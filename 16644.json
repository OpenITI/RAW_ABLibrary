[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" 1 ","page_number":1},
  {"content":"\r\n . \r\n","description":"","footnote":"","page_name":" 2 ","page_number":2},
  {"content":"\r\n\r\nاسيران و جانبازان كربلا\r\n( به ضميمهء زنان نقش آفرين در نهضت عاشورا )\r\nنمايندگى ولى فقيه در سپاه\r\nپژوهشكده تحقيقات اسلامى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nمظفرى ، محمد ، 1341 -\r\nاسيران و جانبازان كربلا : ( به ضميمه زنان نقش آفرين در نهضت عاشورا ) / نويسندگان محمد مظفرى ، سعيد جمشيدى ؛ - تهيه كننده : پژوهشكده تحقيقات اسلامى نمايندگى ولى فقيه در سپاه . - قم : فراز انديشه ، 1383 .\r\n214 .\r\n9000 ريال : ISBN 964 - 94742 - 2 - 6\r\nفهرستنويسى بر اساس اطلاعات فيپا .\r\nكتابنامه : ص . 203 - 213 ، همچنين به صورت زيرنويس .\r\n1 . حسين بن على ( ع ) ، امام سوم ، 2 . 61 ق - - اصحاب . 61 ق - - زنان . الف . جمشيدى ، سعيد . ب . سپاه پاسداران انقلاب اسلامى . نمايندگى ولى فقيه پژوهشكده تحقيقات اسلامى ب . عنوان .\r\n5 الف / 6 م / 42 BP\r\n9537 / 297\r\nكتابخانه ملى ايران 3525 - 83 م\r\nانتشارات فراز انديشه\r\nاسيران و جانبازان كربلا\r\nموضوع : تاريخ\r\nنويسندگان : محمد مظفرى - سعيد جمشيدى\r\nناشر : فراز انديشه\r\nتهيه كننده : پژوهشكده تحقيقات اسلامى نمايندگى ولى فقيه در سپاه\r\nحروفچينى و صفحه آرايى : پژوهشكده تحقيقات اسلامى\r\nچاپ ، ليتوگرافى : فاضل\r\nنوبت چاپ : اول\r\nتاريخ انتشار : بهار 1383\r\nتيراژ : 2000\r\nقيمت : 900 تومان\r\nشابك : 6 - 2 - 94742 - 964\r\nمركز پخش : قم : خيابان فاطمى ( دورشهر ) - نبش فاطمى 3 - فروشگاه و انتشارات زمزم هدايت - 7730735\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n . \r\n","description":"","footnote":"","page_name":" 13 ","page_number":13},
  {"content":"\r\n . \r\n","description":"","footnote":"","page_name":" 14 ","page_number":14},
  {"content":"\r\n\r\nپيش گفتار\r\nواقعهء عاشورا حادثه اى است كه از جنبه هاى مختلف نيازمند تحقيق و تتبع مى باشد . بخش مهمى كه تا به حال كمتر به آن پرداخته شده است و بايد بيشتر مورد توجه قرار گيرد ، سرگذشت اسيران و جانبازان كربلا مى باشد . انتخاب اين موضوع سبب زنده نگه داشتن قيام امام حسين ( ع ) است ، همان نهضتى كه امام سجاد ( ع ) و حضرت زينب ( س ) و ساير اسيران براى تداوم آن ، رنج ها و مشقت هاى زيادى را تحمل كردند . همچنين اين پژوهش ، در تقويت روحيهء تمام اقشار جامعه به خصوص نظاميان ميهن اسلامى نقش مهمى خواهد داشت . چرا كه با خوى استكبارى جهانخواران ، هر لحظه امكان حمله به ميهن اسلامى وجود دارد . در دوران دفاع مقدس و سال هاى بعد از آن ، افرادى كه از ايران به اسارت نيروهاى عراقى در آمده بودند ، الگوگيرى از اسيران كربلا را يكى از مهمترين عوامل ايستادگى و مقاومت خود در برابر ناملايمات و سختى ها ذكر مى كنند .\r\nاهداف ما در اين نوشتار عبارتند از :\r\n1 - آشنايى با زندگى اسيران كربلا ، به ويژه اسيرانى كه درباره ى آنها تحقيقى انجام نشده است .\r\n2 - ارائه ى الگوى مبارزه و استقامت به زنان ، مردان ، جوانان ، به خصوص\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nنظاميان و بسيجيان عزيز كشور\r\n3 - تقويت نيروى معنوى و روحى مخاطبان در برابر مصائب و مشكلات .\r\n4 - زنده نگه داشتن ابعاد حادثه ى خونين كربلا و تقويت روحيه ى ظلم ستيزى .\r\nتجربه ى چند ساله در زمينهء تحقيق دربارهء رجال عاشورا ، سبب آشنايى و دستيابى بيشتر نويسندگان اين مجموعه با مآخذ تاريخى اسيران كربلا و ارائه ى يك كتاب در اين زمينه گرديده است .\r\nمشكل عمده در راستاى تأليف اين مجموعه ، مشهور نبودن برخى از اسيران و نبود اطلاعات لازم در خصوص حوادث دوران اسارت است . زيرا حكومت يزيد و دار و دسته اش علاوه بر تحت فشار قرار دادن اسرا ، سعى در از بين بردن اقدامات مثبت آنان و رواج گزارش هاى دروغين داشته اند . وجود اين مشكلات باعث شد نتوانيم به تمام ابعاد زندگى اسيران سرافراز كربلا دسترسى يافته ، آن را به خوانندگان ارائه دهيم ولى در اين مسير از هيچ تلاشى دريغ نورزيده ايم .\r\nدر پايان از نويسندگان اين اثر حجج اسلام محمد مظفرى و سعيد جمشيدى و از راهنمايى هاى مفيد حجة الاسلام باقر درياب قدردانى و تشكر مى كنيم و توفيقات روزافزون را براى آنان خواستاريم .\r\nپژوهشكدهء تحقيقات اسلامى\r\nنمايندگى ولى فقيه در سپاه\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nمقدمه\r\nقالت زينب ( س ) : « أمن العدل يابن الطلقاء تخديرك حرائرك و امائك و سوقك بنات رسول الله سبايا . » ( 1 )\r\nحضرت زينب ( س ) خطاب به يزيد فرمود : « اى پسر آزاد شده ! آيا اين از عدل است كه زنان و كنيزان تو پرده نشين باشند و دختران رسول خدا را چونان اسيران جدر كوچه و بازار بگردانى ؟ »\r\nاسير در لغت به معناى گرفتار شده و جمع آن اسرى ، اسرا و اسارى مى باشد . ( 2 )\r\nبه كسى اسير گفته مىشود كه در حال جنگ و يا پس از آن گرفتار شده باشد . اسيران حادثه‌ى كربلا ، تعدادى از دودمان پيامبر ( ص ) و برخى هم از غير خاندان آن حضرت بودند . در منابع تاريخى از آنان به « سبايا » و « اسارى » ياد شده است ( 3 ) . غالبا لفظ اسير در مورد مردان ، و سبى و سبايا در مورد زنان استعمال مىشود ( 4 ) .\r\nامام حسين ( ع ) با تدبير و حسابگرى دقيق ، زنان و فرزندان را با خود از مدينه به كربلا برد تا با گزارش هاى خود از روز عاشورا ، جلوى تحريف تاريخ را گرفته ، پيام رسال خون شهيدان باشند . از اين رو وقتى ابن عباس به آن حضرت گفت : چرا زنان و كودكان را به عراق مى برى . فرمود :\r\n\r\n\r\n","description":"","footnote":"\r\n( 1 ) مقتل الحسين ( ع ) ، خوارزمى ، ج 2 ، ص 72 .\r\n( 2 ) لسان العرب ، ج 4 ، ص 19 .\r\n( 3 ) بحار الانوار ، ج 44 ، ص 464 و ج 45 ، ص 59 ، 108 و 124 .\r\n( 4 ) لسان العرب والمنجد ، واژه سبى .\r\n","page_name":" 17 ","page_number":17},
  {"content":"\r\n\r\n« ان الله قد شاء أن يراهن سبايا . ( 1 ) »\r\n« همانا خداوند خواسته كه آنان را اسير ببيند . »\r\nگرچه حكومت يزيد ، اهل بيت امام حسين ( ع ) را براى ترساندن ديگران ، اسير كرد و شهر به شهر گرداند و در خرابه ى شام جاى داد ولى آنان از اسارت به عنوان سلاحى در مبارزه با باطل استفاده كردند . مانند دو چهره ى مبارزه و درخشان اين جمع ، امام سجاد ( ع ) و حضرت زينب ( س ) كه با نطقها و خطابه هاى آتشين خود ، امويان را به رسوايى كشاندند و لذت پيروزى نظامى را در ذائقه‌ى يزيد چون زهر تلخ ساختند .\r\nاسيران سرافراز حادثه ى خونين كربلا در مدتى كوتاه توانستند آنچنان افكار و احساسات مردم را به سوى خود متوجه سازند كه فرزند معاويه مجبور شد هنگام خارج شدن آنان از شام ، با آنها بر خلاف هنگام ورودشان به شام ، محترمانه و مؤدبانه برخورد و رفتار كند .\r\nآن روز مردم غرق در شادى و سرور بودند و موقعيت يزيد نيز بسيار ثابت بود و اعتبار زيادى در ميان مردم داشت . ولى بعد از خروج اسيران از شام موقعيت و محبوبيت يزيد و يزيديان متزلزل شده بود .\r\nدرباره ى نام و تعداد اسيران و جانبازان ( مجروحان ) كربلا آمار دقيقى در دست نيست . ولى ما ، با تفحص در منابع پيشين و اخير ، نام پنجاه و هفت تن را كه دو تن از آنها به نام هاى سواربن منعم و موقع بن ثمامه جانباز ( مجروح ) هستند استخراج و شرح حال و اقدامات آنان را تدوين كرده‌ايم كه مى توان اين كتاب را تنها كتاب مستقل در اين زمينه دانست .\r\nبخش اول و دوم كتاب از چند فصل تشكيل و در آن از مبارزات و تلاش هاى\r\n\r\n\r\n","description":"","footnote":"\r\n( 1 ) بحار الانوار ، ج 44 ، ص 364 .\r\n","page_name":" 18 ","page_number":18},
  {"content":"\r\n\r\nروشنگرانه امام سجاد ( ع ) ، امام باقر ( ع ) و حضرت زينب ( س ) در طول اسارت سخن گفته شده است . ولى در بخش سوم ( جانبازان و ساير اسيران ) به علت نبود اطلاعات كامل از اين سرافرازان ، شرح حالشان بر اساس حروف الفبا تنظيم و تبيين و از فصل بندى احتراز شده است .\r\nاز آنجا كه جز زنان اسير ، بانوان ديگرى نيز در نهضت عاشورا با شهادت ، مرثيه سرايى و . . . نقش آفرينى كرده و باعث تداوم آن گرديده اند . بر آن شديم قسمت پايانى كتاب را با عنوان ضميمه به اينان اختصاص دهيم . اين تصميم باعث مىشود زندگى تمام زنان مرتبط با كربلا ( اسير ، شهيد و . . . ) در يك جا گردآورى و مورد استفاده قرار گيرد .\r\nاميد است اين گام كوچك در شناسايى بازماندگان حادثه‌ى عاشورا ، مورد قبول خداوند متعال قرار گيرد و براى تمام اقشار جامعه به ويژه قشر جوان مفيد افتد .\r\nمعاونت تحقيقات\r\nگروه تاريخ\r\nپژوهشكده تحقيقات اسلامى\r\n\r\n","description":"","footnote":"","page_name":" 19 ","page_number":19},
  {"content":"\r\n . \r\n","description":"","footnote":"","page_name":" 20 ","page_number":20},
  {"content":"\r\n\r\n\r\nبخش اوّل\r\n\r\nامام سجّاد عليه السلام و امام باقر عليه السلام\r\n\r\n","description":"","footnote":"","page_name":" 21 ","page_number":21},
  {"content":"\r\n . \r\n","description":"","footnote":"","page_name":" 22 ","page_number":22},
  {"content":"\r\n\r\n\r\nفصل اوّل : معرفى اجمالى امام سجّاد ( ع )\r\nخداوند متعال ، در روز پنج شنبه ، پنجم شعبان سال سى و هشت ه . ق « 1 »  به امام حسين ( ع ) نوزادى عنايت كرد و آن حضرت ، او را على نام نهاد .\r\nهنگام تولد اين كودك ، نورى آشكار و عالم‌گير شد . وى نخست به سجده رفت و در آن حال به « سجّاد » ملقّب گرديد . « 2 » \r\nاميرالمؤمنين ، امام على ( ع ) كام او را به خرما برداشت و فرمود :\r\n\r\n","description":"","footnote":" ( 1 ) - كشف الغمة ، ج 2 ، ص 285 ؛ مصباح كفعمى ، ص 522 ؛ الفصول المهمة ، ص 201 . دربارهء روز ولادت‌امام سجاد ( ع ) اقوال ديگرى نيز وجود دارد :\r\nالف ) 15 جمادى الاوّل . ( مناقب ، ج 4 ، ص 189 ؛ مصباح المتهجد ، طوسى ، ص 733 )\r\nب ) 15 جمادى الثانى . ( اعلام الورى ، ص 251 ؛ اعيان الشيعه ، ج 1 ، ص 629 )\r\nج ) 11 رجب . ( جنّات الخلود ، ص 24 ؛ مقتل الحسين ( ع ) ، مقرم ، ص 25 )\r\nح ) 7 شعبان . ( جنّات الخلود ، ص 24 ؛ مقتل الحسين ( ع ) ، مقرم ، ص 25 )\r\nخ ) 8 شعبان . ( مقتل الحسين ( ع ) ، مقرم ، ص 25 )\r\nد ) 9 شعبان . ( مناقب ، ج 4 ، ص 189 ؛ روضة الواعظين ، ص 222 )\r\nذ ) 15 شعبان . ( كشف الغمة ، ج 2 ، ص 285 )\r\nر ) 21 ، 23 و 25 شعبان . ( اعيان الشيعة ، ج 1 ، ص 629 )\r\nز ) 5 رمضان . ( تذكرة الأئمه ، مجلسى ، ص 94 )\r\nدربارهء سال ولادت نيز اختلاف وجود دارد :\r\nآن را 33 ه . ق ( تذكرة الخواص ، ص 291 ، به عنوان يكى از اقوال ) ، 36 ق ( مناقب ، ج 4 ، ص 189 ؛ اعلام الورى ، ص 251 ؛ بحار ، ج 46 ، ص 14 ) و 37 ق ( مناقب ، ج 4 ، ص 189 ؛ اعيان الشيعه ، ج 1 ، ص 629 ) نيز گفته‌اند . يكى از معاصرين ، ضمن ردّ قول مشهور ، تاريخ ولادت را 48 يا 49 ق مىداند . ( زندگانى علىبن‌الحسين ( ع ) ، شهيدى ، ص 34 ) .  ( 2 ) - جنّات الخلود ، ص 24 ، به فرمايش امام باقر ( ع ) ، علّت ملقّب شدن امام چهارم ( ع ) به « سجّاد » ، كثرت سجده‌هاى آن حضرت مىباشد . ( بحار الانوار ، ج 86 ، ص 201 ) ","page_name":" 23 ","page_number":23},
  {"content":"\r\n\r\n« حَنِّكُوا اولادَكُمْ بِالَتمْرِ . هكذا فَعَلَ رسول‌ُاللَّه ( ص ) بالحسنِ و الحسينِ ( ع ) » « 1 » \r\nكام فرزندانتان را با خرما برداريد . پيامبر ( ص ) دربارهء حسنين ( ع ) چنين كرد .\r\nامام سجاد ( ع ) ، گندم‌گون و باريك اندام بود و قامتى ميانه داشت . « 2 »  آن بزرگوار داراى شمايلى نيكو و از تمام مردم جهان به امام على ( ع ) شبيه‌تر بود . « 3 » \r\nلقب‌هاى امام چهارم ( ع ) عبارتند از : زين العابدين ، سيّد العابدين ، زين الصالحين ، وارث‌علم النبيين ، وصى الوصيين ، خازن وصايا المرسلين ، امام المؤمنين ، منار القانتين و الخاشعين ، المتهجد ، الزاهد ، العابد ، العدل ، البكّاء ، السجّاد ، ذوالثقنات ( پيشانى پينه بسته ) ، امام الامة ، سيّد العباد ، زكىّ ، امين ، قدوة الزاهدين و سيّد المتقين . « 4 » \r\nيكى از نويسندگان معاصر درباره‌ى سبب ملقّب شدن امام چهارم ( ع ) به القاب فوق مىگويد :\r\n« بيشتر كسانى كه اين لقب‌ها را به دو داده‌اند نه شيعه بودند و نه او را امام و منصوب از جانب خدا مىدانستند . اما نمىتوانستند آنچه را در او مىبينند نديده بگيرند . » « 5 » \r\nكنيه‌ى امام سجاد ( ع ) ، « ابو محمد » و « ابو الحسن » است « 6 »  مادر امام چهارم ، شهربانو نام دارد ، « 7 »  ولى امام على ( ع ) او را « مريم » و « فاطمه » « 8 »  و امام حسين ( ع ) ، وى را « غزاله » ناميد . « 9 »  اين بانوى با سعادت ، هنگام زايمان به سوى ديار باقى\r\n\r\n","description":"","footnote":" ( 1 ) - جنّات الخلود ، همانجا ؛ ناسخ التواريخ ، ج 1 ، ص 11 . اين حديث به صورت كلّى ، نه دربارهء امام سجاد ( ع ) ، در بحار الانوار ، ج 66 ، ص 128 نيز نقل شده است .  ( 2 ) - الفصول المهمّه ، ص 201 ؛ نور الابصار ، ص 244 .  ( 3 ) - جنّات الخلود ، ص 24 ؛ ناسخ التواريخ ، ج 1 ، ص 25 .  ( 4 ) - مناقب ، ج 4 ، ص 188 ؛ دلائل الامامة ، ص 80 ؛ كشف الغمّه ، ج 2 ، ص 285 و 286 .  ( 5 ) - زندگانى علىبن الحسين ( ع ) ، شهيدى ، ص 8 .  ( 6 ) - الارشاد ، ج 2 ، ص 137 ؛ مناقب ، ج 4 ، ص 189 ؛ تاريخ مدينة دمشق ، ج 41 ، ص 137 . كنيه‌ى آن‌بزرگوار را « ابو الحسين » ( نسب قريش ، ص 59 ) ، « ابوبكر » ( كشف الغمه ، ج 2 ، ص 286 ) ، « ابو القاسم » ( مناقب ، ج 4 ، ص 189 ) و « ابو عبداللَّه » نيز گفته‌اند . ( تاريخ مدينة دمشق ، ج 41 ، ص 360 )  ( 7 ) - مناقب ، ج 4 ، ص 189 ؛ الارشاد ، ج 2 ، ص 137 .  ( 8 ) - مناقب ، همانجا .  ( 9 ) - تاريخ يعقوبى ، ج 2 ، ص 303 . ","page_name":" 24 ","page_number":24},
  {"content":"\r\n\r\nشتافت ، « 1 »  و در مدينه مدفون گرديد .\r\nمورّخين ، شمار فرزندان امام سجاد ( ع ) را متعدّد نقل كرده‌اند و شيخ مفيد از آنان چنين نام برده است : امام باقر ( ع ) ، عبداللَّه ، حسن ، حسين ، زيد ، عمر ، حسين ، اصغر ، عبدالرحمن ، سليمان ، محمد اصغر ، فاطمه ، علّيه ، ام كلثوم ، على و خديجه . « 2 » \r\nامام سجّاد ( ع ) پس از شهادت پدر بزرگوارش در كربلا امامت جامعه اسلامى را به عهده گرفت و با موضع‌گيرىهاى شجاعانه خود در طول اسارت ، حكومت ظالمانه‌ى يزيد را رسوا كرد . اين اقدامات و رشادت‌ها در مباحث آينده به تفصيل مطرح خواهدشد .\r\n\r\n","description":"","footnote":" ( 1 ) - عيون اخبار الرضا ( ع ) ، ج 2 ، ص 127 ؛ الخرائج ، ج 2 ، ص 751 .  ( 2 ) - الارشاد ، ج 2 ، ص 155 . نيز ر . ك كشف الغمه ، ج 2 ، ص 294 و 317 ؛ طبقات الكبرى ، ج 5 ، ص 211 . ","page_name":" 25 ","page_number":25},
  {"content":"\r\n . \r\n","description":"","footnote":"","page_name":" 26 ","page_number":26},
  {"content":"\r\n\r\n\r\nفصل دوم : امام سجاد ( ع ) با كاروان شهادت از مدينه تا كربلا\r\nپس از مرگ معاويه ( در رجب سال 60 ه . ق ) يزيد بر اريكهء قدرت تكيه زد « 1 »  و پس از سه روز استراحت در قصر ، بر فراز منبر رفت « 2 »  و با حاضران از رؤياى خود مبنى بر جنگ با مردم عراق سخن گفت « 3 »  و از آنان خواست تا با او بيعت كنند . امام حسين ( ع ) به عنوان يكى از شخصيت‌هاى بزرگ اسلامى در جواب نامه‌ى يزيد به وليد بن عقبه ، حاكم مدينه فرمود : « ما كنتُ ابايُع ليزيد » « هرگز با يزيد بيعت نخواهم كرد . »\r\nچون وليد نتوانست از امام حسين ( ع ) بيعت بگيرد يزيد بعدها وى را از حكومت بر كنار كرد . « 4 »  مروان بن حكم را به جاى او نشاند . امام حسين ( ع ) موقعيت مدينه را مناسب نديد و تصميم گرفت از حجاز به سمت عراق حركت كند . از اين روى براى خداحافظى نزد قبور رسول خدا ( ص ) « 5 »  ، حضرت زهرا ( س ) و برادرش امام مجتبى ( ع ) رفت « 6 »  و سپس با اهل بيت عصمت و طهارت از مدينه خارج شد . « 7 »  امام سجّاد نيز كاروان شهادت را همراهى و به سوى مكه حركت كرد .\r\n\r\n","description":"","footnote":" ( 1 ) - تاريخ يعقوبى ، ج 2 ، ص 241 .  ( 2 ) - العقد الفريد ، ج 5 ، ص 123 .  ( 3 ) - مقتل الحسين ( ع ) مقرم ، ص 128 .  ( 4 ) - مناقب ج 4 ، ص 96 .  ( 5 ) - امالى صدوق ص 130 .  ( 6 ) - حياة الامام الحسين ( ع ) ، ج 2 ص 261 .  ( 7 ) - انساب الاشراف ، ج 3 ، ص 160 . ","page_name":" 27 ","page_number":27},
  {"content":"\r\n\r\n\r\n1 - از مدينه تا كربلا\r\nامام حسين ( ع ) روز يكشنبه ، بيست و هشت رجب سال 60 ه . ق از مدينه عازم مكه شد . افرادى كه در اين سفر معنوى و پرمشقت امام حسين ( ع ) را همراهى كردند عبارت بودند از : فرزندان [ از جمله امام سجّاد ( ع ) 
  ] ، برادران ، برادر زادگان به جز محمدبن‌حنيفه . « 1 » \r\nامام حسين ( ع ) با فرزند عزيزش علىبن الحسين ( ع ) ، و ساير اهل بيت شب جمعه سوّم ماه شعبان سال 60 قمرى وارد مكه شد « 2 »  و پس از 4 ماه و شش روز اقامت در اين شهر عازم كربلا شد . « 3 »  درباره‌ى وقايع بين مكه و كربلا ، تنها سه گزارش از امام سجاد ( ع ) نقل شده است :\r\nالف ) [ پس از خروج از مكه 
  ] در هيچ منزلى فرود نيامديم و از آنجا كوچ نكرديم مگر اينكه [ پدرم 
  ] ماجراى يحيىبن زكريا و كشته شدن او را يادآور مىشد و روزى فرمود :\r\n« از پستىهاى دنيا نزد خدا اين است كه سر يحيىبن زكريا را به رسم هديه نزد زن بدكاره‌اى از بنى اسرائيل بردند ! » « 4 » \r\nب ) هنگامى كه از مكه خارج شديم عبداللَّه‌بن جعفر نامه‌اى به امام حسين ( ع ) نوشت و آن را با دو فرزندش عون و محمد به نزد آن جناب فرستاد . مضمون نامه در خواست انصراف از سفر عراق بود « 5 »  كه به جهت اختصار از ذكر آن خوددارى مىكنيم .\r\n\r\n","description":"","footnote":" ( 1 ) - الارشاد ، ج 2 ، ص 34 .  ( 2 ) - الارشاد ج 2 ، ص 35 .  ( 3 ) - تاريخ زندگانى امام حسين ( ع ) ، عماد زاده ، ج 1 ، ص 422 .  ( 4 ) - مناقب ، ج 4 ، ص 92 ؛ مجمع البيان ، ج 6 ، ص 779 ، دار المعرفة . نيز ر . ك تاريخ دمشق ج 64 ، ص 206 با تفضيل بيشتر .  ( 5 ) - تاريخ طبرى ، ج 5 ، ص 387 . ","page_name":" 28 ","page_number":28},
  {"content":"\r\n\r\nج ) « از امام سجاد ( ع ) روايت شده كه چون امام حسين ( ع ) بر سر آب عذيل « 1 »  نزول نمود و در آنجا قبل از ظهر به خواب فرو رفت ( خواب قيلوله ) ، گريان از خواب برخاست . پس علىاكبر از آن حضرت سبب گريه پرسيد . فرمود كه‌اى فرزند گرامى اين [ وقت 
  ] زمانى است كه خواب در آن دروغ نمىباشد و در اين و قت در خواب ديدم كه هاتفى مرا ندا كرد كه شما به سوى مرگ روانيد و مرگ شما را به سوى بهشت مىبرد . . . » « 2 » \r\n\r\n2 - در كربلا\r\nامام سجاد ( ع ) با پدر بزرگوارش امام حسين ( ع ) و ساير همراهان روز سه شنبه هشتم ذى حجّة الحرام سال شصت قمرى از مكه حركت كرد « 3 »  و پس از طى بيست و دو منزل « 4 »  روز پنجشنبه دوّم محرم سال 61 قمرى وارد كربلا شد . « 5 » \r\nامام چهارم ( ع ) در حادثه‌ى كربلا بيست و سه سال عمر داشت « 6 »  و بيمار بود .\r\nبدين رو از خطر سربازان يزيد جان سالم به در برد و به شهادت نرسيد . « 7 »  گرچه فضل‌بن زبيركوفى ، از علماى قرن دوم ه . ق معتقد است : وى در جنگ شركت كرد و مجروح شد . « 8 » \r\n\r\n","description":"","footnote":" ( 1 ) - احتمال دارد عُذَيْب مراد باشد كه به اشتباه ، عُذَيل نوشته شده است . ر . ك معجم البلدان ، ج 4 ، ص 92 .  ( 2 ) - حضرت علىاكبر ( ع ) شبيه پيامبر ، شهيد ولايت ص 137 . گزارش فوق در منابع متقدم و متأخر از عقبةبن سمعان نقل شده است ( الارشاد ، ج 2 ، صفحه 82 ، تاريخ طبرى ، ج 5 ، ص 407 ، مقتل الحسين ( ع ) خوارزمى ج 1 ، ص 226 . )  ( 3 ) - الارشاد ج 2 ص 66 ؛ مروج الذهب ، ج 3 ، ص 60 .  ( 4 ) - الامام الحسين ( ع ) و اصحابه ، ص 150 .  ( 5 ) - مناقب ج 4 ، ص 5 .  ( 6 ) - شرح الاخبار ج 3 ، ص 196 ؛ طبقات ج 5 ص 212 . برخى عمر امام ( ع ) را ده يا يازده سال ذكر كرده‌اند . ( المنتخب ، طريحى ص 276 و 308 )  ( 7 ) - تاريخ طبرى ، ج 5 ، ص 455 ؛ انساب الاشراف ، ج 3 ، ص 206 .\r\nعلّت ظاهرى كسالت امام ( ع ) ناراحتى معده ( ارشاد ، ج 2 ، ص 114 ) و يا تب داشتن ( عبرات المصطفين ، ج 1 ، ص 453 ) و علّت واقعى آن ، باقى ماندن عترت طاهره و نسل پيامبر ( ص ) بوده است .  ( 8 ) - تسمية من قتل مع الحسين ( ع ) ، ش 9 . ","page_name":" 29 ","page_number":29},
  {"content":"\r\n\r\n\r\n1 - 2 - گزارش امام سجاد ( ع ) از روز تاسوعا\r\nعمربن سعد بنا به مأموريت محوّله از جانب ابن زياد مىبايست امام حسين ( ع ) را به تسليم در مقابل امير [ يزيد 
  ] و يا جنگ با او وادار كند از اين رو علاوه بر روزهاى قبل در عصر تاسوعا نيز به امام حسين ( ع ) پيغام داد و خواسته‌ى يزيد را يادآور شد .\r\nامام سجاد ( ع ) اين قضيه را چنين نقل مىكند :\r\n« پيك عمر سعد نزد ما آمد و در جايى كه صدايش شنيده مىشد ، ايستاد و گفت : تا فردا به شما مهلت مىدهيم . اگر تسليم شديد شما را نزد امير ، عبيداللَّه‌بن زياد مىبريم ولى اگر امتناع كرديد رهايتان نخواهم كرد . » « 1 » \r\n\r\n2 - 2 - گزارش امام سجاد ( ع ) از شب عاشورا\r\nپس از آنكه عمر سعد ، سپاهش را آمادهء حمله به اردوگاه ما كرده اوايل شب بود .\r\nپدرم يارانش را گردآورد و من با حال بيمارى نزديك رفتم تا سخنان وى را بشنوم . آن حضرت ، خطابه‌اى ايراد كرد و در آن ، پس از حمد و ستايش الهى و تمجيد از ياران فرمود :\r\n« من پيمانم را از شما برداشتم . شب هنگام است و تاريكى شب همه‌جا را فرا گرفته در پناه اين تاريكى ، آرام ، از معركه بيرون رويد . » « 2 » \r\nپس از اين گفتار ياران امام ( ع ) هر كدام به نوبت آمادگى و فداكارى خود را در راه سيدالشهدا ( ع ) اعلام كردند .\r\nامام سجاد ( ع ) در گزارش ديگرى مىفرمايد : شبى كه فردايش پدرم به شهادت رسيد ، نشسته بودم و عمّه‌ام ، زينب ( ع ) ، از من پرستارى مىكرد پدرم با يارانش به خلوتگاه رفت . چون غلام ابوذر غفارى هم نزدش بود و شمشيرش را صيقل مىداد و شعر ( يا دهر افٍّ لك . . . ) را مىخواند .\r\n\r\n","description":"","footnote":" ( 1 ) - تاريخ طبرى ، ج 5 ، ص 418 .  ( 2 ) - تاريخ طبرى ، همانجا ؛ الارشاد ، ج 2 ، ص 91 . ","page_name":" 30 ","page_number":30},
  {"content":"\r\n\r\nآن را دو يا سه بار تكرار كرد . چون من فهميدم و به مقصودش پى بردم بغض گلويم را گرفت ولى اشك نريختم و آرامش خودم را حفظ كردم و دانستم كه بلا سر رسيده است . امّا عمّه‌ام زينب ( س ) نتوانست خود را نگاه دارد . برخاست و سراسيمه خود را به پدرم رساند و اظهار حزن و اندوه كرد . . . پدرم او را به صبر ، سفارش كرد و سپس نزد يارانش رفت . « 1 » \r\n\r\n3 - 2 - امام سجاد ( ع ) راوى نيايش امام حسين ( ع ) در صبح عاشورا\r\nبه فرمايش امام چهارم ( ع ) بامداد روز عاشورا كه سپاه عمر سعد به خيمه‌گاه امام حسين ( ع ) نزديك شد ، حضرت دستان خود را به سوى آسمان بلند كرد و در نيايشى از خداوند متعال خواست گره مشكلاتش را باز كند و اندوهش را بزدايد . « 2 » \r\n\r\n4 - 2 - سپردن اسم اعظم و ميراث پيامبران به امام سجاد ( ع )\r\nروز عاشورا ، امام حسين ( ع ) به خيمه‌ى امام سجاد ( ع ) آمده و اسم اعظم و ميراث پيامبران را به او سپرد ، و يادآور شد كه كتب علم امامت و مصاحف و سلاح رسول خدا ( ص ) را به‌ام سلمه ، همسر پيامبر ( ص ) داده و سفارش كرده كه آنها را به دو سپارد . « 3 » \r\nنيز روايت شده كه در آن روز امام حسين ( ع ) دختر بزرگ خود فاطمه را پيش خواند و كتابى در لفّافه به او سپرد و دستور داد و آن را به برادرش علىبن الحسين ( ع ) تسليم كند از عالم ( ع ) « 4 »  پرسيدند : در آن كتاب چه بود ؟ فرمود : هرچه بنى آدم تا قيامت به آن محتاج بودند در آن وجود داشت . « 5 » \r\n\r\n","description":"","footnote":" ( 1 ) - الاشارد ، ج 2 ، ص 93 نيز ر . ك طبرى ج 5 ، ص 420 ؛ مقاتل الطالبيين ، ص 113 ؛ دار المعرفة مقتل الحسين ( ع ) ، خوارزمى ، ج 1 ، ص 338 .  ( 2 ) - الارشاد ، ج 2 ، ص 96 .  ( 3 ) - اثبات الوصية ، ص 142 ؛ مناقب ؛ ج 4 ، ص 185 .  ( 4 ) - امام كاظم يا امام رضا ( ع ) .  ( 5 ) - اثبات الوصيه ص 142 ، علّامه‌ى مجلسى ( ره ) مىنويسد : از امام صادق ( ع ) پرسيدند : انگشتر امام حسين ( ع ) در روز عاشورا به دست چه كسى افتاد ؟ زيرا مىگويند لباس هايش غارت شده است . فرمود : امام حسين ( ع ) ، ضمن وصيت به فرزندش علىبن الحسين ( ع ) انگشترش را به او داد و امر امامت را به ايشان واگذار كرد . . . و اين انگشتر از پدرم به من رسيده است . ( بحار الانوار ، ج 43 ، ص 247 ) ","page_name":" 31 ","page_number":31},
  {"content":"\r\n\r\n\r\n5 - 2 - امام سجاد و يارى پدر\r\nهنگامى كه تمام ياران امام حسين ( ع ) به شهادت رسيدند و امام سجاد ( ع ) صداى استغاثه‌ى پدر را شنيد با وجود بيمارى شديدى كه داشت از بستر برخاست و به عصا تكيه داد مصمّم بود امام و رهبر خود را يارى كند ولى نگاه سيدالشهدا ( ع ) به او افتاد و فرياد زد :\r\n« خواهرم ، ام كلثوم ! مگذار پسرم به ميدان بيايد مبادا زمين از نسل آل محمد ( ص ) خالى شود ! » از اين رو ام‌كلثوم ، امام سجاد ( ع ) را به بستر بازگرداند . « 1 » \r\nاين جريان در گزارشى ديگر چنين نقل شده است : وقتى امام حسين ( ع ) براى خداحافظى به خيمه‌ى سيّد الساجدين آمد آن بزرگوار روى فرشى از پوست بسترى بود و عقيله‌ى بنى هاشم از او پرستارى مىكرد . امام سجاد ( ع ) مىخواست از جا برخيزد ولى قدرت برخاستن را نداشت . سپس به عمّه‌اش زينب فرمود : مرا به سينه‌ات تكيه بده تا بنشينم . زينب ( ع ) چنين كرد و امام سجاد ( ع ) با پدر سخن گفت و از شهادت تمام مردان و نوجوانان آگاه شد سپس گريه‌ى شديدى كرد و گفت : عمّه جان ! عصا و شمشيرم را بياور . امام حسين ( ع ) فرمود : با عصا و شمشير چكار دارى ؟ فرمود : مىخواهم به عصا تكيه داده و از فرزند رسول خدا ( ص ) دفاع كنم زيرا ، پس از تو خيرى [ در دنيا 
  ] وجود ندارد . « 2 » \r\n\r\n6 - 2 - حمله‌ى سپاهيان يزيد به خيمه‌ى امام سجاد ( ع )\r\nحميدبن مسلم مىگويد : وقتى به بالين علىبن الحسين ( ع ) كه سخت بيمار و بر روى فرشى افتاده بود رسيدم گروهى از پيادگان همراه شمر به وى گفتند : آيا اين\r\n\r\n","description":"","footnote":" ( 1 ) - حياة الامام الحسين ( ع ) ، قرشى ، ج 3 ، ص 274 .  ( 2 ) - معالى السبطين ، ج 2 ، ص 22 - 23 . ","page_name":" 32 ","page_number":32},
  {"content":"\r\n\r\nبيمار را نمىكشى ؟ « 1 »  من گفتم : سبحان‌اللَّه ! آيا كودكان « 2 »  را هم مىكشند ؟ آيا همين كودكى و بيمارى او را بس نيست ؟ همانجا ماندم تا آنان از علىبن الحسين ( ع ) دور شدند . وقتى عمر سعد به خيمه‌ها آمد زنان به روى او فرياد زدند و گريستند . سپس عمربن سعد به همراهانش فرمان داد كه هيچ فردى به خيمه‌ى زنان وارد نشود و متعرّض اين كودك بيمار نگردد . . . « 3 »  . پس گروهى را به خيمه‌ى زنان و امام سجاد ( ع ) به پاسدارى واداشت و گفت : مواظب باشيد كه اينان از خيمه بيرون نروند و كسى نيز به آنان آزار نرساند . « 4 » \r\n\r\n7 - 2 - تدبير امام سجاد ( ع )\r\nهنگامى كه دشمن خيمه‌هاى امام حسين ( ع ) را به آتش كشيد حضرت زينب ( س ) نزد امام سجاد ( ع ) آمد و عرض كرد : اى يادگار گذشتگان و پناه باقى ماندگان ، ما چه وظيفه‌اى داريم ؟ امام ( ع ) فرمود : \" عليكنّ بالفرار \" بر شما باد كه فرار كنيد .\r\nتمام بانوان و كودكان در حالى كه گريان بودند و فرياد مىزدند محلّ اقامت را ترك كردند ولى زينب ( س ) باقى ماند و كنار بستر امام ( ع ) به آن حضرت مىنگريست و امام ( ع ) بر اثر شدت بيمارى قادر به بيرون رفتن نبود . « 5 » \r\n\r\n","description":"","footnote":" ( 1 ) - فرمان كشتن امام سجاد ( ع ) در كربلا توسط شمر صادر شده است ( ترجمة الامام الحسين ( ع ) ابن سعدص 78 ) . خولى يكى از افرادى است كه فرش را از زير بدن امام سجاد ( ع ) كشيد و مقنعه و گوشواره‌ى حضرت زينب ( ع ) را برداشت ولى دچار عذاب الهى شد و مختار از او انتقام گرفت .  ( 2 ) - در ص 29 آورده‌ايم : امام سجاد ( ع ) در كربلا كودك نبود و 23 سال عمر داشت . در صورت صحت مطلب فوق ( كودك بودن امام ( ع ) ) شايد بتوان گفت چون بيشتر افراد باقىمانده از خاندان امام حسين ( ع ) زن و كودك بودند حميدبن مسلم نيز از امام سجاد ( ع ) به كودك تعبير كرده است .  ( 3 ) - در برخى از منابع افزون بر مطلب فوق چنين آمده است : امام سجاد ( ع ) به حميدبن مسلم گفت : پاداش‌خيريابى ، خداوند به سبب گفتار تو شرّى را از من دور كرد . ( تاريخ طبرى ، ج 5 ، ص 454 ؛ مقتل الحسين ، خوارزمى ، ج 2 ، ص 43 )  ( 4 ) - الارشاد ، ج 2 ، ص 112 .  ( 5 ) - معالى السبطين ، ج 2 ، ص 88 . ","page_name":" 33 ","page_number":33},
  {"content":"\r\n\r\n\r\n8 - 2 - امام سجاد ( ع ) در مراسم خاك سپارى پدر\r\nبه عقيده‌ى شيعه ، كسى جز امام حقّ تجهيز و تدفين امام معصوم ديگر را ندارد . « 1 » \r\nاز اين رو امام سجاد ( ع ) روز سيزدهم محرّم سال 61 ق « 2 »  به طور اعجاز در كربلا حاضر شد و پس از اقامه‌ى نماز ، پدر بزرگوارش را به خاك سپرد و سپس به كوفه برگشت . « 3 » \r\nتفضيل اين ماجرا دو گونه نقل شده است :\r\nالف ) امام سجاد ( ع ) پس از دفن شهيدان كربلا به سوى جسد مطهّر پدر رفت و او را در بغل گرفت و با صداى بلند گريست . آنگاه به جايگاه مرقد مطهّر آمد و اندكى خاك برداشت . ناگهان قبرى آماده و صندوقى شكافته پيداشد . دست‌هاى خود را به زير بدن پدر برد و با خواندن جمله‌ى « بسم اللَّه و فى سبيل اللَّه . . . » تنها و بدون كمك بنى اسد ، بدن مطهّر پدرش در قبر گذاشت و به آنها فرمود : غير از شما كسان ديگرى هم هستند كه به من كمك كنند . چون بدن مطهّر را در قبر گذاشت ، صورت خود را بر آن رگ‌هاى بريده نهاد و گفت :\r\n« خوشا به حال زمينى كه پيكر پاك تو را در آغوش گرفت به راستى كه دنيا پس از تو تاريك و ظلمانى گشته و آخرت به نور جمالت روشن و نورانى شده است . شب ، خواب را از چشم ما ربوده و اندوهمان دائمى گشته است . مگر خداوند براى ما همان جائى را برگزيند كه تو هم اكنون اقامت كردى . درود و سلام من بر تو و رحمت و بركات الهى بر تو باد . » « 4 » \r\nاز آنجا كه يكى از رسالت‌هاى بازماندگان حادثه‌ى كربلا افشاگرى بر ضدّ دشمن\r\n\r\n","description":"","footnote":" ( 1 ) - اثبات الوصيّة ، ص 173 .  ( 2 ) - مقتل الحسين ( ع ) ، مقرّم ، ص 319 .  ( 3 ) - رجال كشى ، ص 264 ؛ الامام الحسين ( ع ) و اصحابه ، ج 1 ، ص 272 .  ( 4 ) - مقتل الحسين ، مقرم ، ص 320 . ","page_name":" 34 ","page_number":34},
  {"content":"\r\n\r\nو ضربه زدن به رژيم اموى بود امام سجاد ( ع ) پس از دفن امام حسين ( ع ) روى قبر را پوشيد و بر آن نوشت :\r\n« هذا قبر الحسين‌بن على بن ابى طالب الذّى قتلوه عطشاناً . »\r\n« [ اى مردم بدانيد ! 
  ] اين قبر حسين‌بن على ( ع ) است كه او را با لب تشنه شهيد كردند . »\r\nحضرت مىتوانست اوصاف ديگرى براى سيدالشهدا بيان كند اما تأكيد بر اين كه او را آنگونه به شهادت رساندند نوعى افشاگرى است . « 1 » \r\nب ) وقتى بنى اسد مىخواستند پيكر مطهّر شهدا را به خاك بسپارند سوار ناشناس نزد آنها آمد و گفت : براى چه اينجا آمده‌ايد ؟ گفتند : براى دفن اجساد مطهّر شهدا آمده‌ايم ولى بدنها را نمىشناسيم ، همين كه آن سوار اين جمله را شنيد با صداى بلند گريه كرد و فرياد زد :\r\n« وا - اباه - وا اباعبداللَّه ليتك حاضرا و ترانى اسيراً ذليلًا . »\r\n« آه پدرم ، آه‌اى اباعبداللَّه اى كاش در اينجا حاضر بودى و مىديدى كه مرا اسير و خوار نمودند . »\r\nسپس به آنها فرمود : من شما را راهنمايى مىكنم از اسب پياده شد و كنار پيكرهاى پاره پاره عبور كرد ناگهان چشمش به پيكر مطهّر حسين ( ع ) افتاد . آن را در آغوش گرفت و با چشمى گريان و حالى غمبار گفت : اى بابا ! با كشته شدن تو چشم مردم شام روشن و بنى اميّه شاد شد ، اى بابا پس از تو غم و اندوه ما بسيار طولانى خواهد بود . سپس اندكى كنار پيكر آن حضرت رفت و كمى خاك آنجا را برداشت ، قبر آماده‌اى پيدا شد ، خودش بدن پاره پاره پدر را در ميان قبر گذاشت . « 2 » \r\n\r\n9 - 2 - دفن شهيدان كربلا با راهنمايى امام سجاد ( ع )\r\nبنى اسد براى دفن شهيدان كربلا حيران و سرگردان بودند ؛ زيرا كوفيان بين سرها\r\n\r\n","description":"","footnote":" ( 1 ) - پيامهاى عاشورا ، محدثى ص 154 .  ( 2 ) - معالى السبطين ، ج 2 ، ص 66 . ","page_name":" 35 ","page_number":35},
  {"content":"\r\n\r\nو بدن‌ها جدايى انداخته بودند و بدن‌ها قابل شناسايى نبودند . ولى هر جنازه‌اى از بنى هاشم و اصحاب را كه براى خاكسپارى نزد امام سجاد ( ع ) مىآورند نام و نشان آن شهيد را به آنها مىگفت . در آن روز صداى ناله بلند و اشك‌ها مانند سيل سرازير بوده زنهاى بنى اسد موى خود را پريشان كرده و به صورت خود لطمه مىزدند . امام چهارم ( ع ) دو موضع جداگانه براى بنى هاشم و اصحاب مشخص كرد و به آنها دستور داد آنجا را حفر كنند و شهيدان را به خاك بسپارند . « 1 » \r\n\r\n10 - 2 - امام سجاد ( ع ) در مراسم دفن قمر بنى هاشم\r\nامام زين العابدين ( ع ) پس از دفن پدر بزرگوارش نزد جسد حضرت عباس ( ع ) رفت و خودش را روى پيكر عمو انداخت . گلويش را مىبوسيد و مىگفت : « على الدنيا بعدك العفا ، يا قمر بنى هاشم ، عليك منّى السلام من شهيدٍ مُحتسبٍ و رحمةاللَّه و بركاته » « 2 » \r\nاى ماه بنى هاشم ! پس از تو خاك بر سر دنيا . سلام و درود بر تو باد اى شهيد راه خدا و رحمت و بركات او بر تو .\r\nبه تنهايى و بدون كمك گرفتن از بنى اسد براى حضرت عباس ( ع ) قبرى مهيّا كرد و بدن را در قبر گذاشت و به آنها فرمود در اين مورد افراد ديگرى هستند و با من همكارى مىكنند . « 3 » \r\nدر گزارش ديگرى آمده است :\r\nوقتى امام سجاد ( ع ) جسد قمر بنى هاشم را ديد به طرف آن خم شد و با صداى بلند گريه كرد و فرمود : \" اى عمو جان ! كاش به حرم امام حسين ( ع ) و بانوان نگاه مىكردى كه آنها صدا مىزدند « اى واى از تشنگى ، اى واى از غريبى . » \" « 4 » \r\n\r\n","description":"","footnote":" ( 1 ) 1 - مقتل الحسين ( ع ) ، مقرّم ، ص 320 .  ( 2 ) - معالى السبطين ، ج 2 ، ص 69 .  ( 3 ) - مقتل الحسين ( ع ) ، مقرّم ، ص 320 .  ( 4 ) - معالى السبطين ، ج 2 ، ص 67 . ","page_name":" 36 ","page_number":36},
  {"content":"\r\n\r\n\r\n11 - 2 - امام سجّاد ( ع ) در مراسم دفن حرّ رياحى\r\nامام چهارم ( ع ) پس از خاك سپارى شهيدان كربلا به بنى اسد فرمود : با من بياييد تا كنار پيكر حرّ برويم و جسدش را دفن كنيم . بنى اسد به دنبال امام ( ع ) حركت كرده و به جنازه‌ى حرّ رسيدند . امام ( ع ) به آن نگريست و فرمود :\r\n« امّا انتَ فَلَقَدْ قَبِلَ اللَّه توبَتَك وزادَفى سَعادتِكَ بِبَذلِكَ نفسك امامَ ابنِ رسول اللَّه ( ص ) . »\r\n« امّا تو اى حرّ ، خداوند توبه‌ات را پذيرفت و بر سعادت و سرافرازيت افزود ؛ زيرا جان خود را در پيشگاه فرزند رسول خدا ( ص ) نثار كردى ! »\r\nبنى اسد مىخواستند جنازه‌ى او را نزد ساير شهيدان ببرند ولى به دستور و كمك امام ( ع ) وى را در همانجا به خاك سپردند . « 1 » \r\nپس از دفن جسد مطهّر امام حسين ( ع ) و ساير شهيدان كربلا امام سجّاد ( ع ) كه خود را به بنى اسد معرفى نكرده بود بر اسب سوار شد تا از كربلا خارج شود . بنى اسد دامن او را گرفتند و گفتند : به حقّ اين افرادى كه آنها را به خاك سپردى تو كيستى ! سوار ، مدفن امام حسين ( ع ) حضرت عباس ، اصحاب و بنى هاشم را به آنها معرفى كرد و فرمود :\r\nانا امامكم علىبن الحسين ( ع ) فقلنا له انت علىٌّ ؟\r\nفقال : نعم . فغاب عن ابصارنا .\r\nمن امام شما علىبن الحسين ( ع ) هستم . به او گفتيم : آيا تو على هستى ؟\r\nگفت : بله . سپس از جلوى چشمان رفت و ناپديد شد . « 2 » \r\n\r\n","description":"","footnote":" ( 1 ) - معالى السبطين ، ج 2 ، ص 67 . در كامل بهايى ص 287 آمده است : حرّبن يزيد را اقرباى او در جايى كه شهيد شده بود دفن كردند .  ( 2 ) - معالى السبطين ، ج 2 ، ص 70 ؛ الدمعة الساكبة ، ج 5 ، ص 14 . ","page_name":" 37 ","page_number":37},
  {"content":"\r\n . \r\n","description":"","footnote":"","page_name":" 38 ","page_number":38},
  {"content":"\r\n\r\n\r\nفصل سوم : امام سجاد ( ع ) با كاروان شهادت از كربلا تا مدينه\r\nپس از شهادت امام حسين ( ع ) دوران اسارت و امامت علىبن الحسين ( ع ) آغاز گرديد . عمربن سعد تا ظهر روز يازدهم محرم « 1 »  و به قولى ، دو روز پس از عاشورا در كربلا ماند . آنگاه خاندان امام حسين ( ع ) از جمله امام سجاد ( ع ) را كه بيمار نيز بود به سوى كوفه به اسارت برد . « 2 » \r\nدر اين فصل ، مسائل مربوط به دوران اسارت امام سجاد ( ع ) ، اقدامات و سخنرانىهاى آن امام همام از كربلا تا مدينه در پنج قسمت مطرح خواهد شد :\r\nاز كربلا تا كوفه ، در كوفه ، از كوفه تا شام ، در شام و از شام تا مدينه .\r\n\r\n1 - از كربلا تا كوفه\r\nكاروان اسيران كربلا با كوله بارى از غم و اندوه به سوى كوفه حركت كرد . با تفحّص در منابع موجود ، اطلاعات كاملى دربارهء حوادث اين مسير ( كربلا تا كوفه ) به خصوص از وضعيت امام سجاد ( ع ) به دست نيامد . از اين رو ، در اين قسمت به سه مطلب زير بسنده مىكنيم :\r\n\r\n1 - 1 - امام سجاد ( ع ) هنگام عبور از قتلگاه\r\nامام چهارم ( ع ) مىفرمايد :\r\n\r\n","description":"","footnote":" ( 1 ) - نفس المهموم ، ص 151 .  ( 2 ) - كامل ابن اثير ، ج 4 ، ص 81 . ","page_name":" 39 ","page_number":39},
  {"content":"\r\n\r\nزمانى كه در كربلا آن مصيبت به ما وارد گشت و پدرم و تمام فرزندان و برادران و جميع خاندانش كه با او بودند كشته شدند و حرم و زنان آن حضرت را بر روى شتران بىجهاز نشانده و ما را به كوفه برگرداندند ، به قتلگاه ايشان چشم دوختم و بدن‌هاى پاكشان را برهنه و عريان ديدم كه روى خاك افتاده و دفن نشده بودند . سختى اين مصائب سينه‌ام را تنگ كرد و بىآرامى در من شدّت يافت به حدّى كه نزديك بود روح از كالبدم خارج شود .\r\nحضرت زينب ( س ) با سخنانى كه مضمون آن احترام به امام حسين ( ع ) و شهداى كربلا بود فرزند برادر را دلدارى داد .\r\nامام سجاد ( ع ) فرمود : اين خبر [ كه زينب با آن امام ( ع ) را دلجويى داد 
  ] از كيست ؟ زينب عرض كرد : اين روايت امّ ايمن است . « 1 » \r\n\r\n2 - 1 - بىحرمتى به امام سجاد ( ع )\r\nتمام افراد اجتماع به خصوص شخصيت‌هاى مهّم آن ، به اعتبار موقعيت و منزلتى كه دارند مورد احترام مىباشند . امام سجاد ( ع ) ، فرزند رسول خدا و امام مسلمين است و بايد بىنهايت تمجيد و تكريم شود . ولى عمربن سعد هنگام حركت اسيران كربلا به كوفه نه تنها ايشان را احترام نكرد بلكه براى توهين و آزار او را به شترى نحيف و لاغر سوار كرد . امام سجاد ( ع ) از شدّت ضعف توان نشستن را نداشت . اين موضوع را به عمربن‌سعد اطلاع دادند . وى گفت : پاهايش را زير شكم ببنديد و سپس كاروان را حركت دهيد . « 2 » \r\n\r\n2 - در كوفه\r\nكوفه ، مركز حكومت امام على ( ع ) بود . هنوز صداى على ( ع ) در ميان گوش مردم اين شهر طنين انداز و مدّت زيادى نيز از حكومت آن بزرگوار نگذشته بود .\r\n\r\n","description":"","footnote":" ( 1 ) - كامل الزيارات ، ص 445 .  ( 2 ) - معالى السبطين ، ج 2 ، ص 92 . ","page_name":" 40 ","page_number":40},
  {"content":"\r\n\r\nكوفه همان شهرى است كه مردمش حسين ( ع ) را دعوت كردند و وقتى سرنيزه‌هاى ستم به سوى آنها نشانه رفت آن حضرت را تنها گذاشته به كنج خانه‌هاى خود پناه بردند .\r\nاكنون امام سجاد ( ع ) ، بانوان و پرده نشينان وحى و نبوت را به صورت اسير و سوار بر شتران بىجهاز وارد همان كوفه كرده‌اند .\r\nحذلم‌بن بشير « 1 »  مىگويد : در سال 61 ه . ق هنگام آمدن علىبن حسين ( ع ) و همراهانش به كوفه ، من هم وارد اين شهر شدم . سپاهيان‌يزيد اطراف ايشان را گرفته ، مردم نيز براى تماشاى آنان از منازل خود ، خارج شده بودند . زنان كوفه از مشاهده‌ى آن منظره به گريه آمدند و ناله و شيون سر دادند . علىبن حسين ( ع ) كه از رنج بيمارى لاغر و دستانش با غل و زنجير به گردنش بسته شده بود با صداى ضعيفى مىگفت :\r\nاگر اين مردم به حال ما گريه و به خاطر ما نوحه‌سرايى مىكنند پس چه كسى [ خاندان 
  ] ما را كشته است ؟ « 2 » \r\n\r\n1 - 2 - شكوه‌ى امام سجّاد ( ع ) از كوفيان\r\nمسلم گچكار پس از توصيف منظره‌ى ورود اسيران كربلا به كوفه مىگويد :\r\nچشمم به علىبن حسين ( ع ) افتاد كه بر شتر برهنه‌اى سوار بود و از رگهاى گردنش خون جارى بود . او اشك مىريخت و مىفرمود :\r\n يا امَّةَ السُّوءِ لاسَقْياً لِرَبْعِكُمْ * يا امّةً لَمْ تُراعِ جَدِّنا فينا\r\nلو أَنَّنا وَ رسول‌َاللَّه يَجْمَعُنا * يومَ القيامةِ ما كنتم تَقُولونا\r\nتُسَيِّرُونا على الأَقتاب عاريةً * كَانَنّا لم نُشَيِّدْ فيكم دينا\r\nبنى اميّةِ ماهذا الوقوفُ على * تلكَ المصائبِ لاتَلْبُونَ داعينا \r\n\r\n","description":"","footnote":" ( 1 ) - وى به حذلم‌بن بشير ، حذيم‌بن شريك ، بشيربن حذلم ، يا ، خزيم‌بن بشير نيز نامبردار است . ( امالى مفيدص 321 )  ( 2 ) - امالى مفيد ، همانجا ، نيز ر . ك امالى طوسى ج 1 ، ص 90 ، الفتوح ، ج 5 ، ج 222 ؛ تاريخ يعقوبى ، ج 2 ، ص 245 ؛ الملهوف ص 192 ؛ مثير الاحزان ، ص 85 . ","page_name":" 41 ","page_number":41},
  {"content":"\r\n\r\n تُصَفِّقُونَ علينا كفَّكُمْ فَرَحاً * و أنتم فى فِجاجِ الأرضِ تَسْبُونا\r\nأَلَيْسَ جَدّى رسول‌ُاللَّه وَيْلَكُمْ * أهْدَى البَريَّةِ مِنْ سُبُلِ المُضلّينا\r\nيا وَقْعةَ الطفِّ قدْ أَوْرَثْتَنى حُزْنا * واللَّهُ يَهْتِكُ أستارَ المُسِئِينا « 1 »  \r\nاى امت بد ( كردار ) ! بر خانه‌هايتان باران نبارد ؛ اى امتى كه حرمت جدّ ما را در مورد ما رعايت نكرديد ! اى در روز قيامت ، ما و رسول خدا گرد آييم . شما چه پاسخى به رسول خدا ( در رابطه با اين فاجعه ) خواهيد داد ؟ ! ما را بر شتران عريان سوار مىكنيد و مىگردانيد ! گويى ما همان كسانى نيستيم كه اساس دين را در ميان شما محكم ساختيم ! اى بنى اميّه ! از اين مصيبت‌ها كه بر ما وارد آمده آگاهيد ولى پاسخ خواسته‌هاى ما را نمىدهيد .\r\nاز فرط شادى و شعف كف مىزنيد ( كه ما اسير شده‌ايم ) ! و ما را به نقطه‌هاى پراكنده‌اى از گستره‌ى زمين با حالت اسيرى ، سوق مىدهيد ! واى بر شما ! آيا جدّ ما رسول خدا مردم دنيا را از گمراهى نجات نداد و به راه راست هدايت نكرد ! ؟ اى حادثه‌ى كربلا ! مرا اندوهگين كردى ، خداوند متعال پرده از روى كار بدكاران برخواهد داشت و آنان را رسوا خواهد كرد .\r\n\r\n2 - 2 - امام سجاد در قصر دارالاماره\r\nپس از گفتگوى عبيداللَّه بن زياد با حضرت زينب ( س ) و پاسخ دندان شكن عقيله‌ى بنى هاشم ، علىبن حسين ( ع ) را نزد او آوردند . عبيداللَّه به امام چهارم ( ع ) گفت : تو كيستى ؟ فرمود : علىبن الحسين ( ع ) . ابن زياد گفت : مگر خدا علىبن الحسين ( ع ) را نكشت ؟ امام سجاد ( ع ) فرمود : من برادرى داشتم كه نامش على بود و مردم او را كشتند . ابن زياد گفت : بلكه خدا او را كشت . علىبن حسين ( ع ) فرمود :\r\n« اللَّه يَتوفّى الْانْفُسْ حينَ موتِها » ( زمر / 42 )\r\n« خداوند ، ارواح را به هنگام مرگ قبض مىكند . »\r\nابن زياد خشمگين شد و گفت : تو جرأت پاسخ دادن به من را نيز دارى ؟ و هنوز توانايى باز گرداندن سخن من در تو هست ؟ او را ببريد و گردن بزنيد .\r\n\r\n","description":"","footnote":" ( 1 ) - بحار الانوار ، ج 45 ، ص 114 . ","page_name":" 42 ","page_number":42},
  {"content":"\r\n\r\nعمّه‌اش زينب نزد آن بزرگوار آمد و گفت : « اى پسر زياد : همان مقدار كه خون ما ريخته‌اى برايت كافى است . » سپس دست به گردن علىبن الحسين ( ع ) انداخته فرمود : به خدا سوگند دست از او بر نمىدارم كه اگر او را كشتى مرا هم با او بكشى .\r\nابن زياد به آن دو نگاه كرد و گفت : شگفتا از رحم و خويشاوندى ! من اين زن را چنين مىبينم كه دوست دارد با او كشته شود او را رها كنيد . همان بيمارى كه دارد او را بس است . سپس از قصر بيرون رفت و در بالاى منبر شروع به خطابه كرد . « 1 » \r\n\r\n3 - 2 - دفاع امام سجاد ( ع ) از حضرت زينب ( س )\r\nوقتى عبيداللَّه بن زياد به حضرت زينب توهين كرد امام سحاد ( ع ) برآشفت و فرمود :\r\nچقدر عمّه‌ام را هتك حرمت مىكنى و به كسانى كه او را نمىشناسند معرفى مىكنى ؟\r\nابن زياد از اين سخن خشمگين شد و فرمان داد تا گردن امام ( ع ) را بزنند . ولى زينب ( ع ) نزد امام ( ع ) آمد و گفت : اى ابن زياد مىخواهى بار ديگر مرا عزادار كنى ؟ در اين حال ابن زياد از تصميم خود منصرف شد . « 2 » \r\n\r\n4 - 2 - خطاب امام سجاد ( ع ) به حضرت زينب ( س )\r\nحضرت زينب ( س ) پس از ايراد خطبه‌ى آتشين خود در كوفه شعر « ماذا تقولون اذ قال النبى لكم » « 3 »  را قرائت كرد . امام سجاد ( ع ) خطاب به او فرمود :\r\n« يا عمّتى اسْكُتى ففى الباقين من الماضين اعتبار و انتِ بحمداللَّه عالمةٌ غيرمعلَّمةُ ، فَهِمَةٌ غيرَمُفَهّمة . » « 4 » \r\nعمّه جان ! خاموش باش ! باقى ماندگان بايد از گذشتگان عبرت بگيرند . تو بحمداللَّه آگاهى\r\n\r\n","description":"","footnote":" ( 1 ) - الارشاد ، ج 2 ، ص 112 و 116 ؛ انساب الاشراف ، ج 3 ، ص 206 ، 208 : الملهوف ، ص 202 ؛ مقاتل الطالبيين ، ص 60 دارالمعرفة ؛ تاريخ مدينة دمشق ج 41 ، ص 366 ؛ تاريخ طبرى ، ج 5 ، ص 457 با مقدارى تفاوت .  ( 2 ) - مقتل الحسين ( ع ) ، ابن مخنف ص 167 .  ( 3 ) - اين شعر به امام سجاد ( ع ) و أبى الاسود دوئلى نيز نسبت داده شده است ( الفتوح ، ج 5 ، ص 245 ) .  ( 4 ) - احتجاج طبرسى ، ج 2 ، ص 305 ؛ نفس المهموم ، ص 360 . ","page_name":" 43 ","page_number":43},
  {"content":"\r\n\r\nبىآنكه كسى به تو دانايى آموخته باشد . فهيم و باهوشى بدون اينكه چيزى به تو فهمانده باشند .\r\n\r\n5 - 2 - خطبه‌ى امام سجّاد ( ع ) در كوفه « 1 » \r\nامام سجاد ( ع ) با ايراد خطبه‌ى داغ و كوبنده هر چند در لباس اسارت ، عزّت خاندان پيامبر ( ص ) را حفظ كرد و كمترين حرف يا عكس العمل يا موضع‌گيرى كه نشان دهنده‌ى ذلّت و خوارى آن دودمان باشد از خود نشان نداد . « 2 » \r\nامام چهارم ( ع ) پس از خطبه‌ى حضرت زينب ، فاطمه صغرى و ام كلثوم به مردم اشاره كرد كه خاموش شوند . پس از سكوت مردم ، آن حضرت خداى را سپاس گفت و بر پيامبرش درود فرستاد و سپس فرمود :\r\nاى مردم هر كس مرا مىشناسد مىشناسد و هر كس نمىشناسد ، من على ، فرزند حسين ، هستم كه او را بر ساحل فرات ظالمانه و بدون هيچ گناهى كشتند . من فرزند كسى هستم كه حرمت او را شكستند و مال و ثروتش را به غارت بردند و زن و فرزندش را اسير كردند . من فرزند كسى هستم كه مظلومانه كشته شد و همين يك افتخار ما را بس است .\r\nاى مردم شما را به خدا سوگند مىدهم ، بگوييد آيا مىدانيد كه شما به پدرم نامه نوشتيد و او را فريفتيد و با او عهد و پيمان بستيد او نيز در پاسخ دعوت شما آمد و آنگاه با او جنگيديد ؟\r\nاى مرگ بر شما ! براى قيامت خود بد توشه‌اى از پيش فرستاده‌ايد و شما مردانى كژ انديشيد .\r\nآنگاه كه رسول خدا ( ص ) به شما بفرمايد : شما كه خاندانم را كشتيد و حرمت مرا هتك كرديد پس ، از امت من نيستيد ، با كدام چشم به او خواهيد نگريست ؟\r\nراوى گويد : همه صداها به گريه بلند شد و مردم به يكديگر مىگفتند : هلاك شديد و خود خبر نداريد !\r\n\r\n","description":"","footnote":" ( 1 ) - مطابق نظر مشهور و معروف ، اين خطبه به هنگام ورود اسرا به كوفه ايراد شده است . ولى برخى از نويسندگان با شواهدى احتمال داده‌اند كه اين خطبه [ و ساير خطبه‌هاى اهل بيت ( ع ) 
  ] در مرحله‌ى اوّل ورود خاندان عصمت و طهارت به اين شهر كه اسير بوده‌اند ايراد نشده ، بلكه در بازگشت از شام به كربلا جهت زيارت و مراجعت به كوفه و سپس مدينه خوانده شده است . ( معالى السبطين ، ج 2 ، ص 162 . )  ( 2 ) - پيامهاى عاشورا ، محدّثى ، ص 72 . ","page_name":" 44 ","page_number":44},
  {"content":"\r\n\r\nآنگاه امام سجاد ( ع ) چنين ادامه داد : خداى رحمت كند مردى را كه نصيحت مرا بپذيرد و سفارش مرا دربارهء خدا و دربارهء رسول او و خاندانش به كار بندد ، زيرا كه رسول خدا ( ص ) براى ما اسوه حسنه است .\r\nسپس مردم دسته جمعى گفتند : اى فرزند رسول خدا ( ص ) ما همه مطيع و فرمانبرداريم و عهدتان را حفظ مىكنيم ، شما را حمايت مىكنيم و به شما پشت نخواهيم كرد . خدايت رحمت كند ، امرتان را بفرماييد كه ما با هر كس با تو در جنگ باشد مىجنگيم و با كسى كه تسليم شما باشد در صلحيم و هر كس را كه بر ما و شما ستم كرد قصاص مىكنيم .\r\nامام سجاد ( ع ) فرمود : هيهات ! هيهات ! اى مردمان فريبكار و حيله‌گر ، ديگر به خواهش‌هاى دلتان نخواهيد رسيد . مىخواهيد با من نيز همان رفتارى را بكنيد كه پيش از اين با پدرانم كرديد . به پروردگارِ راقصات ( شتران را هوار در راه حج ) ، كه هنوز زخم‌ها بهبود نيافته است .\r\nديروز پدرم همراه خاندانش كشته شد و هنوز داغ مرگ رسول خدا ( ص ) و جدم و پدرم و فرزندانش را فراموش نكرده‌ام . رشتهء كارم گسسته شد . هنوز كام من از آن واقعه تلخ و اندوه آن درون سينه‌ام جارى است ، و خواستهء من اين است كه « نه با ما باشيد و نه بر عليه ما .\r\nآن گاه اين شعر را خواند :\r\n لا غَرْوَ انْ قُتِل الحسينُ فَشيخُهُ * قدكان خيراً من حسينٍ وَاكْرِما\r\nفلا تفرحوا يا اهل الكوفه بالذى * اصيِبَ حسينٌ كانَ ذلك اعْظَما\r\nقتيل بِشط النَهْرنَفْسى فِداؤه * جَزاءُ الَّذى اراده نارُ جَهَنّمهما « 1 »  \r\nكشته شدن حسين جاى شگفتى ندارد . زيرا پدرش كه از او بهتر بود و با كرامت بود كشته شد .\r\nاى اهل كوفه از آنچه به حسين رسيد شادمان نباشيد زيرا مصيبت او بزرگ‌تر است .\r\nكشته‌ى بر ساحل فرات كه جانم فدايش باد . كيفر آن كس كه او را كشت آتش جهنّم است .\r\nامام سجاد ( ع ) سپس فرمود :\r\n« ما از شما راضى شديم سر به سر ، كه نه با ما باشيد و نه بر ما . نه روزى به نفع ما و روز ديگر بر ضرر ما . » « 2 » \r\n\r\n","description":"","footnote":" ( 1 ) - احتجاج طبرسى ، ج 2 ، ص 305 و 306 ، بحار الانوار ، ج 45 ، ص 112 .  ( 2 ) - الملهوف ، ص 200 ؛ مثير الاحزان ، ص 89 . ","page_name":" 45 ","page_number":45},
  {"content":"\r\n\r\nامام سجاد در خطابه‌ى بالا سه موضوع را مورد تجزيه و تحليل قرار داده است :\r\n1 - برملا ساختن جنايات ضد انسانى يزيد و مزدوران او .\r\n2 - معرّفى امام حسين ( ع ) و اهل بيت او به عنوان خاندان پيامبر ( ص ) .\r\n3 - معرّفى شهادت امام حسين ( ع ) و يارانش به عنوان بزرگ‌ترين افتخار خاندان امام سجاد ( ع ) .\r\nشيخ صدوق ( ره ) مىنويسد : عبيداللَّه‌بن زياد با چوب بر لب و دندان امام حسين ( ع ) زد و با به زنجير بستن امام سجّاد ( ع ) ، آن بزرگوار و ساير زنان را راهى زندان كرد . « 1 » \r\n\r\n6 - 2 - تغذيه امام سجاد ( ع ) و ساير اسرا با مائده‌ى آسمانى\r\nوقتى فضّه در كوفه ، گرسنگى و بىغذايى اهل بيت را مشاهده كرد بر اساس وعده‌ى پيامبر ( ص ) به او مبنى بر استجابت سه دعاى وى ، از زينب اجازه گرفت و دو ركعت نماز خواند و از خداوند درخواست طعام نمود ، در بين دعا ، مائده‌اى آسمانى نازل شد كه از آن بوى مشك و عنبر و زعفران به مشام مىرسيد . غذاى امام سجاد ( ع ) و اهل بيت تا روز ورود به مدينه از همين مائده‌ى آسمانى بود . پس از ورود به مدينه اين مائده ناپديد شد . « 2 » \r\n\r\n3 - از كوفه تا شام\r\nمدّت توقّف اسيران سرافراز كربلا در كوفه با تمام مصائب و مشكلات به پايان رسيد و دشمن آنها را به سمت شام حركت داد .\r\nاكنون به اين پرسش پاسخ خواهيم داد كه آيا سر مبارك امام حسين ( عليه السلام ) و ساير شهيدان نيز با امام سجاد ( ع ) و همراهان بود يا اين سرها قبل از حركت آنان به شام فرستاده شد ؟\r\nشيخ مفيد ( ره ) معتقد است عبيداللَّه بن زياد ابتدا سر مبارك امام حسين ( ع ) را به\r\n\r\n","description":"","footnote":" ( 1 ) - امالى صدوق ، ص 140 .  ( 2 ) - معالى السبطين ، ج 2 ، ص 96 . ","page_name":" 46 ","page_number":46},
  {"content":"\r\n\r\nسوى يزيد فرستاد و پس از آن غل و زنجير به گردن علىبن الحسين ( ع ) نهاد و با مُجْفِربن‌ثعلبهء عائذى و شمربن ذىالجوشن اسيران خاندان عصمت و طهارت را روانه‌ى شام كرد . تا به آن گروهى رسيدند كه سر امام را برده بودند . « 1 »  ولى سيّدبن طاووس مىنويسد : يزيدبن عبيداللَّه‌بن زياد دستور داد كه سر امام حسين ( ع ) و سرهاى ياران آن حضرت را همراه زنان و كودكان شام بفرستد . « 2 » \r\n\r\n1 - 3 - امام سجاد ( ع ) در راه شام\r\nامام باقر ( ع ) از پدر بزرگوارش پرسيد : يزيد چگونه شما را به سوى شام برد ؟\r\nامام ( ع ) پاسخ داد : مرا بر شترى لنگ و برهنه و زنان را پشت سر من بر روى استرهاى برهنه و بدون پالان سوار كردند . سر مقدس پدرم حسين ( ع ) هم بالاى نيزه مقابلم بود و دشمن با نيزه ما را محاصره كرده بود و هرگاه يكى از ما مىگريست با نيزه بر سر او مىزدند تا آنكه وارد شام شديم . « 3 » \r\n\r\n2 - 3 - منزلگاههاى كوفه تا شام\r\nاگرچه به قول شيخ مفيد ( ره ) ، امام سجاد ( ع ) در راه كوفه تا شام با كسى سخن نگفته است ؛ « 4 »  ولى در برخى از مقاتل ، ابياتى وجود دارد كه انشاء آن را در توقّفگاهاى بين راه به امام سجاد ( ع ) نسبت داده‌اند . اين منزل‌ها و اشعارى كه در آن خوانده شده عبارت است از :\r\n\r\nالف - دعوات : « 5 » \r\nهنگامى كه دشمن مىخواست كاروان اهل بيت ( ع ) را از « دعوات » حركت\r\n\r\n","description":"","footnote":" ( 1 ) - الارشاد ، ج 2 ، ص 118 - 119 .  ( 2 ) - الملهوف ص 208 .  ( 3 ) - عوالم ج 17 ، ص 413 .  ( 4 ) - الارشاد ، ج 2 ، ص 119 .  ( 5 ) - نام اين منزل و استراحتگاه « سيبور » كه در سطور بعدى خواهد آمد در معجم‌ها ديده نشد ولى در مقاتل نام آنها ذكر شده است . ","page_name":" 47 ","page_number":47},
  {"content":"\r\n\r\nدهد ، علىبن الحسين ( ع ) گريست و اين شعر را خواند :\r\n لَيْتَ شعرى هَلْ عاقِلٌ فى الدياجى * باتَ من فُجْعَةِ الزمانِ نياجى\r\nانا نَجْلُ الامام ما بالَ حَقّى * ضائعٌ بَيْنَ عُصْبَة الاعْلاج « 1 »  \r\n« اى كاش مىدانسستم شخص خردمندى هست كه در ظلمت‌ها بيتوته كند و از سختىهاى زمان زمزمه نمايد ؛ من فرزند امام هستم ، چرا بين اين گروه كفّار حقّ من ضايع شده است . »\r\n\r\nب - سيبور :\r\nوقتى قافله‌ى آزادگان و اسيران كربلا به « سيبور » رسيدند امام سجّاد ( ع ) اين اشعار را قرائت كرد :\r\n سادَ العلوج فما تَرْضى بذا العربِ * و صار يقدم رأس الأمّةَ الذَّنْب\r\nيا لَلرِّجالِ و ما يأتى الزمان به * من العجيب الذى ما مثله عجب\r\nآل الرسول على الاقْتاب عارية * و آل مروان تسرى تحتهم نجب « 2 »  \r\nافراد پست ، مهترى يافتند و دُم ، از سر پيشى گرفت . عرب بدين رضا نمىدهد !\r\nداد از اين شگفتىهاى بىمانند كه روزگار پيش مىآورد !\r\nخاندان پيامبر ، برهنه بر پشت اشتران و خاندن مروان سوار بر اسبهاى گران بها !\r\n\r\nج - بعلبك : « 3 » \r\nچون كاروان اسيران كربلا نزديك بعلبك رسيد ، اهالى آنجا در حالى كه با خود پرچم‌هايى داشتند براى تماشاى اهل بيت ( ع ) و به نشانه‌ى شادى تجمّع كردند . امّ كلثوم جمله‌اى گفت كه باعث حزن و اندوه امام سجّاد ( ع ) گرديد . آنگاه فرمود :\r\n و هو الزمانُ فلا تَفْنِى عجائِبَه * مِنَ الكرامِ و ما تَهْدى مصائبه \r\n\r\n","description":"","footnote":" ( 1 ) - الدمعة الساكبة ، ج 5 ، ص 65 . به نقل از ابى مخنف . ولى در نسخهء موجود ، نام اين منزلگاه ثبت نشده است . ( مقتل الحسين ( ع ) ، ابى مخنف ، ص 184 )\r\n ( 2 ) - مقتل الحسين ( ع ) ، ابى مخنف ، ص 186 ؛ الدمعة الساكبة ، ج 5 ، ص 67 .  ( 3 ) - يكى از شهرهاى مهمّ لبنان فعلى . ( لبنان ، احمد نادرى ، ص 6 ) در مراصد الاطلاع ج 1 ، ص 207 ، آمده است : بعلبك ، شهرى است قديمى و فاصله‌ى آن تا دمشق سه روز راه است و داراى بناهاى عجيب و آثار عظيمى مىباشد . ","page_name":" 48 ","page_number":48},
  {"content":"\r\n\r\n فَلَيْتُ شِعْرى الى كم ذاتُجاذِبُنا * فُنُونَهُ و ترانالم نُجاذِبه\r\nيُسْرى بنا فوقَ اقْتابٍ بِلا وطأٍ * و سابقُ العيسِ يَجْمى عَنْهُ غارِبُه\r\nكأنّنا مِنْ اسارى الرومِ بَيْنَهُم * كأَنَّ ما قالَهُ المختارُ كاذبه\r\nكَفَرْتُمْ برسول اللَّهِ وَ يَحْكُمْ * فَكُنْتُم مثلَ من ضلَّتْ مذاهِبُه « 1 »  \r\n« اين ، همان زمان است كه شگفتىهايش از نظر بزرگان پايان‌پذير نيست و مصائب آن نامشخص است ؛ اى كاش مىدانستم كه مشغله‌هاى زمان تا كجا ما را به دنبال خود مىكشاند و مىبينى كه ما او را به دنبال خود نمىكشانيم ؛ ما را بر شتران عريان و بىجهاز در هر شهر و ديارى مىگردانند و كسانى از دنبال ، دارندگان مهار شتران را حمايت مىكنند ؛ گويا ما در ميان آنان چون اسيران روم هستيم و گويا آنچه را پيامبر ( ص ) بيان فرموده است ، نادرست بود ! واى بر شما ، نسبت به رسول خدا كفران پيشه كرديد و شمايان به گم كرده راهى مىمانيد كه راهها را نمىشناسد . »\r\n\r\n- پيش بينى امام سجاد ( ع ) درباره‌ى قاتلين امام حسين ( ع )\r\nدشمن در يكى از توقّفگاههاى بين راه سر بريده امام حسين ( ع ) را در صندوقى در دير راهب مخفى كرد . وقتى راهب و شاگردانش كه هفتاد نفر بودند و از نسبت سيدالشهدا ( ع ) با پيامبر ( ص ) و مظلوميتش آگاه گشتند . صدايشان به ناله و ضجّه بلند شد و عمامه‌ها را از سر برداشتند .\r\nسپس خدمت امام سجاد ( ع ) رسيده و آمادگى خود را براى جنگ با كشندگان امام حسين ( ع ) اعلام كردند . امام سجّاد ( ع ) فرمود :\r\n« لا تفعلوا ذلك فانّهم عن قريب ينتقم‌اللَّه تعالى منهم . . . » « 2 » \r\n« اين كار را انجام ندهيد . زيرا خداوند به زودى از آنان انتقام مىگيرد . »\r\n\r\n3 - 3 - امام سجاد ( ع ) در عسقلان « 3 » \r\nهنگام ورود اسيران سرافراز كربلا به عسقلان ، مردم اين شهر ، به فرمان امير\r\n\r\n","description":"","footnote":" ( 1 ) - بحار الانوار ، ج 45 ، ص 127 ؛ المنتخب ص 467 ؛ مقتل الحسين ( ع ) ، ابو مخنف ، ص 189 .  ( 2 ) - معالى السبطين ، ج 2 ، ص 139 .  ( 3 ) - عسقلان يكى از توقفگاه‌هاى اسيران سرافراز كربلا در مسير كوفه تا شام . ياقوت حموى مىگويد : عسقلان شهرى است از نواحى فلسطين بين « غزّه » و « بيت جِبْرين » . ( معجم البلدان ، ج 4 ، ص 122 ) ","page_name":" 49 ","page_number":49},
  {"content":"\r\n\r\nخود ، يعقوب عسقلانى كه از سپاهيان يزيد در كربلا بود به جشن و پايكوبى پرداختند . زريرخزاعى « 1 »  تاجر غريب و مسافر كه به حسب اتّفاق در بازار ايستاده بود علّت اين جشن و سرور را جويا شد . وقتى شنيد اين كاروان از خاندان عصمت و طهارت مىباشند لرزيد و دنيا در چشمش تيره و تار گشت . با سرعت خود را به امام سجّاد ( ع ) رساند و با صداى بلند گريست .\r\nامام ( ع ) فرمود : اى مرد چرا گريه مىكنى ؟ مگر نمىبينى اهل اين شهر همه در شادى هستند . زرير گفت : من شما را مىشناسم . جدّ شما محمّد مصطفى ( ص ) است و كسى جز شما ، شايستگى خلافت را ندارد . امام ( ع ) فرمود : خداوند به تو خير دهد . گويا شما دوستدار ما هستى . برو به كسى كه سر مقدس حسين ( ع ) را حمل مىكند بگو جلوتر برود تا مردم به آن نگاه كنند و بانوان در معرض تماشا قرار نگيرند . زرير پنجاه مثقال طلا و نقره به نيزه‌دار داد او سر مبارك امام ( ع ) را از ميان كاروان بيرون برد و مردم از اطراف شترها دور شدند . زرير دوباره نزد امام چهارم ( ع ) آمد و گفت : اگر لازم است خدمتى ديگر انجام دهم . امام ( ع ) فرمود : اگر لباس و پارچه‌اى دارى براى اين زنان و كودكان بياور . زرير شتابان رفت و لباس‌هاى زيادى آورد و بانوان از آن لباس‌ها براى پوشش خود استفاده كردند . « 2 » \r\n\r\n4 - در شام\r\nشام ( دمشق ) ، براى ورود اهل بيت ( ع ) و استفاده‌ى تبليغاتى يزيد بر ضدّ امام حسين ( ع ) چراغانى و آذين‌بندى شد و مأموران خليفه خاندان عصمت و طهارت را در روز اوّل ماه صفر « 3 »  و در ميان شادى و هلهله وارد اين شهر كردند . « 4 » \r\n\r\n","description":"","footnote":" ( 1 ) - شرح حال وى در ميان منابع رجالى و تاريخى ديده نمىشود .  ( 2 ) - معالى السبطين ، ج 2 ، ص 128 و 129 ؛ روضة الشهدا ، ص 467 و 470 .  ( 3 ) - مصباح كفعمى ، ص 501 .  ( 4 ) - تحليلى از زندگانى امام سجاد ( ع ) ، شريف قرشى ، ج 1 ، ص 252 . ","page_name":" 50 ","page_number":50},
  {"content":"\r\n\r\nامام سجاد ( ع ) با غل و زنجير به شتر عريان بسته شده بود و مركبش پيشاپيش و شترهاى زنان به دنبال آن حركت مىكردند . « 1 » \r\nشهر دمشق ، همان شهرى است كه معاويه نزديك به چهل سال بر آن استيلا داشت . وى در جنگ صفّين ، آنچنان بر ضدّ امام على ( ع ) تبليغ كرده بود كه مردم شام آن امام همام را واجب القتل مىدانستند و بر منبرها آن بزرگوار و خاندانش را دشنام مىدادند و از اين رو آنقدر در شام بر اهل بيت ( ع ) سخت گذشت كه وقتى از امام سجاد ( ع ) پرسيدند :\r\nسخت‌ترين اماكن بر شما كجا بود ؟ سه مرتبه فرمود : امان از شام . « 2 » \r\n\r\n1 - 4 - هفت مصيبت جانسوز شام از زبان امام سجاد ( ع )\r\n1 - مجروح كردن اسرا .\r\n2 - ساز و طبل زدن در كوچه و خيابان در حضور اسيران .\r\n3 - قرار دادن سرها ميان مركب‌هاى زنان و توهين و جسارت به سرهاى شهيدان .\r\n4 - آب و آتش ريختن زنهاى شامى بر سراسرا .\r\n5 - گردش دادن اسرا از طلوع خورشيد تا نزديك غروب در كوچه و بازار .\r\n6 - عبور دادن اسرا از در خانه‌ى يهوديان و نصارى براى انتقام از آنان .\r\n7 - اقدام به فروش اسرا به عنوان برده و موفق نشدن آنان .\r\n8 - جا دادن اسرا در مكان بىسقف . « 3 » \r\n\r\n2 - 4 - اشعار منسوب به امام سجاد ( ع ) درباره‌ى مصائب شام\r\n اقادُ ذليلًا فى دمشق كأنّنى * من الزّنْجِ عَبْدٌ غابَ عنه نصيرُ\r\nو جدّى رسول‌اللَّه فى كلّ موطنٍ * و شيخى اميرالمؤمنين وزيرُ \r\n\r\n","description":"","footnote":" ( 1 ) - رياض الشهادة ، ص 305 .  ( 2 ) - عنوان الكلام فشاركى ، ص 118 ؛ تذكرة الشهدا ، ص 412 .  ( 3 ) - تذكرة الشهدا ، ص 411 . ","page_name":" 51 ","page_number":51},
  {"content":"\r\n\r\n فيالَيْتَ امّى لَمْ تَلِدْ نى و لم اكُنْ * يزيدُ يرانى فى البلادِ اسيرُ « 1 »  \r\nمرا در دمشق به خوارى مىبرند . گويا برده‌اى از رنگيان هستم كه ياورى ندارد .\r\nدر حالى كه در هر مقامى جدّ من رسول خدا ( ص ) و بزرگ من ، امير المؤمنين ( ع ) ، وزير اوست .\r\nاى كاش مادر مرا نزائيده بود و وجود نداشتم و يزيد مرا در شهرها اسير نمىديد .\r\n\r\n3 - 4 - جسارت به امام سجاد ( ع )\r\nالف ) هنگام ورود اسيران كربلا به شام ، ابراهيم‌بن طلحةبن عبيداللَّه ، از سپاهيان طلحه و زبير در جنگ جمل و از افراد نادان و يا مغرض اين شهر نزد امام سجاد ( ع ) آمد و خطاب به آن حضرت كه در محمل نشسته و سر مباركش را پوشانده بود گفت : چه كسى پيروز شد ؟\r\nامام ( ع ) فرمود : اگر مىخواهى بدانى پيروزى با كيست هنگام فرا رسيدن وقت نماز ، اذان و اقامه بگو . « 2 »  دكتر شهيدى ، مورّخ معاصر در اين باره مىنويسد :\r\nاز گفته پسر طلحه يك نكته روشن مىشود و آن اينكه بعضى بزرگزادگان مهاجر و اشراف قريش هيچگاه مسلمانى را چنان كه بايد نشناخته بودند و اگر پدران آنان در جنگ‌هاى زمان پيامبر ( ص ) از خودگذشتگى نشان داده‌اند ، شايد براى آن بود كه درِ تازه‌اى براى رسيدن به مال و مقام به روى آنان گشوده شد و اگر آنان به راستى براى خدا كوشيدند ، بارى فرزندان بدان درجه از ايمان نرسيدند ، و گرنه چگونه ممكن است نبرد جمل و يا فتح مكه و حادثه كربلا و شهادت امام حسين ( ع ) را به حساب پيروزى بنى هاشم و بنى اميه گذاشت . و چگونه اين مهاجرزاده با آنكه از تيرهء بنى اميه نيست شادمان است كه برعكس نبرد بدر ، در نبرد يوم الطف امويان بر هاشميان كه پدر او در نبرد با آنان كشته شد ، پيروز گشته‌اند و علىبن‌الحسين ( ع ) پاسخ او را مىدهد كه جدال بر سر بانگ تكبير و اذان مسلمانى و اقرار به يگانگى خداست نه بر سر رياست هاشم يا اميه . « 3 » \r\nب ) يكى ديگر از افراد بىخبر و ناآگاه كه به امام سجاد ( ع ) و ساير اسرا توهين\r\n\r\n","description":"","footnote":" ( 1 ) - مدينة المعاجز ، ج 4 ، ص 110 ؛ المنتخب ، ص 470 . با كمى تفاوت .  ( 2 ) - امالى طوسى ، ج 2 ، ص 290 ؛ ناسخ التواريخ ، ج 1 ، ص 123 ؛ قمقام زخّار ، ج 2 ، ص 570 .  ( 3 ) - زندگانى علىبن الحسين ( ع ) ، شهيدى ، ص 67 . ","page_name":" 52 ","page_number":52},
  {"content":"\r\n\r\nكرد پيرمرد شامى بود كه نزد آنان آمد و به آنان جسارت كرده امام ( ع ) فرمود : آيا كتاب خداى عزّوجل را خوانده‌اى ؟ گفت : آرى ، فرمود : آيا آيه‌ى شريفهء « قُلْ لااسْئلُكُمْ عليه اجْراً الّا المودّة فى القُربى » ( شورى / 23 ) را خوانده‌اى گفت : آرى و فرمود : آن « قربى » ( نزديكان ) ما هستيم . فرمود : آيا آيه‌ى « وآت ذا القربى حقّه » « 1 »  را در سوره‌ى بنى اسرائيل خوانده‌اى گفت : آرى فرمود : ما همان كسانى هستيم كه خداى عزّوجل به پيامبرش فرموده است كه حقّشان را بدهيد . فرمود : آيا آيه‌ى شريفه‌ى « وَ اعْلَموا انّ ما غَنِمْتُم مِنْ شَىءٍ فَانّ للَّه‌خُمُسَه و للرسول ولذى القربى » « 2 »  را خوانده‌اى ؟ گفت : آرى .\r\nفرمود : « ذى القربى » ( خويشاوندان ) ماييم .\r\nامام سجاد ( ع ) فرمود : آيا آيه‌ى « انّما يُريد اللَّه لِيُذْهِبَ عنكم الرجْسَ اهْلَ البيت وَ يُطَهّركُم تطهيرا » « 3 »  را خوانده‌اى ؟ گفت : آرى . فرمود : اهل بيت در آيه ماييم . آن كسانى كه به آيه طهارت تخصيص يافته‌ايم . پيرمرد مدّتى ساكت و بر سخنانش پشيمان شد .\r\nسپس سرش را به سوى آسمان بلند و از سخنانش به پيشگاه خداوند متعال توبه كرد و از دشمنان پيامبر ( ص ) و خاندانش بيزارى جست . « 4 »  بدين رو امام سجاد ( ع ) از طريق قرآن جواب مرد شامى را مىدهد . اين حركت او هرگونه توطئه مبنى بر ضديّت اسراى كربلا و حسين و يارانش با قرآن را خنثى كرد . زيباتر آنكه امام ، مفهوم اهل بيت از ديدگاه قرآن را براى وى و در نتيجه مردم تشريح نمود . و بدين وسيله ، اين احتمال را كه در آينده ، اهل بيت رسول‌اللَّه ( ص ) را به گونه‌اى ديگر تفسير كنند نيز كاهش داد . « 5 » \r\nج ) امام سجاد ( ع ) در راه كوفه به شام با كسى سخن نگفت . چون كاروانيان به\r\n\r\n","description":"","footnote":" ( 1 ) - اسراء آيه 26 : حق خويشاوندان را ادا كن .  ( 2 ) - انفال ، آيه 41 : بدانيد كه هرگاه چيزى به غنيمت گرفتيد ، خمس آن از خدا و پيامبر و خويشاوندان است .  ( 3 ) - احزاب ، آيه 33 : همانا خداوند مىخواهد كه پليدى را از شما اهل بيت بزدايد و شما را آنچنان كه بايدپاك گرداند .  ( 4 ) - الفتوح ، ج 5 ، ص 242 و 243 . نيز ر . ك احتجاج طبرسى ، ج 2 ، ص 306 ، با اندكى تفاوت ؛ امالى صدوق . ص 141 ؛ الملهوف ، ص 112  ( 5 ) - تشخيص ، تصميم‌گيرى و افدام خواص در وقت لازم ، ص 111 . ","page_name":" 53 ","page_number":53},
  {"content":"\r\n\r\nدرب كاخ يزيد رسيدند مُجْفِر با صداى بلند گفت : اين مُجْفِربن ثعلبه است كه مردمان پست و نابكار را نزد امير المؤمنين آورده است . امام سجاد ( ع ) فرمود : آن كسى كه مادر مُجْفِر او را زائيده پست‌تر و بد نهادتر است . « 1 » \r\n\r\n4 - 4 - امام سجاد ( ع ) در زندان يزيد\r\nفاطمه دختر امام على ( ع ) مىگويد : به فرمان يزيد ، امام سجاد ( ع ) و زنان وابسته به امام حسين ( ع ) را به زندان بردند . اين زندان از نظر گرما و سرما محافظ نداشت .\r\nبه طورى كه پوست صورت زندانيان كنده شده بود . « 2 » \r\n\r\n5 - 4 - امام سجاد ( ع ) در مجلس يزيد\r\nدشمن سنگدل ، در حالى كه اهل بيت ( ع ) را با ريسمان بسته بود به مجلس يزيد وارد كرده و مقابل او نگه داشت . امام سجاد ( ع ) فرمود : اى يزيد ! تو را به خدا قسم مىدهم ، به نظر تو اگر پيامبر ( ص ) ما را با اين وضع و حال مىديد چه مىگفت و چه مىكرد ؟ پس يزيد دستور داد ريسمان‌ها و طناب‌ها را بردارند . « 3 » \r\nدر گزارشى ديگر آمده است : امام سجّاد ( ع ) نخستين كسى بود كه شمر او را وارد مجلس يزيد كرد . دو دست آن بزرگوار به گردنش بسته شده بود . يزيد گفت : اى جوان ! تو كيستى ؟ فرمود : من علىبن الحسين ( ع ) هستم . آنگاه دستور داد تا غل و زنجير را از امام ( ع ) بردارند . « 4 »  وقتى چشم امام سجاد ( ع ) به سر بريده‌ى پدر كه مقابل يزيد بود افتاد ، چنان متأثر گرديد كه پس از آن هرگز غذايى كه از سر حيوان تهيّه شده بود نخورد . « 5 » \r\n\r\n","description":"","footnote":" ( 1 ) - الارشاد ، ج 2 ، ص 118 و 119 . طبرى اين جواب را به يزيد نسبت داده و نام آن شخص را محفر ذكر كرده است . ( تاريخ طبرى ، ج ، ص 460 )  ( 2 ) - امالى صدوق ، ص 142 .  ( 3 ) - الملهوف 213 ؛ نيز ر . ك مثير الاحزان ، ص 98 ، با مقدارى زيادتى و تفاوت .  ( 4 ) - مقتل الحسين ( ع ) خوارزمى ، ج 2 ، ص 69 .  ( 5 ) - الملهوف ، ص 213 ؛ مثير الاحزان 99 با كمى تفاوت . ","page_name":" 54 ","page_number":54},
  {"content":"\r\n\r\n\r\n6 - 4 - پيشنهاد كشتن امام سجّاد ( ع )\r\nيكى از صحابيان پيامبر ( ص ) نزد يزيد آمد و گفت : خداوند تو را بر دشمن خدا و پسر دشمن پدرت مسلّط كرد . اين جوان [ علىبن الحسين 
  ] را بكش و نسل اينان را برانداز ؛ زيرا تا زنده باشند روى خوشى و سعادتى را نخواهى ديد . اين جوان آخرين كسى است كه به پادشاهى تو چشم دارد . . . . يزيد در پاسخ گفت : . . . من اينان را وا مىگذارم . هر كسى از آنها كه سر بلند كرد شمشيرهاى آل ابوسفيان وى را از پاى در مىآورد . « 1 » \r\n\r\n7 - 4 - تصميم يزيد بر كشتن امام سجاد ( ع )\r\nيزيد بارها تصميم گرفت امام سجاد ( ع ) را به شهادت برساند . ولى موفّق نشد . « 2 »  از جمله اينكه از امام چهارم ( ع ) پرسيد : اوضاع را چگونه ديدى ؟ فرمود :\r\nقضاى الهى را ديدم كه قبل از آفرينش آسمانها و زمين مقدّر شده بود . يزيد گفت :\r\nخدا را حمد و سپاس مىگويم كه پدرت را كشت . امام سجاد ( ع ) فرمود : « لعنة اللَّه على مَنْ قَتَلَ ابى » نفرين خدا بر كسى كه پدرم را كشت . يزيد خشمگين شد و فرمان داد گردن آن حضرت را بزنند . امام ( ع ) فرمود : اگر مىخواهى مرا بكشى ، كسى را مأمور كن تا اين بانوان و كودكان را به مدينه برساند . يزيد با شنيدن اين جمله از كشتن امام ( ع ) منصرف شد . « 3 » \r\nدر روايت ديگر آمده است : چون امام سجاد ( ع ) را نزد يزيد بردند و او تصميم به كشتن امام سجاد ( ع ) گرفت ، امام ( ع ) را مقابل خود نگه داشت . با وى سخن گفت تا امام سخنى بر خلاف نظر او بگويد و وى را به شهادت برساند . امام در دست مباركش تسبيحى داشت و آن را با انگشتانش مىچرخاند و يزيد نيز در اين حال\r\n\r\n","description":"","footnote":" ( 1 ) - تاريخ مدينة دمشق ، ج 69 ، ص 160 .  ( 2 ) - معالى السبطين ، ج 2 ، ص 161 .  ( 3 ) - معالى السبطين ، ص 159 - 160 . ","page_name":" 55 ","page_number":55},
  {"content":"\r\n\r\nسخن مىگفت . يزيد به امام ( ع ) اعتراض كرد كه چرا هنگام سخن گفتن من در دست خود تسبيح دارى . امام ( ع ) به سيرهء جدّش پيامبر ( ص ) دربارهء تسبيح خداوند متعال اشاره كرد و يزيد از تصميم خود منصرف شد . « 1 »  ابن شهر آشوب به نقل از مدائنى مىگويد : با آشكار شدن انتساب امام سجاد ( ع ) به پيامبر ( ص ) [ براى مردم 
  ] يزيد به جلّادش گفت : علىبن‌الحسين را به باغ ببر و بكش و همانجا دفنش كن .\r\nجلّاد ، امام ( ع ) را به باغ برد و مشغول كندن قبر شد . امام ( ع ) نيز نماز مىگزارد و عبادت مىكرد . وقتى مىخواست امام ( ع ) را بكشد دستى از هوا به او ضربه زد و جلّاد با صورت به زمين افتاد . فرياد زد و بىهوش شد . خالدبن يزيد ، جلّاد را ديد كه چيزى از صورتش باقى نمانده بود . او ، اين ماجرا را نزد پدرش تعريف كرد و يزيد دستور داد جلّاد را در قبر بگذارند و رويش ، خاك بريزند . در حال حاضر [ زمان ابن شهر آشوب 
  ] مكانى كه امام چهارم ( ع ) در آنجا حبس شده بود و [ نماز مىخواند 
  ] به مسجد تبديل گشته است . « 2 » \r\n\r\n8 - 4 - گفتگوى امام سجّاد ( ع ) با يزيد\r\nسر مبارك امام حسين ( ع ) را به مجلس يزيد آورده « 3 »  و به زمين نهادند . يزيد از حضرت زينب ( س ) خواست تا سخن بگويد ولى او امام سجاد ( ع ) را به عنوان سخنگوى اهل بيت ( ع ) معرفى كرد . امام چهارم ( ع ) نيز اين اشعار را خواند :\r\n لا تَطْمَعُوا انْ تُهينُونَا فَنُكْرِمَكُمْ * وَ انْ نكُفَّ الاذى عنكُم وتُؤْذُونا \r\n\r\n","description":"","footnote":" ( 1 ) - بحار الانوار ، ج 45 ، ص 200 .  ( 2 ) - مناقب ، ج 4 ، ص 186 .  ( 3 ) - ظاهراً اين مجلس ، همان محفلى است كه به فرمايش امام سجاد ( ع ) در آن مجلس شراب آوردند وسفير پادشاه روم كه از اشراف و بزرگان روم بود نيز حضور داشت . او وقتى پى برد كه اين سر بريده متعلّق به پسر رسول خدا ( ص ) است اعتراض كرد و سپس مسلمان شد . سر مبارك را برداشت و به سينه‌ى خود چسبانيد . او را مىبوسيد و مىگريست . تا به درجه‌ى رفيع شهادت نايل گشت . ( الملهوف ، ص 220 ، 222 ؛ مقتل الحسين ( ع ) ، خوارزمى ، ج 2 ، ص 80 ) ","page_name":" 56 ","page_number":56},
  {"content":"\r\n\r\n فاللَّهُ يَعْلَمُ انّا لا نُحِبُّكُمْ * و لا نَلُو مُكُمْ انْ لا تُحِبُّونا « 1 »  \r\nاين توقع را نداشته باشيد كه شما به ما اهانت كنيد و ما شما را گرامى بداريم از آزار نمودنتان خوددارى كنيم . ولى شما در آزار ما بكوشيد ، خدا مىداند كه ما شما را دوست نداريم و شما را بدين خاطر كه ما را دوست نمىداريد . سرزنش نمىكنيم .\r\nيزيد با سخنان كفرآميز ، كينه‌ى ديرينه‌ى خود با اسلام و رهبران آن را به اثبات رسانيد ولى با واكنش صريح و قاطع بازماندگان واقعه‌ى عاشورا به خصوص امام سجاد ( ع ) مواجه شد . امام زين العابدين ( ع ) خطاب به وى فرمود :\r\nاى پسر معاويه و هند و صخر ! پيش از آنكه تو متولّد شوى ، نبوّت و امامت پيوسته از آنِ پدران و نياكان من بوده است . جدّم ، علىبن ابى طالب ( ع ) در غزوه‌هاى بدر ، احد و احزاب ، پرچمدار رسول خدا ( ص ) بود ، در حالى كه پدر تو پرچمدار كفر بود . « 2 » \r\nآنگاه خطاب به يزيد اشعار زير را قرائت كرد :\r\n ماذا تَقُولونَ انْ قال النبى لكم * ماذا فَعَلْتُم و انتم آخر الامَمْ\r\nبعترتى و بأَهْلى بَعْدَ مُنْقَلبى * مِنْهُم اسارى وَ مِنْهُمْ ضَرَجُوا بِدَم \r\nاگر پيامبر به شما بگويد كه واپسين امّت ما بوديد پس از من به خويشان و خاندان چه كرديد ؟\r\nچه مىگوييد ؟ در حالى كه دسته‌اى از آنان اسير و دسته‌اى در خون آلوده‌اند .\r\nسپس فرمود : اى يزيد ! واى به حالت ! اگر مىدانستى با كشتن پدر ، برادر و عموهايم چه گناهى مرتكب شده‌اى به كوه‌ها مىگريختى و بر خاكستر مىنشستى .\r\nآه و ناله سر مىدادى كه چرا سر حسين ( ع ) ، پسر فاطمه و على ( ع ) را بر ورودى شهر نصب كرده‌اى ؟ حال آنكه امام حسين ( ع ) وديعه‌ى رسول خدا ( ص ) در ميان شماست . اكنون اى يزيد ! وعده باد شما را به ندامت و پشيمانى در روز قيامت .\r\nزمانى كه بدون شك مردم در آن جمع مىشوند . « 3 »  يكى از دانشمندان يهود كه در\r\n\r\n","description":"","footnote":" ( 1 ) - مناقب ، ج 4 ، ص 186 .  ( 2 ) - مناقب ، ج 4 ، ص 186 ؛ الفتوح ، ج 5 ، ص 244 .  ( 3 ) - الفتوح . همانجا . ","page_name":" 57 ","page_number":57},
  {"content":"\r\n\r\nمجلس يزيد حاضر بود وقتى پى برد كه امام سجاد ( ع ) از خاندان رسول خدا ( ص ) مىباشد يزيد را شديداً شماتت كرد و با تهديد به مرگ نيز از عقيده‌اش برنگشت . « 1 » \r\nيكى از گفت‌وگوهاى ديگر امام سجاد ( ع ) با يزيد عبارت است از :\r\nيزيد خطاب به امام سجاد ( ع ) اين آيهء شريفه را تلاوت كرد : « و ما اصَابَكُمْ مِنْ مُصيبةٍ فبما كَسِبَتْ ايْديكُمْ و يَعْفُوا عن كثيرٍ . » « 2 »  امام سجاد ( ع ) فرمود : هرگز ! اين آيه دربارهء ما نازل نشده بلكه آيهء شريفهء ديگرى در مورد ما نازل گرديده است : « مآ اصابَ مِنْ مُصيبَةٍ فى الأَرْضِ وَلا فى انْفُسِكُمْ إلّا فى كتابٍ مِنْ قَبْلِ أنْ نَبْرَأها إنَّ ذلكَ على اللَّهِ يَسيرٌ . لِكَيْلا تَأْسَوْا على ما فاتَكُمْ وَلا تَفْرَحُوا بِما آتاكُمْ . . . » « 3 » \r\nپس ما كسانى هستيم كه نسبت به آنچه از امور دنيايى از كف داده و يا به دست آورده‌ايم اندوهگين و شادمان نمىشويم . « 4 » \r\nيزيدبن معاويه درباره‌ى تعدّد نام « على » در بين فرزندان امام حسين ( ع ) گفت :\r\nبسى جاى تعجّب است كه پدرت نام چند نفر از فرزندانش را على گذاشته است .\r\nامام سجّاد فرمود :\r\n« انّ ابى احَبَّ اباه فسمّى بِاسمه مِراراً . » « 5 » \r\n« همانا پدرم ، پدرش را دوست داشت و بدين جهت مكرراً نام او را براى فرزندانش انتخاب كرد . »\r\n\r\n9 - 4 - گفتگوى امام سجاد ( ع ) با سر بريدهء پدر\r\nچون امام سجاد ( ع ) از يزيد خواست تا سر از تن جدا شده‌ى پدر بزرگوار و\r\n\r\n","description":"","footnote":" ( 1 ) - بحار الانوار ، ج 45 ، ص 141 ؛ مقتل الحسين ( ع ) ، خوارزمى ، ج 2 ، ص 79 ؛ حياة الامام الحسين ( ع ) ، ج 3 ، ص 395 .  ( 2 ) - شورى - آيهء 30 ؛ ترجمه : « هرگونه مصيبتى كه به شما برسد به سبب دستاورد خود شماست و [ خدا 
  ] ازبسيارى در مىگذرد . »  ( 3 ) - حديد - آيهء 22 - 23 ؛ ترجمه : « هيچ مصيبتى نه در زمين و در نفْسهاى شما [ : به شما 
  ] نرسد مگر آنكه پيش از آنكه از آن را پديد آوريم در كتابى است . اين [ كار 
  ] بر خدا آسان است . تا برآنچه از دست شما رفته اندوهگين نشويد و به [ سبب 
  ] آنچه به شما داده شادمانى نكنيد . . . »  ( 4 ) - بحار الانوار ، ج 45 ، ص 168 .  ( 5 ) - مناقب ، ج 4 ، ص 186 . ","page_name":" 58 ","page_number":58},
  {"content":"\r\n\r\nعزيزش را ببيند و يزيد گفت : هرگز آن را نخواهى ديد پارچه‌ى ابريشمى گران قيمت كه بر روى سر بريده‌ى امام ( ع ) در طشت طلا كشيده شده بود كنار رفت و از سر مقدّس امام حسين ( ع ) اين جمله شنيده شد :\r\n« السلام عليك يا ولداه السلام عليك يا علىّ . »\r\n« سلام بر تو اى فرزند عزيزم . سلام بر تو اى على . »\r\nامام سجاد ( ع ) فرياد كشيد و فرمود :\r\nاى پدر ! درود و رحمت و بركات خداوند بر تو باد !\r\nاى پدر ! مرا در كوچكى يتيم كردى و از نزدم رفتى و بين من و تو جدايى افتاد .\r\nمن به سوى حرم جدّم رسول خدا ( ص ) مىروم و تو را به عنوان وديعه به خداوند مىسپارم .\r\nصداى شيون و گريه حاضرين بلند شد و يزيد از ترس قيام مردم از جا برخاست و به منزل رفت . « 1 » \r\n\r\n10 - 4 - خطبهء امام سجّاد ( ع ) در مسجد دمشق\r\nنقل است كه يزيد فرمان داد ، منبرى آماده كردند و خطيبى را فرستاد تا از حسين و پدرش نزد مردم بد بگويد . او رفت و پس از حمد و ثناى خداوند ، آنچه توانست از امام حسين ( ع ) بد گفت و معاويه و يزيد را ستود .\r\nدر اين هنگام علىبن الحسين ، امام سجاد ( ع ) ، فرياد زد : واى بر تو اى گوينده ، كه با رضايت آفريده ، خشم خداوند را بر خود خريدى ، جاى تو دوزخ است . سپس رو به يزيد كرد و فرمود : اى يزيد ! به من اجازه بده ، بر اين چوب‌ها بالا روم و سخنانى بر زبان آورم كه خدا را خشنود سازد و مجلسيان از آن اجر و پاداش برند . يزيد از دادن اجازه خوددارى كرد ، ولى مردم گفتند : يا اميرالمؤمنين اجازه بدهيد به منبر رود تا ببينيم چه مىگويد ؟ گفت : اگر او منبر رود ، تا من و همهء آل ابوسفيان را رسوا نكند فرود نمىآيد . گفتند : مگر اين جوان چه اندازه چيز بلد است ؟ گفت : او از خاندانى\r\n\r\n","description":"","footnote":" ( 1 ) - الدمعة الساكبة ، ج 5 ، ص 147 ؛ نيز ر . ك معالى السبطين ، ج 2 ، ص 188 . ","page_name":" 59 ","page_number":59},
  {"content":"\r\n\r\nاست كه دانش با جانشان آميخته است . ولى مردم آن قدر اصرار كردند تا اين كه يزيد پذيرفت .\r\nآنگاه زين العابدين ( ع ) منبر رفت و پس از حمد و ثناى خداوند چنان خطبه‌اى خواند كه چشم‌ها از آن گريست و قلب‌ها به تپش افتاد ؛ و طى آن فرمود :\r\nاى مردم ! شش چيز به ما عطا شده است و با هفت چيز بر ديگران فضيلت يافته‌ايم . آنچه به ما عطا شده ، دانش ، بردبارى ، بخشندگى ، فصاحت ، شجاعت و محبت در دل‌هاى مؤمنان است ، و هفت فضيلتى كه خداوند به ما بخشيده اين است كه پيامبر برگزيدهء خدا ، محمد مصطفى ، از ماست . صدّيق و راست‌گوى اين امت [ على ( ع ) 
  ] از ماست ؛ جعفر طيّار از ماست ؛ شير خداو شير رسول او [ حمزه 
  ] از ماست . سرور زنان جهان ، زهراى بتول ، از ماست ؛ دو سبط اين امت [ حسن و حسين 
  ] و سرور جوانان بهشت ، از مايند . هر كس مرا مىشناسد كه مىشناسد و براى آنان كه مرا نمىشناسند اصل و نسبم را معرفى مىكنم :\r\nمنم فرزند مكه و منا « 1 »  منم فرزند زمزم « 2 »  و صفا « 3 »  ، منم فرزند كسى كه زكات [ به نقلى ركن 
  ] را در رداى خود حمل كرد . منم فرزند بهترين كسى كه ازار و ردا بر تن كرد ، منم فرزند بهترين كسى كه با پاىافزار و پاى برهنه راه رفت ، منم فرزند بهترين كسى كه سعى « 4 »  و طواف « 5 »  كرد ، منم فرزند كسى كه حج گزارد و تلبيه « 6 »  گفت ، منم فرزند كسى كه با براق « 7 »  به آسمان رفت ، منم فرزند كسى كه از مسجدالحرام به مسجدالاقصى سير داده شد - منزه است آن كه سيرش داد - منم فرزند كسى كه جبرئيل او را به سدرة المنتهى رسانيد .\r\nمنم فرزند آن كه نزديك و نزديك‌تر شد ، به اندازه طول يك كمان و يا نزديكتر ، منم فرزند\r\n\r\n","description":"","footnote":" ( 1 ) - منا : موضعى است كه در مكه معظمه كه مقام بازار است و حاجيان در آنجا قربانى كنند .  ( 2 ) - زمزم : چاهى است نزديك خانهء كعبه شرفها اللَّه .  ( 3 ) - صفا : مكان بلندى است از كوه ابوقبيس ، بين آن و مسجدالحرام عرض وادى است كه راه و بازار است .  ( 4 ) - سعى : دويدن ميان صفا و مروه .  ( 5 ) - طواف : به طرز خاص گرد خانه كعبه گشتن .  ( 6 ) - تلبيه : لبيك گفتن در حج ، لبيك گفتن حاجيان .  ( 7 ) - براق : مركبى كه حضرت رسالت پناه ( ع ) در شب معراج بر آن سوار شدند و آن كلان‌تر از خر و فروتر از شتر بود . ","page_name":" 60 ","page_number":60},
  {"content":"\r\n\r\nآن كه نماز فرشتگان آسمان را امامت كرد . منم فرزند آن كه رب جليل هرچه خواست بر او وحى كرد . منم فرزند محمد مصطفى ، منم فرزند على مرتضى : آن كه بر بينى مردم زد تا بگويند لا إله الا اللَّه . منم فرزند آن كه در خدمت پيامبر با دو شمشير و دو نيزه جنگيد ، و دوبار هجرت كرد ؛ و دوبار بيعت نمود و در بدر و حنين جنگيد و حتى يك چشم بر هم زدن به خداوند كفر نورزيد . منم فرزند صالح مؤمنان و وارث پيامبران و از پا در آورندهء مشركان و رئيس مسلمانان و نور مجاهدان و زينت عبادت كنندگان و برترين به پا ايستادگان از آل ياسين و فرستادهء پروردگار عالميان . و منم فرزند تأييد شده به وسيلهء جبرائيل و يارى شده به ميكائيل ، منم فرزند حمايت كننده از حريم مسلمانان و كشنده قاسطين « 1 »  و ناكثين « 2 »  و مارقين « 3 »  و پيكار كننده با دشمنان سرسخت ، و برتر از همهء قريش ، و نخستين مؤمنى كه دعوت خدا را پذيرفت و در ايمان به خدا از همه پيشى گرفت . در هم كوبنده سركشان ، نابود كننده مشركان ، تيرى از تيرهاى خداوند بر جان منافقان و زبان حكمت عبادت كنندگان ، ياور دين ، ولى امر خدا ، بوستان حكمت و گنجينه‌دانش پروردگار ، باگذشت ، بخشنده ، گشاده‌رو ، زكى ، ابطحى ، دوستدارنده ، خشنود ، پيشگام با همت ، روزه دار ، شكيبا ، پاكيزه شده ، شب زنده دار ، شجاع ، گشاده دست ، از ميان برندهء نسل‌ها و پراكنده سازندهء احزاب [ كافر 
  ] . آن كه از همه قوى دل‌تر بود ، آزاده‌تر بود ، زبان آورتر بود ، سرسخت‌تر بود . شير ژيان ، ابر بارنده كه هرگاه در جنگ ، نيزه‌ها نزديك مىشدند و اسب‌ها تاخت مىآورند ، همه را به ضرب نيزه از پاى در مىآورد ، آنان را چونان آسياب خرد مىكرد و چون تند باد پراكنده مىساخت .\r\nشير حجاز ، صاحب اعجاز ، قوچ عراق ، و آن كه به نص و استحقاق امام بود . مكى ، مدنى ، ابطحى ، تهامى ، خيفى ، عقبى ، بدرى ، احدى ، شجرى و مهاجرى .\r\nميان اعراب سرورشان و در ميان صحنهء جنگ چون شير ژيان ، وارث مشعريان ، پدر دو سبط :\r\nحسن و حسين . مظهر شگفتىها ، پراكنده سازنده سپاه‌ها ، شهاب ثاقب ، نور جانشين پيامبر ، شير پيروز\r\n\r\n","description":"","footnote":" ( 1 ) - كسانى كه از جنگ صفين در صف معاويه بودند .  ( 2 ) - كسانى كه در جنگ جمل شركت داشتند .  ( 3 ) - مراد ، اصحاب نهروان است . ","page_name":" 61 ","page_number":61},
  {"content":"\r\n\r\nخدا ، مطلوب هر جوينده و پيروز پيروزمندانه ، اين بود نشانه‌هاى جد من علىبن ابى طالب .\r\nمنم فرزند فاطمه زهرا ، منم فرزند سرور زنان ، منم فرزند پاكيزه بتول ، منم فرزند پاره‌تن رسول .\r\nراوى گويد : او همچنان بر شمرد تا آن كه فرياد گريه و شيون مردم بلند شد . يزيد از ترس آن كه مبادا آشوب به پا شود ، سخن او را بريد و به مؤذّن فرمان گفتن اذان را داد . علىبن الحسين نيز ساكت شد . هنگامى كه مؤذن گفت : اللَّه اكبر ، حضرت فرمود : بزرگى را تكبير گفتى كه قابل سنجيدن نباشد و با حواس ظاهرى درك نگردد . هيچ چيز از خداوند بزرگتر نيست . چون مؤذن گفت : اشهد ان لا إله الا اللَّه ، او فرمود : مو ، پوست ، گوشت ، خون ، مغز و استخوانم به يكتايى خداوند گواهى مىدهد . هنگامى كه مؤذن گفت : اشهد ان محمداً رسول اللَّه ، امام سجاد از روى منبر رو به يزيد كرد و گفت : اى يزيد ! آيا اين محمّد جدّ من است يا جد تو ؟ اگر گمان برى كه جد توست ، دروغ گفته‌اى و اگر بگويى كه جد من است ، پس چرا خاندانش را كشتى ؟\r\nراوى گويد : چون مؤذن از اذان و اقامه فراغت يافت ، يزيد پيش رفت و نماز ظهر را خواند . « 1 » \r\n\r\n11 - 4 - بازتاب خطبه‌ى امام سجاد ( ع ) در شام\r\nپس از خطبه‌ى امام سجّاد ( ع ) ، آنچنان رعب و وحشت بر يزيد چيره شد كه دستور داد سرهاى شهيدان كربلا را جمع كنند و با احترام به قصر بياورند . « 2 » \r\nيزيد به حضرت زينب ( س ) و همراهان اجازه داد براى مصائب امام حسين ( ع ) عزادارى كنند . اين عزادارى هفت روز طول كشيد و زنان بسيارى در آن شركت مىكردند . نزديك بود مردم به قصر يزيد حمله كنند و او را بكشند . مروان كه در آن هنگام در شام بود احساس خطر كرد و به يزيد گفت مصلحت نيست اينان در شام بمانند . هرچه زودتر آنها را به مدينه روانه كن . « 3 » \r\n\r\n","description":"","footnote":" ( 1 ) - مقتل خوارزمى ، ج 2 ، ص 76 - 78 ؛ نيز ر . ك بحار الانوار ، ج 45 ، ص 137 - 139 ؛ الفتوح ، ج 5 ، ص 247 - 249 . ترجمه اين قسمت [ خطبه امام سجاد ( ع ) در شام 
  ] از كتاب « سرشك خوبان » گرفته شده است .  ( 2 ) - معالى السبطين ، ج 2 ، ص 181 .  ( 3 ) - سوگنامهء آل محمد ( ص ) ، ص 482 . ","page_name":" 62 ","page_number":62},
  {"content":"\r\n\r\nدر مقتل منسوب به ابى مخنف آمده است : آنچنان ذكر حسين ( ع ) همه جا را فرا گرفته بود كه يزيد ، قرآن را چندين قسمت كرد و به مردم مىداد تا قرآن بخوانند و با خواندن آيات قرآن و توجه به آن ، ياد امام حسين ( ع ) و حسينيان را فراموش كنند .\r\nولى هيچ چيز نمىتوانست ياد امام حسين ( ع ) را از ذهن آنها بيرون كند . « 1 » \r\n\r\n12 - 4 - پيشنهاد امام سجاد ( ع ) به يزيد\r\nپس از اعتراض امام سجاد ( ع ) به خطيب دربارى يزيد و اينكه نبايد خشنودى خلق خدا را به خشم آفريدگار بفروشد . يزيد به امام ( ع ) وعده داد تا پيشنهادهاى او را عملى كند . « 2 »  امام سجّاد ( ع ) فرمود :\r\n1 - مىخواهم يك بار ديگر چهره‌ى مبارك آقا و مولايم حسين ( ع ) را ببينم . از روى او توشه بردارم و با وى خداحافظى كنم .\r\n2 - آنچه سپاهيان از ما غارت كرده‌اند برگردانده شود .\r\n3 - اگر تصميم به كشتن من گرفته‌اى فردى مطمئن را با اين زنان همراه كن تا آنان را به حرم جدّشان برسانند . يزيد گفت : روى پدرت را هرگز نخواهى ديد . ولى تو را نمىكشم و كسى جز تو همراه زنان نخواهد رفت و در مورد سوّم ، آنچه از شما برده شد من چندين برابرش را جبران مىكنم . امام ( ع ) فرمود : ما اموال ترا نمىخواهيم .\r\nارزانى خودت باد . من آنچه را سپاهيان تو غارت كرده‌اند مىخواهم . زيرا در ميان آنها دوك نخ ريسى فاطمه دختر رسول خدا ( ص ) ، مقنعه ، گردن بند و پيراهنش بود .\r\nيزيد دستور داد آنها را برگردانند و خود نيز دويست دينار بر آنها افزود .\r\nامام سجاد ( ع ) آن دينارها را گرفت و بين فقرا و مستمندان تقسيم كرد . سپس يزيد دستور داد اسيران را به وطن خود مدينه باز گردانند . « 3 » \r\nبه گفته‌ى برخى از مورّخان ، امام سجاد ( ع ) ، سر امام حسين ( ع ) و ساير شهيدان\r\n\r\n","description":"","footnote":" ( 1 ) - مقتل الحسين ( ع ) ابى مخنف ، ص 198 و 200 .  ( 2 ) - الملهوف ، ص 219 .  ( 3 ) - الملهوف ، ص 224 . ","page_name":" 63 ","page_number":63},
  {"content":"\r\n\r\nرا در بيستم صفر به بدن‌هاى مقدّسشان در كربلا ملحق كرد و از آنجا عازم مدينه شد . « 1 »  بدين رو ، مىتوان گفت : هر سه پيشنهاد امام سجاد ( ع ) عملى شده است .\r\n\r\n13 - 4 - امام سجاد ( ع ) و منهال\r\nامام سجّاد ( ع ) در بازار دمشق ، با منهال‌بن عمرو روبرو شد . منهال گفت : اى پسر رسول خدا شب را چگونه گذراندى ؟ فرمود : مانند بنى اسرائيل در خاندان فرعون ، كه فرزندان را سر مىبريدند و زنان را زنده نگه مىداشتند . اى منهال ! عرب بر عجم مىباليد كه محمد ( ص ) از آنان است و قريش بر ساير اعراب مباهات مىكرد كه پيامبر ( ص ) از ماست . حال ، روزى بر خاندان پيامبر ( ص ) گذشت كه حقّ آنان غصب گرديد و خونشان به ناحقّ ريخته شد و از وطن و كاشانه‌ى خود آواره شد .\r\nپس بر اين مصيبتى كه بر ما گذشت بايد گفت : \" انا للَّه‌و انا اليه راجعون \" « 2 » \r\n\r\n14 - 4 - اقدامات يزيد در مقابله با حركت امام سجاد ( ع ) و ساير اسرا\r\n1 - ترور ناموفق امام سجاد ( ع ) .\r\n2 - انتقال اسرا به كاخ جهت جلوگيرى از اجتماع مردم در عزادارى .\r\n3 - مقصّر دانستن عبيداللَّه بن زياد در شهادت امام حسين ( ع ) . « 3 » \r\n4 - تلاش در جبران خسارت مالى وارده بر اهل بيت ( ع ) و دلجويى از آنان . « 4 » \r\n5 - بازگرداندن محترمانه‌ى اسرا به مدينه براى جلوگيرى از اقدامات فرهنگى آنان .\r\n\r\n15 - 4 - بازگرداندن امام سجاد ( ع ) و ساير اسرا به مدينه\r\nيزيد ، پس از خطبه‌ى امام سجاد ( ع ) و دگرگون شدن مردم و سوگوارى\r\n\r\n","description":"","footnote":" ( 1 ) - حبيب السير ، ج 2 ، ص 60 .  ( 2 ) - الملهوف ، ص 222 . نيز ر . ك الفتوح ، ج 5 ، ص 250 ؛ مثير الأحزان ، ص 104 ، با كمى تفاوت . در مناقب ، ج 4 ، ص 182 بنا به روايتى ، داستان فوق به فردى به نام « مكحول » نسبت داده شده است .  ( 3 ) - نفس المهموم ، ص 412 و 419 و 420 ؛ كامل ابن اثير ، ج 4 ، ص 87 .  ( 4 ) - الملهوف ، ص 219 . ","page_name":" 64 ","page_number":64},
  {"content":"\r\n\r\nاهل‌بيت ( ع ) « 1 »  نعمان‌بن بشير را نزد خود فراخواند و به او گفت : آماده باش تا اين زنان را به مدينه ببرى . [ سپس براى تبرئه خود 
  ] در مكانى خلوت و دور از چشم ديگران به علىبن حسين ( ع ) گفت : خداوند پسر مرجانه را لعنت كند . به خدا قسم آگاه باش كه اگر من با پدرت روبرو مىشدم هرچه را كه پيشنهاد مىكرد مىپذيرفتم و با آنچه در توان داشتم از مرگ او جلوگيرى مىكردم . امّا قضاى الهى چنان رقم خورد كه ديدى . ولى تو [ چون به مدينه رسيدى 
  ] برايم نامه بنويس هر حاجتى كه داشته باشى برآورده مىسازم . آنگاه لباس‌ها و پيراهن‌هاى غارت شدهء امام سجّاد ( ع ) و خاندان عصمت و طهارت را همراه پوشاك اهدايى خود ، به آن بزرگوار داد و آنان را عازم مدينه كرد . « 2 » \r\n\r\n5 - از شام تا مدينه\r\nامام سجاد ( ع ) و اهل بيت سيّدالشهدا ( ع ) ، پس از گذراندن مصائب و مشكلات فراوان در شام به سوى مدينه حركت كرده و وارد عراق شدند . از راهنماى قافله خواستند كه آنها را از كربلا عبور دهد . هنگامى كه به آن سرزمين بد خاطره رسيدند ، با جابربن عبداللَّه انصارى و جمعى از بنى هاشم و عدّه‌اى از مردان خاندان رسالت كه به زيارت امام حسين ( ع ) آمده بودند روبرو شدند . « 3 »  امام سجاد ( ع ) به جابر فرمود :\r\n« يا جابرُ هيهُنا و اللَّه قُتِلَتْ رجالُنا و ذُبحَتْ اطفالنا و سُبيت نسائُنا و حُرِّقَتْ خيامنا . » « 4 » \r\n\r\n","description":"","footnote":" ( 1 ) - الفتوح ، ج 5 ، ص 249 .  ( 2 ) - الارشاد ، ج 2 ، ص 122 . نيز ر . ك ، تاريخ طبرى ، ج 5 ، ص 262 با مقدارى تفاوت و زيادتى دينورى در اين‌باره مىنويسد : يزيد به علىبن الحسين ( ع ) گفت : همراه بانوان و افراد خود حركت كن و آنان را به مدينه ببر ، يك نفر را نيز به همراه سى سوار روانه كرد و دستور داد پيشاپيش حركت كند و دور تر از آنان فرود آيد تا اينكه به مدينه برسند . ( اخبار الطوال ، ص 260 )  ( 3 ) - الملهوف ، ص 255 .  ( 4 ) - اعيان الشيعه ، ج 4 ، ص 47 . ","page_name":" 65 ","page_number":65},
  {"content":"\r\n\r\nاى جابر ! سوگند به خدا در همين جا مردان ما را كشتند ، و نوجوانان ما را سر بريدند .\r\nزنان ما را به اسارت بردند و خيمه‌هاى ما را به آتش كشيدند .\r\nهمگى آنچنان عزادارى كردند كه جگرها را آتش مىزد و قلب را جريحه‌دار مىكرد . جمعى از زنان شيعه‌ى عرب كه در اطراف كربلا ساكن بودند نيز در سوگوارى حضور يافتند . « 1 » \r\nپس از سه روز عزادارى و تجديد پيمان با شهيدان كربلا امام سجاد ( ع ) به اهل بيت ( ع ) فرمود : وسائل سفر را برداريد و از كربلا به سوى مدينه حركت كنيد . « 2 » \r\n\r\n1 - 5 - امام سجاد ( ع ) هنگام بازگشت به مدينه\r\nچون امام زين العابدين ( ع ) و همراهان روز جمعه « 3 »  به مدينه نزديك شدند در نقطه‌اى فرود آمده چادر زدند .\r\nامام سجاد ( ع ) به بشيربن حذلم گفت : اى بشير ، خدايت رحمت كند ، پدرت شاعر بوده آيا تو هم شعر مىسرايى ؟ گفت : بلى ، اى فرزند رسول خدا . من نيز شاعرم . فرمود : به شهر برو خبر شهادت ابا عبداللَّه ( ع ) را به مردم برسان . بشير گويد :\r\nبر اسبم سوار شدم و ركاب كشيدم تا وارد مدينه شدم چون به مسجد پيامبر ( ص ) رسيدم صدايم را به گريه بلند كردم و اين شعر را سرودم :\r\n يا اهْلَ يَثْرِبَ لامُقامَ لكم بِها * قُتِلُ الحسينُ فَأَدْمَعِى مِدْرارُ\r\nالْجِسمُ منه بكربلا مُضَرَّجُ * و الرأسُ مِنْهُ على القناةِ يُدارُ \r\nاى مردم مدينه ديگر اين شهر جاى ماندن نيست . زيرا حسين كشته شده است و بايد اشك فراوان بباريد . پيكر او در كربلا خون آلود شد و سرش را بر نيزه كردند .\r\nسپس گفتم : اى مردم ، علىبن الحسين با عمّه و خواهرانش در نزديكى شهر توقف كرده و مرا فرستاده است تا شما را نزد او راهنمايى كنم . بانويى پس از مرثيه\r\n\r\n","description":"","footnote":" ( 1 ) - الملهوف ، ص 255 .  ( 2 ) - الدمعة الساكبة ، ج 5 : ص 163 .  ( 3 ) - معالى السبطين ، ج 2 ، ص 208 . ","page_name":" 66 ","page_number":66},
  {"content":"\r\n\r\nسرايى به من گفت : تو كيستى ؟ گفتم : من بشيربن حذلم هستم و علىبن الحسين كه اينك همراه خانواده أبى عبداللَّه ( ع ) در فلان جا فرود آمده مرا فرستاده است [ تا به شما خبر دهم . 
  ]\r\nبشير گويد : مردم مرا رها كردند و با شتاب نزد امام سجاد ( ع ) و عمّه‌ها و خواهرانش رفتند . « 1 » \r\n\r\n2 - 5 - خطبه‌ى امام سجاد ( ع ) هنگام استقبال مردم مدينه از ايشان\r\nامام سجاد در حالى كه دستمالى در دست داشت و با آن اشكش را پاك مىكرد از خيمه بيرون آمد يكى از خادمان نيز پس از وى بيرون آمد و صندلىاى گذاشت تا بر آن بنشيند . امام بىاختيار اشك مىريخت ؛ و صداى شيون و زارى مردم بلند شد .\r\nزنان و كنيزان نوحه سر دادند و مردم از همه سو به او تسليت مىگفتند . جايگاه يكپارچه شيون شد . امام سجاد با دست اشاره كرد و از مردم خواست كه آرام باشند .\r\nجمعيت بلافاصله ساكت شد و آن حضرت چنين فرمود :\r\nالحمدللَّه رب العالمين ، الرحمن الرحيم ، مالك يوم الدين ، سپاس خدايى را كه پروردگار همهء عالميان است ، خدايى كه دور است و در جوف آسمان‌ها جاى دارد و نزديك است و نَجواها را مىشنود . او را مىستايم بر فجايع بزرگ روزگار و دردناك مصايب ؛ مصايبى كه اشك‌ها را جارى مىسازد ؛ سينه‌ها را تنگ مىگرداند و بر آنها سنگينى مىكند و جان مردم را مىستاند .\r\nاى مردم خداى بزرگ ما را به مصايبى بزرگ گرفتار ساخت و در اسلام شكافى بزرگ افتاد .\r\nابى عبداللَّه و خاندانش كشته شدند و زن و فرزندش به اسارت رفتند و سرش را بر سر نيزه ميان شهرها گرداندند . آيا كدام ماتمى به پاى اين ماتم مىرسد ؟\r\nاى مردم ! كدام يك از شما پس از كشته شدن حسين مىتواند كه شادمانى كند ؟ يا كدامين چشمى مىتواند كه از ريختن اشك خوددارى ورزد ؟ آسمان‌هاى هفتگانه ، امواج دريا ، ستون‌هاى آسمان ، جاى جاى اين زمين پهناور ، شاخه‌هاى درختان ، ماهيان قعر دريا ، فرشتگان مقرب خدا و همهء اهل آسمان‌ها بر او گريستند . كدام قلبى است كه در قتل او نشكند ، يا كدام\r\n\r\n","description":"","footnote":" ( 1 ) - الملهوف ، ص 266 ، 228 ؛ مثير الاحزان ، ص 112 به اختصار . ","page_name":" 67 ","page_number":67},
  {"content":"\r\n\r\nسينه‌اى است كه در ماتم او ننالد يا كدام گوشى است كه خبر اين شكاف افتاده در اسلام را بشنود و كر نشود ؟\r\nاى مردم ! ما را از شهرها راندند و در بيابان‌ها آواره كردند ، چنان كه گويى ما فرزندان ترك و كابليم ، بىآن كه جرمى مرتكب شده باشيم و يا كارى زشت از ما سر زده باشد ، و يا شكافى در اسلام افكنده باشيم . پيشينيان ما از چنين امورى به دور بوده‌اند و اين چيزى جز يك بهتان نيست .\r\nبه خدا سوگند ، اگر پيامبر ( ص ) به جاى اين كه اين مردم را به دوستى ما سفارش كند به جنگ با ما تشويق مىكرد ، رفتارشان زشت‌تر از اين نبود . انا للَّه‌و انا اليه راجعون از اين مصيبت بزرگ و دردناك و سنگين و تلخ . ما مزد و پاداش مصايبى را كه ديده‌ايم از خداوند مىخواهيم ، « انّهُ عَزيزٌ ذوانْتِقامٍ » . « 1 » \r\n\r\n3 - 5 - استقبال محمّد حنفيه از امام سجاد ( ع )\r\nمحمّدبن حنفيه مانند اهالى مدينه به استقبال امام سجاد ( ع ) و اهل بيت ( ع ) رفت و چون نگاهش به پرچم‌هاى سياه افتاد از شدّت اندوه بىهوش گرديد و از پشت اسب به زمين قرار گرفت . امام سجاد ( ع ) با حال گريان به بالين عمو آمد و سر او را به دامن گرفت و چون به هوش آمد با آه سوزان و فرياد ، سراغ برادرش ، حسين ( ع ) را گرفت . امام سجّاد فرمود : اى عمو جان ! من بىبابا نزد تو آمده‌ام . مردان ما كشته شدند و زنان ما اسير گشتند اى كاش حاضر بودى تا برادرت را مىديدى كه چگونه يار و ياور مىطلبيد ، ولى كسى به ياريش نمىشتافت . عمو جان ! با اينكه همه‌ى حيوانات از آب سيراب شده بودند او را با لب تشنه كشتند . محمّد حنفيه مجدّداً بىهوش شد و پس از به هوش آمدن ، امام سجاد ( ع ) جريانات حادثه‌ى كربلا را براى او نقل مىكرد و او مىگريست . « 2 » \r\n\r\n","description":"","footnote":" ( 1 ) - الملهوف ، ص 228 - 230 ؛ نيز ر . ك مثير الاحزان ، ص 113 ؛ المنتخب ، ص 484 .  ( 2 ) - ناسخ التواريخ ، ج 2 ، ص 178 . ","page_name":" 68 ","page_number":68},
  {"content":"\r\n\r\n\r\nفصل چهارم : امام سجاد ( ع ) پس از اسارت تا شهادت\r\nامام سجّاد ( ع ) و اهل بيت ( ع ) روز جمعه ، هنگامى كه خطيب مشغول خواندن خطبه‌ى نماز جمعه بود وارد مدينه شدند و مردم را از مصائبى كه امام حسين ( ع ) و خاندانش به آن مبتلا شده بودند آگاه كردند . نيز ، آن بزرگوار پس از ام‌ّكلثوم و حضرت زينب ( س ) به زيارت قبر پيامبر ( ص ) آمد و صورت مبارك به قبر مطهّر مىماليد و اشك مىريخت « 1 »  و مىگفت :\r\n اناجيكَ يا جدّاهُ يا خَيْرَ مُرْسَلٍ * حبيبُك مَقْتُولُ و نَسْلُك ضائعُ\r\nاناجيكَ مَحزوناً عليلًا مَؤَجَّلًا * اسيراً و مالى قَطُّ حامٍ و دافعُ\r\nسُبينا كما تُسْبِىَ الأماءُ و مَسَّنا * من الضُرِّ مالا تَحْتَمِلُهُ الأضالِعُ « 2 »  \r\nاى جدّ بزرگوار ، اى بهترين فرستاده شدگان ، با تو راز و نياز مىكنم . محبوب تو حسين ( ع ) كشته شد و نسل تو ضايع گشت . تو را در حالى كه محزون ، هراسان و اسيرم صدا مىكنم و كسى نيست كه مرا حمايت كند ، و طرفدار من باشد . ما را اسير كردند آنگونه كه كنيزان را اسير مىكنند ، آنچنان ناراحتى و آزار به ما رسيد كه استخوان‌ها تحمّل آن را ندارند .\r\n\r\n- تلاش‌هاى روشنگرانه‌ى امام سجاد ( ع ) در مدينه\r\nامام سجاد ( ع ) ، در مدينه ، براى ادامه‌ى نهضت خونين پدر بزرگوارش به تلاش‌هاى روشنگرانه‌ى معنوى و فرهنگى زيادى دست زد كه برخى از آنها عبارتند از :\r\n1 - جهاد فرهنگى\r\n\r\n","description":"","footnote":" ( 1 ) - الدمعة الساكبة ، ج 5 ، ص 162 .  ( 2 ) - معالى السبطين ، ج 2 ، ص 210 . ","page_name":" 69 ","page_number":69},
  {"content":"\r\n\r\n2 - زنده نگه داشتن ياد امام حسين ( ع )\r\n3 - تمجيد از شهيدان كربلا\r\n4 - نظارت بر قيام مختار\r\n\r\n1 - جهاد فرهنگى\r\nامام سجّاد ( ع ) در مدينه منوّره به علّت وجود جوّ خفقان ، به فعاليّت‌هاى فرهنگى مشغول شد . بخشى از آن تلاش‌ها كه به كمك بزرگان دين در قالب كتاب و دعا جمع آورى شده و ما از آن بهره‌منديم عبارت است از :\r\n- صحيفه سجاديه : اين كتاب حاوى يك دوره معارف توحيدى ، اخلاقى ، سياسى و اجتماعى است . امام ( ع ) با زبان دعا بسيارى از حقايق را در اين كتاب تشريح كرده‌اند .\r\n- مناجات خمسة عشر : اين مناجات ، شامل پانزده دعا مىباشد و يك دوره كامل عرفان اسلامى و رابطهء انسان با خداوند مهربان را به خوبى ترسيم كرده است . « 1 » \r\n- رسالة الحقوق : حق خداوند متعال ، حق اعضاى انسان ، حقوق افعال مانند حقّ نماز ، روزه ، و . . . ، حقوق سياسى ، خويشاوندى ، دوستى در اين كتاب بيان شده است .\r\n\r\n2 - زنده نگه داشتن ياد امام حسين ( ع )\r\nشيوه‌ى امام سجاد ( ع ) براى مبارزه با حاكمان غاصب زمان و زنده نگه داشتن ياد و نام امام حسين ( ع ) ، يك روش فرهنگى و غيرنظامى بود . در اين راستا ، با سكوت و عزلت در خيمه‌اى در خارج از مدينه سكنى گزيد « 2 »  و به تلاش‌هاى فرهنگى و معنوى زير مشغول گرديد :\r\n\r\n","description":"","footnote":" ( 1 ) - بحار الانوار ، ج 94 ، ص 142 .  ( 2 ) - بحار الانوار ، ج 100 ، ص 266 ؛ الامام زين العابدين ( ع ) ، مقرّم ، ص 42 . ","page_name":" 70 ","page_number":70},
  {"content":"\r\n\r\n\r\n1 - 2 - بيان مظلوميت پدر\r\nامام سجاد ( ع ) مىفرمايد : هيچ روزى مانند روز [ عاشوراى امام 
  ] حسين ( ع ) نيست . سى هزار نفر كه خود را از امّت [ پيامبر ص 
  ] مىپنداشتند و براى نزديك شدن به خدا ، خواستار [ ريختن 
  ] خون وى شده بود به او حمله كردند [ هر چند 
  ] آن بزرگوار ، آنها را به ياد خدا مىانداخت موعظه‌اش را نمىپديرفتند . سرانجام ايشان را از روى نافرمانى ستم و دشمنى به شهادت رساندند . « 1 » \r\n\r\n2 - 2 - سفارش به زيارت پدر\r\nابو حمزه ثمالى ، از امام سجّاد ( ع ) درباره‌ى زيارت قبر مطهّر امام حسين ( ع ) پرسيد : آن حضرت در جواب فرمود : هر روز او را زيارت كن ، و اگر نمىتوانى هر جمعه و اگر نمىتوانى هر ماه . زيرا هر كس قبر امام حسين ( ع ) را زيارت نكند حقّ رسول خدا ( ص ) را ، خوار و سبك شمرده است . « 2 »  نيز خود آن حضرت بدون آنكه به ديگران اطلاع دهد براى زيارت پدر و جدّ عزيزش به عراق مسافرت مىكرد . « 3 » \r\n\r\n3 - 2 - سجده بر تربت پدر\r\nامام زين العابدين ( ع ) ، دستمالى داشت كه تربت امام حسين ( ع ) در آن بود و هميشه هنگام نماز بر آن سجده مىكرد . « 4 » \r\n\r\n4 - 2 - سوگوارى بر پدر\r\nامام سجاد ( ع ) مىفرمايد : هر مؤمنى كه براى شهادت امام حسين ( ع ) گريه كند و اشكش بر گونه هايش جارى گردد خداوند منّان غرفه‌اى در بهشت به او مىدهد كه\r\n\r\n","description":"","footnote":" ( 1 ) - بحار الانوار ، ج 22 ، ص 274 ، ج 44 ، ص 298 . با كمى تفصيل .  ( 2 ) - فضل زيارة الحسين ( ع ) ، ص 43 .  ( 3 ) - بحار الانوار ، ج 100 ، ص 266 .  ( 4 ) - بحار الانوار ، ج 46 ، ص 79 . مطلب فوق به امام صادق ( ع ) نيز نسبت داده شده است . ( مصباح المتهجد ، ص 511 ) . ","page_name":" 71 ","page_number":71},
  {"content":"\r\n\r\nمدّت‌ها در آن ساكن گردد . « 1 »  خود آن بزرگوار نيز با وجود بردبارى زياد ، در سوگ پدرش هميشه اندوهگين و نالان بود و برايش مرثيه سرايى مىكرد . « 2 » \r\nبنا به گفتهء سيّدبن طاووس ، آن حضرت در حالى كه روزها ، روزه‌دار و شب‌ها به عبادت مشغول بود . چهل سال « 3 »  براى پدر شهيدش گريست . وقتى غلام آن بزرگوار به هنگام افطار برايش غذا و آب آورد تا ميل كند فرمود :\r\n« قُتِلَ ابنُ رسولِ اللَّه جائعاً ، قُتِلَ ابنُ رسولِ اللَّه عطشاناً . »\r\n« پسر پيامبر خدا ، گرسنه و تشنه به شهادت رسيد . »\r\nآنقدر اين جمله‌ها را تكرار مىكرد و مىگريست كه غذا و آبش با اشك چشمش مخلوط مىشد و همواره به اين حال بود تا به خداوند متعال پيوست . « 4 »  در گزارشى ديگر آمده است : امام سجّاد ( ع ) به غلامش مىفرمود :\r\nتنها درد دل و غم خود را با خدا مىگويم و از لطف و كرم بىاندازه‌ى او چيزى مىدانم كه شما نمىدانيد . سپس فرمود : هيچ گاه محلّ كشته شدن فرزندان فاطمه ( س ) را به ياد نمىآورم مگر آنكه حزن و اندوه حلقومم را مىفشارد . « 5 » \r\nابن شهر آشوب مىگويد : امام سجّاد ( ع ) [ در مصيبت پدر بزرگوارش 
  ] به قدرى گريه مىكرد كه احتمال مىرفت چشمانش آسيب ببيند . « 6 » \r\nغلامِ امام چهارم ( ع ) به صفّه و ايوان سر پوشيده‌ى آن جناب كه پيوسته در آنجا در حال سجده و گريه بود نزديك شد و گفت : اى آقاى من ! اى علىبن الحسين ! آيا هنوز وقت آن نرسيده كه حزن و غصّه‌ات تمام شود ؟ حضرت سر مبارك از زمين برداشته و متوجه او شده و فرمودند : واى بر تو ! ( يا فرمودند : مادرت به عزايت\r\n\r\n","description":"","footnote":" ( 1 ) - كامل الزيارات ، ص 201 .  ( 2 ) - الملهوف ، ص 233 ، نور العين ، ص 78 ، ناسخ التواريخ ، ج 2 ، ص 190 .  ( 3 ) - بيست سال . ( كامل الزيارات ، ص 213 )  ( 4 ) - الملهوف ، ص 233 . نيز ر . ك مناقب ، ج 4 ، ص 180 ، با مقدارى تفاوت .  ( 5 ) - كامل الزيارات ، ص 213 .  ( 6 ) - مناقب ، ج 4 ، ص 180 . ","page_name":" 72 ","page_number":72},
  {"content":"\r\n\r\nبنشيند ) به خدا قسم حضرت يعقوب در حادثه‌اى بس كمتر و واقعه‌اى ناچيزتر از آنچه من ديدم [ مبتلا شد و 
  ] به پروردگار متعال شكايت نمود و گفت : « يا أَسَفى على يوسف » « 1 »  اى دريغ بر فراق يوسفم . با اينكه ايشان تنها يك فرزندش ناپديد شده بود .\r\nولى من مىديدم كه پدرم و جماعتى از اهل بيتم را سر مىبريدند . « 2 » \r\nگريه امام سجاد ( ع ) بر واقعه كربلا ، جدا از تأثّر روحى ، يك مبارزه سياسى بود .\r\nآنان كه از علّت گريه امام ( ع ) آگاه بودند حادثه كربلا و ستم‌گرى خاندان اموى در خاطرهايشان تجديد مىشد . افرادى هم كه علّت آن را نمىدانستند با گريه آن بزرگوار از سبب آن آگاه شد و حماسه‌ى عاشورا براى هميشه زنده نگه داشته مىشد .\r\n\r\n5 - 2 - تهيّه غذا براى عزاداران پدر\r\nسوگوارى بر مصائب كربلا ، آن چنان از اهميّت بالايى برخوردار است كه امام چهارم ( ع ) نه تنها خود از عزاداران اين مصيبت بوده و ديگران را به آن دعوت مىكند بلكه خوراك ماتم‌دارى زنان بنى هاشم را نيز تدارك مىبيند . « 3 » \r\n\r\n6 - 2 - به دست كردن انگشتر مخصوص\r\nاين جمله بر انگشتر امام سجّاد ( ع ) حكّ شده بود : « خَزِىَ وشَقى قاتل الحسين بن على ( ع ) . » « 4 »  « قاتل حسين‌بن على ، خوار و بدبخت شد . »\r\nآن بزرگوار با اين روش بر زنده نگه داشتن حماسه‌ى عاشورا و ايجاد نفرت نسبت به ظالمان به خاندان پيامبر ( ص ) اقدام مىكند .\r\n\r\n","description":"","footnote":" ( 1 ) - يوسف ، آيه 84 .  ( 2 ) - كامل الزيارات ، ص 350 . نيز ر . ك . كشف الغمة ، ج 2 ، ص 314 ؛ مقتل الحسين ( ع ) ، خوارزمى ، ج 2 ، ص 142 و تاريخ مدينه دمشق ، ج 41 ، ص 386 با مقدارى تفاوت و كاستى .  ( 3 ) - المحاسن ، ص 420 .  ( 4 ) - بحار الانوار ، ج 46 ، ص 5 . ","page_name":" 73 ","page_number":73},
  {"content":"\r\n\r\n\r\n7 - 2 - بىاعتنايى به حاكمان ظالم\r\nامام سجّاد ( ع ) و عبدالملك مشغول طواف بيت اللَّه الحرام بودند و حاجيان نيز آن بزرگوار را بسيار احترام مىكردند . عبدالملك گفت : اين شخص كيست ؟ گفتند :\r\nعلىبن الحسين ( ع ) . عبدالملك رو به امام كرد و گفت : اى علىبن الحسين ( ع ) من قاتل پدر شما نيستم . چرا نزد ما نمىآيى ؟ امام ( ع ) اعتنايى به او نكرد و در پاسخش فرمود : همانا قاتل پدرم با عملى كه مرتكب شد دنياى او را تباه كرد و پدرم نيز آخرت را بر او تباه فرمود . پس اگر تو نيز دوست دارى كه قاتل پدرم باشى ، بوده باش . تكبّر و نخوت عبدالملك فروكش كرد و گفت : هرگز ! ولى نزد من بيا تا از دنياى ما برخوردار شوى . ولى امام سجاد ( ع ) با نشان دادن كرامت ، به عبدالملك جواب كافى و محكم داد . « 1 » \r\n\r\n3 - تمجيد از شهيدان كربلا\r\n\r\n1 - 3 - حضرت عباس ( ع )\r\nامام زين العابدين ( ع ) در ديدار با عبيداللَّه‌بن عباس ( ع ) فرمود : خداوند عمويم عباس را رحمت كند كه برادرش را بر خود مقدّم داشت و جان عزيزش را فداى آن حضرت كرد . تا اينكه در راه يارى او دو دستش قطع شد و حقّ تعالى در عوض آن دو دست ، دو بال به او مرحمت كرد كه با فرشتگان در بهشت پرواز كند . همانطور كه به جعفربن ابى طالب ( ع ) مرحمت كرد . عباس در روز قيامت مقامى دارد كه تمام شهيدان به آن مقام غبطه مىخورند . « 2 » \r\n\r\n2 - 3 - آل عقيل\r\nامام سجاد ( ع ) بيش از آنچه به ديگر عموزاده هايش محبّت كند به فرزندان\r\n\r\n","description":"","footnote":" ( 1 ) - الخرائج ، ج 1 ، ص 255 .  ( 2 ) - بحار الانوار ، ج 44 ، ص 298 و ج 22 ، ص 274 . ","page_name":" 74 ","page_number":74},
  {"content":"\r\n\r\nعقيل محبّت مىكرد . آن بزرگوار درباره‌ى علّت رفتار خود مىفرمايد :\r\nهرگاه من‌خاطره‌ى فداكارى آنهارا با امام‌حسين ( ع ) به ياد مىآورم دلم به حال ايشان مىسوزد . « 1 » \r\n\r\n3 - 3 - جون\r\nامام چهارم ( ع ) درباره‌ى جون مىفرمايد :\r\nپس از ده روز كه از به خاك سپارى شهيدان كربلا گذشته بود ، بنى اسد پيكر جون را پيدا كردند . از جسدش بوى خوش استشمام مىشد . رضوان خدا بر او باد . « 2 » \r\n\r\n4 - 3 - هفهاف\r\nبه فرمايش امام سجاد ( ع ) ، دشمن در روز عاشورا دلاورى مانند هفهاف به جز اهل بيت ( ع ) نديده بود . پانزده نفر از شجاعان سپاه يزيد او را در محاصره قرار داده ، پس از پى كردن اسبش ، وى را در تنگناى جنگ به شهادت رساندند . « 3 » \r\n\r\n4 - نظارت بر قيام مختار\r\nكشتن قاتلان امام حسين ( ع ) به دست مختار موجب سرور و خرسندى اهل بيت ( ع ) خصوصاً امام سجاد ( ع ) بود و سهل انگارىهاى او فوراً تذكر داده مىشد . « 4 »  نفرين امام زين العابدين ( ع ) در حقّ حرمله كه حكايت آن در ذيل مىآيد گوياى اين مطلب است :\r\nمنهال مىگويد : وقتى حجّ رفته بودم به خدمت علىبن الحسين ( ع ) رسيدم . آن حضرت به من گفت : حرمله در چه حالى است ؟ گفتم : او در كوفه و زنده است . آن حضرت دست‌هاى مبارك را بالا برد و گفت : « اللهمّ اذِقْهُ حَرَّ الحديد . اللهمّ اذِقْهُ حَرَّ\r\n\r\n","description":"","footnote":" ( 1 ) - كامل الزيارات ، ص 214 .  ( 2 ) - بحار الانوار ، ج 45 ، ص 23 .  ( 3 ) - معالى السبطين ، ج 1 ، ص 401 .  ( 4 ) - معجم الرجال ، خوئى ، ج 18 ، ص 101 ، نيز ر . ك ، بحار الانوار ، ج 45 ، ص 365 . ","page_name":" 75 ","page_number":75},
  {"content":"\r\n\r\nالنار . » « خدايا ! گرمى آهن را به او بچشان ! پروردگارا ! حرارت آتش را به او بچشان ! »\r\nچون به كوفه باز گشتم مختار خروج كرد و بر كوفه مسلّط شده بود . من با او دوست بودم . بدين رو سوار مركب شدم تا به ديدنش بروم . در راه به هم رسيديم .\r\nوى نيز مركبى سوار شد و با هم به كُناسه « 1 »  رفتيم . مختار منتظر آمدن حرمله بود .\r\nوقتى او را آوردند گفت : الحمداللَّه كه خدا مرا بر تو مستولى گردانيد . سپس به جلّادان فرمان داد تا دو دست و دو پاى او را قطع كنند . آنگاه گفت : النار ، النار . پس پشته‌اى هيزم آوردند و آتش زدند و او را در آن انداختند تا سوخت . من گفتم : سبحان‌اللَّه ، سبحان‌اللَّه . مختار گفت : چرا تسبيح گفتى ؟ گفتم : در محضر علىبن الحسين ( ع ) بودم .\r\nآن حضرت از من درباره‌ى حرمله پرسيد . گفتم : او در كوفه و زنده است . دست‌هاى مباركش را بالا گرفت و فرمود : « اللهمّ اذِقْهُ حَرَّ الحديد . اللهمّ اذِقْهُ حَرَّ النار . » مختار گفت :\r\nاللَّه ، اللَّه .\r\nآيا تو اين جمله را از علىبن الحسين ( ع ) شنيدى گفتم : به خدا شنيدم كه اين مطلب را مىگفت : مختار دو ركعت نماز و سجده‌ى طولانى به جاى آورد سپس به راه افتاد تا به خانه‌ام رسيديم . به او گفتم اگر مىخواهى به تو اكرام كنم . گفت : اى منهال ! به من خبر دادى كه علىبن الحسين ( ع ) سه دعا كرد و خداوند متعال آن را به دست من اجابت فرمود . اكنون مىخواهى نزدت غذا بخورم . اين روز ، روزه‌ى شكر است .\r\nزيرا خداوند مرا به انجام اين كار موفّق گردانيد . « 2 » \r\nمختار سر عبيداللَّه‌بن زياد را توسط يكى از ياران خود به مدينه نزد امام چهارم ( ع ) فرستاد و به او گفت : بر در خانه‌ى امام بايست . هرگاه ديدى مردم داخل شدند بدان كه سفره‌ى غذايش پهن شده است . در اين حال نزد او برو . فرستاده‌ى مختار در خانه‌ى امام ( ع ) منتظر ماند . و چون مردم وارد منزل شدند با صداى بلند فرياد زد :\r\n\r\n","description":"","footnote":" ( 1 ) - محل خاكروبه و زباله .  ( 2 ) - كشف الغمة ، ج 2 ، ص 324 . ","page_name":" 76 ","page_number":76},
  {"content":"\r\n\r\nاى اهل بيت نبوّت و معدن رسالت و محلّ فرود فرشتگان و نزول وحى ! من فرستاده‌ى مختارم . سر عبيداللَّه‌بن زياد را برايتان آورده‌ام . . . . امام چهارم ( ع ) فرمود :\r\nخداوند او را به آتش كشاند . نيز بعضى از راويان گفته‌اند : علىبن الحسين ( ع ) از روزى كه پدرش كشته شد هيچ روزى خندان ديده نشد . مگر همان روز . او شترانى داشت كه از شام ميوه حمل مىكردند . چون سر عبيداللَّه را نزدش آوردند دستور داد آن ميوه‌ها را در ميان مردم مدينه تقسيم كردند . زنان خاندان پيامبر ( ص ) كه از روز عاشورا شانه و رنگ نزده بودند آن روز خود را آراستند . « 1 » \r\nدر گزارشى ديگر چنين آمده است : وقتى مختار سر ابن زياد را براى امام سجاد ( ع ) فرستاد آن جناب ، غذا مىخورد . با مشاهده‌ى آن فرمود : زمانى كه ما را نزد ابن زياد بردند او مشغول خوردن غذا و سر امام حسين ( ع ) مقابلش بود . من گفتم :\r\nخدايا ! مرا زنده بدار تا وقتى كه سر ابن زياد را در حال غذا خوردن ببينم . پس شكر خدايى كه دعايم را مستجاب كرد . « 2 » \r\n\r\nشهادت امام سجاد ( ع )\r\nبنا به قول مشهور سرانجام امام سجاد ( ع ) در سال 95 ه . ق در سنّ پنجاه و هفت سالگى دار فانى را وداع گفت . « 3 » \r\nقاتل آن بزرگوار ، وليد و هشام‌بن عبدالملك است . « 4 »  زيرا هشام به جهت دشمنى و بُغضى كه در هنگام استلام حجر الاسود از آن حضرت به دل گرفته بود و همچنين علّت‌هاى ديگر ، برادر خود وليد را وادار كرد كه امام زين العابدين ( ع ) را\r\n\r\n","description":"","footnote":" ( 1 ) - تاريخ يعقوبى ، ج 2 ، ص 59 .  ( 2 ) - اثبات الهداة ، ج 5 ، ص 229 .  ( 3 ) - اصول كافى ، ج 1 ، ص 466 و ج 6 ، ص 468 ؛ الارشاد ، ج 2 ، ص 137 ؛ المقنعه ، ص 472 .  ( 4 ) - مناقب ، ج 4 ، ص 189 ؛ دلائل الامامة ، ص 80 ؛ الفصول المهمّة ، ص 209 ؛ منتخب التواريخ ، ص 350 به‌نقل از مصباح كفعمى . ","page_name":" 77 ","page_number":77},
  {"content":"\r\n\r\nزهر داده ، به شهادت برساند . « 1 »  جسد مطهّر امام چهارم ( ع ) در بقيع ، كنار قبر عمويش امام حسن ( ع ) به خاك سپرده شد . « 2 » \r\nعماد زاده مىگويد :\r\nامام سجاد ( ع ) از قرن دوّم صاحب قُبّه و بارگاه گرديد و تا سال 1333 [ ه . ق 
  ] گنبد و بارگاه داشت و مورد توجّه هنرمندان جهان نيز بود ولى به دست وهّابىها منهدم و ويران گرديد . « 3 » \r\n\r\n","description":"","footnote":" ( 1 ) - منتهى الآمال ، ج 2 ، ص 92 ؛ جنّات الخلود ، ص 25 .  ( 2 ) - كشف الغمة ، ج 2 ، ص 294 .  ( 3 ) - تاريخ زندگانى امام حسين ( ع ) ، عمادزاده ، ج 2 ، ص 531 . ","page_name":" 78 ","page_number":78},
  {"content":"\r\n\r\n\r\nفصل پنجم : امام باقر ( ع )\r\n\r\n- معرفى اجمالى\r\nامام پنجم شيعيان جهان روز سه شنبه ، اول رجب « 1 »  سال 57 ه . ق در مدينه ديده به جهان گشود . « 2 »  امام سجاد ( ع ) در گوش راست و چپ فرزند عزيزش اذان و اقامه گفت و او را « محمّد » ناميد . « 3 » \r\nكنيه‌ى آن بزرگوار ، ابو جعفر است و القابش عبارتند از : 1 - باقر العلم ( پيامبر ( ص ) اين لقب را به ايشان داده‌اند ) . « 4 »  2 - شاكرللَّه 3 - هادى 4 - امين 5 - شبيه . ( زيرا به پيامبر ( ص ) شباهت داشت ) « 5 »  6 - شاهر العلوم ( بيرون آورنده‌ى علوم از پس پرده‌ى خفا ) 7 - ذاكر 8 - صابر 9 - جامع 10 - حاضر . « 6 »  امام باقر ( ع ) ، نخستين كسى است كه پدر و مادرش فاطمى و علوى مىباشند . « 7 » \r\nابروى پيوسته ، موى سياه ، قامت ميانه ، صداى جذّاب از مشخّصات ظاهرى آن\r\n\r\n","description":"","footnote":" ( 1 ) - مناقب ، ج 4 ، ص 227 ؛ دلائل الامامة ، ص 94 . روز تولد امام باقر ( ع ) را ، جمعه ، شنبه و دوشنبه و تاريخ‌تولدش را سوم صفر نيز ذكر كرده‌اند . ( جنّات الخلود ، ص 26 ، كشف الغمه ، ج 2 ، ص 329 ؛ نور الابصار ، ص 250 ؛ مصباح كفعمى ؛ ص 522 . )  ( 2 ) - اصول كافى ، ج 1 ، ص 469 ؛ الارشاد ، ج 2 ، ص 158 . ابن عنبه ، سال ولادت را ، 59 ه . ق دانسته است . ( عمدة الطالب ، ص 159 )  ( 3 ) - جنّات الخلود ، ص 26 .  ( 4 ) - الارشاد ، ج 2 ، ص 157 و 159 .  ( 5 ) - مناقب ، ج 4 ، ص 227 ؛ دلائل الامامة ، ص 94 .  ( 6 ) - جنّات الخلود ، ص 26 .  ( 7 ) - اصول كافى ، ج 1 ، ص 469 ؛ لباب الانساب ، ج 1 ، ص 379 . ","page_name":" 79 ","page_number":79},
  {"content":"\r\n\r\nجناب بود و هنگام خنده ، دندانهايش چون دُرّ نمودار مىگشت . « 1 »  مادر امام پنجم ( ع ) ، « فاطمه » ، دختر امام مجتبى ( ع ) ، مكّنى به « ام عبداللَّه » يا « ام عبده » « 2 »  زنى راستگو و بىنظير در خاندان امام حسن ( ع ) است . « 3 » \r\nامام محمد باقر ( ع ) با « امّ فروه » ، « امّ حكميه » و « ليلى » كه كنيز بود ازدواج كرد و خداوند متعال هفت فرزند به نام‌هاى ، امام صادق ( ع ) ، عبداللَّه افطح ، ابراهيم ، عبيداللَّه ، على ، زينب ، ام سلمه به آن بزرگوار عنايت كرد . « 4 » \r\n\r\n- امام محمّد باقر ( ع ) در كربلا\r\nامام پنجم ( ع ) ، توفيق درك محضر جدّ بزرگوارش امام حسين ( ع ) « 5 »  و دريافت سلام رسول خدا ( ص ) را داشت . سيد الشهدا ( ع ) وى را در دامن خود نشاند و فرمود :\r\n« رسول اللَّه يقرئك السلام » « 6 » \r\n« رسول خدا بر تو درود مىفرستاد » .\r\nاز آن امام همام نقل شده است : هنگامى كه نيايم حسين ( ع ) به شهادت رسيد من چهار ساله بودم و جريان شهادت آن حضرت و تمام آنچه در آن روز بر ما گذشت را به ياد دارم . « 7 » \r\n\r\n","description":"","footnote":" ( 1 ) - مناقب ، ج 4 ، ص 227 ؛ جنّات الخلود ، ص 26 .  ( 2 ) - مناقب ، همانجا ؛ الارشاد ، ج 2 ، ص 155 ؛ تاريخ يعقوبى ؛ ج 2 ، ص 320 ؛ جنّات الخلود ، همانجا .  ( 3 ) - بحار الانوار ، ج 46 ، ص 215 .  ( 4 ) - الارشاد ، ج 2 ، ص 176 ؛ مناقب ، ج 4 ، ص 228 ؛ جنات الخلود ، ص 27 ، تعداد فرزندان امام باقر ( ع ) را اين گونه نيز نقل كرده‌اند : پنج تن . ( تاريخ يعقوبى ، ج 2 ، ص 321 . دلائل الامامة ، ص 95 ) شش تن . ( الفصول المهمّة ، ص 221 ) و 9 تن . ( مصباح كفعمى ، ص 522 )  ( 5 ) - من لا يحضر . الفقيه ، ج 2 ، ص 158 .  ( 6 ) - تاريخ مدينه دمشق ، ج 54 ، ص 275 ؛ حياة الامام محمّد باقر ( ع ) ، ج 1 ، ص 31 .  ( 7 ) - تاريخ يعقوبى ، ج 2 ، ص 320 . نيز ر . ك شرح الاخبار ، ج 3 ، ص 250 ؛ معالى السبطين ، ج 2 ، ص 230 . در رابطه با عمر امام باقر ( ع ) در كربلا اقوال ديگرى نيز وجود دارد : الف ) دو سال و چهار ماه ( اثباة الوصية ، ص 153 ) . ب ) سه سال ( وفيات الاعيان ، ج 4 ، ص 174 ) . ج ) 15 سال ( مناقب ، ج 4 ، ص 187 ) . ابن شهر آشوب در همين كتاب ص 227 عمر شريف امام باقر ( ع ) را سه يا 4 سال نقل كرده است . ","page_name":" 80 ","page_number":80},
  {"content":"\r\n\r\nنقل برخى از وقايع جانگداز عاشورا و حوادث مربوط به آن توسط شاهدان بزرگى همچون امام باقر ( ع ) سبب شده است كه اين واقعه عظيم در تاريخ ثبت شده و از خطر تحريف اساسى محفوظ بماند . در اين نوشتار ، بخشى از سخنان امام باقر ( ع ) در ارتباط با اين حادثه را به رشته تحرير در مىآوريم :\r\n1 - براى اظهار سرور و شادمانى از كشته شدن امام حسين ( ع ) چهار مسجد در كوفه به نام‌هاى : مسجد اشعث ، مسجد جرير ، مسجد سهاك ، مسجد شبث‌بن ربعى ساخته شد . « 1 » \r\n2 - هنگامى كه امام على ( ع ) فرمود : قبل از آنكه از بين شما بروم از من سئوال كنيد . انس نخعى ايستاد و [ با استهزاء 
  ] گفت : سر و صورتم چند تار مو دارد ؟ امير المؤمنين ( ع ) پاسخ وى را داد و آنگاه فرمود : در خانهء تو كودكى [ به نام سنان 
  ] است كه فرزند رسول‌خدا ( ص ) را خواهد كشت ! « 2 » \r\n3 - امام حسين ( ع ) به اصحابش فرمود : بشارت باد شما را به بهشت . به خدا قسم ، پس از شهادت تا وقتى كه خدا بخواهد در آن خواهيم بود . سپس در زمان ظهور قائم ما ، خداوند ، ما و شما را به دنيا مىآورد تا او كه از ظالمين انتقام مىگيرد ما شاهد آنها باشيم و ببينيم چگونه در غل و زنجير و در انواع عذاب ما گرفتار مىشوند . از ايشان پرسيدند : يا ابن رسول اللَّه ! قائم شما كيست ؟ فرمود : هفتمين اولاد فرزندم محمدبن على الباقر . يعنى حجّةبن الحسن ( عج ) . « 3 » \r\n4 - وقتى عمّار دُهنى به حضور امام باقر ( ع ) رسيد و گفت :\r\nجريان شهادت امام حسين ( ع ) را برايم بازگو چنان كه گويا خود شاهد آن هستم .\r\nآن بزرگوار واقعه‌ى عاشورا را از زمان حركت از مدينه تا كربلا و حوادث مربوط به دوران اسارت را شرح داد . طبرى در تاريخ خود اين گزارش را نقل كرده است . « 4 » \r\n5 - ذكر نام كشندگان حضرت عباس ، محمد اصغربن على ، ابوبكربن على ،\r\n\r\n","description":"","footnote":" ( 1 ) - تاريخ يعقوبى ، ج 2 ، ص 320 . نيز ر . ك شرح الاخبار ، ج 3 ، ص 250 ؛ معالى السبطين ، ج 2 ، ص 230 . در رابطه با عمر امام باقر ( ع ) در كربلا اقوال ديگرى نيز وجود دارد : الف ) دو سال و چهار ماه ( اثباة الوصية ، ص 153 ) . ب ) سه سال ( وفيات الاعيان ، ج 4 ، ص 174 ) . ج ) 15 سال ( مناقب ، ج 4 ، ص 187 ) . ابن شهر آشوب در همين كتاب ص 227 عمر شريف امام باقر ( ع ) را سه يا 4 سال نقل كرده است .  ( 2 ) - بحار الانوار ، ج 45 ، ص 189 .  ( 3 ) - شرح نهج البلاغة : ابن ابى الحديد ، ج 2 ، ص 286 .  ( 4 ) - مقتل الحسين ( ع ) ، مقرم ، ص 215 . ","page_name":" 81 ","page_number":81},
  {"content":"\r\n\r\nعبداللَّه‌بن‌حسن ، جعفربن عقيل ، محمدبن مسلم‌بن عقيل و نخستين كشته از فرزندان ابوطالب در روز عاشورا . « 1 » \r\n6 - امام حسين ( ع ) را به گونه‌اى كشتند كه پيامبر ( ص ) از كشتن حيوانات درّنده به آن نحو ، نهى فرموده است . آن حضرت را با شمشير و نيزه و سنگ و چوب و عصا كشتند و پس از كشتن ، سوار بر اسب‌ها شد . و پيكر آن حضرت را مورد تاخت و تاز قرار دادند . « 2 » \r\n7 - شمار ياران و سربازان امام حسين ( ع ) چهل و پنج تن سواره و يكصد تن پياده مىباشد . « 3 » \r\n8 - تعداد جراحات وارده بر بدن مبارك امام حسين ( ع ) بر اثر شمشير ، نيزه و تير 63 مورد مىباشد . « 4 » \r\n9 - قطره‌اى از خون فرزند خردسال امام حسين ( ع ) كه پدرش آن را به آسمان پاشيد به زمين بازنگشت . « 5 » \r\n\r\n- زنده نگه داشتن حماسه‌ى عاشورا\r\nامام محمد باقر ( ع ) در حادثه‌ى عاشورا چهار ساله بوده بنابراين نمىتوان توقّع داشت كه در دوران اسارت ، اقداماتى بر ضدّ يزيد و حكومتش انجام داده باشد . امّا اين امر ، محال و غير ممكن نيست ، همان گونه در برخى منابع آمده است ، وقتى يزيد در شام ، با افراد خود درباره‌ى امام سجّاد ( ع ) مشورت مىكرد و آنها به كشتن امام ( ع ) رأى دادند ، امام باقر ( ع ) واكنش نشان داد و فرمود : اى يزيد ! افراد حاضر در اين مجلس برخلافِ حاضرانِ در مجلس فرعون سخن گفتند و اظهار نظر كردند ،\r\n\r\n","description":"","footnote":" ( 1 ) - مقاتل الطالبيين ، ص 84 ، 85 ، 87 ، 89 ، 93 ، 94 ، 114 ، دارالمعرفة .  ( 2 ) - معالى السبطين ، ج 2 ، ص 23 .  ( 3 ) - الملهوف ، ص 158 .  ( 4 ) - فروع كافى ، ج 6 ، ص 452 . شيخ صدوق ، اين عدد را با رقم بالاترى ذكر كرده است . ( امالى صدوق ، ص 139 ، مجلس 31 . )  ( 5 ) - الملهوف ، ص 169 . مثير الاحزان ، ص 18 . ","page_name":" 82 ","page_number":82},
  {"content":"\r\n\r\nزيرا وقتى فرعون با اطرافيان خود درباره‌ى كشتن حضرت موسى ( ع ) مشورت كرد آنها جواب منفى دادند ، همان گونه كه خداوند متعال فرمود :\r\n« قالوا ارجه و اخاه و ابْعَثْ فى المدائنِ حاشرين » « 1 » \r\nاين‌كار علّتى دارد ، و آن اين كه تنها ، فرزندان زنا ، انبيا و اولاد آنها را مىكشند . آنها فرعون را الگوى خود قرار دادند و اينان تو را . يزيد خاموش شد و فرمان داد تا حضرت را بيرون ببرند . « 2 » \r\nدر هر حال ، امام پنجم ( ع ) ، پس از اسارت ، براى زنده نگه داشتن واقعهء خونين كربلا تلاش‌هاى زيادى نمود كه در ذيل به برخى از آنها اشاره مىشود :\r\n\r\nالف )\r\nيادآورى خاطره امام حسين ( ع ) :\r\nانگشتر جدّش ، سيّد الشهدا ( ع ) را به دست مىكرد . بر روى انگشتر جمله‌ى « انَّ اللَّهَ بالَغَ امْرُهُ . » نقش بسته بود . « 3 » \r\n\r\nب )\r\nبيان ثواب گريه بر امام حسين ( ع ) :\r\nامام باقر ( ع ) به نقل از امام سجّاد ( ع ) درباره‌ى ثواب گريه بر امام حسين ( ع ) فرموده است : هر مؤمنى كه به خاطر شهادت حسين‌بن على ( ع ) گريه كند تا اشكش بر گونه‌هايش جارى گردد خداوند منّان ، غرفه‌اى در بهشت به او مىدهد كه مدّت‌ها در آن ساكن گردد . « 4 » \r\nروزى ، كميت ، شاعر دوستدار اهل بيت ( ع ) ، بر امام باقر ( ع ) وارد شد و عرضه داشت : اشعارى در مدح و مصيبت شما سروده‌ام . آيا اجازه مىفرماييد آن را بخوانم . حضرت اجازه دادند و كميت شروع به خواندن اشعار نمود تا آنكه از ديدگان امام باقر ( ع ) و امام صادق ( ع ) اشك جارى شد و صداى گريه‌ى كنيزى از پس پرده بلند شد . « 5 » \r\n\r\n","description":"","footnote":" ( 1 ) - شعراء ، آيه 36 . گفتند : او ( موسى ) و برادرش را در بنددار و گردآورندگان را به شهرها بفرست .  ( 2 ) - ناسخ التواريخ ( زندگانى امام باقر ( ع ) ) ، ج 1 ، ص 6 ؛ نيز ر . ك ، معالى السبطين ، ج 2 ، ص 161 .  ( 3 ) - حياة الامام محمد الباقر ( ع ) ، ج 1 ، ص 28 .  ( 4 ) - كامل الزيارات ، ص 201 .  ( 5 ) - بحار الانوار ، ج 36 ، ص 390 . ","page_name":" 83 ","page_number":83},
  {"content":"\r\n\r\nحكايت ديگرى نيز درباره‌ى خواندن شعر توسط كميت و گريه‌ى امام باقر ( ع ) و ثواب زياد آن نقل شده كه به علّت اختصار از ذكر آن خوددارى مىكنيم . « 1 » \r\n\r\nج )\r\nيادآورى مصائب كربلا :\r\nعقبةبن بشير اسدى مىگويد : امام باقر ( ع ) به من فرمود : اى بنى اسد ! خونى به گردن شما داريم . گفتم : اى ابا جعفر ! رحمت خدا بر شما باد ! گناه من در اين مورد چيست ؟ كدام خون ؟ فرمود : كودك امام حسين ( ع ) را نزد او بردند وى در آغوش پدر بود كه يكى از افراد [ طايفه‌ى شما 
  ] با پرتاب تيرى او را كشت . امام حسين ( ع ) دست خود را از خون او پر كرده و بر زمين ريخت . « 2 »  سپس گفت : خدايا اگر از آسمان يارى خود را از ما دريغ داشته‌اى پس اين خون را سبب خير و نيكى قرار داده و انتقام ما را از اين ستمگران بستان . راوى مىگويد : عبداللَّه‌بن عقبه‌ى غنوى با پرتاب تير به سوى ابوبكربن حسين‌بن‌على او را به شهادت رسانده بود . « 3 » \r\n\r\nح )\r\nپشتيبانى از مختار :\r\nامام باقر ( ع ) فرمود : به مختار ناسزا نگوييد ، زيرا او كسى است كه قاتلان شهيدان ما را كشت و انتقام خون ما را گرفت و بيوه زنان ما را شوهر داد و در تنگدستى به ما كمك مالى كرد . « 4 »  امام باقر ( ع ) در حمايت از مختار و قيام خونين سيّد الشهدا ( ع ) ، ابوالحكم فرزند مختار را در كنار خويش نشاند و مورد نوازش و احترام قرار داد . به سبب تبليغات امويان بر ضدّ مختار ، مردم از وى به بدى ياد مىكردند . ابوالحكم ، نظر امام پنجم ( ع ) را جويا مىشود . آن حضرت مىفرمايد : سبحان اللَّه ! پدرم به من خبر داد كه به خدا سوگند مهر مادرم از همان پولى بود كه مختار برايش فرستاده بود .\r\n\r\n","description":"","footnote":" ( 1 ) - مروج الذهب ، ج 3 ، ص 229 .  ( 2 ) - در اين باره نقل ديگرى نيز وجود دارد كه امام حسين ( ع ) خون او را به سوى آسمان ريخت و خونش به‌زمين بازنگشت . ( ذخيرة الدارين ، ص 161 ) قضاوت صحيح را به خوانندگان گرامى واگذار مىكنيم .  ( 3 ) - تاريخ طبرى ، ج 5 ، ص 448 .  ( 4 ) - رجال كشى ، ص 125 . نيز ر . ك بحار الانوار ، ج 45 ، ص 351 با كمى تفاوت . ","page_name":" 84 ","page_number":84},
  {"content":"\r\n\r\nمگر او نبود كه خانه‌هاى خراب ما را نوسازى كرد و قاتلان خاندان ما را كشت و به خونخواهى ما پرداخت ؟ خداوند ، رحمتش كند . آنگاه دوبار فرمود : خدا پدرت را رحمت كند ! او حق ما را گرفت و قاتلان خاندان ما را كشت و به خون‌خواهى ما قيام كرد . « 1 » \r\n\r\n- شهادت امام باقر ( ع )\r\nامام پنجم ( ع ) پس از پنجاه و هفت سال عمر گرانبها كه طىّ آن به تربيت شاگردان فراوان و گسترش فرهنگ اسلامى پرداخت سرانجام در هفتم ذى حجة الحرام سال صد و چهارده‌ى قمرى به فيض عظيم شهادت نايل آمد . « 2 »  قاتل امام باقر ( ع ) ، ابراهيم‌بن وليد بود « 3 »  كه به دستور هشام‌بن عبدالملك ، به حيله در غذايا نوشيدنى امام ( ع ) سمّ ريخت و آن بزرگوار را به شهادت رساند . بدن مطهّر آن امام همام ، در قبرستان بقيع به خاك سپرده شد . « 4 » \r\n\r\n","description":"","footnote":" ( 1 ) - رجال كشى ، 126 .  ( 2 ) - الارشاد ، ج 2 ، ص 158 ؛ اصول كافى ، ج 1 ، ص 469 ؛ مصباح كفعمى ، ص 522 . دربارهء سال شهادت وعمر با بركت امام باقر ( ع ) اقوال ديگرى نيز وجود دارد :\r\nالف ) 117 قمرى در 58 سالگى . ( تاريخ يعقوبى ، ج 2 ، ص 320 ؛ الفصول المهمّه ، ص 220 ؛ بحار الانوار ، ج 46 ، ص 218 )\r\nب ) 117 ق در 63 سالگى . ( نور الابصار ، ص 253 )\r\nج ) 117 قمرى در 73 سالگى . ( اسعاف الراغبين ، ص 250 ، در حاشيه‌ى نور الابصار )\r\nح ) 116 ق . ( مصباح كفعمى ، ص 522 ) ماه شهادت آن بزرگوار را ، ربيع الاوّل ( اعلام الورى ، ص 259 ) و ربيع الثانى نيز ذكر كرده‌اند . ( مناقب ، ج 4 ، ص 227 ؛ عمدة الطالب ، ص 159 )  ( 3 ) - مناقب ، ج 4 ، ص 228 .  ( 4 ) - بحار الانوار ، ج 46 ، ص 313 . ","page_name":" 85 ","page_number":85},
  {"content":"\r\n . \r\n","description":"","footnote":"","page_name":" 86 ","page_number":86},
  {"content":"\r\n\r\n\r\nبخش دوم : حضرت زينب عليها السلام\r\n\r\n","description":"","footnote":"","page_name":" 87 ","page_number":87},
  {"content":"\r\n . \r\n","description":"","footnote":"","page_name":" 88 ","page_number":88},
  {"content":"\r\n\r\n\r\nفصل اوّل : معرّفى اجمالى\r\nحضرت زينب ( س ) روز پنجم جمادى الاولى سال پنجم يا ششم هجرى ديده به جهان گشود . پدرش حضرت امير المؤمنين ( ع ) و مادرش حضرت فاطمه زهرا ( س ) مىباشد . « 1 »  پس از تولّد ، حضرت فاطمه دخترش را نزد حضرت على ( ع ) بردند و از ايشان خواستند كه نامى براى وى انتخاب نمايد ، امير المؤمنين ( ع ) فرمود : از پيامبر ( ص ) پيشى نمىگيرم در آن هنگام پيامبر ( ص ) در مسافرت بودند .\r\nپس از بازگشت ، على ( ع ) به محضرشان شرفياب شد و از ايشان در خواست كرد كه براى دخترش نامى انتخاب بكند . رسول خدا ( ص ) فرمودند : من هم از پروردگارم پيشى نمىگيرم . در اين هنگام جبرئيل نازل شد و درود پروردگار را ابلاغ فرمود و گفت : نام اين دختر را « زينب » انتخاب كن . زيرا خداوند چنين فرموده است . سپس از مصائبى كه بر اين كودك وارد مىشود خبر داد ؛ پيامبر ( ص ) در حالى كه سخت مىگريستند فرمود : هر كس بر او بگريد مانند كسى است كه بر حسين ( ع ) گريسته .\r\nكنيهء او را نيز ام كلثوم گذاشتند . « 2 »  وى دختر بزرگ اين خانواده مىباشد . « 3 » \r\nحضرت زينب لقب‌هاى فراوانى دارد كه عبارت‌اند از : صدّيقه صغرى ، عقيله بنىهاشم ، عقيلة الطّالبيّين ، موثّقه ، عارفه ، عالمه غير معلّمه ، فاضله ، كامله ، عابدهء آل ابىطالب . « 4 » \r\n\r\n","description":"","footnote":" ( 1 ) - الارشاد ، ج 1 ، ص 354 ؛ نسب قريش ، ص 41 ؛ لباب الانساب ، ج 1 ، ص 335 ؛ الاصابه ، ج 8 ، ص 166 .  ( 2 ) - زينب الكبرى - جعفر نقدى - ص 16 .  ( 3 ) - اعلام الورى ، ص 203 ؛ الارشاد ، ج 2 ، ص 354 .  ( 4 ) - زينب الكبرى ، جعفر نقدى ، ص 17 . ","page_name":" 89 ","page_number":89},
  {"content":"\r\n\r\nكنيه‌اش ، امّ المصائب ، امّ الرّزايا ، امّ النّوائب ، امّ كلثوم كبرى ، امّ عبداللَّه و امّ الحسن بوده است . « 1 » \r\nبا نزديك شدن وفات پيامبر اكرم ( ص ) حضرت امير المؤمنين ( ع ) و حضرت فاطمه ( س ) هر كدام خوابى حاكى از وفات پيغمبر ( ص ) مىديدند و به همين جهت گريه زارى مىكردند . حضرت زينب ( س ) خدمت رسول خدا ( ص ) آمد و گفت : يا جدّاه در خواب ديدم كه باد تندى وزيد دنيا و آنچه در آن است تيره و تار شد و مرا از جايى به جاى ديگر حركت مىداد ، من از شدّت آن باد به درخت تنومندى تكيه دادم ، در اين هنگام آن درخت از جا كنده شد و بر روى زمين افتاد . به يكى از شاخه‌هاى نيرومند آن چسبيدم اما آن شاخه شكسته شد ، به سراغ شاخه ديگرى رفتم آن هم شكست به دو شاخه ديگر پناه بردم آن دو نيز شكستند و من از خواب بيدار شدم . رسول خدا ( ص ) از شنيدن سخنان زينب اندوهگين شد و اشك غم از ديدگانش جارى شد ؛ آنگاه فرمود : آن درخت كه از ريشه كنده شد منم جدّ تو ؛ و آن شاخهء اوّل مادرت فاطمه ( س ) ، شاخهء دوم پدرت على ( ع ) و آن دو شاخهء ديگر برادرانت حسن و حسين ( ع ) هستند ! دخترم ! اين خواب حكايت از آن دارد كه دنيا از فقدان آنان تيره و تار مىشود ، و شما دچار مصائب و دشواريهاى فراوانى خواهيد شد . « 2 » \r\nطولى نكشيد كه براى زينب ( س ) آنچه را كه در خواب ديده بود در بيدارى تعبير شد و او به غم فراق جدّ بزرگوار و مادر مهربان خود دچار گرديد .\r\nوى در زمان رحلت پيامبر ( ص ) پنج ساله بود « 3 »  و در عين اينكه خردسال بود امّا از مادرش فاطمه سلام إله عليها « 4 »  و اسماء بنت عميس و طهمان يا ذكوان ( غلام\r\n\r\n","description":"","footnote":" ( 1 ) - رياحين الشريعه ، ج 3 ، ص 46 ؛ وسيلة الدارين ، ص 386 .  ( 2 ) - زينب الكبرى ، جعفر نقدى ، ص 19 .  ( 3 ) - السيّده زينب عقيلة بنى هاشم ، بنت الشاطى ، ص 34 .  ( 4 ) - المجدى ، ص 18 . ","page_name":" 90 ","page_number":90},
  {"content":"\r\n\r\nپيامبر ص ) حديث نقل مىكند . « 1 » \r\nبرخى از مورّخين نوشته‌اند كه : حضرت زهرا ( س ) به زينب سفارش كرد كه در كنار حسين ( ع ) باشد و بعد از او براى آنها مادر باشد ، زينب هم هيچ‌گاه اين سفارش مادر را فراموش نكرد . « 2 » \r\nزمانى كه زينب ( س ) پا به سنّ ازدواج گذاشت خواستگاران زيادى داشت امّا با تنها مردى كه شايستگى و لياقت همسرى زينب ( س ) را داشت يعنى عبداللَّه جعفر ( پسر عموى خود ) ازدواج كرد . « 3 »  برخى از مورخين تاريخ اين ازدواج را سال هفدهم هجرى مىدانند . « 4 »  ثمرهء اين ازدواج چهار و يا پنج فرزند مىباشد كه دوتاى آنها به نامهاى عون و محمد كه در كربلا به شهادت رسيدند كه در بخشهاى ديگر به آن اشاره خواهد شد . « 5 » \r\n\r\n- موقعيت زينب ( س ) نزد امام حسين ( ع ) :\r\nبرخى از مورخين چنين آورده‌اند : حسين ( ع ) نسبت به زينب ( س ) احترام ويژه‌اى قائل بود به طورى كه هرگاه زينب بر او وارد مىشد امام مىايستاد و زينب را در جاى خود مىنشاند و اين نشانهء منزلت و عظمت زينب است « 6 »  و همچنين وارد شده كه آن حضرت مشغول تلاوت قرآن بوده وقتى زينب ( س ) وارد شد امام ( ع ) قرآن را زمين گذاشت و به احترام زينب ايستاد . « 7 » \r\nيحيى مازنى گويد : من در مدينه مدّت زيادى همسايه امير المؤمنين ( ع ) بودم و به آن خانه‌اى كه زينب ( س ) سكونت داشتن نزديك بودم امّا سوگند به خدا نه اندام\r\n\r\n","description":"","footnote":" ( 1 ) - تاريخ مدينة دمشق ، ج 69 ، ص 174 .  ( 2 ) - السيّده زينب عقيلة بنى هاشم ( ع ) ، بنت الشاطى ، ص 41 .  ( 3 ) - المجدى ، ص 18 ؛ اعلام الورى ، ص 203 ، اسد الغابه ، ج 5 ، ص 469 ، اخبار الزينبات ، ص 111 .  ( 4 ) - زينب كبرى عقيلهء بنى هاشم ، حسن الهى ، ص 76 .  ( 5 ) - زندگانى حضرت زينب ( س ) ، على قائمى ، ص 48 . منتخب التواريخ ، ص 94 .  ( 6 ) 4 و 5 - زينب الكبرى ، جعفر نقدى ، ص 22 .  ( 7 ) 6 - همان ، ص 29 . ","page_name":" 91 ","page_number":91},
  {"content":"\r\n\r\nزينب را ديدم و نه صداى او را شنيدم ؛ هنگامى كه اراده زيارت مرقد مطهر رسول خدا ( ص ) را داشت شبانه حركت مىكرد در حالى كه امام حسين ( ع ) سمت راست او ، امام حسن سمت چپش و امير المؤمنين ( ع ) پيشاپيش دخترش حركت مىكرد ؛ زمانى كه نزديك قبر مطهر مىرسيدند على ( ع ) چراغ قنديل را خاموش مىكردند وقتى امام حسن ( ع ) علّتش را پرسيد على ( ع ) فرمودند : مىترسم اشخاصى در اين اطراف باشند كه قيافه و اندام خواهرت را ببينند . « 1 » \r\n\r\n","description":"","footnote":" ( 1 ) - زينب الكبرى ، جعفر نقدى ، ص 22 . ","page_name":" 92 ","page_number":92},
  {"content":"\r\n\r\n\r\nفصل دوم : حضرت زينب از مدينه تا كربلا\r\n\r\n1 - همراهى با امام حسين ( ع ) در مسير كربلا\r\nدر نيمه رجب سال 60 هجرى هنگامى كه معاويه از دنيا رفت پسرش يزيد بر خلاف وصيّت پدرش براى فرماندار مدينه نامه نوشت كه بدون درنگ از حسين‌بن على ( ع ) بيعت بگيرد و به هيچ وجه به او مهلت ندهد . وليد افرادى را به خدمت امام حسين ( ع ) فرستاد و او را طلبيد . امام ( ع ) پس از آگاهى از موضوع به همراه شمارى از بستگان خود با وليد ديدار و گفتگو كرد كه در اين ملاقات مسأله بيعت يزيد مطرح شد . ميان امام حسين و وليد سخنانى گفته شد آن شب گذشت صبح آن روز ديدارى بين مروان و امام حسين صورت گرفت و مروان مسأله بيعت امام با يزيد را مطرح مىكند امام ( ع ) مىفرمايد :\r\n« وَعَلَى الْاسْلامِ السَّلام اذْقَدْ بُليت الامّة براعٍ مثل يزيد » « 1 » \r\n« بايد با اسلام خداحافظى كرد زيرا شخصى مانند يزيد خلافت اسلام را برعهده گرفت . »\r\nبه هر حال امام ( ع ) از بيعت امتناع مىكند و تصميم مىگيرد از مدينه بسوى مكه هجرت كند و از آنجا به كوفه برود ؛ چون نامه‌هايى از مردم كوفه براى آن حضرت فرستاده شده بود .\r\nزينب ( س ) با آگاهى از تصميم برادر ، از شوهرش عبداللَّه جعفر اجازه خواست كه برادرش را همراهى كند عبداللَّه هم اجازه داد ، زينب خودش را به منزل برادرش رساند و به كاروان امام حسين ( ع ) پيوست . « 2 » \r\n\r\n","description":"","footnote":" ( 1 ) - زينب الكبرى ، جعفر نقدى ، ص 94 .  ( 2 ) - الملهوف ، ص 99 . ","page_name":" 93 ","page_number":93},
  {"content":"\r\n\r\nامام حسين در شب يكشنبه 28 رجب سال 60 به همراه فرزندان و برادران و برادرزادگان و بيشتر خاندان خود از مدينه به سوى مكه حركت كرد . در زمان حركت كاروان از جمله كسانى كه به آن حضرت سفارش كرد كه اين سفر را ترك نمايد ابن عبّاس بود ، وى گفت : « اگر شما ناچار هستى به كوفه به روى ، پس اهل و عيال و زنها را با خود مَبَر ! » در آن هنگام صداى گريه‌اى به گوش او رسيد كه به او مىگويد : اى ابن عباس ! پيشنهاد مىكنى كه بزرگ و سرور ما خودش به سفر برود و ما را در اينجا بگذارد ؟ آيا روزگار براى ما غير از او كسى را گذاشته است ؟ نه هرگز ! با او زنده هستيم و با او مىميريم . در اين لحظه ابن عباس شديداً گريست . « 1 »  در برخى از منابع چنين آمده كه اين سخن از حضرت زينب ( س ) بوده است . « 2 » \r\nگفتنى است كه علاقه زينب و امام حسين ( ع ) نسبت به يكديگر حتّى در زمان كودكى هم زبانزد خاص و عام بود ، به طورى كه زينب ( س ) آرام نمىگرفت مگر در كنار امام حسين ( ع ) و اين مطلب را حضرت زهرا ( س ) به پيامبر ( ص ) خبر داد . رسول خدا ( ص ) سخت گريستند و به حضرت زهرا ( س ) مصيبت اين دو را خبر دادند و يادآور شدند كه اينها در غم و اندوه هم شريك هستند . و نقل مىكنند كه امير المؤمنين ( ع ) در هنگام ازدواج زينب ( س ) با عبداللَّه جعفر شرط كرد كه اگر زينب خواست همراه برادرش حسين ( ع ) به مسافرت برود عبداللَّه مانع نشود « 3 »  و به او اجازه بدهد .\r\nامام حسين ( ع ) در راه مكّه به كربلا به منزلى رسيدند به نام خزيميّه و در آنجا يك شبانه روز توقّف كردند . صبح آن شب زينب ( س ) به نزد برادر آمد و گفت : ديشب صداى هاتفى را شنيدم كه مىگويد :\r\n أَلا يا عَيْنُ فَاحْتَفِلى بِجَهْدٍ * وَ مَنْ يَبْكى عَلَى الشُّهَداءِ بَعْدى\r\nعَلى قَوْمٍ تَسُوقُهُمُ الْمَنايا * بِمِقْدارٍ الى انْجازِ وَعْدٍ « 4 »  \r\n\r\n","description":"","footnote":" ( 1 ) - معالى السبطين ، ج 1 ، ص 247 ؛ مدينة المعاجز ، ج 3 ، ص 485 ؛ زينب الكبرى ، جعفر نقدى ، ص 94 .  ( 2 ) - زينب الكبرى ، همانجا ؛ كبريت احمر ، ص 118 .  ( 3 ) - زينب الكبرى ، جعفر نقدى ، ص 95 .  ( 4 ) - الفتوح ، ج 5 ، ص 122 ؛ مناقب ، ج 4 ، ص 103 . نفس المهموم ، ص 162 ، مقتل الحسين ( ع ) ، مقرم ، ص 176 . ","page_name":" 94 ","page_number":94},
  {"content":"\r\n\r\nاى چشم بكوش و از اشك پر شو . كيست پس از من بر اين شهيدان بگريد .\r\nجماعتى كه مرگ آنها را مىكشاند ؛ چنان كه خدا مقدّر كرده است تا وعدهء او راست گردد .\r\nامام ( ع ) فرمود : يا اخْتاه الْمَقْضِىُّ هُوَ كائِنٌ . « 1 »  آن چه خدا خواهد همان خواهد شد .\r\nزينب ( س ) چون اين سخن از برادر شنيد يقين كرد كه بلا نازل شد ، اشك از چشمانش سرازير شد منتهى خودش را كنترل كرد تا مبادا اهل بيت ( ع ) متوجّه شوند . « 2 » \r\n\r\n2 - در كربلا\r\nدرخشان‌ترين دوران زندگى حضرت زينب ( س ) حضور مؤثرش در كربلا همراه برادرش در تمامى صحنه‌ها مىباشد .\r\n\r\n1 - 2 - مشاهدهء هجوم دشمن و خبر دادن به امام حسين ( ع )\r\nغروب روز نهم محرّم سال 61 هجرى بعد از نماز عصر بود ، لشكريان يزيد به فرمان ابن سعد به طرف خيام امام حسين ( ع ) يورش آوردند ، امام ( ع ) در آن هنگام در جلوى خيمه با تكيه بر شمشير سرش را روى زانو گذاشته لحظه‌اى به خواب رفته بود . زينب ( س ) با شنيدن صداى لشكر خود را به برادر رسانيد و خطاب به او گفت : اى برادر آيا صداى لشكريان را مىشنوى كه نزديك شده‌اند ؟ امام ( ع ) سرش را بلند كرد و فرمود : خواهرم اكنون پيامبر ( ص ) را در خواب ديدم و به من فرمود : تو به همين زودى به سوى ما خواهى آمد ، زينب به صورتش زد و گفت : اى واى بر من ، امام ( ع ) فرمود : واى بر تو نيست اى خواهر ، خداوند رحمتش را نصيب تو گرداند !\r\n\r\n2 - 2 - گفت و گو با امام حسين ( ع ) در شب عاشورا\r\nامام سجّاد ( ع ) مىفرمايد : شبى كه در پگاه آن پدرم كشته شد ، نشسته بودم .\r\n\r\n","description":"","footnote":" ( 1 ) - الفتوح ، ج 5 ، ص 122 ؛ مناقب ، ج 4 ، ص 103 . نفس المهموم ، ص 162 ، مقتل الحسين ( ع ) ، مقرم ، ص 176 .  ( 2 ) - الفتوح ، همانجا . ","page_name":" 95 ","page_number":95},
  {"content":"\r\n\r\nعمّه‌ام زينب پرستاريم مىكرد ، پدرم در خيمهء خود از يارانش جدا و گوشه‌اى را اختيار كرده بود ؛ حُوىّ ( غلام ابىذر ) در كنار او و مشغول درست كردن شمشير بوده شنيدم كه اشعار زير را پدرم زمزمه مىكرد :\r\n يا دَهْرُافٍّ لَكَ مِنْ خَليلٍ * كَمْ لَكَ بِالاشْراقِ وَ الْأَصيلِ\r\nمِنْ صاحِبٍ أَوْطالِبٍ قَتيلِ * وَالدّهر لا يَقْنَعُ بِالبَديل\r\nوَ إنّما الامَرُ إلى الجَليل * وَ كلَّ حىٍّ سالِكِ سَبيلى « 1 »  \r\nاى روزگار ! اف بر اين دوستى تو ، چه بامدادان و شامگاهانى بر تو گذشته است كه ياران و طالبان حق و حقيقت به خون خويش غلطيده‌اند ، و به جايگزين هم قناعت نكرده‌اى ، و مسلّماً همه امور مخلوقات در دست با كفايت خداوند مىباشد و هر صاحب حياتى به ناچار راه مرا بايد برگزيند .\r\nدو يا سه بار امام ( ع ) آن را تكرار كرد من مقصود آن حضرت را فهميدم ، بغض گلويم را گرفته بود امّا خوددارى كردم و خاموش شدم ، فهميدم كه بلا و اندوه به ما روى آورده است . عمّه‌ام زينب آنچه را من شنيدم شنيد ولى او چون زن بود طاقت نياورد و عنان از كف داد ، در حالى كه لباسش به زمين كشيده مىشد ، خدمت امام ( ع ) رسيد و فرياد برآورد و گفت : واى بر من ، اى كاش مرگ زندگى ام را نابود مىكرد ، امروز مادرم فاطمه ، پدرم على و برادرم حسن ( ع ) از دنيا رفتند . اى جانشين گذشتگان و فريادرس باقى ماندگان !\r\nحسين ( ع ) نگاهى به خواهرش كرد و فرمود : اى خواهر مبادا شيطان عنان از كف بگيرد . در حالى كه چشمان امام ( ع ) پر از اشك شده بود خطاب به زينب كرد و فرمود : لَوْ تَرِكَ الْقَطا « 2 »  لَنامَ . اگر آن پرنده را وا مىگذاشتند در لانهء خويش مىخوابيد .\r\n( كنايه از اين كه چاره‌اى جز مرگ نيست ) زينب گفت : واى بر من ، آيا تو به ناچارى خود را به مرگ سپردى ( و تن به مرگ دادى ) اين بيشتر دل مرا آزرده مىكند و بر من\r\n\r\n","description":"","footnote":" ( 1 ) - الارشاد ، ج 2 ، ص 93 ؛ الملهوف ، ص 140 ، مقتل الحسين ( ع ) ، مقرم ، ص 217 .  ( 2 ) - قطا مرغى است شبيه به قمرى يا كبوتر داستانى كه ضرب المثل شد . ترجمه الارشاد ، ج 2 ، ص 96 . ","page_name":" 96 ","page_number":96},
  {"content":"\r\n\r\nسخت است ، سپس مشت به صورت خود كوبيد و دست به گريبان برد پيراهن خويش را پاره كرد و بيهوش بر زمين افتاد ، حسين ( ع ) برخاست آب به روى خواهر پاشيد و به او فرمود : آرام باش خواهر ، پرهيزگارى پيشه كن و به آن شكيبايى كه خدا نصيب تو كرد بردبارى كن و بدان كه اهل زمين مىميرند و اهل آسمان بجاى نمانند و همانا هر چيزى هلاك گردد جز خداوندى كه آفريدگان را به قدرت خويش آفريد و مردمان را بر مىانگيزد ، دوباره باز مىگرداند و اوست خداى يگانه و يكتاى بىهمتا .\r\nسپس امام ( ع ) چنين فرمود : جدّ ، پدر ، مادر و برادرم همگى از من بهتر بودند و از دنيا رفتند ، من و هر مسلمانى بايد از رسول خدا ( ص ) پيروى كنيم . خواهرش را به اين سخنان دلدارى داد و به او فرمود : خواهرجان تو را سوگند مى دهم و بايد به اين سوگند پايبند باشى : اين كه چون من كشته شدم گريبان پاره مكنى ، روى خود مخراشى ، « واى و هلاكت » براى خود مخواهى ( يعنى چنانچه رسم زنان عرب است واويل و واثبو را مگو . ) امام سجّاد ( ع ) مىفرمايد : سپس پدرم زينب ( س ) را آورد در كنارم نشانيد . « 1 » \r\n\r\n3 - 2 - زينب وصىّ امام حسين ( ع )\r\nامام حسين ( ع ) به خاطر حفظ جان امام زين العابدين ( ع ) حضرت زينب را به عنوان وصىّ خويش انتخاب كرد . « 2 » \r\n\r\n4 - 2 - كنار امام حسين ( ع ) هنگام شهادت على اكبر ( ع )\r\nحضرت زينب در روز عاشورا لحظه‌اى از امام ( ع ) غافل نبود با آن كه مسئوليت زنان و كودكان و پرستارى امام سجاد ( ع ) را هم به عهده داشت . هنگامى كه حضرت على اكبر به شهادت رسيد امام حسين ( ع ) خود را به بالينش رسانيد ، پس از آن\r\n\r\n","description":"","footnote":" ( 1 ) - الارشاد ، ج 2 ، ص 93 ؛ تاريخ طبرى ، ج 5 ، ص 420 ؛ كامل ابن اثير ، ج 4 ، ص 58 ؛ مناقب ، ج 4 ، ص 108 .  ( 2 ) - بحار الانوار ، ج 46 ، ص 19 ، زينب الكبرى ، جعفر نقدى ، ص 24 ؛ كمال الدّين و تمام النّعمه ، ج 2 ، ص 507 ، 501 . ","page_name":" 97 ","page_number":97},
  {"content":"\r\n\r\nزينب هم از خيمه بيرون آمد و فرياد و ناله سر داد : « اى حبيبم ! اى فرزند برادرم » تا اينكه خود را روى كشتهء على اكبر انداخت امام حسين ( ع ) زير بغل خواهرش را گرفت و به سوى خيمه زنان برگردانيد . « 1 » \r\n\r\n5 - 2 - جلوگيرى از ميدان رفتن عبداللَّه‌بن حسن ( ع )\r\nزمانى كه عبداللَّه‌بن حسن ( ع ) از جمع زنان خارج شده و روانه ميدان گرديد تا آن كه به كنار امام حسين ( ع ) آمد ، زينب ( س ) خودش را به عبداللَّه رسانيد تا او را نگهدارد . حسين ( ع ) هم به زينب فرمود : خواهرم او را نگهدار ولى آن كودك شديداً امتناع كرد و گفت : به خدا سوگند از عمويم جدا نمىشوم . « 2 » \r\n\r\n6 - 2 - گريه زينب و زنان در روز عاشورا\r\nروز عاشورا امام حسين ( ع ) خطبه خواند ، خودش را معرّفى كرد و فرمود : چرا خون مرا حلال مىشماريد ؟ گفتند : همهء اين چيزها را مىدانيم ولى دست از تو بر نمىداريم تا اين كه تو را بكشيم ؛ هنگامى كه دختران آن حضرت و همچنين زينب اين سخنان را شنيدند گريه و زارى كردند و بر صورت خويش مىزدند تا اين كه صداىشان بلند شد . « 3 » \r\n\r\n7 - 2 - تحويل دادن كودك شيرخوار به امام حسين ( ع )\r\nهنگامى كه صداى استغاثهء امام ( ع ) بلند شد كه :\r\n\r\n","description":"","footnote":" ( 1 ) - الارشاد ، ج 2 ، ص 107 ؛ الملهوف ، ص 167 ؛ تاريخ طبرى ، ج 5 ، ص 446 . شايد سبب آمدن مخدره زينب بر سر نعش على براى دلدارى و تسلّى و حفظ امام ( ع ) بوده است و گويا حضرت بالين على ديرى پائيده و زينب را نگران كرده كه مبادا بالين نعش او دق كرده باشد و شايد از كثرت محبت به على اكبر بوده و به مناسبت علاقه ، مفرط زنان حرم به آن حضرت دستور داد نعش او را به خيمه آوردند كه در دسترس آنها باشد . ( ترجمه نفس المهموم ، كمره‌اى ص 143 )  ( 2 ) - الارشاد ، ج 2 ، ص 110 ؛ الملهوف ، ص 173 ؛ تاريخ طبرى ، ج 5 ، ص 451 ؛ زينب الكبرى ، جعفر نقدى ، ص 107 - 106 .  ( 3 ) - الملهوف ، 147 . ","page_name":" 98 ","page_number":98},
  {"content":"\r\n\r\nهَلْ مِنْ ذابٍّ يَذُبُّ عَنْ حَرَمِ رَسُول‌ِاللَّه ؟ هَلْ مِنْ مُوَحِّدٍ يَخافُ اللَّهَ فينا ؟ هَلْ مِنْ مُغيثٍ يَرْجُو اللَّه بِأغاثَتِنا ؟ هَلْ مِنْ مُعينٍ يَرْجُواما عِنْدَاللَّهِ فى أِغاثَتِنا ؟\r\nآيا كسى هست كه از حرم رسول خدا ( ص ) دفاع كند ؟ آيا خداپرستى بين شما وجود دارد تا دربارهء ظلمى كه بر ما رفته است از خدا بترسد ؟ آيا دادرسى هست كه به فريادرسى ما به خدا دل بسته باشد ؟ آيا ياورى هست كه در يارى نمودن ما به خدا اميدوار باشد ؟\r\nفرياد و ناله زنان حرم بلند شد ، حضرت خودش را جلوى خيمه رساند ، به زينب فرمود : كودك خردسالم را بياوريد تا با او وداع كنم ، پس آن كودك را به روى دست گرفت ، خواست او را ببوسد حرملةبن كاهل تيرى پرتاب كرد كه به گلوى آن كودك اصابت كرد و او را به شهادت رسانيد ؛ حضرت به زينب فرمود : او را بگير . « 1 » \r\n\r\n8 - 2 - شهادت فرزندان حضرت زينب\r\nقهرمان كربلا زينب كبرى ( س ) علاوه بر فداكارىها و ايثارگرىها دو تن از فرزندانش را نيز فداى راه برادرش امام حسين ( ع ) كرد و در روز عاشورا فرزندان آن بانوى بزرگوار به نام‌هاى محمد و عون به شهادت رسيدند . « 2 » \r\n\r\n9 - 2 - سخن زينب با عمر سعد و لشكريانش در روز عاشورا\r\nمرحوم شيخ مفيد رحمة اللَّه عليه چنين نقل مىكند كه : چون روز عاشورا حضرت زينب ( س ) نگاهش به امام حسين ( ع ) افتاد كه در محاصره و هجوم دشمنان قرار گرفته ، تمام بدنش را تير باران كرده‌اند . كنار خيمه آمد و فرياد برآورد :\r\nواى بر تو اى عمر سعد ، آيا حسين كشته مىشود و تو تماشا مىكنى ؟ او جواب زينب را نداد . دوباره زينب ( س ) فرياد زد : آيا در ميان شما مسلمان پيدا نمىشود باز\r\n\r\n","description":"","footnote":" ( 1 ) - الملهوف ، ص 169 - 168 .  ( 2 ) - منتخب التواريخ ، ص 78 ؛ مناقب ، ج 4 ، ص 122 ؛ مقاتل الطالبيّين ، ص 60 ، دار الكتاب ؛ مقتل الحسين ( ع ) مقرّم ؛ ص 167 و 262 ؛ المعارف ، ج 3 ، ص 207 ؛ تسمية من قتل مع الحسين ( ع ) شماره 14 . ","page_name":" 99 ","page_number":99},
  {"content":"\r\n\r\nهم كسى جواب زينب را نداد . « 1 »  در برخى از منابع چنين آمد : در حالى كه اشكهاى عمر سعد بر دو گونه و محاسنش روان بود روى خود را از زينب برگردانيد . « 2 » \r\nحضرت زينب ( س ) در هنگام محاصره شدن امام توسّط لشكريان يزيد اشعار زير را سرود :\r\n مِلْءُ الْقِفارِ عَلْىابْنِ فاطِمَةِ * جُنْدٌ وَ مِلْءُ قُلُوبِهِمْ ذُحُلَ\r\nبِجَحافِلٍ بِالَّطفِّ اوُّلُها * وَاخيرُها بِالشَّامِ مُتَّصِلُ « 3 »  \r\nبيابان بر ضدّ فرزند فاطمه از لشكر پر و دلهايشان مملو از انتقام است !\r\nلشكر انبوهى كه يك سرش در كربلا و سر ديگرش در شام مىباشد .\r\n\r\n10 - 2 - وداع امام ( ع ) و درخواست پيراهن كهنه از زينب و سفارش به زينب دربارهء زنان و كودكان\r\nدر ساعت‌هاى آخر روز عاشورا هنگامى كه امام ( ع ) تنها شد به طرف خيمه آمد و فرياد زد : يا زينب ، ام‌ّكلثوم ، يا فاطمه ، يا سكينه ، يا فلانه ( كه همه را به اسم صدا زد ) عليكنّ منى السّلام سپس به خواهرش زينب سفارش زنها و كودكان را نمود . آنگاه فرمود : براى من پيراهن بياور كه آن را زير لباسم قرار دهم تا كسى رغبت نكند آن را از تنم بيرون بياورد ؛ سپس زينب براى او لباس تنگ آورده حضرت آن را دور انداخت و فرمود : اين لباس كسى است كه ذليل و خوار شده باشد . آنگاه پيراهن كهنه آورده ، آن را پاره كرد و در زير لباسهايش قرار داد سپس تقاضاى زير جامه كرد و آن را هم پاره پاره كرد ، پوشيد و آماده جنگ شد . « 4 » \r\n\r\n11 - 2 - فرياد زينب در روز عاشورا هنگام مشاهدهء صحنهء دلخراش\r\n\r\n","description":"","footnote":" ( 1 ) - الارشاد ، ج 2 ، ص 110 .  ( 2 ) - تاريخ طبرى ، ج 5 ، ص 452 ؛ كامل ابن اثير ، ج 4 ، ص 78 .  ( 3 ) - دائرة المعارف الحسينيه ، ج 6 ، ص 85 .  ( 4 ) - زينب الكبرى ، جعفر نقدى ، ص 106 ، الدمعة الساكبة ، ج 4 ، ص 337 . ","page_name":" 100 ","page_number":100},
  {"content":"\r\n\r\nروز عاشورا امام حسين ( ع ) بر اثر جراحات وارده از پاى در آمده بود ، ديگر هيچ رمقى نداشت ، بدنش ( از زيادى تير ) مانند خارپشت شده بود . « صالح‌بن وهب مزنى » ملعون چنان نيزه بر پهلوى آن حضرت زد كه امام ( ع ) از روى اسب به زمين افتاد و طرف راست صورت او روى خاك افتاد . سپس آن بزرگوار از زمين برخاست . حضرت زينب از خيمه بيرون دويد ، فرياد زد : « واى برادرم ! واى آقايم ! واى خانواده‌ام اى كاش آسمان بر زمين فرود مىآمد ، و اى كاش كوه‌ها بر بيابانها مىپاشيد . « 1 » \r\nمرحوم نقدى از ابى مخنف چنين نقل مىكند كه : چون حسين ( ع ) از روى زين به زمين افتاد اسب او به طرف خيمه آمد ، زينب ( س ) همين كه صداى اسب را شنيد به سكينه رو كرد ، و گفت : پدرت آب آورده ، سكينه بيرون رفت امّا اسب را ديد كه بىصاحب آمده ، فرياد برآورد كه : وا قتيلاه ، وا أبتاه ، وا حسناه ، وا حسيناه ، وا غربتاه ، وا بعد سفراه ، وا كربتاه » ، « واى كشته‌ام ، واى پدرم ، واى حسنم ، واى حسينم ، واى غريبم ، واى از دورى سفر ، واى از غم و اندوه . » زنهاى ديگر حرم وقتى اين سخنان را شنيدند از خيمه بيرون آمدند همين كه نگاهشان به اسب افتاد دست‌ها را به صورت خودشان زدند و مىگفتند :\r\n« وا محمّداه ، وا علياه ، وا حسناه ، وا حسيناه ، اليوم مات محمد المصطفى و علىّ المرتضى و فاطمة الزّهرا ( ع ) » « 2 » \r\n« اى محمد ! اى على ! واى حسنم ، واى حسينم ، امروز مانند روزى است كه محمد مصطفى و على مرتضى و فاطمه زهرا ( س ) از دنيا رفتند . »\r\nحضرت زينب ( س ) هنگامى كه اسب بىصاحب امام حسين ( ع ) از ميدان برگشت به طرف خيمه اشعار زير را انشاء فرموده‌اند :\r\n فَوَيْلَكَ يا مَيْمُونُ فَارْجِعْ بِسُرْعَةٍ * وَخَبِّرْ عَنِ السِّبْطِ الشَّريفِ هُدَى العُلا \r\n وَ ايْنَ تَرَكْتَ السِّبْطَ مَيْمُونُ قُلْ لَنا * وَ ايْنَ الَّذى قَدْكانَ لِلْخَطْبِ حاملا\r\nامَيْمُونُ تَغْدُوا بِالْحُسَيْنِ وَ مالَنا * كفيلٌ وَلِلْحِمْلِ الثَّقيلِ تَحَمَّلا \r\n\r\n","description":"","footnote":" ( 1 ) - الملهوف ، ص 174 ، زينب الكبرى ، جعفر نقدى ، ص 107 .  ( 2 ) - زينب الكبرى ، جعفر نقدى ، ص 109 . ","page_name":" 101 ","page_number":101},
  {"content":"\r\n\r\n امَيْمُونُ ضَيَّعْتَ الْحُسَيْنَ وَ جِئْتَنا * تُحَمْحِمُ فى خَيماتِنا ثُمَّ تَصْهَلا\r\nامَيْمُونُ اسْقَيْتَ الْحُسَيْنَ حِمامَهُ * وَ بَيْنَ الْأَعادى فى دِماءِ تَجَنْدَلا\r\nامَيْمُونُ هَلَّا قَدْ فَدَيْتَ جَنابَهُ * وَلكِنْ قَضاءُ اللَّهِ اصْبَحَ مُنْزَلًا\r\nامَيْمُونُ أَشْفَيْتَ الْعِدى مِنْ وَلِيِّنا * وَالْقَيْتَهُ بَيْنَ الْاعادى مُجَنْدَلا\r\nامَيْمُونُ فَارْجِعْ لاتُطيلُ خِطابَنا * فَما عُدْتَ ترجُوا وُدَّنا وَتُؤَمِلّا\r\nيَتَّمْتُ ياذُلّى لِفَقْدِكَ يا اخى * وَقَدْ عُدْتَ بِعْدَ الْعِزِّ مُذَلَّاً\r\nاخى مَنْ نَوى مِنْ بَعْدِ فَقِدْكَ يا اخى * يُدافِعُ عَنَّا مَنْ يَصُولُ مِنَ الْمَلا\r\nاخى من نراه حامياً و مناصراً * لقد هدّ هذا اليوم عزمى و عطلّا « 1 »  \r\nپس واى بر تو اى ميمون « 2 »  با شتاب برگرد ، و خبر بياور از سبط شريف كه مظهر هدايت و برترى است .\r\nبگو براى ما كه كجا رهايش كردى ، كجا است آن كسى كه كارهاى بزرگ برعهدهء او بود .\r\nاى ميمون آيا حسين را بردى ، در حالى كه ما سرپرستى نداريم و چه كسى اين بار سنگين را حمل كند .\r\nاى ميمون حسين ( ع ) را از بين بردى ، و آمدى بانگ برآوردى و شيهه مىكشى .\r\nاى ميمون مرگ را به حسين نوشاندى ، و او را در ميان دشمنان به خاك و خون افكندى .\r\nاى ميمون چرا خود را فداى آن جناب نكردى ؟ ، امّا خواست همين بود كه شد .\r\nاى ميمون دشمن ما را از سرپرست ما دلشاد كردى ، و او را بين دشمنان انداختى .\r\nاى ميمون برگرد ، سخن كوتاه كن . ديگر اميد و آرزوى دوستى ما را ندارى .\r\nدر فراقت ذليل و خوار شدم اى برادرم ، و بعد از عزّت و سربلندى دوباره ذليل گشتم .\r\nبرادرم چه كسى پس از تو از ما نگه‌دارى كند و هنگام هجوم دشمن چه كسى از ما حمايت كند .\r\nبرادرم ، چه كسى حامى و ياور ما باشد ، بدرستى كه امروز عزم و اراده‌ام سست شد و از كار افتاد .\r\n\r\n","description":"","footnote":" ( 1 ) - دائرة المعارف الحسينيه ، ج 6 ، ص 79 .  ( 2 ) - نام اسب امام حسين ( ع ) . ","page_name":" 102 ","page_number":102},
  {"content":"\r\n\r\n\r\n12 - 2 - سفارش امام ( ع ) به زينب در هنگام آتش زدن خيمه‌ها\r\nصاحب الأيقاد از مقتل ابن العربى چنين نقل مىكند كه : امام حسين ( ع ) هنگام وداع به خواهرش زينب ( س ) سفارش كرد و فرمود : پس از اينكه خيمه‌ها را آتش زدند زنها را جمع كن . زينب ( س ) هم پس از آتش زدن خيمه‌ها و پراكنده شدن كودكان به سراغ آنها رفت براى جمع آورى ، در همين حال متوجّه شد دو تا از بچّه‌ها نيستند ؛ براى پيدا كردن آنها به راه افتاد ، ديد در جايى دست به گردن هم كرده ، روى زمين خوابيده‌اند ، همين كه خواست آن دو كودك را حركت دهد متوجّه شد كه بر اثر تشنگى جان سپرده‌اند . چون لشكر اين داستان را شنيدند از ابن سعد اجازه خواستند به اهل و عيال امام حسين ( ع ) آب بدهند ، زمانى كه آب را آوردند بچّه‌ها از نوشيدن آب خوددارى كردند و گفتند : چگونه آب بنوشيم در حالى كه فرزندان پيامبر خدا با لب تشنه كشته شدند . « 1 » \r\n\r\n13 - 2 - اجابت دعاى زينب\r\nبرخى از مورخين از زينب ( س ) چنين نقل كردند : هنگامى كه دستور دادند خيمه‌ها را غارت كنند من جلوى خيمه ايستاده بودم ، مردى داخل خيمه شد كه چشمانى زاغ داشت آن چه كه در خيمه مربوط به ما بود گرفت . نگاهش به امام سجّاد ( ع ) افتاد ، ديد او روى فرشى از چرم و پوست افتاد در حالى كه بيمار است پس آن فرش را از زيرش برگرفت ، سپس به طرف من ، چادر و دو گوشواره‌ام را گرفت در عين حال گريه هم مىكرد . به او گفتم : « خدا لعنت كند ، حرمت ما را هتك كردى گريه هم مىكنى ؟ گفت : به خاطر اين گرفتارهايى كه براى شما پيش آمده گريه مىكنم ، بىبى گفت : مرا به خشم آوردى . خداوند دست و پاى تو را قطع كند و تو را به آتش دنيا بسوزاند پيش از آتش آخرت . » سوگند به خدا طولى نكشيد كه مختار\r\n\r\n","description":"","footnote":" ( 1 ) - الايقاد ، سيد محمدعلى شاه عبدالعظيمى ، ص 139 ؛ زينب الكبرى ، جعفر نقدى ، ص 109 . ","page_name":" 103 ","page_number":103},
  {"content":"\r\n\r\nقيام كرد ، دست و پاى او را قطع كرد ، آنگاه او را به آتش بسوزانيد . « 1 » \r\n\r\n14 - 2 - حضور زينب در كنار جسد امام ( ع ) در روز عاشورا\r\nمؤلف الدمعة از شخصى به نام ابن رياح چنين نقل مىكند كه : من در كربلا حاضر بودم . وقتى سرورم حسين ( ع ) به شهادت رسيد ، بانويى دامن كشان بر زمين افتاد و برخاست و آنگاه به سويش حركت كرد ؛ چهرهء آن زن مانند پارهء خورشيد مىدرخشيد و فرياد مىزد : « وا حسيناه وا اماماه ، وا قتيلاه ، وا أخاه » ، آنگاه آمد كنار جسد بىسر برادر و آن را در آغوش گرفت ، به طورى ناله‌هاى پى در پى سر مىداد تا همهء كسانى كه در آن جا حضور داشتند گريستند ؛ پرسيدم اين زن چه نام دارد و چه كسى است ؟ در جوابم گفتند : وى زينب دختر اميرالمؤمنين ( ع ) است . « 2 » \r\n\r\n15 - 2 - ابتكار حضرت زينب ( س ) قبل از يورش دشمن به خيمه‌ها\r\nاز مقتل محدّث كبير شيخ حر عاملى قدس سره چنين نقل شده كه فرمود : چون لشكر به قصد غارت رو به خيام آوردند حضرت زينب براى ابن سعد پيام فرستاد كه اگر مقصود شما اسباب ، اثاث و زيور و لباس ما است به لشكريانت بگو شتاب نكنند ما خودمان اين چيزها را تحويل آنها مىدهيم پيش از آن كه دست نامحرم به جانب حرم برادرم دراز شود . پس آن بانوى بزرگوار دستور داد تمام اسباب و وسايل حتّى چادر و لباس و همچنين زيور ، خلخال ، گوشواره همه را از خود جدا كردند ؛ خود عليا مخدره زينب ( س ) يك لباس كهنهء پاره پاره كه در واقع ارذل الثّياب بود در بر كرد ، همچنين ساير بانوان ، حتّى فاطمهء نو عروس گوشواره‌اى در گوش داشته كه يادگار پدرش بود . عرض كرد عمّه اين يادگار پدر است بيرون نياورم ؛ فرمود : بيرون بياور ، زنان همگى لباسهاى خود را روى هم ريختند و خود رفتند در كنارى و به دور\r\n\r\n","description":"","footnote":" ( 1 ) - المنتخب ، ص 455 ؛ تظلّم الزّهرا ( س ) ، ص 263 ؛ زينب الكبرى ، جعفر نقدى ، ص 109 .  ( 2 ) - الدمعة الساكبه ، ج 4 ، ص 375 ؛ زينب الكبرى ، جعفر نقدى ، ص 108 . ","page_name":" 104 ","page_number":104},
  {"content":"\r\n\r\nهم حلقه زدند ، پس عليا مخدره زينب فرمود : حالا هر كه خواهد آن اثاث و اسباب دختران على و فاطمه است . لشكر بىرحم و گرسنه ريختند ، يكى چادر ، ديگرى گوشواره ، يكى خلخال و ديگرى معجر برد ، آن بانوان از براى پدر و برادر مىگريستند . « 1 » \r\n\r\n16 - 2 - عبادت زينب\r\nيكى از ويژگىهاى اين بانوى بزرگوار اسلام حالت معنوى و ارتباط قوى او با آفريدگار جهان بود . به طورى كه نقل كرده‌اند حتّى در شب يازدهم محرم كه شب شام غريبان بود نماز شبش ترك نشد ؛ منتهى به خاطر ضعفى كه بر وى مستولى شده بود نماز شب خويش را در آن شب نشسته خواند . « 2 » \r\nمرحوم نقدى در كتابش آورده كه : حضرت زينب ( س ) در عبادت ثانى حضرت زهرا ( س ) بود ، تمام شبها را به عبادت ، تهجّد و تلاوت قرآن سپرى مىكرد . وى همچنين از برخى از بزرگان نقل مىكند كه در طول عمر تهجّد و شب زنده دارىاش ترك نشده است حتّى در شب يازدهم محرّم امام زين العابدين مىفرمايد : در شب يازدهم محرم ديدم نشسته نماز مىخواند . نيز آن بزرگوار مىفرمايد : با اين همه مصيبت و اندوهى كه به ما روى آورده اما در مسيرى كه به شام مىرفتيم نافله‌هاى شب عمه‌ام اصلًا ترك نشد ، امام حسين ( ع ) در آخرين وداع با خواهرش زينب به او فرمود : يا اختاه لاتنسينى فى نافلة اللّيل ، خواهرم مرا در نماز شب فراموش نكن . همچنين از فاطمه دختر امام حسين ( ع ) چنين نقل شده كه : عمّه‌ام زينب در شب دهم محرم در محراب عبادت مشغول مناجات بود و با خدا راز و نياز مىكرد در حالى كه چشمى از ما به خواب نرفته و ضجّه‌هاىمان آرام نشده بود . نيز از امام سجاد نقل شده : هنگامى كه ما را از كوفه به سوى شام حركت مىدادند عمه‌ام زينب مرتب نمازهاى واجب و مستحب خويش را انجام مىداد و در بعضى از منازل نمازش را\r\n\r\n","description":"","footnote":" ( 1 ) - تحقيق دربارهء اول اربعين حضرت سيد الشهداء ، سيد محمدعلى قاضى طباطبايى ، ص 69 .  ( 2 ) - حياة الأمام الحسين ( ع ) باقر شريف القرشى ، ص 309 . ","page_name":" 105 ","page_number":105},
  {"content":"\r\n\r\nنشسته مىخواند ، وقتى سبب را پرسيدم ؟ گفت : به خاطر گرسنگى و ضعف ؛ زيرا سه شبانه روز غذا نخورده بود و سهم غذايش را در ميان كودكان تقسيم كرده بود . « 1 » \r\n\r\n17 - 2 - درخواست از دشمن جهت عبور كاروان از قتلگاه\r\nبعد از شهادت امام و يارانش در روز يازدهم ، قرار شد اهل بيت آن حضرت را به طرف كوفه ببرند . زينب ( س ) به عمر سعد خطاب كرد كه ما را از قتلگاه عبور بدهيد تا قبل از اسارت و مسافرت با حسين ( ع ) وداع كنيم ؟ ابن سعد هم پذيرفت زمانى كه وارد قتلگاه شدند ، حسين ( ع ) را بىسر ديدند ، صداى ضجّه و گريهءشان بلند شد . « 2 » \r\nراوى مىگويد : به خدا سوگند ، هرگز فراموش نمىكنم كه زينب دختر على ( ع ) با دلى سوزان و جگرى آتشين و صدايى اندوهگين بر حسين عليه السّلام - مىگريست صدا مىزد : اى محمّد اى كسى كه آفريننده و اختيار دار آسمان بر تو درود مىفرستد ، اين حسين است كه پيكر برهنه‌اش به خون آغشته و اعضايش از هم جدا شده است . اينها دختران اسير تو هستند كه شكايت خود را به درگاه الهى مىنمايند و استغاثهء آنها به محمّد مصطفى ( ص ) و على مرتضى و فاطمه زهرا ( س ) و حمزهء سيد الشهدا بلند است ، اى محمد اين است حسين كه بايد برهنه به روى ريگهاى گرم كربلا افتاده و كشتهء زنازادگان بىپروا است . اى آه و افسوس و اندوه بر تو اى ابا عبداللَّه ، امروز جدّم رسول‌خدا ( ص ) از دنيا رفت ، اى اصحاب محمّد اينان فرزندان مصطفى هستند كه اسيرشان نموده و مىبرند .\r\nدر روايت ديگر است كه فرمود : « اى محمد ! اينها دختران تواند كه اسير دست دشمنان شده‌اند و اينان فرزندان تواند كه كشته شده‌اند و باد صبا بر بدن‌هاى نازنين برهنه‌شان مىوزد . اين حسين تو است كه سرش را از قفا بريدند ، عمّامه و رداى او را از بدن شريفش بيرون كشيده و به غارت بردند ؛ پدرم فداى آن كس كه سپاه او را در\r\n\r\n","description":"","footnote":" ( 1 ) - زينب الكبرى ، جعفر نقدى ، ص 62 - 61 .  ( 2 ) - نور العين فى مشهد الحسين ، ص 57 - 56 . ","page_name":" 106 ","page_number":106},
  {"content":"\r\n\r\nروز دوشنبه با خيمه‌گاه و سرا پرده‌اش به غارت بردند ؛ پدرم فداى آن شهيدى كه طناب‌هاى خيمه‌اش را بريده و خرگاهش را سرنگون نمودند ؛ پدرم فداى آن مسافرى كه اميد بازگشت نيست ؛ پدرم فداى آن مجروحى كه زخمهاى بدنش قابل مداوا نيست ؛ پدرم به فداى آن كه كاش جان من بلا گردان او مىشد ؛ پدرم به قربان آن عزيزى كه با دلى پر اندوه به شهادت رسيد ، پدرم به فداى آن كه با لب تشنه سر از بدنش جدا شد . پدرم به فداى آن كه فرزند رسول هدايت و نور بود . پدرم به فداى آن كه فرزند محمد مصطفى ( ص ) بود . پدرم به قربان آنكه فرزند خديجهء كبرى بود .\r\nپدرم به فداى فرزند على مرتضى . پدرم به فداى فرزند فاطمه زهرا ، بزرگِ زنان جهان . پدرم به فداى فرزند آن كسى كه خورشيد به احترامش بازگشت تا نماز گزارد ! راوى مىگويد : به خدا سوگند نوحه سرايى زينب كبرى بر برادرش حسين ، دوست و دشمن را به گريه انداخت . « 1 » \r\nسپس حضرت زينب ( س ) دستها را زير بدن پاك و مقدس گذاشت و بدن را به سوى آسمان بلند كرد و عرض كرد : الهى تَقَبَّلْ منّا هذا القربان . « 2 »  پروردگار را اين قربانى را از ما [ آل‌محمد 
  ] قبول فرما !\r\n\r\n18 - 2 - نقل اخبار غيبى براى امام سجّاد ( ع ) در قتلگاه\r\nهنگام ورود اهل بيت ( ع ) به قتلگاه وقتى چشم امام سجّاد ( ع ) به اجساد پاره پارهء شهيدان افتاد كه در بين‌شان جگر گوشه حضرت زهرا ( س ) به حالتى افتاده بود كه جا داشت از آن مصيبت آسمانها پاره ، زمين دگرگون و كوهها متلاشى شوند ، حضرت منقلب شد . به طورى كه نزديك بود روح از بدن مباركش پرواز كند ، عمّه‌اش زينب متوجّه شد . فهميد فرزند برادر در چه حالت خطرناكى به سر مىبرد نزديك است كه از غم پدرش جان بسپارد ، بىدرنگ او را دلدارى داد ، از او كه\r\n\r\n","description":"","footnote":" ( 1 ) - الملهوف ، ص 180 ؛ زينب الكبرى ، نقدى ، ص 110 ؛ مناقب ، ج 4 ، ص 122 . تاريخ طبرى ، ج 4 ، ص 456 .  ( 2 ) - مقتل الحسين ( ع ) مقرم ، ص 307 ؛ كبريت احمر ، ج 2 ، ص 13 ؛ زينب الكبرى ، نقدى ، ص 75 . ","page_name":" 107 ","page_number":107},
  {"content":"\r\n\r\nصبرش سنگين‌تر از كوهها و بزرگ‌تر از همه چيز بود درخواست صبر نمود ، از آن جمله چنين گفت : اى يادگار جدّ ، پدر و برادرانم ! چرا ناراحت هستى و جان خود را در معرض نابودى قرار داده‌اى ؟ سوگند به خدا اين مصيبت‌ها را جدّ و پدرت به ما خبر داده‌اند و ما در انتظار چنين روزى بوديم ؛ خداوند از افرادى عهد و پيمان گرفته است كه فرعون‌هاى زمان آنان را نمىشناسند ، لكن اهل آسمانها آنها را به خوبى مىشناسند ، افرادى خواهند آمد و اين بدنهاى پاره پاره شده را جمع خواهند كرد و به خاك خواهند سپرد . در اين سرزمين براى پدرت نشانه‌اى نصب خواهد شد كه گذشت قرنها آنها را محو نخواهد كرد ، آن نشانه همچنان پايدار خواهد بود . جبّاران روزگار و ستمگران خواهند كوشيد كه اين نشانه را از بين ببرند لكن روز به روز در ترقّى و تعالى خواهد بود و از گزند بدخواهان و حوادث مصون و محفوظ خواهد ماند . « 1 » \r\nاشعار زير را حضرت زينب ( س ) ايراد فرمودند ، زمان سرودن ، آنها را دوگونه گفته‌اند : موقع وداع و يا بعد از غارت خيمه‌ها :\r\n قِفُوا وَدَّعُونا قَبْلَ بُعْدِكُمْ عَنَّا * وَداعاً فَانَّ الْجِسْمَ مِنْ اجْلِكُمْ مُضْنى\r\nفَقَدْ نُقِّضَتْ مِنِّى الْحَياة وَاصْبَحَتْ * عَلَىَّ فُجاجُ الْارْضِ مِنْ بَعْدِكُمْ سِجْناً\r\nسَلامٌ عَلَيْكُمْ ما امَرَّ فِراقَكُمْ * فَيا وَيْلَتا مِنْ قَبْلِ ذاالْيَوْمِ قَدْ مِتْنا\r\nوَ انّى لَأَرْثى لِلْغَريبِ وَإِنَّنى * غَريبٌ بَعيدُ الذّارِ وَالْاهْلِ وَ الْمَغْنى\r\nإذا طَلَعَتْ شَمْسُ النَّهارِ ذَكَرْتُكُمْ * وَ انْ غَرَبَتْ جَدَّدْتُ مِنْ اجْلِكُمْ حُزْناً\r\nلَقَدْ كانَ عَيْشى بالْاحِبَّةِ صافِياً * وَما كُنْتُ ادْرى انَّ صُحْبَتَنا تُضْنى\r\nزَمانٌ نَعِمْنا فيهِ حَتَّى إذا انْقَضى * بَكَيْنا عَلى أيَّامِنا بِدَمٍ أقْنى\r\nفَوَ اللَّهِ قَدْ زادَ اشْتِيا قى إلَيْكُمْ * وَلَمْ يَدَعِ التَّغْميضُ لى بَعْدَكُمْ جَفْنا\r\nوَ قَدْ بارَحَتْنى لَوْعَةُ الْبَيْنِ وَ الْأَسى * وَقَدْ صِرْتُ دوُنَ الْخَلْقِ لى مَفْزَعاً سَنا \r\n\r\n","description":"","footnote":" ( 1 ) - كامل الزّيارات ، باب 88 ، ص 79 ، ترجمه ذهنى تهرانى ؛ مقتل الحسين ( ع ) مقرّم ، ص 308 . الدّمعة السّاكبة ، ج 5 ، ص 15 - 14 . ","page_name":" 108 ","page_number":108},
  {"content":"\r\n\r\n وَقَدْ رَحَلُوا عَنى أحِبَّةُ خاطِرى * فَما احَدٌ مِنْهُمْ عَلى غُرْبَتى حَنَّا \r\n عَسى وَ لَعَلَّ الدَّهْرَ يَجْمَعُ بَيْنَنا * وَ تَرْجِعُ أَيَّامُ الْهَنا مِثْلَ ما كُنَّا « 1 »  \r\nپيش از اين كه از ما دور شويد بايستيد تا با ما وداع كنيد . زيرا جسم ما به خاطر شما ناتوان گرديد ؛\r\nبدرستى كه زندگيم به باد فنا رفت و الان پهنه زمين براى من مثل زندان است ؛\r\nسلام و درود بر شما ! چقدر ناگواراست دورى شما ! پس اى كاش من پيش از اين مرده بودم ؛\r\nهمانا سوگوارى مىكنم براى غريب دور از وطن ، در حالى كه خودم غريبم و دور از سرزمين و خاندان و خانه‌ام ؛\r\nزمانى كه خورشيد طلوع مىكند ياد شما مىكنم ، و هنگامى كه غروب مىكند به خاطر شما اندوهم تازه مىگردد ؛\r\nبدرستى خوشى و سرورم با دوستان چقدر گوارا بود ، ولى نمىدانستم كه اين همراهى ما پايان مىپذيرد ؛\r\nزمانى بود كه ما حال خوشى داشتيم تا اينكه آن مدت سپرى شد و ما براى اين مصائب خون گريستيم ؛\r\nسوگند به خدا كه علاقه‌ام به شما فراوان است ، آنقدر چشم انتظارى كشيدم كه ديگر پلكى برايم نمانده ؛\r\nسوز و گداز من به دليل جدايى شما بلند شد ؛\r\nبدرستى آنانى كه مايهء آرامش خاطرم بودند رفتند ، پس هيچ يك ازآنان نيست تا بر غربتم ناله سر دهد ؛\r\nشايد روزگار دوباره ما را به هم برساند و ما به آن دوران خوشگوار برگرديم ؛\r\n\r\n19 - 2 - آخرين سخنان زينب با حسين ( ع ) در قتلگاه\r\nهنگامى كه دشمنان تصميم گرفتند اهل بيت ( ع ) را حركت بدهند ، زينب ( س ) با\r\n\r\n","description":"","footnote":" ( 1 ) - دائرة المعارف الحسينيه ، ج 6 ، ص 196 ؛ ناسخ التواريخ ، ج 3 ، ص 12 اشعار را به ام كلثوم نسبت مىدهد . ","page_name":" 109 ","page_number":109},
  {"content":"\r\n\r\nدلى شكسته ، برادرش حسين ( ع ) را صدا زد و گفت : برادرم تو را به خداى شنواى دانا مىسپارم . سوگند به خدا اگر مرا مخيّر كنند بين ماندن در كنار تو و رفتن از بر تو من ماندن را انتخاب خواهم نمود ، اگر چه طعمهء گرگان بيابان شوم . لكن اكنون از كنار تو مىروم نه با ميل و رضا بلكه با زور و اجبار . « 1 » \r\n\r\n","description":"","footnote":" ( 1 ) - حديث الاربعين ، ص 10 . ","page_name":" 110 ","page_number":110},
  {"content":"\r\n\r\n\r\nفصل سوم : از كربلا تا مدينه\r\n\r\n1 - از كربلا تا كوفه\r\nمطالبى كه مربوط به كربلا بود در فصل كربلا آورده شد . آنچه كه در كوفه اتفاق افتاده است در بخش كوفه آورده خواهد شد . اما از بين راه كربلا تا كوفه اطّلاعى در دست نيست .\r\n\r\n2 - در كوفه\r\nيعقوبى در پايان بيان فاجعهء كربلا مىنويسد : سپاه عمر سعد خيمه گاه حسين را غارت و خاندانش را دستگير كردند و به كوفه بردند چون اهل بيت به كوفه وارد شدند ، زنان شهر بيرون آمدند و به گريه و زارى پرداختند ، علىبن الحسين ( ع ) گفت : اگر اينان بر ما مىگريند پس چه كسى ما را كشته . « 1 » \r\n\r\n1 - 2 - خطبهء حضرت زينب ( س ) در كوفه\r\nراوى گويد : زينب دختر على ( ع ) را ديدم كه با كمال حيا و عفّت ، بسيار شيوا و رسا سخن مىگفت چنان كه گويى زبان على از كام او بيرون آمده بود .\r\nاو نخست مردم را ساكت كرد و سپس چنين ايراد سخن كرد :\r\nالحمدللَّه و درود بر پدرم رسول اللَّه صلى الله عليه و آله اما بعد ، اى كوفيان ، اى نيرنگ بازان ، اميدوارم هرگز چشمانتان خشك نشود و ناله‌هاتان فرو ننشيند . « مَثَل شما مَثَل زنى است كه رشته محكم\r\n\r\n","description":"","footnote":" ( 1 ) - تاريخ يعقوبى ، ج 2 ، ص 245 . ","page_name":" 111 ","page_number":111},
  {"content":"\r\n\r\nتافته‌اش را از هم گشود » « 1 »  شما سوگند هاتان را وسيلهء فريب قرار داده‌ايد . آيا تاكنون از شما چيزى جز خودستايى و فريبكارى و سينهء پركينه ديده شده است ؟ شما ظاهرى بىروح و پژمرده داريد ، در برابر دشمنان ناتوانيد ، بيعت‌ها را مىشكنيد و پيمان‌ها را تباه مىكنيد . بدانيد كه براى قيامت خود بد توشه‌اى فرستاده‌ايد . شما به غضب خداوند گرفتار خواهيد شد و در عذاب جهنم جاودانه خواهيد بود .\r\nآيا مىگرييد ؟ آرى ، به خدا سوگند ، اين سزاى شماست و بايد بسيار بگرييد و اندك بخنديد . شما رسوايى را به جان خريده‌ايد و اين لكهء ننگ هرگز از دامانتان پاك نخواهد گشت . شما فرزند پيامبر صلى الله عليه و آله و سرور جوانان بهشت و پناهگاه نيكان و غمخوار دردمندانتان و نشانه و راهنماى هدايت‌تان را كشتيد . چه گناه زشتى مرتكب شديد ! از رحمت خداوند دور و پيوسته ناكام باشيد !\r\nكوشش هايتان بيهوده و دست هايتان از درگاه خداوند كوتاه باد ! شما غضب خداوند را بر خود خريديد و سرنوشت‌تان با خوارى و ذلّت رقم خورد .\r\nواى بر شما ! آيا مىدانيد چه جگرى از محمد پاره كرديد و چه خونى از او ريختيد و چه دخترانى را سوگوار كرديد « هر آينه كارى زشت كرده‌ايد . نزديك است كه آسمان‌ها از آن گشوده شود و زمين بشكافد و كوه‌ها فرو افتد و در هم ريزد » « 2 »  [ ننگ 
  ] اين كار زشت و احمقانه شما زمين و آسمان را پر كرده است . آيا اگر از آسمان قطره‌اى باران به زمين نريزد در شگفت خواهيد شد ؟ گرچه عذاب قيامت از اين نيز دردناكتر و رسوا كننده‌تر است ، پس تا وقت هست بجنبيد ، زيرا خداوند را چيزى به شتاب وا نمىدارد و هرگاه بخواهد ، خوانخواهى مىكند ، و پروردگارتان در كمين است .\r\nراوى مىگويد : پس از آن زينب خاموش گرديد و مردم حيرت زده شدند و دست پشيمانى بردهان نهادند . پيرمردى را ديدم كه اشك از محاسنش جارى بود و اين شعر را مىخواند :\r\n كُهؤلُهُمْ خَيرُ الْكُهُولْ وَ نَسْلُهُمْ * اذا عُدَّ نَسْلٌ لا يُخيبُ وَ لا يُخْزى « 3 »  \r\n\r\n","description":"","footnote":" ( 1 ) - اشاره است به آيهء 153 از سورهء نحل .  ( 2 ) - اشاره است به آيات از 91 و 92 سورهء مريم .  ( 3 ) - پيروان آنها بهترين پيران و فرزندانشان در برابر هيچ نسلى خوار و ذليل نمى شوند ، امالى طوسى ، ج 1 ، ص 90 . ","page_name":" 112 ","page_number":112},
  {"content":"\r\n\r\n\r\n2 - 2 - اشعار حضرت زينب ( س ) در كوفه\r\nحضرت زينب ( س ) پس از خواندن خطبه اشعار زير را انشاء فرمودند :\r\n ماذا تَقُولوُنَ اذْ قالَ النَّبِىُّ لَكُمْ * ماذا صَنَعْتُمْ وَانْتُمْ آخِرُ الْأُمَمِ\r\nبِأَهْلِ بَيْتى وَ اوْلادى وَتَكِرْمَتى * مِنْهُمْ اسارى وَ مِنْهُمْ ضُرِّجُوا بِدَم\r\nما كانَ ذاكَ جَزائى اذْ نَصَحْتُ لَكُمْ * انْ تَخْلِفُونى بِسُوءِ فى ذَوى رَحيمٍ\r\nانى لَأَخْشى عَلَيْكُمْ أَنْ يَحِلَّ بِكُمْ * مِثْلُ الْعَذابِ الَّذى اوْدى عَلى ارَمٍ « 1 »  \r\nچه خواهيد گفت : هنگامى كه پيامبر ( ص ) به شما گويد : شما كه آخرين امّت هستيد .\r\nبا خانواده و فرزندان و عزيزان من چه كرديد ؟ برخى را اسير كرديد و برخى ديگر را آغشته به خون نموديد !\r\nپاداش من كه نيكخواه شما بودم اين نبود كه با اهل بيت و خويشان من پس از من بدى كنيد .\r\nمن مىترسم عذابى بر شما نازل شود مانند آن عذابى كه قوم ارم را هلاك كرد .\r\nسپس امام زين العابدين به عمه‌اش زينب خطاب كرد و چنين فرمود :\r\nيا عَمَّتى اسْكُتى فَفِى الْباقى مِنَ الْماضى اعْتبار ، وَ انْتِ بِحَمْدِ اللَّهِ عالِمَةً غَيْرُ مُعَلَّمَةٌ ، فَهِمَةٌ غَيْر مُفَهّمة ، انَّ الْبُكاءُ وَ الْحَنينَ لا يَرِدانِ مَنْ قَدْ ابادَهُ الدَّهْر فَسَكَتَتْ . « 2 » \r\nاى عمه خاموش باش باقى ماندگان بايد از گذشتگان عبرت گيرند ، تو بحمداللَّه ناخوانده دانايى و نياموخته خردمند . گريه و ناله رفتگان را باز نمىگرداند ، آنگاه حضرت زينب ساكت شد .\r\n\r\n3 - 2 - داستان مسلم جصّاص ( گچ‌كار )\r\nمرحوم مجلسى از برخى كتب معتبره بدون ذكر سند از مسلم جصاص چنين نقل\r\n\r\n","description":"","footnote":" ( 1 ) - الاحتجاج ، ج 2 ، ص 305 ؛ نفس المهموم ، ص 359 ؛ الدمعة الساكبه ، ج 5 ، ص 38 ؛ ناسخ التواريخ ، ج 3 ، ص 39 . قوم ارم همان قوم عاد است بدان جهت ارم مىخوانند چون نام پدربزرگ اين قوم ارم بوده است و در قرآن مجيد ذيل آيهء « ارم ذات العماد » دربارهء قوم ارم بحث شده است . ( ترجمهء تفسير الميزان ، ج 20 ، ص 469 ؛ نيز ر . ك : ترجمهء تفسير الميزان ، ج 10 ، ص 456 و لغت نامهء دهخدا ، ج 5 ، ص 1883 )  ( 2 ) - الاحتجاج ، ج 2 ، ص 305 ؛ نفس المهموم ، ص 360 ، الدمعة الساكبة ، ج 5 ، ص 38 ؛ ناسخ التواريخ ، ج 3 ، ص 42 . ","page_name":" 113 ","page_number":113},
  {"content":"\r\n\r\nمىكند : ابن زياد مرا براى تعمير دارالامارهء كوفه خواسته بود ، من در آنجا مشغول گچ كارى بودم ناگهان صداى شيون از شهر كوفه شنيده شد ، خدمت كارى كه از ما پذيرايى مىكرد پرسيدم چه خبر است كه در كوفه جنجال به پا است ؟ گفت : سر يك خارجى را وارد كردند كه بريزيد شوريده بود . گفتم : اين شورشگر چه كسى است ؟\r\nگفت : حسين‌بن‌على ( ع ) صبر كردم تا آن خدمتكار رفت ، چنان مشت بر صورتم كوبيدم كه ترسيدم چشمم از كار بيفتد ! دستانم را شستم ، از پشت قصر بيرون رفتم تا اين كه خود را به ميدان كوفه رساندم ، در آنجا ايستادم ، مردم در انتظار اسيران و سرها بودند كه نزديك چهل هودج بر چهل شتر بود ، در ميان آنها زنان و فرزندان فاطمه بودند ، امام چهارم ( ع ) بر شتر بىجهاز سوار بود و خون از پاهايش فوّاره مىزد و با اين حال مىگريست و مىفرمود : . . . .\r\nدر اين ميان شيون برخاست ديدم سرها را آوردند ، سر حسين ( ع ) جلوى آنها بود و آن سر نورانى و مانند ماه بود ، از همه مردم به پيامبر ( ص ) شبيه‌تر بود ، ريشش خضاب شده ، چهره‌اش چون قرص ماه تابنده بود ، باد محاسنش را به چپ و راست مىبرد . چشم زينب ( س ) چون به سر برادر افتاد ، پيشانى به چوبهء محمل زد و ما به چشم خود ديديم كه خون از زير روپوشش بيرون ريخت و با سوز دل به آن سر بريده خطاب كرد و گفت :\r\n يا هِلالًا لَمَّااسْتَتَمِّ كَمالًا * غالَهُ خَسْفُهُ فَأَبْدا غُرُوباً\r\nما تَوَهَمْتُ يا شَقيقَ فُؤادى * كانَ هذا مُقَدَّراً مَكْتُوباً\r\nيا أَخى فاطِمَ الصَّغيرَةِ كَلِّمْها * فَقَدْ كادَ قَلْبُها انْ يَذُوباً\r\nيا أَخى قَلْبُكَ الشَّفيقُ عَلَيْنا * مالَهُ قَدْقَسى وَ صارَ صَليباً\r\nيا أَخى لَوْتَرى عَلِيّاً لَدَى الْأَسْرِ * مَعَ الْيُتْمِ لا يُطيقُ وُجُوباً\r\nكُلَّما اوْجَعُوهُ بِالضَّرْبِ نادا * كَ بِذُلٍّ يَغيضُ دَمْعاً سَكُوباً\r\nيا أَخى ضَمِّهِ الَيْكَ وَ قرِّبْهُ * وَسَكِّنْ فُؤادَهُ الْمَرْعُوباً \r\n\r\n","description":"","footnote":"","page_name":" 114 ","page_number":114},
  {"content":"\r\n\r\n ما أَذَلَّ الْيَتيمِ حينَ يُنَادى * بِأَبيهِ وَ لا يَراهُ مُجيباً . « 1 »  \r\nاى ماهى كه چون به سر حد كمال رسيد ناگهان خسوفش او را در ربود و غروب كرد ؛\r\nاى پاره دلم گمان نمىكردم سرنوشت ما اين گونه باشد ؛\r\nاى برادر با فاطمهء خردسال سخن گوى ، زيرا نزديك است دلش آب شود ؛\r\nاى برادرم دل تو بر ما مهربان بود ، چرا سخت شده است ؛\r\nاى برادرم اى كاش مىديدى على ( زين العابدين ) را كه هنگام اسيرى و بىپدرى توانايى نشست و برخاست نداشت ؛\r\nهرگاه او را ضربتى مىزدند با ناتوانى تو را صدا مىزد و اشكش جارى بود ؛\r\nاى برادرم او را پيش طلب و در بگير و دل ترسانش را آرامش بده ؛\r\nچه ذلّت و خوارى است يتيمى را كه پدر خود را بخواند و جواب دهنده‌اى نبيند . « 2 » \r\n\r\n4 - 2 - متنبّه شدن يكى از شيعيان كوفه توسّط حضرت زينب ( س )\r\nوى گويد : جنايتى را مرتكب شدم و خطايى كردم كه اگر خدا مرا نبخشد قطعاً اهل جهنّم هستم . اجمال مطلب اين كه از جريانات بىخبر بودم . صحنه‌هاى عجيب و غريبى را مشاهده مىكردم ، از جمله اينكه ديدم زنى مشغول صحبت است ، از وى پرسيدم اين سرها مربوط به چه كسانى است ؟ اين اسيران كيانند ؟ در اين موقع آن زن اسير فرياد برآورد : شما حيا نمىكنيد از خدا كه به ما نگاه مىكنيد !\r\nمن از نهيب او افتادم و غش كردم . وقتى به هوش آمدم آنها را ديدم كه داراى\r\n\r\n","description":"","footnote":" ( 1 ) - بحار الانوار ، ج 45 ، ص 114 ؛ ناسخ التواريخ ، ج 3 ، ص 55 - 52 ؛ رمز المصيبة ، ج 3 ، ص 111 .  ( 2 ) - مرحوم شعرانى ذيل اشعار فوق مىگويد : مؤلّف در منتهى الامال در صحّت روايت مسلم جصّاص ترديد كرده است . براى اينكه در كتب معتبرهء قديم كه به دست ما رسيده است ذكر اين قصّه است و ما در اين باره همان را گوئيم كه در قصّه طفلان مسلم و عروسى قاسم گفتيم و همهء كتب قديم به ما نرسيده است و قرينه بر كذب اينها نداريم . بلى اگر شرط نقل حديث وجود يقين بود و از كتب معتبره يقين حاصل مىشد بايستى به همان اكتفا كنيم . امّا هر دو مقدمه ممنوع است نه يقين شرط است و نه از كتب معتبرهء قديم يقين حاصل مىشود . بلى ظنّى كه از آنها حاصل مىشود قوىتر از ظن ديگر است . ( ترجمه نفس المهموم شعرانى ، ص 222 ) ","page_name":" 115 ","page_number":115},
  {"content":"\r\n\r\nهيبت و عظمتى هستند . از بانويى درباره وضعيت‌شان پرسيدم ؟ او سرش را به خاطر شرم و حيا پايين انداخت و گفت : من زينب دختر اميرالمؤمنين هستم و اين اسيران و دختران پيامبر ( ص ) ، على ( ع ) و فاطمه زهرا ( س ) هستند . آن سر نورانى كه پيشاپيش سرهاى ديگر است سر برادرم حسين ( ع ) است كه در كربلا او را كشتند ، همچنين اولاد ، برادر زاده‌ها و اصحاب او را هم به شهادت رساندند . اينها سرهاىشان است ، آن جوانى كه سوار بر شتر است علىبن الحسين زين العابدين است كه امام بعد از پدر خويش است ، آن مرد با شنيدن اين سخنان سرش را به سنگ زد و شكست ، پيراهن خود را پاره پاره كرد ، صورت خود را خراشيد و گفت :\r\nاى خانم كور باشد آن چشمى كه با نظر خيانت بر شما نگاه كند . من محبّ شما هستم و بر من سخت است آنچه كه بر شما وارد شد . « 1 » \r\n\r\n5 - 2 - هلاكت زن خبيثه‌اى در كوفه با نفرين زينب ( س )\r\nزنى در كوفه بود به نام امّ هجام . هنگامى كه سر مبارك امام حسين ( ع ) را از كنار خانه‌اش عبور مىدادند ، آن زن به سر مطهّر اهانت كرد ! زينب ( س ) به آن زن نفرين كرد كه خانه‌اش بر سر او ويران شود ، به ناگه آن خانه فرو ريخت و همه كسانى كه در آن خانه بودند نابود شدند . اين زن خبيثه از زنان خوارج بود . « 2 » \r\n\r\n6 - 2 - دختر على ( ع ) در كاخ ابن زياد و احتجاج با او\r\nهنگامى كه سر امام حسين ( ع ) را همراه با كودكان ، خواهران و زنان او نزد ابن زياد بردند ، زينب كبرى ( س ) بدترين پيراهن را به تن داشت ، در حالى كه كنيزانش به دور وى حلقه زده بودند به صورت ناشناس وارد مجلس ابن زياد شد و نشست .\r\nعبيداللَّه گفت : اين زن نشسته كيست ؟ جوابى نشنيد تا اين كه سه بار تكرار كرد\r\n\r\n","description":"","footnote":" ( 1 ) - الدّمعة الساكبه ، ج 5 ، ص 46 .  ( 2 ) - زينب الكبرى ، جعفر نقدى ، ص 67 . ","page_name":" 116 ","page_number":116},
  {"content":"\r\n\r\nعاقبت يكى از كنيزانش گفت : اين زينب دختر فاطمه است . « 1 »  در همين لحظه ابن زياد خطاب به زينب گفت : سپاس خداى را كه شما را رسوا كرد و دروغهاى شما را آشكار نمود . حضرت زينب ( س ) در پاسخ فرمود : حمد و سپاس خداى را كه ما را به محمّد ( ص ) گرامى داشت و به كمال پاكى رسانيد ، بر خلاف گفته شما ، فاسق رسوا مىشود ، آدم بدكار دروغ مىگويد و او غير از ماست . آنگاه ابن زياد به زينب گفت : كار خدا را با خاندانت چگونه ديدى ؟ زينب كبرى ( س ) فرمود : چيزى جز خوبى و زيبايى نديدم ! اينان گروهى بودند كه خداوند شهادت را براىشان تقدير كرده بود ، پس آنها به جايگاه ابدى خويش شتافته و جاى گرفته‌اند ، به زودى خداوند بين تو و ايشان داورى خواهد كرد تا تو را محاكمه كند ، بنگر تا در آن محاكمه پيروزى از آن كه خواهد بود ؟ ! اى پسر مرجانه .\r\nدر اينجا ابن زياد به هيجان و خشم آمد تصميم به قتل زينب ( س ) گرفت .\r\nعمروبن‌حريث به ابن زياد گفت : اى امير او زن است و زن را به سخنانش ملامت نكنند . ابن زياد به زينب گفت : خداوند قلب مرا به خاطر كشتن حسين تو كه سركشى كرد و نيز از سركشان خانواده است شفا داد ! ! ! در برخى از منابع وارد شده كه زينب كبرى در اين لحظه به گريه افتاد . « 2 »  سپس فرمود به جان خودم سوگند تو پيرو بزرگم را كشتى ، شاخه‌ام را قطع كردى و ريشه مرا زدى ، اگر شفاى تو در اين است عجب شفا يافتى . ابن زياد ملعون گفت :\r\nاين زن شاعر و سجع گوى است ، به جان خودم كه پدرت هم شاعر و سجع گوى بود . زينب ( س ) فرمود : اى پسر زياد ! زن را با شعر و سجع چه كار ؟ « 3 » \r\n\r\n7 - 2 - جلوگيرى از كشته شدن امام سجاد به دست ابن زياد\r\n\r\n","description":"","footnote":" ( 1 ) - تاريخ طبرى ، ج 5 ، ص 457 .  ( 2 ) - تاريخ طبرى ، ج 5 ، ص 457 .  ( 3 ) - الملهوف ، ص 201 ؛ تاريخ طبرى ، همانجا . ","page_name":" 117 ","page_number":117},
  {"content":"\r\n\r\nدر مجلس ابن زياد پس از مشاجرات لفظى عبيداللَّه و امام سجّاد ، آن ملعون تصميم مىگيرد كه امام زين‌العابدين را بكشد ، وقتى زينب كبرى ( س ) متوجه مىشود امام سجّاد ( ع ) را در آغوش مىكشد . فرياد بر مىآورد اى ابن زياد از ما دست بردار ، مگر از خونهاى ما سير نشده‌اى ؟ مگر كسى از ما بجاى نهاده‌اى ؟ او را در برگرفت و فرمود : تو را به خدا اگر ايمان دارى ، اگر خواستى او را بكشى مرا نيز با وى بكش . در اين لحظه زين‌العابدين ( ع ) فرياد زد : اى ابن زياد اگر ميان تو و اين زنان خويشاوندى هست يك مرد پرهيزكار را با آنها بفرست كه مسلمان‌وار همراه آنها باشد . در اين هنگام ابن زياد لختى در آنها نگريست سپس به اطرافيانش رو كرد و گفت : شگفتا از خويشاوندى ، سوگند به خدا كه خوش دارد اگر اين پسر را بكشم او را نيز با وى بكشم ، پسر را واگذاريد تا با زنان همراه باشد . « 1 » \r\n\r\n8 - 2 - زندانى شدن حضرت زينب ( س ) در كوفه\r\nابن زياد دستور داد ، امام زين العابدين و اهل بيت ( ع ) را در خانه‌اى كه در كنار مسجد اعظم كوفه قرار داشت زندانى كنند . حضرت زينب ( س ) فرمود : هيچ زن عرب حق ندارد به ديدار ما بيايد ، مگر كنيزان ، زيرا آنها نيز مانند ما رنج اسيرى كشيده‌اند . « 2 »  و بنا به قول برخى از مورخين ابن زياد دستور داد كه بر آنها سخت بگيرند . « 3 » \r\n\r\n3 - از كوفه تا شام\r\nابن زياد طى نامه‌اى به يزيد ، او را از شهادت حسين عليه السّلام و جريان خاندان او با خبر نمود ، نيز نامه‌اى براى « عمروبن سعيدبن عاص » حاكم مدينه ارسال داشت . « 4 »  چون يزيد نامهء ابن زياد را دريافت كرد و بر مضمون آن اطّلاع يافت ، پاسخ آن را براى عبيداللَّه\r\n\r\n","description":"","footnote":" ( 1 ) - تاريخ طبرى ، ج 5 ، ص 458 ؛ الملهوف ، ص 202 ؛ كامل ابن اثير ، ج 4 ، ص 82 ؛ نسب قريش ، ص 48 ؛ الارشاد ، ج 2 ، ص 116 ؛ تاريخ يعقوبى ، ج 2 ، ص 243 ؛  ( 2 ) - الملهوف ، همانجا ؛ مقتل الحسين ( ع ) مقرّم ، ص 326 ، حديث الاربعين ، ص 17 ؛ زينب الكبرى ، جعفرنقدى ، ص 113 ؛ نقش المهموم ، ترجمه شعرانى ، ص 226 .  ( 3 ) - زينب الكبرى ، جعفر نقدى ، همانجا .  ( 4 ) - الملهوف ، ص 207 . ","page_name":" 118 ","page_number":118},
  {"content":"\r\n\r\nفرستاد و فرمان داد كه سر امام حسين ( ع ) و يارانش را همراه زنان و كودكان به شام بفرستد . ابن زياد هم در پى اين دستور « محفّربن ثعلبهء عائذى » را خواند و آن سرهاى پاك همراه با اسيران و زنان را به او سپرد . وى هم آنها را مانند اسيران كفّار در حالى كه اهالى شهرها به تماشاى آنها مىآمدند به شام برد . « 1 » \r\nدر بين راه كوفه و شام شهرى است به نام نصيبين ، در آنجا كاروان توقف كرد .\r\nسپس اهل بيت ( عليه السلام ) را بر سرهاى شهيدان عبور دادند . چون چشمِ حضرت زينب ( س ) به سر برادرش حسين افتاد شعرى گفت كه به شرح زير است .\r\n اتُشَهِّرُونا فِى الْبَريَّةِ عَنْوَةً * وَ والِدُنا اوْحى الَيْهِ جَليلٌ\r\nكَفَرْتُمْ بِرَبِّ الْعَرْشِ ثُمَّ نَبيّهِ * كَانْ لَمْ يَجِئْكُمْ فِى الزَّمانِ رَسُولٌ\r\nلَحاكُمْ الهُ الْعَرْشِ يا شَرَّ امَّةٍ * لَكُمْ فى لَظى يَوْمَ الْمعادِ عَويلٌ . « 2 »  \r\nآيا ما را به اجبار در معرض ديد مردمان قرار مىدهيد ، در حالى كه از طرف پروردگار بزرگ بر پدرمان وحى نازل مىشد ؟\r\nشما هم به خدا و هم بر پيامبرش كافر شديد ، مثل اينكه گويا پيامبرى براى شما نيامد .\r\nزشت گرداند شما را خداى بزرگ اى بدترين امّت ، كه صداى گريه شما در ميان آتش قيامت بلند است !\r\n\r\n4 - در شام\r\n\r\n1 - 4 - ورود به شام\r\nمرحوم شيخ عباس قمى چنين مىنويسد : شيخ كفعمى و شيخ بهايى و ديگران نقل كردند كه در روز اوّل ماه صفر سر مقدس حضرت امام حسين ( ع ) را وارد دمشق كردند و آن روز روز عيد بنىاميّه و روز ماتم بنى هاشم است كه داغ‌ها در آن روز تازه مىشود .\r\n روزهاى ماتمى اندر عراق آمد پديد * بن اميه در دمشق آن روزها كردند عيد « 1 »  \r\n\r\n2 - 4 - ورود به كاخ يزيد\r\nاز ابو ريحان بيرونى در « آثار الباقيه » نقل شده كه روز اوّل صفر سر مقدّس حسين عليه السّلام را به دمشق آوردند . يزيدبن معاويه آن را پيش دست خود نهاد و با چوب دستى بر دندانهاى پيشين او مىزد و مىگفت :\r\n لَيْتَ اشْياخى بِبَدْرِ شَهدوُا * جَزَعَ الْخَزْرَجِ مِنْ وَقْعِ الْأَسَلِ\r\nفَأَهَلّوُا وَ اسْتَهلُّوا فَرَحاً * ثُمَّ قالُوا : يا يَزيدُ لاتَشَلْ \r\n لَعِبَتْ هاشِمُ بِالْمُلْكِ فَلا * خَبَرٌ جاءَ وَلا وَحْىٌ نَزَلَ\r\nلَسْتُ مِنْ خِنْدَفٍ انْ لَمْ انْتَقِمْ * مِنْ بَنى أَحْمَدَ ما كانَ فَعَلَ . « 2 »  \r\nاى كاش پيروان و گذشتگان قبيله من كه در بدر كشته شدند ، زارى كردن قبيلهء خزرج را از زدن نيزه ( در جنگ احد ) مىديدند و از شادى فرياد مىزدند و مىگفتند : اى يزيد دستت شَل مباد ! مهتران و بزرگان آنها را كشتيم ، اين را به جاى بدر كرديم و سر به سر شده قبيلهء هاشم با سلطنت بازى كردند نه خبرى از آسمان آمد و نه وحى نازل شد ، من از دودمان خندف نيستم اگر كين احمد ( ص ) را از فرزندان او نجويم .\r\nاهل بيت حسين عليه السّلام را در حالى كه به رديف توسّط ريسمانى بسته شده بودند ، به مجلس يزيد وارد نمودند . . . سپس سر بريدهء حسين عليه السّلام را در مقابل گذاشت و زنان را پشت سر خود جاى داد تا اين صحنهء دلخراش را نبينند .\r\nامام زين‌العابدين ( ع ) اين منظرهء جانسوز را ديد و تا پايان عمر از غذايى كه از سر حيوان تهيّه مىشد دورى كرد .\r\nحضرت زينب ( س ) با مشاهدهء اين صحنهء تكان دهنده ناگهان گريبان خود را پاره نمود . سپس با آه و ناله‌اى جانسوز كه دلها را جريحه دار مىنمود فرمود :\r\n\r\n","description":"","footnote":" ( 1 ) - همان ، ص 108 .  ( 2 ) - دائرة المعارف الحسينيه ، ج 6 ، ص 84 ؛ ناسخ التواريخ ، ج 3 ، ص 106 ؛ معالى السبطين ، ج 2 ، ص 131 .  ( 1 ) - همان ، ص 108 .  ( 2 ) - دائرة المعارف الحسينيه ، ج 6 ، ص 84 ؛ ناسخ التواريخ ، ج 3 ، ص 106 ؛ معالى السبطين ، ج 2 ، ص 131 . ","page_name":" 119 ","page_number":119},
  {"content":"\r\n . \r\n","description":"","footnote":"","page_name":" 120 ","page_number":120},
  {"content":"\r\n\r\nيا حُسَيْناهُ ، يا حَبيبَ رَسُولِ اللَّهِ ، يَابْنَ مَكَّةَ وَ مِنى ، يَابْنَ فاطِمَةَ الزَّهْراء ، سَيِّدَةِ النِّساءِ ، يَابْنَ بِنْتِ الْمُصْطَفى .\r\nاى حسينم ، اى محبوب رسول خدا ، اى فرزند مكّه و منى ، اى پسر فاطمهء زهرا ( س ) بزرگ و سرور زنان ، اى پسر دختر محمّد مصطفى .\r\nاز فرياد و ناله زينب در مجلس يزيد همهء اهل مجلس گريستند ، ولى يزيد همچنان ساكت نشسته بود . « 1 » \r\nطبق نقل برخى از مورّخين زينب پس از اين خطاب به جدّش چنين گفت :\r\n حَبيبُكَ يا رَسُولَ اللَّهِ اصْخى * تُكَفِّنُهُ الشِّمائِلُ وَالْجُنُوبِ\r\nوَ ثَغْرَكُمْ رَشَفَتْ لَهُ ثَنايا * غَداً بِدَمِشْقَ يُقْرِعُهُ الْقَضيبُ\r\nيَعُزُّ عَلَيْكَ انَّ بَنيك اضْحَتْ * تُصابُ مِنَ الْعَدُوِّ وَلا تُصيبُ « 2 »  \r\nاى پيامبر ، دوست تو كشته شد ؛ بادهاى شمال و جنوب او را كفن مىكنند .\r\nبا لب و دندانت لبانش را مىمكيدى . همان لبانى كه در دمشق با چوب خيزران مىزدند !\r\nسخت است بر شما كه فرزندانت قربانى شوند . از دشمن به آنها آسيب مىرسد ولى آنها نمىتوانند به دشمن آسيب برسانند .\r\n\r\n3 - 4 - احتجاج زينب ( س ) با يزيد\r\nصاحب منتخب طريحى چنين آورده كه : يزيد فرمان داد اسرا را وارد كاخ او كردند ، زينب دختر اميرالمؤمنين ( ع ) خطاب به وى چنين گفت : اى يزيد آيا از خدا نمىترسى كه حسين را كشتى ؟ ! اين بس نبود تا اين كه دستور دادى حرم پيامبر ( ص ) را از عراق به شام آوردند ، حرمت آنها را هتك كردى ، با وضعى اسفبار همچون اسيران و كنيزان سوار بر شتر بىجهاز مىكنى و از شهرى به شهر ديگر مىبرى . يزيد پاسخ داد : برادرت چنين مىگفت : من از يزيد بهترم ، پدرم از پدرش ،\r\n\r\n","description":"","footnote":" ( 1 ) - الملهوف ، ص 113 .  ( 2 ) - حديث الاربعين ، ص 21 . ","page_name":" 121 ","page_number":121},
  {"content":"\r\n\r\nمادرم از مادر او و جدّم از جدّش برترند . برخى از اين حرفها درست و برخى نادرست است . اما اين كه گفته جدّم از جد يزيد برتر است سخن بجايى است ، چون جدّش رسول خدا ( ص ) بهترين انسان است . اما اين كه گفته پدر و مادرم از پدر و مادر يزيد برترند ، چگونه ؟ در حالى كه پدرش با پدرم در راه حكومت با هم ستيز كردند ، در نتيجه پدرم حاكم شد . سپس يزيد اين آيه را خواند :\r\n« قُلِ الّلهُمَّ مالِكَ الْمُلْكِ تُوْتىِ الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ وَ تُعِزُّ من‌تَشاءُ وَ تُذِلُّ مَنْ تَشاءُ بِيَدِكَ الْخَيْرُ انَّكَ عَلى كُلِّ شَيْئىٍ قَديرٌ . » « 1 » \r\nحضرت زينب در جواب يزيد اين آيه را تلاوت فرمود :\r\n« وَلا تَحْسَبَنَّ الذّينَ قُتِلوُا فى سَبيل‌ِاللَّهِ امْواتاً بَلْ احْيَاءُ عِنْدَ رَبِّهِمْ يُرْزَقُون فَرِحينَ بِمآ آتيهُمُ اللَّهُ مِنْ فَضْلِهِ . . . « 2 » \r\nسپس فرمود : اى يزيد ، حسين ( ع ) را تو كشتى ، اگر تو نبودى پسر مرجانه پست‌تر و كوچك‌تر از اين بود . آيا از خدا هراس نداشتى در كشتن حسين ( ع ) در حالى كه پيغمبر ( ص ) دربارهء او و برادرش فرمود : الْحَسَنُ وَ الْحُسين سيّد اشباب اهل الجنّة . » ( حسن و حسين سرور جوانان اهل بهشت اند . ) اگر بگويى نه معلوم است كه دروغ مىگويى ، و اگر بگويى آرى ، پسر خود را محكوم كردى ؛ يزيد گفت : ذُرِّيَّةً بَعْضُها مِنْ بَعْضٍ . « 3 » \r\n( اينها فرزندان دو دودمانى بودند كه از نظر پاكى و تقوى و فضيلت بعضى از بعضى ديگر ارث مىبرند . ) يزيد شرمنده گشت . در همين هنگام با چوب دستى بر لب و دندان امام حسين ( ع ) مىزد و اشعار ابن زبعرى را مىخواند كه :\r\n\r\n","description":"","footnote":" ( 1 ) - آل عمران ، آيه 26 : بگو : بارالها ! مالك حكومتها تويى ؛ به هر كس بخواهى ، حكومت مىبخشى ؛ و از هر كس بخواهى حكومت را مىگيرى ، هر كس را بخواهى ، عزّت مىدهى ؛ و هر كه را بخواهى خوار مىكنى . تمام خوبيها به دست توست ؛ تو بر هر چيزى قادرى .  ( 2 ) - آل عمران ( آيه 169 - 170 ) : ( اى پيامبر ! ) هرگز گمان مبر كه در راه خدا كشته شدند ، مردگانند ! بلكه آنان زنده‌اند ، و نزد پروردگارشان روزى داده مىشوند . آنها بخاطر نعمتهاى فراوانى كه خداوند از فضل خود به ايشان بخشيده است خوشحالند .  ( 3 ) - آل عمران ، آيهء 34 . ","page_name":" 122 ","page_number":122},
  {"content":"\r\n\r\n لَيْتَ اشياخى ببدر شَهِدوُا * جَزَعَ الْخَزْرَجَ مِنْ وَقْعِ الْاسل « 1 »  \r\n\r\nخطبهء زينب ( س ) در مجلس يزيد\r\nزينب كبرى ( س ) پس از شنيدن اشعار كفرآميز يزيد ، از جا برخاست و پس از ستايش خداوند و فرستادگان و درود بر پيامبر خدا ( ص ) ، خطاب به پسر ابوسفيان چنين فرمود :\r\nخداى بزرگ به راستى فرمايد :\r\n« ثُمَّ كانَ عاقِبَةَ الّذينَ أساؤا الْسُوآى انْ كَذَّبُوا بِآياتِ اللَّهِ وَ كانوُا بِها يَسْتَهزِئُونْ » « 2 »  اى يزيد ! آيا گمان برده‌اى كه با بستن راه‌هاى زمين و تار كردن افق‌هاى آسمان بر ما و چونان اسيران ما را از اين سو به آن سو بردن ، ما در نزد خداوند خوار گشته‌ايم و تو عزيز ؟ و اين كار موجب منزلت تو در نزد خداوند مىشود ؟ آيا اينك كه دنيا را به كام و كارها را سامان يافته مىبينى ، باد به غبغب انداخته با خودپسندى تمام شادمانى مىكنى ؟ اگر امروز ملك و اقتدار ما به تو داده شده است ، اندكى درنگ كن و اين سخن خداى را از ياد مبر كه مىفرمايد : وَ لا تَحْسَبَنَّ الَذّينَ كَفَروُا انَّما نُمْلى خَيرٌ لَانْفُسِهِمْ انَّما نُملى لَهُم لِيَزْدادوُا اثْماً وَ لَهُمْ عَذابٌ مُهينٌ » « 3 » \r\nاى پسر آزاد شده ، آيا اين از عدل است كه غلامان و كنيزان تو پرده‌نشين باشند و دختران رسول خدا را چونان اسيران در كوچه و بازار بگردانى ؟ و آنان را با سر برهنه و چهره باز از اين شهر به آن شهر برى تا مردم در آبشخورها و منزلگاه‌ها به تماشايشان بنشينند ، و دور و نزديك و شريف و وضيع ديده بر چهره‌هاشان اندازند و مردى كه سرپرستىشان كند و يا حامىاى كه حمايت‌شان كند نداشته باشند !\r\n\r\n","description":"","footnote":" ( 1 ) - المنتخب ، ج 2 ، ص 479 .  ( 2 ) - روم ( 30 ) ، آيهء 10 ؛ آنگاه فرجام كسانى كه بدى كردند ( بسى ) بدتر بود . ( چرا ) كه آيات خدا را تكذيب كردند و آنها را به ريشخند مى گرفتند .  ( 3 ) - آل عمران ( 3 ) ، آيهء 178 ؛ والبته نبايد كسانى كه كافر شده اند تصور كنند ، اين كه به ايشان مهلت مى دهيم براى آنان نيكوست ، ما فقط به ايشان مهلت مى دهيم تا بر گناه [ خود 
  ] بيافزايد و آنگاه عذابى خفت آور خواهند داشت . ","page_name":" 123 ","page_number":123},
  {"content":"\r\n\r\nآرى ، البته ما نمىتوانيم از كسى كه دندان در جگر نيكان فرو مىبرد و گوشت او با خون شهيدان روييده است چشم يارى داشته باشيم ! آن كس كه بر ما اهل بيت نظر بغض آلود و كينه‌آميز مىافكند ، چرا بايد در دشمنى ما كوتاهى كند ؟ آن‌گاه تو بىهيچ احساس گناهى و با كمال بىآبرويى با چوبدستى بر لبان ابى عبداللَّه بزنى و بگويى :\r\n لَأَ هَلُّوا وَ اسْتَهَلُّوا فَرِحاً * ثُمَّ قالُوا : يا يَزيدُ لا تَشَلْ \r\nچرا نبايد اين را بگويى و پدرانت را فرانخوانى ، كه با ريختن خون اهل بيت محمد و ستارگان زمين از آل ابوطالب انتقام گرفتى و زخم هايتان التيام يافت . بدان كه تو به زودى به آنها خواهى پيوست و آرزو خواهى كرد اى كاش شل و لاى مىبودى و چنين سخن هايى را بر زبان نمىراندى .\r\nپروردگارا ! حق ما را بستان و از كسانى كه بر ما ستم كرده‌اند انتقام بگير و بر آنان كه خون ما را ريختند و حاميان ما را كشتند خشم خود را فروبار . به خدا سوگند كه با اين كار تنها پوست خود را كنده و گوشت خود را خورده‌اى ! تو با اين خون هايى كه از فرزندان رسول خدا ( ص ) ريخته‌اى و حرمتى كه از آنان شكسته‌اى ، نزد آن حضرت حاضر خواهى شد و روزى كه خداوند آنان را گرد آورد و متحدشان سازد از تو انتقام خواهد گرفت و خداوند حق آنان را از تو خواهد ستاند . « وَ لا تَحْسَبَنَّ الَّذينَ قُتِلُوا فى سَبيلِ اللَّهِ أَمْوتاً ، بَلْ أَحْياءٌ عِنْدَ رَبِّهِمْ يُرْزَقُونَ » . « 1 »  تو را همين [ تنبيه بس 
  ] كه خداوند داور ، محمد دشمن و جبرئيل گواه باشد . و آن كه تو را تشويق كرد و زمام امور مسلمانان را به تو سپرد ، به زودى خواهد دانست كه چه « بد جانشينانى براى ستمگرانند » ؛ « 2 »  و « جايگاه چه كسى بدتر و سپاهش ناتوان‌تر است » . « 3 » \r\nهر چند كه گفت و گوى با تو بر مصايب من مىافزايد ، چون قدر و منزلتت را كوچك مىبينم و تو را فروتر از آن كه نكوهش و توبيخ كنم مىپندارم ، اما [ چه‌كنم 
  ] كه ديده‌ها اشكبار و سينه‌هاسوزان است .\r\n\r\n","description":"","footnote":" ( 1 ) - آل عمران ( 3 ) ، آيهء 169 ؛ هرگز كسانى را كه در راه خدا كشته شده‌اند ، مرده مپنداريد ، بلكه زنده‌اند كه‌نزد پروردگارشان روزى داده مىشوند .  ( 2 ) - اشاره است به بخش اخير آيهء پنجاهم سورهء كهف ( 88 ) ، آيهء 181 ، « بِئْسَ لِلظَّالِمينَ بَدَلًا » .  ( 3 ) - اشاره است به بخش اخير آيه هفتاد و پنجم سوره مريم ( 19 ) ، آيهء 19 ؛ قُلْ مَنْ كانَ فى الضلالَةِ فَلْيَمْدُدْ لَهُ الرَّحْمنُ مَداً حَتَّى إِذارَ أَوْ يُوعَدُونَ إمًا الْعَذابَ وَ إمًا السَّاعَةَ فَسَيَعْلَمُونَ مَنْ هُوَ شَرُّ مَكاناً وَ أَضْعَفُ جُنْداً » . ","page_name":" 124 ","page_number":124},
  {"content":"\r\n\r\nچه شگفت است كشته شدن نجيبان حزب خدا به دست رها شدگان حزب شيطان ! دست‌هايى به خون ما آلوده است و دهان هايى براى خوردن گوشت ما به آب افتاده است ؛ و بر آن بدن‌هاى پاك و مطهر گرگان و كفتارها گله گله مىآيند و مىروند . اگر ما را غنيمت انگاشته‌اى بدان كه در آن روزى كه به جزاى عمل خود برسى ما را از دست رفته خواهى يافت و خود را زيانكار ! و خداوند بر بندگان ستم روا نمىدارد . من از تو ، به خدا شكايت و بر او تكيه مىكنم . هر مكرى خواهى بينديش و هرچه از دستت بر مىآيد كوتاهى مكن . به خدا سوگند كه ياد ما را از خاطره‌ها نخواهى زدود و چراغ وحى ما را خاموش نخواهى كرد و به كنه كار ما پى نخواهى برد و از ننگ رفتار بدى كه با ما كردى نخواهى رست ؛ و از رسوايى آن رهايى نخواهى يافت . بدان كه راه تو جز فريب نيست و چند روزى بيش نخواهى پاييد و در آن روزى كه منادى ندا دهد : « نفرين خداوند بر ستمكاران » ، جمع تو پراكنده خواهد شد .\r\nسپاس خدايى را كه بر رفتار پيشينيان ما مهر سعادت و رحمت زد و كار آيندگان ما را با شهادت و بخشايش به پايان برد . از خداوند مىخواهم كه پاداش آنان را كامل گرداند ، بر اجرشان بيفزايد و سر منزلشان را نيكو گرداند و پايان كار ما را شرافت قرار دهد كه او رحيم و دوست دارنده است .\r\nبس است ما را خدا و نيكو حمايتگرى است ، چه نيكو سرورى و چه نيكو ياورى !\r\n\r\n4 - 4 - حفاظت و مراقبت از اسراء\r\nدر مجلس يزيد مردى شامى به فاطمه بنت الحسين ( ع ) « 1 »  نگاه كرد . سپس به يزيد رو كرد و گفت : اى اميرمؤمنان اين كنيزك را به من ببخش ! فاطمه به عمّه‌اش زينب پناه برد و گفت : عمّه جان يتيمى مرا بس نبود كه حال بايد به كنيزى هم بروم ؟ ! حضرت زينب فرمود : نه ، اعتنايى به اين فاسق مكن . مرد شامى گفت : اين كنيزك كيست ؟ يزيد گفت : اين فاطمه دختر حسين ( ع ) است و آن زن عمه‌اش زينب دختر اميرالمؤمنين ( ع ) است . مرد شامى گفت : منظورت حسين پسر فاطمه و علىبن ابى طالب ( ع ) ؟ ! يزيد گفت : آرى ، آن مرد خشمگين گرديد و گفت : اى يزيد\r\n\r\n","description":"","footnote":" ( 1 ) - طبرى مىگويد : اى دختر فاطمه بنت على بوده است . ( تاريخ طبرى ، ج 5 ، ص 461 ) ","page_name":" 125 ","page_number":125},
  {"content":"\r\n\r\nخدا تو را لعنت كند ، خاندان پيامبرت را كشتى ، فرزندانش را اسير مىكنى ؟ سوگند به خدا من فكر كردم اينها اسيران روم هستند ! يزيد گفت : به خدا تو را نيز به آنها ملحق خواهم كرد ، دستور داد تا گردنش را بزنند . « 1 » \r\n\r\n5 - 4 - پاسخ به ياوه گويى فردى در مجلس يزيد\r\nبرخى از افراد پست و احمق در مجلس يزيد چنين گفتند : حسين با چند تن از ياران و اهل بيت ( ع ) خويش ( به جنگ ما ) آمد . امّا ما آنچنان به آنها يورش برديم كه برخى از آنها به برخى ديگر پناه مىبردند ! زمان كوتاهى نگذشت كه تمام آنها را كشتيم . زينب ( س ) فرمود : بگريد بر شما گريه كنندگان ، اى دروغ‌گو ! به درستى كه بر اثر شمشير برادرم حسين ( ع ) خانه‌اى در كوفه نمانده مگر اينكه صداى گريه و نالهء زنها و مردها در آن خانه بلند شده است ! « 2 » \r\n\r\n6 - 4 - درخواست زينب ( س ) از يزيد جهت برگزارى مراسم عزاى حسينى\r\nحضرت زينب ( س ) فردى را نزد يزيد فرستاد و تقاضا كرد كه او اجازه بدهد تا براى برادرش حسين ( ع ) مجلس عزا به پا كند . يزيد ملعون اجازه داد و آنان را در دارالحجاره منزل داد و در آنجا يك هفته به عزادارى پرداختند ، هر روز زنان بسيارى نزد ايشان مىآمدند ، و تحت تأثير قرار مىگرفتند ، تا آنجا كه نزديك بود مردم در سراى يزيد بريزند و او را بكشند . مروان آگاه شد و گفت : مصلحت نيست اهل بيت حسين ( ع ) را در اين شهر نگهدارى كنى ، برگ سفر بساز و ايشان را روانه به سوى حجاز كن ، يزيد هم قبول كرد و آنان را به مدينه روانه كرد . « 3 » \r\n\r\n","description":"","footnote":" ( 1 ) - الملهوف ، ص 218 ؛ الاحتجاج ، ج 2 ، ص 310 ؛ زينب الكبرى ، جعفر نقدى ، ص 56 ؛ تاريخ مدينة دمشق ، ج 69 ، ص 176 . كامل ابن اثير ، ج 4 ، ص 86 ؛ الدر المنثور ، زينب فوّاز ، ص 234 ؛ الدمعة الساكبه ، ج 5 ، ص 118 .  ( 2 ) - زينب الكبرى ، نقدى ، ص 114 .  ( 3 ) - كامل بهائى ، ج 2 ، ص 302 ؛ تحقيق درباره اول اربعين حضرت سيدالشهدا ( ع ) ، ص 651 ؛ نفس المهموم ، ص 422 . ","page_name":" 126 ","page_number":126},
  {"content":"\r\n\r\n\r\n5 - از شام تا مدينه\r\n\r\n1 - 5 - آمدن به كربلا و زيارت قبور شهيدان\r\nپس از حوادثى كه در شام پيش آمد ، يزيد و دار و دسته‌اش تصميم گرفتند اهل بيت ( ع ) را به مدينه بفرستند . اهل بيت ( ع ) در راه بازگشت از شام به مدينه وقتى به عراق رسيدند به راهنماى خودشان گفتند : ما را از راه كربلا عبور بده و راهنما هم قبول كرد . هنگامى كه چشم حضرت زينب ( س ) به زمين كربلا افتاد ، خطاب به اهالى و ساكنين آن ديار در حالى كه اشك در چشمان او حلقه زده بود ، چنين گفت :\r\n يا نازِلينَ بِكَرْبَلا هَلْ عِنْدَكُمْ * خَبَرٌ بِقَتْلانا وَ ما أَعْلامُها\r\nما حالُ جُثَّةٍ مَيِّت فى ارْضِكُمْ * بَقِيَتْ ثَلاثاً لا يَزارُ مَقامُها\r\nبِاللَّهِ هَلْ وَارَيْتُمُوها فىِ الثَّرا * وَهَلْ اسْتَقَرَّتْ فىِ اللُّحُودِ رِمامُها « 1 »  \r\nاى كسانى كه در كربلا هستيد آيا خبر از كشته‌هاى ما داريد و آيا نشانه‌اى از آنها وجود دارد . آن بدنهاى پاك بىجان در زمين شما چه شد . همان بدنهايى كه سه روز كسى به سراغ آنها نرفت شما را به خدا سوگند آيا آنها را به خاك سپرديد ؟ و آيا استخوانهاى خرد شدهء آنها در خاك جاى گرفت ؟\r\nصاحب الدّمعه گويد : هنگامى كه اهل بيت ( ع ) به زمين كربلا رسيدند در همان قتلگاه و محل شهادت شهيدان پياده شدند ، در آنجا عده‌اى از بنى هاشم و غير بنى هاشم هم بودند كه براى زيارت امام حسين ( ع ) آمده بودند كه همديگر را در يك زمان ملاقات نمودند ، آنگاه همگى شروع كردند به گريه و ناله و به سر و صورت زدن و تا سه روز عزادارى كردند ، در همين زمان زنهاى باديه نشين هم به آنها پيوستند .\r\nحضرت زينب ( س ) در آن جمع حاضر شد دست به گريبان برد و آن را پاره كرد ، با فرياد بلند كه دل انسان را به درد مىآورد صدا زد : واى برادرم ، واى حسينم ، اى\r\n\r\n","description":"","footnote":" ( 1 ) - حديث الاربعين ، ص 23 . ","page_name":" 127 ","page_number":127},
  {"content":"\r\n\r\nحبيب پيامبر ( ص ) ، اى پسر مكه و منى ، اى پسر فاطمهء زهرا ( س ) ، اى پسر على مرتضى ، آه ، آه ، . . . در همين حال بيهوش شد و به زمين افتاد . « 1 » \r\n\r\n2 - 5 - ورود حضرت زينب عليه السّلام به مدينه\r\nهنگامى كه كاروان حسينى از شام برگشتند وارد مدينه شدند . فاطمه دختر اميرالمؤمنين ( ع ) به خواهرش زينب ( س ) گفت : چون اين مرد ( نعمان‌بن بشير ) در حق ما احسان كرد خوب است به او صله‌اى بدهيم ، آيا چيزى دارى تا به عنوان صله به او بدهيم ؟\r\nزينب در پاسخ گفت : سوگند به خدا جز زيور خود چيز ديگرى نداريم ، آنگاه دست‌بند و بازو بند خود را درآورده براى نعمان‌بن بشير فرستادند و از او عذرخواهى كرد . نعمان‌بن بشير تمام آنها را پس داد و گفت : اگر من آنچه انجام دادم براى دنيا بود البتّه اين پاداش براى من بس بود و از آن خشنود مىشدم ولو كمتر از اين بود باز هم راضى مىشدم ؛ اما سوگند به خدا هرچه انجام دادم براى رضاى خدا و جهت خويشاوندى و نزديكى شما با پيامبر ( ص ) بوده است . « 2 » \r\n\r\n3 - 5 - حاضر شدگان در كنار قبر پيغمبر و گفت و گو با آن حضرت\r\nوقتى كه كاروان وارد مدينه شدند ، زينب به طرف مسجد پيغمبر ( ص ) رفت وقتى به در مسجد رسيد در جانب در را گرفت ، فرياد زد : يا جدَّاه انّى ناعِيَةٌ الَيْكَ اخىِ الْحُسين عليه السّلام . اى جدِّ من ، من خبر مرگ برادرم حسين ( ع ) را آورده‌ام ! آنگاه پيوسته آن مخدّره گريه مىكرد و اشك چشمش جارى بود . هرگاه به امام سجاد نگاه مىكرد ، اندوه او تازه مىشد و غصّه‌اش زياد مىشد . « 3 » \r\nبنا به نقل برخى از مورّخين ، حضرت زينب در آستانه ورود به شهر مدينه و كنار\r\n\r\n","description":"","footnote":" ( 1 ) - الدمعة السّاكبه ، ج 5 ، ص 162 ؛ تحقيق دربارهء اوّل اربعين حضرت السيّدالشهدا ( ع ) ، ص 298 .  ( 2 ) - تاريخ طبرى ، ج 5 ، ص 462 ؛ كامل ابن اثير ، ص 88 ؛ زينب الكبرى ، جعفر نقدى ، ص 116 .  ( 3 ) - الدمعة الساكبه ، ج 5 ، ص 161 ؛ زينب الكبرى ، جعفر نقدى ، ص 118 ؛ نفس المهموم ، ص 429 . ","page_name":" 128 ","page_number":128},
  {"content":"\r\n\r\nمسجد النّبى اشعارى خطاب به جدش رسول اللَّه ( ص ) انشاء فرموده‌اند كه به شرح زير است .\r\n انْ كُنْتَ اوْصَيْتَ بِالْقُرْبى بِخَيْرِ جَزا * فَإِنَّهُمْ قَطَعُوا الْقُرْبى وَ ما وَصَلوا\r\nحَتَّى ابادُوهُمْ قَتْلى عَلى ظَمَأٍ * مِنْ بارِدِ الْماءِ ما ذاقُوا وَ ما نَهَلوُا « 1 »  \r\nاى پيامبر ( ص ) اگر دربارهء خاندانت سفارش به نيكى كردى ولى آنها به اين سفارش عمل نكردند تا آنكه آنها را به شهادت رساندند در حالى كه تشنه بودند ، از آب سرد ننوشيدند و سيراب نشدند .\r\n\r\n","description":"","footnote":" ( 1 ) - دائرة المعارف الحسينيه ، ج 6 ، ص 86 ؛ اسرار الشهادة ، ج 3 ، ص 721 . ","page_name":" 129 ","page_number":129},
  {"content":"\r\n . \r\n","description":"","footnote":"","page_name":" 130 ","page_number":130},
  {"content":"\r\n\r\n\r\nفصل چهارم : از مدينه تا هنگام وفات\r\n\r\n1 - مخالفت والى يزيد با زينب در مدينه\r\nدر كتاب « اخبار الزينبات » چنين آمده است : چون زينب كبرى با زنها و كودكان از شام به مدينه آمد ، بين او و عمروبن سعيد اشدق اختلافى پيش آمد . عمروبن سعيد كه از طرف يزيد والى مدينه بود ، براى يزيد نامه نوشت و درخواست كرد زينب را از مدينه بيرون كند . يزيد هم فرمان داد كه زينب ( س ) را از مدينه تبعيد كنند ، سپس عمروبن سعيد برنامهء سفر حضرت زينب و همراهانش - زنهاى ديگر بنى هاشم - را به مصر فراهم كرد . چند روز از ماه رجب سال 61 ه . ق باقى مانده بود كه وارد مصر شدند . سپس امام صادق عليه السّلام از جناب حسن مثنى چنين نقل كرده است :\r\nچون عمه‌ام زينب از مدينه خارج شد . به همراه او برخى از زنان بنى هاشم از جمله فاطمه دختر عمويم حسين ( ع ) و خواهرش سكينه سلام إله عليهما بودند . « 1 » \r\nمؤلف اين كتاب در جاى ديگر مىگويد : زينب ( س ) در مدينه مردم را به قيام به جهت خونخواهى امام حسين ( ع ) دعوت مىكرد . همين كه عبداللَّه‌بن زبير در مكه قيام كرد و از مردم خواست جهت خونخواهى امام حسين ( ع ) و خلع يزيد به پا خيزند اين خبر به اهل مدينه رسيد . حضرت زينب ( س ) خطبه خواند و از مردم خواست كه براى خونخواهى امام حسين و عليه يزيد برخيزند . خبر به عمروبن سعيد اشدق رسيد و او نامه‌اى براى يزيد نوشت و از وى كسب تكليف كرد . آن ملعون هم نوشت كه بين زينب و مردم جدايى بيندازد . عمرو به منادى خويش\r\n\r\n","description":"","footnote":" ( 1 ) - اخبار الزينبات ، ص 118 ؛ تحقيق دربارهء اول اربعين حضرت سيدالشهدا ( ع ) ، ص 83 ، زينب الكبرى ، جعفرنقدى ، ص 119 . ","page_name":" 131 ","page_number":131},
  {"content":"\r\n\r\nدستور داد كه به زينب بگويد از مدينه خارج شود و هر كجا را مىخواهد انتخاب و در همانجا اقامت كند . حضرت زينب در پاسخ فرمود : خدا مىداند بر ما چه گذشت ، عزيزترين افراد ما كشته شدند ، ما را نيز به اسارت در آوردند آنچنان كه بردگان را اسير مىكنند و ما را بر شترهاى بىجهاز سوار كردند . به خدا سوگند ما از مدينه بيرون نمىرويم اگرچه خون ما ريخته شود !\r\nدر اين هنگام زينب دختر عقيل به او گفت : اى دختر عمو وعدهء خداوند راست است . خداوند ما را وارث زمين قرار داده است ، هر كجا بخواهيم در آنجا مسكن مىگيريم دل شاد باش ، چشمت روشن كه خداوند به زودى سزاى ستمگران را خواهد داد ؟ آيا سپس از اين همه گرفتارىها خواهى ذليل و خوار شوى ؟ به يك منطقهء امن برو . سپس زنهاى بنى هاشم اطراف او را گرفتند همه با مهربانى با او سخن گفتند و با او همنوا شدند . « 1 » \r\n\r\n2 - ورود حضرت زينب به مصر\r\nرقيّه بنت عقبةبن نافع فهرى مىگويد : هنگامى كه حضرت زينب سلام اللَّه عليها بعد از آن مصيبت وارد مصر شد من هم جزء كسانى بودم كه به استقبالش رفتم .\r\nمسلمةبن‌مخلّه ، عبداللَّه‌بن حارث و ابوعمره مزنى هم خدمت آن حضرت آمدند و به وى تعزيت گفتند . گريستند و جمعيّت حاضر همگى گريه كردند . بىبى فرمودند :\r\nهذا ما وَعَد الرّحمن و صدق المرسلون ، آنگاه زينب ( س ) را به خانه‌اى در حمراء بردند . در آنجا يازده ماه و پانزده روز اقامت داشت . سپس در همان مكان وفات يافت مردم جنازه‌اش را تشييع كردند و مسلمةبن مخلّد به همراه گروه زيادى از مردم بر آن بدن پاك نماز خواند . آنگاه پيكر شريفش را در حمراء در اتاق كوچكى در كنار اتاق بزرگ طبق سفارش حضرت زينب ( س ) به خاك سپردند . زمان فوت در شب يكشنبه پانزدهم رجب به سال 62 هجرى قمرى بوده است . « 2 » \r\n\r\n","description":"","footnote":" ( 1 ) - اخبار الزينبات ، ص 115 ؛ تحقيق دربارهء اول اربعين حضرت سيدالشهدا ( ع ) ، ص 82 .  ( 2 ) - اخبار الزينبات ، ص 120 . ","page_name":" 132 ","page_number":132},
  {"content":"\r\n\r\n\r\n3 - تاريخ دقيق وفات حضرت زينب\r\nمسلمةبن مخلّد از صحابه بود و از طرف معاويه در سال 47 هجرى به عنوان حاكم مصر منصوب شد و در سال 62 هجرى وفات يافت . عبيدلى تصريح مىكند كه او بر بدن زينب ( س ) نماز خوانده ، لذا معلوم مىشود كه وى بعد از وفات بانوى عصمت وفات كرده و اين سخن ثابت مىكند كه وفات زينب ( س ) در سال 62 بوده است . اين كه برخى از مورّخين وفات آن حضرت را سال 65 ذكر كرده‌اند درست نيست . « 1 » \r\n\r\n4 - سخن كوتاهى درباره محل دفن زينب ( س )\r\nدرباره‌ى مدفن حضرت زينب ( س ) سه نظر وجود دارد :\r\n1 - مدينه ى منوّره ، كنار قبور خاندان اهل بيت ( ع ) در بقيع\r\nآنچه جمعى از علما و بزرگان « 2 »  را بر آن داشته كه قبر آن حضرت را در مدينه بدانند اين است كه خروج وى از كربلا و ورود به مدينه و ادامه ى زندگى در موطن اصلى اش مورد ترديد هيچ يك از مورّخان نيست . پس وفات و مدفن آن حضرت در مدينه بوده است . ولى اين احتمال از درجه ى اعتبار ساقط است ، زيرا :\r\nالف ) در هيچ يك از كتاب‌هاى قديم و جديد نامى از مرقد اين بانوى بزرگوار در بقيع برده نشده است .\r\n\r\n","description":"","footnote":" ( 1 ) - الاستيعاب ، ج 3 ، ص 1397 ؛ تاريخ طبرى ، ج 5 ، ص 240 ، الاصابة ، ج 6 ، ص 91 ، رديف 8007 . مسلمةبن مخلّد در زمان ورود حضرت رسول ( ص ) به مدينه متولد شد و در زمان رحلتش ده ساله بود و يا زمان ورود چهار ساله و زمان رحلت چهارده ساله بود وى در هنگام فتح مصر حضور داشت و در آنجا ساكن شد سپس به مدينه رفت پس از آن در سال پنجاه از طرف معاويه بعنوان حاكم مصر انتخاب شد و در مصر يا در مدينه سال 62 از دنيا رفت و برخى هم وفاتش را پايان خلافت معاويه و آغاز خلافت يزيد ذكر كرده‌اند . ( الاستيعاب ، ج 3 ، ص 1397 ، رديف 2403 ، الاصابه ، ج 6 ، ص 91 ، رديف 8007 )  ( 2 ) - مانند علّامه سيّدمحسن امين در اعيان‌الشيعه ، ج 7 ، ص 140 . ","page_name":" 133 ","page_number":133},
  {"content":"\r\n\r\nب ) محلّ دفن افرادى كه در مقام و منزلت به مراتب كمتر از آن جناب بوده‌اند در تاريخ ضبط گرديده است . اگر آن حضرت در بقيع مدفون بود به طور قطع به آن اشاره مىشد .\r\nج ) همچنين جزو صورت قبورى كه تا عصر حاضر در بقيع بارز و ظاهر است و قبورى كه بر اثر مرور زمان از بين رفته نام قبر ايشان ذكر نشده است .\r\n2 - قاهره ، برخى ديگر برآنند كه آستانه ى حضرت زينب ( س ) در قاهره است . ولى با توجّه به اينكه جمع زيادى از مورّخين مصرى كه قبور و آستانه‌هاى قاهره را ثبت نموده‌اند به مدفن حضرت زينب ( س ) در قاهره اشاره‌اى نكرده و اين نسبت را ناشى از تشابه اسمى دانسته‌اند اين نظر مورد قبول نمىباشد .\r\n3 - قول صحيح و مشهور آن است كه مدفن آن بانوى بزرگوار در قريه راويه از منطقه غوطه در نواحى دمشق مىباشد . زيرا در مدينه قحطى بزرگى رخ داد و تمام حجاز را فرا گرفت . وى با همسر خود عبداللَّه بن جعفر كه در شام علاقه ى ملكى داشت و مزرعه راويه ملك شخصى او بودبه سمت شام حركت كرد . هنگامى كه به دروازه‌ى شام رسيدند به همسر خود فرمود كه من چون قبلا در اين شهر اسير بودم ديگر طاقت ديدن آن را ندارم . از اين رو از بيرون دروازه ى شام در جهت جنوب شرقى شهر عازم قريه راويه شدند ، و آن حضرت در اين قريه تا پايان عمر سكنى گزيد و همانجا به خاك سپرده شد . « 1 » \r\n\r\n","description":"","footnote":" ( 1 ) - دايرةالمعارف‌تشيع ، ج 1 ، ص 91 - 89 ؛ مراقدالمعارف ، ج 1 ، ص 327 ؛ مراقداهل‌بيت در شام ، ص 76 - 52 . ","page_name":" 134 ","page_number":134},
  {"content":"\r\n\r\n\r\nبخش سوم : جانبازان و ساير اسيران\r\n\r\n","description":"","footnote":"","page_name":" 135 ","page_number":135},
  {"content":"\r\n . \r\n","description":"","footnote":"","page_name":" 136 ","page_number":136},
  {"content":"\r\n\r\n\r\n1 - آمنه ( رجوع شود به : ) ( سكينه )\r\n2 - ام اسحاق بنت طلحة\r\nام اسحاق يا ام الحق ، « 1 »  فرزند طلحةبن عبيداللَّه است . « 2 »  نام او را ، عاتكه « 3 »  و مادرش را جرباء بنت قسامه ، از قبيله‌ى طى گفته‌اند . « 4 » \r\nمورّخان ، نام همسران او و فرزندانش را به ترتيب چنين نقل كرده‌اند :\r\n1 - امام حسن مجتبى ( ع ) . ام اسحاق ، چهار پسر به نام‌هاى حسن ، حسين ، طلحة ، ابوبكر و يك دختر به نام فاطمه براى امام دوم ( ع ) به دنيا آورد . « 5 » \r\n2 - امام حسين ( ع ) . اين بزرگوار ، بنا به سفارش برادر كه هنگام شهادت به او فرمود :\r\nبرادر ! من از اين زن راضى هستم ، نگذاريد كه او از خانه‌هايتان خارج شود ، « 6 »  با ام‌اسحاق ازدواج كرد و خداوند متعال ، فاطمه و عبداللَّه را به ايشان عنايت كرد . « 7 » \r\n3 - عبداللَّه‌بن محمدبن ابى عتيق . اميّه ، فرزند عزيز ام اسحاق از عبداللَّه مىباشد . « 8 » \r\nمنابع كهن از حضور يا عدم حضور ام اسحاق در كربلا و تحمل مشقت‌هاى دوران اسارت وى سخنى نگفته‌اند ولى با مطالعه واقعه‌ى ذيل مىتوان گفت : ام اسحاق در كربلا\r\n\r\n","description":"","footnote":" ( 1 ) - ناسخ التواريخ امام حسين ( ع ) ، ج 2 ، ص 235 .  ( 2 ) - المعارف ، ص 231 . نام پدر طلحة را عبداللَّه نيز گفته‌اند . ( مناقب ، ج 4 ، ص 85 )  ( 3 ) - جلاء العيون ، شبّر ، ج 2 ، ص 146 .  ( 4 ) - الاغانى ، ج 21 ، ص 114 ؛ مقاتل الطالبيين ، ص 179 .  ( 5 ) - لباب الانساب ، ج 1 ، ص 343 و 350 ؛ الارشاد ، ج 2 ، ص 20 ؛ مناقب ، ج 4 ، ص 34 ؛ معالى السبطين ، ج 2 ، ص 219 .  ( 6 ) - الاغانى ، ج 19 ، ص 114 ؛ منتخب التواريخ ، ص 241 .  ( 7 ) - الارشاد ، ج 3 ، ص 20 ؛ انساب الاشراف ، ج 3 ، ص 146 ؛ ذخيرة الدارين ، ص 161 .  ( 8 ) - المعارف ، ص 233 . ","page_name":" 137 ","page_number":137},
  {"content":"\r\n\r\nحاضر و به طور يقين در زمره‌ى اسيران كربلا نيز بوده است .\r\nام اسحاق ، همسر امام حسين ( ع ) در روز عاشورا فرزندى به‌دنيا آورد كه او را عبداللَّه ناميدند . او به دست عبداللَّه‌بن عقبهء غنوى و به قولى هانىبن ثبيت حضرمى با تير مجروح شد . امام حسين ( ع ) خون او را به سوى آسمان ريخت و خونش به زمين بازنگشت . امام باقر ( ع ) فرموده است :\r\nاگر قطره‌ى از اين خون به زمين مىريخت عذاب الهى بر مردم نازل مىگشت . « 1 » \r\n\r\n3 - ام الثغر ( رجوع شود به : ) ( خوصاء )\r\n4 - ام الكرام « 2 » \r\nام الكرام ، دختر گرامى امام على ( ع ) و مادرش ام ولد است . « 3 »  به گفته‌ى عماد زاده ، او همراه برادرش سيّدالشهدا ( ع ) به كربلا آمد و پس از عاشورا به دست دشمنان اهل بيت ( ع ) از كربلا به كوفه و سپس به شام به اسارت برده شد . « 4 »  از جزئيات زندگى و اقدامات وى در طول اسارت اطلاع ديگرى در دست نيست .\r\n\r\n5 - امامه\r\nامامه ، فرزند امام على ( ع ) و مادرش ام ولد است . « 5 »  او با صلت‌بن عبداللَّه ، از نوادگان عبدالمطلب ، ازدواج كرد و براى او دخترى به نام نفيسه به دنيا آورد . « 6 »  به گفته‌ى\r\n\r\n","description":"","footnote":" ( 1 ) - ذخيرة الدارين ، ص 161 . نيز ر . ك تاريخ زندگانى امام حسين ( ع ) ، عماد زاده ، ج 1 ، ص 197 .  ( 2 ) - به او « ام الكرامة » ( منتخب التواريخ ، ص 125 ) و « كرام » نيز گفته شده است . ( جنّات الخلود ، ص 17 . )  ( 3 ) - الارشاد ، ج 1 ، ص 354 ؛ المجدى ، ص 12 ؛ لباب الانساب ، ج 1 ، ص 333 و 335 ، نسب قريش ، ص 44 .  ( 4 ) - تاريخ زندگانى امام حسين ( ع ) ، عماد زاده ، ج 2 ، ص 225 به نقل از « مطالب السؤل » .  ( 5 ) - الارشاد ، ج 1 ، ص 335 ؛ تاريخ طبرى ، ج 5 ، ص 155 ؛ المجدى ، ص 12 ؛ انساب الاشراف ، ج 2 ، ص 415 ؛ المعارف ، ص 211 .  ( 6 ) - بحار الانوار ، ج 42 ، ص 93 ؛ نسب قريش ، ص 46 . ","page_name":" 138 ","page_number":138},
  {"content":"\r\n\r\nعمادزاده ، امامه جزو زنان حاضر در كربلا بوده و قطعاً در كاروان اسيران نيز حضور داشته است . « 1 » \r\n\r\n6 - ام جعفر\r\nام جعفر نامش جمانه ، فرزند امام اوّل شيعيان ، و مادرش ام ولد است . « 2 »  بنا به گزارشى ديگر ، ام جعفر و جُمانه ، نام دو دختر از فرزندان امام على ( ع ) مىباشد . « 3 » \r\nوى از زنان حاضر در كربلا و از اسيران آن حادثه‌ى خونين است . « 4 »  از ساير خصوصيات و جزئيات زندگى وى اطلاعى ديگرى در دست نيست .\r\n\r\n7 - ام الحسن بنت على ( ع )\r\nام الحسن يا ام الحسين از فرزندان امام على ( ع ) است . « 5 »  نام وى رمله‌ى كبرى ، « 6 »  مادرش ام سعيد دختر عروةبن مسعود ثقفى « 7 »  و بنا به نقلى ام شعيب مخزوميه مىباشد . « 8 »  او با پسر عمّه‌ى خود ، جعدةبن هبيره‌ى مخزومى كه از شيعيان خاص حضرت امير المؤمنين ( ع ) و فرزند ام هانى بود ازدواج كرد « 9 »  و خداوند متعال شش فرزند به نام‌هاى ، جعفر ، على ، حسن ، حارث ، عبداللَّه ، يحيى به وى عنايت كرد . « 10 »  ام‌الحسن ، پس از وفات جعدة ، به عقد جعفربن عقيل در آمد ولى براى او فرزندى نزاد . « 11 »  برخى\r\n\r\n","description":"","footnote":" ( 1 ) - تاريخ زندگانى امام حسين ( ع ) ، ج 2 ، ص 225 .  ( 2 ) - الارشاد ، ج 1 ، ص 355 ؛ لباب الانساب ، ج 1 ، ص 333 ؛ المعارف ، ص 211 ؛ انساب الاشراف ، ج 2 ، ص 415 . نام او را ، حمامه ( ناسخ التواريخ ، ج 4 ، ص 344 ) وهامة نيز گفته‌اند . ( جنّات الخلود ، ص 17 )  ( 3 ) - تاريخ طبرى ، ج 5 ، ص 155 ؛ كشف الغمه ، ج 2 ، ص 67 ؛ انساب الاشراف ، همانجا .  ( 4 ) - معالى السبطين ، ج 2 ، ص 227 ؛ تاريخ زندگانى امام حسين ( ع ) ، ج 2 ، ص 225 .  ( 5 ) - الارشاد ، ج 1 ، ص 354 ؛ نسب قريش ، ص 44 .  ( 6 ) - تاريخ زندگانى امام حسين ( ع ) ، ج 2 ، ص 225 .  ( 7 ) - تاريخ طبرى ، ج 5 ، ص 154 ؛ المعارف ، ص 211 .  ( 8 ) - مناقب ، ج 3 ، ص 350 .  ( 9 ) - رياحين الشريعه ، ج 3 ، ص 375 ؛ نسب قريش ، ص 45 .  ( 10 ) جمهرة انساب العرب ، ص 141  ( 11 ) نسب قريش ، ص 45 ","page_name":" 139 ","page_number":139},
  {"content":"\r\n\r\nعبداللَّه‌بن زبيربن عوام را نيز از همسران ام الحسن دانسته‌اند . « 1 »  اگرچه مورّخين به اسارت وى تصريح نكرده‌اند ولى بنا بر حضورش در كربلا ، « 2 »  به يقين جزو اسيران كربلا نيز بوده است .\r\n\r\n8 - ام خلف\r\nنام او در منابع كهن وجود ندارد . ولى در منابع متأخر نقل شده كه وى همسر مسلم‌بن‌عوسجه و همان زنى است كه در روز عاشورا پس از شهادت مسلم ، فرزندش ، خلف را به رفتن به ميدان نبرد و دفاع از فرزند رسول خدا ( ص ) تشويق كرد « 3 »  و خود عصر عاشورا به اسارت نيروهاى دشمن در آمد .\r\n\r\n9 - ام رافع\r\nنام او را سلمى و سلمة گفته‌اند . ولى علاوه بر آن ، به كنيه نيز شهرت پيدا كرده است . « 4 »  وى خادمهء پيامبر ( ص ) و به قولى كنيز صفيه دختر عبدالمطلب بود و پس از آزادى ، با ابو رافع ، آزاد شدهء پيامبر ( ص ) ازدواج كرد . عبيداللَّه و على ، فرزندان ام رافع و از شيعيان خاص و از نويسندگان بيت المال در زمان امام على ( ع ) بودند . « 5 » \r\nام رافع ، قابلهء فرزندان حضرت زهرا ( س ) و ابراهيم پسر رسول خدا ( ص ) بود و در جنگ خيبر و مراسم غسل دختر گرامى پيامبر ( ص ) نيز شركت داشت . « 6 » \r\nبرخىاز معاصران‌مىگويند : وىپس‌از پيامبر ( ص ) خدمتكارحضرت‌فاطمه ( س ) ، امام\r\n\r\n","description":"","footnote":" ( 1 ) - ناسخ التواريخ ، ج 4 ، ص 343 .  ( 2 ) - تاريخ زندگانى امام حسين ( ع ) ، ج 2 ، ص 225 .  ( 3 ) - رياحين الشريعه ، ج 3 ، ص 305 ، به نقل از روضة الاحباب ؛ اعلام النساء ، ص 142 .  ( 4 ) - الاصابة ، ج 8 ، ص 389 ؛ معالى السبطين ، ج 2 ، ص 230 .  ( 5 ) - الثقات ، ج 3 ، ص 184 ؛ اسدالغابة ، ج 5 ، ص 478 ؛ الاصابه ، ج 388 - 389 ؛ المعارف ، ص 145 ؛ اعلام النساء ، ص 447 .  ( 6 ) - اسدالغابة ، همان‌جا . ","page_name":" 140 ","page_number":140},
  {"content":"\r\n\r\nعلى و امام حسين ( ع ) شد و همراه زينب ( س ) در كاروان كربلا حضور يافت « 1 »  و به اسارت نيروهاى دشمن در آمد .\r\n\r\n10 - ام سليمان\r\nام سليمان ، كنيز امام حسين ( ع ) و نامش كبشه بود . وى خدمتكار ام اسحاق بنت طلحة بن عبيداللَّه ، همسر سيّدالشهدا ( ع ) بود و با ابو رزين ازدواج كرد . « 2 »  ثمرهء اين وصلت فرزندى به نام سليمان بود « 3 »  كه در نهضت حسينى به شهادت رسيد . « 4 »  اين زن صبور و با استقامت همراه امام حسين ( ع ) به كربلا آمد و شاهد مصائب خاندان عصمت و طهارت و اسارت آنان بود . « 5 » \r\n\r\n11 - ام عبداللَّه\r\nام عبداللَّه « 6 »  فرزند امام مجتبى ( ع ) ، نامش فاطمه و مادرش ام ولد است . « 7 »  او با امام سجاد ( ع ) ازدواج كرد و از وى چهار فرزند به نام‌هاى امام محمد باقر ( ع ) ، حسن ، على و عبداللَّه متولد شد . « 8 »  او در خاندان امام حسن ( ع ) ، در صداقت و راستگويى ، بىنظير و\r\n\r\n","description":"","footnote":" ( 1 ) - اسدالغابة ، همان‌جا .  ( 2 ) - معالى السبطين ، ج 2 ، ص 230 .  ( 3 ) - معالى السبطين ، ج 2 ، ص 231 .  ( 4 ) - ابصار العين ، ص 94 . نامش را سلمان و سليم نيز گفته‌اند . ( اخبار الطوال ، ص 231 ؛ رجال طوسى ، ص 74 ) .  ( 5 ) - تسمية من قتل مع الحسين ( ع ) ، ش 21 ؛ ترجمة الامام الحسين ( ع ) ، ص 77 .  ( 6 ) - معالى السبطين ، ج 2 ، ص 231 ؛ اعلام النساء ، ص 603 .  ( 7 ) - به او ام عبده ( مناقب ، ج 4 ، ص 227 ) و ام محمّد نيز گفته‌اند . ( ترجمة الامام الحسين‌بن على ( ع ) ، ص 78 . )  ( 8 ) - مناقب ، ج 4 ، ص 227 ؛ الارشاد ، ج 2 ، ص 155 ؛ تاريخ يعقوبى ، ج 2 ، ص 320 ؛ المعارف ، ص 212 ؛ المجدى ، ص 20 ؛ انساب الاشراف ، ج 3 ، ص 305 . ","page_name":" 141 ","page_number":141},
  {"content":"\r\n\r\nنخستين زن علويه بود كه فرزند علوى ( امام باقر ( ع ) ) به دنيا آورد . « 1 » \r\nام عبداللَّه با عموى بزرگوارش ، امام حسين ( ع ) به كربلا آمد و در لباس اسارت به كوفه و شام برده شد . در دوران اسارت شاهد در غل و زنجير بودن همسر ( امام سجاد ( ع ) ) ، گرسنگى و تشنگى فرزند ( امام محمد باقر ( ع ) ) و ديدن سرهاى خويشاوندان بر نيزه بود . « 2 »  در منابع كهن و اخير اطلاعات ديگرى درباره‌ى نامبرده وجود ندارد .\r\n\r\n12 - ام عمروبن جناده\r\nنام او بحريه و پدرش مسعود خزرجى است . وى در روز عاشورا ، پس از شهادت همسرش ، جناده ، به فرزند نه يا يازده ساله‌ى خود امر كرد به ميدان رفته و مشغول نبرد شود . وقتى عمرو به شهادت رسيد ، مادر ، با خواندن رجز ، سر او را به طرف دشمن انداخت و يك نفر را كشت . سپس عمود خيمه را به دست گرفت و با حمله به خصمِ زبون دو نفر ديگر را نيز به هلاكت رساند . آنگاه ، امام حسين ( ع ) ، او را از ادامه‌ى جهاد و مبارزه منع كرد و ام عمرو به خيمه بازگشت . « 3 »  از ساير جزئيات زندگى و اقدامات مثبت وى در دوران اسارت اطلاعى در دست نيست .\r\n\r\n13 - ام كلثوم بنت عبداللَّه جعفر\r\nام كلثوم ، فرزند عبداللَّه‌بن جعفربن ابى طالب ( ع ) و حضرت زينب ( س ) است . « 4 »  برخى به وى لقب « صغرى » داده‌اند . « 5 »  معاوية ، او را براى يزيد خواستگارى ، ولى دايى بزرگوارش ، امام حسين ( ع ) با اين وصلت مخالفت كرد و ايشان را به عقد ازدواج پسر عمويش ، قاسم‌بن محمدبن جعفربن ابى طالب ( ع ) در آورد . « 6 »  خداوند متعال نيز فرزندى\r\n\r\n","description":"","footnote":" ( 1 ) - بحار الانوار ، ج 46 ، ص 215 ؛ دلائل الامامة ، ص 95 .  ( 2 ) - رياحين الشريعه ، ج 3 ، ص 15 ؛ اعلام النساء المؤمنات ، ص 498 ؛ معالى السبطين ، ج 2 ، ص 236 . نيز ر . ك ترجمة الامام الحسين ( ع ) ، ابن سعد ، ص 78 .  ( 3 ) - رياحين الشريعه ، ج 3 ، ص 304 ؛ تاريخ زندگانى امام حسين ( ع ) ، عماد زاده ، ج 2 ، ص 33 ؛ اعلام‌النساء ، ص 250 . خوارزمى قضيه‌ى فوق را بدون ذكر نام ، نقل كرده ( مقتل الحسين ( ع ) ، ج 2 ، ص 26 ) ولى به اعتقاد شمس الدين ، اين زن ، ام عمرو و فرزندش عمروبن جناده بوده است . ( انصار الحسين ( ع ) ، ص 101 )  ( 4 ) - المعارف ، ص 207 ؛ تذكرة الخواص ، ص 175 .  ( 5 ) - وسيلة الدارين ، ص 245 .  ( 6 ) - مناقب ، ج 4 ، ص 44 ؛ الكامل ، مبرّد ، ج 3 ، ص 940 و 941 . ","page_name":" 142 ","page_number":142},
  {"content":"\r\n\r\nبه نام « فاطمه » به آنان عنايت كرد . « 1 » \r\nام كلثوم ، همراه همسر خود ، قاسم ، به دشت خونين نينوا آمد و پس از شهادت وى ، از كربلا به كوفه و شام به اسيرى برده شد . « 2 »  مورّخان درباره‌ى اقدامات وى در دوران اسارت ، گزارشى نقل نكرده‌اند . گروهى از رجال نويسان ، حجّاج‌بن يوسف ، ابان‌بن عثمان‌بن عفان « 3 »  و خالدبن يزيدبن معاويه را نيز از همسران ام كلثوم ، پس از قاسم دانسته‌اند . « 4 » \r\n\r\n14 - ام كلثوم بنت على ( ع ) ( رجوع شود به : ) ( زينب صغرى )\r\n\r\n15 - امّ كلثوم صغرى\r\nامّ كلثومِ صغرى ، يكى از دختران امير المؤمنين ( ع ) ، « 5 »  به گفته برخى از منابع از كسانى است كه در كربلا حضور داشت و به همراه شمار ديگرى به اسارت لشكريان بنى اميّه درآمد . « 6 » \r\nگرچه بسيارى از منابع از ام كلثوم به عنوان يكى اسيران حادثه عاشورا نام برده‌اند ، بدون اين كه مقيّد به صغرى و كبرى كنند . « 7 » \r\n\r\n","description":"","footnote":" ( 1 ) - جمهرة انساب العرب ، ص 123 و 140 .  ( 2 ) - رياحين الشريعه ، ج 3 ، ص 292 ؛ وسيلة الدارين ، ص 245 ؛ فرسان الهيجاء ، ج 2 ، ص 43 .  ( 3 ) - المعارف ، ص 207 ؛ نسب قريش ، ص 82 .  ( 4 ) - الكامل ، مبرّد ، ج 1 ، ص 301 .  ( 5 ) - المعارف ، ص 211 ؛ نسب قريش ، ص 45 .  ( 6 ) - المنتخب ، ج 2 ، ص 472 ؛ تاريخ زندگانى امام حسين ( ع ) ، عماد زاده ، ج 2 ، ص 225 ؛ رياحين الشريعه ، ج 3 ، ص 299 .  ( 7 ) - جهت اطّلاع بيشتر ر . ك به حضرت زينب ( س ) ، زينب صغرى و رقيه بنت على ( ع ) . ( كتاب حاضر ) . ","page_name":" 143 ","page_number":143},
  {"content":"\r\n\r\n\r\n16 - ام كلثوم صغرى ( رجوع شود به : ) ( رقيه بنت على ( ع ) )\r\n\r\n17 - امّ كلثوم كبرى\r\nام كلثوم كبرى يكى از فرزندان امير المؤمنين ( ع ) است . « 1 »  وى به همراه شوهرش ، عون‌بن جعفر از مدينه به امام حسين ( ع ) پيوستند و به همراه آن حضرت در كربلا حضور داشتند . شوهرش در روز عاشورا به درجهء رفيع شهادت نايل شد « 2 »  و خودش به اسارت لشكريان بنى اميّه درآمد . « 3 »  گرچه بسيارى از منابع نام ام كلثوم را به عنوان بانويى كه در كربلا حضور داشت و جزء اسيران بود آورده‌اند ولى مقيّد به صغرى و كبرى ننموده‌اند . « 4 » \r\n\r\n18 - ام كلثوم كبرى ( رجوع شود به : ) زينب كبرى\r\n\r\n19 - ام محسن\r\nاو ، مادر محسن‌بن حسين ( ع ) « 5 »  و نامش نامعلوم است . « 6 »  ولى احتمال دارد ، وى همان رباب يا شهربانو باشد . « 7 »  ياقوت حُمَوى مىگويد : وقتى كاروان اسيران كربلا به كوه جوشن رسيد كه معدن مس و در غرب حلب است ، ام محسن فرزندش را سقط كرد . تلاش وى براى تهيّه آذوقه در آن مكان بىنتيجه ماند . كارگران آنجا هم نه تنها وى را مساعدت\r\n\r\n","description":"","footnote":" ( 1 ) - نسب قريش ، ص 41 ؛ المعارف ، ص 210 .  ( 2 ) - ذخيرة الدّارين ، ص 69 .  ( 3 ) - المنتخب ، ج 2 ، ص 472 ؛ تاريخ زندگانى امام حسين ، ج 2 ، ص 225 .  ( 4 ) - ر . ك . به مقالهء ، زينب كبرى ( س ) ، زينب صغرى ، رقيه بنت على ، نفيسه بنت على ( ع ) .  ( 5 ) - برخى از معاصرين ، وى را مادر محسن‌بن حسن دانسته‌اند . ( تاريخ زندگانى امام حسين ( ع ) ، ج 2 ، ص 183 ؛ عاشورا چه روزيست ، ص 290 و 371 . )  ( 6 ) - معجم البلدان ، ج 2 ، ص 186 و 284 ؛ نفثه المصدور ، ص 612 ( اين كتاب ، ضميمه‌ى نفس المهموم است . )  ( 7 ) - منتخب التواريخ ، ص 300 . ","page_name":" 144 ","page_number":144},
  {"content":"\r\n\r\nنكردند بلكه ناسزا نيز گفتند . ام محسن ، از اين كار ، خشمگين شد و از خداوند متعال خواست تا آنان را مجازات كند . بر اثر نفرين او بركت از آن كوه گرفته شد . « 1 »  از زندگى وى اطلاع ديگرى در دست نيست .\r\n\r\n20 - ام وهب\r\nاز جمله زنانى كه در كربلا حضور داشته ، ام وهب بوده ، وى به همراه شوهرش و يا به همراه فرزندش در همان روز عاشورا طبق گفته اكثر مورّخان به شهادت رسيد . اما منتخب التواريخ او را در شمار اسيران كربلا قرار داده است . « 2 » \r\n\r\n21 - ام هانى بنت على ( ع )\r\nام هانى ، فرزند امام على ( ع ) و مادرش ام ولد است . « 3 »  او با پسر عموى خود ، عبداللَّه اكبربن عقيل ازدواج كرد « 4 »  و داراى فرزندانى به نام‌هاى محمد اوسط ، عبدالرحمن ، مسلم و ام كلثوم گرديد . « 5 » \r\nام هانى با همسرش به كربلا آمد و پس از شهادت وى همراه كاروان اسيران به كوفه و شام رفت . « 6 » \r\n\r\n22 - اميمة ( رجوع شود به : ) ( سكينه ( ع ) )\r\n\r\n","description":"","footnote":" ( 1 ) - معجم البلدان ، ج 2 ، ص 186 .  ( 2 ) - منتخب التّواريخ ، ص 300 .  ( 3 ) - تاريخ طبرى ، ج 5 ، ص 155 ؛ لباب الانساب ، ج 1 ، ص 333 ؛ معالى السبطين ، ج 2 ، ص 227 .  ( 4 ) - برخى همسر وى را ، عبدالرحمان‌بن عقيل دانسته‌اند . ( رياحين الشريعة ، ج 2 ، ص 452 ) ولى به نظرنادرست مىآيد .  ( 5 ) - لباب الانساب ، ج 2 ، ص 334 ؛ نسب قريش ، ص 45 ؛ معالى السبطين ، ج 2 ، ص 227 .  ( 6 ) - مناقب ، ج 4 ، ص 115 ؛ معالى السبطين ، همانجا ؛ تاريخ زندگانى امام حسين ( ع ) ، ج 2 ، ص 183 و 225 ؛ منتخب التواريخ ، ص 298 ؛ عاشورا چه روزيست ، ص 290 . ","page_name":" 145 ","page_number":145},
  {"content":"\r\n\r\n\r\n23 - امينة ( رجوع شود به : ) ( سكينه ( ع ) )\r\n\r\n24 - بحرية بنت مسعود ( رجوع شود به : ) ( عمروبن جناده\r\n\r\n25 - جُمانة ( رجوع شود به : ) ( ام جعفر\r\n\r\n26 - جُمانة\r\nجُمانة ، فرزند ابوطالب و فاطمه بنت اسد و عمّه‌ى امام حسين ( ع ) است . او با پسر عمويش ، ابوسفيان‌بن حارث‌بن عبدالمطلب ، « 1 »  از اصحاب خوش سخن رسول خدا و از سرايندگان مرثيه آن بزرگوار ازدواج كرد « 2 »  و برايش فرزندى به نام عبداللَّه به دنيا آورد . « 3 »  وى در واقعه‌ى خونين كربلا و حوادث تلخ پس از آن حضور داشت « 4 »  و افشاگر چهره‌ى باطل حكومت يزيد در دوران اسارت بود .\r\n\r\n27 - حسن‌بن حسن ( ع ) ( رجوع شود به : ) ( حسن مثّنا )\r\n\r\n28 - حسن مثّنا\r\nحسن ، فرزند امام مجتبى ( ع ) و مادرش ، خوله دختر منظور فرازيه است . « 5 »  او مردى بزرگ ، دانشمند و پارسا بود « 6 »  و سرپرستى صدقات امام على ( ع ) را در زمان خود به عهده داشت . « 7 » \r\n\r\n","description":"","footnote":" ( 1 ) - الاصابة ، ج 8 ، ص 63 ؛ المعارف ، ص 120 و 203 ؛ مناقب ، ج 3 ، ص 349 ؛ المجدى ، ص 10 .  ( 2 ) - رياحين الشريعه ، ج 4 ، ص 131 .  ( 3 ) - الاصابة ، ج 8 ، ص 63 ؛ نسب قريش ، ص 40 .  ( 4 ) - معالى السبطين ، ج 2 ، ص 228 .  ( 5 ) - الارشاد ، ج 2 ، ص 20 ؛ تاريخ يعقوبى ، ج 2 ، ص 228 ؛ مناقب ، ج 4 ، ص 34 ؛ نسب قريش ، ص 46 .  ( 6 ) - الارشاد ، ج 2 ، ص 23 .  ( 7 ) - انساب الاشراف ، ج 3 ، ص 73 ؛ اعلام الورى ، ص 212 . ","page_name":" 146 ","page_number":146},
  {"content":"\r\n\r\nحسن مثّنى ، براى خواستگارى يكى از دو دختر عمويش به منزل امام حسين ( ع ) رفت . آن حضرت به او فرمود : خودت هر كدام را كه بيشتر دوست دارى انتخاب كن . ولى او شرم كرد و پاسخى نداد . امام حسين ( ع ) فرمود : من دخترم ، فاطمه را برايت انتخاب مىكنم ؛ زيرا او به مادرم فاطمه شبيه‌تر است . « 1 » \r\nفرزندان وى ، از فاطمه و دو زن ديگر « 2 »  عبارتند از : محمد ، عبداللَّه ، ابراهيم ، جعفر ، داود ، زينب ، ام كلثوم ، فاطمه ، مُليكه و ام القاسم . « 3 » \r\nحسن ، در حماسه‌ى روز عاشورا شركت جست و در رويارويى با دشمن زبون ، هفده‌تن از آنان را به هلاكت رساند . او كه به شدّت مجروح و دست راستش قطع شده بود ، « 4 »  با وساطت اسماءبن خارجه فزارى ، از هم قبيله‌اىهاى مادرش ، از صحنه‌ى نبرد خارج گرديد و به اسارت درآمد . « 5 »  حسن مثنى نيز مانند ساير اسيران بر شتر بىجهاز برهنه ، « 6 »  سوار و به سوى شام برده شد . او مىگويد : چون نزد يزيد رفتم تعداد ما بيش از ده نفر بود .\r\nبه فرمان وى ، به سوى مدينه حركت كرد . در اوّل ماه بدانجا رسيديم . « 7 » \r\nسرانجام ، حسن‌بن حسن ( ع ) در سى و پنج سالگى در مدينه ديده از جهان فرو بست و به ديدار حقّ شتافت . « 8 » \r\n\r\n","description":"","footnote":" ( 1 ) - الارشاد ، ج 2 ، ص 25 ؛ اعلام الورى ، ص 213 ؛ نسب قريش ، ص 51 با اندكى تفاوت . علّامه‌ى شعرانى مىگويد : تزويج يا زفاف حسن مثنى و فاطمه در همان ايام خروج امام ( ع ) از مدينه يا در راه ميان مدينه و كربلا بوده است و فاطمه در كربلا نو عروس بود ، چرا كه همان اوقات بالغه گرديده و نه سالش تمام شده بود . چون مادرش ام اسحاق بنت طلحه ، زوجهء امام حسن ( ع ) بوده و امام حسن ( ع ) در ماه صفر سال پنجاهم به شهادت رسيد و امّ اسحق پس از گذشتن عدّه به عقد امام حسين ( ع ) درآمد . البتّه ، تولد فاطمه ، پيش از ربيع الثانى سال 51 نبوده است . ( دمع السجوم ، ص 171 ، ترجمه‌ى نفس المهموم . ر . ك لباب الانساب ، ج 1 ، ص 385 )  ( 2 ) - يكى از آنها ام ولد و ديگرى رمله بنت سعيد بود . ( انساب الاشراف ، ج 3 ، ص 74 )  ( 3 ) - نسب قريش ، ص 51 و 52 ؛ جمهرة الانساب ، ص 41 . نيز ر . ك انساب الاشراف ، همانجا .  ( 4 ) - مقتل الحسين ( ع ) ، مقرّم ، ص 263 و 306 .  ( 5 ) - الارشاد ، ج 2 ، ص 25 . نيز ر . ك ملهوف ، ص 191 ؛ مقاتل الطالبيين ، ص 157 ، دارالمعرفة .  ( 6 ) - مقتل الحسين ، أبى مخنف ، ص 157 .  ( 7 ) - اخبار الزينبات ، ص 114 .  ( 8 ) - الارشاد ، ج 2 ، ص 25 ؛ فرسان الهيجاء ، ج 1 ، ص 129 . ","page_name":" 147 ","page_number":147},
  {"content":"\r\n\r\n\r\n29 - حسنيه\r\nاز جزئيات زندگى او اطلاع كاملى در دست نيست . تنها ، در برخى از منابع متأخر آمده است : امام حسين ( ع ) ، وى را از نوفل‌بن حارث‌بن عبدالمطلب خريد و به عقد ازدواج مردى به نام « سهم » در آورد . حسنيه ، كنيز امام حسين ( ع ) ، كه در منزل امام سجاد ( ع ) خدمت مىكرده همراه سيّدالشهدا ( ع ) با پسرش منجح‌بن سهم به كربلا آمد . « 1 »  منجح در ركاب اباعبداللَّه الحسين ( ع ) به شهادت رسيد « 2 »  و حسنيه ، با دل پرغم و چشم اشكبار ، با كاروان اسارت به كوفه برده شد .\r\n\r\n30 - حسين‌بن حسن ( ع )\r\nحسين ، فرزند دوّمين امام شيعيان جهان ، امام حسن ( ع ) ، « 3 »  مادرش ظمياء و امّ ولد است . « 4 »  از آنجا كه دندان‌هاى جلويش شكسته بود به وى ، اثرم مىگفتند . « 5 »  فرزندانش عبارتند از : على ، حسن ، محمد ، « 6 »  ام سلمه ، كلثوم و فاطمه . « 7 »  برخى از معاصرين ، او را در زمره‌ى اسيران حادثه‌ى كربلا قرار داده‌اند . « 8 »  از نامبرده ، اطلاع ديگرى در دست نيست .\r\n\r\n31 - خديجه بنت على ( ع )\r\nخديجه ، دخت گرامى امام على ( ع ) و مادرش ام ولد است . « 9 »  وى با پسر عموى خود ،\r\n\r\n","description":"","footnote":" ( 1 ) - تنقيح المقال ، ج 3 ، ص 247 ؛ رياحين الشريعه ، ج 3 ، ص 318 ؛ اعلام النساء ، ص 299 .  ( 2 ) - رجالى طوسى ، ص 80 .  ( 3 ) - الارشاد ، ج 2 ، ص 26 ؛ المجدى ، ص 19 ؛ جمهرة انساب العرب ، ص 38 .  ( 4 ) - المعارف ، ص 212 ؛ نسب قريش ، ص 50 ؛ انساب الاشراف ، ج 3 ، ص 73 . برخى نام مادر او را ، خوله‌بنت منظور فزاريه ذكر كرده‌اند . ( مناقب ، ج 4 ، ص 34 )  ( 5 ) - لباب الانساب ، ج 2 ، ص 449 ؛ منتخب التواريخ ، ص 193 .  ( 6 ) - لباب الانساب ، ج 1 ، ص 387 .  ( 7 ) - نسب قريش ، ص 50 .  ( 8 ) - معالى السبطين ، ج 2 ، ص 236 ؛ وسيلة الدارين ، ص 430 ؛ عاشورا چه روزيست ، ص 289 .  ( 9 ) - تاريخ طبرى ، ج 5 ، ص 155 ؛ المعارف ، ص 211 ؛ اعلام الورى ، ص 203 ؛ الفصول المهمة ، ص 142 . ","page_name":" 148 ","page_number":148},
  {"content":"\r\n\r\nعبدالرحمن‌بن عقيل « 1 »  و سپس با عبدالرحمن‌بن عبداللَّه . . . بن عبد شمس ازدواج و خداوند متعال از عبدالرحمن‌بن عقيل سه فرزند به نام‌هاى سعيد ، عقيل و حميده به ايشان عنايت كرد . « 2 » \r\nخديجه ، بانوى شجاع كاروان حسينى ، علاوه بر تحمّل مصيبت شهادت همسرش ، عبدالرحمن‌بن عقيل و دو جوان دلبندش در كربلا شاهد و ناظر دوران تلخ اسارت نيز بوده است . او سرانجام در كوفه ، ديده از جهان فروبست و به جوار حق شتافت . « 3 » \r\n\r\n32 - خوصاء\r\nخوصاء ، « 4 »  دختر عمروبن عامربن هصان و كنيه‌اش ، ام الثغر است . « 5 »  كنيه‌ى او را ، ام‌البنين « 6 »  و ام عمرو نيز گفته‌اند . « 7 » \r\nوى كه با فرزند دلاور خود ، جعفربن عقيل ( ع ) به كربلا آمده و ناظر مبارزه و شهادتش در سرزمين نينوا بود به دست دشمن زبون به كوفه و شام به اسارت برده شد . « 8 » \r\n\r\n33 - دَلْهَم بنت عمرو\r\nدَلْهَم « 9 »  ، دختر عمرو و همسر زهير بن قين است . وى از محبّين خاندان پيامبر ( ص )\r\n\r\n","description":"","footnote":" ( 1 ) - برخى وى را همسر ام هانى دانسته‌اند . ( رياحين الشريعة ، ج 3 ، ص 452 ) ولى به نظر مىرسد اين سخن‌نادرست است . ( ر . ك نسب قريش ، ص 45 ؛ لباب الانساب ، ج 1 ، ص 334 . )  ( 2 ) - نسب قريش ، همانجا و ص 46 ؛ المجدى ، ص 18 ؛ المعارف ، ص 205 ؛ لباب الانساب ، ج 1 ، ص 334 .  ( 3 ) - معالى السبطين ، ج 2 ، ص 226 ؛ تاريخ زندگانى امام حسين ( ع ) ، ج 2 ، ص 226 .  ( 4 ) - خوصاء ( ابصار العين ، ص 92 ) ؛ خوصباء ( وسيلة الدارين ، ص 229 ) .  ( 5 ) - مقاتل الطالبيين ، ص 93 دارالمعرفة ؛ فرسان الهيجاء ، ج 1 ، ص 56 .  ( 6 ) - تسمية من قتل مع الحسين ( ع ) ، شمارهء 15 ؛ تاريخ طبرى ، ج 5 ، ص 469 ؛ طبقات ابن سعد ، ج 4 ، ص 42 ؛ كامل ابن اثير ، ج 4 ، ص 92 .  ( 7 ) - اعلام النساء ، ص 328 .  ( 8 ) - وسيلة الدارين ، ص 230 ؛ اعلام النساء ، همانجا ؛ معالى السبطين ، ج 2 ، ص 235 ؛ رياحين الشريعه ، ج 3 ، ص 317 .  ( 9 ) - تاريخ طبرى ، ج 5 ، ص 396 ؛ ترجمة الامام الحسين ( ع ) ، ابن سعد ، ص 80 . نام او را ديلم نيز گفته . ( مثيرالاحزان ، ص 46 ؛ ارشاد ، ج 2 ، ص 72 - 73 ؛ ملهوف ، ص 133 ) . ","page_name":" 149 ","page_number":149},
  {"content":"\r\n\r\nبود و در پيوستن زهير به امام حسين ( ع ) نقش مهمّى را ايفا كرد . زهير به علّت دشمنى با امام على ( ع ) و خاندانش ، هنگام بازگشت از حجّ سعى داشت با اباعبداللَّه ( ع ) ملاقات نكند . ولى پس از ديدار با فرستادهء سيّدالشهدا ( ع ) مات و مبهوت شد و در فكر فرو رفت .\r\nدلهم كه شاهد ماجرا بود فرياد زد : سبحان اللَّه ! پسر پيامبر ( ص ) تو را مىطلبد و تو امتناع مىورزى ؟ در پى اين سخن زهير متحوّل شد و به جانب خيمه‌گاه امام حسين ( ع ) رفت و هنگام نبرد با شهادت ، سعادت ابدى را از آنِ خود كرد . چون زهير مىخواست عازم ميدان شود دلهم به او گفت : خدا يار و ياورت باشد و تو را به خوشبختى برساند . ولى از شما تمنّا دارم روز قيامت نزد جدِّ حسين ( ع ) مرا نيز به ياد آورى . « 1 » \r\nبه گفتهء مورّخان ، زهير هنگام جنگ ، از طلاق و بيرون رفتن همسرش از كربلا سخن مىگفت . ولى با توجّه به كلام ابن سعد و ابن عساكر كه دلهم پس از شهادت زهير ، غلامش شجره را براى تكفين وى فرستاد « 2 »  مىتوان گفت ، دلهم از كربلا نرفته و در كاروان اسيران حاضر بوده است .\r\n\r\n34 - رباب\r\nرباب ، دختر امرىء القيس و همسر پاكدامن امام حسين ( ع ) است . « 3 »  اين بانوى نامدار و با فضيلت ، از نظر جمال ، ادب و عقل سرآمدِ زنان عصر خود بود . « 4 »  چون پدرش ، مسلمان شد ، امام على ( ع ) وى را براى سيدالشهدا ( ع ) خواستگارى و آن حضرت با او ازدواج كرد . « 5 »  ثمره‌ى اين پيوند مبارك دو فرزند به نام عبدالللَّه و سكينه بود كه عبداللَّه در كربلا در مقابل ديدگان مادر به فيض شهادت رسيد و سكينه نيز همراه اسيران به شام رفت . « 6 » \r\n\r\n","description":"","footnote":" ( 1 ) - ملهوف ، ص 132 - 133 ؛ تاريخ طبرى ، همانجا ؛ مثير الاحزان ، همانجا ؛ ارشاد ، ج 2 ، ص 72 - 73 ؛ ابصار العين ، ص 162 .  ( 2 ) - ترجمة الامام الحسين ( ع ) ، ابن عساكر ، ص 336 ؛ ترجمة الامام الحسين ( ع ) ، ابن سعد ، ص 80 .  ( 3 ) - نسب قريش ، ص 59 ؛ لباب الانساب ، ج 1 ، ص 350 .  ( 4 ) - الاغانى ، ج 16 ، ص 141 ؛ اعيان الشيعه ، ج 6 ، ص 449 ؛ رياحين الشريعه ، ج 3 ، ص 313 .  ( 5 ) - الاغانى ، ج 16 ، ص 139 ؛ البداية و النهايه ، ج 8 ، ص 211 ؛ اعيان الشيعه ، همانجا .  ( 6 ) - نسب قريش ، ص 59 ؛ الاختصاص ، ص 83 ؛ رياحين الشريعه ، ج 3 ، ص 313 ؛ اعيان الشيعه ، همانجا ؛ اعلام النساء المؤمنات ، ص 346 . ","page_name":" 150 ","page_number":150},
  {"content":"\r\n\r\nاو در سفر كربلا حضور داشت « 1 »  و امام حسين ( ع ) هنگام نبرد ، وى و ساير زنان اهل بيت ( ع ) را به صبر و استقامت دعوت كرد . « 2 » \r\nرباب ، شاعرهء اهل بيت ( ع ) « 3 »  در مجلس عبيداللَّه‌بن زياد سر امام حسين ( ع ) را بوسيد و در دامن گذاشت و اين شعر را قرائت نمود :\r\n واحسيناً فلا نَسيتُ حسيناً * اقْصَدَتْهُ أَسِنّةُ الاعداءِ \r\nغادَروه بكربلا صريعاً * لا سَقَى اللَّهُ جانبىكربلاء « 4 » \r\n« واى بر حسين ، من حسين ( ع ) را از ياد نمىبرم . دشمنان بر بدن او نيزه زدند .\r\nجنازه‌اش را در كربلا به روى زمين انداختند . خداوند متعال زمين آنجا را سيراب نكند . »\r\nرباب ، پس از پايان اسارت ، به خواستگاران زياد خود در مدينه جواب ردّ داد و زير سايه نرفت و پيوسته در سوگ سيدالشهدا ( ع ) اشك مىريخت . « 5 »  به گفته‌ى برخى از مورّخان ، او يك سال بر سر قبر امام حسين ( ع ) اقامت گزيد و با تأسف به مدينه بازگشت و از فرط حزن و اندوه جان به جان آفرين تسليم كرد . « 6 »  ابن عساكر مىگويد : وى در زمان امام حسين ( ع ) از دنيا رفته است . « 7 »  ولى اين سخن به گواهى مطالب پيشين نادرست به نظر مىآيد .\r\n\r\n","description":"","footnote":" ( 1 ) - كامل ابن اثير ، ج 4 ، ص 88 ؛ الفصول المهمة ، ص 196 ؛ تاريخ زندگانى امام حسين ( ع ) ، عماد زاده ، ج 2 ، ص 183 .  ( 2 ) - الملهوف ، ص 141 .  ( 3 ) - حضرت زينب كبرى ( ع ) ، عماد زاده ، ص 307 .  ( 4 ) - نفس المهموم ، ص 372 ؛ مقتل الحسين ( ع ) ، مقرم ، ص 325 ؛ اعلام النساء ، ص 347 . سروده‌ى ديگر وى درباره‌ى سيّدالشهدا ( ع ) اين گونه شروع مىشود :\r\n ان الذى كان نوراً يُستضاء به * بكربلاء قتيلٌ غير مدفون \r\n( منتهى الآمال ، ج 1 ، ص 829 ؛ الاغانى ، ج 16 ، ص 142 )  ( 5 ) - كامل ابن اثير ، ج 4 ، ص 88 ؛ الأغانى ، ج 16 ، ص 141 ؛ منتهى الآمال ، ج 1 ، ص 829 . نيز ر . ك اصول‌كافى ، ج 1 ، ص 387 .  ( 6 ) - تذكرة الخواص ، ص 238 ؛ البداية و النهاية ، ج 8 ، ص 212 ؛ كامل ابن اثير ، همانجا ؛ اعيان الشيعه ، ج 6 ، ص 449 .  ( 7 ) - تاريخ مدينة دمشق ، ج 69 ، ص 120 . ","page_name":" 151 ","page_number":151},
  {"content":"\r\n\r\n\r\n35 - رقيّه بنت الحسين ( ع )\r\nمورّخان و نسب شناسان پيشين ، هنگام شمارش فرزندان امام حسين ( ع ) ، از رقيه نام نبرده‌اند . « 1 »  تنها ، عماد الدين طبرى و ملاحسين واعظ كاشفى ، از علماى قرن هفتم و دهم ه . ق بدون ذكر نام رقيه ، از دختركى از امام حسين ( ع ) ياد مىكنند كه در خرابه‌ى شام وفات كرد . « 2 »  محمدحسن يزدى ، نويسنده و خطيب قرن سيزدهم به نام رقيه تصريح كرده و آورده است : هلال‌بن نافع ، از سربازان دشمن مىگويد : من در روز عاشورا در ميان دو صف لشكر ايستاده بودم و نگاه مىكردم . دختر كوچكى را ديدم كه آمد و دامن امام حسين ( ع ) را گرفت و گفت : اى پدر ! مرا درياب كه بسيار تشنه‌ام . حضرت نگاهى كرده گريست و فرمود :\r\nاى نورديده ! صبر كن . خداوند تو را سيراب خواهد كرد . به درستى كه او وكيل من است . پس دست او را گرفت و به خيمه‌ها برگردانيد . هلال مىگويد : پرسيدم كه اين طفل كيست و چه نام دارد ؟ شخصى گفت : او رقيّه دختر سه ساله‌ى حسين ( ع ) است . « 3 » \r\nعلّامه حائرى ، از مقتل نويسان معاصر هم به نقل از حمزاوى مىگويد : رقيّه ، دختر امام حسين ( ع ) و مادرش شاه زنان ، دخترى كسرى است . « 4 » \r\nبه گفته‌ى يكى از معاصرين ، اندك بودن امكانات نگارش ، همنام بودن رقيه در يك خاندان ، چند نام داشتن بعضى از دختران را به عنوان دلايل نبودن نام رقيه ( س ) در ميان فرزندان امام حسين ( ع ) ذكر كرده و مىگويد : آنان كه از رقيه ( س ) نام برده‌اند امكان دارد كتاب‌هايى داشته‌اند كه در دسترس ما و ديگران نبوده است . « 5 » \r\nبرخى از مؤلّفان با استناد به مطالب ذيل معتقدند امام حسين ( ع ) ، دخترى به نام رقيه داشته است :\r\n\r\n","description":"","footnote":" ( 1 ) - ر . ك : المجدى ، ص 91 ؛ نسب قريش ، ص 57 ؛ مناقب ، ج 4 ، ص 85 ؛ لباب الانساب ، ج 1 ، ص 349 .  ( 2 ) - كامل بهايى ، ج 2 ، ص 179 ؛ روضة الشهدا ، ص 484 .  ( 3 ) - انوار الشهادة ، ص 163 .  ( 4 ) - معالى السبطين ، ج 2 ، ص 214 . ولى نظر به اينكه مادر امام سجّاد ( ع ) ، هنگام تولد آن حضرت ، از دنيا رفت ، امكان نداشته كه مادر رقيّه ، خردسال باشد ؛ مگر اينكه بگوئيم ، شاه زنان غير از شهربانو مادر امام چهارم ( ع ) بوده است . ( سرگذشت جانسوز حضرت رقيه ( س ) ، ص 9 . )  ( 5 ) - سرگذشت جانسوز حضرت رقيه ( س ) ، ص 12 - 13 . ","page_name":" 152 ","page_number":152},
  {"content":"\r\n\r\n1 - زمانى كه حضرت سيّدالشهدا ( ع ) ، اشعار معروف « يا دَهْر افّ لك من خليل . . . » را ايراد فرمود و گريه و ناله‌ى زنان حرم را شنيد به رقيّه و برخى ديگر از زنان خطاب كرد : « زمانى كه من كشته شدم در مرگم گريبان چاك نزنيد و روى نخراشيد و كلامى ناروا بر زبان نرانيد . » « 1 » \r\n2 - هنگامى كه چشم حضرت زينب ( س ) در كوفه به سر نازنين برادر كه بر روى نيزه بود افتاد ، فرمود :\r\nاى برادرم ! با اين فاطمه‌ى كوچك سخن بگو . زيرا نزديك است دلش از شدّت اندوه آب شود . » « 2 » \r\nاين فاطمه ، همان رقيّه ( س ) است كه به علّت نداشتن مادر ، امام حسين ( ع ) بسيار به او علاقه داشت و به زينب ( س ) نيز توصيه مىكرد كه او را نگه‌دارى كند . « 3 » \r\n3 - سيف‌بن عمير ، از اصحاب امام صادق ( ع ) در چكامه‌ى بلند خود و در رثاى سالار شهيدان دوبار ، از رقيّه ( س ) نام برده است . « 4 » \r\n4 - بعيد نيست زينب ، دختر امام حسين ( ع ) كه در خردسالى از دنيا رفت « 5 »  همان دختركى باشد كه به رقيّه ( س ) معروف شده است . « 6 » \r\n5 - اربلى مىگويد : امام حسين ( ع ) چهار دختر داشت . ولى هنگام شمارش آنان ، سه نفر به نام‌هاى زينب ، سكينه و فاطمه را نام مىبرد و از چهارمى ذكرى به ميان نمىآورد . « 7 »  احتمال دارد چهارمين دختر ، همين رقيّه باشد . « 8 » \r\n\r\nخرابه‌ى شام :\r\nمحلّ اقامت حضرت رقيه ( س ) و ساير اسيران در شام ، خرابه‌اى بود كه يزيد به قصد زير آوار ماندن و كشتن اهل‌بيت ( ع ) ، آنان را در آن ، جاى داده است . « 9 »  شيخ صدوق\r\n\r\n","description":"","footnote":" ( 1 ) - ستارهء درخشان شام ، ص 16 . به نقل از الملهوف ، ص 141 .  ( 2 ) - بحار الانوار ، ج 45 ، ص 115 .  ( 3 ) - سرگذشت جانسوز حضرت رقيه ( س ) ، ص 16 .  ( 4 ) - ر . ك المنتخب ، ص 435 .  ( 5 ) - لباب الانساب ، ج 1 ، ص 349 ؛ مناقب ، ج 4 ، ص 85 .  ( 6 ) - تحقيق دربارهء اوّل اربعين حضرت سيّدالشهدا ( ع ) ، ص 685 .  ( 7 ) - كشف الغمه ، ج 2 ، ص 250 .  ( 8 ) - سرگذشت جانسوز حضرت رقيّه ( س ) ، ص 9 .  ( 9 ) - وقايع كربلا ، شيخ عباس قمى ، ص 203 . ","page_name":" 153 ","page_number":153},
  {"content":"\r\n\r\n( ره ) مىگويد : اين بازداشتگاه ، زندانى بود كه اسيران ، در آن ، از نظر سرما و گرما آزار مىديدند . به طورى كه صورت‌هاى شان پوست انداخته بود . « 1 » \r\nدر كامل بهايى آمده است :\r\n« در ميان اسيران ، دختركى بود چهار ساله . شبى از خواب بيدار شد و گفت : پدر من حسين ( ع ) كجاست ؟ در اين ساعت او را به خواب ديدم . سخت پريشان بود زنان و كودكان جمله در گريه افتادند و فغان از ايشان برخاست . يزيد خفته بود . از خواب بيدار شد و تفحّص كرد . خبر بردند كه حال ( اوضاع ) ، چنين است . آن لعين ، گفت كه : بروند و سر پدر او را بياورند و در كنار او نهند . ملاعين ، « 2 »  سر را بياوردند و در كنار آن دختر چهار ساله نهادند . پرسيد : اين چيست ؟ ملاعين گفتند : سر پدر تو است . آن دختر بترسيد و فرياد برآورد و رنجور شد و در آن چند روز جان به حقّ تسليم كرد . » « 3 » \r\nدر برخى از كتاب‌ها ، نقل شده كه دختر چهار ساله‌ى امام حسين ( ع ) با سر بريده‌ى پدر عزيزش چنين سخن مىگفت : پدر جان ! چه كسى تو را با خونت خضاب كرده است ؟ پدر جان ! چه كسى رگ‌هاى گردنت را بريده ؟ پدر جان ! چه كسى مرا در كودكى يتيم كرده است ؟ اى پدر ! چه كسى از يتيم نگه‌دارى كند تا بزرگ شود ؟ اى پدر جان ! چه كسى به فرياد اين زنان بدون پوشش مىرسد ؟ اى پدر ! چه كسى دادرسى اين زنان اسير را مىكند ؟\r\nپدر جان ! چه كسى نظر مرحمتى به سوى اين چشم‌هاى گريان ما مىكند ؟ اى پدر ! كى به اين زنان بىصاحب و غريب توجه خواهد كرد ؟ پدر جان ! ما پس از تو كسى را نداريم . داد از غريبى و بىكسى ؟ اى پدر ! كاش من فداى تو شده و عوض تو مرا كشته بودند . پدر جان ! كاش پيش از اين كور شده و تو را به اين حال مشاهده نكرده بودم . اى پدر جان ! كاش مرا در زير خاك پنهان كرده بودند و نمىديدم كه محاسن مباركت به خون خضاب شده باشد . « 4 » \r\n\r\n","description":"","footnote":" ( 1 ) - امالى صدوق ، ص 142 .  ( 2 ) - ملاعين ، جمع ملعون . لغت نامه دهخدا ، حرف ميم . ولى در متن فوق ، مفرد به كار رفته است .  ( 3 ) - كامل بهايى ، ج 2 ، ص 179 ؛ روضة الشهدا ، ص 484 . با اندكى تفاوت . تاريخ وفات حضرت رقيه ( س ) را پنجم صفر سال 61 ه . ق ذكر كرده‌اند . ( سرگذشت جانسوز حضرت رقيه ( س ) ، ص 12 )  ( 4 ) - انوار الشهادة ، ص 244 - 245 ؛ نيز ر . ك نفس المهموم ، ص 415 ؛ معالى السبطين ، ج 2 ، ص 171 ؛ وسيلة الدارين ، ص 393 . ","page_name":" 154 ","page_number":154},
  {"content":"\r\n\r\n\r\nغسّاله و بدن نيلگون رقيّه ( س ) :\r\nزن غسّاله ، مشغول غسل دادن كودك امام حسين ( ع ) بود . ولى ناگهان دست از كار كشيد . رو به زينب ( س ) كرد و گفت : اى بانوى بزرگوار ! تو از حال اين كودك آگاهى . او بر اثر كدام بيمارى از دنيا رفته است ؟ زينب ( س ) فرمود : چرا چنين سؤالى را مىپرسى ؟ مگر در بدن او جراحتى ديده مىشود ؟ گفت : تمام اندام اين دختر كبود است . اين كبودى ، علامت كسالت مخصوصى مىباشد . زينب ( س ) با چشمان گريان فرمود : اى زن غسّاله ! اين كودك هيچ گونه مريضى نداشت . اين لكّه‌هاى كبود و پوست نيلگون ، اثر تازيانه‌ى دشمن است كه در راه كوفه و شام به او مىزدند . « 1 » \r\n\r\nبىقرارى ام كلثوم در شب دفن رقيّه ( س ) :\r\nدر شب دفن دختر كوچك امام حسين ( ع ) ، ام كلثوم آرام و قرار نداشت . با ناله و ندبه به دور خرابه مىگرديد . هرچه او را تسلّى مىدادند آرام نمىشد . از علّت اين بىقرارى پرسيدند . گفت : شب گذشته ، اين مظلومه ، در سينه‌ى من بود . چون بيدار شدم ديدم كه به شدّت گريه مىكند و آرام نمىگيرد . از سببش پرسيدم . گفت : عمّه جان ! آيا در شهر مانند من كسى يتيم و اسير مىباشد ؟ عمّه جان ! مگر اينها ما را مسلمان نمىدانند .\r\nبه چه جهت به ما آب و نان نمىدهند و از آن مضايقه مىكنند ؟ اين مصيبت مرا به گريه آورده و طاقت خوابيدن را ندارم . « 2 » \r\n\r\nبه ياد رقيّه ( س ) در مدينه :\r\nهنگامى كه حضرت زينب ( س ) با همراهان به مدينه بازگشتند ؛ زن‌هاى مدينه براى عرض تسليت ، به حضور زينب ( س ) آمدند . زينب ( س ) حوادث جانسوز كربلا ، كوفه و شام را براى آنها بيان مىكرد و آنها مىگريستند ؛ تا اينكه به ياد رقيه ( س ) افتاد و فرمود : اما مصيبت وفات رقيه ( س ) در خرابه‌ى شام كمرم را خم و مويم را سفيد كرد .\r\n\r\n","description":"","footnote":" ( 1 ) - الوقايع و الحوادث ، ج 5 ، ص 81 .  ( 2 ) - ستارهء درخشان شام ، ص 208 . ","page_name":" 155 ","page_number":155},
  {"content":"\r\n\r\nزنها وقتى اين سخن را شنيدند ، صدايشان به گريه بلند شد ؛ و آن روز به ياد رنج‌هاى جانگداز رقّيه ( س ) بسيار گريستند . « 1 » \r\n\r\nبارگاه حضرت رقيّه ( س ) :\r\nحرم ملكوتى حضرت رقيه ( س ) ، در محلّه‌ى عماره‌ى دمشق و در شمال شرقى مسجد اموى ، روحانيت خاصّى به اين شهر بخشيده است . نخستين عمارت آستانه‌ى وى خانه‌اى ست كه در آن به شهادت رسيد و در آنجا مدفون شد . عمارت‌هاى بعدى ، به ترتيب در قرن هشتم ، يازهم ، سيزدهم و چهاردهم و آخرين توسعه‌ى اطراف آستانه با كمك دولت جمهورى اسلامى ايران و با همّت شيعيان در سال يكهزار و چهارصد و پنج هجرى قمرى انجام شد . « 2 » \r\n\r\n36 - رقيّه بنت على ( ع )\r\nرقيّه دختر امير المؤمنين ( ع ) با برادرش عمر دو قلو به دنيا آمد « 3 »  و از آخرين فرزندان آن حضرت به شمار مىآيد « 4 »  كه برخى او را تحت عنوان رقيّه كبرى و يا ام‌كلثوم صغرى « 5 »  ذكر كرده‌اند . وى همسر و بانوىِ حرم مسلم‌بن عقيل بود كه با دختر و پسرانش در كربلا حضور داشت ، فرزندانش به نام‌هاى عبداللَّه‌بن مسلم ، محمدبن مسلم و علىبن مسلم در كربلا به شهادت رسيدند . « 6 » \r\nبرخى گويند كه : على ( ع ) سه فرزند به نام رقيّه داشت . يكى از آنان مادرش فاطمه زهرا ( س ) بود ، ديگرى مادرش صهباء تغلبيه بود كه على ( ع ) او را از اسيران عين التّمر اختيار\r\n\r\n","description":"","footnote":" ( 1 ) - سرگذشت جانسوز حضرت رقيّه ( س ) ، ص 50 - 51 .  ( 2 ) - اعيان الشيعه ، ج 7 ، ص 34 ؛ دائرة المعارف تشيّع ، ج 1 ، ص 77 - 78 .  ( 3 ) - نسب قريش ، ص 42 ؛ المعارف ، ص 210 ؛ لباب الأنساب ، ج 1 ، ص 333 و 337 .  ( 4 ) - نسب قريش ، همانجا .  ( 5 ) - رياحين الشريعة ، ج 4 ، ص 255 و ج 3 ، ص 299 .  ( 6 ) - تاريخ طبرى ، ج 5 ، ص 469 ؛ نفس المهموم ، ص 286 ؛ مقاتل الطالبيين ، ص 94 دارالمعرفة ؛ المعارف ، ص 204 . رياحين الشريعه ، همانجا . لباب الانساب ، ج 1 ، ص 333 . ","page_name":" 156 ","page_number":156},
  {"content":"\r\n\r\nكرده بود . « 1 »  سوّمى هم به نام رقيّه صغرى مىباشد . « 2 » \r\nرقيّه از جمله كسانى است كه در حادثه كربلا به اسارت لشكريان بنى اميه درآمد « 3 »  و در شام در مجلس يزيد اسرا را وارد كردند در حالى كه به ريسمانى آنها را بسته بودند ، يزيد از نام آنان پرسيد ؟ در جوابش يكى يكى را معرفى كردند از جمله كسانى كه نامش در آنجا برده شد رقيّه دختر على بود . « 4 »  از تاريخ وفات و محل دفنش اطلاعى به دست نيامده است .\r\n\r\n37 - رمله\r\nرمله ، ام ولد و مكنّى به ام ابىبكر است . « 5 »  او را نجمه « 6 »  و نفيله نيز ناميده‌اند . « 7 »  وى با امام مجتبى ( ع ) ازدواج كرد و صاحب سه فرزند به نام‌هاى عمرو ، قاسم و عبداللَّه گرديد . « 8 » \r\nرمله در روز عاشورا مقابل خيمه ايستاده و نظاره‌گر مبارزه‌ى فرزندش حضرت قاسم ( ع ) با دشمن بود . « 9 »  اگرچه مورّخان به اسارتش تصريح نكرده‌اند ولى چون در دشت نينوا حضور داشته ، « 10 »  مىتوان نام وى را در شمار اسيران كربلا نيز قرار داد .\r\n\r\n","description":"","footnote":" ( 1 ) - تاريخ طبرى ، ج 5 ، ص 154 و 469 ؛ و ج 3 ، ص 383 .  ( 2 ) - المجدى ، ص 11 و 12 .  ( 3 ) - عاشورا چه روزى است ، ص 290 .  ( 4 ) - الدمعة الساكبه ، ج 5 ، ص 103 .  ( 5 ) - ابصار العين ، ص 72 ؛ تاريخ طبرى ، ج 5 ، ص 468 ؛ معالى السبطين ، ج 2 ، ص 235 ؛ تنقيح المقال ، ج 2 ، ص 18 ( باب القاف ) .  ( 6 ) - رياحين الشريعه ، ج 3 ، ص 299 ؛ وسيلة الدارين ، ص 253 .  ( 7 ) - حياة الامام الحسن ( ع ) ، ج 2 ، ص 460 .  ( 8 ) - معالى السبطين ، ج 2 ، ص 235 .  ( 9 ) - ابصار العين ، ص 224 ؛ تاريخ زندگانى امام حسين ( ع ) ، عماد زاده ، ج 2 ، ص 340 ؛ وسيلة الدارين ، ص 416 .  ( 10 ) - رياحين الشريعه ، ج 3 ، ص 299 . ","page_name":" 157 ","page_number":157},
  {"content":"\r\n\r\n\r\n38 - روضة\r\nروضة ، كنيز و خدمتكار پيامبر گرامى اسلام بود . « 1 »  طبرى ذيل آيه‌ى شريفه‌ى « يا ايّها الذين آمنوا لاتَدْخُلوا بُيُوتاً غيرَ بُيُوتِكم حتّى تَسْتَأْنِسُوا وَ تُسَلِّمُوا على أَهْلِها » « 2 »  ( نور : 27 ) مىگويد : پيامبر ( ص ) در رابطه با شخصى كه از آن حضرت رخصت ورود به محضرش را مىخواست به روضة فرمود : به او بگو ابتدا سلام كند سپس اجازه‌ى ورود بگيرد . « 3 » \r\nآن گاه كه جهان اسلام به سوگ رسول خدا ( ص ) نشست ، روضه به خانه‌ى حضرت فاطمه ( س ) رفت و پس از شهادت سرور زنان جهان و ازدواج حضرت زينب ( س ) ، به خدمت فرزندان او در آمد . چون كاروان حسينى ، آهنگ خروج از مدينه را نواخت ، او نيز همراه حضرت زينب ( س ) « 4 »  به كربلا آمد و ناظر مصائب اهل بيت ( ع ) بود . « 5 »  اگرچه مورّخان به اسارت روضة در حادثه‌ى كربلا اشاره‌اى نكرده‌اند ولى با توجه به حضور او در واقعه‌ى تلخ عاشورا مىتوان وى را از اسيران كربلا به شمار آورد .\r\n\r\n39 - زيد بن حسن ( ع )\r\nزيدبن حسن از فرزندان امام حسن مجتبى ( ع ) مىباشد « 6 »  شمارى از منابع از او به عنوان يكى از اسيران كربلا نام برده‌اند . « 7 »  برخى از منابع هم از او به عنوان شهيد ياد كرده‌اند . « 8 » \r\n\r\n","description":"","footnote":" ( 1 ) - بحار الانوار ، ج 16 ، ص 126 .  ( 2 ) - « اى كسانى كه ايمان آورده‌ايد به خانه هايى كه خانه‌هاى شما نيست داخل نشويد . تا اجازه بگيريد و براهل آن سلام گوييد . »  ( 3 ) - جامع البيان ، ج 10 ، ص 110 ؛ نيز ر . ك الاصابة ، ج 8 ، ص 145 .  ( 4 ) - برخى گفته‌اند : وى كنيز حضرت سكينه ( س ) بوده است . ( المفيد فى ذكرى السبط الشهيد ، ص 13 )  ( 5 ) - معالى السبطين ، ج 2 ، ص 230 ؛ وسيلة الدارين ، ص 425 .  ( 6 ) - تاريخ يعقوبى ، ج 2 ، ص 228 .  ( 7 ) - الدّمعة السّاكبه ، ج 5 ، ص 35 ، مقتل الحسين ( ع ) مقرّم ، ص 306 ؛ اسرار الشهاده ، ج 3 ، ص 304 ؛ عاشوراچه روزى است . ص 289 ؛ تاريخ زندگانى امام حسين ( ع ) ، ج 2 ، ص 183 ؛ مدينة الحسين ( ع ) ، ص 63 .  ( 8 ) - وسيلة الدارين ، ص 430 . ","page_name":" 158 ","page_number":158},
  {"content":"\r\n\r\nمرحوم شيخ مفيد ( ره ) مىفرمايد : كه فرزندان امام حسن ( ع ) پانزده دختر و پسر بودند .\r\nيكى از آنها زيد است كه سرپرست صدقات رسول خدا ( ص ) و از ديگر فرزندان امام حسن ( ع ) سالمندتر بوده است ، زيد مردى با شخصيّت ، بزرگوار ، خوش نفس و پرخير بود كه شاعران او را ستايش بسيار مىكردند ، مردمان از جاهاى دور و نزديك براى بهره‌گيرى از محضرش بسوى او رهسپار مىشدند ، مورخان نوشته‌اند كه زيد همچنان متولى و سرپرست صدقات رسول خدا ( ص ) بود تا اينكه سليمان‌بن عبدالملك به خلافت رسيد .\r\nسليمان وقتى به خلافت رسيد به فرماندار خويش در مدينه نامه نوشت و دستور داد كه با رسيدن نامه زيدبن حسن را از منصب سرپرستى صدقات رسول‌خدا ( ص ) بر كنار كن و به‌جاى او شخص ديگرى را - كه مردى از بستگانش بود - بگمار و هر گونه كمكى از تو خواست به او كمك كن . والسّلام . امّا با روى كار آمدن عمربن عبدالعزيز طبق فرمانى كه به همان فرماندار مدينه صادر كرد مجدّداً زيد به عنوان متولى صدقات رسول خدا ( ص ) انتخاب شد . عمربن عبدالعزيز در نامه‌اش نوشت : زيدبن حسن مرد شريف قبيلهء بنى هاشم و سالمند ايشان است ، همين كه نامه‌ام به تو رسيد صدقات رسول خدا ( ص ) را به او بازگردان و هرگونه كمكى اگر از تو خواست كمكش‌كن .\r\nزيد بدون اينكه هيچ گونه ادّعاى امامتى كرده باشد از دنيا رفت هيچ يك از گروه شيعه و نه ديگران چنين ادعايى دربارهء او نكردند . طبق گفتهء مرحوم مفيد ، زيد در سن نود سالگى دار دنيا را وداع گفت . « 1 » \r\n\r\n40 - زينب صغرى\r\nزينب صغرى دختر اميرالمؤمنين ( ع ) ، مادرش فاطمه ( س ) و كنيه‌اش ام كلثوم مىباشد . « 2 »  وى به همسرى محمدبن عقيل‌بن ابى طالب در آمد و فرزندانى به نامهاى عبداللَّه و عبدالرّحمن و قاسم برايش آورد . « 3 »  ام كلثوم بعد از محمدبن عقيل به همسرى\r\n\r\n","description":"","footnote":" ( 1 ) - الارشاد ، ج 2 ، ص 22 - 20 .  ( 2 ) - الارشاد ، ج 1 ، ص 354 ؛ بحار الانوار ، ج 42 ، ص 89 .  ( 3 ) - نسب قريش ، ج 21 ، ص 44 ؛ المعارف ، ص 204 . ","page_name":" 159 ","page_number":159},
  {"content":"\r\n\r\nكثيربن عباس‌بن عبدالمطلب در آمد كه از او هم دخترى به نام ام كلثوم به دنيا آورد . « 1 »  عبيدلى در ضمن نقل برخى از مطالب ذكر شده مىگويد مادرش ام ولد بوده و او در مدينه وفات يافته است . « 2 » \r\nگروهى از مورّخان بر اين عقيده هستند كه اميرمؤمنان على ( ع ) دو دختر داشته به نام ام كلثوم يكى از صدّيقه طاهره كه در زمان عمر از دنيا رفته است ، ديگرى هم در جمع كاروان اسيران كربلا به شام سفر كرده از يكى ديگر از همسران اميرالمؤمنين ( ع ) مىباشد . « 3 » \r\n\r\nهمراهى زينب صغرى با امام حسين ( ع ) :\r\nاز جمله كسانى كه هنگام خروج امام ( ع ) از مدينه آن حضرت را همراهى كرد ، زينب صغرى ، ام كلثوم بوده است . « 4 »  در شب عاشورا پس از شنيدن اشعار امام حسين ( ع ) دربارهء بىوفايى دنيا ام كلثوم فرياد برآورد : وامحمّداه ، واعليّاه ، واامّاه ، وافاطمناه ، واحسناه ، واحسيناه ، واضيعتاه بعدك يا اباعبداللَّه ( ع ) ، در حالى كه اينها را صدا مىزد ، گفت : اى واى از آن درماندگى و بيچارگى كه بعد از تو گريبانگير ما خواهد شد . اى اباعبداللَّه ! امام ( ع ) خواهرش را تسلّى داد و فرمود : خواهرم وعدهء الهى را از ياد مبر و مطمئن باش كه ساكنان آسمانها همه از بين خواهند رفت و اهل زمين همه مىميرند . به طور كلى همهء مخلوقات در جهان هستى روزى هلاك خواهند شد . سپس امام ( ع ) عده‌اى از خاندان خود را مورد خطاب قرار داد كه از جملهء آنها امّ كلثوم بود امام فرمودند : بعد از شهادتم بيتابى نكنيد گريبان چاك نكنيد ، صورتهاى خود را مجروح ننماييد ، سخنان بيهوده بر زبان جارى مسازيد كه موجب ناخشنودى خداوند گردد . « 5 » \r\n\r\nخطبهء حضرت ام كلثوم در كوفه :\r\n\r\n","description":"","footnote":" ( 1 ) - نسب قريش ، همانجا .  ( 2 ) - اخبار الزينبات ، ص 125 .  ( 3 ) - لهوف ، ص 200 ، با ترجمهء پاورقى ساحل خونين .  ( 4 ) - المفيد فى ذكر السّبط الشهيد ، ص 13 .  ( 5 ) - الملهوف ، ص 141 - 140 . ","page_name":" 160 ","page_number":160},
  {"content":"\r\n\r\nدر شهر كوفه ، دختر و الا مقامِ على ( ع ) ام كلثوم از پشت پرده در حالى كه بلند بلند گريه مىكرد خطابه‌اى براى مردم ايراد كرد و فرمود :\r\nاى كوفيان ! شرمتان باد ! چرا حسين ( ع ) را رها كرديد و كشتيد ؟ و زنانش را به اسارت گرفتيد و سوگوار كرديد ؟ اى مرگ بر شما ! از رحمت خدا به دور مانيد . واى بر شما ! آيا مىدانيد چه خطاى بزرگى مرتكب شده‌ايد ؟ و چه گناهى به دوش گرفته‌ايد ؟ و چه خونهايى را ريخته‌ايد ؟ و چه دخترانى را سوگوار كرده‌ايد ؟ و چه اموالى را به تاراج برده‌ايد ! بهترين مردان پس از پيامبر ( ص ) را كشتيد و قلب هايتان از رحم و شفقت تهى شد ! آگاه باشيد كه حزب خداوند رستگارند و حزب شيطان زيانكار . « 1 » \r\nآنگاه پس از اين خطبه اشعار ذيل را خواندند :\r\n قَتَلْتُمْ أَخى صَبْراً فَوَيْلٌ لِامِّكُمْ * مَسْتُجْزَوْنَ ناراً حَرُّها يَتَوَقَّدُ\r\nسَفَكْتُمْ دِماءً حَرَّمَ اللَّهُ سَفْكَها * وَ حَرَّمَهَا الْقُرْانُ ثُمّ مُحَمَّدُ\r\nأَلا فَابْشِروُا بِالنَّارِ انِّكُمْ غَداً * لَفى قَعْرِ نارٍ حَرُّها يَتَصَعَّدُ\r\nوَ انِّى لَأَبْكى فى حَياتى عَلى أَخى * عَلى خَيْرِ مَنْ بَعْدَ النَّبِىِّ سِيُولَدُ\r\nبِدَمْعٍ غَزيرٍ مُسْتَهِلٍّ مُكَفْكَفٍ * عَلَى الْخَدِّ مِنّى دائِبٌ لَيْسَ يَحْمَدُ « 2 »  \r\nبرادرم را مظلومانه كشتيد . واى بر مادرهاتان ، كه به زودى آتشى فروزان را به پاداش خواهيد گرفت .\r\nشما خونهايى را ريختيد كه خداوند و محمد ( ص ) و قرآن ريختن آنها را حرام كرده‌اند .\r\nبدانيد و همديگر را به عذاب بشارت دهيد . زيرا كه فردا به طور قطع در جهنّم جاودانه خواهيد شد .\r\nتا زنده‌ام بر برادرم مىگريم ، بر بهترين كسى كه پس از پيامبر ( ص ) ولادت يافته است .\r\nبا اشكى فروزان كه پيوسته برگونه‌هاى من جارى است و خشك نمىشود .\r\n\r\nدرخواست ام كلثوم از شمر :\r\nچون اسيران را به همراه سرهاى شهيدان از كوفه به شام حركت دادند ، قبل از رسيدن به شام حضرت ام كلثوم به شمر - كه در بين كوفيان بود - نزديك شد و گفت :\r\n\r\n","description":"","footnote":" ( 1 ) - الملهوف ، ص 198 .  ( 2 ) - همانجا . ","page_name":" 161 ","page_number":161},
  {"content":"\r\n\r\nحاجتى از تو دارم ! شمر گفت : چه مىخواهى ؟ فرمود : وقتى ما را وارد شهر كرديد از دروازه‌اى ببريد كه تماشاگر كمترى داشته باشد ! و به سربازان بگو اين سرها را از ميان كجاوه‌هاى ما بيرون ببرند و از ما دور كنند ؛ زيرا از بس ما را به اين حال ديدند ، خوار و ذليل شديم . شمر ملعون در جواب خواستهء ام كلثوم - از روى كفر و عناد و سركشى - دستور داد : سرها را بر نوك نيزه كرده و در وسط كجاوه‌ها ببرند و در چنين وضعيّتى آنها را بين تماشاگران بگردانند ، تا آنكه به دروازه دمشق رسيدند ، و بر پلّه‌هاى در مسجد جامع ايستادند ، همان جايى كه اسيران را در آنجا نگه مىداشتند . « 1 » \r\n\r\n41 - سكينه ( ع )\r\nاو ، دختر با كمال و با فضيلت امام حسين ( ع ) و رباب فرزند امرىء القيس است . « 2 »  نامش را ، أميمه ، أمينه ، آمنه ، امامه و اميّه گفته‌اند . « 3 »  امّا به « سكينه » لقبى كه مادرش ، رباب به او داده « 4 »  مشهور مىباشد . سال ولادت سكينه به درستى روشن نيست . ولى چون در زمان حيات پدرش بالغه و بانويى رشيده بوده مىتوان گفت در روز عاشورا ده يا چهارده ساله و تولدش سال 47 يا 51 قمرى بوده است . « 5 » \r\nاو ، عفيفه ، بخشنده ، شاعر ، فصيح و بليغ ، آشنا در نزد اهل ادب ، با فراست ، با وقار و\r\n\r\n","description":"","footnote":" ( 1 ) - الملهوف ، ص 210 .\r\nدر پايان يادآورى مىكنم كه گرچه شمارى از منابع معتبر مانند ارشاد ، بحار ، اخبار زينبات ، ام كلثوم را كنيهء زينب صغرى دانسته‌اند ، ولى برخى از منابع اينها را جدا از هم مىدانند و در بيان شمار فرزندان هم زينب صغرى را هم ام كلثوم را جدا جدا آورده‌اند . ( المعارف ، ص 211 - 210 ) و برخى هم مىگويند ام كلثوم همان نفيسه است ( لباب الانساب ، ج 1 ، ص 334 ؛ المجدى ، ص 11 و 12 ؛ نسب قريش ، ص 45 . )  ( 2 ) - اعلام الورى ، ص 251 ؛ نور الابصار ، ص 309 ؛ شذرات الذهب ، ج 1 ، ص 154 .  ( 3 ) - الاغانى ، ج 16 ، ص 138 ؛ مقاتل الطالبيين ، ص 90 دارالمعرفة ؛ رياحين الشريعه ، ج 3 ، ص 48 ؛ اعيان‌الشيعه ، ج 3 ، ص 491 . مؤلف اين كتاب مىگويد ممكن است اميمه تصغير « امامه » باشد .  ( 4 ) - وفيات الاعيان ، ج 2 ، ص 397 ؛ شرح الاخبار ، ج 3 ، ص 181 ؛ السيّدة سكينه ، ص 111 .  ( 5 ) - السيّده سكينه ( ع ) ، ص 112 ، 114 ؛ حضرت زينب كبرى ، عماد زاده ، ص 308 ، 322 . ","page_name":" 162 ","page_number":162},
  {"content":"\r\n\r\nخوش ذوق بود . « 1 »  امام حسين ( ع ) درباره‌اش مىفرمايد :\r\n« امّا سكينة فغالب عليها الاستغراق مع اللَّه . » « 2 » \r\n« اما سكينه غالباً و با تمام وجود محو جمال ازلى خداى متعال است . »\r\nبه جهت اين مقام و الا است كه امام حسين ( ع ) در روز عاشورا ، وى را « يا خيرة النسوان » ، اى بهترين زنان ، خطاب فرمود : « 3 » \r\nدرباره‌ى ازدواج حضرت سكينه با همسران متعدّد گزارشهاى مختلفى نقل شده ، « 4 »  ولى آنچه صحيح به نظر مىرسد آن است كه وى ، تنها به عقد عبداللَّه‌بن حسن ( ع ) در آمد و او نيز قبل از زفاف در كربلا به فيض شهادت نايل آمد . « 5 » \r\n\r\nسكينه با كاروان حسينى :\r\nاز سكينه دخت گرامى سيّدالشهدا ( ع ) گزارش هايى دربارهء شب عاشورا ، هنگام شهادت علىاكبر ( ع ) ، وداع پدر و آمدن ذوالجناح و قتلگاه بيان شده است . « 6 »  از جمله اينكه آن بانوى محترمه مىفرمايد :\r\nهنگام بيرون رفتن ما از مدينه به سوى مكه ، هيچ كس ، ترس و خوفش ، از ما اهل بيت بيشتر نبود . « 7 » \r\nنيز نقل شده است كه چون امام حسين ( ع ) ، هفتاد و دو تن از ياران و خاندانش را كشته و بر روى زمين افتاده ديد متوجه خيمه‌گاه شد و به سكينه و ساير زنان سلام داد . سكينه\r\n\r\n","description":"","footnote":" ( 1 ) - الاغانى ، ج 16 ، ص 143 ؛ معالى السبطين ، ج 2 ، ص 215 ؛ تاريخ زندگانى امام حسين ( ع ) ، عماد زاده ، ج 2 ، ص 228 ؛ تاريخ زندگانى امام حسين ( ع ) ، محلّاتى ، ص 560 .  ( 2 ) - السيّده سكينه ( ع ) ، ص 33 .  ( 3 ) - همان ، ص 36 .  ( 4 ) - الاغانى ، ج 16 ، ص 149 ؛ شذرات الذهب ، ج 1 ، ص 154 ؛ وفيات الاعيان ، ج 2 ، ص 394 .  ( 5 ) - شرح الاخبار ، ج 3 ، ص 180 - 181 ؛ نور الابصار ، ص 310 .  ( 6 ) - رياحين الشريعه ، ج 3 ، ص 270 .  ( 7 ) - المنتخب ، ص 411 . ","page_name":" 163 ","page_number":163},
  {"content":"\r\n\r\nفرياد زد : پدر جان ! آيا تن به مرگ داده‌اى ؟ امام ( ع ) فرمود : چگونه تن به مرگ ندهد كسى كه يار و ياورى ندارد . سكينه گفت : ما را به حرم جدّمان بازگردان . امام ( ع ) فرمود : اگر مرغ سنگ خوار را به حال خود مىگذاردند مىخوابيد . « 1 »  امام حسين ( ع ) به زنها گفت :\r\nسكينه‌ى من امروز يتيم خواهد شد ؛ به او توجّه و التفات كنيد ، زيرا دل يتيمان نازك مىباشد . « 2 »  در اين وقت سكينه فرياد كنان به سوى آن حضرت آمد و امام ( ع ) او را در آغوش گرفت و فرمود :\r\n« اى سكينه ! بدان كه گريه‌ى تو پس از مرگ من طولانى خواهد شد . » « 3 » \r\nچون دشمن ، زنان را از ميان كشتگان عبور داد ، حضرت سكينه خود را بر روى جسد پدر انداخت و آن را در آغوش گرفت . در اثر گريه ، بىهوش شد . در آن حالت شنيد كه پدرش مىفرمايد :\r\n« شيعيان من ! هر زمان كه آب گوارايى نوشيديد ، مرا به ياد آوريد . يا حكايت غريب يا شهيدى را شنيديد بر من بگرييد . »\r\nسكينه جسد پدر را رها نمىكرد و كسى نمىتوانست او را از پدرش جدا كند . تا اينكه گروهى از اعراب ، وى را با زور از بدن پدر جدا كردند . « 4 » \r\n\r\nسكينه در اسارت :\r\nدوره‌ى جديد ولى طاقت فرساى زندگى بانو سكينه ( ع ) ، يعنى دوران اسارت از روز يازدهم محرّم آغاز شد . « 5 »  او همراه ساير اسيران و سرهاى شهيدان در حالى كه بر شتر برهنه سوار و ريسمان اسارت به گردنش بود ، از كربلا به كوفه و شام به اسارت برده شد . « 6 » \r\n\r\n","description":"","footnote":" ( 1 ) - بحار الانوار ، ج 45 ، ص 47 .  ( 2 ) - روضة الشهدا ، ص 424 .  ( 3 ) - مناقب ، ج 4 ، ص 119 ؛ نيز ر . ك السيّدة سكينه ( ع ) ، ص 36 .  ( 4 ) - مصباح كفعمى ، ص 741 ؛ الملهوف ، ص 181 ؛ بحار الانوار ، ج 45 ، ص 59 ؛ السيّدة سكينه ( ع ) ، ص 115 ؛ مقتل الحسين ( ع ) ، مقرّم ، ص 307 .  ( 5 ) - شرح الاخبار ، ج 3 ، ص 199 ؛ ترجمة الامام الحسين ( ع ) ، ابن سعد ، ص 78 ؛ مقاتل الطالبيين دارالمعرفة ، ص 119 ؛ نفس المهموم ، ص 151 .  ( 6 ) - اعيان الشيعه ، ج 3 ، ص 392 ؛ السيّدة سكينه ( ع ) ، ص 63 ؛ سكينه دختر امام حسين ( ع ) ، علىمحمد علىدخّيل ، ص 18 . ","page_name":" 164 ","page_number":164},
  {"content":"\r\n\r\nحضرت سكينه در توقّفگاه « قصر بنى مقاتل » كه سپاه عمربن سعد مشغول استراحت و تهيّه‌ى آب بودند ، تنها به سوى درختى رفت و اندكى خوابيد . در اين هنگام ، دشمن زبون ، كاروان اسيران را حركت داده و سكينه در بيابان جا ماند . درخواستِ هم محملِ او ، فاطمه بنت الحسين ( ع ) از ساربان مبنى بر توقّف كاروان بىنتيجه ماند و قافله‌ى اسيران حركت كرد . ولى پس از طىّ مقدارى از مسير و با اصرارِ فاطمه ، ساربان ، شتر را نگه داشت و سكينه به كاروان ملحق شد . « 1 » \r\n\r\nسكينه در مجلس يزيد :\r\nامام محمد باقر ( ع ) مىفرمايد : چون ذرّيه و اهل بيت امام حسين ( ع ) را در روز و با وضعى خاصّ به مجلس يزيد بردند ، مردم جفاكار شام گفتند : اسيرانى نيكوتر از اينان نديده‌ايم . حضرت سكينه كه ريسمان به كتفش بسته بودند فرمود : ما اسيران خاندان پيامبريم . « 2 » \r\nگردانندگان مجلس يزيد ، سكينه را جايى نشانده بودند كه سر بريدهء پدر را نبيند . « 3 »  ولى وقتى تلاش كرد تا آن را ببيند يزيد با چوب خيزران بر لب و دندان مبارك پدرش مىزد .\r\nصداى گريه‌اش بلند شد . به طورى كه زن‌هاى يزيد و دختران معاويه به گريه افتادند .\r\nسرانجام او و خواهرش ، فاطمه ، بىتاب گشته و به عمّه‌ى خود زينب پناه بردند و گفتند :\r\n« يا عمّتاه انّ يزيداً ينكث ثنايا ابينا بقضيبه . » « 4 » \r\n« عمّه جان ! يزيد با چوب دستى خود دندان‌هاى پيشين پدرمان را مىزند . »\r\n\r\n","description":"","footnote":" ( 1 ) - الدمعة الساكبة ، ج 5 ، ص 75 - 76 . اين اتّفاق به نحو ديگرى نيز ذكر شده است . ( معالى السبطين ، ج 2 ، ص 136 - 137 . )  ( 2 ) - امالى صدوق ، ص 141 ، بحار الانوار ، ج 45 ، ص 155 ، 169 ؛ نفس المهموم ، ص 396 ؛ المنتخب ، ص 473 .  ( 3 ) - تاريخ الاسلام ، ذهبى ، ج 4 ، ص 18 .  ( 4 ) - معالى السبطين ، ج 2 ، ص 156 ؛ كبريت احمر ، ص 253 . نيز ر . ك مقاتل الطالبيين ، ص 119 ؛ السيّدة سكينه ( ع ) ، ص 64 با اندكى تفاوت و اختصار . ","page_name":" 165 ","page_number":165},
  {"content":"\r\n\r\n\r\nجسارت مرد شامى به سكينه ( ع ) :\r\nمردى از قبيله‌ى لَخْم به يزيد گفت : اى امير ! اين كنيز را به من ببخش تا خدمتكارم باشد . « 1 »  سكينه خود را به عمّه‌اش ام كلثوم چسبانيد و عرض كرد : عمّه جان ! او مىخواهد دختران پيامبران ، خدمتكارِ فرزندان بىپدر شوند . ام كلثوم او را نفرين كرد و دعايش مستجاب شد . « 2 » \r\n\r\nخواب حضرت سكينه ( ع ) در شام :\r\nدختر بزرگوار امام حسين ( ع ) پس از چهار روز اقامت در دمشق خوابى ديد كه بخشى از آن چنين است :\r\n« ديدم زنى در هُودَجى نشسته و دستان خود را روى سرگذاشته است . پرسيدم : اين زن كيست ؟ گفتند : او فاطمه ، دختر محّمد ( ص ) و مادر پدر تو است . گفتم : به خدا سوگند نزد او مىروم و ستم‌هاى وارد شده به ما را به او مىگويم . سپس با شتاب به سوى او رفتم تا به او رسيدم و برابرش ايستادم و مىگريستم و مىگفتم : مادر جان ! به خدا سوگند حقّ ما را انكار كردند و جمع ما را پراكنده و حريم ما را هتك كردند . مادر جان ! به خدا پدرمان ، حسين ( ع ) را كشتند . فرمود : سكينه جانم ! ديگر نگو . زيرا بند دلم را پاره كردى و جگرم را شكافتى . اين پيراهن پدرت حسين ( ع ) است كه از من دور نمىشود تا با اين پيراهن خدا را ملاقات كنم . » « 3 » \r\n\r\nاقدامات حضرت سكينه در طول اسارت و پس از آن :\r\nالف ) پاىبندى به حجاب و عفاف :\r\n\r\n","description":"","footnote":" ( 1 ) - شبيه اين موضوع درباره‌ى فاطمه بنت الحسين ( ع ) نيز ذكر گرديده است . ر . ك مقاله فاطمه بنت الحسين ( ع ) در همين كتاب .  ( 2 ) - المنتخب ، ص 472 .  ( 3 ) - الملهوف ، ص 220 . نيز ر . ك مثيرالاحزان ، ص 104 ؛ بحار الانوار ، ج 45 ، ص 194 . ","page_name":" 166 ","page_number":166},
  {"content":"\r\n\r\nوقتى سهل‌بن سعد ، اسيران را شناخت كه از دودمان پيامبرند جلو رفت و از يكى از آنان پرسيد : تو كيستى ؟ گفت : سكينه ، دختر امام حسين ( ع ) . پرسيد : آيا كار و حاجتى دارى ؟ من ، سهل ، صحابى جدّت رسول خدايم . سكينه فرمود : به نيزه دارى كه اين سر مقدس را مىبرد بگو از ما جلوتر حركت كند تا مردم به نگاه كردن آن مشغول شوند و به حرم رسول اللَّه چشم ندوزند . سهل به سرعت رفت و چهارصد درهم به نيزه‌دار داد . او هم سر مطهّر را از زنان دور كرد . « 1 » \r\nدر گزارش ديگرى آمده است : يزيد دستور داد اسيران آل محمد ( ص ) را وارد مجلس كردند . نام تك تك آنها را پرسيد . . . و خطاب به حضرت سكينه ( ع ) گفت : اين زن كيست ؟\r\nگفتند : سكينه دختر حسين ( ع ) . يزيد گفت : تو سكينه هستى ؟ سكينه گريه كرد و به قدرى ناراحت شد كه نزديك بود جان بسپارد . يزيد گفت : چرا گريه مىكنى ؟ فرمود : چگونه گريه نكند كسى كه پوشش ندارد تا صورتش را از نگاه تو و اهل مجلس بپوشاند ؟ يزيد گفت : اى سكينه ! پدرت حقّ مرا منكر شد و قطع رحم با من كرد و در رياست و رهبرى با من ستيز نمود . سكينه گريست و فرمود : اى يزيد از كشتن پدرم خوشحال مباش . او مطيع خدا و رسولش بود ، و دعوت حق را لبّيك گفت ، و به سعادت نايل گرديد . ولى روزى خواهد آمد كه تو را بازخواست مىكنند . خود را آماده پاسخ‌گويى كن . ولى از كجا تو بتوانى پاسخ بدهى ؟ يزيد گفت : اى سكينه ساكت باش ! پدرت بر من حقّى نداشت . « 2 » \r\nب ) اعتراض به يزيد و دفاع از اهل بيت ( ع )\r\nچون اسيران كربلا را با دستان بسته مقابل يزيد قرار دادند ، سكينه ، او را تهديد كرد و با شجاعت تمام به او گفت : اى يزيد ! دختران رسول خدا را به اسارت مىگيرى .\r\n« واللَّه ما رَأيْتُ أقسى قلباً مِنْ يزيدٍ ولا رأيتُ كافراً ولا مشركاً شراً منه ولا اجفى منه . » « 3 » \r\nبه خدا سوگند ! هرگز كسى را سخت دل‌تر و كافرتر و جفا كارتر از يزيد نديدم .\r\n\r\n","description":"","footnote":" ( 1 ) - مقتل الحسين ( ع ) ، خوارزمى ، ج 2 ، ص 61 ، چاپ قديم ؛ بحار الانوار ، ج 45 ، ص 128 با كمى تفاوت .  ( 2 ) - معالى السبطين ، ج 2 ، ص 163 .  ( 3 ) - ترجمة الامام الحسين ( ع ) ، ابن سعد ، ص 83 ؛ امالى صدوق ، ص 141 ؛ معالى السبطين ، ج 2 ، ص 158 . ","page_name":" 167 ","page_number":167},
  {"content":"\r\n\r\nج ) عزادارى و زيارت قبر پدر\r\nخاندان رسالت پس از بازگشت از شام سه روز در كربلا عزادارى كردند . وقتى امام سجّاد ( ع ) فرمود : شترها و محمل‌ها را آماده كنيد ، سكينه گريه كنان ، بانوان را به وداع با قبر شريف پدر طلبيد . بانوان در اطراف قبر حلقه زدند . سكينه ، قبر پدر را در آغوش گرفت و گريه‌ى سختى كرد و چنين مرثيه خواند :\r\n الا يا كربلاء نُودِّعُكَ جسماً * بلا كفنٍ ولا غسلٍ دَفينا \r\n الا يا كربلاء نُودِّعُكَ روحاً * لأحمد و الوصى مع الأمينا « 1 »  \r\nهان اى كربلا ! با تو در مورد پيكرى وداع مىكنيم كه بدون غسل و كفن در اين مكان دفن شد .\r\nهان اى كربلا ! ما همراه امين خود امام سجاد ( ع ) با تو در مورد حسين كه روح پيامبر ( ص ) و روح وصيّش بود وداع مىكنيم .\r\n\r\nسكينه در مدينه :\r\nچون سكينه به مدينه بازگشت در منزل پدر مظلومش ، خانه‌اى كه امام سجاد ( ع ) هميشه در آن مىگريست و شب و روز نمىشناخت اقامت گزيد و فريادش لحظه‌اى قطع نگرديد . « 2 »  او با زنان بنى هاشم لباس سياه پوشيد و مجلس عزا به پا كرد . غذايشان نيز توسط جوانمردان آل عبدالمطلب و امام سجّاد ( ع ) تهيّه مىشد . « 3 » \r\nاز حضرت سكينه در رثاء پدر شهيدش اشعارى نقل شده كه ترجمه‌ى بخشى از آن چنين است :\r\n1 - اى ملامت كننده ! او ( سكينه ) را سرزنش مكن ! زيرا اندوهى برّنده به روى وارد شده است . پس ، از ديده‌اش اشك‌هاى ريزان همچون باران روان مىباشد .\r\n\r\n","description":"","footnote":" ( 1 ) - الدمعة الساكبة ، ج 5 ، ص 163 ؛ تحقيقى دربارهء اوّل اربعين حضرت سيّدالشهدا ( ع ) ، ص 297 . شبيه اين‌ماجرا درباره‌ى رقيه ( ع ) نيز ذكر شده است . ( اسرار الشهاده ، ج 3 ، ص 715 )  ( 2 ) - السيّده سكينه ( ع ) ، ص 65 .  ( 3 ) - المحاسن ، ج 2 ، ص 420 . ","page_name":" 168 ","page_number":168},
  {"content":"\r\n\r\n2 - تير حادثه ، به هنگام صبحِ ، سرزمين كربلا ، حسين ( ع ) را نشانه مىگيرد و از حرقه‌ى او به خطا نمىرود .\r\n3 - به دست كسى كه بدترين همه‌ى بندگان خدا و از نسل زناكاران و از سپاه بيرون آمدگان از دين و از تبهكاران است تيرباران مىشود .\r\n4 - اى امّت تبهكار و بدكار ! بياييد . فردا چه حجّتى خواهيد آورد ؟ در حالى كه بيشتر شما او را با شمشير ضربه زده است . « 1 » \r\nسرانجام ، اين يادگار حادثه‌ى كربلا و بازمانده‌ى دوران تلخ اسارت در روز پنجشنبه ، پنجم ربيع الاوّل سال 117 ه . ق در مدينه ديده از جهان فروبست و به رحمت ايزدى پيوست . « 2 » \r\n\r\n42 - سوّاربن مُنْعم هَمْدانى « 3 » \r\nسوّار كه در كوفه مىزيست در دوران صلح به امام حسين ( ع ) پيوست و تا روز عاشورا\r\n\r\n","description":"","footnote":" ( 1 ) - امالى الزجاجى ، ص 168 .  ( 2 ) - تاريخ طبرى ، ج 7 ، ص 107 ؛ وفيات الاعيان ، ج 2 ، ص 394 ، 396 - 397 ؛ نفس المهموم ، ص 481 ؛ اعيان الشيعه ، ج 3 ، ص 492 ؛ السيّدة سكينه ( ع ) ، ص 112 . درباره‌ى روز ، سال و مدفن سكينه ( ع ) اقوال ديگرى نيز وجود دارد ( كه از ذكر آنها خوددارى مىكنيم . جهت اطلاع بيشتر ر . ك به : شذرات الذهب ، ج 1 ، ص 154 ؛ رحلهء ابن بطوطه ، ص 117 و 231 ؛ نورالابصار ، ص 310 ؛ تهذيب الاسماء ، ج 1 ، ص 163 ؛ معالى السبطين ، ج 2 ، ص 214 و 215 ؛ حضرت زينب كبرى ( ع ) ، عماد زاده ، ص 357 ؛ راهنماى حج و زيارتگاهها در جهان اسلام ، ص 120 .  ( 3 ) - نام او در منابع معتبر و زيارت ناحيهء مقدسهء امام ( ع ) ، سوّار است . ( رجال طوسى ، ص 74 ؛ مناقب ، ج 4 ، ص 122 ؛ اقبال الاعمال ، ج 3 ، ص 80 . ) ولى برخى از متأخرين با استناد به اين زيارت و به اشتباه ، او را سواد ناميده‌اند . ( عاشورا چه روزيست ، ص 255 ؛ زندگانى حضرت خامس آل عبا ، ص 307 ) آيت‌اللَّه خويى ( ره ) ، سوّاربن منعم و سوّاربن ابى عمير را به عنوان دو تن از شهيدان كربلا قلمداد كرده ( معجم رجال الحديث ، ج 8 ، ص 320 و 321 ) ولى به نظر مىرسد اين تعدّد ناشى از خطاى ناسخان يا اشتباه چاپى است ؛ و سوّاربن ابى عمير ، همان سوّاربن منعم‌بن حابس‌بن نَهْم همدانى مىباشد . ( ابصار العين ، ص 80 مكتبة بصيرتى ؛ انصار الحسين ( ع ) ، ص 91 الدار الاسلامية ) به گفتهء مامقانى ، سوّاربن منعم كه شيخ صدوق ( ره ) از او روايت نقل كرده ( من لا يحضره الفقيه ، ج 4 ، ص 226 ) فردى است مورد اعتماد و اطمينان . زيرا در وثاقت شهيدان كربلا هيچ گونه ترديدى وجود ندارد . ( تنقيح المقال ، ج 2 ، ص 71 ) نام پدر سوّار را ابى حمير ، ابى خمير ، ابى صمير ، ابى خير و حمير نيز گفته‌اند . ( اقبال الاعمال ، همانجا ؛ بحار الانوار ، ج 101 ، ص 273 ؛ انساب لاشراف ، ج 3 ، ص 198 ؛ تاريخ زندگانى امام حسين ( ع ) ، ج 2 ، ص 656 ؛ تسمية من قتل مع الحسين ( ع ) ، ش 103 . ) ","page_name":" 169 ","page_number":169},
  {"content":"\r\n\r\nهمراه آن حضرت بود و در نبرد نخست به سپاه كوفه حمله كرد . « 1 »  دربارهء زمان شهادتش اختلاف است . به باور برخى او در همان حمله به شهادت رسيد . « 2 »  ولى برخى ديگر نوشته‌اند كه : « سوّار بر اثر زخم و ضربه‌هاى سخت دشمن از اسب بر زمين افتاد و دستگير شد . عمر سعد فرمان به كشتن او داد . ولى عموزاده هايش ميانجيگرى كرده او را از مرگ رهانيدند . سوّار مدت شش « 3 »  تا دوازده ماه « 4 »  نزد آنها مانده سرانجام بر اثر جراحت‌هاى وارده به شهادت رسيد . » « 5 »  برخى ديگر نيز گفته‌اند استدعاى قبيلهء سوّار موجب آزادى وى نشد و او تا پايان عمر در زندان كوفه باقى بود . « 6 » \r\nزيارت ناحيهء مقدسه امام ( ع ) گزارش مربوط به اسارت وى را تأييد مىكند . در آن زيارت چنين مىخوانيم :\r\n« السلام على الجريح الْمَأْسُور سَوّارِبْنِ أبى حِمْيَرِ الْفَعْمى « 7 »  الهَمْدانى . » « 8 » \r\n« درود بر مجروح اسير ، سوّاربن أبى حمير فهمى همدانى . »\r\n\r\n43 - شهربانو\r\nشهربانو دختر يزدجرد پادشاه ايران بود . وى پس اسارت به دست لشكريان اسلام در مدينه به همسرى امام حسين ( ع ) در آمد . در تاريخ يعقوبى چنين آمده كه : يكى از فرزندان امام حسين ( ع ) على اصغر است و مادرش حرار دختر يزدجرد مىباشد كه حسين ( ع ) او را\r\n\r\n","description":"","footnote":" ( 1 ) - تنقيح المقال ، ج 2 ، ص 71 ؛ وسيلة الدارين ، ص 153 ؛ نيز ر . ك ابصار العين ، ص 135 .  ( 2 ) - مناقب ، ج 4 ، ص 122 .  ( 3 ) - ابصار العين ، ص 135 مركز الدرسات الاسلامية لحرس الثورة ؛ انصار الحسين ( ع ) ، ص 91 ، الدارالاسلامية ؛ وسيلة الدارين ، ص 153 ؛ تنقيح المقال ، ج 2 ، ص 71 .  ( 4 ) - رمز المصيبة ، ج 2 ، ص 39 به نقل از ابصار العين ؛ مدينة الحسين ( ع ) ، ص 52 .  ( 5 ) - تنقيح المقال ، ج 2 ، ص 71 ؛ وسيلة الدارين ، ص 153 . نيز ر . ك ابصار العين ، ص 135 .  ( 6 ) - تنقيح المقال ، همانجا ؛ وسيلة الدارين ، همانجا ؛ ابصار العين ، همانجا .  ( 7 ) - سماوى ، ضبط صحيح اين كلمه را « نَهْمى » مىداند نه « فَهْمى » . ( ابصار العين ، ص 135 . مركز الدرسات الاسلامية لحرس الثورة )  ( 8 ) - اقبال الاعمال ، ج 3 ، ص 80 ؛ بحار الانوار ، ج 45 ، ص 73 و ج 101 ، ص 273 . ","page_name":" 170 ","page_number":170},
  {"content":"\r\n\r\nغزاله مىناميد . « 1 »  برخى شمار فرزندانش را چهار تن ذكر مىكنند . 1 - على اصغر 2 - عبداللَّه 3 - زينب كه در كودكى فوت شد . 4 - ام كلثوم كه آن هم در كودكى فوت شد . « 2 » \r\nاما اينكه شهربانو در كربلا حضور داشته يا نه ؟ برخى از منابع بر اين باورند كه : وى پس از تولّد امام زين العابدين ( ع ) در حالت نفاس از دنيا رفت . « 3 »  برخى ديگر معتقدند كه او در كربلا حضور داشته ، ولى هنگامى كه اهل بيت ( ع ) را اسير كردند شهربانو براى آن كه اسير نشود ، خود را به داخل رود فرات انداخت . « 4 » \r\nصاحب روضة الشهداء مىگويد : شهربانو در كربلا حضور داشته ، به امام حسين ( ع ) عرض كرد كه من در اينجا غريب هستم ، خواهران و دختران تو چون از تبار پيامبرند ، حرمت اينها را نگه مىدارند . ولى من دختر يزدجرد شهريار ايران هستم ، مىترسم دشمنان حرمت حرم تو را نگه ندارند ، امام فرمود : ناراحت نباش تو هم محترم هستى و كسى دست به سوى تو دراز نخواهد كرد . روايتى ديگر اين است كه امام فرمود : در آن هنگام كه من از پشت اسب به زمين افتادم مركب من نزد تو مىآيد ، شما سوار بر مركب شو و عنان را به او بسپار كه تو را از ميان اين لشكر بيرون برده و بجايى كه خداوند خواهد مىرساند . امّا اصلح اقوال اين است كه شهربانو همراه اهل بيت ( ع ) به شام رفت . « 5 » \r\n\r\n44 - شهربانو مادر محمّدبن ابى سعيدبن عقيل\r\nشهربانو از جمله زنانى بود كه در كربلا حضور داشت . وى ام ولد و نام فرزندش\r\n\r\n","description":"","footnote":" ( 1 ) - تاريخ يعقوبى ، ج 2 ، ص 184 ؛ ترجمه محمدابراهيم آيتى .  ( 2 ) - لباب الانساب ، ج 1 ، ص 349 .  ( 3 ) - همان ، ص 351 .  ( 4 ) - بحار الانوار ، ج 45 ، ص 62 ؛ اسرار الشهاده ، ج 3 ، ص 133 .  ( 5 ) - روضة الشهداء ، ص 434 ، چ جديد . مرحوم قزوينى گويد : اينكه برخى بر اين باورند كه قبر شهربانو در اطراف تهران است ، افسانه‌اى بيش نيست چون او طبق نقل كتب اخبار و تواريخ خود را پس از امام حسين ( ع ) در آب غرق نمود . ( يادداشتهاى قزوينى ، ج 1 ، ص 85 ) ","page_name":" 171 ","page_number":171},
  {"content":"\r\n\r\nمحمّدبن ابى سعيدبن عقيل بود . « 1 »  شهربانو روز عاشورا صحنه شهادت فرزندش توسط هانىبن ثبيت حضرمى را با حالت وحشت و بهت زدگى و بدون سخن گفتن مشاهده مىكرد . « 2 »  او به همراه ديگر اسيران اهل بيت ( ع ) به اسارت دشمن در آمد . « 3 » \r\n\r\n45 - صديقهء صغرى ( رجوع شود به : ) زينب كبرى\r\n\r\n46 - صفيّه بنت على ( ع )\r\nصفيّه از دختران اميرالمؤمنين ( ع ) مىباشد . وى در كربلا حضور داشت و به اسارت لشكريان يزيد در آمد . « 4 »  در روز عاشورا در هنگام وداع امام حسين ( ع ) با اهل بيت ( س ) از جمله كسانى كه در آن جمع حضور داشته همين صفيه بود . « 5 » \r\nدر شام وقتى اسراء را نزد يزيد بردند او از نام آنها پرسيد ، از كسانى كه نامش در آنجا برده شد صفيّه بنت على بود . « 6 »  و در جاى ديگرى كه نام او برده شده ، زمانى است كه اسرا به مدينه برگشتند ام لقمان فرياد و نالهء آنها را شنيد . از جمله اين افراد كه در ميان اسيران حضور داشتند صفيّه بنت على ( ع ) بود . « 7 » \r\n\r\n","description":"","footnote":" ( 1 ) - تاريخ طبرى ، ج 5 ، ص 469 .  ( 2 ) - اعيان الشيعه ، ج 1 ، ص 609 عوالم العلوم ، ج 17 ، ص 288 ؛ تاريخ زندگانى امام حسين ( ع ) ، عماد زاده ، ج 2 ، ص 340 .  ( 3 ) - عاشورا چه روزيست ، ص 290 .  ( 4 ) - منتخب التواريخ ، ص 298 ؛ تاريخ زندگانى امام حسين ( ع ) ، ج 2 ، ص 183 .  ( 5 ) - مقتل الحسين ( ع ) ، كاشف الغطا ، ص 25 ؛ مقتل الحسين ، منسوب به ابى مخنف ، ص 131 .  ( 6 ) - الدمعة الساكبه ، ج 5 ، ص 103 ، وسيلة الدارين ، ص 386 .  ( 7 ) - اسرار الشهاده ، ج 3 ، ص 719 . ","page_name":" 172 ","page_number":172},
  {"content":"\r\n\r\n\r\n47 - عاتكه\r\nعاتكه فرزند مسلم و مادرش رقيه بنت على ( ع ) مىباشد . وى از جمله كسانى است كه در كربلا حضور داشت و امام حسين ( ع ) روز عاشورا هنگام وداع او را صدا زد . « 1 » \r\nبرخى از مورّخين عاتكه را در شمار اسيران كربلا ذكر كرده‌اند ، « 2 »  هنگامى كه اسيران بنى هاشم از شام به مدينه برگشتند او هم در جمع آنان حضور داشت . « 3 »  برخى گويند :\r\nعاتكه در روز عاشورا هنگام هجوم لشكريان به خيمه به شهادت رسيد . « 4 »  وى اضافه مىكند كه در بين راه مكّه به كربلا زمانى كه خبر شهادت مسلم به كاروان حسينى رسيد امام حسين او را مورد تفقّد و دلجويى قرار داد .\r\n\r\n48 - عبداللَّه‌بن حسن ( ع )\r\nعبداللَّه ، فرزند امام حسن ( ع ) است . مادرش ، ام ولد و به حبيبه نامبردار مىباشد . « 5 »  نام وى در كتاب « شرح الاخبار » ، در رديف اسيران سرافراز كربلا ذكر شده است . « 6 »  ولى ساير منابع ، او را شهيد كربلا قلمداد كرده‌اند . « 7 » \r\n\r\n49 - عبداللَّه‌بن عباس‌بن على ( ع )\r\n\r\n","description":"","footnote":" ( 1 ) - نورالعين فى مشهد الحسين ( ع ) ، ص 34 ؛ انوار الشهاده ، ص 160 .  ( 2 ) - منتخب التواريخ ، ص 300 ، تاريخ زندگانى امام حسين ( ع ) ، عماد زاده ، ج 2 ، ص 183 .  ( 3 ) - الدمعة الساكبه ، ج 5 ، ص 162 .  ( 4 ) - معالى السبطين ، ج 1 ، ص 266 و ج 2 ، ص 89 ، سوگنامه آل محمّد ، ص 382 ؛ وسيلة الدارين ، ص 297 . البته مؤلف معالى به نقل از بعضى مقاتل نامش را حميده و مادرش را ام‌ّكلثوم بنت على ذكر مىكند كه در هر دو صورت خواهر زاده امام حسين مىشود .  ( 5 ) - لباب الانساب ، ج 1 ، ص 342 ؛ مناقب ، ج 4 ، ص 34 .  ( 6 ) - ج 3 ، ص 197 .  ( 7 ) - مناقب ، ج 4 ، ص 115 ؛ العقد الفريد ، ج 5 ، ص 134 . ","page_name":" 173 ","page_number":173},
  {"content":"\r\n\r\nمورّخان و رجال شناسان پيشين در كتاب‌هاى خود ، از عبداللَّه نام نبرده‌اند . ولى احتمال دارد او ، همان عبيداللَّه‌بن عباس‌بن على ( ع ) باشد كه ابن حزم از وى ياد كرده است . « 1 »  به اعتقاد قاضى نعمان ، دانشمند شيعى قرن چهارم ، عبداللَّه ، پس از شهادت امام حسين ( ع ) و اصحاب باوفايش ، همراه افرادى ديگر از خاندان عصمت و طهارت ، از كربلا به كوفه و شام به اسارت برده شد . « 2 » \r\n\r\n50 - عمران‌بن حسين ( ع )\r\nتنها منبع كهن كه از عمران ، فرزند امام حسين ( ع ) ياد كرده ، روضة الصفا است . به گفته‌ى مؤلّف اين كتاب ، عمران در كربلا چهار سال داشت و به فيض شهادت نايل نگشت . « 3 »  مردِ چشم كبود سپاه يزيد ، در روز عاشورا ، فرش پوستين را از زير پايش كشيد و او را به زمين انداخت . « 4 »  از قضاياى مربوط به وى در دوران سخت اسارت و پس از آن اطلاعى در دست نيست .\r\n\r\n51 - عمربن حسين ( ع ) ( رجوع شود به : ) عمروبن حسين ( ع )\r\n\r\n52 - عمربن حسن ( ع ) ( رجوع شود به : ) عمروبن حسين ( ع )\r\n\r\n53 - عمروبن حسين ( ع )\r\nعمرو ، فرزند امام حسين ( ع ) و مادرش ام ولد است . وى ، پس از شهادت پدر بزرگوارش در سنّ چهار يا يازده سالگى همراه ساير اهل بيت ( ع ) به كوفه و شام به اسارت برده شد . « 5 »  چون كاروان اسيران به شام رسيدند ، به فرمان يزيد ، امام سجّاد ( ع ) و عمرو را نزد او آوردند . يزيد به عمرو گفت : آيا مىتوانى با فرزندم خالد كه هم سنّ تو است كشتى\r\n\r\n","description":"","footnote":" ( 1 ) - جمهرة الانساب العرب ، ص 67 .  ( 2 ) - شرح الأخبار ، ج 3 ، ص 198 . برخى از معاصرين ، عبداللَّه را شهيد دانسته‌اند . ( اعيان الشيعه ، ج 1 ، ص 610 )  ( 3 ) - تاريخ روضة الصفا ، ج 3 ، ص 169 ؛ تاريخ زندگانى امام حسين ( ع ) ، ج 2 ، ص 169 .  ( 4 ) - تذكرة الشهداء ، ص 357 .  ( 5 ) - كامل ابن اثير ، ج 4 ، ص 93 ؛ اخبار الطوال ، ص 261 ؛ اعيان الشيعة ، ج 1 ، ص 617 . ","page_name":" 174 ","page_number":174},
  {"content":"\r\n\r\nبگيرى ؟ عمرو گفت : به هر دو نفر ما شمشيرى بده تا با هم بجنگيم . يزيد در جواب ، شعرى خواند و بىاختيار اقرار كرد كه عمرو نيز مانند پدرش شجاع و دلاور است . « 1 » \r\n\r\n54 - عمروبن حسن ( ع ) ( رجوع شود به : ) عمروبن حسين ( ع )\r\n\r\n55 - فاطمه بنت حسن ( ع ) ( رجوع شود به : ) ام عبداللَّه\r\n\r\n56 - فاطمه بنت الحسين ( ع )\r\nفاطمه يكى از دختران امام حسين ( ع ) است ، مادرش امّ اسحاق بنت طلحةبن عبيداللَّه يتميّه مىباشد . وى از زنان پاكدامن و با فضيلت تاريخ است « 2 »  كه برخى او را زبيده مىنامند . « 3 » \r\nمرحوم شيخ مفيد ( ره ) مىنويسد : حسن‌بن حسن از عموى خود امام حسين ( ع ) يكى از دو دخترش را خواستگارى كرد و آن حضرت فرمود : من دخترم فاطمه را براى تو اختيار كردم . زيرا شباهت بيشترى به مادرم فاطمه دختر رسول اللَّه دارد .\r\nحسن‌بن حسن در سن سى و پنج سالگى از دنيا رفت ، فاطمه خيمه‌اى بر سر قبر زد ،\r\n\r\n","description":"","footnote":" ( 1 ) - اخبار الطوال ، ص 261 ؛ اعيان الشيعة ، ج 1 ، ص 617 ؛ روضة الصفا ، ج 3 ، ص 178 . در منابع مختلف ، از سه تن ديگر نيز به عنوان اسير ياد شده : 1 - عمربن حسين ( ع ) ( الفصول المهمة ، ص 195 ؛ منتخب التواريخ ، ص 298 ؛ تاريخ زندگانى امام حسين ( ع ) ، ج 2 ، ص 183 . ) 2 - عمربن حسن ( ع ) . ( مقاتل الطالبيين ، ص 119 دارالمعرفة ؛ تاريخ طبرى ، ج 5 ، ص 462 ؛ منتخب التواريخ ، ص 298 ) 3 - عمروبن حسن ( ع ) . ( الملهوف ، ص 191 ؛ ترجمة الامام الحسين ( ع ) ، ابن‌سعد ، ص 77 ؛ بحار الانوار ، ج 45 ، ص 108 ) ولى از آنجا كه برخى از مورّخان آنان را به عنوان شهيد قلمداد كرده‌اند . ( الارشاد ، ج 2 ، ص 26 ؛ مناقب ، ج 4 ، ص 122 ؛ اسرار الشهادة ، ج 3 ، ص 288 ) در اسارتشان ترديد وجود دارد . علاوه بر اين ممكن است خطاى نسّاخ و يا اشتباه چاپى سبب تعدّد نام اين فرد شده باشد كه ما از آن بىاطلاعيم .  ( 2 ) - نسب قريش ، ص 59 ؛ المعارف ، ص 213 - 233 ؛ ترجمة الامام الحسين ابن سعد ، ص 78 ؛ وسيلةالدّارين ، ص 53 . اين طلحه همان رفيق زبير است كه برپا كنندهء جنگ جمل بودند . ( المعارف ، ص 228 - 233 )  ( 3 ) - اسرار الشّهاده ، ج 3 ، ص 467 . ","page_name":" 175 ","page_number":175},
  {"content":"\r\n\r\nروزها را روزه مىگرفت ، شبها به عبادت مشغول بود . بخاطر جمالى كه داشت او را به حورالعين تشبيه كرده‌اند . وى پس از يكسال كه بر اين منوال گذشت به غلامان خويش دستور داد هنگامى كه تاريكى شب فرا رسيد اين خيمه را از اينجا بر كَنيد ، وقتى كه هوا تاريك شد ، شنيد گرينده‌اى مىگويد : آيا گمشدهء خود را يافتيد ؟ ديگرى گفت : بلكه نااميد شده برگشتند . « 1 »  وى پس از حسن‌بن حسن با عبداللَّه‌بن عمروبن عثمان ازدواج كرد . « 2 » \r\nبنابر گفته برخى از منابع فاطمه فرزندانى به نامهاى : محمد الاصغر ، قاسم ، رقيّه از عبداللَّه‌بن عثمان داشت . « 3 » \r\nفاطمه داراى فضايل و مقاماتى است زيرا او راوى روايتى از پيامبر اكرم ( ص ) مىباشد . « 4 »  و همچنين طبق فرموده امام باقر ( ع ) امام حسين ( ع ) در آستانهء شهادت نامهء پيچيده‌اى به دختر بزرگ خود فاطمه داد و وصيّت زبانى هم به او فرمود چون در آن هنگام امام زين العابدين بيمار بود و فاطمه بعداً آن نوشته را به علىبن الحسين ( ع ) تسليم كرد ، پس از آن به ما رسيد . « 5 » \r\nفاطمه از جمله كسانى بود كه در روز عاشورا در كربلا حضور داشت ، عبداللَّه‌بن حسين ( ع ) « 6 »  از مادرش فاطمه بنت الحسين چنين نقل مىكند كه : روز عاشورا غارت‌گران به خيمه ما يورش آوردند در حالى كه من دختر كوچكى بودم ، در پاهايم خلخالى از طلا بود مردى خلخال از پايم بيرون كشيد و گريه هم مىكرد ، به او گفتم : چرا گريه مىكنى اى دشمن خدا ! گفت : چگونه نگريم در حالى كه دارم اموال دختران رسول خدا را غارت مىكنم ، گفتم : پس غارت نكن . گفت : مىترسم ديگرى بيايد و اينها را بگيرد ، فاطمه گويد :\r\n\r\n","description":"","footnote":" ( 1 ) - الارشاد ، ج 2 ، ص 22 - 23 . بسيارى از اين مطالب در شرح حال حسن‌بن حسن ( حسن مثنّى ) ، آورده شد .  ( 2 ) - المعارف ، ص 213 .  ( 3 ) - همان ، ص 199 .  ( 4 ) - الاختصاص ، ص 233 .  ( 5 ) - نفس المهموم ، ص 316 - 315 ، ترجمه شعرانى ، ص 184 ؛ اثبات الوصيّة ، ص 142 ؛ الدمعة الساكبه ، ج 4 ، ص 338 .  ( 6 ) - ظاهراً عبداللَّه‌بن حسين غلط است ، صحيحش عبداله‌بن حسن بايد باشد . ","page_name":" 176 ","page_number":176},
  {"content":"\r\n\r\nآنگاه آنچه كه بود همه را به يغما بردند تا اينكه روپوش ما را هم گرفتند . « 1 » \r\nبرخى از مورّخين نوشته‌اند : هنگامى كه امام ( ع ) به شهادت رسيد زنان از خيمه‌ها بيرون دويدند صداى گريه و ناله سر دادند . فاطمه بنت الحسين نيز گريه كرد و گفت : وا ابتاه ، وا غربتاه ، وا ضيعتاه بعدك يا ابا عبداللَّه . « 2 » \r\n\r\nخطبه بانو فاطمه ، دختر امام حسين ( ع ) :\r\nراوى گويد : پس از آن كه فاطمه صغرى همراه اسيران كربلا به كوفه وارد شد ، اين خطابه را ايراد كرد :\r\nخداى را سپاس مىگويم به شمار سنگريزه‌هاى دشت و بيابان و به وزن آنچه ميان خاك تا افلاك است . او را سپاس مىگويم و به او ايمان مىآورم و بر او توكل مىكنم .\r\nاشْهَدُ ان لا إله الا اللَّه وَحْدَهُ لا شَريكَ لَه وَ ان مُحَمّداً عَبده وَ رَسُولُه . و گواهى مىدهم بر اين كه فرزندان پيامبر بى آن كه مكرى انديشيده يا خونى ريخته باشند ، بر ساحل فرات كشته شده‌اند .\r\nخدايا به تو پناه مىبرم از اينكه بر تو دروغى ببندم و يا بر خلاف آنچه بر پيامبرت فروفرستاده‌اى ، سخنى بگويم . تو بر محمد وحى كردى كه براى جانشين خود ، علىبن ابى طالب ، از مردم پيمان بگيرد . اما مردم حق او را پامال كردند و او را بدون گناه كشتند - همانطور كه ديروز فرزندش را كشتند - در خانه‌اى از خانه‌هاى خداوند ( مساجد ) كه در آن گروهى از مردم كه به زبان مسلمانند حضور داشتند ؛ خداوند هلاكشان كند ! نه در دوران زندگى و نه هنگام مرگ هيچ ستمى را از او دفع نكردند ، تا آن كه او را نزد خود بردى ، در حالى كه مناقبى پسنديده داشت . نرم‌خو بود و فضايلش بر همه آشكار بود . راه و روش او بر همگان شناخته بود . در راه تو از سرزنش هيچ سرزنش كننده‌اى و يا سركوفت هيچ سركوفت زننده‌اى نهراسيد .\r\nپروردگارا تو خود ، در كودكى او را هدايت كردى و در بزرگى فضايلش را ستودى . او پيوسته مصلحت ( دين ) تو و پيامبرت را مىخواست . تا آن كه او را نزد خويش فراخواندى ، در حالى كه پارسا و از حرص و آزبرى بود ، راغب به آخرت بود ، و در راه تو مجاهدت كرد . تو از او خشنود شدى و او\r\n\r\n","description":"","footnote":" ( 1 ) - اسرار الشهاده ، ج 3 ، ص 132 .  ( 2 ) - نورالعين فى مشهد الحسين ، ص 54 . ","page_name":" 177 ","page_number":177},
  {"content":"\r\n\r\nرا برگزيدى و به راه راست هدايتش كردى .\r\nاما بعد ، اى مردم كوفه ، اى اهل مكر و خودبينى و خيانت . ما خاندانى هستيم كه خداوند ما را به وسيلهء شما آزمايش كرد و شما را به وسيلهء ما آزمايش فرمود . آنگاه آزمايش ما را نيكو قرار داد و دانش و فهم خويش را نزد ما به وديعت نهاد . ما گنجينه دانش و ظرف فهم و حكمت اوييم ، و در روى زمين ، حجت بلاد و عباد اوييم . خداوند به كرامت خويش ما را كرامت بخشيد و با پيامبرش محمد ( ص ) ما را بر بسيارى از مردم فضيلت روشن و آشكار داد . شما ديروز ما را تكذيب كرديد و شمشيرهايتان به سبب كينه‌هاى پيشين خون ما اهل بيت را ريخت . چشم شما به اين كار روشن و دل هايتان شاد گشت ، با دروغى كه بر خدا بستيد و مكرى كه انديشيديد و خداوند بهترين مكر كنندگان است . نَفْس‌هايتان شما را به شادى به ريختن خون ما و غارت اموال ما واداشت ، و آنچه بر ما نازل شد از مصيبت‌هاى بزرگ و فاجعه‌هاى عظيم ، پيش از آن كه تحقق يابد ، در كتابى نوشته است و آن بر خدا آسان است . « تا به خاطر آنچه از دست داديد غم نخوريد و به خاطر آنچه به دست آورديد خوشحال نشويد . همانا خداوند هيچ متكبّر فخر فروشى را دوست ندارد . « 1 » \r\nواى بر شما ! چشم انتظار لعنت خداوند باشيد ، گويى كه بدبختىها از آسمان بر شما فرو مىريزد « آنگاه شما را به عذاب هلاك مىكند » و شما را به جان هم مىاندازد ، سپس به خاطر ستمى كه بر ما روا داشتيد ، در آخرت گرفتار عذاب مىگرديد ، آگاه باشيد كه خداوند ستمكاران را لعنت مىكند .\r\nواى بر شما ! آيا مىدانيد چه دستى را بر سر ما بلند كرديد و چه شخصى به جنگ با ما برخاست و يا به تحريك چه كسى به جنگ ما آمده‌ايد ؟ دل هايتان سخت و جگرهايتان تيره گشته است . بر دل‌هايتان مهر زده شده است ؛ و بر گوش و چشم‌تان مهر زده شده است و شيطان شما را فريفت و به شما دستور داد و بر چشم هاتان پرده افكند و شما هدايت نخواهيد شد .\r\nاى كوفيان ! واى بر شما ! مگر از پيامبر خدا ( ص ) چه ستمى به شما رسيده است و چه خونى از او طلب داريد كه اين همه با برادرش علىبن ابى طالب ، جد من ، و پسرش و عترت پاكيزه و برگزيده‌اش عناد مىورزيد و برخى از شما به آن افتخار مىكنيد . و مىگوييد :\r\n نَحْنُ قَتَلْنْا عَلياً وَابْن عَلى * بِسَيْف هِنْديّة وَ رِماحٍ \r\n\r\n","description":"","footnote":" ( 1 ) - آيه 22 و 23 حديد ( 57 ) ","page_name":" 178 ","page_number":178},
  {"content":"\r\n\r\n وَ سَبَيْنا نِسْاءَ هُمْ سَبْىَ تُرْكٍ * وَ نَطَحْناهُمْ اىَّ نِطاحٍ « 1 »  \r\nخاك و سنگريزه بر دهان گوينده اين شعر باد ! آيا به كشتن مردمى كه خداوند آنان را پاك گردانيده و هرگونه پليدى را از آنها دور ساخته است افتخار مىكنيد ؟ ! پس هرچه مىتوانى خشم بگير و چونان پدرت همانند سگ بر روى دو دست بنشين درانتظار سرنوشت شوم خود باش . بدانيد براى هركس آن چيزى است كه خود كسب مىكند و از پيش مىفرستد . شما نسبت به ما حسد ورزيديد ، واى بر شما به خاطر آنچه خداوند ما را بر شما فضيلت بخشيده است .\r\n فَما ذَنْبُنا انْ جاشَ دَهْرُ بُحُوُرِنا * وِ بَحْرُكَ ساجٌ مايُوارى الدُّعامِصا « 2 »  \r\nاين فضيلتى است كه خداوند بر هر كس بخواهد مىبخشد و خداوند داراى بخشش هايى بزرگ است و هر كس را كه خداوند نور نبخشد ، بر او نورى نخواهد بود .\r\nبا اين سخنان فرياد گريه و زارى مردم بلند شد و گفتند : بس است كه دختر پاكان كه قلب‌هاى ما را آتش زدى و دل‌هاى ما را كباب كردى ؛ و آن حضرت ساكت شد . « 3 » \r\nهنگامى كه اسرار را وارد دربار يزيد كردند فاطمه خطاب به يزيد كرد و گفت : اى يزيد ! دختران پيامبر كجا ، اسارت كجا ؟ يزيد گفت : اى برادرزاده ، من هم به اين كار راضى نبودم .\r\nمردمى كه در آنجا حضور داشتند جملگى گريستند . اهل خانه يزيد هم گريه كردند به طورى كه صداى گريه شان بلند شد . « 4 »  وى همچنين مىگويد : چون ما را به كاخ يزيد بردند ، در مقابل او نشستيم دلش به حال ما سوخت ، مردى سرخ رو از مردم شام برخاست و گفت : اى يزيد اين دختر را به من ببخش ( مقصودش من بودم ) و من هم دخترى زيبا\r\n\r\n","description":"","footnote":" ( 1 ) - ما على و فرزندان على را با شمشير و نيزه‌هاى هندى كشتيم و زنانشان را مانند ترك‌ها اسير گرفتيم و به آنها شاخ زديم چه شاخى !\r\n ( 2 ) - گناه ما چيست اگر درياى فضل و كرم و دانش ما عالم را فرا گرفته ، ولى درياى تو آنقدر كوچك و ناچيز است كه حتّى يك حيوان كوچك دريايى هم را دربر نمىگيرد .  ( 3 ) - ملهوف ، 194 .  ( 4 ) - البدايه و النهايه ، ج 8 ، ص 198 - 197 ؛ الأمامة و السياسة ، ج 2 ، ص 13 ؛ لباب الانساب ، ج 1 ، ص 351 ؛ اسرار الشهاده ، ج 3 ، ص 516 - 515 ؛ مثير الاحزان ، ص 99 ؛ قيام حق ، ج 1 ، ص 486 . ","page_name":" 179 ","page_number":179},
  {"content":"\r\n\r\nبودم ، به خود لرزيدم ، گمان كردم چنين كارى خواهد شد . پيراهن عمه‌ام زينب را گرفتم ، « 1 »  عمّه‌ام مىدانست چنين كارى نخواهد شد ، لذا به آن مرد شامى خطاب كرد و گفت : به خدا دروغ گفتى ، خود را پست كردى ، سوگند به خدا اين كار نه براى تو و نه براى يزيد خواهد بود . در اين هنگام يزيد در خشم شد و به زينب گفت : تو دروغ گفتى همانا اين كار به دست من است ، اگر بخواهم آن را انجام خواهم داد . زينب ( س ) گفت : هرگز خدا اين كا را به دست تو نداده جز اينكه از دين ما بيرون روى و به آيين ديگرى در آيى ! يزيد در اثر خشم فراوان به جوش آمد و گفت : با من چنين سخن مىگويى ، پدر و برادرانت از دين بيرون رفته‌اند ، زينب گفت : اگر مسلمانى ، تو و پدر و جدّت به دين خدا و آيين پدر و برادرم هدايت گشته‌ايد . يزيد گفت : دروغ گفتى اى دشمن خدا ، زينب فرمود : تو اكنون امير و فرمانروايى هرچه خواهى بگو و هرچه مىخواهى انجام بده ، به ستم دشنام مىدهى و به سلطنت خود بر ما چيره مىشوى ، يزيد از سخنان حضرت زينب شرمنده گشت و خاموش شد . پس آن مرد بار ديگر درخواست خود را تكرار كرد ، يزيد گفت : دور شو ، خدا مرگت بدهد . « 2 » \r\n\r\n57 - فاطمه بنت على ( ع )\r\nفاطمه يكى از دختران اميرالمؤمنين ( ع ) مىباشد كه با محمد حنفيه از يك مادرند و مادرشان امّ ولد بوده است . « 3 »  وى ابتدا ، همسر محمدبن‌ابىسعيد بن عقيل بود و\r\n\r\n","description":"","footnote":" ( 1 ) - در منابع ديگر اين جريان را دربارهء فاطمه بنت على ( ع ) ذكر كرده‌اند .  ( 2 ) - الارشاد ، ج 2 ، ص 121 ؛ اعلام الورى ، ص 249 ؛ الملهوف ، ص 219 - 218 ؛ كامل ابن اثير ، ج 4 ، ص 86 - 85 ؛ اعيان الشيعه ، ج 1 ، ص 616 ؛ ناسخ التواريخ ، ج 3 ، ص 142 - 141 ؛ حسين كيست ، ص 229 - 212 . برخى اين جريان را دربارهء فاطمه بنت على نقل كرده‌اند . ر . ك تاريخ طبرى ، ج 5 ، ص 461 ؛ كامل ابن اثير ، ج 4 ، ص 86 ؛ البداية و النهايه ، ج 8 ، ص 196 ؛ مقتل الحسين ( ع ) مقرّم ، ص 356 .  ( 3 ) - تاريخ مدينة دمشق ، ج 70 ، ص 35 ؛ تهذيب التهذيب ، ج 12 ، ص 443 . ","page_name":" 180 ","page_number":180},
  {"content":"\r\n\r\nفرزندى به نام حُمَيْده به دنيا آورد ، پس از محمد به همسرى سعيدبن اسودبن ابى البخترى درآمد كه فرزندانى به نامهاى برّه و خالده به دنيا آورده ، سپس منذربن عبيدةبن زبيربن عوام او را به عنوان همسر خود انتخاب نمود و عثمان و كنده از او متولّد شده‌اند . « 1 » \r\nفاطمه بنت على ( ع ) از جمله زنانى بود كه در كربلا حضور داشت و به اسارت لشكريان يزيد در آمد . « 2 » \r\nحرث‌بن كعب از فاطمه دختر على ( ع ) اين روايت را نقل مىكند : يزيد ملعون فرمان داد تا زنان اسير را به همراه علىبن الحسين ( ع ) در جايى مسكن بدهند كه از سرما و گرما در امان نباشند ، آنان نيز چنين كردند ، به طورى كه صورتهاى اسرا پوست انداخت . وى همچنين گفته : بعد از شهادت امام حسين ، در بيت المقدس از زير هر سنگى كه بلند مىكردند خون تازه جارى مىشد و مردم خورشيد را بر روى ديوارها به رنگ سرخ ديدند مانند پارچه‌هاى زرد رنگ . « 3 » \r\nبرخى از منابع چنين نقل كرده‌اند : هنگامى كه اسرا و اهل بيت ( ع ) وارد مدينه شدند .\r\nفاطمه بنت على ( ع ) به خواهرش زينب ( س ) گفت : اين مرد دينى نعمان بشير ، نسبت به ما نيكى كرد ، آيا نزد تو چيزى هست تا به عنوان صله به او بپردازيم ؟ « 4 » \r\nبنا به گفته برخى از منابع فاطمه بنت على ( ع ) در سال 117 از دنيا رفت . « 5 » \r\n\r\n58 - فاطمه صغرى\r\nفاطمه صغرى را برخى از مورخين به عنوان دختر امام حسين ( ع ) مىشمارند . درباره او ميان مورخين اختلاف است . برخى از ايشان مىگويند فاطمهء صغرى دختر امام حسين ( ع ) در هنگام شهادت آن حضرت در مدينه بود و خبر شهادت پدر بزرگوار خويش\r\n\r\n","description":"","footnote":" ( 1 ) - نسب قريش ، ص 44 ؛ تاريخ مدينه دمشق ، ج 70 ، ص 36 .  ( 2 ) - تاريخ مدينة دمشق ، ج 70 ؛ ص 35 .  ( 3 ) - امالى صدوق ، مجلس 31 ، ص 142 ؛ بحار الانوار ، ج 45 ، ص 140 ؛ نفس المهموم ، ص 409 .  ( 4 ) - تاريخ طبرى ، ج 5 ، ص 461 ؛ كامل ابن اثير ، ج 4 ، ص 88 ؛ مقتل الحسين ( ع ) خوارزمى ، ج 2 ، ص 82 ؛ نفس المهموم ، ص 428 ؛ حياة الامام الحسين ، باقر شريف القرشى ، ج 3 ، ص 426 . عين اين مطالب دربارهء فاطمه بنت الحسين ( ع ) آمده است . ( الفصول المهمّه ، ص 196 )  ( 5 ) - تاريخ مدينة دمشق ، ج 70 ، ص 39 ؛ تهذيب التهذيب ، ج 12 ، ص 443 . ","page_name":" 181 ","page_number":181},
  {"content":"\r\n\r\nرا از پرنده‌اى شنيد كه بال و پرش را به خون حسين ( ع ) آغشته كرده و روى ديوار خانه شان در مدينه نشسته بود . فاطمه ناراحت شد و شروع كرد به گريه كردن و اشعارى را خواند كه اول بيت آن ، اين است :\r\nنَعَبَ الْغُرابُ فَقُلْتُ : مَنْ تَنْعاهُ وَيْلَكَ يا غُرابُ . . . . « 1 » \r\nكلاغ خبر مرگ آورد . گفتم : خبر مرگ چه كسى را آوردى ؟ گفت : حسين ( ع ) در كربلا شهيد شده‌ا ست .\r\nدر مقابل ، برخى مىگويند دخترى از امام حسين ( ع ) به نام فاطمهء صغرى در كربلا حضور داشت و از وى چنين نقل مىكنند : روز عاشورا من جلوى خيمه ايستاده بودم .\r\nاجساد پدر و كشته‌ها را نگاه مىكردم . با خود گفتم : اين مردم با ما چه خواهند كرد ، آيا اسيرمان مىكنند ؟ يا مىكشند ؟ همين هنگام مردى سوار بر اسب از راه رسيد ، زنان را با كعب نيزه مىزد ، زيور آلات و چادر آنها را به غارت برد ، زنان هر كدام به ديگرى پناه مىبردند و فرياد سر مىدادند : وا جدّاه ؛ وا ابتاه ؛ وا علياه . من به خود لرزيدم . به جانب چپ و راست نگاه مىكردم ، ناگاه عمه‌ام را ديدم ، از ترس اين كه آن ستمكار سوى من بيايد به طرف عمّه‌ام رفتم . ناگاه آن بىحيا به سويم آمد ، گريختم كه شايد از دستش نجات پيدا كنم ولى او خود را به من رسانيد كعب نيزه را بين دو كتفم فرود آورد كه من برو افتادم ، آن بىرحم آمد چادر از سرم ربود ، گوشواره از گوشم كشيد و گوشم را پاره كرد ، خون بر سر و صورت من جارى شد ، بيهوش افتادم ؛ در اين بين عمّه‌ام را بالاى سرم مشاهده كردم كه مىگريد و مىگويد : عزيزم از جاى برخيز تا ببينم كه بر سر دختران بىياور و برادر بيمارت چه آمده ؟ عرض كردم آيا پوشش نزد شما هست تا سرم را بپوشانم ( يا عَمَتاهُ هَلْ مِنْ خِرْقَةٍ اسْتُرُ بِهارَأْسى عَنْ اعْيُنِ النُّظارِ ؟ فَقالَتْ : يا بِنْتاهُ وَ عَمَّتُكِ مِثْلُكِ ) يعنى عمه ات مانند تو مىباشد من ديدم سر آن مظلومه هم مكشوف و بدنش از ضرب تازيانه و كعب نيزه كبود گرديده . وقتى به خيمه رسيديم ، ديدم تمامى خيمه‌ها را غارت كرده‌اند . برادرم علىبن الحسين ( ع ) را ديدم كه از گرسنگى و تشنگى و طغيان درد بر روى زمين افتاده و توان نشستن ندارد . از مشاهدهء\r\n\r\n","description":"","footnote":" ( 1 ) - ناسخ التواريخ ، ج 3 ، ص 85 . ","page_name":" 182 ","page_number":182},
  {"content":"\r\n\r\nاين حوادث ما براى او گريه مىكرديم او هم به حال ما گريه مىكرد . « 1 » \r\nشمارى از مورخين خطبه‌اى را كه در كوفه بعد از حضرت زينب خوانده شده به فاطمه صغرى نسبت مىدهند « 2 »  كه ما آن را در عنوان فاطمه بنت الحسين ( ع ) آورديم . از طرفى در منابع معتبر و متقدم چنين آمد كه يكى از فرزندان امام حسين فاطمه است و ديگر عنوانى به نام فاطمه صغرى ديده نشد . « 3 »  شايد آوردن قيد صغرى به خاطر حضور فاطمه بنت على ( ع ) در كربلا و جمع اسيران بود ، نه اينكه امام حسين دو فاطمه داشته يكى صغرى و ديگرى كبرى ؛ كه چنين نيست .\r\nپس آن چه مسلم است اين كه يك دختر از امام حسين به نام فاطمه در كربلا حضور داشته و جزء اسيران بوده است . بسيارى از منابع تحت عنوان فاطمه بنت الحسين از ايشان نام برده‌اند و برخى تحت عنوان فاطمه صغرى ، اما دربارهء حضور فاطمه صغرى در مدينه مدرك معتبر و مهمى جز ناسخ ندارد .\r\nبنا بر گفته برخى از مورخين ، فاطمه صغرى در سال سى ام هجرى به دنيا آمده و در واقعهء كربلا در حدود سى سال سن داشته و در سال 110 هجرى وفات يافته است . در پشت قبر سكينه ( س ) و ام كلثوم ( س ) ، سمت چپ آن ، قبرى است منسوب به فاطمه صغرى ( ع ) دختر امام حسين ( ع ) .\r\nدر بيشتر منابع روايت شده كه وى در منزل خود ، يعنى در پشت مسجد النّبى ( ص ) وفات يافت و در بقيع به خاك سپرده شد .\r\nمؤلف كتاب ستاره درخشان از شيخ على فلسفى چنين نقل مىكند كه : فاطمه صغرى\r\n\r\n","description":"","footnote":" ( 1 ) - الدمعة الساكبه ، ج 4 ، ص 371 ؛ ناسخ التواريخ ، ج 3 ، ص 13 ؛ وسيلة الدارين ، ص 342 ؛ زندگانى حضرت خامس آل عبا ، ج 2 ، ص 163 .  ( 2 ) - الملهوف ، ص 194 ، بحار الانوار ، ج 45 ، ص 110 ؛ مقتل كعبى ، ص 108 .  ( 3 ) - المعارف ، ص 213 ، نسب قريش ، ص 59 ؛ كشف الغمّه ، ج 2 ، ص 250 . ","page_name":" 183 ","page_number":183},
  {"content":"\r\n\r\nدر شام مدفون و داراى حرم و بقعه‌اى بسيار زيبا و زائرين فراوانى دارد . « 1 » \r\n\r\n59 - فاكهة ( رجوع شود به : ) فكيهه\r\n\r\n60 - فضّه\r\nفضّه فرزند پادشاه هند بود كه پس از اسارت به دست مسلمانان ، توسّط پيغمبر ( ص ) به خدمت فاطمه ( س ) در آمد . وى داراى فضائل و ارزشهاى والايى است كه در كتاب‌هاى تاريخى ، تفسيرى به آنها اشاره شد . « 2 »  او همچنين يكى از حافظان قرآن بود كه با مردم به وسيله آيات الهى سخن مىگفت . « 3 » \r\nفضّه از جمله كسانى است كه پس از حضرت زهرا ( س ) افتخار خدمتگذارى حضرت زينب ( س ) را داشت و در كنار آن حضرت در كربلا حضور داشته است . « 4 » \r\nبنا به گفتهء برخى منابع زمانى كه دشمنان اهل بيت ( ع ) تصميم گرفتند با اسب بر بدن امام حسين ( ع ) و شهيدان بتازند ، فضّه خدمت حضرت زينب ( س ) عرض كرد : سفينه غلام آزاد شدهء پيغمبر هنگامى كه در ميان دريا كشتىاش شكست و به جزيره افتاد ، توسّط شيرى كه در همان نزديكى بود راهنمايى شد و نجات پيدا كرد . اكنون كه دشمنان چنين تصميم شومى دارند اجازه بده بروم سراغ شيرى كه در اين نزديكىها است ؟ بهرحال فضه رفت و آن شير را از جريان آگاه ساخت ، شير آمد و مانع تاختن اسب بر بدن امام حسين ( ع ) شد . « 5 » \r\nفضّه در جريان اسارت خاندان پيامبر در هنگام سوار شدن آنها بر مركب ، دستان\r\n\r\n","description":"","footnote":" ( 1 ) - ستارهء درخشان شام ، ص 347 .  ( 2 ) - رياحين الشريعه ، ج 2 ، ص 313 ؛ بحار ، ج 41 ، ص 273 . ( در شمارى از منابع فضّهء نوبيّه ثبت شده است : اسد الغابه ، ج 5 ، ص 530 . الاصابه فى تمييز الصّحابه ، ج 8 ، ص 281 . )  ( 3 ) - اعلام النساء المؤمنات ، ص 596 ؛ بحار الانوار ، ج 41 ، ص 273 .  ( 4 ) - اسرار الشهاده ، ج 2 ، ص 630 ؛ معالى السبطين ، ج 2 ، ص 228 ؛ عاشورا چه روزى است ، ص 290 .  ( 5 ) - اصول كافى ، ج 1 ، ص 387 . كتاب الحجة ب 116 ، ج 7 ؛ بحار الانوار ، ج 45 ، ص 169 . ( نقل اين مطالب هيچ گونه دليل بر صحت و يا قبول آن از طرف نگارنده نمىباشد چون در منابع كهن و معتبر آمده ما هم نقل كرديم ) البته مخفى نماند از اينكه بسيارى از منابع تصريح دارند كه بر بدن امام حسين و شهيدان اسب تاختند . ( ملهوف ، ص 182 ) ","page_name":" 184 ","page_number":184},
  {"content":"\r\n\r\nحضرت زينب ( س ) را گرفت و او را كمك كرد تا آن بى بى سوار شود « 1 »  و خود فضّه هم جزء اسيران بود . « 2 » \r\nفضّه در روز عاشورا اين افتخار را داشت كه هنگام وداع امام با اهل حرم مورد خطاب محبّت‌آميز امام قرار بگيرد . « 3 » \r\nتاريخ فوت فضّه معلوم نيست ، اما قبر او در شام است . بقعه وى در باب الصغير بعد از خروج از بقعهء عبداللَّه‌بن جعفر طيّار و بلال به طرف بقعهء محمّدبن ابى بكر در سمت دست راست قرار گرفته و روى سر در بقعه نوشته است : « فضّة خادمة رسول‌اللَّه » . « 4 » \r\n\r\n61 - فكيهه\r\nفكيهه ، يا ، فاكهة ، « 5 »  همسر عبداللَّه‌بن اريقط « 6 »  و مادر قارب ، شهيدِ گلگون كفن كربلا است . « 7 »  او ، كنيز امام حسين ( ع ) بود و در منزل رباب خدمت مىكرد . فكيهه ، هنگام حركت امام حسين ( ع ) به كربلا با فرزندش قارب به كربلا رفت و به دست دشمن زبون به اسارت گرفته شد . « 8 »  از وى اطلاع ديگرى در دست نيست .\r\n\r\n62 - قاسم‌بن محمدبن جعفر ( ع )\r\nقاسم ، فرزند محمدبن جعفربن ابى طالب ( ع ) است . « 9 »  عبداللَّه‌بن جعفر ( ع ) ، با نظر امام حسين ( ع ) ، قاسم را به دامادى برگزيد و ام كلثوم را به عقد ازدواج وى در آورد « 10 »  و\r\n\r\n","description":"","footnote":" ( 1 ) - المفيد فى ذكرى السبط الشهيد ، ص 130 .  ( 2 ) - اسرار الشهاده ، ج 2 ، ص 630 ؛ معالى السبطين ، ج 2 ، ص 228 ؛ عاشورا چه روزى ، ص 290 .  ( 3 ) - ستارهء درخشان شام ، ص 354 .  ( 4 ) - همانجا ، به نقل از راهنماى حج و زيارتگاههاى جهان اسلام ، ص 129 .  ( 5 ) - معالى السبطين ، ج 2 ، ص 231 .  ( 6 ) - راه بلدِ پيامبر ( ص ) ، هنگام هجرت به مدينه . ( مناقب ، ج 1 ، ص 212 )  ( 7 ) - رياحين الشريعه ، ج 3 ، ص 317 ؛ اعلام النساء المؤمنات ، ص 597 .  ( 8 ) - ذخيرة الدارين ، ص 173 ؛ رياحين الشريعه ، همانجا .  ( 9 ) - المعارف ، ص 206 .  ( 10 ) - ترجمة الامام الحسين ( ع ) ، ابن سعد ، ص 39 ؛ انساب الاشراف ، ج 2 ، ص 325 ؛ مناقب ، ج 4 ، ص 44 ؛ المعارف ، ص 207 . ","page_name":" 185 ","page_number":185},
  {"content":"\r\n\r\nخداوند متعال دخترى به آنان عنايت كرد . « 1 »  اگرچه رجال شناسان معاصر ، قاسم را از شهيدان كربلا دانسته‌اند « 2 »  ولى قاضى نُعْمان ، متوفاى سيصد و شصت و سه هجرى ، وى را از اسيران حادثه‌ى خونين عاشورا بر شمرده است . « 3 » \r\n\r\n63 - قاسم‌بن عبداللَّه‌بن جعفر ( ع )\r\nقاسم ، فرزند عبداللَّه‌بن جعفربن ابى طالب ( ع ) و مادرش ام ولد است . « 4 »  او ، جزو پنج نفرى مىباشد كه در ، روز عاشورا زنده ماند و به شهادت نرسيد . « 5 »  قاضى نُعْمان ، از دانشمندان قرن چهارم نيز ، نام وى را در زمره‌ى اسيران كربلا ذكر مىكند . « 6 »  از او اطلاع ديگرى در دست نيست .\r\n\r\n64 - قفيرة\r\nقفيرة يا مليكه ، دختر علقمةبن عبداللَّه‌بن ابى قيس « 7 »  است . او در حبشه به جعفربن ابى طالب ( ع ) اهداء شد ولى آن بزرگوار ، چون به مدينه بازگشت قفيرة را به امام على ( ع ) بخشيد . او تا زمان شهادت حضرت فاطمه ( س ) ، خدمتكار اين بانوى بزرگ اسلام و فرزندان عزيزش بود و پس از آن به خدمت در خانه‌ى حضرت زينب ( س ) مفتخر شد . از\r\n\r\n","description":"","footnote":" ( 1 ) - عمدة الطالب ، ص 36 ؛ المجدى ، ص 297 . برخى از رجال شناسان گفته‌اند : قاسم ، فرزندى نداشته است . ( لباب الانساب ، ج 2 ، ص 472 )  ( 2 ) - تنقيح المقال ، ج 2 ، ص 24 حرف قاف ؛ وسيلة الدارين ، ص 244 ؛ معالى السبطين ، ج 2 ، ص 234 .  ( 3 ) - شرح الاخبار ، ج 3 ، ص 197 .  ( 4 ) - انساب الاشراف ، ج 2 ، ص 325 ؛ المعارف ، ص 207 .  ( 5 ) - ترجمة الامام الحسين ( ع ) ، ابن سعد ، ص 78 ، نيز ر . ك عبرات المصطفين ، ج 2 ، ص 192 .  ( 6 ) - شرح الاخبار ، ج 3 ، ص 197 .  ( 7 ) - در رابطه با پدر و اجداد علقمة ر . ك به جمهرة الانساب العرب ، ص 168 . ","page_name":" 186 ","page_number":186},
  {"content":"\r\n\r\nآنجا كه همسرش ، عقبةبن سمعان غلام رباب بود با وى نيز در كارهاى منزل رباب همكارى مىكرد . چون حضرت زينب ( س ) ، با كاروان حسينى از مدينه خارج شد ، قفيرة ، با شوهرش به كربلا آمد « 1 »  و پس از شهادت امام حسين ( ع ) و اصحاب با وفايش ، در شمار اسيران حادثه‌ى خونين عاشورا قرار گرفت .\r\n\r\n65 - محمّدبن حسين ( ع )\r\nمحمّد ، فرزند امام حسين ( ع ) « 2 »  و از اسيران سرافراز كربلا است . « 3 »  چون ، او و يازده نفر ديگر از بنى هاشم را با دست و پاى بسته با زنجير به مجلس يزيد آوردند . يزيد به آنان زخم زبان زد و گفت : جانتان را به وسيله‌ى بنده‌هاى عراق نجات داديد . امام سجّاد ( ع ) با تلاوت آيه‌ى شريفه‌ى ذيل پاسخش را داد و او را خشمگين كرد : « 4 » \r\n« ما اصابَ مِنْ مُصيبةٍ فى الارضِ ولا فى انْفُسِكُم الّا فى كتابٍ من قَبْلِ ان نَبْرَأها . » « 5 » \r\n( حديد : 22 )\r\nاز وى اطلاع ديگرى در دست نيست .\r\n\r\n66 - محمّدبن عقيل ( ع )\r\nمحمدبن عقيل ، ملقّب به اصغر و مادرش ام ولد است . « 6 »  او با زينب صغرى ، دختر امام على ( ع ) ازدواج كرد ؛ « 7 »  و داراى پنج فرزند به نام‌هاى عبداللَّه ، عبدالرحمن ، قاسم ،\r\n\r\n","description":"","footnote":" ( 1 ) - معالى السبطين ، ج 2 ، ص 229 و ص 232 .  ( 2 ) - مناقب ، ج 4 ، ص 85 .  ( 3 ) - منتخب التواريخ ، ص 297 ؛ تاريخ زندگانى امام حسين ( ع ) ، عماد زاده ، ج 2 ، ص 183 .  ( 4 ) - الامامة والسياسة ، ج 2 ، ص 12 ؛ العقد الفريد ، ج 5 ، ص 131 و 134 ؛ نفس المهموم ، ص 352 . برخى نام وى را در رديف شهيدان كربلا آورده‌اند . ( مناقب ، ج 4 ، ص 122 )  ( 5 ) - « هيچ مصيبتى نه در زمين و نه در نفس‌هاى شما به شما نرسد ، مگر آنكه پيش از آنكه آن را پديد آوريم ، در كتابى است . »  ( 6 ) - المجدى ، ص 307 ؛ ترجمة الامام الحسين ( ع ) ، ابن سعد ، ص 78 .  ( 7 ) - المجدى ، همانجا و ص 18 . ","page_name":" 187 ","page_number":187},
  {"content":"\r\n\r\nحسين و عقيل گرديد . « 1 »  نسل عقيل ( ع ) نيز ، تنها از ميان فرزندان محمّد باقى مانده است . « 2 » \r\nمحمّد ، از جمله افرادى است كه در كربلا به شهادت نرسيده و نزد عبيداللَّه‌بن زياد به اسارت برده شد . « 3 » \r\n\r\n67 - محمدبن عمربن حسن ( ع ) ( رجوع شود به : ) محمدبن عمروبن حسن ( ع )\r\n\r\n68 - محمدبن عمروبن حسن ( ع ) « 4 » \r\nمحمّد ، فرزند عمروبن حسن ( ع ) و رمله دختر عقيل ( ع ) است . « 5 »  او ، پس از شهادت امام حسين ( ع ) ، به اسارت دشمن درآمد « 6 »  و شاهد ماجراى جسارت يزيد به سر بريده‌ى سيّدالشهدا ( ع ) بود . « 7 »  يزيد به وى پيشنهاد داد تا با فرزندش كشتى بگيرد ولى محمّد اعلام كرد حاضر است با او مبارزه كرده و بجنگد . در اين حال ، يزيد گفت : كوچك و بزرگ شما از دشمنى با ما دست بردار نيست . « 8 » \r\nوى ، فقيه و محدّث مشهور عصر خود گرديد « 9 »  و شيعيان در حدّ امام باقر ( ع ) از او تمجيد مىكردند . « 10 » \r\n\r\n","description":"","footnote":" ( 1 ) - همان ؛ المعارف ، ص 204 . ابن فندق ، فاطمه را نيز به فرزندان محمّد افزوده است . ( لباب الانساب ، ج 1 ، ص 376 )  ( 2 ) - جمهرة الانساب العرب ، ص 69 .  ( 3 ) - شرح الاخبار ، ج 3 ، ص 197 ؛ ترجمة الامام الحسين ( ع ) ، ابن سعد ، ص 78 . نيز ر . ك حياة الامام الحسين ( ع ) ، ج 3 ، ص 314 . خوارزمى ، محمدبن عقيل ( ع ) را از شهيدان كربلا بر شمرده است . ( مقتل الحسين ( ع ) ، ج 2 ، ص 53 )  ( 4 ) - محمدبن عمروبن حسن ( ع ) ( لباب الانساب ، ج 1 ، ص 387 . )  ( 5 ) - نسب قريش ، ص 50 .  ( 6 ) - تسمية من قتل مع الحسين ( ع ) ، ش 9 ؛ منتخب التواريخ ، ص 298 ؛ تاريخ زندگانى امام حسين ( ع ) ، عمادزاده ، ج 2 ، ص 183 ؛ عاشورا چه روزيست ، ص 289 .  ( 7 ) - انساب الاشراف ، ج 3 ، ص 214 .  ( 8 ) - انساب الاشراف ، ج 3 ، ص 193 . اين قضيه ، با كمى تفاوت درباره‌ى امام سجاد ( ع ) ( بحار الانوار ، ج 45 ، ص 262 ) و عمروبن حسين ( ع ) ( اخبار الطوال ، ص 261 ، اعيان الشيعه ، ج 1 ، ص 617 ) نيز نقل شده است . ( ر . ك : عمروبن حسين )  ( 9 ) - جمهرة انساب العرب ، ص 39 .  ( 10 ) - منتخب التواريخ ، ص 298 . ","page_name":" 188 ","page_number":188},
  {"content":"\r\n\r\n\r\n69 - مليكه ( رجوع شود به : ) قفيرة\r\n\r\n70 - موقّع‌بن ثمامه اسدى\r\nموقّع‌بن ثمامه اسدى صيداوى كه از تابعين بود ، بعد از پذيرفته نشدن شرايط امام حسين ( ع ) از سوى ابن زياد به همراه جمعى ديگر شبانه به امام ( ع ) پيوست . وى در روز عاشورا با دشمنان آن حضرت جنگيد تا اين كه تيرهايشان تمام گشت و بر اثر جراحات وارده به زانو درآمد . امّا همچنان از خود دفاع مىكرد تا بر زمين افتاد ، عدّه‌اى از بنى اسد او را از معركه نجات دادند و به كوفه آوردند و پنهان كردند . آنگاه كه ابن زياد توسّط عمر سعد از وضع او آگاه شد فرمان كشتن او را صادر كرد . امّا با ميانجيگرى جماعتى از بنى اسد ابن زياد از كشتن او منصرف شد . ولى او را زنجير كرده و به زاره تبعيد نمود ، او از مجروحان حادثه عاشورا است و پس از يك سال تحمّل رنج و مشقّت سرانجام به فيض شهادت نايل آمد . « 1 »  برخى از منابع نام او را مرقّع‌بن ثمامه ذكر كرده و اشاره به شهادت وى نكرده‌اند . « 2 » \r\n\r\n71 - ميمونة\r\nميمونة ، مادر عبداللَّه‌بن يقطر ، از شهيدان پيش از حادثهء كربلا و كنيز امام حسين ( ع ) است . به گفته‌ى برخى از معاصرين او پس از خروج سيّدالشهدا ( ع ) از مدينه به كربلا آمد و شاهد ناگوارىهاى اهل بيت ( ع ) در سرزمين نينوا بود . « 3 »  درباره‌ى اسارت وى سخنى گفته نشده ، ولى با توجّه به حضورش در كربلا ، قطعاً آن دوران سخت را پشت سر گذرانده و همدرد خاندان عصمت و طهارت بوده است . اطلاع ديگرى از او در دست نيست .\r\n\r\n","description":"","footnote":" ( 1 ) - تنقيح المقال ، ج 3 ، ص 260 ؛ ابصارالعين ، ص 117 مركز الدرسات الاسلامية لحرس الثورة ؛ اعيان الشيعه ، ج 1 ، ص 612 . زاره ، روستاى بزرگى در بحرين مىباشد . ( معجم البلدان ، ج 3 ، ص 126 )  ( 2 ) - تاريخ طبرى ، ج 5 ، ص 454 ؛ كامل ابن اثير ، ج 4 ، ص 80 .  ( 3 ) - معالى السبطين ، ج 2 ، ص 231 ؛ وسيلة الدارين ، ص 426 ؛ تاريخ زندگانى امام حسين ( ع ) ، عماد زاده ، ج 2 ، ص 225 . ولى در گزارش ديگر آمده است : امام حسين ( ع ) پيش از آنكه از كشته شدن مسلم‌بن عقيل با خبر شود عبداللَّه‌بن يقطر را به كوفه فرستاد و در آنجا به دستور عبيداللَّه‌بن زياد به شهادت رسيد . ( انساب الاشراف ، ج 3 ، ص 168 ) ","page_name":" 189 ","page_number":189},
  {"content":"\r\n\r\n\r\n72 - نجمه ( رجوع شود به : ) رمله\r\n\r\n73 - نفيسه بنت احزم\r\nنام او در منابع پيشين و اخير ديده نمىشود . ولى عماد زاده ، بىآنكه از دوران اسارتش سخنى به ميان آورد وى را از زنان حاضر در كربلا قلمداد كرده است . « 1 » \r\n\r\n74 - همسر على بن مظاهر\r\nنامش دانسته نيست ولى دوستدار اهل بيت ( ع ) ، از زنان شجاع عاشورا و همسرش على بن مظاهر ، شهيد كربلا است . « 2 »  اين بانوى مؤمنه و باوفا چون شنيد امام حسين ( ع ) به يارانش فرمود : « هر كه همسرش را با خود آورده او را به قبيله بنى اسد برگرداند ؛ زيرا من فردا كشته مىشوم و بانوانم اسير مىشوند . » با تبسّم نزد شوهرش آمد و از او سؤال كرد : تو چه مىكنى ؟ گفت : برخيز تا تو را نزد خويشانت ببرم . زن بر آشفت و به او خطاب كرد : اى فرزند مظاهر ! به خدا سوگند با من منصفانه رفتار نمىكنى . آيا مىپسندى دختران رسول خدا ( ص ) اسير شوند و من آزاد باشم ؟ آيا شايسته است چادر از سر زينب ( س ) بردارند و گوشواره از دختران حضرت زهرا ( س ) بربايند و من در امان باشم ؟ آيا سزاوار است تو نزد رسول خدا ( ص ) رو سفيد باشى و من پيش فاطمه زهرا ( س ) رو سياه باشم ؟ به خدا سوگند شما مردان را يارى كنيد و ما بانوان را . على بن مظاهر ! با چشم گريان به سوى امام ( ع ) برگشت . امام حسين ( ع ) پرسيد : چرا گريانى ؟ عرض كرد : سرورم ! همسر اسدى من جز يارى و همراهى با شما را نمىپذيرد . امام ( ع ) گريست و فرمود : خدا همهء شما را پاداش نيك دهد . « 3 »  به يقين اين زن شجاع در كاروان اسيران كربلا نيز شركت داشته است .\r\n\r\n","description":"","footnote":" ( 1 ) - تاريخ زندگانى امام حسين ( ع ) ، ج 2 ، ص 225 .  ( 2 ) - مقتل الحسين ( ع ) ، ابى مخنف ، ص 110 ؛ مدينة الحسين ( ع ) ، ص 57 .  ( 3 ) - معالى السبطين ، ج 1 ، ص 342 . ","page_name":" 190 ","page_number":190},
  {"content":"\r\n\r\n\r\nضميمه : خلاصه‌اى از زندگى ديگر زنان نقش آفرين نهضت عاشورا\r\nاز شگفتىهاى حادثهء كربلا ، حضور فعّال اقشار مختلف جامعه در آن است ، قيامى كه پير ، جوان ، نوجوان ، خردسال ، كودك شيرخوار ، غلام ، برده ، مرد و زن در آن شركت داشتند . با نگاهى به تاريخ عاشورا مىتوان دريافت كه زنانى در صحنه‌هاى كربلا حضور داشتند كه با برعهده گرفتن وظايف گوناگون ، در ماندگار ساختن اين نهضت نقش مهمّى آفريدند . بانوان كربلا تنها كسانى نبودند كه قافلهء اسيران را همراهى كردند ؛ بلكه زنانى نيز بودند كه با شهادت ، مرثيه سرايى ، هوادارى ، همكارى و اعتراض به دشمن ، تداوم بخش نهضت كربلا شدند . اكنون به اختصار به زندگى اين زنان و الا مقام مىپردازيم :\r\n\r\nالف ) زنان شهيد\r\n1 - امّ حسن\r\nامّ حسن ، فرزند امام مجتبى ( ع ) و مادرش امّ بشير دختر ابومسعود انصارى « 1 »  يا خزرجى است . « 2 »  برخى نيز ، مادر او را مليكه ملكه دختر احنف بن قيس دانسته‌اند . « 3 » \r\nوى همراه خانواده‌اش از مدينه به كربلا آمد و هنگام غارت خيمه‌هاى سيدالشهدا ( ع ) زيردست و پاى مهاجمين بىرحم به شهادت رسيد . « 4 » \r\n\r\n","description":"","footnote":" ( 1 ) - معالى السبطين ، ج 2 ، ص 235 .  ( 2 ) - ارشاد ، ج 2 ، ص 20 ؛ المجدى ، ص 19 ؛ معالى السبطين ، ج 2 ، ص 236 .  ( 3 ) - لباب الانساب ، ج 1 ، ص 344 .  ( 4 ) - تنقيح المقال ، ج 1 ، ص 103 ؛ وسيلة الدارين ، ص 247 ؛ معالى السبطين ، ج 2 ، ص 235 . ","page_name":" 191 ","page_number":191},
  {"content":"\r\n\r\n2 - امّ وهب\r\nامّ وهب دختر عبداللَّه بن عمير كلبى است . برخى نام وى را قمر يا قمرى خوانده‌اند . « 1 »  او با همسرش در يكى از محلّه‌هاى كوفه سكونت داشت ، ولى براى حمايت از امام حسين ( ع ) همراه همسرش به كربلا رفت و پس از شهادت او خاك و خون از چهره‌اش برگرفت و گفت : « بهشت گوارايت باد ! » در همين لحظه غلام شمر كه رستم نام‌داشت ، با عمود آهنين برفرق زن‌زد و او را به‌شهادت رساند . « 2 »  ام‌ّوهب نخستين بانويى بود كه در كربلا به شهادت رسيد . « 3 » \r\n3 - حميدة بنت مسلم ( ع ) « 4 » \r\nحميده فرزند مسلم از ام كلثوم دختر امام على ( ع ) مىباشد . وى در سفر كربلا يازده سال داشت . در بين راه ، آنگاه كه خبر شهادت مسلم به امام حسين ( ع ) رسيد ، آن حضرت او را بر زانوى خود نشاند و دست نوازش بر سرش كشيد و فرمود : « من ، پدرت هستم و دخترانم خواهرت هستند . » در اين لحظه صداى گريهء حميده و ديگر فرزندان مسلم بلند شد و فرياد « وا مسلما و وا ابن عقيلا » سر دادند . روز عاشورا هنگام حملهء دشمن به خيمه‌ها ، اين دختر در زير دست و پاى مهاجمين به درجهء رفيع شهادت نايل آمد . « 5 » \r\n4 - درّة الصدف\r\nاو ، دختر عبداللَّه بن عمر انصارى است . چون مأموران ابن زياد ، كاروان اسراى كربلا و سرهاى مطهّر شهيدان را به سوى شام مىبردند ، درّة الصدف و جمعى از زنان ، در نزديكى شهر حلب ، براى رهانيدن اسرا به مقابله با آنان برخاستند . ولى با وجود كمك مردم موفّق\r\n\r\n","description":"","footnote":" ( 1 ) - تاريخ طبرى ، ج 5 ، ص 429 ؛ اعلام النساء المؤمنات ، ص 599 - 598 ؛ رياحين الشريعه ، ج 3 ، ص 300 .  ( 2 ) - الكامل ، ج 4 ، ص 69 ؛ اعلام النساء ، ص 599 ؛ اعيان الشيعة ، ج 1 ، ص 603 .  ( 3 ) - مقتل الحسين ( ع ) ، خوارزمى ، ج 2 ، ص 16 .  ( 4 ) - برخى مىگويند نامش عاتكه و نام مادرش رقيه بنت على ( ع ) و هفت ساله بوده است . ( معالى السبطين ، ج 1 ، ص 266 ؛ وسيلة الدارين ، ص 297 . )  ( 5 ) - معالى السبطين ، همانجا . ","page_name":" 192 ","page_number":192},
  {"content":"\r\n\r\nبه انجام اين كار نشدند و درّة الصدف و چند زن ديگر به شهادت رسيدند . « 1 » \r\n\r\nب ) زنان مرثيه سرا\r\n1 - اسماء بنت عقيل\r\nاسماء ، فرزند عقيل ( ع ) و مادرش امّ ولد است . « 2 »  او با پسر عمويش عمر بن على ( ع ) ازدواج كرد . خداوند متعال سه فرزند به نام‌هاى محمّد ، امّ موسى و امّ حبيب به وى عنايت فرمود . « 3 »  اسماء از زنان داغدار حادثهء عاشورا است كه برادرانش در كوفه و كربلا به شهادت رسيدند ، « 4 »  ولى او همچنان ، هنگام بازگشت اهل بيت ( ع ) به مدينه مقاوم بود و كنار قبر پيامبر ( ص ) ، با آه و ناله ، مهاجرين و انصار را شماتت مىكرد و بر آنان مىتاخت .\r\nوى با مرثيه سرايى خود تمام حاضران را به گريه مىانداخت ؛ چنان گريه‌اى كه سابقه نداشت . « 5 » \r\n2 - امّ البنين\r\nامّ البنين ، فاطمه فرزند حزام بن خالد و مادرش ليلى بنت سهيل است . سال ولادت وى بنا به تقريب پنجم ه . ق مىباشد . « 6 »  او از زنان نامدار صدر اسلام ، اديب و شاعرى فصيح است و نزد مسلمانان جهان جايگاه ويژه‌اى دارد . « 7 »  فرزندان امّ البنين از امام على ( ع ) ، كه همهء آنان در كربلا به شهادت رسيدند عبارتنداز : عبّاس ، عبداللَّه عثمان و جعفر . « 8 » \r\nقلب امّ البنين آكنده از محبّت سيدالشهدا ( ع ) بود و چون بشير خبر شهادت آن\r\n\r\n","description":"","footnote":" ( 1 ) - اسرار الشهادة ، ج 3 ، ص 445 - 450 ؛ اعلام النساء ، ص 336 - 337 .  ( 2 ) - لباب الانساب ، ج 1 ، ص 375 ؛ المعارف ، ص 204 .  ( 3 ) - الطبقات الكبرى ، ج 5 ، ص 117 ؛ المعارف ، ص 217 .  ( 4 ) - ارشاد ، ج 2 ، ص 63 ؛ مناقب ، ج 4 ، ص 114 ، ص 115 ؛ تذكرة الخواص ، ص 229 .  ( 5 ) - امالى مفيد ، ص 319 ، مناقب ، ج 4 ، ص 125 .  ( 6 ) - نسب قريش ، ص 43 ؛ شرح الاخبار ، ج 3 ، ص 185 ؛ عمدة الطالب ، ص 356 ؛ امّ البنين رمز التضيحيه ، ص 19 .  ( 7 ) - اعيان الشيعه ، ج 8 ، ص 389 ؛ العباس ، قرشى ، ص 28 .  ( 8 ) - ارشاد ، ج 1 ، ص 354 ؛ تاريخ طبرى ، ج 5 ، ص 153 ؛ الاصابة ، ج 2 ، ص 145 . ","page_name":" 193 ","page_number":193},
  {"content":"\r\n\r\nحضرت را در مدينه به او داد ، فريادى كشيد و گفت : « اى بشير ! رگ قلبم را پاره كردى ! » « 1 »  امّ البنين نخستين كسى بود كه در سوگ عبّاس و ديگر فرزندان شهيدش مرثيه سرود . او هر روز همراه نوه‌اش عبيداللَّه بن عبّاس به قبرستان بقيع مىرفت و براى پسرانش سوگوارى مىكرد . مردم نيز با وى هم‌نوا مىشدند . « 2 »  بنابر مشهور ، قبر وى در بقيع ، كنار مقابر عمّه‌هاى پيامبر ( ص ) ، صفيه و عاتكه قرار دارد . « 3 » \r\n3 - امّ سلمه\r\nامّ سلمه دختر ابىاميّة ، حذيفة بن مغيره و عاتكه بنت عامر است . « 4 »  وى ابتدا با ابو سلمه وصلت كرد ، « 5 »  ولى پس‌ازفوت او به ازدواج با پيامبر ( ص ) مفتخر شد . « 6 »  امّ سلمه با رسول خدا ( ص ) در غزوات متعددى شركت كرد و در بين زنان آن بزرگوار پس از خديجه ( س ) از احترام خاصّى برخوردار بود . « 7 » \r\nامام حسين ( ع ) هنگام سفر به كربلا ، با امّ سلمه خداحافظى كرد و علم و سلاحى را كه از پيامبر ( ص ) به دو رسيده بود ، به وى داد تا از دستبرد دشمن در امان باشد . امّ سلمه پس از واقعهء كربلا آن‌ها را به امام سجّاد ( ع ) تحويل داد . « 8 »  دربارهء مقام و منزلت او گفته‌اند : روزى چون از خواب برخاست ، مىگريست . به او گفتند : « چرا مىگريى ؟ » گفت : « فرزندم حسين ( ع ) به شهادت رسيد . پيامبر ( ص ) را از زمان رحلت تا ديشب در خواب نديده بودم . در رؤيا به ايشان عرض كردم : پدر و مادرم فدايت باد ! چرا رنگ پريده‌اى ؟ فرمود : تا ديشب مشغول حفر قبر حسين و اصحابش بودم . » « 9 » \r\n\r\n","description":"","footnote":" ( 1 ) - تنقيح المقال ، ج 3 ، ص 70 ، فصل النساء .  ( 2 ) - ابصار العين ، ص 64 ؛ مقاتل الطالبيين ، ص 85 ؛ اعيان الشيعه ، ج 8 ، ص 389 .  ( 3 ) - مدينه‌شناسى ، ص 435 ؛ تاريخ حرم ائمه بقيع ، ص 277 - 276 .  ( 4 ) - الطبقات الكبرى ، ج 8 ، ص 86 ؛ الاستيعاب ، ج 4 ، ص 192 ؛ اعلام النساء ، ص 632 .  ( 5 ) - تاريخ طبرى ، ج 3 ، ص 164 ؛ اسد الغابة ، ج 5 ، ص 588 ؛ المعارف ، ص 136 .  ( 6 ) - تنقيح المقال ، ج 3 ، فصل النساء ، ص 72 ؛ تاريخ طبرى ، ج 4 ، ص 561 .  ( 7 ) - المغازى ، ج 1 ، ص 314 ، 467 ؛ بحار الانوار ، ج 35 ، ص 219 .  ( 8 ) - اصول كافى ، ج 1 ، ص 235 و 304 با تصحيح علىاكبر غفارى .  ( 9 ) - امالى صدوق ، ص 120 ؛ ذخاير العقبى ، ص 148 ؛ المستدرك حاكم نيشابورى ، ج 4 ، ص 19 . ","page_name":" 194 ","page_number":194},
  {"content":"\r\n\r\nامّ سلمه نخستين كسى بود كه در مدينه براى امام حسين ( ع ) سوگوارى كرد . وى در مسجد النبى ( ع ) خيمه زد و در آن نشست و لباس سياه پوشيد . « 1 »  تاريخ وفات وى به طور دقيق دانسته نيست . بعضى زمان آن را به سال 58 يا 59 ه . ق مىدانند ، ولى آنچه مسلّم است او تا بعد از واقعهء كربلا زنده بوده است . « 2 »  هم اكنون مرقدش در بقيع زيارتگاه مسلمانان جهان است . « 3 » \r\n4 - امّ لقمان بنت عقيل ( ع )\r\nاز شرح حال امّ لقمان دختر عقيل بن ابىطالب ( ع ) اطّلاع چندانى در دست نيست .\r\nتنها شيخ مفيد و برخى ديگر گفته‌اند : وى پس از شنيدن خبر شهادت امام حسين ( ع ) ، با روى باز از خانه‌اش ، در مدينه بيرون آمد و مجلس عزادارى تشكيل داد و با حضور خواهرانش در سوگ سالار شهيدان مرثيه سرايى كرد . « 4 » \r\n5 - امّ هانى بنت عقيل ( ع )\r\nاو فرزند عقيل و مادرش امّ ولد است . امّ هانى و خواهرانش هنگام ورود بازماندگان حادثهء كربلا به مدينه ، سوگوارى كرده ، ياد و خاطرهء شهيدان عاشورا را زنده نگه داشتند . « 5 » \r\n6 - رمله بنت عقيل\r\nاو دختر عقيل و مادرش امّ ولد است . رمله بافقيه و محدّث عصر خويش ، عمر بن حسن ( ع ) ازدواج كرد و صاحب فرزندى به نام محمّد گرديد . « 6 »  چون كاروان كربلا وارد\r\n\r\n","description":"","footnote":" ( 1 ) - تاريخ يعقوبى ، ج 2 ، ص 245 ؛ شرح الاخبار ، ج 3 ، ص 171 .  ( 2 ) - ترجمة الامام الحسين ( ع ) ، ابن عساكر ، ص 394 ؛ الثقات ، ج 3 ، ص 349 .  ( 3 ) - وفاء الوفاء ، ج 4 - 3 ، ص 912 ؛ تاريخ مدينه ، ص 120 .  ( 4 ) - ارشاد ، ج 2 ، ص 124 ؛ كشف الغمّة ، ج 2 ، ص 280 ؛ بحار الانوار ، ج 45 ، ص 122 ؛ اعيان الشيعه ، ج 1 ، ص 622 .  ( 5 ) - لباب الانساب ، ج 1 ، ص 375 ؛ المعارف ، ص 204 ؛ ارشاد ، همانجا ؛ كشف الغمه ، همانجا ؛ اعيان الشيعه ، ج 7 ، ص 36 .  ( 6 ) - نسب قريش ، ص 50 ؛ انساب الاشراف ، ج 2 ، ص 327 ؛ لباب الانساب ، ج 1 ، ص 387 ؛ كتاب الطبقات ، ص 450 ؛ جمهرة انساب العرب ، ص 39 ؛ تاريخ دمشق ، ج 55 ، ص 19 . ","page_name":" 195 ","page_number":195},
  {"content":"\r\n\r\nمدينه شد ، رمله كه دختر بزرگ عقيل بود ، با خواهرانش در سوگ امام حسين ( ع ) به مرثيه سرايى پرداخت . « 1 » \r\n7 - رويحه\r\nرويحه دختر عمرو بن حجاج ، از سران سپاه يزيد است . ولى او همسرش ، هانى بن عروة و فرزندش ، يحيى از ارادتمندان امام حسين ( ع ) مىباشند . رويحه در مراسم تدفين مسلم و شوهرش هانى شركت داشت و در سوگ آنان مرثيه سرايى كرد . « 2 » \r\n8 - زينب بنت عقيل\r\nمادر زينب ، امّ ولد و از با كمال‌ترين دختران عقيل است . او هنگام بازگشت پيام‌آوران عاشورا به مدينه براى تسليت به خاندان امام حسين ( ع ) ، در بقيع بر شهيدان كربلا گريست و به مرثيه سرايى پرداخت . « 3 » \r\n9 - فاطمه بنت عقيل\r\nفاطمه بنت عقيل بن ابىطالب ( ع ) و يكى از زنانى است كه هنگام ورود اهل بيت ( ع ) به مدينه در رثاى سيّدالشهدا ( ع ) به مرثيه سرايى و سوگوارى پرداخت . « 4 » \r\n\r\nج ) ياوران امام حسين ( ع )\r\nمقصود از « ياوران » ، در اين جا زنانىاند كه به گونهء عملى با امام حسين ( ع ) و اهل‌بيت ( ع ) همكارى كردند و آنان را به گونه‌اى از يارى خويش برخوردار ساختند .\r\n\r\n","description":"","footnote":" ( 1 ) - ارشاد ، ج 2 ، ص 124 .  ( 2 ) - ارشاد ، ج 2 ، ص 47 ؛ ملهوف ، ص 118 ؛ بحار ، ج 44 ، ص 344 ؛ وسيلة الدارين ، ص 209 ؛ معالى السبطين ، ج 1 ، ص 245 .  ( 3 ) - اخبار الزينبات ، ص 110 ؛ شرح الاخبار ، ج 3 ، ص 547 ؛ المعارف ، ص 204 ؛ لباب الانساب ، ج 1 ، ص 375 ؛ ملهوف ، ص 207 ؛ نسب قريش ، ص 84 ؛ تذكرة الخواص ، ص 240 .  ( 4 ) - لباب الانساب ، ج 1 ، ص 375 ؛ جواهر المطالب ، ج 2 ، ص 273 . ","page_name":" 196 ","page_number":196},
  {"content":"\r\n\r\n1 - طوعه\r\nطوعه ، امّ ولد و كنيز اشعث بن قيس بود . وى پس از آزادى با اسيد حضرمى ازدواج كرد و برايش فرزندى به نام بلال به دنيا آورد . طوعه با اين كه مدّت‌ها كنيز اشعث بود ، اين سابقه هيچ اثرى در قلب پاك او برجاى نگذاشت و آن زمانى كه كوفيان ، حضرت مسلم ( ع ) را تنها گذاشتند ، وى حرمت ولايت را پاس داشت و نمايندهء امام حسين ( ع ) را پناه داد و از او پذيرايى كرد . ولى صبح هنگام ، فرزندش بلال ، نزد عبدالرحمن بن محمدبن اشعث رفت و او را از پناهگاه مسلم ( ع ) آگاه نمود . بدين سان ، آن حضرت دستگير شد و به شهادت رسيد . « 1 » \r\n2 - عائشه بنت خليفه\r\nعائشه دختر خليفه بن عبداللَّه الجعفيه و مُكنّا به امّ حبيبه است . او هنگام ورود بازماندگان كربلا به كوفه از بالاى بام فرياد زد : « شما از كدامين اسيران هستيد ؟ » گفتند :\r\n« اسيران آل محمّد . » از بام پايين آمد و برايشان پوشاك فراهم كرد تا خاندان رسول خدا ( ص ) از نگاه نامحرمان محفوظ بمانند . « 2 » \r\n3 - ماريه بنت سعد\r\nماريه ، دختر سعد يا منقذ عبديه ، از بانوان شجاع بصره و منزلش پايگاه و دوستداران اهل بيت ( ع ) بود . با همكارى وى افرادى چون يزيد بن نبيط به كربلا رفته ، به شهادت رسيدند . سليمان ، فرستادهء امام حسين ( ع ) ، هنگام ورود به بصره به منزل ماريه آمد و از آنجا به سوى بزرگان بصره رفت . « 3 » \r\n\r\n","description":"","footnote":" ( 1 ) - ارشاد ، ج 2 ، ص 54 - 55 ؛ مقاتل الطالبيين ، ص 102 .  ( 2 ) - ملهوف ، ص 190 ؛ مثير الاحزان ، ص 85 ؛ بحار الانوار ، ج 45 ، ص 108 ؛ معالى السبطين ، ج 2 ، ص 98 - 99 .  ( 3 ) - تاريخ طبرى ، ج 5 ، ص 353 - 354 ؛ وسيلة الدارين ، ص 99 ، 153 ، 211 - 212 ؛ ابصار العين ، ص 190 ، البداية و النهايه ، ج 8 ، ص 159 ؛ حركة النساء ، ص 18 . ","page_name":" 197 ","page_number":197},
  {"content":"\r\n\r\n4 - همسر ميثم تمار\r\nاو بانويى شجاع و دوستدار امام حسين ( ع ) بود و جسد مطهّر مسلم ، هانى و حنظلة بن مرّه را شبانه به خانه برد و مخفيانه كنار مسجد اعظم كوفه به خاك سپرد . « 1 » \r\n\r\nد ) زنان معترض\r\n1 - امّ عبداللَّه\r\nامّ عبداللَّه ، دختر حرّ بدىّ كندى و همسر مالك بن نُسَير از سپاهيان سنگدل ابن زياد است . مالك پس از عاشورا به طمع دستيابى به كلاه امام حسين ( ع ) آن را به منزل برد تا همسرش آن را بشويد ، ولى امّ عبداللَّه در مقابل اين بىحرمتى به او گفت : « از اينجا بيرون شو ! به خدا قسم تا ابد نبايد وارد خانه‌ام شوى ! » « 2 » \r\n2 - صفيه بنت عبداللَّه\r\nصفيه دختر عبداللَّه بن عفيف و از زنان مؤمن دوستداران امام حسين ( ع ) است . چون سربازان عبيداللَّه مىخواستند ابن عفيف را به علّت حمايت از سيّدالشهدا ( ع ) دستگير كنند ، صفيه نقش حمايتى خود را از قيام عاشورا را آغاز كرد و شمشير را به پدر نابيناى خود سپرد تا از خويش دفاع كند . او هنگام مبارزهء پدر ، يارىاش مىكرد . سرانجام ابن عفيف و صفيّه را دستگير كرده ، به قصر عبيداللَّه بردند . « 3 » \r\n3 - زنى از قبيلهء بكرين وائل\r\nاو در كربلا همراه شوهرش در سپاه يزيد بود و تا عصر عاشورا ديدهء بصيرت نداشت .\r\nامّا چون غارت بىشرمانهء خيمه‌ها را ديد ، شمشير به دست گرفت و فرياد كشيد : « اى فرزندان بكرين وائل ! اينان خيمه‌هاى دختران رسول خدا را تاراج مىكنند . . . . به\r\n\r\n","description":"","footnote":" ( 1 ) - معالى السبطين ، ج 1 ، ص 245 ؛ وسيلة الدارين ، ص 209 .  ( 2 ) - تاريخ طبرى ، ج 5 ، ص 408 ، 448 ؛ مناقب ، ج 4 ، ص 65 ؛ مقتل الحسين ( ع ) ، خوارزمى ، ج 2 ، ص 40 ؛ بحارالانوار ، ج 45 ، ص 53 .  ( 3 ) - رياحين الشريعه ، ج 4 ، ص 365 ؛ ملهوف ، ص 203 - 205 ؛ مثير الاحزان ، ص 92 - 93 ؛ بحارالانوار ، ج 45 ، ص 120 ؛ رمز المصيبة ، ج 3 ، ص 144 . ","page_name":" 198 ","page_number":198},
  {"content":"\r\n\r\nخونخواهى پيامبر ( ص ) برخيزيد ! » « 1 »  اگرچه به ظاهر اعتراض او در اين لحظه موجى ايجاد نكرد ، ولى باعث تزلزل حكومت يزيد و بيدارى مردم گرديد .\r\n4 - نوّار\r\nنوّار ، انوار ، نورة ، دختر جابر بن عمرو ازدى است . « 2 »  او در اعتراض به شركت برادرش كعب در شهادت برير بن خضير گفت : « آقا و سيّد قاريان قرآن را كشتى ؟ به خدا هرگز با تو سخن نگفته ، غذا نمىخورم ! چرا حسين را يارى نكردى ؟ گناه بزرگى مرتكب شدى ؟ » « 3 » \r\n5 - نوار بنت مالك\r\nنوار يا عيوف دختر مالك بن عقرب حضرمى و همسر خولى بن يزيد اصبحى است . « 4 »  ولى با اين حال شيفتهء سيّدالشهدا ( ع ) و اهل بيت ( ع ) بود . از اين رو ، چون آگاه شد كه خولى سر بريدهء اباعبداللَّه ( ع ) را به خانه آورده و زير تشت گذاشته است ، به او گفت :\r\nبه خدا سوگند از اين پس سر من و تو بر يك بالش نهاده نخواهد شد . آنگاه از خانه بيرون رفت و كنار سر امام حسين ( ع ) به سوگوارى پرداخت . « 5 »  در قيام مختار نيز با اشاره ، محلّ اختفاى خولى را به مأموران نشان داد و سربازان مختار او را دستگير كرده ، بدنش را در آتش سوزاندند . « 6 » \r\n\r\n","description":"","footnote":" ( 1 ) - مثير الاحزان ، ص 77 ؛ ملهوف ، ص 180 ؛ ناسخ التواريخ ، ج 3 ، ص 27 .  ( 2 ) - انساب الاشراف ، ج 3 ، ص 191 ؛ وسيلة الدارين ، ص 109 ؛ اسرار الشهادة ، ج 2 ، ص 293 .  ( 3 ) - تاريخ طبرى ، ج 5 ، ص 432 ؛ نفس المهموم ، ص 236 ؛ اسرار الشهادة ، همانجا .  ( 4 ) - تاريخ طبرى ، ج 5 ، ص 455 ؛ مقتل خوارزمى ، ج 2 ، ص 250 ؛ بحار ، ج 45 ، ص 374 ؛ مقتل مقرم ، ص 304 ؛ مثير الاحزان ، ص 85 .  ( 5 ) - بحارالانوار ، ج 45 ، ص 374 ؛ مقتل مقرم ، همانجا ؛ روضة الشهدا ، ص 450 ؛ انساب الاشراف ، ج 3 ، ص 206 ؛ البداية و النهايه ، ج 8 ، ص 192 - 191 ؛ مقتل خوارزمى ، ج 2 ، ص 114 ؛ تاريخ طبرى ، ج 5 ، ص 455 .  ( 6 ) - بحار الانوار ، ج 45 ، ص 374 ؛ مقتل خوارزمى ، ج 2 ، ص 250 . ","page_name":" 199 ","page_number":199},
  {"content":"\r\n . \r\n","description":"","footnote":"","page_name":" 200 ","page_number":200},
  {"content":"\r\n\r\n\r\nفهرست منابع\r\nقرآن كريم .\r\nابصارالعين فى انصارالحسين ( ع ) ، محمدبن طاهر سماوى ، تحقيق محمدجعفر طبسى ، مركز دراسات اسلاميه ، اوّل ، 1415 ق .\r\nاثبات الوصية ، علىبن حسين مسعودى ، مطبعهء حيدريه ، نجف اشرف .\r\nاثباة الهداة ، محمدبن حسن حرّ عاملى ، دارالكتب الاسلامية ، تهران ، سوّم ، 1364 ش .\r\nاخبار الزينبات ، يحيىبن حسن الاعرج ، با مقدمهء محمد جواد مرعشى نجفى .\r\nاخبار الطوال ، دينورى ، تحقيق ، عبدالمنعم عامر ، وزارة الثقافه والارشاد القومى ، قاهره ، اوّل ، 1960 م .\r\nاسدالغابة ، ابن الأثير ، داراحياء الثراث العربى ، بيروت .\r\nاسرار الشهادة ، فاضل دربندى ، تحقيق محمد جمعه بادى و عباس ملاعطيه جمرى ، شركة المصطفى ، بحرين ، اوّل ، 1415 ق .\r\nاسعاف الراغبين ( به ضميمهء نور الابصار ) .\r\nاصول كافى ، محمدبن يعقوب كلينى ، دارالكتب الاسلامية ، تهران ، 1388 ق .\r\nاعلام النساء المؤمناتِ ، محمد الحسّون ، ام على مشكور ، انتشارات اسوه ، اوّل ، 1411 ق .\r\nاعلام الورى ، طبرسى ، تصحيح على اكبر غفارى ، دار التعارف ، بيروت ، 1399 ق .\r\nاعيان الشيعه ، سيّد محسن امين ، تحقيق حسن امين ، دار التعارف بيروت ، 1403 ق .\r\nام البنين رمز التضحية و الفداء ، عبدالامير محمدرضا انصارى ، مجمع البحوث الاسلامية ، بيروت ، اوّل ، 1414 ق .\r\nالاحتجاج احمدبن على طبرسى ، دار النعمان ، نجف اشرف ، 1368 ق .\r\nالاختصاص ، شيخ‌مفيد ، تصحيح ، علىاكبر غفارى ، كنگره‌ى هزاره‌ى شيخ مفيد ، قم ، اول ، 1413 ق .\r\nالارشاد ، شيخ مفيد ، مؤسسة آل البيت ( ع ) لاحياء التراث ، تحقيق ، كنگرهء هزارهء شيخ مفيد ، قم ، اوّل ، 1413 ه . ق .\r\nالاستيعاب ، ابن عبدالبرّ ، دار الجيل ، بيروت ، اول ، 1412 ق .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nالاصابة فى تمييز الصحابه ، احمدبن علىبن حجر عسقلانى ، دار صادر بيروت ، اول ، 1328 ق .\r\nالاغانى ، ابو الفرج اصفهانى ، چاپ اوّل ، دار احياء التراث العربى ، بيروت ، 1415 ق .\r\nالاقبال ، سيدبن طاووس ، تحقيق ، جواد قيومى اصفهانى ، مركز انتشارات دفتر تبليغات اسلامى قم ، دوم ، 1377 ش .\r\nالامالى ، شيخ مفيد ، تحقيق حسين استاد ولى ، على اكبر غفارى ، كنگرهء جهانى هزارهء شيخ مفيد ، اوّل ، 1413 ق .\r\nالامام الحسين ( ع ) و اصحابه ، سيّداحمدحسينى ، ناشر : محمودشريعت‌مهدوى ، قم ، اوّل ، 1415 ق .\r\nالامام زين العابدين ( ع ) ، عبدالرزاق مقرم ، دارالشبسترى مطبوعات .\r\nالامامة و السياسة ، ابن قُتَيْبَه دينورى ، تحقيق : على شيرى ، منشورات شريف‌رضى .\r\nالايقاد ، سيد محمدعلى شاه عبدالعظيمى ، تحقيق محمدجواد رضوى كشميرى ، انتشارات فيروز آبادى ، قم ، اوّل ، 1411 ق .\r\nالبداية و النهايه ، ابن كثير ، تحقيق ، احمد ابومحلم و جمعى ديگر ، دارالكتب العلميه ، بيروت ، چهارم ، 1408 ه . ق .\r\nالثقات ، محمدبن حبّان تميمى ، وزارة المعارف هند ، اوّل .\r\nالجرائح و الخرائج ، قطب الدين راوندى ، تحقيق مؤسسة الامام المهدى ( عج ) ، ناشر مؤسسة النور ، بيروت ، دوّم ، 1411 ق .\r\nالحسين ( ع ) قتيل ا لعبرة ، عبدالزهراء الكعبى ، دار الكتاب و العقرب ، بيروت ، اوّل ، 1414 ق .\r\nالدّر المنثور ، زينب بنت يوسف فوّازه دار المعرفة بيروت ، دوم .\r\nالدمعة الساكبة ، محمّد باقر بهبهانى ، مؤسسهء اعلمى ، بيروت ، اوّل ، 1408 ق .\r\nالسيّده زينب عقيلة بنى هاشم ، عائشة عبدالرحمن بنت الشاطى ، منشورات شريف رضى ، قم ، اوّل ، 1413 ق .\r\nالسيّدة سكينه ، عبدالرّزاق موسوى مقرّم .\r\nالطّبقات الكبرى ، محمدبن سعد ، دار صادر ، بيروت ، اوّل ، 1903 م .\r\nالعباس بن على ( ع ) ، باقر شريف قريشى ، انتشارات مهديه ، قم ، اوّل ، 1420 ق .\r\nالعقد الفريد ، احمدبن محمدبن عبدربّه اندلسى ، تحقيق ، مفيد محمّد قميحه ، دارالكتب العلمية ، بيروت ، اوّل ، 1404 ق .\r\nالفتوح ، ابن اعثم كوفى ، اشراف ، محمد عبدالمعيد خان ، دار الندوة الجديدة ، بيروت ، 1392 ق .\r\nالفصول المهمّة ، ابن صباغ مالكى ، منشورات اعلمى تهران .\r\nالكامل ، ابن اثير ، دار صادر بيروت ، 1402 ق .\r\nالكامل ، ابوالعبّاس مبرد ، تحقيق زكى مبارك ، مطبعة مصطفى البابى ، مصر ، اوّل ، 1356 ق .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nالمجدى فى انساب‌الطالبيين ، علىبن‌محمد علوى عمرى ، تحقيق ، احمد مهدوى ، كتابخانه مرعشى نجفى قم ، اول ، 1409 ق .\r\nالمحاسن ، احمدبن محمدبن خالد برقى ، تصحيح سيّد جمال الدين حسينى ، دارالكتب الاسلامية ، قم ، دوّم .\r\nالمستدرك ، حاكم نيشابورى ، دارالفكر ، بيروت ، 1398 ق .\r\nالمصباح ، ابراهيم‌بن على كفعمى ، دار الكتب العلمية ، نجف ، دوّم ، 1349 ش .\r\nالمعارف ، ابن قتيبه دينورى ، تحقيق ، ثروت عكاشه ، منشورات شريف ، رضى قم ، اول ، 1415 ق .\r\nالمغازى ، محمدبن عمربن واقد ، نشر دانش اسلامى ، 1405 ق .\r\nالمفيد فى ذكرى سبط الشهيد ، سيّد عبدالحسين ابراهيم عاملى ، دار و مكتبة الهلال ، بيروت ، سوّم ، 1984 م .\r\nالمقنعة ، شيخ مفيد تحقيق مؤسسهء نشر اسلامى ، كنگرهء جهانى هزارهء شيخ مفيد اوّل ، 1413 ق .\r\nالملهوف ، سيّدبن طاووس ، دار الاسوة ، قم ، اوّل ، 1414 ق .\r\nالمنتخب ، فخرالدين طريحى ، منشورات رضى ، قم ، 1362 ش .\r\nالوقايع و الحوادث ، محمدباقر ملبوبى ، انتشارات مؤسسهء مطبوعاتى دين و دانش قم .\r\nامالى الزجاجى ، عبدالرحمن‌بن اسحاق الزجاجى ، تحقيق ، عبدالسلام محمد هارون ، المؤسسة العربية الحديثة ، قاهره ، اوّل ، 1382 ق .\r\nامالى صدوق ، مقدّمه ، حسين اعلمى ، مؤسسهء اعلمى بيروت ، پنجم ، 1410 ق .\r\nامالى طوسى ، مقدمه ، سيّد محمد صادق بحرالعلوم ، مكتبة الداورى ، قم .\r\nانساب الاشراف ، احمد بلاذرى ، تحقيق ، سهيل زكّار و رياض زركلى ، دار التفكر ، اوّل ، 1417 ق .\r\nانصار الحسين ( ع ) ، محمد مهدى شمس الدين ، دار الاسلاميه ، دوم ، 1401 ق .\r\nانوار الشهادة ، محمدحسن يزدى حائرى ، انتشارات حق بين ، قم ، اوّل ، 1374 ش .\r\nبحار الانوار ، محمدباقر مجلسى ، تحقيق ، محمدباقر بهبودى و ديگران ، المكتبة الاسلامية ، تهران ، دوّم ، 1398 ق .\r\nپيامهاى عاشورا ، جواد محدّثى ، پژوهشكده تحقيقات اسلامى نمايندگى ولى فقيه سپاه ، قم ، اوّل ، 1377 ش .\r\nتاريخ اسلام ، ذهبى ، تحقيق : عمرعبدالسلام تدمرى ، دارالكتاب العربى بيروت ، اول ، 1407 ه . ق .\r\nتاريخ المدينة المنوّرة ، عمربن شبّه نميرى ، دارالفكر ، قم ، 1410 ق .\r\nتاريخ حرم ائمه بقيع ، محمدصادق نجمى ، نشر مشعر ، قم ، اوّل ، 1380 ش .\r\nتاريخ روضة الصفاء ، مير خواند ، انتشارات پيروز ، 1338 ش .\r\nتاريخ زندگانى امام حسين ( ع ) ، سيّد هاشم رسولى محلاتى ، دفتر نشر فرهنگ اسلامى ، دوّم ، 1374 ش .\r\nتاريخ زندگانى امام حسين ( ع ) ، عماد زاده ، انتشارات اسوه ، اوّل ، 1373 ه . ش .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nتاريخ طبرى ، محمد بن جرير طبرى ، تحقيق محمد ابراهيم ابوالفضل ، دارالمعارف ، مصر ، 1960 م .\r\nتاريخ مدينة دمشق ، ابن عساكر ، تحقيق ، على شيرى ، دارالفكر ، بيروت ، 1415 ه . ق .\r\nتاريخ يعقوبى ، احمدبن ابى يعقوب ، دار صادر ، بيروت ، اوّل ، 1379 ق .\r\nتحقيقى دربارهء اوّل اربعين‌حضرت سيّدالشهداء ( ع ) ، سيّدمحمدعلى قاضىطباطبائى ، قم ، 1368 ش .\r\nتحليلى از زندگانى امام سجاد ( ع ) ، شريف قرشى ، مترجم ، محمدرضا عطائى ، كنگرهء جهانى امام رضا ( ع ) ، 1372 ش .\r\nتذكرة الائمة ( ع ) ، محمد باقر مجلسى ، نشر مولانا .\r\nتذكرة الخواص ، سبطبن جوزى ، مؤسسه اهل البيت ( ع ) بيروت لبنان ، 1401 ق .\r\nتذكرة الشهدا ، حبيب اللَّه شريف كاشانى ، اهتمام ، محمد شريف ، استنساخ 1308 ه . ق .\r\nترجمة الامام الحسين ( ع ) و مقتله ، محمدابن سعد ، تحقيق سيّد عبدالعزيز طباطبائى ، مؤسسة آل البيت ( ع ) لاحياء التراث ، قم ، اوّل ، 1415 ق .\r\nترجمة الامام الحسين ( ع ) ، اين عساكر ، مجمع احياء الثفاقة الاسلاميه ، قم ، دوّم ، 1414 ق .\r\nتشخيص ، تصميم‌گيرى و اقدام خواص در وقت لازم ، سيّد مهدى نيارئيس ، مؤسسهء فرهنگى هنرى بشير علم و ادب ، تهران ، اوّل ، 1377 ش .\r\nتظلّم الزهراء ( س ) ، رضىبن نبى قزوينى ، تحقيق سيد مهدى رجائى ، انتشارات شريف رضى ، قم ، اوّل ، 1417 ق .\r\nتنقيح المقال ، فى علم الرجال ، عبداللَّه مامقانى ، المرتضويه نجف .\r\nتهذيب الاسماء ، محيىالدين‌بن شرف نووى ، تصحيح گروهى از دانشمندان ، ادارة الطباعة المنيرية ، مصر .\r\nتهذيب التهذيب ، ابن حجر ، دار احياء التراث العربى ، بيروت .\r\nجامع البيان ، محمدبن جرير طبرى ، دار الفكر ، بيروت ، 1408 ق .\r\nجلاء العيون ، شبّر ، مقدمه و تصحيح ، سيد احمد حسينى ، مكتبه بصيرتى قم .\r\nجمهرة انساب العرب ، ابن حزم اندلسى ، دارالكتب العلميه بيروت ، اول ، 1403 ق .\r\nجنّات الخلود ، محمدرضا مدرس ، كتابفروشى ادبيه ، تهران ، 1378 ق .\r\nجواهرالمطالب ، محمدبن‌احمد دمشقىباعونى ، مجمع‌احياء الثقافه‌الاسلامية ، قم ، اوّل ، 1415 ق .\r\nحبيب السير ، خواند امير ، مقدمه ، جلال الدين همائى ، كتابفروشى خيّام ، دوّم ، 1353 ش .\r\nحديث الاربعين ، حسين بلادى بحرانى ، انتشارات شريف رضى ، قم ، اوّل ، 1372 ش .\r\nحركةالنساء فى المسيرةالحسينيه ، محمدرضا انصارى ، آستان‌قدس‌رضوى ، مشهد ، اوّل ، 1418 ق .\r\nحسين كيست ، كمپانى ، كتابفروشى فروغى ، چهارم .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nحضرت زينب كبرى ، جعفر نقدى ، اقتباس و نگارش : عمادالدين حسين اصفهانى ، شركت سهامى طبع كتاب ، 1343 ش .\r\nحضرت علىاكبر ( ع ) شبيه پيامبر ، شهيد ولايت ، غلامرضا گلى زواره ، انتشارات قيام ، قم ، اوّل ، 1374 ش .\r\nحياة الامام الحسين‌بن على ( ع ) ، باقر شريف قرشى ، مكتبهء داورى ، قم ، دوّم ، 1397 ق .\r\nحياة الامام الحسن ( ع ) ، باقر شريف قرشى ، دار البلاغة ، بيروت ، اوّل ، 1413 ق .\r\nحياة الامام محمدباقر ( ع ) ، باقر شريف قرشى ، مطبعة النعمان ، نجف ، اوّل ، 1397 ق .\r\nدائرة المعارف الحسينيه ، محمدصادق محمد الكرباسى ، المركز الحسينى للدراسات ، لندن ، اوّل ، 1421 ق .\r\nدائرة المعارف تشيّع ، جمعى از نويسندگان ، بنياد اسلامى طاهر ، تهران ، 1366 ش .\r\nدلائل الامامة ، محمدبن جرير طبرى ، چاپ سوّم ، منشورات رضى ، قم ، 1363 .\r\nدمع السجوم ، ترجمهء : نفس المهموم ، شيخ عباس قمى ، ترجمه : ميرزا ابوالحسن شعرانى ، كتابفروشى اسلاميه ، 1374 ش .\r\nذخائر العقبى ، محبّ الدين طبرى ، دارالكتب العراقيه ، 1387 ق .\r\nذخيرة الدارين ، سيد عبدالحميد حائرى شيرازى ، مطبعه‌ى مرتضويه نجف\r\nراهنماى حج و زيارتگاهها در جهان اسلام ، ابراهيم وحيد دامغانى ، چاپخانه رودكى ، تهران ، اوّل ، 1362 .\r\nرجال طوسى ، محمدبن حسن طوسى ، مقدمه و تحقيق ، مطبعه‌ى حيدريه نجف ، اول ، 1381 ق .\r\nرجال كشّى ، شيخ طوسى ، تصحيح و تعليق ، ميرداماد استر آبادى ، تحقيق ، سيّد مهدى رجائى ، مؤسسة آل البيت ( ع ) .\r\nرحلة ابن بطوطه ، با شرح طلال حرب ، دارالكتب العلمية ، بيروت ، دوم ، 1413 ق .\r\nرمز المصيبة ، سيّد محمود موسوى ده سرخى ، ناشر ، مؤلف ، اوّل ، 1412 ق .\r\nروضة الشهداء ، ملّا حسين واعظ كاشفى ، مقدمه ، ابوالحسن شعرانى ، انتشارات اسلامية ، چهارم ، 1371 ش .\r\nروضة الواعظين ، فتال نيشابورى ، تصحيح و تعليق ، حسين اعلمى ، مؤسسهء اعلمى للمطبوعات ، بيروت ، لبنان ، اوّل ، 1406 ق .\r\nرياحين الشريعة ، ذبيح‌اللَّه محلّاتى ، دار الكتب الاسلاميّه ، تهران .\r\nرياض الشهادة ، محمدحسن‌بن حاج معصوم ، 1273 ه . ق .\r\nزندگانى حضرت خامس آل عبا ، ابوالقاسم سحاب ، كتابفروشى دانش ، اول ، 1334 ش .\r\nزندگانى حضرت زينب ( س ) ، على قائمى ، انتشارات اميرى .\r\nزندگانى علىبن الحسين ( ع ) ، سيّد جعفر شهيدى ، دفتر نشر فرهنگ اسلامى ، ششم ، 1374 ش .\r\nزينب الكبرى ، جعفر نقدى ، منشورات رضى ، قم ، دوم ، 1362 ش .\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nزينب كبرى عقيله بنى هاشم ، حسن الهى بوته كار ، مؤسسه فرهنگى آفرينه ، تهران ، اوّل ، 1375 .\r\nساحل خونين ( ترجمه لهوف ) ، مترجم محمدجواد مولوى نيا ، انتشارات سرور ، 1377 ش .\r\nستارهء درخشان شام ، على ربانى خلخالى ، انتشارات مكتب الحسين ( ع ) ، قم ، اوّل ، 1377 ش .\r\nسرگذشت جانسوز حضرت رقيه ( ع ) ، محمد محمدى اشتهاردى ، نشر مطهّر ، تهران ، اوّل ، 1375 ش .\r\nسكينه دختر امام حسين ( ع ) ، على محمد على دخيّل ، ترجمهء فيروز حريرچى ، انتشارات اميركبير ، تهران ، چهارم ، 1366 ش .\r\nسوگنامه آل محّمد ( ص ) ، محمّد محمّدى اشتهاردى ، انتشارات ناصر ، اوّل ، 1370 .\r\nشذرات الذهب ، عبدالحىّ حنبلى ، مكتبة التجارى بيروت .\r\nشرح الاخبار فى فضائل ائمة الاطهار ، قاضى نعمان‌بن محمد تميمى مغربى ، تحقيق : سيد محمد حسينى جلالى ، مؤسسهء نشر اسلامى ، قم ، دوّم ، 1414 ه . ق .\r\nشرح نهج البلاغه ، ابن ابى الحديد ، تصحيح ، محمد عبدالكريم النمرى ، دارالكتب العلميه ، بيروت .\r\nعاشورا چه روزيست ، حسين عمادزاده ، شركت سهامى طبع كتاب ، 1348 ش .\r\nعبرات المصطفين ، محمدباقر محمودى ( سرشك خوبان ) ، ترجمهء غلامرضا جمشيدنژاد ، عبدالحسين بنيش ، افق فردا ، اوّل ، قم ، پاييز 1379 ش .\r\nعمدةالطالب ، ابن‌عنبه ، تصحيح محمدحسن آل‌طالقانى ، مطبعه‌ى حيدريه‌ىنجف ، دوم ، 1380 ق .\r\nعنوان الكلام ، محمدباقر فشاركى انتشارات اسلاميه .\r\nعوالم العلوم و المعارف ، شيخ عبداللَّه بحرانى ، تحقيق و نشر ، مدرسة الامام المهدى ( عج ) ، قم ، اوّل ، 1365 ش .\r\nعيون اخبار الرضا ( ع ) ، صدوق ، مطبعهء حيدريه نجف ، 1360 ق .\r\nفرسان الهيجاء ، ذبيح‌اللَّه محلاتى ، مركز نشر كتاب ، دوم ، 1390 ق .\r\nفروع كافى ، محمدبن يعقوب كلينى ، تصحيح ، على اكبر غفارى ، دار صعب و دار التعارف ، بيروت ، سوم ، 1401 ق .\r\nفضل زيارة الحسين ( ع ) ، محمدبن علىبن حسن علوى شجرى ، به اهتمام سيّد محمود مرعشى ، مكتبة آيت‌اللَّه مرعشى ، 1403 ه . ق .\r\nقمقام زخّار ، فرهاد ميرزا معتمد الدوله ، انتشارات اسلاميه تهران ، اوّل ، 1363 ش .\r\nقيام حق ، محمدعلى شرقى ، دفتر تبليغات اسلامى قم ، دوم ، 1368 ش .\r\nكامل الزيارات ، ابن قولويه ، تحقيق ، جواد قيّومى ، مؤسسه نشر اسلامى اوّل 1417 ق .\r\nكامل بهايى ، عماد الدين طبرى ، مكتبة مصطفوى .\r\nكبريت احمر ، محمد باقر خراسانى بيرجندى ، كتابفروشى اسلاميه ، دوم ، 1399 ق .\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nكتاب الطبقات ، خليفه بن خيّاط ، دارالفكر ، بيروت ، 1414 ق .\r\nكشف الغمة ، علىبن عيسى اربلى ، كتابفروشى اسلاميه ، 1381 ق .\r\nكمال الدين و تمام النعمة ، شيخ صدوق ، تصحيح على اكبر غفارى ، دار الكتب الاسلامية ، تهران ، دوّم ، 1395 ق .\r\nلباب الانساب ، ابن فندق ، تحقيق ، سيد مهدى رجائى ، كتابخانه نجفى مرعشى ، اول ، 1410 ق .\r\nلبنان ، احمد نادرى سميرمى ، مؤسسهء چاپ و انتشارات وزارت امور خارجه ، اوّل ، 1376 ش .\r\nلسان العرب ، ابن منظور ، دار صادر بيروت .\r\nلغت‌نامه دهخدا ، علىاكبر دهخدا ، چاپ اوّل از دورهء جديد ، مؤسسهء انتشارات دانشگاه تهران ، 1373 ش .\r\nمثير الاحزان ، ابن نما حلّى ، تحقيق و نشر ، مدرسة الامام المهدى ( عج ) ، قم ، سوّم ، 1406 ق .\r\nمجمع البيان ، فضل‌بن حسن طبرسى ، انتشارات ناصر خسرو ، تهران ، اول 1365 ش .\r\nمدينة الحسين ( ع ) ، سيد محمد حسين آل كليدار ، شركت سپهر ، اول ، 1368 ش .\r\nمدينة المعاجز ، سيّد هاشم بحرانى ، تحقيق و نشر ، مؤسّسهء معارف اسلاميّة ، اوّل ، 1414 ق .\r\nمدينه‌شناسى ، سيّدمحمدباقر نجفى ، حروفچينى و صفحه‌آرايى ، شركت قلم ، 1364 ش .\r\nمراصد الاطلاع ، عبدالمؤمن بغدادى ، تحقيق ، على محمد سجّادى ، داراحياء الكتب العربيه ، اوّل ، 1373 ق .\r\nمراقد اهل بيت در شام ، سيداحمد فهرى ، چاپخانه سپهر ، تهران ، اوّل ، 1367 ش .\r\nمراقد المعارف ، محمد حرزالدين ، منشورات سعيدبن جبير ، اوّل ، 1371 ش .\r\nمروج الذهب ، علىبن‌حسين‌مسعودى ، تحقيق : يوسف اسعد داغره ، دارالهجرة ، قم ، دوّم ، 1404 ق .\r\nمصباح المتهجد ، شيخ طوسى ، تصحيح ، اسماعيل زنجانى .\r\nمعالى السبطين ، محمد مهدى حائرى ، انتشارات شريف رضى ، اوّل ، 1376 ش .\r\nمعجم البلدان ، ياقوت حموى ، دار صادر بيروت ، 1399 ق .\r\nمعجم الرجال ، خوئى ، سيّد ابوالقاسم ، مدينة العلم ، قم ، سوّم ، 1403 ق .\r\nمقاتل الطالبيين ، ابىالفرج اصفهانى ، با اشراف محمد كاظم مظفّر ، دارالكتاب قم ، دوّم ، 1358 ق .\r\nمقاتل الطالبيين ، ابى الفرج اصفهانى ، تحقيق سيّد احمد صقر ، دارالمعرفة ، بيروت .\r\nتسمية من قتل مع الحسين ( ع ) ، فضيل‌بن زبير كوفى ، تحقيق سيّد محمدرضا حسينى جلالى ، مؤسسة آل البيت الاحياء التراث ، قم ، اول ، 1406 ق .\r\nمقتل الحسين ( ع ) ، ابو مخنف ، منشورات رضى قم ، دوّم ، 1363 ق .\r\nمقتل الحسين ( ع ) ، خوارزمى ، تحقيق ، محمد سماوى ، انوار الهدى ، اوّل ، 1418 ق .\r\nمقتل الحسين ( ع ) ، كاشف الغطاء ، مكتبة حيدريه نجف ، 1384 ق .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nمقتل الحسين ( ع ) ، مقرم ، سيّد عبدالرزاق ، انتشارات شريف رضى ، اوّل ، 1372 ش .\r\nمناقب ، ابن شهر آشوب ، تحقيق ، يوسف بقاعى ، دار الاضواء ، بيروت ، دوّم ، 1412 ق .\r\nمنتخب التواريخ ، محمد هاشم خراسانى ، انتشارات علميّه اسلامية .\r\nمنتهى الآمال ، عبّاس قمى ، مؤسسه انتشارات هجرت قم ، دهم ، 1376 ش .\r\nمن لايحضره‌الفقيه ، شيخ صدوق ، تحقيق : سيد حسن موسوى خرسان ، دار صعب و دار التعارف ، بيروت ، 1401 ق .\r\nمهيج الاحزان ، حسن‌بن محمد يزدى ، كتابفروشى جعفرى ، مشهد .\r\nناسخ التواريخ ، سپهر ، كتابفروشى اسلاميّه ، تهران ، 1398 ق .\r\nنسب قريش ، مصعب‌بن عبداللَّه زبيرى ، تحقيق ، اليفى بروفنسال ، دارالمعارف ، قاهره سوّم .\r\nنفثة المصدور ( ضميمهء نفس المهموم ) ، عباس قمى .\r\nنفس المهموم ، عباس‌قمى ، مقدّمه ، سيداحمدحسينى ، دارالمحجّةالبيضاء و دارالرسول الاكرم ( ص ) ، بيروت ، اوّل ، 1412 ق .\r\nنور الابصار ، شبلنجى ، الدار العالميّة ، بيروت ، اوّل ، 1405 ق .\r\nنورالعين ، فى مشهد الحسين ( ع ) ، اسفراينى ، 1280 ه . ق .\r\nوسيلة الدارين ، سيد ابراهيم موسوى زنجانى ، موسسه اعلمى ، بيروت ، دوم ، 1402 ق .\r\nوفاء الوفاء ، علىبن احمد سمهودى ، دار احياء التراث العربى ، بيروت ، سوّم ، 1401 ق .\r\nوفيات الاعيان ، ابن خلكان ، تحقيق : احسان عباس ، منشورات رضى قم ، دوّم ، 1364 ش .\r\nوقايع كربلا ، شيخ عباس قمى ، مؤسّسه‌ى مطبوعاتى حسينى .\r\nيادداشتهاى قزوينى ، ايرج افشار ، انتشارات اعلمى ، سوّم .\r\n\r\n\r\n","description":"","footnote":"","page_name":" 208 ","page_number":208}
  ]