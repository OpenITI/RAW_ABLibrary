[
  {"content":"\r\n\r\nحدود\r\nو قصاص و ديات\r\nتأليف\r\nالعلم العلامة الحجة فخر الأمة المولى\r\nشيخ محمد باقر مجلسي\r\n« قدس الله سره »\r\nتحقيق و بررسى\r\nاز\r\nعلى فاضل\r\nمؤسسهء نشر آثار اسلامى\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nنام كتاب : حدود و قصاص و ديات\r\nمؤلف : علامهء مجلسى\r\nتحقيق و پاورقى : على فاضل\r\nناشر : مؤسسهء نشر آثار اسلامى\r\nچاپ : چاپخانه دفتر تبليغات اسلامى\r\nتعداد : 5000\r\nحق چاپ محفوظ است\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n[ مقدمه‌ها 
  ]\r\nبِسْمِ اللَّهِ الرَّحْمنِ الرَّحِيمِ\r\n\r\nمقدّمه [ محقق 
  ] :\r\n وَ لَكُمْ فِي الْقِصاصِ حَياةٌ يا أُولِي الْأَلْبابِ  « 1 » راه و روش مكتب انبياء ابلاغ تعاليم آسمانى ، و آشنا نمودن انسان به برنامه‌هاى الهى ، و دور نمودن و بر حذر داشتن آنها از هواهاى نفسانى بوده است .\r\nانبياء الهى متفقا منشأ تمام آلودگيها و انحرافها ، و علت همهء مشكلات را پيروى از مشتهيات و خواهشهاى نفس مىدانند .\r\n\r\nسعادت انسان :\r\nسعادت و تكامل انسان و جامعه در مكتب انبياء ، مخصوصا اسلام از دو راه پيش بينى شده است :\r\n1 - پيشبرد فرهنگ جامعه ، و بيان ارزشهاى انسانى ، و ضرر و زيان كردارهاى خلاف .\r\n\r\n\r\n","description":"","footnote":"\r\n( 1 ) سوره بقره ( 2 ) : 179 ، و براى شما در قصاص حيات و زندگى است اى صاحبان خرد .\r\n","page_name":" 3 ","page_number":3},
  {"content":"\r\n\r\n2 - كيفر و مجازات دنيوى و اخروى ، زيرا افراد بشر از جهت پيروى از قوانين جامعه يكسان نبوده ، گروهى به قوانين الهى ، يا بشرى كه براى نظم و اداره جامعه قرار داده شده احترام مىگذارند ، و گروهى بخاطر ترس از مجازات و كيفر از قوانين خلاف نمىكنند ، در اين ميان افرادى وجود دارند كه قوانين جامعه را هتك نموده ، و نسبت به آن بىحرمتى مىكنند ، با مجازات و كيفر اين عده از تكرار جرم جلوگيرى شده ، و موجب تسلى خاطر انسانهايى كه ستم بر آنان روا شده است مىشود ، و اين كيفر سبب مىگردد كه مجرمين ديگر به خود اجازه ندهند كه بهم نوعان خود تعدى و به قانون بىحرمتى نمايند ، و همچنين سبب عبرت ديگران شده كه فكر تجاوز و خلاف قانون نكنند .\r\n\r\nقانون قصاص و اسلام :\r\nقصاص و كيفر و مجازات مجرم در ميان عرب قبل از اسلام فقط از راه قتل صورت مىگرفت ، و هيچ گونه حد و حدودى در كار نبود ، و صرفا بستگى به قوت و ضعف طرف داشت ، گاهى فردى را عوض ديگرى مىكشتند ، و گاهى ده نفر ، يا قبيله‌اى را مقابل يك نفر از بين مىبردند ، ولى اسلام كه در هر موضوع واقع را در نظر مىگيرد ، نه هم چون يهود تنها بر قصاص تكيه مىكند ، و نه مانند مسيحيان فقط راه عفو ، و يا ديه را ملتزم مىشود ، زيرا در شرائطى ممكن است الزام به قصاص توليد مفاسدى كند ، و حتمى بودن آن در اين صورت خلاف عقل است ، نظير آن كه قاتل برادر مقتول ، يا پيوند ديگرى با وى داشته باشد ، در اين موارد اجبار بر قصاص علاوه بر غم و اندوهى كه نصيب فاميل از ناحيهء مقتول شده ، داغ ديگرى بايد از ناحيهء قصاص متحمل شوند . بدين سبب اسلام حد وسطى را انتخاب نموده ، نه به كلى قصاص را لغو كرده ، و نه راه را در آن منحصر دانسته است ، بلكه اجازهء قصاص داده ، و در عين حال عفو و ديه را نيز مجاز شمرده است ، و فرموده  وَ أَنْ تَعْفُوا أَقْرَبُ لِلتَّقْوى  « 1 » در عين حال مساوات بين قاتل و مقتول را شرط نموده ، و آزاد را مقابل آزاد ، و بنده را مقابل بنده ، و زن را مقابل زن قرار داده است .\r\n\r\n\r\n","description":"","footnote":"\r\n( 1 ) سوره بقره ( 2 ) : 237 ، اگر شما گذشت كنيد به پرهيزكارى نزديكتر است .\r\n","page_name":" 4 ","page_number":4},
  {"content":"\r\n\r\n\r\nاعتراضاتى كه بر قصاص شده :\r\nبر حكم قصاص اعتراضاتى شده آنها را همراه با جواب ذكر مىكنيم :\r\n1 - قتل در مقابل قتل موضوعى است كه انسانهاى متمدن و با فرهنگ از آن متنفرند .\r\n2 - قتل اول كه موجب فقدان فردى شده ، قتل دوم نيز فقدان ديگرى را بر آن مىافزايد .\r\n3 - قصاص و كشتن ناشى از سنگ دلى و حس انتقام جويى است ، انتقام جويى خود صفتى زشت و ناپسند است ، كه به وسيلهء تربيت جامعه بايد به آن مبارزه كرد . و قاتل را به وسيله آموزش ، و زندان و . . تربيت نمود .\r\n4 - جرمهائى كه از مجرمين سر مىزند بواسطه بيمارىهاى روحى است ، بنا بر اين بايد قاتل مجرم را در بيمارستانهاى روانى تحت درمان قرار داد ، نه اين كه او را اعدام نمود .\r\n5 - لازم است از وجود افراد اجتماع تا آنجا كه ممكن است استفاده كرد ، و چنان كه گفتيم مجرم به وسائلى غير از قتل مجازات و ادب كرد .\r\n\r\nپاسخ‌ها :\r\nجواب اعتراض اول اين است كه حكم قصاص بخاطر انتقام گرفتن از قاتل نيست ، بلكه به منظور تربيت ديگران و جلوگيرى از توسعه فساد است .\r\nدر حكم قصاص اگر چه يك نفر « قاتل » كشته مىشود ، اما انسانهايى زنده مىشوند ، يعنى انسانهايى كه بعدها ممكن بود گرفتار دست ستم كاران شوند ، و حكم قصاص جلو همهء قتل‌ها را گرفته ، چنان كه خداوند فرموده  « وَ لَكُمْ فِي الْقِصاصِ حَياةٌ يا أُولِي الْأَلْبابِ »  « 1 » از بين بردن افراد مزاحم و خطرناك گاهى بهترين وسيله‌اى براى رشد و تكامل اجتماع مىباشد .\r\nپاسخ اعتراض دوم : از ضمن توجه به پاسخ اول كاملا روشن است كه كشتن يك جانى در جامعه براى جلوگيرى از جنايات تا چه اندازه مؤثر است ، و دليل اين مطلب مطالعه آمار جنايات در آمريكا و اروپا است ، كه بواسطه اجراء نكردن حكم الهى روز بروز بر جنايات افزوده مىشود .\r\n\r\n\r\n","description":"","footnote":"\r\n( 1 ) سوره بقره ( 2 ) : 179 .\r\n","page_name":" 5 ","page_number":5},
  {"content":"\r\n\r\nو در پاسخ اشكال سوم بايد گفت : هر رأفت و محبتى فضيلت محسوب نمىشود ، زيرا مهربانى و عطوفت هم مواردى دارد ، و به كار بردن اين محبت در مورد جانيان و ستم كاران در واقع ستم ديگرى بر جامعه انسانها و بشريت است .\r\n ترحم بر پلنگ تيز دندان * ستم كارى بود بر گوسفندان \r\nدر پاسخ اعتراض چهارم بايد گفت : افراد جانى - باصطلاح فاشيسم - مانند عضو فاسد بدن‌اند ، كه اگر آن عضو قطع نشود ديگر اعضاء را نيز فاسد مىكند .\r\nطبيب حاذق اگر غدهء سرطان را جراحى نكند ، به سرعت بيمار را نابود مىنمايد ، پس در بارهء جانيان و قاتلان اسلام حكم قصاص را جارى مىكند ، تا ديگر اعضاء جامعه سلامت باشند .\r\n پرتو نيكان نگيرد آن كه بنيادش بد است * تربيت نااهل را چون گردكان بر گنبد است \r\nو در پاسخ به اشكال پنجم بايد گفت : افراد جانى و تبهكار از زندان و اعمال شاقه نمىترسند ، و پند و اندرز هم در آنها اثر نمىكند ، لذا زندان نه تنها موجب ترس آنها نمىشود ، بلكه ارفاقى در حق آنها بشمار مىرود .\r\nبنا بر اين راه صحيح و منطقى و عادلانه اين است كه با اجراى حدود و قصاص اسلامى جلو متجاوزين به جان و مال و مقررات الهى كه ضامن سعادت انسانهاست را گرفت ، و امنيت فردى و جمعى را بوجود آورد ، تا انسانها بتوانند به رشد مادى و معنوى خود نائل گشته و مجرمين و ناپاكان نيز تنبيه گردند .\r\nكتاب حاضر مشتمل بر كتاب قصاص و حدود و ديات مىباشد ، و در آنها احكام الهى كه مربوط به مجرمين است بيان مىشود ، البته بيشتر مؤلفين كتب فقهى اين كتابها را همراه ساير كتابهاى فقهى ذكر مىكردند ، لكن جمعى از قدماء و متأخرين اين سه كتاب را جداگانه آورده‌اند .\r\nدر كتب قدماء بيشتر روايات احكام را ذكر مىكردند ، ولى متأخرين همراه با بيان و استدلال اين كتابها را نوشته‌اند ، و بهتر است اين نوع كتابها را به نام احكام حدود شرعى بناميم مرحوم محقق بزرگوار آية اللَّه شيخ آقا بزرگ\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nتهرانى « ره » تعدادى از كتابهائى كه در اين باره تأليف شده در « الذريعه » ياد مىكند « 1 » .\r\nاين كتاب كه به نام « حدود و ديات » علامهء بزرگوار محمد باقر مجلسى ( 1037 - 1110 ) ه‍ مىباشد ، در نول كشور به سال ( 1262 ) ه‍ چاپ گشته ، ولى نسخ آن در عصر حاضر در دسترس نمىباشد ، و به جهت اهميت مسائل كتاب براى قضات دادگاها و افرادى كه خواهان آشنايى با اين قبيل مسائل هستند « مؤسسه نشر آثار اسلامى » تصميم گرفت با چاپ مرغوب ، و تحقيق شده ، در اختيار علاقمندان بگذارد ، تا دين خود را نسبت به انقلاب اسلامى كه خونبهاى شهداء و ثمرهء كوشش ملت مسلمان ايران به رهبرى مرجع عظيم الشأن ، و بنيانگذار جمهورى اسلامى ايران حضرت آية اللَّه العظمى امام خمينى دام ظله ، مىباشد اداء كرده باشد .\r\nاين مؤسسه با هم‌كارى جمعى از فضلاء حوزهء علميه قم به منظور نشر آثار و كتابهاى علماى اسلامى تأسيس شده است ، و تا كنون رسالهء ارث مرحوم گنجوى را نشر و در اختيار دوست داران احكام و معارف اسلامى قرار داده است .\r\n\r\n\r\n","description":"","footnote":"\r\n( 1 ) الذريعه 6 : 296 - 298 .\r\n","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n\r\n\r\n[ مقدمه مؤلف 
  ]\r\nبسم اللَّه الرحمن الرحيم الحمد للّه الذي شرع الدّيات و القصاص و الحدود ، لرفع الفساد من بين العباد ، و نظام عالم الوجود ، و الصلاة على خير من ضرع « 1 » لشرعه الحدود ، محمد و اهل بيته خلفاء المعبود ، و شفعاء يوم الورود .\r\nو بعد : احقر عباد محمد باقر بن محمد تقى عفى اللَّه عن جرائمهما ، بر الواح ارواح زكيّه ، و دفاتر خواطر عليّه ، ناظمان حل و عقد امور عباد ، و سالكان مناهج خير و سداد ، ببنان بيان ، و اقلام اعلام بنگارد ، كه چون حق تعالى نوع بشر را مدنى بالطبع ، و محتاج به يك ديگر آفريده ، و غالبا معاملات و معاشرات سبب حدوث مشاجرات و منازعات مىشود ، و منتهى بقتل نفوس و نهب اموال ، و حدوث جراحات مىگردد .\r\nو ايضا نفوس اكثر ايشان مائل است به متابعت لذّات ، و تحصيل مشتهيات ، و اگر زاجرى و مانعى نباشد ، در عرض و اموال يك ديگر تصرف مىنمايند ، و منتهى بانواع فساد مىگردد .\r\n\r\n\r\n","description":"","footnote":"\r\n( 1 ) ضرع : خضع و تذلل ، مقصود آماده ساختن مردم براى پذيرفتن احكام شرع مىباشد .\r\n","page_name":" 9 ","page_number":9},
  {"content":"\r\n\r\nو لهذا جناب مقدّس ايزدى تعالى شأنه در شريعت مقدسهء نبوى صلى اللَّه عليه و آله براى انتظام امور عباد ، و دفع فتنه و فساد ، از قطّان « 1 » به وادى و بلاد ، احكام حدود و قصاص و ديات مقرر فرمود ، كه زاجر نفوس شريره از ارتكاب فتنه و فساد ، و داعى ايشان به سلوك طريق صلاح و سداد بوده باشد .\r\nو چون اكثر احكام مباحث مذكوره از جملهء غوامض مسائل فقه است ، و در غالب آنها اختلاف بسيار ميان فقهاء رضوان اللَّه عليهم است ، لهذا فقير بامر من يجب امتثال امره « 2 » متع اللَّه المسلمين ببقائه ، احكام مزبوره را در اين رساله بلغت فارسى ايراد مىنمايم ، كه نفعش اعم ، و فايده‌اش اتم بوده باشد .\r\nو پنج چيز است كه در شريعت جميع پيغمبران حفظ آنها لازم و متحتم بوده : اول دين ، دوم نفس ، سيّم مال ، چهارم نسب ، پنجم عقل .\r\nو حفظ دين به اقامهء عبادات است ، و كشتن كافران و مرتدّان « 3 » و جارى گردانيدن حدود و تعزيرات « 4 » بر جمعى كه اينها را سبك شمارد ، و حفظ نفس به قصاص كردن و ديه گرفتن است ، چنانچه حق تعالى فرموده است  « وَ لَكُمْ فِي الْقِصاصِ حَياةٌ يا أُولِي الْأَلْبابِ »  « 5 » يعنى از براى شما در قصاص كردن زندگى هست اى صاحبان عقول ، زيرا كه اگر كشنده را بعوض مقتول نكشند ، و جراحت كننده را بعوض جراحت نكنند ، يا ديه نگيرند كشتن و فساد در عالم بسيار مىشود . و حفظ نسب به نكاح و ملك يمين از كنيزان ، و منع از زنا و لواط و امثال آنها كردن ، و حد مرتكب آنها جارى گردانيدن است .\r\n\r\n\r\n","description":"","footnote":"\r\n( 1 ) قطّان : جمع قاطن است ، و قاطن بمعنى مقيم است .\r\n( 2 ) مراد شاه سلطان حسين صفوى است ، و نام او در مقدمه نسخه شماره ( 3631 ) خطى كتابخانه آية اللَّه مرعشى نجفى در قم برده شده .\r\n( 3 ) مرتد ، كسى است كه بعد از مسلمان بودن كافر شود ، بطور مفصل مورد بحث قرار مىگيرد در مسائل آينده .\r\n( 4 ) تعزير در لغت بمعنى تأديب است ، و بحسب شرع عقوبت يا اهانتى كه به مستحق آن جارى مىشود .\r\n( 5 ) سورهء بقرة ( 2 ) : 179 .\r\n","page_name":" 10 ","page_number":10},
  {"content":"\r\n\r\nو حفظ مال به اجراى عقود شرعيه و منع نمودن از غصب ، و دزدى در مال مردم ، و حد خدا را بر مرتكب آنها جارى گردانيدن است .\r\nو حفظ عقل كه امتياز انسان از سائر حيوانات به آن است ، به منع از آشاميدن شراب و سائر چيزهاى مست كننده ، و جارى گردانيدن حد است ، بر آشامنده آنها .\r\nلهذا اين رساله را بر دو قسم ، و قسم را بر چند باب مرتب گردانيد ، و هر يك از احكام مذكوره در بابى بر سبيل ايجاز بر اختصار ايراد نمود . و اللَّه الموفق و المعين .\r\n\r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\nقسم اول : در بيان حدود و تعزيرات\r\nاست ، و در آن چند باب است\r\n\r\nباب اول : در بيان حدود زنا و لواط و مساحقه\r\nو امثال آنها است ، و در آن چند فصل است :\r\n\r\nفصل اول : در بيان حد زنا\r\nاست ، و زنا آن است كه مردى ذكر خود را در فرج زنى از پيش پا پس فرو برد به قدرى كه ختنه‌گاه پنهان شود ، و آن زن بر او حرام باشد ، عقدى و شبههء عقدى و ملكيّتى نباشد ، و در آن چند بحث است .\r\n\r\nبحث اول : در بيان شرائط وجوب حد\r\nو آن هفت است :\r\nاول : آن كه زنا كننده خواه مرد باشد و خواه زن بالغ باشد ، پس اگر نابالغ باشد او را به چند تازيانه كه حاكم شرع مصلحت داند تعزير و تأديب مىكند .\r\nدوم : آن كه عاقل باشد ، پس اگر ديوانه باشد بنا بر مشهور ميان علماء بر او حد نيست ، بلكه او را تعزير و تأديب مىكنند ، مانند طفل ، و بعضى گفته‌اند : كه مرد ديوانه را حد مىزنند مانند عاقل ، و زن ديوانه را حد نمىزنند .\r\nسيّم : آن كه مختار باشد ، پس اگر كسى زنى را جبر كند بر زنا ، بر زن حد نيست ، و در مرد نيز مشهور اين است ، و بعضى گفته‌اند : در مرد اكراه نمىباشد ، و اگر مرد زن را به اكراه جماع كند حد مىزنند مرد را و مهر المثل آن زن را به او مىدهد موافق مشهور .\r\nچهارم : آن كه آن زنى كه با او دخول كرده است بر او حرام باشد ، به آن كه حليلهء « 1 » او نباشد و مالك او نباشد ، پس اگر در حيض وطى كند ، يا در روز ماه رمضان اگر چه حرام است اما زنا نيست و حد ندارد ، بلكه او را تعزير مىكنند .\r\n\r\n\r\n","description":"","footnote":"\r\n( 1 ) حليله : هم‌سر و زن شرعى مرد است .\r\n","page_name":" 13 ","page_number":13},
  {"content":"\r\n\r\nپنجم : آن كه در آن دخول كردن شبهه نباشد بلكه داند كه بر او حرام است ، پس اگر گمان زن خود كرد ، يا گمان كرد كه بر او حلال است ، بر او حد نيست .\r\nششم : آن كه ذكر خود را در فرج زن پنهان كرده باشد ، خواه در قبل ، و خواه در دبر ، به آن كه ختنه‌گاه پنهان شده باشد ، كه اگر چنين نباشد حد زنا نيست .\r\nهفتم : آن كه شبههء مالكيت نباشد ، پس اگر وطى كند كنيزى را كه ميان او و ديگرى مشترك باشد ، اگر گمان كند كه بر او حلال است حد بر او نيست . و اگر داند كه حرام است به قدر حصهء او ساقط است ، و به قدر حصهء شريك حد مىزنند ، مثل آن كه نصف از او باشد ، و نصف از شريك ، نصف حد كه پنجاه تازيانه است بر او مىزنند .\r\n\r\nبحث دوم :\r\n\r\nدر اقسام حد زنا\r\nاست ، و آن نيز نه قسم است :\r\n\r\nقسم اول : كشتن به شمشير\r\nاست ، و آن بر سه كس لازم است :\r\nيكى : مردى كه با زنان محرم نسبى « 1 » خود زنا كند ، مانند مادر و خواهر و عمه و خاله و دختر برادر و دختر خواهر ، و بعضى از علماء محرمهاى سببى « 2 » را نيز به اين الحاق كرده‌اند ، مانند زن پدر و مادر زن ، و اشكالى دارد .\r\nو حد ايشان اين است كه گردن بزنند ايشان را ، و بعضى علماء گفته‌اند كه اگر آن مرد محصن « 3 » بوده و زن داشته و با محرم خود زنا كرده است او را صد تازيانه مىزنند ، و بعد از آن سنگسار مىكنند ، و اگر زن نداشته او را اول صد تازيانه مىزنند ، و بعد از آن گردن مىزنند ، و قول اول مشهورتر است ، و زن نيز اگر راضى بوده و جبرى بر او نشده حكم مرد دارد .\r\nدوم : كافرى كه با زن مسلمانى زنا كند او را نيز گردن مىزنند .\r\n\r\n\r\n","description":"","footnote":"\r\n( 1 ) نسب : خويشى حاصل از پدر و مادر .\r\n( 2 ) سبب : خويشى حاصل از ناحيه غير پدر و مادر .\r\n( 3 ) مرد محصن : مردى است كه زن دائمى بالغ و عاقل و آزاد و با او نزديكى كرده ، و هر وقت هم بخواهد مىتواند با او نزديكى كند .\r\n","page_name":" 14 ","page_number":14},
  {"content":"\r\n\r\nسيّم : مردى كه زنى را اكراه بر زنا كند او را گردن مىزنند ، و بعضى در اين دو قسم نيز تفصيل سابق را قائل شده‌اند .\r\n\r\nقسم دوم : سنگسار كردن\r\nاست ، و آن بر مرد جوان و زن جوان لازم است ، كه محصن باشند ، و محصن مردى است كه بالغ و عاقل و آزاد باشد ، و زنى يا كنيزى داشته باشد ، كه وطى با آن كرده باشد بعد از بلوغ و آزادى ، و هر صبح و شام قادر بر وطى او باشد ، پس اگر در سفر باشد و زوجه با او نباشد ، يا در حضر باشد و محبوس باشد كه بزن و كنيز خود نتواند رسيد محصن نخواهد بود .\r\nو محصن بودن زن نيز چنين است ، كه بالغ و عاقل و آزاد باشد ، و شوهرى داشته باشد كه دستش به او رسد ، و متعه از براى محصن بودن كافى نيست ، و بعضى كنيز را نيز كافى ندانسته‌اند ، و بعضى در مرد عقل را شرط نكرده‌اند ، و هر دو قول خلاف مشهور است ، و جمعى از علماء را اعتقاد آن است كه اگر مرد بالغ محصن زنا كند با دختر نابالغ يا زن ديوانه او را تازيانه مىزنند و سنگسار نمىكنند ، و همچنين زن محصنه اگر طفلى يا ديوانه با او زنا كند او را سنگسار نمىكنند ، بلكه تازيانه مىزنند ، و بعضى فرق كرده‌اند ميان طفل و ديوانه ، و در طفل تازيانه قائل شده‌اند ، و در ديوانه سنگسار ، و مسأله خالى از اشكال نيست ، و غلام و كنيز خواه محصن باشند ، و زن يا شوهر داشته باشند ، و خواه نداشته باشند ، بر ايشان سنگسار نيست . و كيفيت سنگسار آن است كه مرد را تا كمر ، و زن را تا سينه در ميان خاك پنهان كنند يا وجوبا ، يا استحبابا على الخلاف ، و سنگ بر او بزنند تا بميرد .\r\nو اگر به گواه زناى او ثابت شده باشد اول گواهان سنگ بزنند ، پس امام عليه السلام ، اگر حاضر باشد ، پس سائر مردم ، و اگر به اقرار ثابت شده باشد ، اول امام بزند ، و بايد كه جماعتى حاضر كنند و در آن وقت ، و بعضى همه را سنّت دانسته‌اند « 1 » و بعضى گفته‌اند : كه كسى كه مستوجب حدّى باشد نبايد بر او سنگ بزند ، چنانچه در روايت وارد شده است . و اول امر مىكنند او را غسل بكند و كفن به پوشد و حنوط كافور بر خود بريزد ، و بعد از مردن نماز بر او مىكنند و او را دفن مىكنند .\r\n\r\n\r\n","description":"","footnote":"\r\n( 1 ) سنت در لغت : به راه و روش ، و در اصطلاح به گفتار و كردار و تقرير معصوم گفته مىشود .\r\n","page_name":" 15 ","page_number":15},
  {"content":"\r\n\r\n\r\nقسم سيّم : آن است كه اول تازيانه بزنند و بعد از آن سنگسار كنند\r\n، و اين در مرد پير و زن پير است كه محصن باشند و زنا كنند ، زيرا عذر ايشان به اعتبار پيرى و انكسار شهوات كمتر است ، و گناهشان عظيم‌تر ، و جمع كثير از علماء فرق ميان اين قسم و قسم سابق نكرده‌اند ، و مىگويند : مردى كه زن يا كنيز داشته باشد و زنى كه شوهر داشته باشد بشرائطى كه گذشت ، خواه جوان باشد ، و خواه پير ، اول او را تازيانه مىزنند و آخر سنگسار مىكنند .\r\n\r\nقسم چهارم : آن است كه صد تازيانه بزنند و سرش را بتراشند و يك سال او را از شهر خود بيرون كنند\r\n، و اين حد مرد بكر است ، و در تفسير بكر خلاف است ، بعضى گفته‌اند : مردى است كه زنى را عقد كرده باشد و هنوز با او دخول نكرده باشد ، و بعضى گفته‌اند : كه بكر غير محصن است ، خواه عقد بر زنى كرده باشد ، و خواه نكرده باشد ، و در زن سر تراشيدن و از شهر بيرون كردن نمىباشد ، هر چند عقد بر او شده باشد .\r\n\r\nقسم پنجم : صد تازيانه\r\nاست ، و آن حد مرد يا زن بالغ آزادى است كه زنا كرده باشد و نه عقد كرده باشد بر زنى و نه دخول كرده باشد ، و بنا بر قول ديگر كه مذكور شد فرق ميان اين قسم و قسم سابق نيست .\r\n\r\nقسم ششم : پنجاه تازيانه\r\nاست ، و آن حدّ غلام يا كنيزى است كه بنده باشد ، خواه محصن باشد ، و خواه غير محصن ، و در بنده سر تراشيدن و از شهر بيرون كردن نيست .\r\n\r\nقسم هفتم : هفتاد و پنج تازيانه\r\nاست ، و آن حدّ غلام و كنيزى است كه زنا كرده باشد ، و نصفش آزاد باشد و نصفش بنده ، زيرا كه نصف حدّ آزاد مىزنند ، و نصف حدّ بنده ، و اگر بيشترش آزاد باشد به آن نسبت حدّ آزاد زياد مىشود ، و اگر كمترش آزاد باشد به آن نسبت كم مىشود ، و تا همه‌اش آزاد نباشد او را سنگسار نمىكنند ، زيرا حق تعالى براى مذلّت بندگى بر او رحم كرده است و حدّش را سبك گردانيده است .\r\n\r\nقسم هشتم : جمع ميان حد و تعزير\r\nاست ، و آن در باب كسى است كه در زمان شريفى مانند ماه مبارك رمضان ، و روز جمعه ، و روز عرفه ، يا مكان شريفى مانند حرم مكّه ، يا حرم مدينه زنا كرده باشد ، مشهور آن است كه زياده بر حد به قدرى كه امام عليه السلام مصلحت داند او را تعزير و تأديب مىنمايند .\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nقسم نهم : حكم مرد بيمار يا زن بيمارى است كه تاب تازيانه نداشته باشد\r\n، تركه‌اى چند بعدد آن تازيانه‌ها جمع مىكنند و يك بار بر بدن او مىزنند .\r\n\r\nاحكام حد زنا :\r\n\r\nاول : آن كه زانى را برهنه حد مىزنند\r\n، اگر مرد باشد ، و مشهور در زن آن است كه با جامه تازيانه مىزنند ، و بعضى گفته‌اند : اگر ايشان را در وقت زنا برهنه يافته‌اند برهنه حد مىزنند ، و الا جامه پوشيده بر همان حالت كه ايشان را يافته‌اند ، و تازيانه را تفريق مىكنند بر جميع بدنش به غير از سر و رو و فرج ، كه بر اين اعضاء نمىزنند ، و مرد را ايستاده مىزنند و زن را نشسته ، و بعضى گفته‌اند : بسيار سخت مىزنند ، و بعضى گفته‌اند : ميانه نه بسيار سخت و نه بسيار هموار ، و در سرماى سخت ، و گرماى سخت حد نمىزنند ، بلكه در زمستان در ميان روز ، و در تابستان در دو طرف روز كه هوا معتدل باشد مىزنند ،\r\n\r\nدوّم : هر گاه كسى كارى كند كه مستوجب حد گردد ، و پناه به حرم مكّهء معظّمه برد\r\n، براى حرمت حرم حد نمىزنند او را تا از حرم بدر آيد ، و ليكن در خوردن و آشاميدن بر او تنك مىگيرند ، تا مضطر شود به بيرون آمدن ، پس حد مىزنند او را ، و اگر آن كار شنيع را در حرم كرده باشد ، چون حرمت حرم را نگاه نداشته در باب او حرمت حرم را رعايت نمىكنند ، و در حرم او را حد مىزنند .\r\nو بعضى از علماء در اين حكم ملحق ساخته‌اند به حرم مكّه حرم حضرت رسول صلّى اللَّه عليه و آله و مشاهد مقدسهء ائمّهء معصومين صلوات اللَّه عليهم را و در اين باب مستندى به نظر نرسيده . « 1 »\r\n\r\nسيّم : هر گاه زنا مكرّر واقع شود ، و يك مرتبه نزد حاكم شرع ثابت شود\r\n، مشهور ميان علماء آن است كه يك حد مىزنند .\r\nو بعضى گفته‌اند : اگر زنا با يك زن باشد يك حد مىزنند ، و اگر با چندين زن باشد براى هر زنى او را حدّى مىزنند ، موافق روايت ابو بصير .\r\n\r\n\r\n","description":"","footnote":"\r\n( 1 ) مرحوم صاحب جواهر از نهاية و تهذيب شيخ طوسى نقل مىكند كه ملحق نموده به حرم مكه ، حرم پيغمبر « ص » و ائمه « ع » و از وسيله نقل شده الحاق حرم پيغمبر « ص » فقط سپس مىفرمايد : ولى دليلى بر اين الحاق نيست .\r\nجواهر الكلام 41 : 345 .\r\n","page_name":" 17 ","page_number":17},
  {"content":"\r\n\r\n\r\nچهارم : زن حامله را حد نمىزنند تا بزايد و از نفاس بيرون آيد ، و فرزند خود را شير بدهد\r\n، و اگر كسى نباشد فرزند او را محافظت نمايد و شير بدهد ، و اگر كسى كفالت فرزند او نمايد بعد از زاييدن در سنگسار ، و بعد از پاك شدن از نفاس در تازيانه او را حد مىزنند .\r\n\r\nپنجم : هر گاه مرد و زنى را در يك لحاف بيابند و ثابت نشود كه كارى كرده‌اند\r\n، يا ثابت شود كه در ميان پاى او ملاعبه كرده است ، و دخول ثابت نشود ، به كمتر از صد تازيانه او را تعزير مىكنند ، و شيخ طوسى ( عليه الرحمه ) « 1 » در بعضى از تصانيفش گفته است كه هر گاه مردى را با زن بيگانه در زير يك جامه بيابند كه دست در گردن او كرده باشد و او را بوسد ، صد تازيانه هر يك او را مىزنند « 2 » . و شيخ مفيد ( رحمه اللَّه ) « 3 » گفته : كه اگر گواهان گواهى دهند كه ايشان را در زير يك جامه يافته‌اند ، يا بدنشان برهنه ملاصق يك ديگر بوده است ، حاكم شرع ايشان را تعزير مىكند ، به آن چه مصلحت داند ، از ده تازيانه تا نود و نه تازيانه . « 4 »\r\nدر حديث صحيح وارد شده است كه در زمان حضرت امير المؤمنين صلوات اللَّه عليه ، مرد و زنى را در يك لحاف ديدند ، حضرت فرمود : كه هر يك را صد كم يك تازيانه زدند . « 5 »\r\n\r\nششم : هر گاه بر آزادى دو مرتبه حد بزنند ، و در مرتبهء سيّم آن كار را بكند\r\nاو را مىكشند . و بعضى گفته‌اند : در مرتبهء چهارم مىكشند ، و اگر بنده را هفت مرتبه حد بزنند در مرتبه هشتم او را مىكشند .\r\nو بعضى گفته‌اند : در مرتبهء نهم او را مىكشند .\r\n\r\n\r\n","description":"","footnote":"\r\n( 1 ) ابو جعفر محمد بن الحسن طوسى ( 385 - 460 ) .\r\n( 2 ) المبسوط 8 : 7 .\r\n( 3 ) ابو عبد اللَّه محمد بن محمد بن النعمان العكبري البغدادى ملقب به شيخ مفيد متوفاى سال 413 ع ه‍ .\r\n( 4 ) تهذيب الاحكام 10 : 41 .\r\n( 5 ) تهذيب الاحكام 10 : 42 .\r\n","page_name":" 18 ","page_number":18},
  {"content":"\r\n\r\n\r\nهفتم : هر گاه توبه كند بيش از آن كه نزد حاكم شرع ثابت شود\r\n، حدّش نمىزنند ، و اگر بعد از ثابت شدن توبه كند ، مشهور آن است كه ساقط نمىشود ، و حد مىزنند او را .\r\nو بعضى گفته‌اند : كه حاكم مخيّر است ميان حد زدن ، و عفو كردن ، و اگر به اقرار خودش ثابت شده باشد ، و بعد از اقرار توبه كند حاكم مخيّر است ميان حد زدن ، و بخشيدن .\r\n\r\nهشتم : هر گاه زنى شوهر نداشته باشد ، و حامله شود ، او را حد نمىزنند\r\n، تا چهار مرتبه اقرار كند كه زنا كرده است ، بنا بر مشهور .\r\n\r\nنهم : كسى كه مردى را در خانهء خود ببيند كه با زن او زنا مىكند\r\nهر دو را مىتواند كشت ، امّا اگر نزد حاكم ثابت كنند او را قصاص مىكنند ، و ميان خود و خدا گناه ندارد .\r\n\r\nبحث سيّم : در بيان كيفيت ثابت شدن زنا\r\nاست :\r\nزنا به دو چيز ثابت مىشود :\r\nاول : به اقرار كردن ، و اشهر و اقوى آن است كه ثابت نمىشود زنا مگر به آن كه زانى - خواه مرد باشد ، و خواه زن - چهار مرتبه اقرار كند به زنا ، و خلاف است در آن كه چهار اقرار بايد كرد كه در چهار مجلس بشود ، يا در يك مجلس كه بشود نيز كافى است ، و اشهر آن است كه تعدد مجلس در كار نيست ، و گفته‌اند : كه اگر كمتر از چهار مرتبه اقرار كند او را تعزيز مىكنند ، و اگر به جبر اقرار كند اعتبار ندارد . و اگر غلام اقرار به زنا كند اگر آقا تصديق او بكند او را حد مىزنند ، و اگر تصديق نكند حد نمىزنند .\r\nدوم : ثابت شدن به گواه است ، و ثابت نمىشود سنگسار مگر به چهار گواه عادل كه گواهى دهند كه زناى او را ديده‌اند ، مانند ميل در سرمه‌دان ، يا سه مرد عادل و دو زن عادله شهادت بدهند ، و اگر دو مرد و چهار زن گواهى بدهند اكثر علماء گفته‌اند : كه او را سنگسار نمىكنند ، و صد تازيانه مىزنند .\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nو بعضى گفته‌اند : صد تازيانه نيز نمىزنند ، و اگر كمتر از چهار نفر گواهى بدهند ثابت نمىشود ، و گواهان را حد مىزنند براى فحش گفتن .\r\nو اگر بعضى بيشتر بيايند و شهادت بدهند بيش از آن كه باقى شهود حاضر شوند اشهر آن است كه اينها را حد فحش مىزنند ، و انتظار باقى شهود نمىكشند ، و زنا ثابت نمىشود . و شرط است كه شهادت ايشان بر يك فعل باشد ، و موافق يك ديگر باشد ، پس اگر بعضى گويند در روز شنبه زنا كرد . و بعضى گويند در روز يك شنبه ، يا بعضى گويند در فلان خانه و بعضى در خانه ديگر ثابت نمىشود ، و گواهان را حد مىزنند .\r\nو مشهور آن است كه حاكم شرع اگر علم بهم رساند كه شخصى زنا كرده است بدون گواه و اقرار او را حد مىتواند زد ، و همچنين در سائر حدود هر چه حق اللَّه باشد ، مانند لواطه و مساحقه ، و اگر حق الناس باشد مانند حد فحش تا صاحب حق طلب نكند حد نمىزنند .\r\n\r\nفصل دوّم : در حد لواط\r\nاست ، و توابع آن ، و در آن چند مقصد است .\r\nاول : ثابت شدن لواطه نيز مثل زنا يا به چهار گواه است ، يا به چهار مرتبه اقرار ، و مشهور آن است كه حاكم شرع بعلم خود حد مىتواند زد ، چنانچه در زنا مذكور شد ، و اگر كمتر از چهار مرتبه اقرار كند گفته‌اند : حاكم شرع او را تعزير مىكند .\r\nدوّم : بدان كه لواط بر دو قسم است :\r\nاول : آن كه مردى ذكر خود را در دبر مردى ، يا پسرى داخل كند ، كه ختنه‌گاه پنهان شود . و بعضى گفته‌اند : كه اگر بعضى از حشفه را داخل كند باز اين حكم دارد ، و حد اين قسم كشتن است ، بر فاعل و مفعول هر دو ، اگر بالغ و عاقل باشند ، خواه آزاد باشند ، و خواه بنده ، و خواه مسلمان باشند ، و خواه كافر ، و خواه زن داشته باشند ، و خواه نه ، و اگر كسى بالغ و عاقل باشد و ديگرى طفل يا ديوانه ، بالغ و عاقل را مىكشند ، و طفل يا ديوانه را تعزير مىكنند . و بعضى گفته‌اند :\r\nاگر فاعل ديوانه باشد ، باز او را مىكشند .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nو امام مخيّر است در كشتن كسى كه لواط كرده باشد ، ميان آن كه او را به شمشير گردن بزنند يا به آتش بسوزانند ، يا دست و پايش را ببندند و از كوهى به زير اندازند ، يا ديوارى را بر او خراب كنند . و جايز است كه اگر به غير آتش او را كشته باشند بعد از كشتن بسوزانند .\r\nدوم : آن كه با مردى يا پسرى ملاعبه كند در ميان رانهاى او ، يا در پس او بدون آن كه ذكر را داخل كند در دبر او ، و مشهور آن است كه هر دو اگر بالغ باشند ، و الّا هر يك را كه بالغ باشد صد تازيانه مىزنند .\r\nو بعضى گفته‌اند : هر يك كه محصن باشد يعنى بالغ و عاقل و آزاد باشد و زن داشته باشد به شروطى كه در زنا مذكور شد سنگسار مىكنند ، و هر يك كه محصن نباشد و بالغ و عاقل باشد صد تازيانه مىزنند .\r\nو بعضى گفته‌اند اين را نيز مانند قسم اول مىكشند ، و اول اقوى است ، و از حضرت صادق عليه السلام منقول است كه لواط آن است كه در ميان رانهاى او داخل كند ، و هر كه در دبر داخل كند كافر شده است به آن چه خدا بر محمد صلى اللَّه عليه و آله فرستاده است ، و اين را نيز در مرتبه سيّم ، يا در چهارم على الخلاف مىكشند ، هر گاه دو بار ، يا سه بار تازيانه زده باشند .\r\nدوّم : هر گاه دو مرد را برهنه در زير لحافى ، يا جامهء ديگر بيابند ، و در ميان ايشان قرابتى نباشد هر دو را تعزير و تأديب مىكنند ، از سى تازيانه تا نود و نه تازيانه بهر قدر كه حاكم شرع مصلحت داند .\r\nو بعضى قيد عدم قرابت نكرده‌اند ، و بعضى گفته‌اند : كه هر يك را صد تازيانه مىزنند ، و اين قول بحسب دليل اقوى است ، و بنا بر قول اوّل گفته‌اند :\r\nهر گاه دو مرتبه تعزير واقع شود در مرتبه سيّم صد تازيانه مىزنند .\r\nسيّم : هر گاه آقا با غلام خود لواط كند ، هر دو را مىكشند ، و اگر غلام دعوى كند كه مرا جبر كرد ، آقا را مىكشند ، و حد از غلام ساقط مىشود ، هر چند جبر ثابت نشود .\r\nچهارم : هر كه پسرى را به شهوت ببوسد او را تعزير مىكند حاكم شرع به آن چه مصلحت داند تا نود و نه تازيانه ، و روايت معتبر وارد شده است كه هر كه پسرى را به شهوت ببوسد ، لعنت مىكنند او را ملائكهء آسمانها ، و ملائكهء زمينها ، و ملائكهء\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nكه اين رساله گنجايش ذكر آنها ندارد . و مساحقه به گواهى چهار مرد عادل ثابت رحمت ، و ملائكهء غضب ، و مهيا مىگردد براى او جهنّم ، و بد جايگاهست جهنم از براى او . « 1 »\r\nو در حديث ديگر وارد شده است كه هر كه پسرى را از روى خواهش ببوسد حق تعالى او را لجام كند بلجامى از آتش . « 2 »\r\nپنجم : كسى كه بدست خود با ذكر خود ملاعبه كند تا منى بيايد حرام كرده است ، و حاكم شرع او را تعزير و تأديب مىكند به آن چه مصلحت داند .\r\nو در روايتى وارد شده است كه حضرت امير المؤمنين صلوات اللَّه عليه فرمود :\r\nچنين مردى را آن قدر بر كف دستش زدند تا سرخ شد ، و او را از بيت المال مسلمانان كدخدا كرد « 3 » و مشهور آن است كه اين عمل به دو گواه يا يك اقرار ثابت مىشود ، و بعضى گفته‌اند : دو اقرار مىبايد .\r\n\r\nفصل سيّم : در بيان حد مساحقه\r\nاست ، يعنى ساييدن دو زن فرج خود را به يك ديگر ، و اين فعل حرام است با جماع ، و در حديث وارد شده است كه اصحاب رسّ كه خدا در قرآن ياد كرده كه ايشان را عذاب كرده عمل ايشان بوده است . « 4 »\r\nو مشهور در حدّ ايشان آن است كه بالا و زير را هر يك صد تازيانه مىزنند ، خواه آزاد باشند ، و خواه بنده ، و خواه مسلمان باشند ، خواه كافر ، و خواه شوهر دار باشند ، و خواه بىشوهر .\r\nو بعضى گفته‌اند : اگر محصنه باشد يعنى شوهر دار با شرائطى كه مذكور شد او را سنگسار مىكنند ، و اگر محصنه نباشد صد تازيانه مىزنند ، و خالى از قوّت نيست ، و اگر تازيانه زنند در مرتبهء سيّم كه دو بار تازيانه زده باشند مىكشند ، و\r\n\r\n\r\n","description":"","footnote":"\r\n( 1 ) مستدرك الوسائل باب 18 از ابواب نكاح حرام حديث 3 .\r\n( 2 ) وسائل الشيعه باب 21 از ابواب نكاح حرام حديث 1 .\r\n( 3 ) تهذيب الاحكام 10 : 63 .\r\n( 4 ) من لا يحضره الفقيه 4 : 31 ح 2 ، رس نام چاهى است سنگ چين نشده ، و گفته شده : نام نهرى است كه آن جماعت در كنار آن زندگى مىكردند ، تفسير الميزان 16 : 218 .\r\n","page_name":" 22 ","page_number":22},
  {"content":"\r\n\r\nبعضى در مرتبهء چهارم گفته‌اند ، چنانچه مذكور شد در زنا .\r\nو اگر دو زن را در يك لحاف برهنه بيابند بعضى از علماء گفته‌اند : كه به كمتر از حد ايشان را تعزير مىكنند ، در دو مرتبه ، و بعد از دو تعزير در مرتبه سيّم صد تازيانه مىزنند ، و در مرتبهء چهارم مىكشند ، و بعضى گفته‌اند : هميشه تعزير مىكنند ، و حد نمىزنند ، و نمىكشند ، و بعضى گفته‌اند در مرتبهء اوّل و دوّم حدّ تمام مىزنند ، و در مرتبهء سيّم يا چهارم مىكشند .\r\nو دو زن را برهنه در زير يك لحاف حرام است خوابيدن ، و احوط آن است كه برهنه هم كه نباشند در زير يك لحاف نخوابند ، و اگر ضرورتى باشد لحاف را در ميان ته كنند .\r\nو در حديث صحيح از حضرت امام محمد باقر و امام جعفر صادق عليهما السلام « 1 » منقول است كه روزى حضرت امير المؤمنين عليه السلام نشسته بود ناگاه گروهى آمدند و گفتند حضرت امير را مىخواهيم ، حضرت امام حسن عليه السلام گفت : چه كار داريد ؟ گفتند : مسأله‌اى داريم ، فرمود : بگوئيد چه مسأله است ؟\r\nگفتند : زنى شوهرش با او جماع كرد چون فارغ شد زن به همان گرمى برخواست و با دختر باكره مساحقه كرد ، و نطفهء مرد را در فرج او ريخت ، و دختر به آن نطفه حامله شد ، در اين قضيه چه بايد كرد ؟ امام حسن گفت : مسألهء مشكلى است ، و چنين مسأله‌ها را پدرم بايد جواب بگويد ، و من جواب مىگويم اگر درست باشد از جانب خدا و از جانب پدرم خواهد بود ، و اگر بر فرض محال خطاء كنم از خودم خواهد بود ، و اميدوارم إن شاء اللَّه كه خطاء نباشد ، بايد كه از زن مهر آن دختر باكره را بگيرند ، زيرا كه فرزند بيرون نمىآيد تا بكارت او بر طرف نشود ، و زن را سنگسار مىكنند براى آن كه شوهر داشته و انتظار مىكشند تا فرزند از آن دختر متولد شود ، و آن فرزند را به صاحب نطفه مىدهند كه پدر او است ، و دختر را حد مىزنند كه راضى به مساحقه شده است ، چون به نزد حضرت امير المؤمنين صلوات اللَّه عليه رفتند و قضيهء را با حكم امام حسن عليه السلام عرض كردند ، فرمود : كه اگر نزد من مىآمديد جواب من همان بود كه پسرم گفته است . و جمعى از علماء به اين حديث قائل شده‌اند ، و بعضى در بعضى از احكام مذكوره اشكالها كرده‌اند ،\r\n\r\n\r\n","description":"","footnote":"\r\n( 1 ) تهذيب الاحكام 10 / 58 .\r\n","page_name":" 23 ","page_number":23},
  {"content":"\r\n\r\nمىشود ، يا به چهار مرتبه اقرار زن ، و به شهادت زنان ثابت نمىشود ، مانند لواط . و اگر زن بالغى با دختر نابالغى مساحقه كند ، بالغ را حد مىزنند ، و نابالغ را تعزير مىكنند ، و اگر هر دو نابالغ باشند هر دو را تعزير مىكنند .\r\n\r\nفصل چهارم : در بيان حد قيادت\r\nاست ، يعنى قرمساقى كه جمع كند ميان مردى و زنى براى زنا ، يا ميان دو مرد براى لواط ، و مشهور ميان علماء آن است كه او را سه ربع حد زنا مىزنند ، كه هفتاد و پنج تازيانه است .\r\nو بعضى گفته‌اند : كه بعد از حد سرش را مىتراشند ، و بر دور شهر يا قبيله مىگردانند كه رسوا شود ، و از شهر بيرونش مىكنند .\r\nو بعضى گفته‌اند : در مرتبهء اوّل بعد از حد سرش را مىتراشند و بر دور شهر مىگردانند ، و در مرتبهء دوّم باز هفتاد و پنج تازيانه مىزنند ، و از شهر بيرونش مىكنند ، و در مرتبهء سيّم تازيانه‌اش مىزنند ، و در مرتبهء چهارم توبه‌اش مىدهند ، و تازيانه مىزنند ، و اگر قبول توبه نكند مىكشندش ، و اگر توبه كرد و باز در مرتبهء پنجم توبه را شكست مىكشندنش .\r\nو بعضى موافق روايت قائل شده‌اند كه در مرتبهء اول او را هفتاد و پنج تازيانه مىزنند و از شهر بدر مىكنند ، و اين اقوى است بحسب دليل ، و در زن به غير هفتاد و پنج تازيانه چيزى نيست ، و قيادت به دو گواه عادل ثابت مىشود ، و به دو مرتبه اقرار كردن ، و اگر يك مرتبه اقرار كند او را تعزير مىكنند .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\nفصل پنجم : در بيان حد وطى بهائم و اموات\r\nاست ، و در آن ده مبحث است :\r\nاوّل : كسى كه با حيوان جماع كند ، اگر مأكول اللحم باشد كه گوشتش را بحسب متعارف خورند مانند گوسفند و گاو و شتر ، چند حكم ثابت مىشود .\r\nاگر وطى كننده بالغ و عاقل باشد ، بنا بر مشهور اوّل تعزير مىكنند به آن چه امام مصلحت داند ، و بعضى بيست و پنج تازيانه گفته‌اند ، چنانچه در چند روايت وارد شده ، و خالى از قوّتى نيست . « 1 »\r\nو بعضى صد تازيانه گفته‌اند ، و در روايتى كشتن نيز وارد شده است ، و آن را حمل كرده‌اند بر مرتبهء سيّم يا چهارم . « 2 »\r\nدوّم : آن كه گوشت آن حيوان و فرزندانى كه بعد از آن فعل بهم رسند و شير آنها حرام است ، و اگر به حيوانات ديگر مشتبه شود آن حيوانات را دو قسمت مىكنند و قرعه مىزنند ، و همچنين تا منحصر در عدد حرام شود ، و باقى حلالند على المشهور .\r\nسيّم : آن كه واجب است كه آن حيوان را ذبح كنند ، و بسوزانند ، نه براى عقوبت آن حيوان ، بلكه براى مصلحتى كه ما نمىدانيم ، يا براى آن كه شناعت آن عمل قبيح ظاهر گردد ، يا براى آن كه نسل حرام آن بسيار نشود ، و گوشتش را به غلط نخورند .\r\nچهارم : آن كه اگر ملك ديگرى باشد قيمتش را به صاحبش بدهد . و به سندهاى معتبر از حضرت صادق و كاظم و رضا صلوات اللَّه عليهم منقول است كه مردى كه حيوانى را وطى كند ، اگر ملك او باشد ذبح مىكنند ، و بعد از مردن مىسوزانند به آتش ، و از آن منتفع نمىشوند ، و بيست و پنج تازيانه ربع حدّ زانى بر او مىزنند ، و اگر حيوان از ديگرى باشد قيمت مىكنند ، و قيمتش را از او مىگيرند ، و به صاحبش مىدهند ، و بيست و پنج تازيانه بر او مىزنند ، راوى پرسيد\r\n\r\n\r\n","description":"","footnote":"\r\n( 1 ) تهذيب الاحكام 10 / 60 .\r\n( 2 ) تهذيب الاحكام 10 / 62 .\r\n","page_name":" 25 ","page_number":25},
  {"content":"\r\n\r\nكه حيوان چه گناه دارد ؟ فرمودند : كه حيوان گناهى ندارد ، و ليكن حضرت رسول صلى اللَّه عليه و آله چنين كرد كه مردم جرأت ننمايند بر وطى بهائم ، و نسل انسان بر طرف شود تمام شد حديث . « 1 »\r\nو اگر حيوانى باشد كه متعارف سوارى آن باشد هر چند حلال گوشت باشد مانند اسب و استر و الاغ ، آن را ذبح نمىكنند ، بلكه از آن شهر بيرون مىبرند ، و در شهر ديگر مىفروشند كه آن شخص را پيوسته سرزنش به آن عمل نكنند .\r\nو بعضى گفته‌اند : كه گوشتش نيز حرام مىشود ، و اگر حيوان از ديگرى باشد قيمت آن را به صاحب حيوان مىدهند ، و الّا به وطى كننده مىدهند .\r\nو بعضى گفته‌اند : قيمتش را تصدق مىكنند ، و حدّش همان است كه در قسم اوّل مذكور شد . و بعضى بلوغ و عقل را در غير حد از احكام ديگر اعتبار نكرده‌اند ، و طفل و ديوانه اگر چنين عملى كنند ايشان را تأديب مىكنند ، و اين حد به دو گواه عادل و به يك اقرار ثابت مىشود .\r\nو بعضى گفته‌اند : به دو اقرار و به گواهى زنان ثابت نمىشود ، و در مرتبهء سيّم يا چهارم گفته‌اند : او را مىكشند ، و اگر دو مرتبه يا سه مرتبه تازيانه زده باشند ، و اگر حيوان از ديگرى باشد به اقرار او به غير تعزير چيزى ثابت نمىشود .\r\nدوّم در وطى اموات است :\r\nوطى مردگان در احكام مثل وطى زنده است ، اگر كسى با زن بيگانهء مرده زنا كند اگر محصن باشد و زن داشته باشد او را سنگسار مىكنند ، و اگر زن نداشته باشد صد تازيانه مىزنند ، و زياده بر وطى زنده به قدر آن چه امام مصلحت داند او را تعزير نيز مىكند ، و اگر با زن خود بعد از مردن او وطى كند يا با كنيز مردهء خود او را تعزير مىكنند ، و حد نمىزنند ، و حكم زنا با زنان محرم بعد از مردن ، و لواط كردن با پسر مرده و ثابت شدن به چهار گواه يا چهار اقرار همه مثل حكم زنده است ، چنان كه گذشت .\r\n\r\n\r\n","description":"","footnote":"\r\n( 1 ) تهذيب الاحكام 10 / 60 .\r\n","page_name":" 26 ","page_number":26},
  {"content":"\r\n\r\n\r\nباب دوّم : در بيان حد فحش\r\nاست ، و در آن چند مطلب است .\r\n\r\nاوّل : در بيان موجب حد فحش\r\nاست ، و آن نسبت دادن شخصى است به زنا يا لواط مثل آن كه بگويد تو زنا كارى ، يا لواط كننده ، يا من زنا كردم به تو ، يا فلان داده ، يا فلان خورده ، و امثال اين از عباراتى كه دلالت بر زنا يا لواط كند ، خواه به فاعل بودن و خواه به مفعول بودن ، و اگر بگويد به فرزندى كه اقرار به او كرده باشد تو فرزند من نيستى فحش است نسبت به مادر آن فرزند و همچنين اگر به ديگرى بگويد تو فرزند پدر خود نيستى فحش است نسبت به مادر او ، و اگر به شخصى بگويد تو از زنا بهم رسيده‌اى ، يا بگويد اى ولد الزنا ، مشهور آن است كه اين فحش است ، و خلاف است كه طلب كنندهء حد مادر است ، يا مادر و پدر هر دو .\r\nو بعضى گفته‌اند : اگر هر دو استدعاى حد بكنند او را حد مىزنند ، و الّا نمىزنند .\r\nو بعضى گفته‌اند : مطلقا حد نمىزنند براى آن كه معلوم نيست كه كدام يك را نسبت به زنا داده است ، زيرا كه ممكن است كه نسبت به مادر زنا باشد ، و بر پدر شبهه شده باشد ، و ممكن است بر عكس باشد ، يا پدر مادر را جبر كرده باشد ، و اگر بگويد با فلان شخص زنا كردى مشهور آن است كه هم فحش گفته است به مخاطب ، و هم به شخص ديگر ، و اگر هر دو طلب حد كنند او را دو حد مىزنند .\r\nو بعضى گفته‌اند : او را يك حد مىزنند از براى مخاطب ، و نسبت به ديگرى فحش نيست ، و اگر بگويد اى فرزند زانى فحش به پدر داده و اگر بگويد اى فرزند زانيه فحش به مادر گفته . و اگر گويد اى ديّوث و اى قرمساق ، بحسب مشهور فحش نيست ، و حاكم شرع او را تعزير مىكند ، مگر آن كه در عرف ايشان دلالت كند بر نسبت زنا بزن او ، يا مادر او يا خواهر يا دختر او ، يا تصريح كند مانند زن ديّوث ، و اگر گويد حرام‌زاده مشهور آن است كه فحش نيست ، زيرا كه ممكن است كه از وطى در حيض به همرسيده باشد .\r\nو بعضى گفته‌اند : فحش است ، زيرا كه در عرف از حرام‌زاده به غير ولد الزنا معنى ديگر نمىفهمند . و همچنين اگر بگويد نادرست در لغت دلالت بر فحش نمىكند ، اما در عرف حمل بر فحش مىكنند ، و ظاهرا ناپاك فحش نباشد ، و اگر دشنامهاى ديگر دهد كه موجب تحقير و استخفاف او باشد و سبب آزردگى\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nاو گردد بدون آن كه او مستحق او باشد او را حد نمىزنند ، بلكه تعزير مىكنند به آن چه حاكم مصلحت داند ، مثل آن كه گويد اى سگ ، اى خنزير ، اى خر ، اى احمق ، اى فاسق ، اى شارب الخمر ، اى خائن ، اى كذّاب ، اى كافر ، اى زنديق ، اى مرتدّ ، اى كور ، اى كر ، اى پيس ، هر چند متصف به اين امراض باشد ، اى فرزند شبهه ، اى فرزند حيض ، و اگر مستحق استخفاف باشد مانند متظاهر به فسوق كه گناهان را علانيّه كند و پروا نكند ، يا بدعت در دين خدا كند او را حرمتى نيست ، و دشنام او موجب تعزير نمىشود ، چنانچه از حضرت صادق عليه السلام منقول است كه هر گاه فاسق علانيه فسق كند او را حرمتى نيست ، و غيبت او حرام نيست « 1 » و در حديث صحيح از آن حضرت مروى است كه رسول خدا صلى اللَّه عليه و آله فرمود : كه هر گاه ببينيد بعد از من آنها را كه در دين خدا شك مىكنند ، و بدعتها در دين پيدا مىكنند ، پس ظاهر گردانيد بيزارى از ايشان را ، و بسيار دشنام دهيد ايشان را ، و سخن به دو مذمّت در حق ايشان بسيار بگوئيد ، و بر ايشان حجّت تمام كنيد تا ايشان طغيان نكنند در فاسد كردن دين اسلام ، و تا مردم از ايشان حذر كنند ، و از بدعتهاى ايشان ياد نگيرند ، چون چنين كنيد حق تعالى حسنات براى شما بنويسد ، و درجات در آخرت براى شما بلند كند . « 2 »\r\nو اگر بگويد : با زن خود كه تو را باكره نيافتم ، او را تعزير مىكنند ، بنا بر مشهور .\r\n\r\nدوّم : در شرائط دشنام دهنده و دشنام داده شده\r\nاست ، شرط است در حد زدن كه دشنام دهندهء بالغ و عاقل و مختار باشد ، پس اگر نابالغ فحش گويد او را تأديب مىكنند . و بر ديوانه چيزى نيست ، و مشهور آن است كه در حدّ كامل آزادى شرط نيست ، اگر بنده فحش گويد او را هشتاد تازيانه مىزنند .\r\nو بعضى گفته‌اند : چهل تازيانه مىزنند ، نصف حد آزاد ، و اول قويتر است .\r\nو در فحش گفته شده شرط است كه محصن باشد ، يعنى بالغ و عاقل و آزاد و مسلمان باشد و عفت ورزد از زنا ، پس اگر كسى كودكى را فحش گويد ، يا\r\n\r\n\r\n","description":"","footnote":"\r\n( 1 ) . بحار الأنوار 75 : 253 ح 33 .\r\n( 2 ) . اصول كافى 2 : 375 ح 4 .\r\n","page_name":" 28 ","page_number":28},
  {"content":"\r\n\r\nديوانه را يا بنده را ، يا كسى را كه علانيّه زنا كند و پنهان ندارد او را حد نمىزنند ، بلكه حاكم تعزير مىكند ايشان را به آن چه مصلحت داند .\r\nو اگر شخصى مرد آزاد مسلمان عاقلى را كه مادرش كافره ، يا كنيز باشد ، بگويد اى پسر زانيه ، يا بگويد مادر تو زنا كار بود ، در حكم او خلاف است ، بعضى گفته‌اند براى حرمت فرزند او را حد مىزنند ، و روايتى بر اين مضمون وارد شده ، و بعضى گفته‌اند : او را تعزير مىكنند ، براى آن كه مادر را فحش گفته است ، و مادر مسلمان يا آزاد نيست .\r\nو اگر پدر فرزند خود را فحش گويد او را براى فرزند حد نمىزنند ، و همچنين اگر زن مرد خود را فحش گويد ، و آن زن وارثى به غير از فرزندان مرد نداشته باشد ، او را حد نمىزنند ، براى آن فرزند امام عليه السلام او را تعزير مىنمايد .\r\n\r\nسيّم : در مقدار حد فحش و احكام آن\r\nاست ، حد فحش هشتاد تازيانه است ، خواه فحش گوينده زن باشد ، و خواه مرد ، و خواه آزاد باشد ، و خواه بنده ، بنا بر مشهور ، و او را با جامه حد مىزنند ، و برهنه نمىكنند ، و سست‌تر از حد زنا مىزنند .\r\nو در روايت معتبر وارد شده است كه زانى را سخت‌تر از شارب الخمر مىزنند ، و شراب خوار را سخت‌تر از فحش گوينده مىزنند ، و فحش گوينده را سخت‌تر از تعزير مىزنند . « 1 »\r\nو اگر دو كس يك ديگر را دشنام فحش دهند حد از هر دو ساقط مىشود ، و هر دو را تعزير مىكنند ، و اگر شخصى جماعتى را فحش گويد اشهر آن است كه اگر يك يك را جدا فحش گفته است براى هر يك او را حدّى مىزنند ، و اگر به يك لفظ همه را فحش گفته ، اگر همه همراه بيايند و طلب حد كنند براى همه او را يك حد مىزنند ، و اگر هر يك تنها بيايند براى هر يك حدّى مىزنند .\r\n\r\n\r\n","description":"","footnote":"\r\n( 1 ) فروع كافى 7 : 214 .\r\n","page_name":" 29 ","page_number":29},
  {"content":"\r\n\r\nو بعضى گفته‌اند : يك حد مىزنند ، مگر آن كه به لفظهاى متعدد فحش گفته باشد ، و جدا جدا بيايند و طلب كنند ، كه در همين صورت براى هر يك حدى مىزنند ، و اشهر آن است كه در تعزير نيز تفصيل اوّل جارى است .\r\nو مشهور آن است كه حد فحش به ميراث مىرسد ، پس اگر شخصى كه او را فحش گفته‌اند بميرد هر يك از وارثهاى او طلب حد مىتوانند كرد ، به غير از زن و شوهر كه ايشان طلب حد نمىتوانند كرد ، و هر يك از ورثه كه عفو كند باقى ورثه طلب مىتوانند كرد جميع حد را .\r\nو اين حد ثابت مىشود به دو گواه عادل ، يا به دو اقرار ، و تا آن شخصى كه به او فحش داده طلب حد نكند او را حد نمىزنند ، و او مىتواند عفو كردن و بخشيدن بيش از ثابت شدن نزد حاكم شرع و بعد از آن .\r\nو ايضا حد ساقط مىشود به اقرار دشنام داده شده به آن چه به او نسبت داده ، يا به ثابت كردن دشنام دهنده آن چه را به او نسبت داده به گواه ، و اگر نسبت بزن خود داده باشد بلعان ساقط مىشود حد .\r\nو اگر آقا غلام خود را ، يا كنيز خود را دشنام فحش گويد تعزير حد بر او واجب مىشود .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\n\r\nباب سيّم : در حد خوردن شراب و سائر مسكرات\r\nاست .\r\nكسى كه چيزى از مست كنندهاى مايع را بياشامد مانند شراب و بوزه « 1 » خواه از جو به عمل آيد ، و خواه از گندم ، و خواه از برنج يا ذرة ، و خواه از سائر حبوبات ، و خواه از شكر ، و خواه از خرما ، و هر چه بسيارش آدمى را مست كند و عقل را زائل گرداند ، اگر چه يك قطرهء آن را بخورد ، يا معجونى بخورد كه در آن داخل كرده باشند هر چه مضمحل شده باشد ، و مست نكند به آشاميدن و خوردن آنها ، با بلوغ و عقل و علم به حرام بودن و عدم اكراه و جبر حد واجب مىشود .\r\nو همچنين به آشاميدن شيرهء انگور كه جوشيده باشد و غليان كرده باشد و دو ثلث آن نرفته باشد ، به شروط مذكوره حد واجب مىشود ، بنا بر مشهور ، و در شيرهء خرما و مويز كه بجوشد و دو ثلثش نرود و مست كننده نباشد خلاف است ، و اشهر حلال بودن است .\r\nو اين حد به شهادت دو عادل ثابت مىشود ، و به دو مرتبه اقرار بنا بر مشهور ، و بعضى به يك مرتبه اقرار اكتفا كرده‌اند ، و به شهادت زنان ثابت نمىشود .\r\nو مشهور آن است كه حدش هشتاد تازيانه است ، خواه مرد باشد ، و خواه زن ، و خواه بنده باشد ، و خواه آزاد .\r\nو بعضى از علماء را اعتقاد آن است كه بنده را چهل تازيانه مىزنند ، نصف حد آزاد ، و خالى از قوّتى نيست ، و در مرتبهء سيّم يا چهارم او را مىكشند هر گاه در مرّات سابقه تازيانه زده باشند .\r\nو اگر يك گواه شهادت دهد كه او شراب خورد ، ديگرى شهادت دهد كه او شراب قى كرد ، مشهور آن است كه ثابت مىشود ، و حد مىزنند او را .\r\n\r\n\r\n","description":"","footnote":"\r\n( 1 ) بوزه : شرابى است از آرد برنج و ارزن و جو سازند .\r\n","page_name":" 31 ","page_number":31},
  {"content":"\r\n\r\nو اگر شراب خورد و آن را حلال داند ، توبه‌اش مىفرمايند ، و اگر توبه كرد ، او را حد مىزنند ، و اگر قبول توبه نكرد او را مىكشند ، و بعضى گفته‌اند : اگر مسلمان زاده است او را مىكشند ، و اگر مسلمان زاده نيست توبه مىفرمايند .\r\nو كسى كه شراب فرو شد و حلال داند او را توبه مىفرمايند ، و اگر اصرار نمايد و قبول توبه نكند او را مىكشند ، بنا بر مشهور .\r\nاما اگر مست كننده‌هاى ديگر غير شراب را مانند بوزه آشامد يا فرو شد و حلال داند او را نمىكشند ، بلكه حد مىزنند ، زيرا كه اگر چه حرمت آنها اجماعى شيعه است ، اما ضرورى دين اسلام نيست ، زيرا كه جمعى از مسلمانان مانند حنفيان آنها را حلال مىدانند ، و اگر بنگ « 1 » و مست كننده‌هاى جامد را بخورد ، بعضى گفته‌اند : او را حد نمىزنند ، بلكه تعزير مىكنند .\r\n\r\n\r\n","description":"","footnote":"\r\n( 1 ) داروئى است كه از گياه به عمل مىآيد ، فرهنگ معين 1 / 592 .\r\n","page_name":" 32 ","page_number":32},
  {"content":"\r\n\r\n\r\nباب چهارم : در بيان حدّ دزدى\r\nاست . و در آن چند فصل است :\r\n\r\nفصل اوّل : در بيان شرايط حد\r\nاست ، و در آن سيزده شرط است :\r\n\r\nاوّل : آن كه بالغ باشد\r\n، اگر كودك نابالغ دزدى كند ، مشهور ، ميان علماء آن است كه دستش را نمىبرند ، و او را تأديب و تعزير مىكنند .\r\nو بعضى از علماء موافق روايات معتبره قائل شده‌اند : كه در مرتبهء اوّل و دوّم او را مىبخشند ، و در مرتبهء سيّم تعزيرش مىكنند ، و در مرتبهء چهارم گوشت سر انگشتانش را مىتراشند ، كه خون جارى شود ، و در مرتبهء پنجم بند بالاى چهار انگشتش را مىبرند ، و در مرتبهء ششم از پنج انگشتان مىبرند به روش مردان بالغ « 1 » .\r\nو بروايتى « 2 » در اوّل و دوّم عفو مىكنند ، و در سيّم بند بالاى انگشتان را مىبرند ، و در مرتبهء چهارم بند دوّم را ، و در مرتبه پنجم بند سيّم را ، و دور نيست كه اين مراتب منوط برأى امام عليه السلام بوده باشد .\r\n\r\nدوّم : عقل است\r\n، پس اگر ديوانه در حال ديوانگى دزدى كند تعزيرش مىكنند ، و اگر در حال عقل دزدى كند و بعد از آن ديوانه شود ، مشهور آن است كه حد ساقط نمىشود .\r\n\r\nسيّم : آن كه او را شبهه‌اى عارض نشده باشد\r\n، مثل آن كه گمان كند مال او است و بردارد و معلوم شود كه مال ديگرى بوده ، يا آن كه از مال مشترك بردارد به قدر حق خود ، و اگر زياده از حق خود بردارد به قدر نصاب قطع داشته حد بر او لازم مىشود .\r\n\r\nچهارم : آن كه شركتى در آن مال نداشته باشد\r\nبنا بر قول بعضى از اصحاب مثل آن كه از آن جماعت كه جنگ كرده‌اند با كافران از غنيمتى كه از ايشان گرفته‌اند بيش از قسمت بدزدد دستش را نمىبرند بنا بر قول اين جماعت .\r\nو اكثر محققين علماء قائل شده‌اند : كه اگر زياده از حصهء خود به قدر نصاب قطع برده باشد دستش را مىبرند .\r\n\r\n\r\n","description":"","footnote":"\r\n( 1 ) فروع كافى 7 : 233 .\r\n( 2 ) فروع كافى 7 : 232 .\r\n","page_name":" 33 ","page_number":33},
  {"content":"\r\n\r\n\r\nپنجم : آن كه مال در حرزى بوده باشد كه متعارف است\r\n، كه آن قسم مال را در آن حرز مىگذارند ، مثل آن كه زر يا متاع در صندوقى باشد و قفل بر آن زده باشند ، يا اسب در طويله بوده باشد كه درش را به قفل يا كلون بسته باشند ، يا متاع را در دكّان گذاشته باشند و درش را بسته باشند ، و اگر مالى را در زمين دفن كرده باشند مشهور آن است كه آن نيز حكم حرز دارد .\r\nو بعضى گفته‌اند : كه هر چيز كه از جائى بدزدند كه غير مالك را جائز نباشد رفتن به آن جا حكم دزديدن از حرز دارد ، پس اگر مالى در صحن خانه كسى گذاشته باشد و كسى بىرخصت صاحب خانه برود و بدزدد دستش را مىبرند ، و اين خلاف مشهور است ، و بنا بر هر دو قول اگر كسى مالى را از آسياها يا حمامها يا كاروانسراها يا مساجد بدزدد دستش را نمىبرند ، و اگر مالى در مسجد يا در اين قسم مواضع كه مذكور شد كه كسى را منعى از رفتن به آن جاها نيست بدزدد در حالتى كه صاحب مال ملاحظهء آن كند ، و او را غافل كند و بدزدد ، بعضى از علماء گفته‌اند كه دستش را مىبرند ، و بعضى گفته‌اند كه اگر كسى چيزى را در زير سر گذاشته باشد يا بر روى آن خوابيده باشد و كسى بدزدد حكم حرز دارد ، و نادرى از علماء قائل شده‌اند كه در هر جا كه چيزى بدزدد حد لازم مىشود و حرز شرط نيست ، و اين قول ضعيف است ، و دو قول سابق ميان متأخرين متروك است .\r\nو اگر كسى ميوه‌اى را كه بر درخت باشد بدزدد دستش را نمىبرند موافق مشهور ، و بعضى گفته‌اند : كه اگر درخت در باغى باشد ، يا خانه كه درشان را به كلون يا قفل بسته باشد ، حكم حرز دارد .\r\n\r\nششم : آن كه دزد حرز را بشكند و مال را از حرز بيرون آورد\r\n، پس اگر ديگرى در را بشكند و او مال را بيرون آورد هيچ يك را دست نمىبرند ، بلكه از شكنندهء در تاوان در را مىگيرند ، و از برندهء مال تاوان مال را مىگيرند اگر تلف كرده باشد ، و اگر شكنندهء در در بردن مال شريك شود و حصهء او به قدر نصاب بشود دستش را مىبرند و بيرون بردن مال اعم از آن است كه خود بردارد يا ريسمانى بر آن ببندد و بيرون بكشد ، يا بر حيوانى بار كند و بكشد ، يا براند و بيرون برد ، يا بدست كودك غير مميّزى بدهد كه بيرون برد .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n\r\nهفتم : آن كه دزد پدر صاحب مال نباشد\r\n، كه اگر پدر مال فرزند را بدزدد دستش را نمىبرند ، و موافق مشهور در حكم پدر است اجداد پدرى هر چند بالا روند ، و بعضى مادر را نيز در حكم پدر داده‌اند .\r\n\r\nهشتم : آن كه پنهان بدزدد\r\n، پس اگر كسى علانيّه از كسى به قهر مالش‌بگيرديا دستارش « 1 » بربايد حكم دزد ندارد ، و حكمش بعد از اين خواهد آمد إن شاء اللَّه .\r\n\r\nنهم : آن كه دزد غلام صاحب مال نباشد\r\n، اگر غلام كسى مال او را بدزدد ، يا غلامى كه در ميان غنيمت كفّار باشد از مال غنيمت بدزدد دستش را نمىبرند ، و گفته‌اند : علتش آن است كه ضرر به مالك بيشتر مىرسد .\r\n\r\nدهم : آن كه نوكر و مهمان نباشد\r\nبنا بر قول جمعى از علماء ، و اكثر گفته‌اند كه اين در صورتى است كه مال را از ايشان پنهان نكرده باشد ، و ايشان از حرز بر نداشته باشند ، پس اگر صندوق را بگشايند ، يا در را بشكنند و بردارند دستشان را مىبرّند .\r\n\r\nيازدهم : آن كه آن مالى را كه برده است به قدر نصاب قطع بوده باشد به اجماع علماء\r\n، چنان كه مذكور خواهد شد .\r\n\r\nدوازدهم : آن كه صاحب مال مرافعه بكند و طلب مال و قطع يد او بكند\r\n، پس اگر صاحب مال از سر مال بگذرد ، يا مال را بگيرد و از دست بريدن بگذرد و ببخشد پيش از آن كه ثابت كند نزد حاكم شرع حد ساقط مىشود ، و اگر بعد از مرافعه و ثابت كردن دزدى نزد حاكم شرع ببخشد حد را فائدهء نمىكند بنا بر مشهور .\r\n\r\nسيزدهم : خلاف است كه آيا شرط است كه نصاب قطع را يك دفعه بيرون آورد يا نه ؟\r\n، بعضى گفته‌اند : شرط است كه مجموع نصاب را يك مرتبه بيرون آورد ، پس اگر حرز را بشكند و صد تومان را عباسى عباسى بيرون آورد دستش را نمىبرّند ، و بعضى گفته‌اند : اگر در مرتبهء اوّل به قدر نصاب نباشد گو در مرات\r\n\r\n\r\n","description":"","footnote":"\r\n( 1 ) پارچه‌اى كه به دور سر مىپيچند ، و عمامه .\r\n","page_name":" 35 ","page_number":35},
  {"content":"\r\n\r\nديگر به قدر نصاب باشد نمىبرّند ، و اين قول غريب است ، و اكثر گفته‌اند : اگر به قدر نصاب در آورد اگر چه در چندين دفعه باشد دستش را مىبرّند .\r\n\r\nفصل دوّم : در نصاب قطع است\r\n، و در آن خلاف است ، و مشهور ميان علماء آن است كه ربع دينار است ، يعنى چهار يك اشرفى تمام ، چهار دانگ و نيم مضروب به سكهء معامله يا قيمت آن ، و ابن بابويه « 1 » و ابن جنيد « 2 » - رحمة اللَّه عليهما - پنج يك دينار گفته‌اند ، و قول اوّل قويتر است .\r\nو در حديث صحيح از حضرت امام جعفر صادق صلوات اللَّه عليه منقول است كه در ربع دينار پرسيدند كه در دو درهم مىبرند ؟ فرمود : كه در ربع دينار بهر قيمت كه باشد پرسيدند كه اگر كمتر از ربع دينار بدزدد آيا نام سارق بر او اطلاق مىكنند ؟ و او در اين حال نزد خدا سارق و دزد هست ؟ حضرت فرمود : كه هر كه بدزدد از مسلمانى چيزى را كه ضبط كرده باشد و در حرز گذاشته باشد نام سارق بر او اطلاق مىكنند ، و او نزد حق تعالى دزد است ، اما دستش را در كمتر از ربع دينار يا زياده نمىبرند ، و اگر در كمتر از ربع بايد دست بريد ، هر آينه اكثر مردم بايد دستشان بريده شود . « 3 »\r\n\r\nفصل سيّم : در بيان حدّ دزد\r\nاست ، هر گاه بالغ و عاقل مقدار نصاب را بدزدد از حرز و ثابت شود ، واجب است بر دزد كه مال را پس دهد ، و اگر تلف شده باشد ، مثل يا قيمت آن را بدهد ، و حاكم شرع مىفرمايد : كه چهار انگشت او را از بندى كه متصل به كف است از دست راست مىبرند ، و كف دست و انگشت ابهام « 4 » را\r\n\r\n\r\n","description":"","footnote":"\r\n( 1 ) ابو جعفر محمد بن على بن الحسين بن موسى ابن بابويه ( - 381 ) .\r\n( 2 ) محمد بن احمد بن جنيد ( - 381 ) مؤلف كتاب الاحمدى ، از قدماى فقهاء شيعه است .\r\n( 3 ) فروع كافى 7 : 222 .\r\n( 4 ) انگشت ابهام : انگشت بزرگ و پهن دست كه شست مىباشد .\r\n","page_name":" 36 ","page_number":36},
  {"content":"\r\n\r\nبراى او مىگذارند براى وضوء و نماز ، نه به نحوى كه سنيّان مىگويند كه از بند دست مىبرند ، و اگر بعد از بريدن دست در مرتبهء دوّم دزدى كند پاى چپش را مىبرند از مفصل ميان قدم ، و پاشنه را براى او مىگذارند كه در نماز تواند ايستاد ، نه روش سنيّان كه از قوزك مىبرند ، و اگر مرتبهء سيّم دزدى كند بعد از بريدن دست و پا در زندان او را هميشه حبس مىكنند ، و اگر در زندان نيز از حرز به قدر نصاب بدزدد او را مىكشند ، و اگر چند دزدى يك بار ثابت شود يك مرتبه دست راستش را مىبرند ، و در اين مقام چند مسأله محل خلاف و اشكال است .\r\nاوّل آن كه كسى كه در مرتبه اوّل دزدى كند و دست راست نداشته باشد ، مثل آن كه به قصاص يا به جهت ديگر غير دزدى بريده شده باشد ، در اين صورت خلاف است ، بعضى گفته‌اند : دست چپش را مىبرند ، و بعضى گفته‌اند : پاى چپش را مىبرند ، و بعضى از متأخرين احتمال داده‌اند كه بريدن بالكلّيه ساقط شود ، و مسأله خالى از اشكال نيست .\r\nدوّم : آن كه دزدى كند و دست راستش شل باشد ، مشهور آن است كه دست راستش را مىبرند ، و بعضى گفته‌اند : نمىبرند ، براى آن كه دست شل را كه ببرند خون آن را قطع نمىتوان كرد ، و باعث قتل او مىشود ، بلكه دست چپ او را مىبرند ، يا پاى چپش را ، يا حبس مىكنند او را .\r\nسيّم : آن كه دزدى كند و دست چپ نداشته باشد ، يا دست چپش شل باشد ، اشهر آن است كه دست راستش را مىبرند ، و بعضى گفته‌اند : نمىبرند ، و او را در زندان حبس مىكنند ، و در صورتى كه هر دو دستش شل باشد نيز اين خلاف هست .\r\nچهارم : آن كه حدّادى كه دستش را مىبرد ، اگر به غلط دست چپش را ببرد ، بعضى گفته‌اند : بريدن دست راست ساقط مىشود ، و اكثر گفته‌اند : دست راستش را مىبرند ، ديهء دست چپ را به او مىدهند .\r\nو مشهور آن است كه بعد از بريدن دست ، سنّت است كه دستش را داغ كنند تا خون بند شود ، و او را نكشد .\r\n\r\n","description":"","footnote":"","page_name":" 37 ","page_number":37},
  {"content":"\r\n\r\n\r\nفصل چهارم : در بيان طريق ثبوت حدّ دزدى\r\nاست ، و آن موافق مشهور به دو گواه هست ، يا به دو مرتبه اقرار كردن ، و بعضى گفته‌اند : به يك اقرار نيز ثابت مىشود ، و خالى از قوّتى نيست ، و بنا بر مشهور اگر يك مرتبه اقرار كند مال را از او مىگيرند ، و حد نمىزنند تا مرتبهء ديگر اقرار كند ، و اگر غلام يا كنيز اقرار كنند بدزدى اعتبار ندارد ، ديگر آن كه آقا تصديق ايشان بكند ، و اقرارى كه از روى جبر و شكنجه باشد بحسب شرع اعتبار ندارد ، هر چند عين مال دزديده را بياورد ، و بعضى گفته‌اند : كه اگر بعد از اقرار عين مال دزدى را بياورد حد ثابت مىشود ، و روايتى بر اين مضمون وارد شده است « 1 » .\r\n\r\nفصل پنجم : در بيان بقيهء احكام\r\nاست ، و در آن چند مطلب است :\r\n\r\nمطلب اوّل : در حكم كفن دزد كه قبر را شكافته باشد ، و كفن را دزديده باشد\r\nچند قول است :\r\nاول : آن كه دستش را مىبرند مطلقا ، خواه قيمت كفن به قدر نصاب باشد ، و خواه نباشد .\r\nدوّم : آن كه اگر كفن به قدر نصاب بوده و دزديده است دستش را مىبرند و الّا نمىبرند ، بلكه تعزيرش مىكنند .\r\nسيّم : آن كه در مرتبهء اول نصاب شرط است ، و در مرتبه‌هاى ديگر دستش را مىبرند هر چند كمتر از نصاب باشد .\r\n\r\n\r\n","description":"","footnote":"\r\n( 1 ) تهذيب الاحكام 10 : 106 ح 28 .\r\n","page_name":" 38 ","page_number":38},
  {"content":"\r\n\r\nچهارم : آن كه اگر كفن دزديده است مطلقا دستش را مىبرند ، و اگر عادت به نبش قبر كرده است دستش را مىبرند هر چند كفن برنداشته باشد .\r\nپنجم : آن كه دستش را نمىبرند مطلقا ، خواه كفن برده باشد ، و خواه نه ، و خواه كفن به قدر نصاب باشد ، و خواه نه مگر آن كه مكرر اين كار كرده باشد كه دستش را مىبرند ، و اشهر قول دوّم است .\r\n\r\nمطلب دوّم : اگر كسى آدمى را بدزدد اگر بالغ است آن كه دزديده‌اند دستش را نمىبرند\r\n، و اگر نابالغ است اگر طفل مميّز است كه تمييز ميان نيك و بد مىكند باز نمىبرّند ، و اگر كودك غير مميّز است اگر بنده است و آن را از حرز دزديده است و قيمتش به قدر نصاب هست دستش را مىبرند ، و اگر آزاد باشد بعضى گفته‌اند دستش را نمىبرند ، و بعضى گفته‌اند : دستش را مىبرند نه براى دزدى بلكه براى آن كه فساد در زمين كرده است ، و ظاهر از اقوال و اخبار آن است كه اگر كودك مميّز آزاد يا مرد بالغ آزاد را بفروشد باز دستش را مىبرند ، و خلاف مشهور است .\r\n\r\nمطلب سيّم : كيسه‌بر ، و طرّار\r\n« 1 » ، كه از جيب و بغل مردم زر مىربايند ، اكثر علماء گفته‌اند : كه اگر از جيب جامهء بالا بدزدد نمىبرند دستش را ، و اگر از جيب جامهء زير بدزدد مىبرند ، و بعضى گفته‌اند : اگر زرى را مثلا در جامهء خود گذاشته بسته باشد ، اگر از اندرون بسته است دست مىبرند ، و اگر از بيرون بسته است نمىبرند ، و ظاهر روايت [ روايات 
  ] غير اين است .\r\nو طرّادان و عيّاران كه علانيّة دستار و اشياء مىربايند دست بريدن نيست ايشان را ، بلكه تعزير مىكنند .\r\n\r\n\r\n","description":"","footnote":"\r\n( 1 ) كيسه‌بر .\r\n","page_name":" 39 ","page_number":39},
  {"content":"\r\n\r\n\r\nمطلب چهارم : كسى كه خوردنى بدزدد در سال قحط دستش را نمىبرند\r\n، زيرا كه فى الجمله عذرى هست ايشان را ، و در باب قطع دست كسى كه جامهء كعبه معظّمه را بدزدد خلاف است ، و اشهر آن است كه نمىبرند ، و همچنين خلاف است كه كسى كه در خانهء بسته را بدزدد دستش را مىبرند يا نه ؟ و همچنين كسى كه شتران و حيوانات و غير آن را بدزدد در وقتى كه مالك ، يا اجير مالك نظر به آن‌ها كند ، مىبرند يا نه ؟ و مشهور در اينها آن است كه نمىبرند .\r\n\r\nمطلب پنجم : كسى كه دو مرتبه دزدى كند و هر دو در يك مجلس ، نزد حاكم شرع ثابت شود\r\n، دست راستش را مىبرند ، و پايش را نمىبرند ، و خلاف است كه آيا بدزدى اوّل مىبرند يا بدزدى دوّم ، و فائده در عفو كردن يكى ظاهر مىشود ، و اگر گواهان بدزدى اوّل گواهى دادند و بعد از دست بريدن بدزدى ديگر گواهى دادند مشهور آن است كه پاى چپش را بدزدى دوّم مىبرند ، و بعضى در بريدن پا در اين صورت توقّف كرده‌اند .\r\n\r\nمطلب ششم : اگر دو كس در را بشكنند ، و قدر يك نصاب را هر دو با هم بدر آورند\r\n، بعضى گفته‌اند : دست هر دو را مىبرند ، و اين احوط است .\r\n\r\nمطلب هفتم : اگر كسى چيزى بدزدد و در ميان خانه بلع كند و بيرون آيد\r\n، اگر آن بلع كردن آن را فاسد مىكند و بحسب عادت برنمىگردد ، و پيش از فاسد شدن بيرون نمىآيد مانند طعامى كه بخورد دستش را نمىبرند ، و اگر بحسب عادت بيرون مىآيد بىنقصانى ، يا اگر ناقص شود قيمتش از نصاب كمتر نمىشود دستش را\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nمىبرند ، مثل آن كه اشرفى ، يا دانهء ياقوتى ، يا مرواريدى را بلع كند و درست دفع شود على المشهود بين الاصحاب .\r\n\r\nمطلب هشتم : اگر كسى شراب يا خوك بدزدد خواه از مسلمان ، و خواه از ذمّى كه در امان باشد\r\nدست بريدن بر او نيست ، و همچنين اگر طنبور ، يا سرنا ، يا دف ، يا ناى و امثال اينها از آلات حرام را بدزدد و اگر ظروف طلا و نقره را بدزدد ، و گفته‌اند :\r\nاگر براى شكستن برداشته باشد بر او حد نيست ، و اگر براى دزدى برداشته و قيمت شكسته‌اش به قدر نصاب هست حد بر او لازم مىشود .\r\n\r\n","description":"","footnote":"","page_name":" 41 ","page_number":41},
  {"content":"\r\n . \r\n","description":"","footnote":"","page_name":" 42 ","page_number":42},
  {"content":"\r\n\r\n\r\nباب پنجم : در حد محارب است\r\n، و در آن چند فصل است :\r\n\r\nفصل اوّل : در معنى محارب\r\nاست ، و آن كسى است كه حربه و سلاحى برهنه كند از براى ترسانيدن مردم ، خواه در دريا ، و خواه در صحرا ، و خواه در شب ، و خواه در روز ، و خواه در آبادانى ، و خواه در بيابان ، اگر همهء حربه عصائى باشد يا سنگى باشد ، و مشهور آن است كه زن و مرد هر دو در اين باب يك حكم دارند ، و بعضى گفته‌اند : زن محارب نمىشود ، و بعضى شرط كرده‌اند كه از اهل ريبه و تهمت باشد ، و بعضى شرط كرده‌اند كه كسى باشد كه مردم از او بترسند ، اگر مرد ضعيفى باشد كه كسى از حملهء او نترسد هر چند قصد ترسانيدن كند محارب نيست ، و اكثر اين دو شرط را اعتبار نكرده‌اند ، و بعضى از متأخران احتمال داده‌اند كه شرط باشد كه در عرف او را راهزن و قاطع طريق گويند .\r\nو بهر تقدير اگر كسى بر سبيل مزاح و بازى اين كار كند محارب نيست .\r\nو ديده‌بان راهزنان ، يا كسى كه مدد ايشان كند در غير راهزنى كه با ايشان در راهزنى داخل نشود در حد حكم راهزن ندارد ، و دزدانى كه به خانه‌ها مىروند و به تغلب و استيلاء علانيّه مال مىبرند حكم محارب دارند ، و اگر صاحب خانه با ايشان محاربه كند و كشته شوند خون ايشان هدر است ، و عوض ندارد ، هر چند دزد حربهء با خود نداشته باشد ، و اگر مطلب او مال باشد و اميد غلبه داشته باشد جايز است جنگ كند ، و جايز است متعرض نشود كه مال را ببرد ، مگر آن كه بردن آن مال باعث هلاك او گردد ، كه با عدم ظن هلاك بايد محاربه كند بنا بر مشهور و اگر غرض آن محارب عرض او باشد كه خواهد با او ، يا با زن او يا با محارم او عمل قبيحى كند ، تا ظنّ هلاك نداشته باشد واجب است كه مدافعه نمايد ، و اگر قصد هلاك او داشته باشد اگر ظنّ هلاك نداشته باشد و تواند گريخت مخيّر است ميان جنگ كردن و گريختن ، و اگر ظنّ هلاك داشته در محاربه و تواند گريخت موافق مشهور گريختن واجب است ، و اگر نتواند گريخت مدافعه و مقابله واجب است ، خواه ظنّ هلاك داشته باشد ، و خواه\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nنداشته باشد ، زيرا كه در جنگ كشته شود بهتر است از آن كه به مذلّت كشته شود ، و در اين صورتها اگر كشته شود ثواب شهيد دارد .\r\n\r\nفصل دوّم : در بيان حدّ محارب\r\nاست ، حق تعالى مىفرمايد  « إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَ أَرْجُلُهُمْ مِنْ خِلافٍ أَوْ يُنْفَوْا مِنَ الْأَرْضِ »  « 1 » يعنى نيست پاداش آنها كه محاربه مىكنند با خدا و رسول و سعى مىنمايند در زمين از براى فساد مگر آن كه بكشند ايشان را ، يا بردار كشند ، يا به برّند دستها و پاهاى ايشان را مخالف يك ديگر ، يا بيرون كنند ايشان را از زمين و ميان علماء در اين مسأله دو قول است : اوّل : آن كه امام عليه السلام مخيّر است ميان چهار امر :\r\nاوّل : آن كه او را گردن بزنند .\r\nدوّم : آن كه او را زنده بر دار كشند ، و بر دار كشيدن ظاهرا نه به روش ملوك است كه به گلو مىآويزند ، بلكه چوبى در زمين نصب مىكنند و او را بر آن چوب به طناب مىپيچند و مىگذارند تا بميرد ، و غالبا تا سه روز زنده نمىماند ، هر گاه طعام و آب ندهند او را .\r\nسيّم : آن كه دست راست و پاى چپش را به برّند .\r\nچهارم : آن كه او را از آن شهر بيرون كنند ، و بهر شهر ديگر كه برود به حاكم آن شهر بنويسند كه او بيرون كرده شده است ، با او طعام مخوريد ، و آب مخوريد ، و دختر به او مدهيد ، و خريد و فروش مكنيد ، تا آن كه به شهر ديگر رود ، و همچنين نگذارند كه در هيچ شهر قرار بگيرد ، و مشهور اين است كه مدّتى ندارد تا زنده است چنين مىكنند ، و در روايتى وارد شده است كه تا يك سال چنين مىكنند « 2 » و حمل كرده‌اند بر صورتى كه توبه كند در اثناى سال ، چنانچه روايت نيز ايمائى به آن دارد ، و مذكور خواهد شد .\r\nو اگر خواهد به بلاد كفّار رود مانع مىشوند ، و اگر رود بر مىگردانند ، و اگر\r\n\r\n\r\n","description":"","footnote":"\r\n( 1 ) سوره مائده ( 5 ) : 23 .\r\n( 2 ) فروع كافى 7 : 247 .\r\n","page_name":" 44 ","page_number":44},
  {"content":"\r\n\r\nكفّار مانع شوند با ايشان قتال مىكنند تا او را بگيرند .\r\nقول دوّم : آن كه اينها بر سبيل تخيير نيست ، بلكه هر يك از اينها حدّ جماعتى است ، اگر آدم كشته است و بس او را مىكشند ، و اگر آدم كشته است و مال هم برده است ، مال را پس مىگيرند ، و دست راست و پاى چپش را مىبرّند ، پس او را مىكشند و بر دار مىكشند ، براى عبرت ، و اگر مال گرفته و نكشته است ، دست راست و پاى چپش را مىبرّند ، و از شهر بيرون مىكنند ، چنانچه مذكور شد . و اگر جراحتى كرده است و مال را نگرفته است ، قصاص جراحت مىكنند و از شهرها بيرونش مىكنند ، و اگر حربه برهنه كرده و ترسانيده و نه جراحت زده و نه مال برده است ، همين از شهرها بيرون مىكندش و بس ، و در روايتى از حضرت صادق عليه السلام منقول است « 1 » كه هر گاه راهزنى كند ، و آدم بكشد او را مىكشند ، و اگر آدم بكشد و مال را هم ببرد او را مىكشند ، و بر دار هم مىبندند . و اگر مال ببرد و بكشد دست راست و پاى چپ او را مىبرّند ، و اگر محاربه كند و نكشد و مال هم نبرد از زمين بيرونش مىكنند ، راوى پرسيد كه حدّ بيرون كردن چيست ؟ فرمود كه يك سال بيرون مىكنند او را از شهرى كه اين كار در آن كرده است به شهر ديگر ، پس مىنويسند به آن شهر كه او را بيرون كرده‌ايم ، با او طعام و آب نخوريد ، و به او دختر مدهيد ، تا بيرون رود به زمين ديگر ، پس همين را مىنويسند به آن جماعت ، و پيوسته حالش چنين است تا يك سال چون چنين كنند توبه مىكند ، با خوارى و مذلّت ، و قول اوّل كه تخيير است اشهر است ميان متأخران . و چون اشهر آن است كه اين حد را امام عليه السلام جارى مىتواند كرد نه ديگران ، چندان فائده‌اى در تحقيق آن نيست ، و اگر كسى را كشته باشد كه كفو « 2 » او باشد و بعوض او را توان كشت ، وارث به حكم حاكم شرع قصاص مىتواند كرد . و اگر عفو كند امام عليه السلام حد بر او جارى مىسازد ، و به عفو كردن وارث بر طرف نمىشود .\r\n\r\n\r\n","description":"","footnote":"\r\n( 1 ) فروع كافى 7 : 247 .\r\n( 2 ) مانند و همتا .\r\n","page_name":" 45 ","page_number":45},
  {"content":"\r\n\r\n\r\nفصل سيّم : در احكام متعلق به حد محارب\r\nاست ، و در آن چند مسأله است :\r\nاوّل : آن كه كسى را كه بر دار كشند زياده از سه روز بر دار نمىگذارند ، پس از دار به زير مىآورند و غسل مىدهند ، اگر بيشتر او را امر به غسل نكرده باشند ، و كفن مىكنند ، و حنوط مىكنند ، اگر بيشتر نكرده باشند ، و نماز بر او مىكنند ، و او را دفن مىكنند .\r\nدوم : كسى كه بعد از سه روز به قصد ديدن دار كشيده برود خواه بطريق شرعى بدار كشيده باشند ، و خواه به غير آن ، و خواه به جهت شرعى باشد ، و خواه به غير آن ، و او را ببيند سنّت است كه غسل كند ، و بعضى واجب دانسته‌اند .\r\nسيّم : شرط نيست در دست و پا بريدن محارب كه مال به قدر نصاب دزدى برده باشد ، يا از حرز بيرون آورده باشد ، مجملا شرائط دزدى در اينجا معتبر نيست .\r\nچهارم : محاربه ثابت مىشود به يك اقرار ، يا به دو گواه عادل .\r\nپنجم : كسى كه منديل و جامهء مردم را ربايد ، يا متاع از دكّان مردم ربايد ، يا به تزوير و رسالتهاى دروغ يا كاغذهاى ساخته به تزوير كند و مال مردم را گيرد ، مال را از او پس مىگيرند ، و او را تعزير مىكند حاكم شرع ، و دستش را نمىبرند ، و در روايتى وارد شده است كه كسى كه به رسالتهاى دروغ مال مردم را گيرد دستش را مىبرند « 1 » و اكثر علماء عمل نكرده‌اند . و كسى كه بنگ يا داروى بىهوشى بخورد كسى دهد ، و او را بيهوش كند ، و مالش را برد او را تعزير مىكنند ، و اگر عمل قبيحى كرده باشد حدّ آن عمل را بر او مىزنند .\r\n\r\n\r\n","description":"","footnote":"\r\n( 1 ) فروع كافى 7 : 227 .\r\n","page_name":" 46 ","page_number":46},
  {"content":"\r\n\r\n\r\nباب ششم : در بيان حدّ مرتدّ\r\nاست ، و در آن چند فصل است :\r\n\r\nفصل اوّل : در معنى ارتداد\r\nاست ، و آن كافر شدن بعد از اسلام است ، به آن كه اقرار كند كه از دين اسلام بدر رفتم ، يا اظهار يكى از اديان باطله كند ، مانند دين يهودان ، يا ترسايان ، يا گبريان ، يا انكار كند چيزى را كه ضرورى دين اسلام باشد ، يا اثبات كند چيزى را كه ضرورى است كه داخل در دين نيست ، يا كارى كند كه صريحا دلالت بر خروج از اسلام و عدم اعتقاد به آن كند مثل آن كه براى بت ، يا آفتاب ، يا ماه ، يا سائر ستاره‌ها سجده كند ، يا براى مخلوقى به قصد خدائى او سجده كند ، يا قرآن مجيد را در ميان قاذورات « 1 » افكند ، دانسته ، يا و العياذ باللَّه لگد بر قرآن ، يا صحيفهء كامله ، يا كتب دعاء و حديث اهل بيت عليهم السلام زند ، يا بدون ضرورت در ميان كعبه معظّمه ، يا ضرايح مقدسهء رسول خدا و ائمهء طاهرين صلوات اللَّه عليهم اجمعين بول يا غائط كند ، يا نجاستى در آنها بيندازد ، يا كعبه را از روى اهانت خراب كند و امثال اينها ، و نديده‌ام كسى از علماء رضوان اللَّه عليهم ضروريات دين را كه منكر آنها كافر است ضبط كرده باشند ، و فقير در رسالهء عقائد « 2 » اكثر آنها را ذكر كرده‌ام ، مثل واجب بودن نمازهاى پنجگانه ، و عددهاى ركعتهاى آنها ، و مشتمل بودن آنها بر ركوع و سجود ، بلكه بر تكبيرة الاحرام و قيام و قرائت فى الجمله ، و مشروط بودن آنها به طهارت فى الجمله ، و واجب بودن غسل جنابت ، و حيض ، و نفاس ، و ناقض بودن بول و غائط ، و باد وضوء را ، و وجوب غسل و كفن و نماز بر مردگان ، و دفن ايشان ، و وجوب زكات و روزه ماه رمضان ، و آن كه خوردن و آشاميدن به روش معتاد مأكول عادى را ، و جماع در قبل زنان ناقض روزه است ، و واجب بودن حج ، و مشتمل بودن آن بر احرام و طواف كعبه و سعى ميان صفا و مروه ، و وقوف عرفات ، و وقوف مشعر ، بلكه سر تراشيدن و قربانى كردن ، و رمى جمرات كردن فى الجمله اعم از وجوب و\r\n\r\n\r\n","description":"","footnote":"\r\n( 1 ) نجاستها .\r\n( 2 ) اين رساله معروف به اعتقادات است .\r\n","page_name":" 47 ","page_number":47},
  {"content":"\r\n\r\nندب ، و مطلوب بودن قربانى در عيد اضحى ، و وجوب جهاد فى الجمله ، و مطلوب بودن جماعت در نماز ، و مطلوب بودن تصدّق بر مساكين ، و فضيلت علم و علماء ، و نيكى راست گويى كه ضررى نبخشد ، و بد بودن دروغ كه در آن مصلحتى نباشد ، و حرام بودن زنا و لواط ، و شرب خمر ، و حرمت گوشت سگ و خوك و خون و ميته فى الجمله ، و حرمت نكاح مادر و خواهر و دختر ، و دختر برادر ، و دختر خواهر ، و عمّه و خاله ، بلكه مادر زن ، و خواهر زن با زن ، حرام بودن ستم كردن ، و مال مردم بردن بىسببى كه محلل آن باشد ، و حرمت قتل مؤمن بنا حق ، و مرجوح بودن فحش و دشنام بىسبب ، و رجحان سلام كردن ، و رجحان نيكى با پدر و مادر و خويشان ، و بدى عقوق ايشان ، و مقرر بودن ميراث فى الجمله ، و مشروع بودن بيع و شراء فى الجمله و سائر امورى كه در دين اسلام به مرتبه‌اى شيوع يافته كه هر كه در اقاصى بلاد اسلام باشد و باديه نشينان و لران و كردان همه مىدانند كسى كه انكار يكى از اينها كند مرتدّ است .\r\n\r\nفصل دوم : در اقسام مرتد\r\n، و احكام آنها است . اما اقسام مرتد يا زن است يا مرد ، و مرد يا مرتدّ فطرى است يا مرتدّ ملّى :\r\nاوّل : زن مرتد ، خواه مسلمان زاده ، و خواه بعد از كفر مسلمان شده باشد ، مشهور ميان علماء آن است كه او را نمىكشند ، بلكه او را جبر بر توبه مىكنند ، اگر توبه كرد از او قبول مىكنند ، و اگر قبول توبه نكرد او را حبس مىكنند ، و در اوقات نمازها مىزنند ، كه توبه كند ، يا در حبس بماند تا بميرد ، و در حديث صحيح از حضرت صادق عليه السلام منقول است « 1 » كه زن كه مرتد شود او را نمىكشند ، و خدمت مىفرمايند او را خدمت شديدى و از خوردنى و آشاميدنى آن قدر به او مىدهند كه نميرد ، و جامه‌هاى درشت و كنده « 2 » او را مىپوشانند ، و از\r\n\r\n\r\n","description":"","footnote":"\r\n( 1 ) تهذيب الاحكام 10 : 143 ح 26 .\r\n( 2 ) مستعمل و كهنه .\r\n","page_name":" 48 ","page_number":48},
  {"content":"\r\n\r\nبراى نمازها او را مىزنند ، و در روايت ديگر وارد شده است كه او را حبس مؤبد مىكنند و در زندان كار بر او تنك مىگيرند . « 1 »\r\nدوّم : مردى است كه مرتد شود و بر فطرت اسلام باشد ، يعنى يكى از پدر و مادر او در هنگام بستن نطفهء او مسلمان باشد ، و اين را مرتد فطرى مىگويند ، و مشهور آن است كه اگر او توبه كند توبه‌اش مقبول نيست ، و بر هر حال او را مىكشند ، و همين كه مرتد شد زنش بر او حرام مىشود ، و عدّهء وفات مىدارد ، و مالش را ميان ورثه‌اش قسمت مىكنند ، خلاف است كه آيا ميان خود و خدا توبه‌اش مقبول هست يا نه ، بعضى گفته‌اند : مقبول نيست ، و هميشه در جهنم خواهد بود ، و اكثر محققين علماء را اعتقاد آن است كه توبه‌اش نزد خدا مقبول است ، پس اگر كسى بر ارتداد او مطّلع نشود ، يا كسى نباشد كه تواند او را كشت ، و توبه كند عبادات و معاملاتش صحيح است ، و از عذاب الهى نجات مىيابد و ليكن اكثر گفته‌اند كه مالش از وارث است به او بر نمىگردد ، و زنش بر او حلال نمىشود .\r\nسيّم : مرد مرتدّى است كه پدر و مادرش كافر بوده باشند و او مسلمان شده باشد ، و بعد از آن مرتد شود او را توبه مىفرمايند ، و اگر توبه كند توبه‌اش را قبول مىكنند ، و اگر توبه نكند او را مىكشند ، و در مدّت توبه نمودن خلاف است ، بعضى گفته‌اند : آن قدر كه ديگر اميد توبه كردن او نباشد ، و بعضى گفته‌اند :\r\nموافق روايتى « 2 » كه سه روز او را تكليف توبه مىكنند و روز چهارم مىكشند ، و بايد كه اگر او را شبهه‌اى عارض شده باشد سعى نمايند در ازالهء شبههء او ، و اگر مكرر توبه كند باز مرتد شود در مرتبه سيّم يا چهارم على الخلاف او را مىكشند ، و توبه‌اش را قبول نمىكنند ، و كشندهء مرتد امام است ، يا نايب امام عليه السلام ، و بعضى گفته‌اند : هر كه بشنود مىتواند كشت ، و اين قول خلاف مشهور است ، اما اگر كسى به غير امام و نايب امام او را بكشد گناه كرده است ، و او را تعزير مىكنند ، و بعوض نمىكشند او را ، زيرا كه او واجب القتل است ، اما بد كرده است كه بىرخصت امام عليه السلام او را كشته است .\r\n\r\n\r\n","description":"","footnote":"\r\n( 1 ) فروع كافى 7 : 256 ح 3 .\r\n( 2 ) فروع كافى 7 : 258 ح 17 .\r\n","page_name":" 49 ","page_number":49},
  {"content":"\r\n\r\n\r\nفصل سيّم : در بيان سائر احكام\r\nاست :\r\n\r\nاوّل : فرزندانى كه مرتد بيش از مرتد شدن بهم رسانيده حكم مسلمان دارند\r\n، خواه فطرى باشد ، و خواه ملّى ، و اگر مادر و پدر هر دو مرتد باشند و در حال ارتداد از ايشان فرزندى به همرسد موافق مشهور حكم مرتد دارند ، و اگر مسلمانى يكى از ايشان را بكشد او را در عوض نمىكشند ، و خلاف است كه آيا او را به بندگى مىتوان گفت ؟ اشهر و اقوى آن است كه نمىتوان گرفت ، و بعضى گفته‌اند :\r\nاگر در ميان كافران حربى باشد مىتوان بنده كرد . و اگر در ميان مسلمانان باشد نه ، و بعد از بالغ شدن ايشان را تكليف اسلام مىكنند ، اگر قبول اسلام نكردند مىكشند .\r\n\r\nدوّم : اگر كسى در حال غضب ردّه « 1 » بگويد و دعوى كند كه بىاختيار از من صادر شد\r\n، يا در غير حال غضب دعوى كند كه بر سبيل سهو و غلط بر زبان من جارى شد ، يا كسى مرا اكراه و جبر كرد و نسبت به حال او ممكن باشد از او مىشنوند ، و اگر در حال مستى ردّه بگويد ، اشهر ميان علماء آن است كه مرتد نمىشود ، و مستحق قتل نمىشود ، و اگر عقل از او زائل شده باشد ، و بعضى گفته‌اند : حكم مرتد دارد .\r\n\r\nسوّم : ثابت مىشود ردّه به يك مرتبه اقرار\r\n، يا به گواهى دو گواه عادل .\r\n\r\nچهارم : هر گاه زن مرتد شود عدّهء طلاق مىدارد\r\n، اگر در عدّه توبه كرد عقدش به حال خود است ، و اگر توبه نكرد تا عده منقضى شد زوجيّت ميان ايشان بر طرف مىشود ، و اين حيله‌اى است كه بعضى از شياطين تعليم بعضى از زنان كه خواهند از شوهرشان جدا شوند ، و او راضى بطلاق نشود ، مىكنند ، كه پا بر قرآن مجيد بگذارد تا مرتد شوى و توبه مكن تا عده منقضى شود ، و در خانهء شوهر حرام شوى ، و آن ملعونه فكر نمىكند كه اگر اين باعث ارتداد او شود و بر اين حالت بماند و در اثناى عده بميرد ابد الآباد با كفّار در جهنّم معذّب خواهد بود ، با آن كه معلوم نيست كه با ضرورت چنين عمل قبيحى موجب ارتداد گردد .\r\n\r\n\r\n","description":"","footnote":"\r\n( 1 ) حرفى بگويد كه خروج او را از دين برساند .\r\n","page_name":" 50 ","page_number":50},
  {"content":"\r\n\r\n\r\nپنجم : كسى كه ناسزا گويد به حضرت رسالت ، يا فاطمهء زهراء يا يكى از ائمه معصومين صلوات اللَّه عليهم اجمعين\r\n، جائز است هر كه را كه بشنود او را بكشند اگر خوف ضرر بر جان و مال خود ، يا احدى از اهل ايمان نداشته باشد ، و در اين باب ظاهرا خلافى ميان علماء نيست ، و در حديث معتبر « 1 » وارد شده است كه حضرت رسول صلى اللَّه عليه و آله فرمود : كه همه مردم در باب من مساويند ، هر كه از كسى بشنود كه مرا به بدى ياد مىكند و دشنام مىدهد واجب است بر شنونده كه او را بكشد ، و او را نزد پادشاه مرافعه نكند ، و بر پادشاه واجب است كه هر گاه نزد او ثابت شود بكشد او را كه به من ناسزا گفته ، و حضرت صادق عليه السلام فرمود : كه هر كه بشنود كه كسى على بن ابى طالب صلوات اللَّه عليه را دشنام مىدهد ، يا از او بيزارى مىجويد و اللَّه كه خونش حلال است ، اما مىترسم كه شما را بعوض بكشند و من هزار نفر ايشان را برابر يكى از شما نمىدانم « 2 » يعنى اگر خوف داشته باشيد كه شما را بعوض بكشند مكشيد . و كسى كه دعواى پيغمبرى كند ، يا شك كند در پيغمبرى محمد صلى اللَّه عليه و آله ، بعضى گفته‌اند : كه هر كه بشنود مىتواند كشت ، و بعضى گفته‌اند كه مخصوص حاكم شرع است .\r\n\r\n\r\n","description":"","footnote":"\r\n( 1 ) اصول كافى 2 : 313 و تهذيب الاحكام 10 : 84 ح 96 .\r\n( 2 ) تهذيب الاحكام 10 : 86 ح 100 .\r\n","page_name":" 51 ","page_number":51},
  {"content":"\r\n . \r\n","description":"","footnote":"","page_name":" 52 ","page_number":52},
  {"content":"\r\n\r\n\r\nباب هفتم : در بيان سائر حدود است ، و بعضى از احكام متفرقه\r\n، و در آن چند فصل است :\r\n\r\nفصل اوّل : در بيان حد سحر است ، و جادو كردن\r\nاز جمله گناهان كبيره است ، و اگر مسلمانى جادو كند ، و ثابت شود ، او را مىكشند ، و اگر كافر جادو كند و در امان باشد او را تعزير مىكنند . و از حضرت صادق عليه السلام منقول است : كه كاهن ملعون است ، و ساحر ملعون است « 1 » و در حديث معتبر ديگر از آن حضرت منقول است كه هر كه برود به نزد ، ساحرى يا كاهنى ، يا دروغ گويى و آن چه گويد تصديق كند بتحقيق كه كافر شده است بجميع كتابهاى خدا . « 2 »\r\nو در حديث ديگر منقول است : كه زنى آمد به نزد رسول خدا صلى اللَّه عليه و آله ، و گفت : يا رسول اللَّه من شوهرى دارم و درشتى مىكند نسبت به من ، و من جادوئى كردم كه او را بر خود مهربان كنم ؟ حضرت فرمود : اف باد بر تو ، مكدّر كردى دين خود را ، و تو را لعنت كردند ملائكه اخيار ، و ملائكه فلك دوّار ، و فرشتگان زمين پس آن زن توبه كرد ، و روزها روزه مىداشت و شبها بر پا مىايستاد ، و پلاس پوشيد ، حضرت فرمود : كه با اينها توبه‌اش مقبول نمىشود ، مگر آن كه شوهرش از او راضى شود « 3 » .\r\nو گفته‌اند : سحر ، سخنى است ، يا نوشته‌اى است ، يا عملى است كه تأثير كند در بدن آدمى يا دل او يا عقل او ، مثل آن كه كارى كنند كه كسى را با كسى دوست كنند ، يا دشمن كنند ، و آن چه به قرآن و دعاء و اسماء مقدّس حق تعالى باشد كه به خدا متوسل شوند در آنها داخل سحر نيست .\r\nو آن چه به طلسمات و اعداد باشد سحر است ، و اشكالى كه در آنها تكسير اسماء اللَّه ، و آيات كريمه مىكنند محل اشكال است ، و احوط آن است كه آنها را نيز نكنند .\r\n\r\n\r\n","description":"","footnote":"\r\n( 1 ) وسائل الشيعة 12 : 103 ح 7 .\r\n( 2 ) سفينه بحار 1 : 605 .\r\n( 3 ) من لا يحضره الفقيه 3 : 282 ح 1 .\r\n","page_name":" 53 ","page_number":53},
  {"content":"\r\n\r\nو شيخ بهاء الدين « 1 » عليه الرحمة و الرضوان مىفرمايد : كه دعاء و قرآن كه براى مطلبى خوانند خوب است ندمند به دهان كه دغدغهء جادو در آن مىشود .\r\nو شيخ شهيد عليه الرحمه ، و ديگران از اقسام سحر شمرده‌اند ، گفتن و نوشتن ، و افسان كردن را ، و در آتش دخنه « 2 » كردن به عقاقيرى چند كه منسوب به كواكب مىدانند ، و گره زدن و دميدن در آنها را ، و استخدام ملائكه كردن ، و نيز نجات ساختن « 3 » و طلسمات « 4 » نوشتن ، و به آن ملحق گردانيده‌اند :\r\n« شعبذه » را كه امور غريبه ظاهر سازند از راه تردستى « 5 » ، چنان كه معركه‌گيران مىكنند و از جملهء سحر يا از قبيل آن است :\r\n« كهانت » يعنى خبر دادن از جن ، و گفته‌اند : از جملهء آن است :\r\nچلّه‌اى كه مىدارند ، و رياضت مىكشند براى ديدن جن ، و تسخير كردن ايشان ، و عزيمت خواندن و قسم دادن به لفظى چند كه معنى آنها مفهوم نمىشود ، و به اعتقاد خود تسخير ملائكه مىكنند ، كه خدمتها به ايشان بفرمايند ، و تسخير جن مىكنند براى نفع و ضرر به مردم ، يا جنيّان و شياطين را حاضر مىگردانند ، براى آن كه خبرها از ايشان بپرسند ، و نقل كنند ، يا به اعتقاد خود جن را داخل بدن زنى يا كودكى مىكنند كه بر زبان او سخن بگويد ، و خبرها بدهد . و بعضى اكثر اينها را داخل سحر گرفته‌اند ، و بعضى را اعتقاد آن است كه سحر حقيقتى ندارد ، و محض خيال است و اثرى بر آن مترتب نمىگردد ، و بعضى قايلند كه بر دو قسم است : بعضى محض تخيّل و تسويل است « 6 » مانند شعبذه « 7 » و بعضى اصل دارد ، و اثرها نسبت به جمعى بر آن مترتب مىشود از محبت و عداوت و عزّت و مذلّت و امثال اينها . و علامهء حلى ( رحمة اللَّه عليه ) « 8 » گفته است : كه گاه هست كه سحر باعث كشتن و بيمارى و جدائى ميان مرد و زن مىشود ، و سبب محبت و عداوت\r\n\r\n\r\n","description":"","footnote":"\r\n( 1 ) محمد بن عز الدين حسين العاملى معروف به شيخ بهائى ( 953 - 1031 ) .\r\n( 2 ) بخور و دود دادن .\r\n( 3 ) افسون و جادو .\r\n( 4 ) نوشته‌اى شامل اشكال و ادعيه كه به توسط آن عملى خارق عادت انجام دهند .\r\n( 5 ) حقه‌بازى و نيرنگ زدن .\r\n( 6 ) آراستن چيزى براى فريب و گمراهى ديگران .\r\n( 7 ) چشم‌بندى .\r\n( 8 ) جمال الدين ابى منصور الحسن بن سديد الدين يوسف الحلى ( 648 - 726 ) .\r\n","page_name":" 54 ","page_number":54},
  {"content":"\r\n\r\nميان دو كس مىگردد ، و اگر حلال داند و بكند كافر مىشود ، و اگر حرام داند و بكند ، يا ياد گيرد ، يا ياد دهد كافر نمىشود ، و بعضى گفته‌اند كافر مىشود . و روايت كرده ( اموى در مغازى ) كه نجاشى ساحران را طلبيد كه در ذكر عمارة بن وليد دميدند او ديوانه و حيران شد . و به صحرا دويد ، و با وحشيان صحرا محشور شد ، و چنان بود تا زمان خلافت عمر ، پس مردى را فرستادند كه او را بگيرد ، چون او را گرفت شروع كرد به طپيدن و اضطراب ، و گفت : بگذار مرا و اگر مرا سر ندهى مىميرم ، او را سر نداد ، و در همان ساعت مرد .\r\nو نقل كرده‌اند : كه زن جادوگرى را يكى از امراء گرفت ، پس شوهرش آمد ديوانه و حيران و گفت : بگوئيد دست از من بردارد ، آن زن گفت : بگوئيد براى من رشتهء چند بياورند و درّى ، چون آوردند گرهى چند بر آن رشته‌ها زد با آن ، در پرواز كرد و بر او دست نيافتند ، تا اينجا سخن علامه رحمة اللَّه بود « 1 » و حق اين است كه در ايّام جاهليت و بيش از ظهور نبوّت ، و انتشار آثار و انوار آن حضرت كهانت « 2 » و سحر بسيار بوده ، و آثار عظيمه بر آنها مترتب مىشده ، اما بعد از سطوع انوار و شيوع آثار حضرت رسالت و اهل بيت با جلالت آن حضرت صلوات اللَّه عليهم اجمعين ، و انتشار قرآن و دعاء و اسماء و تعوّذ « 3 » اكثر مردم به آن‌ها مثل اين زمانها آثارشان بسيار ضعيف گرديده ، خصوصا در صاحبان نفوس قويّه كه اعتماد عظيم و توكّل كامل بر جناب مقدس الهى دارند . كه در ايشان كم اثر مىكند ، و اكثر تأثير آن در مردم ضعيف العقل است مانند زنان و كودكان و امثال ايشان .\r\nفقير شنيدم از مرد ثقه از اصدقاء والد مرحوم خود « 4 » كه در زمان نوّاب گيتىستان عليه الرحمة و الغفران و الرضوان جوگى « 5 » از هند آمد به اين بلاد ، و شهرت عظيم كرد كه مناظر و طلسمات و علوم غريبه مىداند ، و مردم سر او جمعيت عظيم كردند ، و به سعى بسيار به او راه مىيافتند ، شخصى مرا كه به تكليف بسيار به ديدن او برد و او ملتفت من نشد ، و چون خود نيز قدرى سعى در تحصيل علوم\r\n\r\n\r\n","description":"","footnote":"\r\n( 1 ) تحرير الاحكام 2 / 237 .\r\n( 2 ) فالگوئى ، پيشگوئى .\r\n( 3 ) دعايى كه نوشته به گردن يا بازو بندند تا دفع چشم زخم و بلا كند .\r\n( 4 ) مرحوم محمد تقى بن مقصود على الاصفهانى ( 1003 - 1070 ) .\r\n( 5 ) جوگى : فرقه‌اى از مرتاضان هند .\r\n","page_name":" 55 ","page_number":55},
  {"content":"\r\n\r\nغريبه كرده بودم بر طبعم بسيار گران آمد ، چون برخواستم به نزديك او رفتم و در گوش او گفتم : كه اگر آنها كه دعوى مىكنى يكى را در اين شهر به عمل آوردى مردى ، اين را گفتم و بيرون آمدم ، بعد از چند روز شنيدم كه او تفحّص مىكند و التماس مىكند كه من يك بار ديگر به ديدن او بروم ، يكى از آشنايان او به سعى بسيار مرا به ديدن او برد ، چون داخل شدم بر خلاف سابق مرا تعظيم و تكريم بسيار كرد ، و مرا به خلوت برد و گفت به خدا سوگند مىدهم ترا كه به گويى كه آن سخن كه با من گفتى چه معنى داشت ؟ و از چه جهت گفتى ؟ گفتم مگر اثر صدقى از آن سخن يافتى ؟ گفت : من نيامدم به اين شهر مگر به اين قصد كه پادشاه و امراء و اعيان همه را تسخير كنم و يك پسر و دختر در اين شهر نگذارم ، و بعد از آن كه تو آن سخن گفتى هر عمل مجرّبى كه داشتم كردم و هيچ اثر نديدم ، نمىدانم چه جهت دارد ، من جواب گفتم كه تو اين اعمال را در بلاد كفر براى كافر چند كرده‌اى و اثر ديده‌اى ، و اكنون به شهرى داخل شده‌اى كه آثار اسلام از طاعات و عبادات جمعى ايشان را فرو گرفته ، و هيچ خانه‌اى نيست كه چندين قرآن مجيد و صحيفه كامله و كتب دعاء نباشد ، و هيچ كس نيست كه بر بازويش چندين تعويذ و دعاء نباشد ، و سينه‌هاى ايشان مملو است از عقائد حقّه و قرآن و دعاء و دل ايشان قوى است به اعتماد بر خدا در چنين شهرى جادوهاى باطل توجه اثر مىكند ، و منظره‌هاى كفرآميز تو چه كار از آنها مىآيد ، اين را كه شنيد دست مرا بوسيد و روز ديگر سفر اختيار كرد ، و روانهء كفرآباد خود شد .\r\nو سحر موافق مشهور به يك اقرار يا دو گواه عادل ثابت مىشود .\r\n\r\nفصل دوم : كسى كه مردى را ببيند كه ارادهء بدى نسبت بزن او ، يا پسر او ، يا غلام او دارد ، به كمتر از زنا و لواط\r\nمىتواند متوجه دفع شود ، و اگر در دفع كردن آن فاسق كشته شود خونش هدر است ، و عوض ندارد ، و بعضى محارم را نيز داخل كرده‌اند ، مانند مادر و خواهر ، و دختر و عمّه و خاله و دختر خواهر و دختر برادر .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n\r\nفصل سيّم : كسى كه بر خانهء كسى مشرف شود از بامى\r\n، اگر چه بام خانهء او باشد ، يا از رخنهء ديوارى نظر به حرم مردم نامحرم كند ، مىتوانند او را زجر و منع كنند ، و منع كنند ، و اگر ممتنع نشود مىتوانند بر او چوبى يا سنگى بيندازند ، و اگر به اين انداختن كشته شود خونش هدر است ، و اگر محرم زنان باشد زجرش مىتوانند كرد ، اما چيزى بسوى او نمىاندازند ، مگر آن كه زنان برهنه باشند كه در اين صورت تجويز سنگ يا چوب انداختن كرده‌اند ، و اگر گشته شود ، خونش هدر است ، و بايد كه تا ممكن باشد به كمتر دفع كردن تعدى به زياده نكند ، مثل آن كه اگر به سنگ‌ريزه‌اى تواند دفع كرد ، سنگ بزرگ نزند ، و اگر حيوانى از كسى رو به آدمى بيايد و برجر ممتنع نشود مىتوان كشت ، و خونش هدر است .\r\n\r\nفصل چهارم : مشهور است كه آقا غلام خود را حد مىتواند زد\r\n، اگر كارى كرده باشد كه مستوجب حد شده باشد ، و اگر به قدر حد بزند او را بدون آن كه عملى كرده باشد كه مستوجب حد باشد ، بعضى گفته‌اند : واجب است او را آزاد كند ، و مشهور آن است كه سنّت مؤكد است ، و در حديث صحيح وارد شده است كه كفاره‌اى ندارد ، و به غير آن كه او را آزاد كند « 1 » .\r\n\r\nفصل پنجم : جمعى از علماء قائل شده‌اند : كه پدر بر فرزند ، و شوهر بر زن خود حد مىتواند زد اگر مسأله داند\r\n، و بعضى جائز ندانسته‌اند ، و ظاهر كلام بعضى از فقهاء آن است كه آقا و پدر و شوهر در صورتى حد مىتوانند زد كه مجتهد باشند ، و بعضى گفته‌اند : كه اگر مسأله اجماعى باشد مىتوانند زد ، و احوط آن است كه غير\r\n\r\n\r\n","description":"","footnote":"\r\n( 1 ) من لا يحضره الفقيه 4 / 52 ح 9 .\r\n","page_name":" 57 ","page_number":57},
  {"content":"\r\n\r\nمجتهد نكند ، اگر چه دور نيست كه به تقليد مجتهد تواند كرد .\r\nو بر هر تقدير بايد كه علم بوقوع موجب حد داشته باشد ، پس اگر به گواه ثابت شود ، بايد كه نزد مجتهد ثابت شود .\r\n\r\nششم : خلاف است كه آيا مجتهد در زمان غيبت امام عليه السلام مىتواند اقامهء حدود بكند يا نه\r\n، جمع كثيرى از علماء را اعتقاد آن است مجتهد جامع الشرائط عادل مىتواند در زمان غيب اجراء جميع حدود بكند حتى دست بريدن و گردن زدن ، و سنگسار كردن ، و بر دار كشيدن ، و بعضى گفته‌اند : حدودى كه به كشتن نرسد جارى مىتواند كرد ، و بعضى گفته‌اند : آن چه منتهى به جراحت شود نيز نمىتواند كرد ، و بعضى گفته‌اند : حد زدن مطلقا كار امام صلوات اللَّه عليه و نايب خاص او است ، و مجتهد هيچ حدى را نمىتواند زد ، و مسأله خالى از اشكال نيست ، و تحقيق اين مسأله پر ضرور نيست ، زيرا كه هر مجتهدى برأى خود عمل خواهد كرد . [ 1 
  ]\r\n\r\n\r\n","description":"","footnote":"\r\n[ 1 
  ] ولى قول حق در مسأله اين است كه در عصر غيبت ، نيابت عامه از طرف امام عليه السلام به مجتهد مكلف ، عادل و با كفايت واگذار شده . چنان كه آن حضرت در روايتى مىفرمايند :\r\n« در پديده‌هاى زمان و رويدادهاى تازه به راويان احاديث ما مراجعه كنيد ، هر آينه حجت من بر شما هستند ، و من حجت خدا بر ايشانم » « 1 » اين حديث شريف مىرساند كه ولى فقيه - در همه رويدادهاى زمان و شئون جامعه به اندازه‌اى كه مطابقت اصول زندگى را با شريعت اسلام تضمين نمايند - مرجع مردم مىباشد ، زيرا دستور مراجعه به آنها از جهتى كه بازگو كننده احاديث ائمه و حاملين آئين اسلامند به آنها حق ولايت و سرپرستى بر اجراء احكام اسلام و نظارت كامل بر آنها مىدهد . ( ( هامش : ( 1 ) وسائل الشيعه 18 : 101 ح 9 . ) )\r\n","page_name":" 58 ","page_number":58},
  {"content":"\r\n\r\n\r\nباب هشتم : در بيان تعزيرات\r\nاست ، و در آن چند فصل است :\r\n\r\nفصل اوّل : در معنى آن\r\n، و تعزير در لغت بمعنى تأديب است ، و بحسب شرع عقوبتى ، يا اهانتى است كه بر گناهى كنند كه فاعل آن مستوجب حد نباشد ، و بعضى گفته‌اند : مقدار معيّنى براى آن نباشد ، مطلقا يا غالبا ، و چند فرق كرده‌اند ميان حد و تعزير : اوّل : عدم تعيين اندازهء آن چنانچه مذكور شد .\r\nدوم : مساوى بودن آزاد و بنده ، مگر آن كه عالم مصلحتى در تفاوت داند .\r\nسيّم : تفاوت تعزير در بزرگى و كوچكى گناه ، بخلاف حد كه تفاوت نمىكند ، مگر در جائى كه تعزير با آن ضم شود .\r\nچهارم : آن كه متعلق تعزير نيست كه نسبت به فاعل معصيت باشد ، مانند تعزير كودك و ديوانه ، بخلاف حد كه بنا بر مشهور بر غير مكلف وارد نمىشود .\r\nپنجم : ساقط شدن تعزير به توبه ، بخلاف حد كه بعد از ثبوت نزد امام ساقط نمىشود به توبه ، مگر آن كه به اقرار ثابت شده باشد ، كه امام در بعضى از حدود مخيّر است ميان آن كه بر او اقامه كند ، يا ببخشد .\r\n\r\nفصل دوّم : در بيان احكام تعزيرات\r\nاست ، بدان كه تعزير امام و نائب امام عليه السلام را جائز است ، بلكه واجب است بر هر كه فعل حرامى كند ، يا ترك واجبى كند ، اگر چه به استخفافى و اهانتى باشد ، يا زدن ، يا حبس كردن ، يا ملامت و سرزنش كردن .\r\nو مشهور آن است كه آن حدّى ندارد ، و منوط برأى حاكم شرع است .\r\nو بعضى گفته‌اند : از ده تازيانه است تا بيست تازيانه .\r\nو بعضى گفته‌اند : از سه تازيانه است تا نود و نه تازيانه .\r\nو بعضى گفته‌اند : كمترش حدّى ندارد ، و زياده‌اش مىبايد از نوع آن حد نسبت به آن صنف زياده نباشد ، مثل آن كه تعزير اعمالى كه از قبيل زنا ، يا مقدمات\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nآن باشد ، در آزاد كمتر از صد تازيانه باشد ، و در بنده كمتر از پنجاه تازيانه باشد ، و در خوردن و آشاميدن حرام كمتر از هشتاد تازيانه باشد ، و همچنين در دشنام كمتر از حد فحش باشد ، و اين قول خالى از قوّتى نيست .\r\nو اكثر فقهاء گفته‌اند : كه مكروه است غلام و كودك را زياده از ده تازيانه زدن .\r\nو در روايت معتبرى وارد شده است : كه تأديب كودك و بنده پنج تازيانه است ، يا شش تازيانه كه به هموارى بزنند « 1 » و در روايت ديگر سه تازيانه در تأديب كودك وارد شده است . « 2 »\r\n\r\nفصل سوّم : در بيان انواع تعزير\r\nاست ، و بعضى كه در ابواب سابقه مذكور شده نيز اشاره به آن‌ها مىشود ، و آن پنجاه قسم است :\r\nاوّل : كسى كه در روز ماه مبارك رمضان با زن خود جماع كند اگر زن نيز راضى بوده ، هر يك را قضا و كفاره واجب است ، و حاكم شرع هر يك را بيست و پنج تازيانه مىزنند ، و اگر زن را جبر كرده است ، مشهور آن است كه كفارهء زن را مرد مىدهد ، و تازيانهء زن را نيز بر مرد مىزنند ، يعنى او را پنجاه تازيانه مىزنند .\r\nدوّم : كسى كه زن آزادى داشته باشد ، و كنيزى را بىرخصت او نكاح كند ، و دخول كند هشت يك حد زنا مىزنند او را ، يعنى دوازده تازيانه و نيم ، و در روايت كلينى « 3 » اين تعزير براى كسى وارد شده است : كه ذميهء كافرى بر سر زن مسلمان بخواهد ، و نيم تازيانه آن است ، كه ميان تازيانه را بگيرند و بزنند .\r\nو بعضى گفته‌اند : كه سست‌تر و ميانه حال بزنند ، و اوّل اقوى است .\r\nسيّم : دو مرد برهنه را كه در زير يك لحاف بيابند ، بنا بر قولى كه گذشت .\r\n\r\n\r\n","description":"","footnote":"\r\n( 1 ) وسائل الشيعه 18 : 581 ح 1 .\r\n( 2 ) وسائل الشيعه 18 : 582 ح 2 .\r\n( 3 ) فروع كافى 7 : 241 ح 8 .\r\n","page_name":" 60 ","page_number":60},
  {"content":"\r\n\r\nچهارم : مرد و زنى را كه برهنه در يك لحاف بيابند ، بنا بر مشهور كه مذكور شد .\r\nپنجم : كسى كه به انگشت بكارت دخترى را ببرد ، و در حديث صحيح « 1 » وارد شده است كه او را هشتاد تازيانه مىزنند ، و مشهور تعزير است .\r\nششم : كسى كه اقرار به زنا يا لواط كمتر از چهار مرتبه بكند .\r\nهفتم : كسى كه پسرى را ببوسد .\r\nهشتم : دو زن بيگانه كه ايشان را برهنه در زير يك لحاف بيابند .\r\nنهم : كسى كه شخصى را دشنامى دهد كه فحش نباشد ، و او مستحق اهانت نباشد ، يا كنايه بگويد كه صريح در فحش نباشد ، مثل آن كه بگويد كه من حرام زاده نيستم .\r\nدهم : آن كه كسى بزن خود بگويد ، كه من ترا باكره نيافتم .\r\nيازدهم : آن كه طفلى يا ديوانه را فحش بگويد .\r\nدوازدهم : دو مرد كه يك ديگر را هر دو دشنام فحش بگويند ، هر دو را تعزير مىكنند .\r\nسيزدهم : كافرى كه سحر كند .\r\nچهاردهم : طفل يا ديوانه كه شراب خورند .\r\nپانزدهم : كسى كه شراب فرو شد و حلال نداند .\r\nشانزدهم : كسى كه به قهر و غلبه مال كسى را بگيرد و بگريزد ، مانند طرّادان .\r\nهفدهم : كسى كه به كاغذهاى ساخته و رسالتهاى دروغ مال مردم را گيرد .\r\nهجدهم : كسى كه بنك بخورد كسى دهد ، يا بيهوش دارد .\r\nنوزدهم : كسى كه جلق كند ، و بدست خود استمناء كند تا منى بيايد .\r\nبيستم : كسى كه غلام خود را بكشد او را تعزير مىكنند ، و كفاره مىدهد ، و قيمت غلام را نيز تصدّق مىكند .\r\nبيست و يكم : مسلمانى كه كافرى را بكشد كه آن كافر در امان باشد .\r\nبيست و دوم : كسى كه در مجلس شراب به اختيار خود بنشيند .\r\n\r\n\r\n","description":"","footnote":"\r\n( 1 ) تهذيب الاحكام 10 : 47 ح 173 .\r\n","page_name":" 61 ","page_number":61},
  {"content":"\r\n\r\nبيست و سيّم : كسى كه ماهى بىفلس را بخورد ، يا بفروشد ، يا سپرز « 1 » حيوان يا ساير اجزاى حرام حيوان را بخورد .\r\nبيست و چهارم : طفل يا ديوانه‌اى كه زنا يا لواط كنند .\r\nبيست و پنجم : وطى كردن با چهارپايان .\r\nبيست و ششم : كسى كه زنى را بر عمّه يا خاله‌اش عقد كند بىرضاى ايشان با علم به حرمت .\r\nبيست و هفتم : كسى كه زن يا متعه ، يا كنيز خود را در حيض ، يا نفاس از پيش جماع كند او را بيست و پنج تازيانه مىزنند ، ربع حد زنا كار .\r\nبيست و هشتم : كسى كه موى سر زنى را بتراشد ، در روايت وارد شده است كه او را مىزنند ، زدنى درد آورنده ، و حبس مىكنند او را ، اگر موى سر زن روييد مهر مثل زن را مىگيرند و بزن مىدهند ، و اگر نروئيد ديهء آن زن را مىگيرند و به او مىدهند . « 2 »\r\nبيست و نهم : كسى كه عبادت واجبى را ترك كند و اصرار نمايد .\r\nسىام : كسى كه فعل حرامى بكند كه حدى بر آن مقرّر نشده ، و اصرار نمايد ، اين دو طايفهء را امام عليه السلام ، يا نائب او تعزير مىنمايند ، به آن چه مصلحت دانند ، كمتر از حد شرعى ، چنانچه مذكور شد .\r\nسى و يكم : در حديث موثق حضرت صادق عليه السلام مروى است : كه مردى آمد به نزد حضرت رسول صلى اللَّه عليه و آله و شكايت كرد كه : يا رسول اللَّه من مردى را سؤال كردم و قسم دادم بوجه اللَّه ، يعنى بر وى خدا مرا پنج تازيانه زد ، حضرت پنج تازيانهء ديگر بر او زد ، و گفت : سؤال كن بوجه لئيم خودت . « 3 »\r\nسى و دوّم : بسند معتبر منقول است كه حضرت امير المؤمنين صلوات اللَّه عليه مردى را ديد كه در مسجد قصه مىخواند ، او را تازيانه زد ، و بيرون كرد « 4 » و ممكن است كه مراد قصّه‌هاى دروغ بوده باشد .\r\n\r\n\r\n","description":"","footnote":"\r\n( 1 ) غده‌اى است قرمز و كمى بنفش رنگ كه در سمت چپ شكم در عقب معده و در جلو و بالاى كليهء چپ در زير حجاب حاجز قرار گرفته ، و از صفاق پوشيده شده است . فرهنگ معين 2 / 1824 .\r\n( 2 ) تهذيب الاحكام 10 : 262 ح 69 .\r\n( 3 ) تهذيب الاحكام 10 / 149 ح 25 .\r\n( 4 ) تهذيب الاحكام 10 : 149 ح 26 .\r\n","page_name":" 62 ","page_number":62},
  {"content":"\r\n\r\nسى و سيّم : در احاديث معتبره وارد شده است كه كسى در مسجد الحرام بول يا غائط كند او را كتك سخت مىزنند ، و اگر در كعبه بكند او را از حرم بيرون مىبرند ، و گردن مىزنند . « 1 »\r\nسى و چهارم : در حديث معتبر از حضرت صادق عليه السلام منقول است كه سود خوار را تعزير مىكنند ، اگر بار ديگر بكند ، باز تعزير مىكنند ، اگر بار ديگر بكند او را مىكشند . « 2 »\r\nسى و پنجم : در حديث معتبر وارد شده است كه كسى گوشت حيوان مرده يا خون ، يا گوشت خوك بخورد او را تأديب مىكنند ، و در مرتبهء دوم نيز تأديب مىكنند ، و در مرتبهء سيم نمىكشند . « 3 »\r\nسى و ششم : در روايتى وارد شده است كه حضرت امير المؤمنين عليه السلام در مكانى كه مردم وضوء مىساختند ، آمدند و نشستند كه وضوء بسازند مردى آمد و خود را بر حضرت زد كه افتادند كه دستهاى مباركشان بر زمين آمد ، حضرت بر خواستند و وضوء را تمام كردند ، چون فارغ شدند سه تازيانه بر سر او زدند ، و فرمودند : كه ديگر با مسلمانان چنين مكن . « 4 »\r\nسى و هفتم : در حديث معتبر وارد شده است : كه كسى كه گواهى دروغ بدهد ، و نزد امام عليه السلام ثابت شود ، تازيانه مىزنند او را به قدرى كه مصلحت داند و او را بر دور محلات مىگردانند ، كه مردم او را بشناسند ، و گواهى او را قبول نكنند . « 5 »\r\nسى و هشتم : بعضى از علماء گفته‌اند : كه اگر مردى و پسرى كه قرابتى ميان ايشان نباشد ، در حجرهء خلوت بيابند ، محل تهمت باشند ، يا مرد و زن نامحرمى را در يك خانه بيابند ، و ريبه و تهمتى باشد ، هر دو را تعزير مىكنند .\r\nسى و نهم : كسى كه با حليلهء خود بعد از مرگ او جماع كند او را تعزير مىكنند .\r\n\r\n\r\n","description":"","footnote":"\r\n( 1 ) تهذيب الاحكام 10 : 149 ح 270 .\r\n( 2 ) تهذيب الاحكام 10 : 145 ح 4 .\r\n( 3 ) در من لا يحضره الفقيه 4 : 50 و تهذيب 10 : 98 ح 38 . و در نسخ كتاب در مرتبه سيم به جاى نمىكشند اشتباها مىكشند نوشته شده است .\r\n( 4 ) فروع كافى 7 : 269 ح 41 .\r\n( 5 ) وسائل الشيعه 18 : 584 ح 1 .\r\n","page_name":" 63 ","page_number":63},
  {"content":"\r\n\r\nچهلم : مرد يا زن آزاد مسلمان اگر غلامى را ، يا كنيزى را ، يا كافرى را كه در امان باشد ، يا كودكى را ، يا ديوانه‌اى را فحش گويد او را تعزير مىكنند .\r\nچهل و يكم : بعضى از فقهاء گفته‌اند : كه اگر كسى كورى را ، يا لنگى را يا پيسى را ، يا صاحب خوره‌اى را به اين آفتها سرزنش كند ، مثل آن كه بگويد : اى كوره ، او را تعزير مىكنند .\r\nچهل و دوم : اگر كسى كارهائى را كه موجب حد است در زمانهاى شريف بكند ، مانند شب جمعه ، و روز جمعه ، و روز عيد غدير ، و عيد فطر ، و عيد اضحى ، و ماه مبارك رمضان ، يا روز مولد ، يا روز مبعث ، يا روز دحو الأرض « 1 » يا در زمانهايى كه بايد در آنها محزون بود ، مثل دههء محرم خصوصا شب و روز عاشورا ، يا در مكانهاى شريف ، مانند مسجد الحرام ، و مسجد رسول صلى اللَّه عليه و آله ، و مسجد كوفه ، يا يكى از مشاهد ائمه عليهم السلام ، يا در مسجد جامع ، گفته‌اند : با حد تعزيرى ضم مىكند حاكم شرع ، چنانچه امير المؤمنين صلوات اللَّه عليه نجاشى شاعر را كه در ماه رمضان شراب خورده بود هشتاد تازيانه زد ، و شب او را نگاه داشت ، و در روز ديگر بيست تازيانه زد ، و فرمود : كه اين بيست تازيانه براى اين بود كه جرأت كردى بر آشاميدن شراب در ماه مبارك رمضان . « 2 »\r\nچهل و سيّم : روايت معتبرى وارد شده است كه هر گاه كافر ذمى مسلمانى را فحش بگويد ، و نسبت دهد به زنا او را هشتاد تازيانه براى فحش مىزنند ، و هشتاد كم يك تازيانه براى حرمت اسلام مىزنند ، و سرش را مىتراشند و در ميان اهل دينش مىگردانند ، تا ديگران چنين كارى نكنند . « 3 »\r\nچهل و چهارم : هر گاه كسى بگويد به گبرى كه از خواهر ، يا عمه ، يا خاله‌اش بهم رسيده باشد ، اى ولد الزنا ، او را تعزير مىكنند ، زيرا كه ايشان اين نكاح را صحيح مىدانند .\r\nچهل و پنجم : از حضرت صادق عليه السلام منقول است كه دو كس را آوردند به نزد حضرت امير المؤمنين عليه السلام كه يكى به ديگرى گفته بود اى پسر ديوانه ، او در جواب گفته بود ، توئى پسر ديوانه ، پس امر كرد يكى را كه ديگرى را بيست\r\n\r\n\r\n","description":"","footnote":"\r\n( 1 ) روزى كه زمين از زير كعبه گسترش يافت ، و آن روز بيست و پنجم ذى القعده است . مجمع البحرين 1 : 134 .\r\n( 2 ) تهذيب الاحكام 10 : 94 ح 19 .\r\n( 3 ) تهذيب الاحكام 10 : 75 ح 50 .\r\n","page_name":" 64 ","page_number":64},
  {"content":"\r\n\r\nتازيانه بزند ، و فرمود : كه بدان كه او هم خواهد زد ، پس تازيانه را به ديگرى داد و فرمود : كه تو هم بيست تازيانه بزن او را . « 1 »\r\nچهل و ششم : در چند روايت وارد شده است كه حضرت امير عليه السلام كسى را كه هجو « 2 » مسلمانى مىكرد تعزير مىنمود « 3 » يعنى هجوى كه فحش صريح نداشته باشد ، و الا مستحق حد مىشود . و ايضا از آن حضرت منقول است « 4 » كه اگر كسى به كسى بگويد ، لا اب لك ، يا لا امّ لك بايد كه چيزى تصدّق كند ، و اين دشنامى بوده است ميان عرب ، يعنى پدر مباد تو را ، مادر مباد تو را .\r\nچهل و هفتم : بسند صحيح منقول است كه در زمان حضرت امير المؤمنين صلوات اللَّه عليه مردى به ديگرى گفت كه من به مادر تو محتلم شدم ، آن مرد او را به خدمت آن حضرت آورد ، و گفت اين مرا فحش گفته است ، حضرت فرمود : كه خواب به منزلهء سايه است ، اگر مىخواهى سايه‌اش را تازيانه بزن ، امّا ما او را كتك سخت درد آورنده مىزنيم ، كه ديگر ايذاء مسلمانان نكند ، و چنين سخنان بر روى ايشان نگويد ، پس فرمود : كه او را كتك سختى زدند . « 5 »\r\nچهل و هشتم : در حديث معتبر منقول است كه هر گاه زن شوهر دارى زنا كند و حامله شود و بعد از وضع حمل فرزند خود را بكشد او را صد تازيانه براى كشتن فرزند مىزنند ، و بعد از آن سنگسارش مىكنند ، و اگر شوهر نداشته باشد و زنا كند و فرزند را بكشد او را صد تازيانه مىزنند براى زنا ، و صد تازيانه براى كشتن فرزند . « 6 »\r\n\r\n\r\n","description":"","footnote":"\r\n( 1 ) تهذيب الاحكام 10 : 81 ح 84 .\r\n( 2 ) شمردن معايب كسى و نكوهيدن او .\r\n( 3 ) فروع كافى 7 : 243 ح 19 .\r\n( 4 ) تهذيب الاحكام 10 : 81 ح 80 .\r\n( 5 ) من لا يحضره الفقيه 4 : 51 ح 2 .\r\n( 6 ) تهذيب الاحكام 10 : 46 ح 168 .\r\n","page_name":" 65 ","page_number":65},
  {"content":"\r\n\r\nچهل و نهم : در بعضى از روايات وارد شده است كه هر گاه مردى زنى را بخواهد و معلوم شود كه شوهر داشته است . مرد را حد مىزنند ، و زن را سنگسار مىكنند ، و اگر مرد را به نزد امام نياورند پنج صاع آرد تصدّق مىكند ، و صاعى يك من تبريزى و چهارده مثقال و ربعى است ، و موافق مشهور حد مرد محمول است بر تعزير هر گاه گمانى داشته باشد و تقصير در تفحص كرده باشد .\r\nپنجاهم : هر گاه آزادى و غلامى شريك شوند در كشتن آزادى و وارث اختيار كشتن آزاد كند امام بنده را تعزير مىكند ، پهلوهاى او را به تازيانه مىزند .\r\nو در روايتى وارد شده است كه حضرت امير المؤمنين صلوات اللَّه عليه سه طايفه را حبس مىفرمود : اطباى جاهل را ، و مكاريان مفلس را ، و علماى فاسق را براى حفظ بدن و مال و دين مردم . « 1 »\r\nمؤلف گويد : كه ضبط تعزيرات به نحوى كه در اين رساله شده در كتب احدى از علماى سلف رضوان اللَّه عليهم نشده ، بلكه عشرى از اينها را ايراد ننموده‌اند ، و بعضى را متفرق ذكر كرده‌اند .\r\n\r\n\r\n","description":"","footnote":"\r\n( 1 ) وسائل الشيعه 18 : 221 ح 3 .\r\n","page_name":" 66 ","page_number":66},
  {"content":"\r\n\r\n\r\nقسم دوّم : در بيان قصاص و ديات\r\nاست ، و در آن دو مطلب است :\r\n\r\nمطلب اوّل : در بيان احكام قصاص\r\nاست ، و در آن چند فصل است :\r\n\r\nفصل اوّل : در بيان اقسام قتل\r\nاست ، بدان كه آدمى را به ناحق كشتن از اعظم گناهان كبيره است ، حق تعالى مىفرمايد كه  « وَ مَنْ يَقْتُلْ مُؤْمِناً مُتَعَمِّداً فَجَزاؤُهُ جَهَنَّمُ خالِداً فِيها وَ غَضِبَ اللَّهُ عَلَيْهِ وَ لَعَنَهُ وَ أَعَدَّ لَهُ عَذاباً عَظِيماً »  « 1 » يعنى هر كه بكشد مؤمنى را عمدا پس جزاى او جهنم است هميشه در آن خواهد بود ، و غضب كند خدا بر او ، و لعنت كند او را ، و مهيا گرداند براى او عذاب عظيم را و در بعضى روايات وارد شده است كه مراد از عمد آن است كه براى ايمان او را بكشد .\r\nو اكثر علماء خلود را تأويل كرده‌اند به مكث بسيار ، و از حضرت رسالت پناه صلى اللَّه عليه و آله منقول است كه اول چيزى كه خدا در آن حكم خواهد كرد خون مردم است ، و فرمود : كه به حق آن خداوندى كه جانم در قبضهء قدرت او است ، كه اگر اهل آسمان و زمين همه شريك شوند در خون مؤمنى خدا همه را سرنگون در آتش اندازد . « 2 »\r\nو در حديث صحيح از حضرت صادق عليه السلام منقول است كه هر كه اعانت كند بر كشتن مؤمنى به نيم كلمه چون در صحراى محشر در آيد در ميان دو ديدهء او نوشته باشد كه نااميد است از رحمت خدا . « 3 »\r\nو قتل بر سه قسم است : عمد ، و شبيه عمد ، و خطاء ، و اكثر فقهاء گفته‌اند :\r\nكه قتل عمد آن است كه قصد كند بالغ عاقل كشتن كسى را به فعلى كه غالبا كشنده باشد يا نباشد و بكشد ، يا قصد كشتن نداشته باشد و كارى بكند كه غالبا كشنده باشد . و شبيه عمد آن است كه قصد آن شخص داشته باشد ، اما قصد كشتن نداشته باشد ، و اتفاقا كشته شود ، مثل آن كه طفلى كتك كمى بزند كه كشنده نباشد براى تأديب و او بميرد به آن كتك . و خطاء آن است كه قصد آن شخص مطلقا نداشته باشد ، و بر او بخورد و بكشد ، مثل آن كه تيرى بياندازد و\r\n\r\n\r\n","description":"","footnote":"\r\n( 1 ) سوره نساء ( 4 ) : 93 .\r\n( 2 ) وسائل الشيعه 19 : 9 ح 2 .\r\n( 3 ) وسائل الشيعه 8 : 615 ح 2 .\r\n","page_name":" 67 ","page_number":67},
  {"content":"\r\n\r\nبه آدمى بخورد و او را بكشد ، يا پايش بلغزد و بر روى كسى بيفتد و او بميرد .\r\n\r\nفصل دوّم : در بيان اقسام قتل عمد\r\nاست ، و آن چند نوع است :\r\n\r\nاوّل : آن كه خود مباشر باشد\r\n، و آن چند قسم است :\r\nاوّل : آن كه قصد كشتن او داشته باشد و كارى بكند كه غالبا كشنده است ، مثل آن كه به شمشير گردنش را بزند ، يا خنجرى بر شكمش بزند كه به اندرونش برسد ، و خلافى نيست در اين كه اين از قسم عمد است ، و موجب قصاص است .\r\nدوّم : آن كه قصد كشتن نداشته باشد اما فعلى بكند كه غالبا كشنده است ، مثل آن كه هزار چوب بر كسى مىزند و قصد كشتن ندارد ، يا آن كه او را از عمارات رفيعى مىاندازد و قصد كشتن ندارد ، و در اين قسم نيز ظاهرا خلافى نباشد كه حكم عمد دارد .\r\nسيّم : آن كه قصد كشتن دارد اما كارش غالبا كشنده نيست ، مثل آن كه سنگ كوچكى انداخت به قصد كشتن و اتفاقا باعث كشتن او شد ، و در اين قسم خلاف است ، اكثر گفته‌اند : حكم عمد دارد ، و بعضى گفته‌اند : داخل شبيه عمد است كه بعد از اين مذكور خواهد شد .\r\nچهارم : آن كه قصد كشتن نداشته باشد و فعلش نيز غالبا كشنده نباشد ، اما به اتفاق كشته شود ، مثل آن كه مشتى بر كسى زد و او مرد و اكثر علماء اين را شبيه عمد مىدانند ، و بعضى اين را نيز داخل عمد شمرده‌اند :\r\nپنجم : اگر كسى نفس كسى را بگيرد در زمان قليلى كه غالبا اين كشنده نمىباشد و او بميرد ، مشهور اين است كه اگر قصد كشتن داشته است عمد است ، و الا شبه عمد ، و بعضى مطلقا عمد مىدانند .\r\nششم : آن كه كارى بكند كه كشنده نباشد ، اما بيمار شود و از آن بيمارى بميرد ، مثل آن كه چند چوبى بر او زد كه كشنده نبود و به سبب اين بيمار شد و از آن بيمارى مرد ، اكثر اين را داخل عمد مىدانند ، و بعضى احتمال شبه عمد داده‌اند اگر قصد كشتن او نداشته باشد .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nهفتم : آن كه كسى را در آتشى يا آبى بيندازد كه او قادر بر بيرون آمدن نباشد و هلاك شود ، حكم عمد دارد ، و اگر تواند بيرون آمدن و تقصير كند ، يا تعمد كند و بيرون نيايد تا هلاك شود در اين صورت او را بعوض نمىكشند ، و خلاف است كه آيا ديه مىدهد ، اكثر گفته‌اند : ديه نفس نيست بلكه ديه جراحت يا آفتى كه به او رسيده تا وقتى كه قادر بر بيرون آمدن بوده به وارث مىدهد .\r\nو بعضى گفته‌اند : ديه نفس مىدهد ، و اگر معلوم نباشد كه مىتوانسته است بيرون آمدن ، و نيامده ، يا نمىتوانسته ، قصاص لازم مىشود على المشهور .\r\nهشتم : كسى كه جراحتى بر كسى بزند و مجروح مداوا نكند تا بميرد و جراحتش قابل مداوا باشد ، مشهور ميان علماء آن است كه او را بعوض مىتوان كشت ، و چنين است حكم هر جراحتى كه بر كسى بزند و او را بكشد ، مثل آن كه دست كسى يا انگشت كسى را ببرد و او به آن جراحت بميرد ، قصاص لازم مىشود ، خواه آن جراحت كشنده باشد ، و خواه نباشد ، و خواه قصد كشتن داشته باشد و خواه نه ، و بعضى در صورتى كه قصد كشتن نداشته باشد و جراحت كشنده نباشد اشكال كرده‌اند .\r\nنهم : آن كه فصّادى كسى را فصد كند و خون نبندد موضع فصد را تا هلاك شود ، مشهور آن است كه نه قصاص بر فصّاد لازم مىشود و نه ديه ، و بعضى احتمال لزوم قصاص داده‌اند .\r\nدهم : آن كه كسى خود را از بامى يا موضع مرتفعى به زير افكند و بر شخصى بيفتد و آن شخص كه در زير است بميرد ، مشهور آن است كه اگر آن افتادن كشنده باشد ، يا قصد كشتن داشته باشد هر چند آن فعل كشنده نباشد قصاص لازم مىشود ، و اگر قصد قتل نداشته باشد و آن فعل غالبا كشنده نباشد شبه عمد است ، و ديه بر او لازم مىشود ، و اگر قصد آن شخص در اصل نداشته باشد ، و نداند كه او در آن موضع هست ، حكم خطاء دارد ، و ديه بر عاقله است ، و بر هر تقدير آن شخص كه خود را انداخته اگر بميرد خونش هدر است ، و اگر ديگرى او را بيندازد ، هر دو را ضامن است ، به تفصيلى كه مذكور شد .\r\nيازدهم : اگر اقرار كند كه من به جادو او را كشتم ، زيرا كه به گواه چنين امرى كه مبتنى بر قصد او است ثابت نمىتواند شد ، خلاف است كه به اقرار او آيا او را\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nبعوض مىكشند ؟ بعضى گفته‌اند : به مجرد اقرار او را بعوض مىتوان كشت ، و شيخ طوسى « رحمه اللَّه » گفته است : كه سحر حقيقتى ندارد ، و اين قسم اثرها بر آن مترتب نمىشود ، او را بعوض نمىكشند ، اما براى حد سحر مىكشند ، چنانچه گذشت . « 1 »\r\nو بعضى گفته‌اند : كه اگر بگويد به سحر او را كشتم و سحر من غالبا كشنده است ، حكم عمد دارد ، و اگر بگويد : نادرا مىكشد ، مىپرسند كه قصد كشتن داشتى يا نه ؟ اگر گويد كه قصد كشتن داشتم ، باز حكم عمد دارد ، و الا حكم شبه عمد دارد ، و اگر گويد : باسم ديگرى مىخواستم بكنم و به غلط باسم او كردم ، حكم خطاى محض دارد ، و ديه بر عاقله است .\r\n\r\nنوع دوّم : آن است كه او سبب شود و كشته شده خود مباشر شود\r\n، و آن چند قسم است :\r\nاوّل : آن كه زهر در طعامى كند و نزد كسى بياورد و او بخورد و بميرد ، و اگر بداند كه زهر در اين طعام كرده‌اند ، و عاقل و مميز باشد ، و دانسته بخورد ، بر صاحب زهر نه كشتن خواهد بود ، و نه ديه ، و اگر ندانست كه زهر در طعام كرده‌اند و خورد و مرد ، اكثر گفته‌اند : كه او را بعوض مىكشند مطلقا ، و بعضى گفته‌اند : اگر به قصد كشتن كرده است مطلقا مىكشند ، و اگر به قصد كشتن نكرده است ، و آن مقدار زهر غالبا كشنده است ، او را مىكشند ، و الّا از او ديه مىگيرند ، و اگر زهرى در طعام صاحب خانه كرد و رفت و صاحب خانه آن طعام را يافت و خورد و سبب هلاك او شد بعضى مطلقا بديه قائل شده‌اند ، و بعضى گفته‌اند : حكم صورت سابقه دارد .\r\nدوّم : آن كه چاه عميقى بر سر راه كسى بكند ، و او را به خانهء خود بطلبد و به نادانى آن مهمان در چاه بيفتد و بميرد ، موجب قصاص مىگردد ، موافق مشهور ، و بعضى گفته‌اند : اگر افتادن در آن چاه غالبا سبب هلاك مىشود ، يا قصد قتل داشته است ، حكم قصاص ، و الا ديه ثابت مىشود .\r\n\r\n\r\n","description":"","footnote":"\r\n( 1 ) كتاب الخلاف 2 : 424 مسأله 16 .\r\n","page_name":" 70 ","page_number":70},
  {"content":"\r\n\r\nسيّم : آن كه كسى جراحتى بر كسى بزند و مجروح دواى زهر دارى بر جراحت خود بگذارد و بميرد ، و اگر جراحت كارى بوده و او را از استقرار حيات انداخته بوده ، جارح را مىتوان كشت ، و اگر جراحت كارى نبوده ، و دواى سمّى با آن جراحت شريك شده و او را كشته است ، اگر معلوم باشد كه آن جراحت كشنده نبوده و آن دوا باعث كشتن او شده ، وارث مىتواند قصاص همان جراحت را بكند از جارح ، و اگر قصاص توان كرد ، و الّا ديه آن جراحت را بگيرد ، و اگر معلوم نباشد و بهر دو مرده باشد مىتواند وارث نصف ديه را به جراحت زننده بدهد ، و او را بعوض بكشد .\r\n\r\nنوع سيّم : آن است كه حيوانى با او در قتل شريك شود\r\n، و آن نيز چند قسم است :\r\nاوّل : آن كه او را به دريا افكند و ماهى او را بلع كند بيش از آن كه به آب برسد ، در اين صورت خلاف است ، بعضى به قصاص قائل شده‌اند ، و بعضى بديه ، و اوّل گويا قويتر است ، و اگر ماهى دهان گشوده باشد و او را دانسته به دهان ماهى بيندازد ، اتفاقا قصاص مىتوان كرد .\r\nدوّم : آن كه كسى را به نزد شير درنده‌اى بيفكند كه نتواند از آن گريخت و او را بكشد ، يا سگ درنده‌اى را بر او حمله دهد و او را به درد ، مشهور آن است كه قصاص مىتوان كرد ، و بعضى بديه قائل شده‌اند ، و اول اوجه است .\r\nسيّم : اگر مارى بدارد بر بدن كسى كه او را بگزد ، يا مانع گريختن او شود تا مار او را بگزد ، يا مارى را بيندازد به جانب او كه او را بگزد و به آن كشته شود ، در شق اول اتفاقا قصاص مىتوان كرد ، و در دو شق ديگر بنا بر اشهر و اقوى .\r\nچهارم : آن كه جراحتى بر كسى بزند و درنده يا گزنده‌اى مانند شير يا مار او را نيز بگزد و بهر دو جراحت بميرد ، اكثر گفته‌اند كه اگر ديه از او گيرند ، نصف ديه مىگيرند ، و اگر قصاص كنند او را نصف ديه به وارث او مىدهند ، و بعضى گفته‌اند : اگر قصاص كنند نصف ديه نمىدهند ، و گفته‌اند : همين حكم دارد اگر آزاد و بنده شريك شوند در كشتن بنده ، اگر خواهند بنده را بعوض مىكشند و نصف ديه آن بنده را از آزاد مىگيرند ، و به آقاى غلام مىدهند .\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nپنجم : آن كه دستش را ببندد و در بيابانى كه در آنجا درندگان مىباشند بيندازد و او را درنده‌اى هلاك كند ، مشهور آن است كه او را قصاص نمىتوان كرد ، و مىبايد ديه بدهد ، و بعضى احتمال قصاص داده‌اند .\r\n\r\nنوع چهارم : آن است كه انسانى با او در قتل شريك شود\r\n، و آن نيز چند قسم است :\r\nاوّل : آن كه ديگرى كه اقوى و ادخل باشد در قتل با او شريك شود ، مثل آن كه مردى چاهى بكند ، و ديگرى بيايد و شخصى را در آن افكند و بميرد در اين صورت قاتل آن كسى است كه او را به چاه انداخته و بر حفر كنندهء چاه چيزى لازم نمىشود . و همچنين اگر شخصى كسى را از بلندى به زير اندازد در ميان راه كسى او را به شمشير به دو نيم كند ، قاتل آن كسى است كه او را شمشير زده هر چند اگر او شمشير نمىزد او به افتادن مىمرد .\r\nدوّم : آن كه شخصى كسى را نگاهدارد و ديگرى او را بكشد ، و شخصى ديگر نظر به او كه كشته مىشود كند ، چنانچه ظاهر روايت ، و قول بعضى از اصحاب است ، يا ديده‌بانى براى ايشان كند كه اگر كسى بيايد ايشان را خبر كند ، چنانچه ظاهر كلام بعضى از علماء است ، گفته‌اند : آن كه كشته است بعوض مىكشند ، و آن كه نگاهداشته است در زندان حبس مىكنند تا بميرد ، چنانچه او را حبس كرد تا كشته شد . و آن كه نگاه مىكرده ديده‌هايش را كور مىكنند .\r\nسيّم : كسى كه امر كند كسى را به كشتن كسى چند صورت دارد :\r\nاوّل : آن كه بالغ عاقل آزادى را امر كند كه كسى را بكشد نبايد بكشد هر چند داند كه اگر نكشد كشته مىشود ، زيرا كه در خون تقيّه نمىباشد ، و اگر بكشد او را مىكشند ، و امر كننده را در زندان حبس مىكنند تا بميرد .\r\nدوّم : آن كه مأمور طفل غير مميّز ، يا ديوانه باشد ، خواه آزاد باشد ، و خواه بنده ، مشهور آن است كه امر كننده را مىكشند ، و بر مأمور چيزى نيست ، و اين يكى از آن مواضع است كه سبب قويتر است از مباشر .\r\nسيّم : آن كه مأمور طفل نابالغ باشد ، و آزاد باشد ، و مميّز باشد ، و نيك و بد و حلال و حرام را في الجمله بفهمد ، در اين صورت مشهور آن است كه بر هيچ يك\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nاز آمر و مأمور قصاص نيست ، و عاقلهء طفل مىبايد ديه به ورثهء مقتول بدهند ، و در اين شق اقوال نادرهء ديگر هست .\r\nچنانچه شيخ طوسى قائل شده است كه طفل اگر ده سالش تمام باشد او را قصاص مىكنند ، و امر كننده را حبس مؤبد مىكنند . « 1 »\r\nو ابن بابويه « 2 » و شيخ مفيد « رحمة اللَّه عليهما » گفته‌اند : اگر كودك قدش پنج شبر « 3 » باشد او را قصاص مىكنند .\r\nو بعضى احتمال قصاص كردن آمر ، يا ديه او داده‌اند ، و بنا بر قول مشهور دور نيست كه كودك را تعزير ، و آمر را حبس مؤبد بايد كرد .\r\nچهارم : آن كه غلام كودك مميّز باشد بعضى گفته‌اند : قصاص بر هيچ يك نيست ، و غلام را به بندگى مىگيرند ، ورثه مقتول به قدر جنايت او ، و آقا را حبس مؤبد مىكنند ، و اگر غلام طفل غير مميّز باشد ، آقا را مىكشند ، و بعضى گفته‌اند : ديه بر آقا لازم مىشود .\r\nپنجم : آن كه مأمور غلام بالغ باشد ، از روايات ظاهر مىشود كه مطلقا آقا را مىكشند ، و فرموده‌اند : كه غلام آدمى را از بابت شمشير و تازيانه آدمى است ، و مشهور آن است كه غلام را بعوض مىكشند و آقا را حبس مىكنند تا در زندان بميرد ، و بعضى گفته‌اند : كه اگر آقا عادت كرده است كه غلام خود را امر به كشتن مردم كند آقا را مىكشند ، و غلام را حبس مؤبد مىكنند ، و الّا غلام را مىكشند ، و آقا را حبس مىكنند .\r\nچهارم : آن كه بگويد : مرا بكش ، و اگر نكشى تو را مىكشم ، در اين صورت جائز نيست او را بكشد ، هر چند كشته شود ، و اگر بكشد اكثر گفته‌اند : كه هر چند بد كرده است اما چون به اذن او كرده است او را در عوض نمىكشند ، و بعضى گفته‌اند : او را بعوض مىتوان كشت ، و بنا بر مشهور كه نكشند ، بعضى گفته‌اند : ديه از او مىگيرند ، و بعضى گفته‌اند : ديه نيز ساقط است ، و مسأله مشكل است .\r\n\r\n\r\n","description":"","footnote":"\r\n( 1 ) كتاب المبسوط 7 : 44 .\r\n( 2 ) ابى جعفر الصدوق محمد بن على بن الحسين بن بابويه القمي ( - 381 ) .\r\n( 3 ) تهذيب الاحكام 10 : 244 ح 4 و من لا يحضره الفقيه 4 / 84 ح 4 .\r\n","page_name":" 73 ","page_number":73},
  {"content":"\r\n\r\nپنجم : آن كه كسى را امر كند كه خود را بكش ، اشهر آن است كه اگر مأمور صبى غير مميّز يا ديوانه است . آمر را قصاص مىكنند ، زيرا كه مباشر در اينجا ضعيف است ، و اگر صبى مميّز يا بالغ باشد بر آمر چيزى لازم نمىشود اگر اكراه نكرده باشد ، و محض امر باشد ، و اگر او را اكراه كرده باشد كه اگر خود را نمىكشى من تو را مىكشم در اين شق خلاف است ، بعضى گفته‌اند : آمر را مىكشند مطلقا ، و بعضى گفته‌اند : نمىكشند مطلقا ، و بعضى گفته‌اند : اگر بقتل شديدتر تهديد نكرده است او را نمىكشند ، مثل آن كه گويد كه اين كارد را بر شكم خود بزن و الّا تو را به مقراض ريزه ريزه مىكنم ، در اين صورت اكراه به عمل مىآيد ، و آمر را مىكشند ، و اين مسأله نيز در غايت اشكال است .\r\nششم : آن كه دو گواه گواهى بدهند كه فلان شخص فلان مرد را كشت ، و وارث به گفتهء ايشان به نزد حاكم بيايد و طلب قصاص كند ، و به حكم حاكم او را بكشد ، و بعد از آن معلوم شود كه گواهى دروغ داده‌اند ، قصاص تعلق به گواهان مىگيرد ، و اگر وارث داند كه ايشان دروغ مىگويد و قصاص كند ، قصاص تعلق به وارث دارد .\r\nهفتم : اگر دو كس بر او جراحت زنند و هر دو سرايت كند او را بكشد هر دو قاتلند و حكمش مذكور خواهد شد ، إن شاء اللَّه ، و اگر يكى مندمل شود و به اصلاح آيد و ديگرى سرايت كند او را بكشد ، آن كه جراحتش مندمل شده قصاص جراحت يا ديه جراحت را از او مىگيرند ، و او را نمىكشند ، و آن كه جراحتش سرايت كرده است مىتوانند كشت ، اما خلاف است كه ديد جراحت اوّل را به او مىدهند و او را مىكشند ، يا نمىدهند ؟ .\r\n\r\nنوع پنجم : هر گاه يك كس چند جراحت بر كسى بزند و سرايت كنند و او بميرد\r\nاگر موجب ديه باشند خلافى نيست در آن كه ديه نفس را مىدهد ، و ديه جراحتها ساقط مىشود ، و اگر موجب قصاص باشند در آن سه قول است :\r\nاوّل : آن كه قصاص جراحتها را مىكنند ، و آخر او را مىكشند ، مثل آن كه دستش را و گوشش را و بينيش را بريده و او مرده ، يا بعد از آن او را كشته ، اين\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nاعضاى او را قطع مىكنند ، و بعد از آن او را مىكشند .\r\nدوّم : آن كه ضعيف‌تر در قويتر داخل مىشود و قصاصها ساقط مىشود ، و او را گردن مىزنند .\r\nسيّم : آن كه اگر همه به يك ضربت شده است قصاص بر طرف مىشود ، مثل آن كه به يك شمشير زدن چشمها و بينى و دستها و پاهايش را قطع كرد و مرد ، همين گردنش را مىزنند ، و آنها ساقط مىشود ، و اگر به چند فعل كرده ، همه را به عمل مىآورند ، مثل آن كه اول چشمهايش را كند بعد از آن گوشهايش را بريد پس زبانش را بريد ، پس دستها و پاهايش را بريد ، وارث نيز چنين مىكند ، و اگر نمرد گردنش را مىزند ، و اين قول اشهر و اقوى است .\r\n\r\nفصل سيّم : در بيان احكام اشتراك جنايات است\r\n، و در آن چند مقصد است :\r\n\r\nاوّل : هر گاه چند نفر يك شخص را بكشند\r\n، خواه همه بر او حربه بزنند كه معلوم باشد . كه حربهء همه دخل در كشتن داشته ، يا همه او را بگيرند و از بام به زير اندازند ، يا به دريا اندازند ، يا ريسمانى در گلويش كنند و همه بكشند تا بميرد ، قصاص به همه تعلق مىگيرد ، اما اگر يكى گوشش را بريد ، و باقى بر او خنجر زدند تا مرد ، بر آن كه گوش بريده همان قصاص گوش است ، و بر آنها قصاص نفس ، و وارث كه ولى خون است ، اگر بديه راضى شود از همه يك ديه مىگيرد ، و اگر ده كس كشته باشند از هر يك ده يك ديه مىگيرد ، و اگر خواهد قصاص كند مىتواند همه را بكشد ، اما ديه زياده از يك كس را به همه ورثه قاتلها مىبايد بدهد ، مثل آن كه ده كس باشند نه ديه مىبايد بدهد ، و آن نه ديه ميان ورثهء ده نفر بالسويّه قسمت مىشود ، و وارث هر يك ده يك مجموع را مىبرد ، و اگر يك كس را بكشد نه ده يك ديه را به ورثه آن كه كشته مىدهد ، و آن را از نه قاتل زنده مىگيرد ، از هر يك يك ده يك ، و بر او نقصانى وارد نمىشود ، و اگر دو كس را بكشد بهر يك از وارث دو مقتول نه ده يك مىدهد ، و از هشت نفر كه نكشته هشت ده يك مىگيرد ، و يك ديه تمام از كيسهء او مىرود ، و اگر پنج نفر را بكشد چهار ديه از خود مىدهد ، و نيم ديه را از زنده‌ها مىگيرد ، و همچنين اگر\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nچند نفر دست بر روى كاردى بگذارند و همه زور كنند و دست كسى را جدا كنند ، اگر ديه بگيرد از همه يك ديه دست مىگيرد ، كه نصف ديه آدمى باشد ، و اگر بخواهد دست همه را مىبرد ، و زياده بر ديه يك دست را مىدهد به ايشان ، و اگر دست يكى را ببرد تفاوت ديه را از آنها مىگيرد و به او مىدهد ، مثل آن كه سه كس دست او را بريدند و او دست يك كس را ببرد ، دو ثلث ديه دست را به او مىدهد ، و از دو نفر ديگر از هر يك ثلث ديه دست مىگيرد ، و از كيسهء او چيزى نمىرود ، و اگر دست دو تا را ببرد يك ديه دست از خود مىدهد .\r\n\r\nدوّم : هر گاه دو زن آزاد مسلمان در كشتن يك مرد شريك شوند\r\n، مىتواند هر دو را بكشد و چيزى ندهد ، براى آن كه ديه زن نصف ديه مرد است ، و اگر زياده از دو زن يك مرد را كشته باشند ، مىتواند همه را بكشد و تفاوت ديه را بدهد ، و همچنين اگر چند كنيز يا چند كافرهء ذميّه مسلمانى را كشته باشند همه را مىتواند كشت و تفاوت قيمت و ديهء همه را با ديه مرد آزاد حساب مىكنند ، اگر قيمت با ديهء مجموع زياده از ديهء مرد آزاد باشد زيادتى را مىدهد .\r\n\r\nسيّم : هر گاه مردى و زنى شريك شوند در كشتن مردى\r\n، اگر ديه گيرد وارث هر يك نصف ديه را مىدهد ، و اگر هر دو را بكشد وارث نصف ديه مىدهد ، و مشهور آن است كه نصف ديه را به ورثهء مرد مىدهد ، و به ورثهء زن چيزى نمىدهد ، و بعضى گفته‌اند : ثلث را به ورثهء زن مىدهد و دو ثلث را به ورثهء مرد مىدهد ، و اگر مرد را كشد زن نصف ديه مرد را به ورثهء مرد مىدهد بنا بر مشهور ، و بعضى گفته‌اند :\r\nنصف ديه خود را مىدهد ، و هر جا كه رد بايد كرد گفته‌اند اوّل رد را مىدهند ، و بعد از آن استيفاى قصاص مىكنند .\r\n\r\nچهارم : هر گاه بنده و آزادى شريك شوند در كشتن مرد آزادى عمدا\r\nوارث مىتواند هر دو را بكشد ، پس نصف ديه به ورثهء آزاد مىدهد ، و اما غلام اگر قيمتش به قدر نصف ديه آزاد است به قدر جنايت او خواهد بود ، و اگر قيمتش كمتر باشد آقا چيزى نمىدهد ، و اگر قيمتش زياده از نصف ديه باشد زيادتى را با آقا مىدهد ، تا به قدر ديه حر ، و اگر قيمتش زياده از ديه حر باشد زيادتى را اعتبار نمىكنند ، و نصف ديه آزاد را به آقا مىدهد ، و اگر اختيار كشتن آزاد كند و بنده را نكشد نصف\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nديه آزاد را به ورثه او مىدهد ، و آقا قيمت غلام را مىدهد ، اگر كمتر از نصف ديه آزاد باشد ، و نصف ديه آزاد را مىدهد ، اگر كمتر از قيمت غلام باشد ، و در صورت اوّل زيادتى كه به وارث داده از كيسهء او مىرود ، و اگر اختيار كشتن بندهء تنها بكند و قيمتش به قدر نصف ديه باشد يا كمتر بر آقا چيزى لازم نمىشود ، و وارث از آزاد نصف ديه مىگيرد ، و اگر قيمتش زياده از نصف ديه آزاد باشد زيادتى را به آقا مىدهد ، مگر آن كه زيادتى از نصف ديه آزاد باشد كه آن را به آقا نمىدهد ، و به قدر نصف ديه مىدهد ، و اگر اختيار كشتن هيچ يك نكند آزاد نصف ديه مىدهد ، و آقاى غلام قيمت غلام را مىدهد ، اگر زياده از نصف ديه نباشد ، و اگر زياده باشد نصف ديه را مىدهد اگر وارث راضى شود ، و الّا وارث به قدر جنايت از غلام مالك مىتواند شد ، كه به بندگى بگيرد ، و در مسأله اقوال ديگر هست كه ذكر آنها موجب تطويل است .\r\n\r\nپنجم : هر گاه غلامى و زنى شريك شوند در كشتن مردى\r\n، اگر ورثه هر دو را بكشند به ورثهء زن چيزى نمىدهند ، و به آقاى غلام نيز چيزى نمىدهند ، اگر قيمتش زياده از نصف ديه آزاد نباشد ، و اگر زياده باشد زيادتى را مىدهند تا نصف ديه ، و زياده از نصف را نمىدهند ، و اگر زن را بكشند به تنهايى غلام را به بندگى مىتوانند گرفت ، مگر آن كه قيمتش زياده از نصف ديه مقتول باشد كه زياده را به آقا مىدهند ، و اگر غلام را بكشند و بس اگر قيمتش به قدر نصف ديه يا كمتر باشد چيزى به آقا نمىدهند ، و اگر زياده باشد ، زياده را مىدهند تا نصف ديه آزاد ، و از زن نصف ديه را مىگيرند .\r\n\r\nفصل چهارم : در بيان شرائط قصاص\r\nاست ، و در آن پنج شرط است :\r\n\r\nشرط اوّل : مساوى بودن در آزادى يا بندگى\r\n، و در آن چند مقصد است :\r\nاوّل : در قتل عمد ، مرد آزاد را بعوض مرد آزاد مىكشند ، و بعوض زن آزاد مىكشند اما به شرطى كه ورثهء زن نصف ديه را بدهند به ورثهء مرد ، و زن آزاد را بعوض زن آزاد مىكشند ، و بعوض مرد آزاد مىكشند و مشهور آن است كه با كشتن زن بعوض مرد تفاوت ديه را نمىگيرند ، و در روايتى وارد شده است كه تفاوت را\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nمىگيرند از مال زن ، يعنى نصف ديه مرد . « 1 » و كسى از علماء گويا صريحا به اين قائل نشده است .\r\nدوّم : در ديه اعضاء مرد و زن مساويند تا بثلث ديه كل برسد ، چون ديهء عضو بثلث رسيد يا زياده ، ديهء عضو زن نصف ديهء عضو مرد مىشود ، مثل آن كه مردى اگر يك انگشت زنى را ببرد ده شتر مىدهد ، و اگر دو انگشت زنى را به برّد بيست شتر مىدهد ، و اگر سه انگشت زن را ببرد سى شتر مىدهد ، و اگر چهار انگشت زن را به برّد بيست شتر براى آن كه بثلث ديه رسيد ، در مرد چهل شتر است و در زن بيست شتر است .\r\nسيم : غلام را بعوض غلام ، و غلام را بعوض كنيز مىكشند ، اگر قيمت قاتل مساوى قيمت مقتول باشد يا كمتر باشد ، و اگر قيمت قاتل زياده باشد ، بعضى گفته‌اند : قصاص كردن مشروط است به آن كه تفاوت قيمت را به آقاى قاتل بدهند ، و اختيار قصاص با آقاى مقتول است ، اگر قصاص كند جائز است به نحوى كه مذكور شد ، و اگر ديه طلب كند تعلق مىگيرد به بدن غلام ، اگر غلام قاتل و مقتول مساوى باشد آقاى مقتول مىتواند او را به بندگى بگيرد ، و اگر آقاى قاتل قيمت غلام مقتول را بدهد ، اكثر گفته‌اند فك مىتواند كرد ، بدون رضاى آقاى مقتول اشكالى دارد ، و اگر قيمت قاتل زياده باشد به قدر قيمت مقتول آقاى او به بندگى مىتواند گرفت ، مثل آن كه مقتول قيمتش پنج تومان باشد ، و قاتل قيمتش ده تومان باشد ، نصف قاتل را به بندگى مىگيرد ، و نصف ديگر از آقاى قاتل خواهد بود ، و اگر قيمت قاتل كمتر از مقتول باشد همان غلام را قصاص مىتواند كرد ، و زيادتى را آقاى قاتل غرامت نمىكشد ، اينها در صورتى است كه عمدا كشته باشد ، و اگر به خطا كشته باشد آقاى قاتل اختيار دارد اگر مىخواهد غلام را مىدهد ، و اگر مىخواهد قيمت غلام را مىدهد ، و بعضى گفته‌اند : اگر قيمت غلام قاتل كمتر است قيمت قاتل را مىدهد ، و اگر قيمت مقتول كمتر است قيمت مقتول را مىدهد ، و اگر قيمت قاتل زياده از قيمت مقتول باشد زيادتى از آقاى قاتل خواهد بود .\r\n\r\n\r\n","description":"","footnote":"\r\n( 1 ) تهذيب الاحكام 10 : 180 ح 1 .\r\n","page_name":" 78 ","page_number":78},
  {"content":"\r\n\r\nچهارم : اگر شخصى دو غلام داشته باشد و يك غلام او ديگرى را بكشد ، آقا اگر مىخواهد قصاص مىكند بعوض مىكشد ، و اگر مىخواهد عفو مىكند ، و همچنين اگر غلام آقاى خود را بكشد اگر وارث خواهد مىكشد او را ، و اگر خواهد مىبخشد .\r\nپنجم : اگر بنده آزادى را بكشد عمدا بنده را بعوض مىتوان كشت ، و وارث مخيّر است ميان آن كه او را بكشد ، يا به بندگى بگيرد ، بنا بر اشهر و اقوى ، و بعضى گفته‌اند : بىرضا آقا به بندگى نمىتواند گرفت ، و اگر غلامى جراحتى كند آزادى را عمدا ، مجروح مىتواند او را همان جراحت بكند ، اگر مورد قصاص باشد ، و اگر ديه طلب كند مولى بايد ديهء آن جراحت را بدهد ، و بعضى گفته‌اند :\r\nاگر ديه كمتر از قيمت غلام است ديه را مىدهد ، و الّا قيمت غلام را مىدهد ، و اگر مولى ديه ندهد اگر ديه جميع قيمت غلام را احاطه كرده است غلام را به بندگى مىگيرد ، و اگر نه به قدر ديه آزاد به بندگى مىگيرد ، و اگر خواهد مىگويد غلام را بفروشند و به قدر ديه برمىدارد و باقى از آقا خواهد بود ، و اگر كشتن با جراحت كردن به خطا باشد ، آقا مخيّر است ميان آن كه ديه را بدهد ، يا غلام را بدهد به قدر ديه .\r\nو بعضى گفته‌اند : اگر ديه كمتر از قيمت غلام است ديه را مىدهد ، و الّا قيمت غلام را مىدهد ، و زيادتى ديه بر او لازم نيست .\r\nششم : اگر يك آزاد دو آزاد را بكشد عمدا ، اگر ورثهء هر دو مقتول اتفاق كند بر كشتن قاتل طلب ديه نمىتوانند كرد ، و اگر ورثهء يكى از كشته شده‌ها بدون رضاى ورثهء ديگرى بكشند بعضى گفته‌اند ورثه مقتول ديگر ديه مىتوانند گرفت از مال قاتل ، و بعضى گفته‌اند : ايشان را حقى نمىماند ، و مسأله اشكالى دارد .\r\nهفتم : هر گاه آزادى دست راست دو آزاد را عمدا ببرد ، براى اوّل دست راستش را مىبرّند ، و براى دوّم دست چپش را مىبرند ، و اگر دست سه كس را به برّد ، اكثر گفته‌اند براى سيّم پاى راستش را مىبرّند ، و اگر دست چهارم را ببرد پاى چپش را مىبرند ، و بعضى از علماء گفته‌اند در مرتبه سيّم و چهارم ديه مىگيرند ، و پاهايش را بعوض دست نمىبرند ، و در مرتبه پنجم و زياده خلافى نيست كه ديه مىگيرند .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nهشتم : اگر غلامى دو آزاد را به ترتيب بكشد يكى بعد از ديگرى ، بعضى گفته‌اند كه مطلقا تعلق به ورثهء آخر دارد ، و مشهور آن است كه اگر ورثه اوّل او را به بندگى گرفته باشند و بعد از آن دوّم را كشته باشد غلام از ورثه دوّم خواهد بود ، و الّا از ورثهء اول خواهد بود .\r\nنهم : جراحتها كه بر بنده واقع شود اگر در آزاد مقدّرى دارد نسبتى كه آن مقدّر بديه آزاد دارد همان نسبت را نسبت به قيمت بنده رعايت مىكنند ، مثل آن كه در آزاد اگر يك دست او را ببرند يا يك چشم او را كور كنند ، يا پاى او را ببرند نصف ديه آزاد در هر يك بايد داد ، اگر يكى از اين جنايتها بر بنده وارد شود نصف قيمت بايد داد ، و اگر جراحت و جنايتى باشد كه در آزاد ديتى وارد نشده باشد در بنده ملاحظه مىكنند كه اگر اين عيب را نداشته باشد قيمتش چند است ، و با اين عيب قيمتش چند است آن تفاوت ارش جنايت او است ، در اينجا آزاد را قياس به بنده مىكنند ، يعنى فرض مىكنند كه اين آزاد اگر بنده بود چند مىارزيد ، و با اين جنايت چند از قيمتش كم مىشد ، آن نسبت را با ديه ملاحظه مىكنند و مىگيرند ، مثل آن كه اگر بنده بود و به سبب اين جنايت نصف قيمتش كم مىشد نصف ديه آزاد را مىگيرند .\r\nدهم : هر گاه آزادى بر بنده جنايتى كند كه مساوى تمام قيمت او باشد مثل آن كه دو دست او را يا دو پاى او را يا ذكر او را ببرد كه هر يك از اينها در آزاد مساوى تمام ديه است و در بنده مساوى تمام قيمت در اين صورت آقا مخيّر است ميان آن كه غلام را بدهد و تمام قيمت بگيرد ، يا غلام را نگاه دارد و هيچ نگيرد ، و بعضى گفته‌اند : كه اگر اوّل غلام را غصب كند و آخر چنين كارى بكند در اين صورت آقا هم غلام را مىگيرد و هم قيمتش را ، و در هر دو صورت اگر جنايت مستوعب قيمت نباشد غلام را نگاه مىدارد و ارش جنايت را مىگيرد ، مثل آن كه يك دست غلام را ببرد ، غلام از آقاست ، و نصف قيمت را مىگيرد ، و اگر جنايت مستوعب قيمت را دو كس بكنند ، مثل آن كه يك دستش را يك كس بريد ، و ديگرى دست ديگرش را بريد ، اكثر گفته‌اند : آقا غلام را نگاه مىدارد و از هر يك نصف قيمت مىگيرد ، و بعضى گفته‌اند : غلام را بهر دو مىدهد ، و از هر يك نصف قيمت مىگيرد .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n\r\nشرط دوّم : در قصاص آن است\r\n، كه قاتل و مقتول در دين مساوى باشند ، و در اين باب چند مطلب است :\r\nاوّل : آن كه مسلمان را بعوض كافر نمىكشند ، خواه كافر جزيه « 1 » دهد يا در امان مسلمانى باشد ، يا حربى « 2 » باشد ، و اگر جزيه ده را بكشد كه از يهودان يا ترسايان يا گبران باشد ، حاكم شرع او را تعزير مىكند ، و ديه ذمّى مىدهد ، چنانچه مذكور خواهد شد ، إن شاء اللَّه ، و اگر عادت كرده باشد به كشتن ايشان و مكرر كشد ، ميان علماء خلاف است ، بعضى گفته‌اند : كه او را مىكشند به قصاص ، بعد از آن كه وارث كافر تفاوت ديهء مسلمان و ذمى را به وارث مسلمان بدهد .\r\nو بعضى گفته‌اند : كه امام او را به حد مىكشد ، كه فساد در زمين مىكند ، نه قصاص و تفاوت ديه نمىگيرند .\r\nو بعضى گفته‌اند : مطلقا او را نمىكشد ، كه فساد در زمين مىكند ، نه قصاص و تفاوت ديه نمىگيرند .\r\nو بعضى گفته‌اند : مطلقا او را نمىكشند ، بلكه تعزير مىكنند ، و ديه ذمى را مىگيرند ، و مرد ذمى را بعوض مرد ذمى و زن ذميّه مىكشند ، و اگر مقتول زن باشد نصف ديه ذمى را ورثهء زن مىدهند به ورثه قاتل ، و زن ذميّه را بعوض مرد ذمى و زن ذميّه مىكشند . و اگر بعوض مرد كشند چيزى ورثه زن نمىدهند ، چنانچه در مسلمان گذشت .\r\nدوّم : اگر كافر ذمى مسلمانى را بكشد عمدا ، اشهر آن است كه او را و مالش را به ورثهء مقتول مىدهند ، اگر خواهند او را مىكشند بر حضرت امام ، و اگر خواهند به بندگى مىگيرند ، و فرزندان نابالغ او را نيز به بندگى مىگيرند .\r\nو بعضى گفته‌اند : فرزندان او را به بندگى نمىتوان گرفت ، و خالى از قوّتى نيست .\r\nو بعضى گفته‌اند : اگر او را به بندگى بگيرند مالش از ايشان خواهد بود ، و اگر\r\n\r\n\r\n","description":"","footnote":"\r\n( 1 ) جزيه : مالياتى است كه اهل كتاب سالانه به دولت اسلامى مىپردازند .\r\n( 2 ) كفّار بر دو قسم هستند : حربى ، و ذمى ، يهود و نصارى و مجوس كه در زير سايهء دولت اسلامى هستند و به قوانين مملكت احترام مىگذارند و ماليات مىپردازند آنها را اهل ذمه مىنامند ، و غير آنها از كفار حربى هستند .\r\n","page_name":" 81 ","page_number":81},
  {"content":"\r\n\r\nاو را بكشند مالش را نمىگيرند ، و مدلول روايت معتبر كه در اين باب وارد شده است ، كه او را و مالش را به ورثهء مقتول مىدهند ، اگر خواهند او را مىكشند ، و اگر خواهند بندهء خود مىگردانند ، و فرزندان در حديث ذكر نشده « 1 » و اگر بعد از كشتن مسلمان ، مسلمان شود او را مىتوان كشت ، و اسلام مانع قتل او نمىشود ، يا او را مىكشند ، يا ديه از او مىگيرند و متعرّض اموال و اولاد او نمىشوند ، اما او را به بندگى نمىتوان گرفت ، و اگر بعد از آن كه او را به بندگى گرفتند مسلمان شود بندگى او بر طرف نمىشود ، اينها همه در صورتى است كه مسلمان را بعمد كشته باشد ، و اگر به خطا كشته باشد ، شيخ طوسى « رحمه اللَّه » گفته است : كه اگر مالى دارد ديه را از مال او مىگيرند ، و اگر مالى ندارد امام عليه السلام ديه را از بيت المال مىدهد ، زيرا كه ايشان به منزلهء بندگان امامند ، و جزيه به امام مىدهند . « 2 »\r\nو شيخ مفيد « رضى اللَّه عنه » گفته است : كه در خطاء ديه را از عاقلهء او مىگيرند . « 3 »\r\nو ابن ادريس « 4 » گفته است : ديه را مطلقا امام عليه السلام مىدهد ، خواه مال داشته باشد و خواه نه . « 5 »\r\nمؤلف گويد : كه در شبه عمد ظاهر ادله آن است كه ديه را از مال ذمّى بگيرند .\r\nسيّم : اگر كافرى كافر ديگر را بكشد و مسلمان شود ، او را بعوض نمىكشند ، و اگر كشته شده از اهل ذمّه باشد ، ديه او را مىدهد .\r\nچهارم : اگر ولد الزنا را مسلمان حلال‌زاده بكشد مشهور آن است كه اگر بيش از بالغ شدن ولد الزنا باشد او را بعوض نمىكشند .\r\nو ظاهر كلام ايشان آن است كه ديه هم ندارد ، و اگر بعد از بلوغ ولد الزنا و اظهار اسلام او را بكشد مشهور آن است كه او را بعوض مىكشند .\r\n\r\n\r\n","description":"","footnote":"\r\n( 1 ) تهذيب الاحكام 10 : 190 ح 47 .\r\n( 2 ) المبسوط 7 : 183 .\r\n( 3 ) لم اجده في التهذيب بل في الكافي لأبي الصلاح الحلبيّ / 395 .\r\n( 4 ) ابو جعفر محمد بن منصور ابن ادريس الحلى ( 558 - 598 ) .\r\n( 5 ) كتاب السرائر باب القود بين الرجال و النساء و العبيد و الاحرار و المسلمين و الكفار .\r\n","page_name":" 82 ","page_number":82},
  {"content":"\r\n\r\nو بعضى گفته‌اند : حكم كافر دارد ، و حلال‌زاده را بعوض او نمىكشند .\r\nپنجم : اگر كافر ذمّى مسلمانى را كه مرتدّ شده باشد بكشد ، گفته‌اند : او را بعوض مىكشند ، و اگر مسلمانى مرتد را بكشد قصاص نمىكنند اجماعا ، و در ديه خلاف است ، و مشهور آن است كه ديه هم ندارد ، و اگر مرتد ذمّى را بكشد خلاف است كه آيا او را بعوض مىكشند يا نه ؟ و مسأله اشكالى دارد .\r\nششم : اگر كسى را كه قصاص بر او واجب شده باشد غير وارث مقتول بدون اذن او بكشد ، مشهور آن است كه او را بعوض مىتوان كشت ، و اگر كسى بر او قتل واجب شده باشد به سبب زنا يا لواط و غير امام يا حاكم شرع او را بكشد ، نامشروع كرده است ، اما بر او قصاص و ديه نيست .\r\n\r\nشرط سيّم : در قصاص آن است كه قاتل پدر مقتول نباشد\r\n، و در آن چند مسأله است :\r\nاوّل : آن كه اگر شخصى فرزند خود را بكشد ، پدر را بعوض فرزند نمىكشند ، هر چند بعمد كشته باشد ، بلكه واجب است كه اگر عمدا كشته باشد ، كفّاره قتل عمد بدهد ، و ديه به سائر ورثه بدهد ، و حاكم شرع او را تعزير مىكند ، و اگر به خطا كشته باشد ، كفارهء قتل خطاء و ديه بدهد ، و گفته‌اند : اجداد پدرى را نيز بعوض فرزند نمىكشند ، و فرقى نيست ميان آن كه مقتول پسر باشد يا دختر و فرزند را بعوض پدر مىكشند .\r\nو مادر را بعوض فرزند ، و فرزند را بعوض مادر مىكشند ، و اجداد و جدّات مادرى ، و جدّات پدرى را بعوض فرزندزاده ، و فرزندزاده را بعوض ايشان مىكشند ، و سائر خويشان را بعوض يك ديگر مىكشند .\r\nدوّم : هر گاه پدر كسى زن خود را كه مادر آن فرزند باشد بكشد ، آيا فرزند طلب قصاص مادر از پدر مىتواند كرد ؟ خلاف است ، و مشهور ميان علماء آن است كه نمىتواند كرد ، و ديه مىتواند گرفت ، و بعضى گفته‌اند : قصاص مىتواند كرد .\r\nسيّم : هر گاه دو فرزند بىسعادت بوده باشند ، يكى مادر را بكشد و ديگرى پدر را ، فرزندى كه مادر كشته است مىتواند پدركش را بكشد ، و پدركش نيز مادر كش را مىتواند كشت ، و اگر نزاع شود ميان ايشان كه هر يك خواهند بيشتر\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nبكشند ، حاكم شرع قرعه مىزند باسم هر يك بيرون آيد ديگرى را مىكشد ، بعد از آن ورثهء فرزند مقتول او را مىكشند .\r\n\r\nشرط چهارم : در قصاص آن است كه قاتل كامل العقل باشد\r\n، و در آن چند مسأله است :\r\nاوّل : اگر ديوانه عاقلى يا ديوانه را بكشد او را بعوض نمىكشند ، بلكه ديه از عاقله او مىگيرند ، و اگر در حالت عقل بكشد ، و بعد از آن ديوانه شود او را مىكشند .\r\nدوّم : اگر طفل نابالغى كسى را بكشد ، خواه مقتول بالغ باشد ، و خواه كودك او را بعوض نمىكشند ، بلكه ديه از عاقله او مىگيرند .\r\nو بعضى گفته‌اند : اگر طفل ده سالش تمام باشد او را قصاص مىكنند .\r\nبعضى گفته‌اند : اگر قامتش پنج شبر « 1 » باشد او را قصاص مىكنند ، و اين دو قول ميان متأخرين متروك است .\r\nسيّم : اگر بالغى طفل نابالغى را بكشد ، مشهور ميان علماء آن است كه او را بعوض مىتوان كشت ، و ابو الصلاح « رحمه اللَّه » قائل شده است كه او را نمىكشند ، و ديه از او مىگيرند . « 2 »\r\nچهارم : هر گاه عاقلى ديوانه‌اى را بكشد ، اگر ديوانه قصد او كرده و او از خود دفع كرده و ديوانه كشته شده خونش هدر است ، نه قصاص لازم مىشود ، و نه ديه .\r\nو روايت معتبرى وارد شده است كه در اين صورت ديه را از بيت المال مىدهند ، و اگر بىسبب او را كشته ، اگر بعمد كشته يا شبيه بعمد او را نمىكشند ، و ديه از مال او مىگيرند ، و اگر به خطا كشته است ديه بر عاقله او است . « 3 »\r\nپنجم : اگر مستى كه عقلش زائل شده باشد كسى را بكشد به نحوى كه اگر\r\n\r\n\r\n","description":"","footnote":"\r\n( 1 ) وجب .\r\n( 2 ) كافى ابى الصلاح / 390 - 384 .\r\n( 3 ) فروع كافى 7 : 294 ح 1 .\r\n","page_name":" 84 ","page_number":84},
  {"content":"\r\n\r\nمست نمىشود مستحق قصاص مىشد ، خلاف است ، اكثر گفته‌اند كه قصاص مىتوان كرد ، و بعضى گفته‌اند : ديه مىگيرند .\r\nو اگر كسى به نادانى مسكرى خورده باشد و مست شده باشد ، يا دوايى كه باعث بىهوشى او شده باشد ، به او داده باشند و به نادانى خورده باشد ، با به جبر شراب در گلويش ريخته باشند در اين صور ظاهرش آن است كه قصاص نباشد .\r\nششم : اگر كسى در خواب كسى را بكشد بر او قصاص نيست و ديه در مال او است .\r\nو بعضى گفته‌اند : ديه بر عاقله او است .\r\nهفتم : مشهور ميان متأخرين علماء آن است كه كور حكم بينا دارد در قتل عمد و خطاء .\r\nو جمعى از علماء قائل شده‌اند كه عمد كور نيز حكم خطاء دارد .\r\nو در بعضى روايات وارد شده است كه ديه را از عاقله او مىگيرند در سه سال ، و اگر عاقله نداشته باشد ديه را از مال او مىگيرند در سه سال . « 1 »\r\nو در روايات ديگر وارد شده است كه از مال او مىگيرند ، و اگر نداشته باشد امام عليه السلام مىدهد ، يعنى از بيت المال . « 2 »\r\nشرط پنجم : در قصاص آن است كه بحسب شرع محفوظ باشد ، و قتل بر او واجب نشده باشد ، پس اگر مسلمانى مرتدى را بكشد ، يا زانى را كه زناى او ثابت شده باشد و مستحق قتل شده باشد در عوض او را نمىكشند ، و همچنين قصاص نمىباشد براى كسى كه قصاص بر او لازم شده در جراحتى و او را قصاص كنند و به سبب آن بميرد ، مثل آن كه دست كسى را بريده دست او را بعوض بريدند ، و هر چند سعى كردند خون قطع نشد تا او مرد ، يا آن كه حد زنا يا غير آن بر او زدند و او مرد در اينها قصاص نمىباشد .\r\n\r\n\r\n","description":"","footnote":"\r\n( 1 ) وسائل الشيعه 19 : 306 ح 1 .\r\n( 2 ) وسائل الشيعه 19 : 65 ح 1 .\r\n","page_name":" 85 ","page_number":85},
  {"content":"\r\n\r\n\r\nفصل پنجم : در بيان دعواى قتل است\r\n، و آن چه قتل به آن ثابت مىشود ، و در آن دو مقصد است :\r\n\r\nمقصد اوّل : در بيان مدعى و كيفيّت دعوى\r\nاست ، شرط است در مدعى كه بالغ و عاقل و رشيد باشد در وقت دعوى ، و آن كه دعوى بر كسى كند كه صدور فعل از او ممكن باشد ، پس اگر دعوى بر كسى كند كه معلوم باشد كه در وقت كشته شدن مقتول در آن محل نبوده دعواى او را نمىشنوند ، و همچنين اگر دعوى كند اجتماع جماعتى را بر قتل يك كس كه اجتماع ايشان بر آن امر ممكن نباشد نمىشنوند ، مثل آن كه گويد كه جميع اهل شهر جمع شدند و او را كشتند ، و اگر از اين دعوى برگردد و بگويد ده نفر جمع شدند و او را كشتند ، مشهور آن است كه مىشنوند ، و بعضى شرط مىدانند كه مىبايد دعوى مفصّل و محرز باشد ، پس اگر دعوى كند كه مىدانم فلان شخص پدر مرا كشته است و نمىدانم بعمد كشته است يا به شبه عمد ، يا به خطا نمىشنوند دعواى او را ، و بعضى گفته‌اند مىشنوند ، و ديه مىگيرند ، اگر چنين ثابت شود ، و اگر گويد مىدانم كه او بعمد كشته است اما نمىدانم شريكى داشت يا نه ، بعضى گفته‌اند نمىشنوند ، و بعضى گفته‌اند : بعد از ثبوت امر به صلح مىكنند بر مقدارى از ديه .\r\nو همچنين خلاف است در آن كه اگر دعوى كند كه يكى از اين دو نفر پدر مرا كشته‌اند ، يا يكى از اين ده نفر كشته‌اند ، بعضى گفته‌اند : دعوايش باطل است .\r\nو بعضى گفته‌اند : مىشنوند و مىتواند هر يك را قسم داد ، و اگر گواه بگذراند كه گواهان نيز چنين مجمل گواهى بدهند نمىشنوند ، براى آن كه اگر به ثبوت نرسد لوث ثابت مىشود براى هر يك ، و اگر برگردد وارث و دعواى يك بخصوص بكند قسامه خواهد بود ، چنانچه إن شاء اللَّه مذكور خواهد شد . و شرط ديگر آن است كه دعواى او مشتمل بر تناقض نباشد ، مثل آن كه أولا دعوى كند كه زيد به تنهايى پدر مرا كشته است ، پس دعوى كند كه عمرو به تنهايى او را كشته است ، يا با\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nزيد شريك بوده است ، مشهور آن است كه دعواى اوّل و دوّم هيچ يك را نمىشنوند .\r\nو بعضى گفته‌اند : اگر دوّم تصديق او كند و بگويد من كشته‌ام مىشنوند ، و اگر اول تصديق كند و او برگردد به دعواى اوّل بعضى گفته‌اند : مىشنوند .\r\nو اگر دو اقرار كند ، بعضى گفته‌اند : هر يك را تصديق كند بر او لازم مىشود .\r\nو بعضى احتمال داده‌اند : كه قصاص از هر دو ساقط شود و بر هر يك نصف ديه لازم شود . و اگر دعواى عمد كند و بعد از آن برگردد و بگويد : شبه عمد بود ، يا خطاء بود ، مشهور آن است كه مسموع است ، و بايد اثبات كند .\r\n\r\nمقصد دوّم : در آن چه دعواى قتل به آن ثابت مىشود\r\n، و آن سه چيز است :\r\n\r\nاوّل : اقرار\r\nقاتل به آن كه كشته است او را ، و اكثر علماء را اعتقاد آن است كه يك مرتبه اقرار كافى است ، و بعضى گفته‌اند : به دو مرتبه ثابت مىشود ، و شرط است كه اقرار كننده بالغ و عاقل و مختار و آزاد باشد ، پس اگر طفل نابالغ يا ديوانه اقرار كنند اعتبار ندارد .\r\nو اگر كسى به جبر و شكنجه اقرار كند اعتبار ندارد .\r\nو اگر بنده اقرار كند اعتبار ندارد ، چون حق آقا به او تعلق دارد ، و اگر آقا نيز تصديق كند ثابت مىشود ، و اگر آقا اقرار كند به چيزى كه موجب قصاص است در حق بنده اعتبار ندارد ، و اگر اقرار كند به امرى كه موجب ديه باشد مىشنوند هر چند بنده اقرار نكند ، و تعلق مىگيرد به رقبهء بنده موافق مشهور .\r\nو اگر سفيه كه اموال خود را ضايع كند ، يا كسى كه قرض بسيار به همرسانيده باشد كه زياده از اموالش باشد ، و حاكم شرع او را منع كرده باشد از تصرف در اموالش ، اگر اقرار به قصاص كند ثابت مىشود .\r\nو اگر اقرار كنند بموجب ديه ، اكثر گفته‌اند : ثابت مىشود ، اما با قرض خواهان در مفلس شريك نمىشود ، بلكه بعد از اداى قرضها اگر مالى سهم رساند مىدهد . و اگر يكى اقرار كند كه من او را بعمد كشتم ، و ديگرى اقرار كند كه\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nمن او را به خطا كشتم وارث مخيّر است ميان هر دو ، و هر يك را كه اختيار كند دعواى او از ديگرى ساقط مىشود .\r\nو اگر يكى اقرار كند كه من او را عمدا كشتم ، پس ديگرى اقرار كند من كشتم او نكشته است ، پس اوّل از اقرار خود برگردد ، قصاص و ديه از هر دو ساقط مىشود ، و امام عليه السلام از بيت المال ديه را مىدهد ، بنا بر مشهور .\r\nو بعضى گفته‌اند : وارث مخيّر است هر يك را كه اختيار مىكند مىكشد ، و دست از ديگرى برمىدارد ، و مستند مشهور روايتى است كه از حضرت صادق عليه السلام منقول « 1 » است ، كه در زمان حضرت امير المؤمنين - صلوات اللَّه عليه - مردى را به خدمت آن حضرت آوردند كه او را در خرابه‌اى ديده بودند كه كارد خون‌آلودى در دست داشته و كشته‌اى در آن خرابه بوده كه در خون خود دست و پا مىزده ، حضرت امير از او پرسيد كه چه مىگويى ؟ گفت : يا امير المؤمنين من او را كشتم حضرت فرمود : كه ببريد او را بعوض مقتول قصاص كنيد ، در اثناى راه كه او را مىبردند كه قصاص كنند مردى به سرعت تمام آمد ، و گفت : تعجيل مكنيد ، و او را به خدمت حضرت برگردانيد ، چون به خدمت امير المؤمنين عليه السلام آمدند ، آن مرد دوم گفت : و اللَّه يا امير المؤمنين او مقتول را نكشته است ، من كشته‌ام ، حضرت به مرد اوّل گفت كه چه باعث شد تو را كه اقرار بر جان خود كردى ؟ گفت : يا امير المؤمنين چه مىتوانستم گفت و حال آن كه اين گروه بسيار بر من گواهى مىدادند ، و مرا با كارد خونين نزد كشته يافتند كه خون از او مىرفت و من نزد او ايستاده بودم ، از ترس كتك اقرار كردم ، و من مرد قصّابى بودم گوسفندى در پهلوى اين خرابه كشتم ، و مرا بول گرفت و كارد در دست داخل خرابه شدم كه بول كنم ، ناگاه اين كشته را ديدم كه در خون خود مىطپيد ، به تعجّب در او نظر مىكردم كه اين جماعت داخل خرابه شدند و مرا گرفتند ، حضرت امير المؤمنين عليه السلام فرمود : كه هر دو را ببرند نزد حضرت امام حسن عليه السلام و بپرسيد كه حكم در باب اينها چيست ؟ چون هر دو را به نزد حسن مجتبى عليه السلام بردند و قضيّه را عرض كردند ، فرمود : كه بگوئيد به حضرت امير كبير - صلوات اللَّه عليه - كه اگر اين مرد يك كس را كشته است ، يك شخص\r\n\r\n\r\n","description":"","footnote":"\r\n( 1 ) تهذيب الاحكام 10 : 173 ح 19 .\r\n","page_name":" 88 ","page_number":88},
  {"content":"\r\n\r\nديگر را زنده كرده ، و از كشتن نجات داده ، و حق تعالى مىفرمايد  وَ مَنْ أَحْياها فَكَأَنَّما أَحْيَا النَّاسَ جَمِيعاً  « 1 » يعنى هر كه زنده گرداند نفسى را پس چنان است كه زنده گردانيده است همه مردم را ، دست از هر دو بايد برداشت ، و ديه مقتول را از بيت المال بايد داد ، چون به حضرت امير عليه السلام عرض كردند ، تصويب حكم آن حضرت نمود . و ديه را از بيت المال داد .\r\n\r\nدوّم : گواه\r\nاست و خلافى نيست در آن كه به دو گواه عادل مرد قصاص ثابت مىشود ، و بعضى گفته‌اند : كه به گواهى يك مرد و دو زن عادل نيز ثابت مىشود قصاص .\r\nو جمعى از علماء گفته‌اند : كه به شهادت ايشان قصاص ثابت نمىشود اما ديه لازم مىشود ، هر چند بر عمد شهادت داده باشند ، اما فعلى كه موجب ديه باشد مثل قتل شبه عمد ، يا خطاء يا جراحتها كه در آنها قصاص نمىباشد ، و ديه مىباشد ، مانند شكستن استخوان ، يا جراحتى كه به اندرون رسيده باشد ، اينها به يك مرد و دو زن ، و يك مرد عادل و قسم ثابت مىشود ، بنا بر مشهور ، و در شهادت شهود شرط است كه صريح شهادت دهند ، مثل آن كه بگويند شمشير بر او زد و به همان زدن مرد ، يا آن كه آن قدر زد او را كه به آن زدن مرد ، يا آن كه به سبب آن بيمار شد ، و به همان بيمارى مرد ، و اگر در اين صورت قاتل گويد كه راست مىگويد كه بيمار شد ، اما به آن بيمارى نمرد ، به سبب ديگر مرد ، بعضى گفته‌اند :\r\nقول او مسموع است با قسم .\r\nو ايضا شرط است كه گواهى گواهان با يك ديگر موافق باشد ، پس اگر يك گواه گويد كه او را در اول روز كشت ، و ديگرى گويد در آخر روز ، يا يكى گويد كه در خانه كشت ، و ديگرى گويد كه در بازار كشت ، يا يكى گويد به خنجر كشت و ديگرى گويد به شمشير كشت ، ثابت نمىشود ، و خلاف است كه در اين صورت آيا لوث ثابت مىشود براى قسامه يا نه ؟ و اگر يكى شهادت دهد كه ديدم كه او را كشت ، و ديگرى گويد كه از او اقرار شنيدم كه او را كشته ، ثابت نمىشود كشتن ، اما لوث متحقق مىشود .\r\n\r\n\r\n","description":"","footnote":"\r\n( 1 ) سورهء مائده ( 5 ) : 32 .\r\n","page_name":" 89 ","page_number":89},
  {"content":"\r\n\r\nاگر يكى گويد : كه اقرار كرد كه او را عمدا كشته‌ام ، و ديگرى گويد كه اقرار كرد كه او را كشته‌ام ، اما تصريح بعمد نكرد ، اصل كشتن ثابت مىشود .\r\nو در نوع كشتن قول قاتل مسموع است .\r\nو اگر يكى گويد : كه او را عمدا كشت ، و ديگرى گويد او را كشت ، و بر عمد شهادت ندهد ، مشهور آن است كه قتل ثابت نمىشود ، اما لوث متحقق مىشود .\r\nو در اين باب چند مسأله است :\r\nاوّل : آن كه اگر دو كس بر دو كس گواهى دادند كه فلان شخص را كشته‌اند ، پس آن دو كس بر گواهان شهادت دادند كه گواهان او را كشته‌اند ، اگر وارث مقتول تصديق دو گواه اوّل كرد ، قصاص بر دو مرد ثانى ثابت مىشود ، و اگر تصديق دو مرد ديگر كرد ، قصاص از همه بر طرف مىشود .\r\nدوّم : اگر دو گواه گواهى دهند بر شخصى كه مقتول را كشته است و دو گواه ديگر گواهى دهند ، بر ديگرى كه او كشته است .\r\nدر اين مسأله خلاف است ، بعضى گفته‌اند : هيچ يك را نمىكشند ، و از هر يك نصف ديه مىگيرند ، اگر گواهى بعمد يا شبه عمد دهند ، و اگر بر خطاء گواهى دهند از عاقلهء هر يك نصف ديه مىگيرند ، و بعضى گفته‌اند : وارث مخيّر است تصديق هر يك از گواهان كه مىكند او را كه گواهى براى او داده‌اند مىكشند ، و در مسأله اقوال ديگر نيز هست و محل اشكال است .\r\nسيّم : هر گاه دو گواه عادل شهادت دهند بر مردى كه شخصى را كشته است ، پس مرد ديگر بيايد و بگويد من كشته‌ام او را ، و اين مردى كه گواهان بر او گواهى داده‌اند بىگناه است ، در اين صورت مشهور ميان علماء آن است كه وارث مىتواند بكشد آن كسى را كه بر او گواهى داده‌اند ، و آن كه اقرار كرده است نصف ديه را مىدهد به وارث آن شخصى كه او را قصاص مىكنند ، و مىتواند كه او را بكشد كه اقرار كرده است ، و چيزى به وارث او نمىدهد ، براى آن كه اقرار كرده است كه من تنها كشتم او را ، و مىتواند وارث مقتول هر دو را بكشد ، اما بايد نصف ديه بدهد به وارث آن كه گواه بر او گواهى داده ، و نمىدهد\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nچيزى به وارث آن كه اقرار كرده است ، و اگر بديه راضى شود از هر يك نصف ديه مىگيرد ، و اين مضمون روايت صحيحى است « 1 » كه در اين باب وارد شده است و بعضى قائل شده‌اند كه مخيّر است وارث ميان قصاص هر يك كه خواهد .\r\n\r\nسوم : از آنها كه قتل به آن‌ها ثابت مىشود « قسامه » است\r\n، يعنى قسمى چند كه مدعيان خون بخورند و به آن ثابت كنند خون را ، و حق تعالى براى احتياط در خون مسلمانان و عدم جرأت فسقه بر قتل ايشان در خون ، اوّل قسم را بر مدعى قرار داده ، و اگر رد كند بر مدعى عليه ، بخلاف حكم اموال كه اوّل قسم متوجه مدّعى عليه مىشود ، اگر گواه نباشد ، و اگر او رد كند مدّعى قسم مىخورد و بعضى گفته‌اند : كه اگر رد نكند و نكول از قسم كند باز ثابت مىشود .\r\nاما قسامه در جائى است كه لوث باشد ، يعنى قرينه باشد كه افادهء ظن كند بر صدق قول مدّعى كه اگر لوث نباشد به روش سائر دعواها ، يك قسم متوجه مدّعى عليه مىشود ، و به يك قسم دعوى از او ساقط مىشود .\r\nو اگر قسم را رد كند مدّعى قسم مىخورد ، مثل سائر دعاوى ، و در اين مقام چند بحث است :\r\n\r\nبحث اوّل : در تحقيق لوث\r\nو در آن چنانچه مذكور شد امرى است كه مفيد ظن باشد بر آن چه مدّعى دعوى مىكند ، مثل آن كه يك گواه عادل گواهى دهد كه او كشته است ، يا جمعى از فسّاق ، يا كفّار ، يا زنان ، يا اطفال گواهى دهند كه از گفتهء ايشان ظنّ قوى بهم رسد كه او كشته است ، يا ببينند كه او تازه كشته شده ، و كسى حربهء خون‌آلودى دارد و نزديك او ايستاده ، يا نزديك او مىگريزد ، يا كشته در خانه جماعتى يافت شود ، يا آن كه كشته در ميان قبيله يا قلعهء كوچكى ، يا محله‌اى يافت شود ، و ميان ايشان دشمنى ظاهرى بوده باشد ، در حق ايشان لوث خواهد بود .\r\nبنا بر مشهور كه اگر وارث خون دعواى قتل كند بر ايشان ، يا بر بعضى از ايشان قسم ياد مىتواند كرد ، براى اثبات دعواى خود ، يا آن كه از دور ببيند كه مردى حربه‌اى حركت مىدهد و به كار مىفرمايد ، و چون نزديك بيايند كشته‌اى را\r\n\r\n\r\n","description":"","footnote":"\r\n( 1 ) تهذيب الاحكام 10 : 172 ح 18 .\r\n","page_name":" 91 ","page_number":91},
  {"content":"\r\n\r\nببينند ، اين موجب لوث است ، يا آن كه عادل ، يا دو عادل شهادت بدهند كه يكى از اين دو شخص او را كشتند ، در حق هر يك لوث متحقق است ، كه اگر وارث يكى را تعيين كند قسم مىتواند ياد كرد ، و همچنين اگر جماعتى پراكنده شوند و كشته در ميان افتاده باشد در وقت مجادله ، لوث در حق هر يك ثابت است .\r\nو اگر كشته‌اى را در ميان دو قريه بيابند بهر يك كه نزديك است لوث نسبت به آن‌ها متحقق است ، و اگر نسبتش بهر دو مساوى باشد ، نسبت بهر دو لوث ثابت است ، اما به شرط عداوت ظاهرى كه ميان او و ايشان بوده باشد .\r\nو اگر مقتول بيش از مردن بگويد فلان مرا ضربت زد ، موجب لوث نيست ، بنا بر مشهور ، و بعضى گفته‌اند : لوث است . و مشهور آن است كه در لوث شرط نيست كه اثر جراحتى بوده باشد ، زيرا كه ممكن است كه كشتن به گرفتن نفس ، يا فشردن خصيه « 1 » و امثال اينها بوده باشد .\r\nو اگر كشته‌اى را در خانه بيابند و در آن خانه غلامى بوده باشد لوث نسبت به غلام ثابت مىشود ، خواه غلام مقتول باشد ، يا غلام ديگرى ، و وارث بأقسامه بر عمد مىتواند غلام را بكشد ، يا به بندگى بگيرد اگر غلام ديگرى باشد ، و اگر غلام مقتول باشد نيز فايده در بعضى از صور ظاهر مىشود ، و اگر لوث نسبت به اهل خانه ثابت شود و يكى از آنها ثابت كند كه در وقت كشته شدن او در آن خانه نبوده لوث از او ساقط مىشود ، و اگر ثابت نتواند كرد به قسم از او رفع مىشود .\r\n\r\nبحث دوم : در عدد قسامه\r\nاست ، و خلافى نيست در آن كه در دعواى قتل عمد پنجاه قسامه است ، و در شبه عمد و خطاء خلاف است ، بعضى گفته‌اند : در آنها نيز پنجاه قسم است ، و بعضى گفته‌اند : بيست و پنج قسم است ، و اين قول بحسب دليل قوىتر است ، و اوّل را احوط دانسته‌اند .\r\nو قسامه چنانچه در كشتن مىباشد در جراحت اعضاء نيز مىباشد ، مثل آن كه دست كسى را بريده‌اند و لوث نسبت به كسى حاصل است ، و گواه نيست و\r\n\r\n\r\n","description":"","footnote":"\r\n( 1 ) خصيه : خايه .\r\n","page_name":" 92 ","page_number":92},
  {"content":"\r\n\r\nمجروح دعوى مىكند بر آن كه لوث بر او ثابت شده به قسم مىتواند ثابت كرد .\r\nاما در عدد قسم در اينجا نيز خلاف است ، بعضى گفته‌اند : هر عضوى كه ديه او برابر ديه آدمى باشد حكمش مانند قتل است ، كه مطلقا پنجاه قسم است بنا بر يك قول .\r\nو بنا بر قول ديگر در عمد پنجاه است ، و در شبه عمد و خطاء بيست و پنج ، و آن چه كمتر باشد به اين نسبت كم مىشود ، پس اگر عضوى را دعوى كند كه عمدا بريده و ديه او مثل ديه آدمى باشد مثل آن كه زبان او را بريده ، يا بينى او را ، يا هر دو دست او را بريده به پنجاه قسم ثابت مىشود .\r\nو اگر دعوى مىكند كه يك دست او را بريده ، يا يك چشم او را كور كرده كه ديه‌اش نصف ديه آدمى است بيست و پنج قسم خواهد بود .\r\nو اكثر علماء گفته‌اند : كه در اعضاء اگر مثل ديه آدمى باشد مطلقا شش قسم است ، و هر چه كمتر باشد به همين نسبت كم مىشود ، چنانچه اگر يك دست را بريده باشد سه قسم خواهد بود ، و اين قول اقوى و اشهر است .\r\n\r\nبحث سيّم : در بيان كيفيت قسامه\r\nاست ، و حكمش آن است كه هر گاه قرينهء لوث باشد و بر خصوص شخصى دعوى كند وارث كه فلان شخص مورّث مرا كشته است ، و من علم دارم به اين ، و قسم ياد مىكنم بر اين از خويشان و قبيلهء خود بعدد قسامه جمع مىكند ، و هر يك قسم ياد مىكنند كه فلان شخص مقتول را بعمد كشته است .\r\nو اگر عمد دعوى كنند پنجاه كس مىآيند ، خواه وارث خون باشند و داخل مدعيان باشند ، و خواه نباشند .\r\nو اگر پنجاه نفر نباشند ، يا باشند و بعضى قبول قسم نكنند ، قسم را بر ايشان مكرّر مىكنند تا پنجاه تمام شود ، مثل آن كه اگر بيست و پنج نفر باشند هر يك دو قسم ياد مىكنند ، و اگر ده نفر باشند هر يك پنج قسم ياد مىكنند .\r\nو در دعواى قتل خطاء بيست و پنج نفر قسم ياد مىكنند بنا بر قول اقوى ، و در اعضاء بنا بر قول اقوى شش نفر .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nو اگر سه نفر باشند هر يك دو قسم ياد مىكنند و اگر به غير مدّعى هيچ كس نباشد همه قسم ما را او ياد مىكند .\r\nو اگر كسرى در قسم واقع شود ، دور نيست كه بايد تمام كنند ، و ظاهر علماء آن است كه در قسامه فرق نيست ميان آن كه مقتول مرد باشد يا زن باشد ، و در هر دو پنجاه قسم است در عمد .\r\nو مشهور آن است كه شرط است در قسامه كه ذكر كند در قسم كشنده را و كشته شده را با نسبشان به نحوى كه اشتراكى نباشد ، و ذكر كند كه به تنهايى كشته است ، يا شريكى داشته است ، و آن كه بعمد كشته است ، يا به شبه عمد ، يا خطاء .\r\nو هر گاه مدّعى و خويشان و قبيلهء او ، و آن عدد كه مىبايد از قسم ياد بكنند ، مدّعى مىتواند كه رد كند قسم را بر منكر كه او و قبيله و عشيرهء او مجموع پنجاه سوگند ياد كنند كه او را نكشته‌اند ، و اگر عشيره و قبيله قسم ياد نكنند منكر به تنهايى پنجاه سوگند ياد كند ، و اگر خود نكول نمايد و قسم ياد نكند و عشيره و خويشانش پنجاه سوگند ياد كنند ، بعضى گفته‌اند : كافى است براى رفع دعوى ، و بعضى گفته‌اند : تا خود سوگند ياد نكند اگر چه يك سوگند باشد ، رفع دعوى نمىشود ، و اگر مطلقا پنجاه قسم ، يا آن عددى كه بايد ياد كرد و منكر و اقارب او ياد نكنند مشهور آن است كه دعواى قتل بر ايشان ثابت مىشود ، و بعضى گفته‌اند : مىتواند منكر رد كند قسم را بر مدّعى ، پس اگر مدّعى قسم ياد نكند دعواى او باطل مىشود ، و اگر يك قسم ياد كند دعوى ثابت مىشود .\r\nو اگر كافر دعوى قتل بر مسلمان داشته باشد كه كافرى را كشته است و بايد ديه بدهد خلاف است كه آيا به قسامه ثابت مىتواند كرد يا نه ؟ و اوّل اشهر است ، و آقا كشتن غلام خود را به قسامه ثابت مىتواند كرد .\r\nو بعضى گفته‌اند : در اينجا يك قسم كافى است ، و اين قول ضعيف است .\r\n\r\nبحث چهارم : در سائر احكام توابع قسامه\r\nاست ، و در آن چند مطلب است :\r\nاوّل : هر گاه آنها كه دعواى قتل بر ايشان مىكنند زياده از يك كس باشند مثل آن كه وارث مىگويد كه فلان و فلان هر دو پدر مرا كشته‌اند ، اگر مدّعى سوگند ياد كند يك پنجاه قسم در عمد كافى است ، و اگر قسم را به آن‌ها رد كند ،\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nدو قول است ، بعضى گفته‌اند : پنجاه قسم را بر آنها قسمت مىكنند ، و اكثر علماء گفته‌اند : كه هر يك پنجاه سوگند ياد مىكنند .\r\nدوّم : هر گاه بر دو كس دعواى قتل كند و در يكى لوث باشد ، و بر ديگرى لوث نباشد ، براى آن كه لوث بر او ثابت است پنجاه قسم ياد مىكنند ، و به نسبت شركت بر او قتل ثابت مىشود ، پس اگر دعواى عمد كرده باشد و قسم ياد كند و خواهد او را بكشد ، بايد كه نصف ديه او را بدهد ، و او را بكشد ، و ديگرى كه لوث در او نيست يك سوگند به او مىتواند داد ، و اگر او رد كند يك سوگند ياد مىكند ، و قتل بر او نيز به قدر شركت ثابت مىشود .\r\nسيّم : هر گاه وارث خون متعدد باشند ، مثل آن كه مقتول دو پسر داشته باشد و لوث متحقق باشد مجموع دو پسر با سائر اقارب مقتول پنجاه قسم ياد مىكنند در عمد ، و اگر يكى از دو پسر غائب باشد يا نابالغ باشد ، و ارث حاضر بالغ اختيار دارد اگر مىخواهد صبر مىكند تا ديگرى حاضر يا بالغ شود ، و اگر مىخواهد خود با اقارب پنجاه قسم ياد مىكنند و به قدر حصهء او ثابت مىشود ، و چون غايب حاضر شود يا طفل بالغ شود به قدر حصهء خود بيست و پنج سوگند در عمد ياد خواهد كرد .\r\nچهارم : هر گاه لوث بر كشتن شخصى متحقق باشد و دو پسر مثلا داشته باشد ، و يكى گويد كه آن شخص كشته است كه لوث در او متحقق است ، و ديگرى گويد كه او نكشته است ، خلاف است كه آيا لوث بر طرف مىشود يا باقى است ؟ و بنا بر مشهور كه لوث بر طرف نمىشود ، پسر اوّل پنجاه قسم ياد مىكند ، و نصف ديه را مىگيرد .\r\nپنجم : هر گاه وارث خون بميرد وارث او در قسامه قائم مقام او است .\r\nششم : خلاف است كه متهم بقتل را بيش از ثابت شدن آيا حبس مىكنند يا نه ؟\r\nبعضى گفته‌اند : تا شش روز حبس مىكنند ، اگر مدعى ثابت نكرد او را رها مىكنند ، و بر اين مضمون روايتى هست ، و بعضى گفته‌اند : تا سه روز حبس مىكنند ، و بعضى گفته‌اند : تا ثابت نشود حبس نمىكنند ، و بعضى گفته‌اند :\r\nاگر حاكم شرع را ظنى به همرسيده است كه او قاتل است او را شش روز حبس\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nمىكنند ، و الّا فلا .\r\nو قول نادرى هست كه اگر مدّعى دعوى كند كه گواه دارم و حاضر نيست ، تا يك سال حبس مىكنند ، و اين قول ضعيف است .\r\nهفتم : هر گاه كشته‌اى در ميان انبوه مردم بيابند مانند بازارى كه كثرت بسيار در آن باشد و از همه صنف مردم جمع شوند ، يا بر سر پلى ، يا جسرى ، يا مسجد جامعى ، يا در بيابانى كه نزديك قريه و شهرى نباشد ، در اينجا لوث نمىباشد ، و ديه را امام عليه السلام از بيت المال مسلمانان مىدهد .\r\n\r\nفصل ششم : در كيفيت استيفاى قصاص\r\nاست ، و در آن چند مقصد است :\r\n\r\nمقصد اوّل : مشهور ميان علماء آن است كه قتل عمد قصاص لازم مىشود و بس\r\n، و اگر وارث خون و قاتل هر دو راضى بديه بشوند و صلح بكنند بر مالى قصاص ساقط مىشود و آن چه صلح كرده‌اند لازم مىشود ، و اگر وارث ديه طلب كند و قاتل راضى نباشد و گويد مرا بعوض بكش او را جبر نمىتواند كرد بر ديه ، و اگر قاتل گويد : ديه مىدهم ، تا وارث راضى نشود قصاص ساقط نمىشود .\r\nو بعضى از علماء گفته‌اند : در عمد يكى از قصاص يا ديه لازم مىشود ، و وارث خون اختيار دارد ، اگر خواهد قصاص مىكند ، و اگر خواهد ديه مىگيرد ، و قاتل را اختيارى نيست .\r\n\r\nمقصد دوّم : در بيان وارث قصاص و ديه\r\nاست ، بدان كه خلافى نيست ميان علماء كه زن و شوهر اختيار قصاص ندارند ، و قصاص با سائر ورثه نسبى است ، و اگر سائر ورثه صلح كنند بر ديه اشهر آن است كه زن و شوهر از ديه ميراث مىبرند ، و در ساير ورثه چهار قول است\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nاوّل : آن كه هر كه ميراث مال مىبرد ميراث از ديه مىبرد و اختيار قصاص دارد .\r\nدوّم : آن كه مخصوص عصبه است ، يعنى خويشان پدرى ، پس برادران و خواهران مادرى تنها نه اختيار قصاص دارند و نه از ديه ميراث مىبرند ، و همچنين خاله و خالو و عمّه و عموى مادرى از قصاص و ديه ميراث نمىبرند ، و بعضى حكم محروم بودن را مخصوص برادران و خواهران مادرى دانسته‌اند ، و در سائر اقارب مادرى جارى نكرده‌اند ، زيرا كه روايات در خصوص ايشان وارد شده است ، و اين قول خالى از قوتى نيست .\r\nسيّم : آن كه اگر خويشان پدر و مادرى باشند خويشان پدرى تنها و مادرى تنها ارث نمىبرند .\r\nچهارم : آن كه زنان را مطلقا اختيار قصاص كردن و عفو كردن نيست ، و اختيار با مردان است ، و اگر بديه قرار دهند ايشان را ميراث مىبرند .\r\n\r\nمقصد سيّم : در حكم وحدت و تعدد و ارث\r\nاست ، اگر وارث خون يك كس باشند خلاف است كه آيا بدون رخصت امام يا حاكم شرع قصاص مىتواند كرد يا نه ؟\r\nبعضى گفته‌اند : موقوف به رخصت نيست ، و بعد از ثبوت بدون رخصت حاكم شرع قصاص مىتواند كرد .\r\nو بعضى گفته‌اند : بدون اذن حاكم شرع جائز نيست قصاص كردن ، و اگر بكند حاكم شرع او را تعزير مىكند ، و چيزى بر او لازم نمىشود .\r\nو بعضى گفته‌اند : تعزير نيز بر او لازم نمىشود ، و بر هر تقدير در باب قصاص در اعضاء تأكيد در رخصت حاكم شرع زياده از قصاص نفس است ، و اين خلاف را اكثر فقهاء در وارث واحد ذكر كرده‌اند .\r\nاما ظاهر آن است كه در متعدد نيز همين خلاف جارى است ، و دلائل مشترك است ، و اگر وارث خون متعدد باشند دو قول است ، و بعضى گفته‌اند كه هر يك را جائز است استيفاى قصاص كردن بعد از ثبوت ، و ضامن است حصهء باقى ورثه را كه قدر حصهء هر يك را از ديه بدهد . و قول ديگر آن است كه جائز\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nنيست هيچ يك را بدون اذن ديگران قصاص كردن ، بلكه اگر همه اتفاق بر قصاص كنند بايد كه همه شمشير را بگيرند و بر گردن او بزنند ، يا همه يك شخص بيگانه را يا يكى از خودها را وكيل كنند كه او بكشد ، پس اگر يكى از ورثه بدون اذن ديگران قاتل را بكشد نامشروع كرده است ، و در حكم او دو قول است :\r\nاوّل : آن كه بد كرده است ، اما قصاص نمىتوان كرد او را ، بلكه سائر ورثه حصهء خود را از ديه از آن وارث مىگيرند ، و بعضى گفته‌اند : از تركهء قاتل كه مقتول شده مىگيرند ، و ورثهء او از آن وارث كه قاتل را كشته مىگيرند ، و اكثر گفته‌اند : ميان اين دو شق مخيّرند .\r\nقول دوّم : آن است كه او را ورثهء قاتل كه مقتول ثانى است به قصاص او مىتوانند كشت ، و بايد ديه مقتول اوّل را به ورثه مقتول ثالث و سائر ورثه مقتول اوّل بدهند از تركهء مقتول ثانى كه قاتل اوّل است .\r\n\r\nمقصد چهارم : در بيان حكم وارث طفل و غائب\r\nاست ، اگر وارث خون متعدد باشند مثل آن كه مقتول چند پسر دارد ، و بعضى حاضرند و بعضى غائب ، مشهور آن است كه وارث حاضر مىتواند استيفاى قصاص بكند به شرط آن كه حصهء غائب را از ديه ضامن شود ، و بعضى گفته‌اند : بايد انتظار بكشد تا آنها حاضر شوند ، و اگر بعضى يا همه طفل باشند يا ديوانه باشند ، بعضى گفته‌اند : انتظار مىكشند كه طفل بالغ شود و ديوانه عاقل شود ، و بعضى گفته‌اند : در اين مدت قاتل را حبس مىكنند .\r\nو اگر وارث پدر يا جد پدرى كه هر يك ولىّ طفلند داشته باشد ، بعضى گفته‌اند : ولى مىتواند استيفاى قصاص بكند ، و بعضى گفته‌اند : صلح بر ديه نيز اگر مصلحت داند مىكند .\r\nو اگر بالغ عاقلى در ميان ورثه باشد بعضى گفته‌اند : مىتواند قصاص كرد با ضامن شدن حصهء طفل يا ديوانه از ديه ، و مسأله در غايت اشكال است .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n\r\nمقصد پنجم : هر گاه وارث متعدد باشند\r\nو بعضى ارادهء قصاص نمايند ، و بعضى ارادهء ديه گرفتن كنند و قاتل بديه دادن راضى شود ، يا به مبلغى ديه را صلح كنند ، باز ميان علماء خلاف است ، اكثر گفته‌اند : كه آنها كه بديه راضى نشده‌اند قصاص مىتوانند كرد ، و بايد كه قدر حصهء آنها كه صلح كرده‌اند از ديه بدهند .\r\nو بعضى گفته‌اند : كه در اين صورت قصاص نمىتوان كرد ، و بايد بديه راضى شوند ، و بر اين مضمون احاديث صحيحه دلالت كرده است ، و احوط است ، و ليكن اوّل اشهر است .\r\nو اگر عفو كنند بعضى از ورثه ، و بعضى عفو نكنند و طلب قصاص كنند مشهور ميان علماء آن است كه قصاص مىتوانند كرد ، اما بايد كه حصهء آنها كه عفو كرده‌اند از ديه به ورثهء قاتل بدهند ، و اگر شخصى عمدا كشته شود و قرض بسيار داشته باشد مشهور آن است كه ورثه مخيّرند ، اگر خواهند قصاص مىكنند ، و اگر خواهند مىبخشند ، و اگر خواهند ديه مىگيرند ، اگر قاتل راضى شود به دادن ديه ، و اگر ديه گيرند آن را صرف قرضهاى مقتول مىكنند .\r\nو بعضى گفته‌اند : اگر قاتل ديه دهد مىبايد ورثه قبول كنند و او را قصاص نكنند ، مگر آن كه ضامن شوند به قدر ديه از قروض مقتول را .\r\n\r\nمقصد ششم : در بيان حكم تعدد مقتول است\r\n، اگر يك شخصى چندين كس را به يك دفعه بكشد مثل آن كه خانه بر سر همه منهدم سازد ، يا همه را جراحتى بزند كه به يك دفعه بميرند ورثه جميع مقتولين صاحب حق خواهند بود .\r\nو اگر اتّفاق كنند و همه يك مرتبه استيفاء كنند حق خود را همه گرفته خواهند بود ، و اگر يكى از ايشان به قرعه يا به پيش‌دستى او را بكشند استيفاى او شده خواهد بود ، و در حق ديگران خلاف است . بعضى گفته‌اند : براى هر يك از آنها يك ديه از مال او مىگيرند ، و بعضى گفته‌اند : حقّشان ساقط مىشود ، و قول اوّل مشهورتر است .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nو ايضا خلاف است كه آيا مىتوانند بعضى طلب قصاص كنند ، و بعضى طلب ديه .\r\nو اگر چند كس را به تعاقب كشته باشد يكى بعد از ديگرى ، وارث هر يك را مىرسد كه طلب قصاص بكنند ، و خلاف است كه آيا سابق را تقدّمى هست يا نه ؟ و بر هر تقدير اگر يكى سبقت كند و او را بكشد بدون رضاى ديگران ، حكمش همان است كه در شق سابق مذكور شد ، و همان خلافها در آن جارى است .\r\nو مشهور آن است كه ديگران هر يك تمام ديه را مىگيرند .\r\n\r\nمقصد هفتم : در استيفاى قصاص است\r\n، علماء گفته‌اند : كه سنّت است كه امام ، يا حاكم شرع دو گواه عادل كه مسائل قصاص را دانند حاضر گردانند در هنگامى كه استيفاى قصاص مىكنند ، و بايد كه اگر قصاص در اعضاء باشد آلتى كه به آن قصاص مىكنند به زهر نيالوده باشند . و در قصاص نفس نيز گفته‌اند : بايد آلت مسموم نباشد ، اگر باعث آن شود كه باد كند ، يا از هم به پاشد و او را غسل نتوان داد ، يا كفن نتوان كرد ، و بايد كه آلتى كه به آن قصاص مىكنند تيز باشد ، و كند نباشد ، كه تعذيب زيادى به او برساند هر چند قاتل به آلت كند او را كشته باشد .\r\nو بعضى در اين صورت تجويز آلت كند كرده‌اند ، اما بايد كندتر از حربهء قاتل نباشد ، و اوّل احوط است ، و مشهور آن است كه در قصاص قتل بايد كه به شمشير او را گردن بزنند هر چند او بنحو ديگر كشته باشد ، مثل آن كه غرق كرده باشد او را ، يا سوزانيده باشد ، يا بضرب سنگ يا چوب كشته باشد .\r\nو بعضى گفته‌اند : به همان طريق كه او كشته است او را مىتوان كشت ، مگر آن كه بنحو حرامى كشته باشد ، مثل آن كه از بسيارى لواط او را كشته باشد ، يا به جادو او را كشته باشد ، يا شراب در حلق او ريخته باشد تا او مرده باشد ، كه در اين صورتها اكتفاء به گردن زدن مىكنند .\r\nو اكثر گفته‌اند : كه بايد امام شخصى را تعيين كند براى حد زدن و قصاص كردن ، و از بيت المال او را وظيفه بدهد ، و اگر بيت المال نباشد بعضى گفته‌اند\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nاجرت او را از قاتل يا جنايت كننده مىگيرند .\r\nو بعضى گفته‌اند : از آن كه براى او قصاص مىكنند مىگيرند . و اگر بگويد :\r\nكه بگذاريد خود بكشم خود را ، يا ديه خود را ببرم ، اكثر گفته‌اند : كه جائز نيست و اگر در قصاص عضو بدون تقصير قطع كننده او بميرد بر او چيزى نيست .\r\nو اگر زن حامله مستحق حد يا قتل يا قصاص شده باشد بيش از وضع حمل جائز نيست بر او اقامهء حد يا قصاص كردن ، براى رعايت فرزند ، هر چند حرام‌زاده باشد .\r\n\r\nمقصد هشتم : در بيان احكام متفرقه\r\nاست ، و در آن چند مسأله است :\r\nاوّل : اگر شخصى دست كسى را ببرد ، پس ديگرى را بكشد ، اوّل دست او را براى اوّل مىبرند ، بعد از آن او را براى دوّم مىكشند .\r\nو همچنين اگر اوّل كشته باشد كسى را ، و آخر دست ديگرى را بريده باشد ، باز اوّل دستش را مىبرّند و آخر گردنش را مىزنند .\r\nدوّم : اگر دو دست كسى را بريده و دو دستش را بعوض بريدند پس جراحت مجروح اوّل سرايت كرد و به همان جراحت مرد او را بعوض مىكشند ، و چيزى بعوض دستها بريدن به او نمىدهند بنا بر مشهور ، و در مسأله اشكالى هست .\r\nسيّم : هر گاه قاتل عمد بگريزد و بر او دست نيابند تا بميرد ، اكثر علماء گفته‌اند ديه از مال او مىگيرند ، و بعضى گفته‌اند : اگر مال نداشته باشد از خويشان نزديك او مىگيرند ، پس از خويشان دور تر ، و بر اين مضمون روايت معتبرى وارد شده است « 1 » و بعضى گفته‌اند : مطلقا ديه نمىگيرند .\r\nچهارم : در روايت معتبرى « 2 » منقول است كه مردى را نزد عمر آوردند كه برادر\r\n\r\n\r\n","description":"","footnote":"\r\n( 1 ) تهذيب الاحكام 10 : 170 ح 12 .\r\n( 2 ) تهذيب الاحكام 10 : 278 ح 13 .\r\n","page_name":" 101 ","page_number":101},
  {"content":"\r\n\r\nمردى را كشته بود ، عمر او را بدست برادر مقتول داد كه او را بكشد ، پس او زد او را تا گمان كرد كه او مرده است ، پس او را ياران او به خانه بردند و در او رمقى يافتند ، و معالجه كردند تا به اصلاح آمد ، چون از خانه بيرون آمد باز برادر مقتول او را گرفت ، و گفت : تو قاتل برادر منى ، و من تو را مىكشم ، او گفت : مرا يك بار كشتى ، چون او را به نزد عمر برد ، عمر حكم كرد كه او را بكشد ، چون بيرونش آوردند ، مىگفت : اى گروه مردم اين مرد مرا يك بار كشته است ، و چون او را بر حضرت امير المؤمنين عليه السلام گذرانيدند و بر حال او مطّلع شد فرمود : كه بر او تعجيل مكنيد تا من بروم به نزد عمر و مسأله را تعليم او كنم ، چون به نزد عمر آمد فرمود : كه حكم خدا چنان نيست كه تو گفته‌اى ، گفت : پس حكم چيست ؟\r\nفرمود : كه اين قاتل بايد قصاص خود را بگيرد از برادر مقتول ، براى آن چه نسبت به او كرده است ، پس برادر مقتول او را بكشد ، برادر چون اين را شنيد دست از او برداشت و او را بخشيد ، براى آن كه ترسيد كه اگر آن چه نسبت به او كرده است به او بكند كشته شود .\r\nو به مضمون اين روايت اكثر قدماى علماء عمل كرده‌اند ، و بعضى اين روايت را حمل كرده‌اند بر آن كه وارث او را به غير طريق شرعى قصاص كرده باشد ، چنانچه ظاهر روايت آن است ، كه آن قدر چوب بر او زده بود كه به گمان خود او را كشته بود .\r\nپس اگر شمشير بر گردن او زده باشد و كارى نيفتاده باشد اين حكم ندارد و او را مىتواند كشت .\r\nپنجم : در روايت معتبر از حضرت صادق عليه السلام منقول است « 1 » كه اگر شخصى مردى را بكشد و مقتول دستش بريده باشد ، اگر دستش را در جنايتى بريده‌اند كه بر خود كرده است ، يا دستش را كسى بريده و ديه دست خود را گرفته و اولياى مقتول خواهند او را قصاص كنند ، بايد كه ديه دست بريده را به ورثه قاتل بدهند و او را قصاص كنند ، و اگر خواهند ديه بگيرند بايد دست را اسقاط كنند و باقى را بگيرند ، و اگر دستش در جنايتى بريده نشده و ديه دست خود را نگرفته ، قاتل را در عوض مىكشند و ديه دست را نمىدهد ، و اگر ديه گيرند ديه\r\n\r\n\r\n","description":"","footnote":"\r\n( 1 ) فروع كافى 7 : 316 ح 1 .\r\n","page_name":" 102 ","page_number":102},
  {"content":"\r\n\r\nتمام مىگيرند .\r\nحضرت فرمود : كه چنين يافته‌ام در كتاب امير المؤمنين عليه السلام ، و اكثر علماء به اين روايت عمل كرده‌اند .\r\nو بعضى گفته‌اند : مطلقا ديه دست را رد نمىكند .\r\nششم : در روايت معتبر از حضرت امام محمد باقر عليه السلام منقول است « 1 » كه اگر شخصى انگشتان دست كسى را به برّد و ديگرى باقى كف او را برّد ، اگر خواهد كه دوّم را قصاص كند بايد كه ديه انگشتان را به او بدهد و دست او را به برّد ، و اكثر علماء به اين روايت عمل كرده‌اند .\r\nو بعضى گفته‌اند : دست دوم را نمىتواند بريد ، بايد ارش بگيرد .\r\n\r\nفصل هفتم : در بيان احكام قصاص اعضاء و جراحات\r\nاست ، و شرائط آنها ، و در آن چند مبحث است :\r\nاوّل : آن كه شرط است در قصاص اعضاء كه عمدا آن عضو را قطع كرده باشد به فعلى كه غالبا باعث تلف مىشود ، يا آن كه قصد تلف عضو داشته باشد هر چند آن فعل غالبا سبب نباشد ، چنانچه در قتل عمد مذكور شد ، و ايضا چنانچه در قصاص نفس مذكور شد در قصاص اعضاء نيز شرط است كه در اسلام و آزادى مثل يك ديگر باشند ، يا آن كه شخصى كه جنايت بر او واقع شده كاملتر باشد از آن كه جنايت كرده ، مثل آن كه بنده دست آزاد را ببرد ، يا كافر دست مسلمان را به برّد كه در اين صورت قصاص مىكنند بنده و كافر را .\r\nو اگر زنى عضو مردى را به برّد زن را قصاص مىكنند اگر آن عضو در زن باشد و زيادتى را از زن نمىگيرند .\r\n\r\n\r\n","description":"","footnote":"\r\n( 1 ) چنين روايتى در كتب حديث نيافتم ، ولى روايتى از امام باقر در من لا يحضره الفقيه چنين مىفرمايد : روى الحسن بن محبوب عن هشام بن سالم عن ابى مريم الانصارى ، عن ابى جعفر عليه السلام فى رجلين اجتمعا على قطع يد رجل فقال : ان احب ان يقطعهما ادى إليهما دية يد فاقتسماها ثم يقطعهما ، و ان حب اخذ منهما دية يده ، فان قطع يد احدهما ردّ الذي لم تقطع يده على الذي قطعت يده ربع الدية 4 : 116 ح 1 .\r\n","page_name":" 103 ","page_number":103},
  {"content":"\r\n\r\nو اگر مردى عضو زنى را قطع كند او را قصاص مىكنند ، اگر آن عضو در مرد باشد ، اما زن تفاوت ديه را مىبايد بدهد ، مثل آن كه مردى يك دست زنى را بريده باشد ، و اگر زن خواهد دست او را به برّد مىبايد نصف ديه دست را كه ربع ديه آدمى باشد به او بدهد و دست او را به برّد ، و بيشتر مذكور شد كه تا بثلث ديه نرسد ديه مرد و زن تفاوت نمىكند .\r\nو قصاص اعضاى كافر بعوض مسلمان مىكنند ، و قصاص اعضاى بنده بعوض آزاد مىكنند ، اما اعضاى مسلمان را بعوض كافر و آزاد را بعوض بنده قصاص نمىكنند .\r\nو ايضا شرط است كه عضوى كه قصاص مىكنند با عضو مقطوع در سلامتى و علت مساوى باشند ، يا عضو مقطوع بهتر باشد ، مثل آن كه دست صحيح را بعوض دست شل نمىبرّند ، بلكه ديه دست شل را مىگيرند ، و دست شل را بعوض دست صحيح و دست شل هر دو مىبرّند ، مگر آن كه ارباب خبره و طبيبان حاذق خبر دهند كه اگر اين دست شل بريده شود خونش بند نخواهد شد تا بميرد ، در اين صورت ديه مىگيرند .\r\nدوّم : در كيفيّت قصاص جراحات است ، در جراحات كه بر سر واقع شود و آن را شجّه مىنامند بايد كه در همان موضع از سر كه جراحت كرده است قصاص كنند ، و طول و عرض آن جراحت را به ريسمانى يا غير آن بگيرند كه به همان مقدار قصاص كنند ، و اوّل و آخر آن را نشانى بكنند كه زياده بريده نشود ، اما عمق اعتبار ندارد ، بلكه بايد آن قدر فرو برند كه اسم آن نوع بر آن صادق آيد ، مثل آن كه جراحت موضّحه بوده است ، يعنى استخوان نمايان شده بوده است ، در اين جراحت آن مقدار به ته مىبرند كه استخوان ظاهر شود .\r\nسيّم : شرط است در قصاص جراحت كه در آن بيم خطر مردن نباشد ، و غالب آن باشد كه آن جراحت كشنده نباشد ، پس اگر چنين نباشد و خطر مردن باشد قصاص نمىكنند ، بلكه ديه مىگيرند ، مثل آن كه حربه بر شكم كسى زد كه به اندرون رسيد و او نمرد و زنده ماند ، در اينجا قصاص نمىتوان كرد ، زيرا كه غالبا كشنده است ، و در آنجا به ندرت چنين شده است كه نمرده است . و همچنين جراحتى كه بر سر بزنند و تا مغز سر بشكافد ، آن نيز چون محل خطر است در آن\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nقصاص نيست ، و ديه مىگيرند .\r\nو ايضا قصاص نمىباشد در شكستن استخوان سر ، يا شكستن استخوانهاى بدن يا بدر كردن استخوان از جاى خود ، زيرا كه خطر هست در اكثر ، و در بعضى مقدار جنايت را ضبط نمىتوان كرد مانند شكستن استخوان نمىتوان ضبط كرد كه همان مقدار بشكند و بيشتر نشكند .\r\nچهارم : خلاف است ميان علماء كه آيا بيش از مندمل شدن جراحت مجروح جارح را قصاص مىتوان كرد يا نه ؟ اكثر گفته‌اند : جائز است ، و بعضى گفته‌اند :\r\nبايد صبر كنند تا معلوم شود كه او به اين جراحت نخواهد مرد ، بعد از آن قصاص كنند ، زيرا كه اگر به آن جراحت بميرد قصاص نفس لازم مىشود و قصاص عضو ساقط مىگردد .\r\nپنجم : گفته‌اند : كه قصاص اعضاء را تاخير مىكنند از شدّت گرما و سرما به اعتدال هواء ، و قصاص را با آهن مىكنند كه آسانتر باشد .\r\nو اگر شخصى چشم مردى را به انگشت بدر آورد ، بعضى گفته‌اند : كه او نيز مىتواند به انگشت چشم او را بدر آورد ، و بهتر آن است كه به آهن سرخى بدر آورند كه زجر بسيار واقع نشود .\r\nششم : هر گاه شخصى گوش كسى را ببرد و او در همان ساعت گوش را به جاى خود بچسباند و ملتئم شود ، مشهور آن است كه قصاص ساقط نمىشود ، و گوش جارح را مىتواند بريد ، و خلاف است كه آيا مىتواند گفت كه تا گوش خود را جدا نكنى من نمىگذارم كه گوش مرا به برّى يا نه ؟\r\nو همچنين اگر بعد از قصاص گوش جارح ، مجروح گوش خود را بچسباند باز خلاف است كه آيا جارح مىتواند بگويد كه گوش خود را جدا كن كه مثل من باشى يا نه ؟\r\nو ايضا همين خلاف در گوش جارح هست ، اگر بعد از قصاص گوش خود را بچسباند . و بر هر حال اكثر گفته‌اند : كه اگر خطرى در جدا كردن گوش چسبانيده نباشد مىبايد جدا كند ، براى آن كه بعد از جدا كردن حكم ميته بهم مىرساند ، و با آن نماز نمىتواند كرد ، و جميع احكام مذكوره محل اشكال است .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nهفتم : اعور يعنى كسى كه يك چشم دارد ، يك چشم كسى را كه دو چشم داشته باشد كور كند ، از او قصاص مىكنند هر چند بهر دو ديده كور مىشود ، چشمش كور شود بايست چشم مردم را كور نكند ، و اگر بر عكس باشد كه صحيح العينين چشم صحيح اعور را كور كند چون اين يك چشم به جاى دو چشم او است اگر ديه دهد مىبايد ديه دو چشم را بدهد ، يعنى ديه تمام انسان ، و اگر قصاص كند مشهور آن است كه يك چشمش را كور مىكند و ديه يك چشم را نيز مىگيرد .\r\nو بعضى گفته‌اند : اگر اختيار قصاص كند يك چشم را قصاص مىكند و ديه لازم نمىشود ، و احاديث معتبره بر قول اوّل وارد شده است .\r\nهشتم : هر گاه كسى نور ديدهء شخصى را ضائع كند و حدقه به حال خود باشد او را قصاص مىكنند ، به همان نحو كه حدقه باقى باشد و نورش زائل شود ، چنانچه در روايت معتبر از حضرت صادق عليه السلام منقول است « 1 » كه شخصى به نزد عمر آمد و دعوى كرد بر شخصى كه طبانچه‌اى بر روى او زده كه آب در ديدهء او نزول كرده و ديده‌هايش به حال خود است ، اما هيچ نمىبيند ، آن شخص گفت من ديه چشم را به او مىدهم او قبول نكرد ، عمر عاجز شد و هر دو را به نزد حضرت امير المؤمنين عليه السلام فرستاد كه ميان ايشان حكم نمايد جنايت كننده ديه داد و او راضى نشد تا آن كه دو ديه داد و او راضى نشد و گفت : مىخواهم قصاص كنم ، حضرت فرمود : كه آينه‌اى را گرم كردند و پنبه را تر كردند و بر پلك چشمش در همه اطراف چسبانيدند ، و آينه را در برابر قرص آفتاب داشتند و تكليف كردند او را كه نظر كند در آينه تا نور ديده‌اش بر طرف شود و حدقه‌اش به حال خود ماند ، و اكثر علماء به اين مضمون عمل كرده‌اند .\r\nنهم : قصاص مىباشد در ابروها و موى سر و ريش اگر نرويند ، و اگر برويند ارش خواهد بود ، چنانچه مذكور خواهد شد إن شاء اللَّه .\r\nو در بريدن ذكر نيز قصاص مىباشد و تفاوتى نيست ميان ذكر پير و جوان و كودك و بالغ و ختنه كرده و ختنه نكرده ، اما ذكر صحيح را كه جماع تواند كرد بعوض ذكر عنّين كه جماع نتواند كرد نمىبرّند ، بلكه ثلث ديهء انسان مىگيرند .\r\n\r\n\r\n","description":"","footnote":"\r\n( 1 ) فروع كافى 7 : 319 ح 1 ولى جريان براى عثمان پيش آمده كه بدنبال حضرت على « ع » فرستاد .\r\n","page_name":" 106 ","page_number":106},
  {"content":"\r\n\r\nو در خصيه‌ها نيز قصاص مىباشد ، و در يك خصيه نيز قصاص مىباشد ، مگر آن كه ترسند كه خصيهء ديگر نيز ضائع شود كه در اين صورت ديه مىگيرند .\r\nدهم : حكم قصاص عضو صحيح است به عضو معيوب و بر عكس ، گفته‌اند : عضو صحيح را بعوض عضوى كه خره در آن بهم رسيده باشد قصاص مىكنند اگر چيزى از آن نيفتاده باشد ، و بينى كه احساس بوها كند به عضو بينى كه احساس بو نكند مىبرّند . و گوش شنوا را بعوض گوش كر مىبرّند .\r\nو اگر بعضى از بينى را بريده باشد ملاحظه مىكنند كه نسبت بجميع بينى او چه نسبت دارد همان قدر را مىبرّند ، مثل آن كه آن چه بريده شده نصف بينى او است ، نصف بينى جارح را مىبرند ، و همان مقدار را نمىبرند ، زيرا كه ممكن است كه بينى مجروح بزرگ باشد .\r\nو اگر آن قدر به برّند تمام بينى جارح بريده شود ، و اگر يك جانب بينى را بريده باشد از همان جانب قصاص مىكنند ، و اين احكام همه در گوش جارى است .\r\nو گوش صحيح را بعوض گوش سوراخ كرده مىبرّند ، و اگر گوش دريده را به برّد خلاف است .\r\nبعضى گفته‌اند : گوش صحيح را مىبرّد ، و ديه پاره كردن را به او مىدهد .\r\nو بعضى گفته‌اند : گوش او را تا آنجا كه گوش مجروح صحيح بوده است مىبرّند ، و از براى قدر پاره شده ارش مىگيرند .\r\nيازدهم : در شكستن دندان قصاص نيست بلكه ديه مىگيرند بنا بر مشهور .\r\nو بعضى گفته‌اند : كه اگر توان به همان مقدار كه شكسته است بىزياده و نقصان به برّند قصاص مىكنند . و اگر دندان كسى را بكند چند قسم است :\r\nاوّل : دندان صحيح اصلى را بعوض دندان صحيح اصلى مىتوان كند .\r\nدوم : اگر كسى دندان زيادتى كسى را بكند و خود دندان زيادتى داشته باشد ، دندان زيادتى او را بعوض مىكنند ، و اگر نداشته باشد دندان اصلى را بعوض نمىكنند ، و ديه مىگيرند .\r\nسيّم : اگر بالغى كه دندان شير را انداخته و دندان نو برآورده دندان شير طفلى را بكند كه هنوز نينداخته ، مشهور آن است كه در آن حال قصاصى و ديه نيست ، و\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nانتظار مىكشند تا دندانهاى ديگر بريزد و عوض آنها بيرون آيد ، اگر آن دندان نيز درست روييد ، بعضى گفته‌اند : چيزى بر او لازم نيست ، و اكثر گفته‌اند : ارش لازم است ، يعنى غلامى كه در اين مدت يك دندان نداشته باشد ، يا همين غلام اگر دندان داشته باشد اگر قيمتش تفاوتى داشته باشد آن تفاوت را از ديه آن طفل حساب مىكنند و مىگيرند ، و اگر روييد سياه يا كج يا به غير سمت دندانها ، يا به علت ديگر كه عيب باشد ، يا درازتر از سائر دندانها ، يا كوتاه‌تر از آنها ، در اين صورتها ارش مىگيرند ، چنانچه مذكور شد ، و اگر دندانهاى ديگر روييد ، و آن نروئيد ، اكثر گفته‌اند : كه رجوع مىكنند به اهل خبره ، اگر گويند ممكن است برويد ، تا مدتى انتظار آن مدّت مىكشند .\r\nو بعضى گفته‌اند : تا يك سال انتظار مىكشند موافق روايتى ، اگر نروئيد اكثر گفته‌اند : قصاص مىتوان كرد كه دندان او را بكنند ، و بعضى بديه قائل شده‌اند ، و بعضى موافق چند روايت « 1 » قائل شده‌اند كه براى هر دندان طفل يك شتر مىدهند .\r\nچهارم : اگر بالغى دندان بالغى را بكند كه هيچ يك دندان شير نداشته باشند ، در اينجا خلاف نيست كه قصاص مىباشد ، و ليكن اگر اهل خبره و وقوف گويند كه اين دندان عوضش خواهد روييد ، اكثر گفته‌اند : تأخير مىكنند قصاص و ديه را تا آن كه برويد ، يا يأس حاصل شود كه نمىرويد ، پس اگر نرويد قصاص يا ديه ثابت است ، و اگر صحيح و سالم برويد بعضى گفته‌اند : نه ارش ثابت مىشود و نه ديه ، و مشهور آن است كه ارش مىباشد ، به آن معنى كه مذكور شد ، و بعضى احتمال داده‌اند كه در اين صورت قصاص ساقط نمىشود ، زيرا كه اين عطيهء تازه‌اى است كه خدا به او داده است .\r\nو اگر معيوب برويد ارش عيب را مىگيرد ، و اگر دندان جنايت كنند بعد از قصاص برويد بار ديگر قصاص نمىكنند بنا بر مشهور .\r\nپنجم : در قصاص دندان شرط است كه مثل آن را قصاص كنند ، پس دندانهاى پيش را بعوض دندانهاى آسيا يا دندانهاى جانب راست را بعوض دندانهاى جانب چپ و بر عكس قصاص نمىكنند .\r\n\r\n\r\n","description":"","footnote":"\r\n( 1 ) فروع كافى 7 : 334 ح 10 .\r\n","page_name":" 108 ","page_number":108},
  {"content":"\r\n\r\nدوازدهم : در احكام زيادتى و نقصان عضو جانى و مجنىّ عليه است ، اگر كسى كه يك انگشت دست راستش كم باشد دست كسى را به برّد كه انگشتانش تمام باشد اگر ديه گيرد ديه دست تمام مىگيرد ، و اگر قصاص كند خلافى نيست در آن كه دست ناقص را بعوض دست كامل مىتواند بريد ، اما خلاف است در آن كه آيا طلب ديه انگشت ناقص مىتواند كرد يا نه ؟\r\nبعضى گفته‌اند : مطلقا مىتواند گرفت ، و بعضى گفته‌اند : مطلقا نمىتواند گرفت ، و بعضى گفته‌اند : اگر يك انگشت بحسب خلقت كم بوده ، يا به آفت آسمانى افتاده عوض ندارد ، و اگر به قصاص بريده‌اند يا ديه آن را گرفته ديهء انگشت را مىبايد بدهد ، و قول اوّل مشهورتر است .\r\n\r\n","description":"","footnote":"","page_name":" 109 ","page_number":109},
  {"content":"\r\n . \r\n","description":"","footnote":"","page_name":" 110 ","page_number":110},
  {"content":"\r\n\r\n\r\nمطلب دوّم : در بيان احكام ديات است\r\n، و در آن چند فصل است :\r\n\r\nفصل اوّل : در بيان مقدار و احكام ديات انواع قتل\r\nاست ، و در آن دو مقصد است :\r\n\r\nمقصد اوّل : در بيان مقدار ديه قتل\r\nاست ، دانستى كه قتل بر سه قسم است : عمد ، و شبه عمد ، و خطاء اما ديهء قتل عمد يا صد شتر است كه هر يك مسنّه باشند ، يعنى پنج سال يا زياده داشته باشند ، يا دويست گاو ، يا دويست حلّهء يمنى كه هر حلّه دو جامه است از برد يمنى يا هزار اشرفى ، يا هزار گوسفند ، يا ده هزار درهم .\r\nو در قتل عمد قصاص لازم مىشود با شرائطى كه گذشت ، و اگر بديه راضى شوند ديه يكى از اينها است ، و اگر راضى نشود مگر به زياده از اينها بايد آن قدر بدهند كه راضى شود ، و ديه عمد را در عرض يك سال مىدهند ، و ظاهر كلام بعضى از قدماى علماء هزار حلّه است كه هر حلّه دو جامه است ، و حلّه سند معتبرى ندارد ، و مشهور ميان علماء آن است كه قاتل مخيّر است هر يك از اينها را كه خواهد مىدهد ، و بعضى گفته‌اند : اگر قاتل از جماعتى است كه غالب مال ايشان شتر است ، مانند اهل باديه شتر مىدهند ، و اگر غالب مال ايشان گاو است ، گاو مىدهند .\r\nو همچنين در سائر اجناس ، و مشهور در ديه شبه عمد اگر شتر دهند آن است كه سى و سه شتر ماده دو ساله پا در سه ( گذاشته باشد ) ، و سى سه شتر ماده سه ساله پا در چهار ، و سى و چهار شتر پنج ساله پا در شش آبستن بدهند ، و ظاهر حديث آن است كه بر همه شتر نر جهانيده باشند ، و بعضى گفته : سى شتر ماده دو ساله ، و سى شتر ماده سه ساله ، و چهل شتر حامله ، و در سائر ديه‌ها مثل سابق است ، و اين ديه موافق مشهور در عرض دو سال داده مىشود ، و اين ديه و ديه سابق هر دو از مال قاتل داده مىشود ، و ديه خطاء موافق مشهور بيست شتر ماده يك ساله پا در دو است ، و بيست شتر نر دو ساله پا در سه ، و بيست شتر ماده دو ساله پا در سه ، و\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nسى شتر ماده سه ساله پا در چهار ، و بر قول ديگر بيست و پنج شتر مادهء يك ساله ، و بيست و پنج شتر مادهء دو ساله ، و بيست و پنج شتر مادهء سه ساله ، و بيست و پنج شتر مادهء چهار ساله ، و اين ديه در عرض سال داده مىشود ، خواه ديه قتل باشد ، و خواه ديهء اعضاء ، و بر قاتل نيست بر عاقلهء او است ، چنانچه مذكور خواهد شد إن شاء اللَّه .\r\nو در سائر ديات از طلا و نقره و گاو و گوسفند و حلّه مثل آن است كه در عمد مذكور شد .\r\nو اگر كسى مسلمانى را در ماه‌هاى حرام بكشد ، يعنى ماه ذى القعده ، و ذى الحجّه ، و محرم و رجب مىبايد يك ثلث ديه بر ديه بيفزايد و بدهد از هر جنسى كه دهد ، و جمعى از فقهاء قائل شده‌اند : كه اگر در حرم مكّه بكشد نيز اين حكم دارد ، و اكثر متأخران گفته‌اند : مستندى ندارد ، و غافل شده‌اند در تهذيب ، و كلينى هر دو حديثش مذكور است . « 1 »\r\nو اگر هم در حرم باشد و هم در ماه حرام ، بعضى گفته‌اند : يك ثلث كافى است ، و بعضى به دو ثلث قائل شده‌اند ، كه اضافه بايد كرد ، و در ديهء اعضاء اگر در اشهر حرام واقع شود چيزى زياد نمىشود ، و ديهء زن در جميع اجناس مذكوره نصف ديهء مرد است ، و ديهء ولد الزنا اگر اظهار اسلام كند موافق مشهور مثل ديهء مسلمان است .\r\nو بعضى گفته‌اند : مثل ديه كافر ذمّى است ، و بعضى گفته‌اند : در اصل ديه ندارد ، و در ديه ذمّى يعنى يهودى و نصرانى و مجوسى كه جزيه دهند و در امان باشند خلاف است ، اكثر گفته‌اند : كه هشتصد درهم است ، و در بعضى از روايات چهار هزار درهم وارد شده است ، « 2 » و در بعضى موافق ديه مسلمان نيز وارد شده است ، و حمل كرده‌اند بر كسى كه عادت كرده باشد به كشتن ايشان ، امام عليه السلام مىتواند كه ديه ايشان را غليظ گرداند تا رفع جرأت او بشود .\r\n\r\n\r\n","description":"","footnote":"\r\n( 1 ) تهذيب الاحكام 10 : 215 ح 1 .\r\n( 2 ) من لا يحضره الفقيه 4 : 91 ح 6 .\r\n","page_name":" 112 ","page_number":112},
  {"content":"\r\n\r\nو بنا بر مشهور ديه زن ذميّه چهار صد درهم است ، و ديه غلام قيمت او است ، ما دام كه زياده از ديه حر نباشد . و اگر زياده باشد بديه آزاد برمىگردد ، و زيادتى را اعتبار نمىكنند ، و جراحتهاى اعضاى او را نسبت به قيمتش اعتبار مىكنند ، پس اگر جنايتى بر او واقع شود كه در آزاد نصف ديه باشد در او نصف قيمت خواهد بود ، چنانچه گذشت .\r\n\r\nمقصد دوّم : در بيان مقدار درهم و دينار\r\nاست ، موافق زرهاى اين زمان چون موافق مشهور اختيار دادن اجناس مذكوره با قاتل و جارح است ، و غالبا غير طلا و نقره متعارف نيست كه داده شود ، بايد كه مقدار درهم و دينار معلوم شود .\r\nبدان كه : خلافى نيست ميان علماء كه دينار در جاهليت و اسلام تفاوت نكرده است ، و دينار و مثقال شرعى يكى است ، و هر يك موافق اشرفى تمام الوزن دو بتّى چهار دانك و نيم مثقال صيرفى است ، يعنى سه ربع مثقال صرّافان است .\r\nپس هزار دينار به حساب اين زمان هزار اشرفى تمام عيار است ، و در زمان سابق چون نقره گرانتر يا طلا ارزانتر بوده ، يك دينار مساوى ده درهم بوده است ، لهذا ده هزار درهم بعوض هزار دينار مقرر شده است ، و در اين زمان از دو برابر نيز تفاوت بيشتر شده است ، و چون بنا بر مشهور اختيار با قلّ است زياده از مقدار ده هزار درهم ايشان را جبر نمىتوان كرد ، اگر چه احوط آن است كه ديه دهنده به حساب طلا بدهد .\r\nو درهم موافق آن چه فقير در رساله اوزان « 1 » تحقيق كرده‌ام موازى شصت و سه دينار فارسى است ، اعنى سه بيستى و سه نار موافق عباسى ده دانگى قديم ، و موافق زر نه دانگ و نيمى جديد درهم ، موازى شصت و شش دينار و نه جزء از نوزده جزء يك دينار خواهد بود كه از سيزده غار به كى و نيم كمتر باشد .\r\nپس ديه مرد آزاد كه ده هزار درهم است به زرّ ده دانگى قديم شصت و سه تومان است ، و به زرّ نه دانگ و نيمى جديد شصت و شش تومان و سه هزار و صد و\r\n\r\n\r\n","description":"","footnote":"\r\n( 1 ) المسماة به ميزان المقادير من اول تصانيف العلامة المجلسي طبعت في بمبئي سنة 1300 و فى طهران سنة 1310 ، تاريخ الفراغ من تأليفه سنة 1063 ، الذريعة 23 / 319 .\r\n","page_name":" 113 ","page_number":113},
  {"content":"\r\n\r\nپنجاه و هشت دينار است و ديه زن نصف اين مبلغ است .\r\nو ديه اهل ذمّه موافق مشهور كه هشتصد درهم است بضرب جديد ، پنج تومان و سه هزار و پنجاه و سه دينار [ است 
  ] ، و سائر ديات كه إن شاء اللَّه بعد از اين مذكور مىشود بر اين قياس است ، و به اين حساب معلوم مىتواند شد .\r\n\r\nفصل دوّم : در اسباب ضمان كه موجب ديه مىگردد\r\n، و آن بر سه نوع است :\r\n\r\nنوع اوّل : آن كه خود مباشر باشد نه بعمد\r\n، و آن افراد بسيار دارد :\r\nاوّل طبابت كردن ، و مشهور ميان علماء آن است كه اگر طبيب بىوقوف باشد ، يا معالجهء طفلى يا ديوانه بدون رخصت ولىّ شرعى او كند ، يا بالغى را بى رخصت او معالجه كند ضامن است كه ديه از مال خود بدهد ، و اگر طبيب حاذق باشد و به رخصت بيمار معالجه كند و تلف شود چند قول است : يكى آن كه ضامن است مطلقا ، و مىبايد ديه بدهد هر چند گناه كار نباشد ، و بعضى گفته‌اند : مطلقا ضامن نيست ، و بعضى گفته‌اند : اگر بيشتر ابراء ذمّه او كرده است بيمار ، ضامن نيست ، و الّا ضامن است .\r\nچنانچه در روايتى از حضرت امير المؤمنين عليه السلام منقول است « 1 » كه هر كه طبابت كند ، يا بيطارى « 2 » كند بايد كه برائتى بگيرد از ولىّ او ، و الّا او ضامن است ، و در حديث ديگر « 3 » منقول است كه آن حضرت حكم كرد به ضامن بودن ختّانى كه در وقت ختنه حشفه طفلى را بريده بود .\r\nدوّم : آن كه كسى كه در خواب بر روى كسى بغلطد ، يا به سبب ديگر كسى را بكشد ، يا مجروح كند ، اكثر گفته‌اند : ديه بر عاقلهء او است ، و بعضى گفته‌اند : از\r\n\r\n\r\n","description":"","footnote":"\r\n( 1 ) فروع كافى 7 : 364 ح 1 و تهذيب الاحكام 10 : 234 ح 58 .\r\n( 2 ) دام پزشك .\r\n( 3 ) تهذيب الاحكام 10 : 234 ح 61 .\r\n","page_name":" 114 ","page_number":114},
  {"content":"\r\n\r\nمال خود مىدهد .\r\nسيّم : هر گاه مردى در جماع قبل يا دبر زن خود ، يا در فشردن او در برگرفتن او عنفى بكند كه زن بميرد مشهور آن است كه ديه به مال او لازم است .\r\nچهارم : مشهور آن است كه اگر كسى متاعى بر سر خود بگيرد كه به جايى ببرد و بر آدمى بخورد و او را بكشد يا جراحتى بكند ، از مال خود ضامن است كه ديه بدهد .\r\nپنجم : هر گاه كسى صدايى بر كسى بزند و او بميرد ، اگر صدا به بالغى زند كه غافل نباشد و بيمار و ديوانه نباشد ، ظنّ غالب حاصل خواهد بود كه از آن صدا نمرده است و به مرگ خود مرده است ، چيزى بر او لازم نيست ، و اگر آن مرد بيمار يا كودك يا ديوانه يا غافل باشد و مقارن آن صدا بميرد ، مشهور آن است كه ديه بر او لازم است در مال او ، و بعضى گفته‌اند : ديه بر عاقله او است . و همچنين است حكم اگر به شمشير بر كسى حمله كند و او بميرد .\r\nششم : هر گاه به شمشير بر كسى حمله كند و او بگريزد و در گريختن به چاهى يا از بامى بيفتد ، يا شيرى او را به درد ، بعضى گفته‌اند : مىبايد ديه بدهد .\r\nو بعضى گفته‌اند : اگر كور باشد ديه مىدهد ، و الّا ديه بر او نيست ، و بعضى گفته‌اند : اگر در گريختن بىاختيار باشد بر او ديه لازم است .\r\nهفتم : هر گاه دو كس در دويدن بر يك ديگر بخورند و هر دو بميرند و ارث هر يك نصف ديه از وارث ديگرى مىگيرند ، و اگر يكى بميرد نصف ديه بر ديگرى لازم مىشود ، و بعضى موافق روايتى كلّ ديه قائل شده‌اند .\r\nو اگر دو غلام بر يك ديگر بخورند و هر دو بميرند خون هر دو هدر است ، و اگر يكى بميرد نصف ديه او تعلّق بر قبهء زنده مىگيرد ، و اگر دو سواره در تاختن بر يك ديگر بخورند اگر هر دو با اسبشان بميرند نصف ديه هر يك و نصف قيمت اسبش بر ورثه ديگرى لازم است كه از مال او بدهند ، و اگر يكى بميرد با اسبش نصف ديه او و نصف قيمت اسبش بر ديگرى لازم است بنا بر مشهور .\r\nو اگر دو طفل نابالغ سوار شوند و اسب بتازند و بر يك ديگر برخورند و بميرند نصف ديه هر يك بر عاقلهء ديگرى است .\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nهشتم : اگر شخصى در ميان تيراندازان بگذرد و تيرى بر او بخورد و بميرد اگر تيرانداز گفته باشد : كه با خبر باش ، و او شنيده باشد ، و باز آمده باشد خونش هدر است ، و اگر نگفته باشد ، يا گفته باشد و او نشنيده باشد در وقتى كه او را حذر ممكن نباشد ، ديه بر عاقله تيرانداز است ، و اگر كسى كودكى را بر دوش گرفته در ميان ايشان بگذراند و تير بر آن كودك بخورد و بكشد ، بعضى گفته‌اند : ديه بر آن است كه كودك را به دوش گرفته ، و بعضى گفته‌اند : بر عاقلهء تيرانداز است .\r\nنهم : روايتى وارد شده است كه در زمان حضرت امير المؤمنين عليه السلام « 1 » دخترى بر دوش دخترى سوار شد دختر ديگر چوبى يا دستى بر دختر دوّم زد او بر جست و دختر اوّل از دوش او افتاد و مرد ، حضرت فرمود : كه آن دو دختر هر يك نصف ديه او را بدهند ، و اكثر علماء به اين روايت عمل كرده‌اند ، و بعضى موافق روايت ديگر قائل شده‌اند كه ديه او سه حصه مىشود ، يك حصه تعلق به دختر مرده دارد كه سوار شده و آن ساقط مىشود ، و آن دو دختر ديگر هر يك ثلث ديه را مىدهند .\r\nو بعضى گفته‌اند : اگر دخترى كه او برداشته بود بىاختيار برجسته است ، تمام ديه را آن مىدهد كه چوب زده است ، و اگر به اختيار برجسته است تمام ديه را خود مىدهد .\r\nدهم : مشهور ميان علماء آن است كه هر كه در شب كسى را از خانه بيرون برد ضامن است تا او را به خانه برگرداند ، و اگر برنگرداند مىبايد ديه او را بدهد ، مگر آن كه ثابت كند كه او را ديگرى كشته است ، پس از او ديه ساقط مىشود ، اين در صورتى است كه او ناپيدا شود ، و اگر او را مرده بيابند و اثر قتلى بر او نباشد اكثر گفته‌اند : باز ديه بر او لازم است ، و بعضى گفته‌اند : در اين صورت ديه از او ساقط مىشود و اگر او را كشته بيابند و بر ديگرى كشتن او را ثابت نكنند ، بعضى گفته‌اند : او را بعوض مىتوان كشت ، و اكثر گفته‌اند : ديه مىدهد ، و بعضى گفته‌اند : اگر لوثى متحقق باشد نسبت به آن شخص كه او را برده ، يا ديگرى ، به حكم قسامه عمل مىكنند ، و اگر قتل عمد به قسامه ثابت شود آن كه قسامه براى او شده او را مىكشند ، و اگر شبه عمد يا خطاء ثابت شود ديه مىگيرند از او ، و\r\n\r\n\r\n","description":"","footnote":"\r\n( 1 ) تهذيب الاحكام 10 : 241 ح 10 .\r\n","page_name":" 116 ","page_number":116},
  {"content":"\r\n\r\nاگر لوث نباشد از آن كه او را از خانه بدر برده ديه مىگيرند .\r\nو از عمر بن ابى المقدام « 1 » منقول است كه گفت : من در مسجد الحرام بودم ، و ابو جعفر دوانيقى « 2 » از خلفاى بنى عباس مشغول طواف بود ، و مردى او را ندا مىكرد كه اى امير اين دو مرد شب به خانهء برادرم آمدند و او را بيرون بردند از خانهء خود ، و بسوى من برنگشت و به خدا سوگند كه نمىدانم چه كردند با او ، دوانيقى گفت : چه كرديد با او ؟ گفتند : اى امير به او سخن گفتيم و باز به خانهء خود برگشت ، با ايشان گفت : كه فردا وقت نماز عصر در همين مكان نزد من بياييد ، چون روز ديگر وقت عصر نزد او حاضر شدند دستش در دست حضرت امام جعفر صادق عليه السلام بود ، به حضرت گفت : ميان ايشان حكم كن ، حضرت فرمود : كه خود ميان ايشان حكم كن ، حضرت را سوگند داد كه ميان ايشان حكم كن ، پس براى آن حضرت جاى نماز از حصيرى گستردند و حضرت بر روى آن نشست ، و دو خصم آمدند و در برابر آن جناب نشستند ، چون ايشان دعوى و جواب دعوى را بنحو روز گذشته عرض كردند ، حضرت به كاتب خليفه خطاب كرد كه اى پسر بنويس : بسم اللَّه الرحمن الرحيم رسول خدا صلى اللَّه عليه و آله فرمود : كه هر كه مردى را از خانه بيرون برد ضامن است ، مگر آن كه گواه بگذارند كه او را به خانه برگردانيده است ، اى غلام اين را ببر و گردنش را بزن ، گفت : يا ابن رسول اللَّه من او را نكشتم ، من او را نگاهداشتم و رفيق من كارد بر او زد و او را كشت ، حضرت فرمود : كه اى غلام دست از او بردار و رفيقش را بكش ، رفيق گفت : يا ابن رسول اللَّه من عذابى نكردم او را ، به يك ضرب كشتم ، حضرت برادر مقتول را گفت كه اين را گردن بزن به قصاص برادر خود ، و آن كه او را نگاهداشته بود حكم فرمود : كه به زندان برند تا زنده باشد ، در زندان باشد ، و هر سال پنجاه تازيانه‌اش بزنند .\r\nمؤلف گويد : كه گويا حضرت در اين واقعه بعلم خود عمل كردند ، چون بعلم امامت مىدانستند كه ايشان او را كشته‌اند ، و به اين تدبير ايشان را به اقرار آوردند ، مانند اكثر قضاياى جد امجد خود حضرت امير المؤمنين صلوات اللَّه عليهما .\r\n\r\n\r\n","description":"","footnote":"\r\n( 1 ) تهذيب الاحكام 10 : 221 ح 1 .\r\n( 2 ) عبد اللَّه بن محمد ابو جعفر خليفه عباسى ( 95 - 158 ) ه‍ .\r\n","page_name":" 117 ","page_number":117},
  {"content":"\r\n\r\nيازدهم : طفلى را كه بداية بدهند كه به خانهء خود برده شير بدهد و بعد از آن كه بياورد مادر و اقارب طفل گويند كه طفل ما نيست او را سوگند مىدهند ، و قولش مسموع است ، مگر آن كه معلوم باشد كه غير آن طفل است ، در اين صورت مىبايد ديه آن طفل را بدهد اگر طفل ديگر نياورد كه محتمل باشد كه آن طفل است .\r\nدوازدهم : اگر دايه‌اى در خواب بر روى طفل بگردد و او را هلاك كند ، روايات بسيار وارد شده است كه اگر غرض او از دايه شدن طلب فخر و عزّت بوده است ديه بر مال او است ، و اگر از جهت فقر و تنگ دستى دايه شده است ، ديه بر عاقلهء او است ، و اكثر قدماء به اين روايت عمل كرده‌اند ، و اكثر متأخرين قائل شده‌اند كه ديه مطلقا بر عاقله است ، و اوّل قويتر است .\r\nسيزدهم : در روايتى از حضرت صادق عليه السلام منقول است « 1 » در باب دزدى كه به خانهء زنى رفت و اسباب خانه را جمع كرد و با زن زنا كرد و فرزند آن زن خواست كه او را دفع كند فرزند را كشت و اسباب را برداشت كه بيرون برد زن دزد را كشت ، حضرت فرمود كه از وارثان دزد ديه پسر را مىگيرند ، و چهار هزار درهم براى آن زن كه به جبر با او زنا كرده از مال دزد بگيرند ، و خون دزد هدر است ، و اكثر قدماء عمل بروايت كرده‌اند ، و متأخران مناقشها در بعضى احكام مذكوره كرده‌اند .\r\nچهاردهم : در روايت ديگر « 2 » از آن حضرت عليه السلام منقول است در باب زنى كه در شب زفاف يار خود را آورده و در حجلهء خود پنهان كرد ، چون شوهر ارادهء مجامعت كرد ، يار از پرده درآمد و خواست شوهر را بكشد ، شوهر غلبه كرد و او را كشت و زن شوهر را كشت ، حضرت فرمود : كه زن بايد ديه آن يار را بدهد كه او را فريب داده و به آن خانه آورده ، و زن را به قصاص شوهر مىكشند و جمعى از علماء گفته‌اند : كه خون يار هدر است ، و ديه ندارد .\r\nپانزدهم : در حديث صحيح « 3 » وارد شده است كه در زمان حضرت امير المؤمنين صلوات اللَّه عليه چهار كس با هم شراب خوردند و دو كس مجروح شدند ، و دو كس كشته شدند ، حضرت فرمود : كه ديهء آن دو كس كه كشته شده‌اند بر آن دو\r\n\r\n\r\n","description":"","footnote":"\r\n( 1 ) من لا يحضره الفقيه 4 : 121 ح 1 .\r\n( 2 ) من لا يحضره الفقيه 4 : 122 ح 1 .\r\n( 3 ) تهذيب الاحكام 10 : 240 ح 6 .\r\n","page_name":" 118 ","page_number":118},
  {"content":"\r\n\r\nكس است كه مجروحند ، و ديه جراحت خود را از ديه كشتها كم مىكنند .\r\nو در روايت ديگر « 1 » وارد شده است كه ديه دو مقتول را بر قبيله‌هاى چهار كس حواله مىكنند ، و ديهء دو مجروح را از ديه كشته‌ها برمىدارد .\r\nشانزدهم : در دو روايت معتبر وارد شده است « 2 » كه در زمان حضرت امير المؤمنين صلوات اللَّه عليه شش طفل در ميان نهر فرات بازى مىكردند ، يكى از ايشان غرق شد ، از آن پنج نفر كه مانده بودند دو نفر شهادت دادند كه آن سه نفر ديگر او را غرق كردند ، و آن سه نفر شهادت دادند كه اين دو نفر او را غرق كردند ، حضرت فرمود : كه آن دو نفر كه سه كس بر ايشان شهادت دادند سه خمس ديه را مىدهند ، و آن سه نفر كه دو كس بر ايشان گواهى داده‌اند ، دو خمس ديه را مىدهند ، و اكثر متأخرين اين حكم را مخصوص آن واقعه دانسته‌اند ، و با وجود لوث به قسامه قائل شده‌اند .\r\n\r\nنوع دوّم : آن است كه سبب شده باشد نه مباشر\r\n، و آن نيز افراد بسيار دارد :\r\nاوّل : آن كه سنگى نصب كند ، يا چاهى بكند و كسى پايش بر سنگى برآيد و بيفتد ، يا در چاه بيفتد و بميرد ، اگر اينها را در ملك خود كرده باشد و كسى به سبب آن هلاك شود ضامن نيست ، مگر آن كه شخصى را به خانه تكليف كند و او كور باشد ، يا هوا تار باشد ، يا سر چاه را پوشيده باشد و به او نگويد كه اين سنگ يا چاه بر سر راه است ، در اين صورت اكثر گفته‌اند : ضامن است ديه او را ، و همچنين اگر در صحراى مباحى كرده باشد بر او ضمانى نيست ، و اگر در ملك ديگرى كرده باشد به رخصت او باز ضامن نيست ، و اگر بىرخصت او كرده باشد و سبب تلف كسى شود موافق مشهور ضامن است ، و اگر در شارعى چاه كنده باشد و كسى در آن بيفتد و بميرد اگر در شارع تنگى باشد يا در شارع گشاد در ميان شارع كه غالبا محل مرور است بكند ، اكثر گفته‌اند : مطلقا ضامن است ، و اگر شارع فراخى باشد و در كنار شارع بكند در جائى كه بر آن مرور واقع مىشود اگر\r\n\r\n\r\n","description":"","footnote":"\r\n( 1 ) تهذيب الاحكام 10 : 240 ح 5 .\r\n( 2 ) تهذيب الاحكام 10 : 239 ح 3 .\r\n","page_name":" 119 ","page_number":119},
  {"content":"\r\n\r\nبراى مصلحت آب خوردن عامهء مسلمانان يا از براى جمع شدن آب باران باشد ، اكثر گفته‌اند : ضامن نيست ، و بعضى در اينجا نيز به ضمان قائل شده‌اند ، و بعضى گفته‌اند : اگر به اذن امام عليه السلام كنده است ضامن نيست ، و الّا ضامن است ، و اگر از براى مصلحت خود كنده باشد مانند بيت الخلاها كه در شارع مفتوح مىكنند ، ضامن است ديه هر كه را در آن بميرد يا مجروح شود بنا بر مشهور .\r\nدوّم : اگر مسجدى در كنار شارع بسازد و سبب تلف كسى شود ، بعضى گفته‌اند : ضامن نيست ، و بعضى گفته‌اند : اگر به اذن امام عليه السلام ساخته است ضامن نيست . و بنا بر مشهور كه احياى زيادتى طريق مسلمانان جائز نيست مسجد ساختن حرام است ، و مطلقا ضامن است .\r\nسيّم : اگر كسى فرزند خود را به كسى دهد كه شنا تعليم او كند و او غرق شود ، اگر تقصير كرده است ضامن است ديه آن طفل را ، و اگر تقصير نكرده است خلاف است ، اكثر گفته‌اند : ضامن نيست و بعضى حكم به ضمان كرده‌اند .\r\nو اگر طفلى يا ديوانه‌اى را بىرخصت ولىّ شرعى ببرد كه شنا تعليم كند و غرق شود ضامن است .\r\nچهارم : اگر ده نفر منجنيقى بيندازند و سنگ رد شود و بر يكى از ايشان واقع شود و بميرد ، خود با نه نفر ديگر شريكند در قتل او ، يك عشر حصهء مقتول ساقط مىشود ، و بر هر يك از نه نفر ديگر ده يك ديه او لازم مىشود .\r\nو اگر منجنيقى را بر شخص مخصوصى ببندند و به قصد او بيندازند و بر او واقع شود و بميرد حكم قتل عمد دارد و باعث قصاص مىشود . و بعضى از علماء موافق روايتى « 1 » قائل شده‌اند كه اگر سه كس شروع كنند در خراب كردن ديوارى و بر يكى از ايشان فرود آيد و او بميرد ، جميع ديه او بر دو نفر ديگر لازم است .\r\nو اكثر گفته‌اند : چون خودش نيز دخيل بوده است بر هر يك از آنها ثلث ديه لازم مىشود .\r\nپنجم : هر گاه دو كشتى در اثناى حركت بر يك ديگر بخورند و هر دو شكسته شوند و اموال و نفوس تلف شوند ، اگر باد اختيار را از دست هر دو گرفته و بدون اختيار ايشان واقع شده است ، هيچ يك ضامن نيستند ، و اگر به اختيار ايشان\r\n\r\n\r\n","description":"","footnote":"\r\n( 1 ) تهذيب الاحكام 10 : 241 ح 8 .\r\n","page_name":" 120 ","page_number":120},
  {"content":"\r\n\r\nحركت مىكرده و صاحب كشتى كه كشتى را مىرانده و صاحب مال يكى است نصف قيمت هر كشتى و نصف اموال هر كشتى هدر است ، و نصف قيمت سر كشتى و آن چه در آن بوده از اموال بر صاحب كشتى ديگر است ، و اگر كشتى از ملّاحان است و اموال از ديگران ، نصف قيمت هر كشتى بر ديگرى است و هر دو ضامن جميع اموال هر دو كشتى خواهند بود براى صاحبانش .\r\nو اگر جمعى در كشتيها تلف شده باشند ، اگر عمد كرده‌اند قصاص بر ايشان لازم مىشود ، و اگر به خطا كرده‌اند ديه بر مال ايشان لازم مىشود .\r\nششم : اگر كسى در ملك خود يا در زمين مباحى ديوارى بسازد و منهدم شود و كشتى تلف شود او ضامن نيست ، و اگر ديوارى متصل به شارع يا به خانهء هم‌سايه بسازد اگر راست ساخته ، يا مائل به خانهء خود ساخته و منهدم شود و كسى تلف شود ضامن نيست ، و اگر ديوار را مائل به خانهء هم‌سايه يا مائل به شارع ساخته و خراب شود ، يا بعد از ساختن ميل كند به شارع يا به خانه هم‌سايه و تواند اصلاح كرد و نكند ، يا اثر انهدام در ديوار ظاهر شد و علاج نكرد تا خراب شد در همهء اين صور اگر كسى تلف شود يا مجروح شود ضامن است على المشهور .\r\nهفتم : مشهور ميان علماء - رضوان اللَّه عليهم - آن است كه جائز است ناودان بر راه مسلمانان نصب كرد ، و همچنين جوبها از ديوار بيرون آوردن و پنجره‌ها و روزنه‌ها ساختن ما دام كه مرتفع باشند و ضرر به پياده و سواره و كجاوه نرسانند ، اگر چه روايات وارد شده است كه حضرت صاحب الامر عليه السلام كه ظاهر شود اينها را از راه مسلمانان بر طرف خواهد كرد « 1 » .\r\nو بنا بر مشهور كه جائز است اگر بيفتد و كسى را بكشد يا مجروح كند ، يا مال كسى را تلف كند خلاف است در ضامن بودن صاحب ناودان و غير آن ، و جمع كثير از علماء قائل نشده‌اند كه ضامن است ديه نفوس و قيمت اموال را از مال خود ، و بنا بر ضمان اگر آن چه از ناودان بيرون است بيفتد خلافى ميان قائلين به ضمان نيست كه همه را ضامن من است ، و اگر همه ناودان بيفتد كه بعضى در ميان ديوار او است و بعضى بيرون اكثر گفته‌اند : كه مطلقا نصف آن چه تلف شده است ضامن است ،\r\n\r\n\r\n","description":"","footnote":"\r\n( 1 ) بحار الأنوار 52 ح 61 .\r\n","page_name":" 121 ","page_number":121},
  {"content":"\r\n\r\nو بعضى گفته‌اند : قياس مىكنند قدر بيرون ديوار و قدر اندرون را و به نسبت اندرونى ضامن نيست ، و به نسبت بيرونى ضامن است .\r\nهشتم : اگر آتشى در ملك ديگرى بىرخصت او برافروزد و باد آتش را به امتعه و اموال او برساند و تلف نفوس و اموال بشود همه را ضامن است ، و اگر در ملك خود يا در زمين مباحى آتش برافروزد و چنين مفسده‌اى مترتب شود اگر مظنّهء تعدّى به همسايه نباشد ، يا اكتفاء به قدر ضرورت كرده باشد ضامن نيست ، و اگر در وقت وزيدن باد تند زياد از قدر احتياج آتش برافروزد و آتش در خانهء هم‌سايگان بيفتد ضامن است بنا بر مشهور .\r\nنهم : اگر اسب كسى در ميان شارع بول كند و پاى كسى از آن بلغزد و بيفتد و بميرد بعضى گفته‌اند : ضامن است ديه او را .\r\nو همچنين اگر پاى كسى بدر رود و متاعى را بيندازد و بشكند او ضامن است ، و اكثر گفته‌اند : ضامن نيست ، و اگر راه را آب به پاشند و كسى بلغزد يا اسب كسى بيفتد و اسب يا صاحبش تلف شوند ، يا پوست خربزه يا هندوانه ، يا خيار و امثال اينها را از چيزهاى لغزنده بر سر راه بيندازند و كسى به سبب آن تلف شود ، يا مال كسى ضايع شود خلاف است ميان علماء بعضى در اينها همه حكم به ضمان كرده‌اند ، و بعضى گفته‌اند : مطلقا ضامن نيست ، و بعضى گفته‌اند : كه اگر اينها را ديده و مىتوانسته است حذر كردن و نكرده است ضامن نيست ، و الّا ضامن است ، و مسأله خالى از اشكالى نيست .\r\nدهم : اگر كوزه‌اى را بر بام خانهء خود بگذارند و بيفتد به شارع و كسى را تلف كند ، يا مالى را ضايع كند ، اگر تقصيرى در گذاشتن نكرده مشهور آن است كه ضامن نيست .\r\nيازدهم : اگر شترى مست شود ، يا حيوانى سركش و موذى شود ، يا سگ درنده باشد ، بايد صاحبشان محافظت آنها بكند ، و اگر نكند جنايت آنها را موافق مشهور ضامن است ، و اگر نداند كه آنها چنين‌اند ، يا داند و تقصيرى در محافظت آنها نكرده باشد ضامن نيست ، و اگر آنها بر كسى حمله كنند و او براى دفع ضرر از خود چيزى بر آنها بزند و بميرند ضامن نيست ، و اگر از غير جهت دفع بكشد ضامن است .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nو اگر گربهء كسى ضرر رساند صاحبش ضامن نيست ، اما گفته‌اند اگر ضرر رساند مىتواند كشت .\r\nدوازدهم : اگر حيوانى به طويلهء حيوان ديگر برود و آن را بكشد يا مجروح كند ، مشهور آن است كه اگر صاحبش تقصير در حفظ آن كرده است ضامن است ، و اگر نه ضامن نيست .\r\nو اگر حيوان صاحب خانه آن را كه داخل شده است بكشد صاحب خانه ضامن نيست .\r\nو در حديث معتبر از حضرت صادق عليه السلام « 1 » منقول است كه در زمان حضرت رسالت پناه صلى اللَّه عليه و آله گاوى خرى را كشت ، مرافعه به خدمت حضرت آوردند در وقتى كه حضرت امير عليه السلام و ابو بكر و عمر و جمع ديگر از صحابه حاضر بودند ، اوّل حضرت فرمود : اى ابو بكر ميان ايشان حكم كن ابو بكر گفت : يا رسول اللَّه حيوانى حيوان ديگر را كشته است : چيزى لازم نمىشود ، حضرت به عمر فرمود : كه تو حكم كن ميان ايشان او نيز مثل اولى جواب گفت ، حضرت فرمود : كه يا على تو حكم كن ميان ايشان گفت : بلى يا رسول اگر گاو در طويلهء خر داخل شده است و آن را كشته است ، صاحب گاو ضامن قيمت خر است ، و اگر خر داخل طويلهء گاو شده است و گاو آن را كشته است ، صاحب گاو ضامن نيست .\r\nحضرت رسول صلى اللَّه عليه و آله دست بسوى آسمان بلند كرد و گفت : حمد مىكنم خداوندى را كه براى من كسى قرار داده است كه به حكم پيغمبران حكم مىكند .\r\nسيزدهم : اگر كسى داخل خانهء ديگرى شود و سگ صاحب خانه او را بگزد اگر به رخصت صاحب خانه داخل شده است ، صاحب خانه ضامن است ، و اگر بىرخصت داخل شده است ضامن نيست ، و بر اين مضمون احاديث بسيار است . « 2 »\r\n\r\n\r\n","description":"","footnote":"\r\n( 1 ) فروع كافى 7 : 352 ح 6 .\r\n( 2 ) فروع كافى 7 : 351 ح 5 .\r\n","page_name":" 123 ","page_number":123},
  {"content":"\r\n\r\nچهاردهم : دابه كسى جنايتى كه بر كسى بكند چند قسم دارد :\r\nاوّل : آن كه صاحب دابه سوار باشد و راند ، در اين صورت مشهور آن است كه سواره ضامن است آن چه جنايت كند دابه بدست خود اجماعا ، و بسر خود بنا بر مشهور ، و جنايتى كه به پا كند ضامن نيست .\r\nدوّم : آن كه سوار باشد و ايستاده باشد در اين صورت مشهور آن است كه ضامن است جنايت سر و دستها و پاها را .\r\nسيّم : آن كه پياده باشد و سر دابه را كشد ، ضامن جنايت سر و دستها هست ، و ضامن جنايت پاها نيست .\r\nچهارم : آن كه پياده باشد و پيش انداخته باشد و براند مشهور آن است كه جميع جنايتهاى آن را ضامن است .\r\nپنجم : آن كه در جميع اين صور ، ديگرى آن دابه را رم بدهد و به آن سبب جنايتى بكند ضمان بر آن كسى است كه آن را رم داده است ، بلكه از بعضى روايات ظاهر مىشود كه اگر كسى چيزى در راه بگذارد كه دابه رم كند جنايتى كه بكند بر او است . « 1 »\r\nششم : آن كه دابه از ديگرى باشد و شخصى به كرايه ، يا عاريه سوار باشد ، اگر صاحب همراه نباشد در همهء اقسام مثل سابق است ، و اگر صاحب همراه باشد مشهور آن است كه صاحب ضامن جنايتها است نه سواره ، و اگر در اين صورت دابه سواره را بيندازد ، صاحب دابه ضامن نيست ، مگر آن كه به سبب او شده باشد ، چنانچه عادت بعضى از مكاريان راه مكه است .\r\nهفتم : آن كه شخصى غلام خود را سوار دابه كند ، اگر غلام نابالغ باشد جنايت دابه بر آقا است ، و اگر بالغ باشد ، اگر جنايت بر بدن كسى واقع شده تعلّق به قيمت غلام مىگيرد ، و بعضى گفته‌اند : اگر به رخصت مولى سوار شده است بر مولى است .\r\nو اگر جنايت بر مال كسى واقع شده است اكثر گفته‌اند : مولى ضامن نيست ، و ليكن بعضى گفته‌اند : بعد از آزادى از او مىگيرند ، و بعضى گفته‌اند : او را سعى مىفرمايند كه ديه را كسب كند و بدهد .\r\n\r\n\r\n","description":"","footnote":"\r\n( 1 ) فروع كافى 7 : 351 ح 3 .\r\n","page_name":" 124 ","page_number":124},
  {"content":"\r\n\r\n\r\nنوع سيّم : آن است كه چند موجب با يك ديگر جمع شده باشند\r\n، و آن نيز چند قسم است :\r\nاوّل : آن كه مباشر و سبب با يك ديگر جمع شوند ، غالبا مباشر اقوى است ، مثل آن كه كسى چاهى بكند ديگرى شخصى را در آن چاه بيندازد ، يا يكى شخصى را نگاه دارد و ديگرى او را بكشد ، و امثال اينها كه در اين مواضع مباشر قوىتر است ، و گاهى به اعتبار نادانى مباشر سبب اقوى مىشود ، مثل آن كه كسى چاهى در غير ملك خود كنده باشد و رويش را پوشيده باشد و ديگرى كه نداند كه چاه در اينجا است ، دستى بر كسى بزند و به آن سبب در آن چاه افتد در اينجا سبب را اقوى دانسته‌اند ، يعنى چاه‌كن ضامن است ، و از اين باب فرضها در پيش گذشت .\r\nو گاهى هست كه دو سبب را با هم جمع مىشوند ، مثل آن كه يكى سنگى بر سر راه گذاشته و ديگرى چاهى كند ، اوّل پايش به سنگ آمده و بعد از آن به چاه افتاد ، چون اوّل سنگ سبب شده اكثر گفته‌اند : كه او ضامن است .\r\nو در اين مقام متعارف است كه مسأله « زبية اسد » را ذكر مىكنند ، يعنى گودالى كه مىكنده‌اند كه شير در آن بيفتد و شكار كنند ، و در حديث صحيح از حضرت باقر عليه السلام « 1 » منقول است كه در زمان حضرت امير المؤمنين « ع » چهار نفر رفتند به ديدن شير كه در زبيه افتاده بود ، يكى پايش لغزيد و افتاد و به ديگرى چنگ زد و گرفت ، او نيز به سيّم چسبيد ، و سيّم به چهارم چسبيد ، و هر چهار به گودال افتادند ، و شير ايشان را هلاك كرد ، حضرت امير « ع » در باب ايشان حكم كرد كه اوّل طعمه شير بود كه بىسبب افتاد ، و فرمود : كه ورثهء او ثلث ديه به ورثه دوّم بدهند ، و ورثهء دوّم دو ثلث ديه به ورثه سيّم بدهند ، و ورثه سيّم تمام ديه به ورثه چهارم بدهند ، و در روايت ديگر وارد شده است « 2 » از حضرت صادق عليه السلام كه چنين واقعه‌اى در يمن واقع شده ، و حضرت امير المؤمنين صلوات اللَّه عليه چنين حكم فرمود كه قبائل آن جماعت كه بر سر زبيه ازدحام كرده بودند بايد كه به ورثهء اوّل\r\n\r\n\r\n","description":"","footnote":"\r\n( 1 ) فروع كافى 7 : 286 .\r\n( 2 ) فروع كافى 7 : 286 ح 3 .\r\n","page_name":" 125 ","page_number":125},
  {"content":"\r\n\r\nربع ديه بدهند ، و به ورثهء دوّم ثلث ديه ، و به ورثهء سيّم نصف ديه و به ورثهء چهارم يك ديه تمام ، و علماء را در توجيه اين دو روايت سخن بسيار است .\r\nو فقير نيز در تصانيف خود در اين مقام تحقيقات كرده‌ام ، كه اين رساله محل ذكر آنها نيست ، و احتياج به اين مسأله كم واقع مىشود .\r\n\r\nفصل سيّم : در بيان ديات اعضاء\r\nاست ، و آنها بر دو قسم‌اند :\r\nيكى : آن كه تقديرى از شارع بخصوص در آن وارد نشده است ، و در آن ارش است ، يعنى فرض مىكنند كه اگر اين شخص بنده باشد به سبب اين جنايت چه مقدار نقص در قيمت او بهم مىرسد ، همان تفاوت را نسبت بديه آن شخص حساب مىكنند ، مثل آن كه اگر بنده بوده يك قيمتش كم مىشد ، در اينجا ده يك ديه او را مىگيرند .\r\nقسم ديگر آن است كه از شارع بخصوص ديتى در آن وارد شده است ، و غالب آن است كه آن چه در آدمى دو تا است ، در هر دو يك ديه است ، و در هر يك نصف ديه مانند چشم و دست و پا و آن چه در آدمى يكى است ، مانند ذكر و زبان در آن يك ديه است ، و هر يك إن شاء اللَّه به تفصيل مذكور خواهد شد :\r\nاوّل : در ديه موى سر و ريش است ، مشهور ميان علماء آن است كه اگر كارى بكند كه موى سر مرد بر طرف شود و نرويد تمام ديه مرد لازم مىشود ، و اگر برويد ثلث ديه لازم مىشود . و همچنين در موى ريش مرد اگر نرويد تمام ديه است ، و اگر برويد ثلث ديه است .\r\nو بعضى گفته‌اند : در موى سر و ريش هر يك اگر نرويد صد اشرفى بايد داد ، و مستند اين قول معلوم نيست ، و جمعى از علماء گفته‌اند : در هر يك از سر و ريش اگر برويد ارش مىگيرند .\r\nو بعضى گفته‌اند : اگر موى سر برويد صد اشرفى است ، و موى ريش اگر برويد ثلث ديه آدمى ، و اگر موى سر زن را به برّد ، يا بتراشد ، اگر نرويد تمام ديه زن لازم مىشود ، و اگر نرويد مهر مثل آن زن لازم مىشود .\r\nو بعضى گفته‌اند : اگر برويد ثلث ديه زن لازم مىشود .\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nو در روايت معتبر « 1 » وارد شده است در باب كسى كه موى سر زن را بتراشد او را مىزنند ، زدنى درد آورنده ، و حبس مىكنند او را در زندان مسلمانان تا معلوم شود كه مويش مىرويد يا نمىرويد ، اگر برويد مهر مثل زنان و خويشان او را از او مىگيرند ، و اگر نرويد ديه تمام از او مىگيرند .\r\nو بعضى گفته‌اند : مدّت معلوم كردن كه مىرويد يا نمىرويد يك سال است .\r\nو روايتى بر اين مضمون وارد شده است « 2 » و بعضى گفته‌اند : قول اهل خبره و وقوف كافى است ، و اگر خلافش ظاهر شود عمل به آن خواهند كرد .\r\nو اگر بعضى از سر يا ريش را مويش را ازاله كند ، آن بعض را با كلّ سر قياس مىكنند ، و به آن نسبت ديه مىگيرند .\r\nدوّم : در موى ابروها اكثر گفته‌اند : كه در هر دو پانصد اشرفى است ، و در هر يك دويست و پنجاه اشرفى ، خواه برويد و خواه نرويد .\r\nو جمعى گفته‌اند : اگر برويد ارش مىگيرند ، و بعضى گفته‌اند : در هر دو مجموع ديه آن شخص است ، و در هر يك نصف ديه ، و بعضى صد اشرفى نيز گفته‌اند در هر دو ، و اوّل اشهر است .\r\nسيّم : در موى مژگانها ، اگر ازاله كنند و نرويد خلاف است ، بعضى گفته‌اند : اگر مژگان هر دو چشم باشد ، تمام ديهء آن شخص ، و از يك چشم نصف آن ، و اگر نرويد ارش است .\r\nو بعضى گفته‌اند : خواه برويد و خواه نرويد ، ارش است ، و در موهاى ديگر بدن تقديرى وارد نشده است ، اگر موجب نقصى باشد ارش خواهد بود .\r\nچهارم : در كور كردن هر دو چشم تمام ديهء آن شخص است ، و در هر يك نصف آن ، و تفاوتى نيست ميان ديدهء صحيح و احول و شب كور و غير آن ، و در پلك چشمها خلاف است ، اكثر گفته‌اند : اگر پلكهاى هر دو چشم را قطع كند تمام ديه آن شخص لازم مىشود ، و در هر چشم نصف آن ، و در هر پلك ربع آن ، و بعضى گفته‌اند : در پلك بالا دو ثلث ديه چشم است ، و در پلك پائين يك\r\n\r\n\r\n","description":"","footnote":"\r\n( 1 ) تهذيب الاحكام 10 : 262 ح 69 .\r\n( 2 ) تهذيب الاحكام 10 : 262 ح 68 .\r\n","page_name":" 127 ","page_number":127},
  {"content":"\r\n\r\nثلث ، و اكثر گفته‌اند : در پلك بالا ثلث ديه چشم است . و در پلك پائين نصف ديه چشم .\r\nو بر اين مضمون حديث صحيح « 1 » وارد شده است ، و قويتر است ، و بنا بر اين از مجموع پلكها سدس ديه انسان كم مىشود ، و حمل كرده‌اند بر صورتى كه زياده از يك كس به برّد ، يا بعد از دادن ديه بعضى باقى را به برّد ، و چون مستند صريحى نيست در آن كه در مجموع تمام ديه است دور نيست كه در مجموع نيز همين مقدار ثابت شود ، اما كسى از فقهاء نديده‌ام كه به اين قول قائل شده باشد .\r\nو اگر كسى چشم صحيح كسى را كه يك چشم داشته باشد كور كند ديه تمام آن شخص بر او لازم مىشود ، و اگر چشم ديگرش كور مادرزاد باشد ، يا به آفت آسمانى كور شده باشد .\r\nو اگر كسى كور كرده باشد و او ديه گرفته باشد ، يا قصاص كرده باشد ، يا بخشيده باشد مثل ديگران نصف ديه لازم مىشود موافق مشهور ، اما اين قيد از اخبار ظاهر نمىشود .\r\nو اگر حدقه چشم كور يك چشم درست باشد و چيزى نبيند و كسى آن را بكند مشهور آن است كه ديه آن ثلث ديه چشم صحيح است ، و بعضى ربع گفته‌اند .\r\nپنجم : در ديهء بينى است ، و در آن تمام ديه است ، اگر جميع را قطع كند با استخوان ، يا از پائين استخوان جميع آن چه نرم است ببرد .\r\nو اگر بشكند بينى را و به اصلاح نيايد و فاسد شود باز تمام ديه لازم مىشود ، و اگر درست شود و عيبى در آن نماند اكثر گفته‌اند : كه صد اشرفى مىدهد ، و اگر شل و ناقص بماند دو ثلث ديه مىدهد .\r\nو در روثهء بينى اكثر گفته‌اند : نصف ديه است ، و بعضى گفته‌اند : ثلث ديه است ، اما در تفسير روثه خلاف كرده‌اند ، اكثر گفته‌اند : ديوارى است كه در ميان پرّه‌هاى بينى است ، و بعضى گفته‌اند : سر بينى است ، و در پرّه‌هاى بينى اگر بريده شود خلاف است ، بعضى گفته‌اند : در هر نصف ديه است ، و بعضى گفته‌اند : در هر يك ثلث ديه است ، و اين قول قويتر است ، و بدان كه : كتاب\r\n\r\n\r\n","description":"","footnote":"\r\n( 1 ) تهذيب الاحكام 10 : 258 ح 52 .\r\n","page_name":" 128 ","page_number":128},
  {"content":"\r\n\r\nظريف « 1 » مستند اكثر احكام ديات است ، و آن كتابى است كه حضرت امير المؤمنين صلوات اللَّه عليه براى عمّال خود نوشت كه در باب ديات به آن عمل كنند ، و اگر چه اكثر علماء سندش را صحيح نمىدانند ، اما فقير سندش را در نهايت صحت مىدانم ، و هر جا كه كتاب ظريف مىگويم اشاره به آن كتاب است .\r\nو در آن كتاب مذكور است كه اگر روثهء بينى را قطع كند يعنى كنارش را ، پانصد اشرفى مىدهد ، و اگر به تير يا به نيزه سوراخى در بينى بكند كه مسدود نشود ، ديه‌اش سيصد و سى و سه دينار و ثلث دينار است ، يعنى اشرفى ، و اگر مسدود شود و به اصلاح آيد ديه‌اش خمس ديه روثه است ، كه صد دينار باشد .\r\nو اگر سوراخ به پردهء ميان برسد و رخنه كند و آن را سوراخ نكند ديه‌اش پنجاه دينار است ، زيرا كه نصف بينى را سوراخ كرده است ، يعنى يك پرّه را با نصف ديوار ميان ، و اگر يك پرده را با جميع ديوار ميان سوراخ كند و پردهء ديگر را سوراخ نكند ، شصت و شش دينار و دو ثلث دينار مىدهد ، و اينها همه در صورتى است كه سوراخ ملتئم شود و با صلاح آيد ، و اكثر فقهاء از اين مضامين غافل شده‌اند ، و بنحو ديگر نقل كرده‌اند .\r\nو در حديث ديگر « 2 » وارد شده است كه كسى كه بينى كسى را بدرّد ، ثلث ديه بينى مىدهد ، و اين را نيز به غير يحيى بن سعيد ديگرى متعرض نشده است .\r\nششم : ديه گوش است ، و در هر دو تمام ديه آن شخص است ، و در هر يك نصف ديه و اين در صورتى است كه تمام گوش بريده شود ، و حتى سيخ گوش از طرف خد ، خواه گوش شنوا باشد ، و خواه كر ،\r\n\r\n\r\n","description":"","footnote":"\r\n( 1 ) ظريف بن ناصح الكوفي البغدادى ( - بعد 200 ) كتاب وى از اصولى است كه بتمامها در كتاب من لا يحضره الفقيه ، و تهذيب الاحكام ، و جامع الشرائع درج شده است ، و ظريف راوى اين كتاب و اصل است ، نه مؤلف آن ، و شيخ طوسى در رجال خود در شرح حال محمد بن ابى عمر الطبيب بدان تصريح نموده است .\r\nو اين اصل احكام فرائض است كه امير المؤمنين « ع » به امراء و سران ارتش خود نوشته بود ، و همچنين اين كتاب بر امام صادق و امام كاظم و امام رضا « ع » عرضه شده و همهء آن بزرگواران نسبت آن را به امير المؤمنين « ع » تصديق نموده‌اند . الذريعة 8 : 286\r\n( 2 ) تهذيب الاحكام 10 : 256 ح 47 .\r\n","page_name":" 129 ","page_number":129},
  {"content":"\r\n\r\nو اگر بعضى از گوش را به برّند آن بعض را مساحت مىكنند و نسبت به مساحت جميع گوش آن شخص ملاحظه مىكنند ، و به آن نسبت از ديه مىگيرند .\r\nو بعضى گفته‌اند : در بريدن نرمهء گوش ثلث ديه گوش است و در دريدن گوش ثلث ديه گوش گفته‌اند بعضى از علماء .\r\nو در شل شدن گوش كه آويخته شود ، دو ثلث ديه گوش است ، و اگر شل شده را كسى به برّد ثلث ديه گوش مىدهد .\r\nهفتم : ديه لبها است ، و خلافى نيست در آن كه اگر هر دو لب را به برّد تمام ديه آن شخص لازم مىشود ، و در ديه هر يك از لبها خلاف است ، بعضى گفته‌اند :\r\nدر لب بالا ثلث ديه است ، و در لب پائين دو ثلث ديه ، و بعضى گفته‌اند : در لب بالا دو خمس ديه است ، كه چهار صد دينار است ، و در لب پائين سه خمس كه ششصد دينار است ، براى آن كه لب پائين آب را نگاه مىدارد ، و روايتى بر اين مضمون وارد شده است « 1 » .\r\nو بعضى گفته‌اند : موافق كتاب ظريف « 2 » كه در لب بالا نصف ديه است ، و در لب پائين دو ثلث ديه ، و بنا بر اين لازم مىآيد ، كه در هر دو لب زياده از ديه آدمى باشد ، و اين خلاف اجماع و سائر اخبار است ، مگر آن كه فرق باشد ميان آن كه با هم به برّند يا جدا به برّند .\r\nو بعضى گفته‌اند : در هر يك نصف ديه است ، و تفاوتى ميان بالا و پائين نيست .\r\nو جمعى از محققين متأخرين اختيار اين قول كرده‌اند ، و مسأله مشكل است ، و اوّل اصلح است ، و اگر بعضى از لبها بريده شود مساحت مىكنند آن بعض را نسبت بكل ، و به آن نسبت ديه مىگيرند ، و حد لب پائين از طرف عرض آن مقدار است كه از بن دندانها جدا است ، و طولش به قدر طول دهان است ، تا گوشهاى لبها ، و لب بالا عرضش آن قدر است كه از بن دندانها جدا است ، متصل به سوراخهاى بينى ، و آن چه محاذى آن است تا گوشهاى لب ، و آن چه از گوشهاى\r\n\r\n\r\n","description":"","footnote":"\r\n( 1 ) تهذيب الاحكام 10 : 246 ح 7 .\r\n( 2 ) فروع كافى 7 : 331 .\r\n","page_name":" 130 ","page_number":130},
  {"content":"\r\n\r\nلب گذشته است داخل لبها نيست ، و اگر لبها درهم كشيده شوند كه به يك ديگر متصل نشوند و دندانها را نپوشانند ، بعضى گفته‌اند : تمام ديه لبها لازم است ، و اكثر گفته‌اند : ارش بايد گرفت ، و اگر لبها سس و آويخته بماند ، ديه‌اش دو ثلث ديه لبها است ، و اگر كسى آن لبهاى آويخته را به برّد ثلث ديه مىدهد .\r\nو در كتاب ظريف مذكور است « 1 » كه اگر لب بالا شكافته شود كه دندانها نمايان شود و دوا كنند و ملتئم شود ، ديه‌اش صد دينار است ، و اگر چنين بدنما و قبيح بماند ديه‌اش صد و سى و سه دينار و ثلث دينار است ، و اگر لب پائين شكافته شود و دندان نمايان شود و ملتئم شود ، ديه آن صد و سى و سه دينار و ثلث دينار است ، و اگر چنان بماند ديه‌اش سيصد و سى و سه دينار و ثلث دينار است ، و اكثر علماء گفته‌اند : كه سوراخ در هر يك از لبها كه بشود ، اگر به اصلاح نيايد ثلث ديه آن لب است ، و اگر به اصلاح آيد ، خمس ديه آن لب است .\r\nهشتم : ديه زبان است ، اگر زبان صحيح را از بيخ به برّند تمام ديه او لازم مىشود ، و اگر زبان لال را به برّند ثلث ديه او است ، و اگر بعضى زبان لال را به برّند به مساحت جميع زبان ديه مىگيرند ، و اگر بعضى زبان صحيح را ببرند مشهور آن است كه نسبت حروف كه كم شده است و نمىتواند تكلم به آن‌ها نمود با جميع حروف كه بيست و هشت حرف است مىگيرند ، نه به نسبت مساحت زبان ، و مجموع ديه را بر مجموع حروف بالسويّه قسمت مىكنند ، و به آن نسبت مىگيرند ، مثل آن كه ثلث زبانش را بريده‌اند و چهارده حرف كم شده است نصف ديه را مىگيرند .\r\nو بعضى گفته‌اند : هر دو را اعتبار مىكنند ، اگر به اعتبار مساحت بيشتر مىشود آن را اعتبار مىكنند ، و اگر به اعتبار حروف بيشتر مىشود آن را اعتبار مىكنند ، و در بعضى از روايات « 2 » عدد حرف بيست و نه وارد شده است بنا بر اين كه همزه و الف را غير يك ديگر گرفته‌اند ، و اوّل اقوى و اشهر است ، و بعضى گمان كرده‌اند : كه فرق ميان همزه و الف آن است كه اول متحرّك است و ثانى ساكن و اين غلط است ، زيرا كه مخرج همزه در حلق است و مخرج الف در\r\n\r\n\r\n","description":"","footnote":"\r\n( 1 ) فروع كافى 7 : 331 .\r\n( 2 ) تهذيب الاحكام 10 : 263 ح 73 .\r\n","page_name":" 131 ","page_number":131},
  {"content":"\r\n\r\nفضاى دهان است ، و ايضا معلوم است كه فرق است ميان تأخذ و قال ، با آن كه هر دو ساكنند .\r\nو بعضى از اهل عربيّت گفته‌اند : كه بناى بيست و هشت حرف بر اسم است ، زيرا كه الف اسم الف و همزه هر دو است ، و همزه نام مستحدثى است ، تازه بهم رسيده است ، پس حروف بيست و نه‌اند ، و نامهاشان بيست و هشت است ، پس معلوم شد كه حديث بيست و نه وجه صحيحى دارد ، بلكه اوجه است .\r\nاگر كسى خواهد نكته‌اى بگويد ، كه همزه را حساب كرده‌اند ، و الف را حساب نكرده‌اند براى آن كه زبان در مخرج الف دخل ندارد بىصورت است ، براى آن كه در همزه نيز چندان مدخليّتى ندارد ، با آن كه بسيارى از حروف هستند كه زبان در آنها دخل ندارد و حساب كرده‌اند مانند با و ميم ، و گويا حروف تهجّى كه براى اطفال مىنويسند لا را براى الف الحاق مىكنند ، و الف كه در اوّل است براى همزه مىگويند ، چون اوّل ملفوظى الف همزه است ، و چون الف ساكن را بدون حرفى كه قبل از آن باشد تكلم نمىتوان كرد ، لهذا لام را پيش از آن درآورده‌اند ، و خصوص لام شايد براى اين باشد كه با الف افتتاح كلمهء طيّبهء « لا إله الا اللَّه » است ، كه افتتاح اسلام و ايمان به آن مىشود .\r\nآمديم بر سر مطلب اگر در حروف نقصى بهم نرسد اما تندتر از اوّل ، يا كندتر سخن گويد بايد ارش بگيرد ، و همچنين اگر اداى حروف را به خوبى كه اوّل مىكرد نتوان كرد ، و اگر حرف را صحيح از مخرج اداء نتواند كرد مثل آن كه را را لام گويد ، دور نيست كه حكم نقصان حرف داشته باشد ، و اگر يك كس جنايتى كرد و نصف حرفها بر طرف شد ، و ديگرى جنايت ديگر كرد و نصف آن چه باقى مانده بود بر طرف شد ، ربع مجموع ديه را از دوّم مىگيرند ، و اگر زبان طفلى را ببرد كه هنوز به سخن نيامده باشد ، اكثر گفته‌اند : تمام ديه لازم مىشود ، و اگر بحدّى رسيده باشد كه اطفال ديگر سخن مىگويند در آن سن و سخن نگويد ، و كسى زبانش را به برّد ، ثلث ديه مىدهد ، و اگر بعد از بريدن به سخن آيد و بعضى از حروف را گويد ، معلوم مىشود كه زبانش آفت نداشته است ، به قدر حروفى كه كم شده است ديه مىگيرند .\r\nو اگر جنايتى بر كسى بكنند و او دعوى كند كه زبانش لال شده است ، اكثر\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nگفته‌اند به قسامه اثبات مىكنند . و در روايتى « 1 » وارد شده است كه در زمان حضرت امير المؤمنين صلوات اللَّه عليه مردى چيزى بر سر مردى زد و او دعوى مىكرد كه چشمش چيزى نمىبيند و دماغش بوى چيزى را نمىشنود و لال شده است و حرف نمىتواند گفت ، حضرت فرمود : اگر راست مىگويد سه ديه آدمى به او مىبايد داد .\r\nگفتند : يا امير المؤمنين چه دانيم كه او راست مىگويد ؟ فرمود : كه براى امتحان شامه‌اش لتهء سوخته را نزديك بينى او بدارند كه دودش به دماغش برود ، اگر سرش را دور برد و آب از دماغش جارى شود دروغ مىگويد ، و الّا راست مىگويد .\r\nو براى امتحان باصره‌اش برابر قرص آفتاب او را بدارند اگر ديده‌اش را برهم مىزند دروغ مىگويد ، و اگر ديده‌اش باز مىماند راست مىگويد .\r\nو براى امتحان زبانش سوزنى بر زبانش مىزنند ، اگر خون سرخ بيرون مىآيد دروغ مىگويد ، و اگر خون سياه بيرون مىآيد راست مىگويد ، و بعضى به اين روايت عمل كرده‌اند .\r\nو اگر جنايتى بر زبان كسى وارد شود و لال شود و ديه بگيرد بعد از ديه گرفتن زبانش گشوده شود ، بعضى گفته‌اند : ديه را پس مىگيرد ، و بعضى گفته‌اند : اين سخن گفتن عطيّه‌اى است از جانب خدا ، پس نمىگيرد ديه را .\r\nنهم : ديه دندانها است ، و در مجموع دندانها يك ديه تمام است ، و مشهور آن است كه ديه را بر بيست و هشت دندان قسمت مىكنند ، و آن چه زياده بر بيست و هشت باشد حكم دندان زايد دارد كه ديه‌اش ثلث ديه اصلى است .\r\nو بيست و هشت دندان چهار را « ثنيّه » مىگويند ، دو از بالا و دو از پائين ، و چهار ديگر بعد از آنها را « رباعيّه » مىگويند ، دو از بالا و دو از پائين ، و بعد از آن چهار ديگر را « ناب » مىگويند ، يعنى نيش ، و آن دندانهاى بلند است ، و چهار دندان بعد از آنها را « ضاحك » مىگويند ، كه غالبا در وقت خنده ظاهر مىشود .\r\n\r\n\r\n","description":"","footnote":"\r\n( 1 ) تهذيب الاحكام 10 : 268 ح 86 .\r\n","page_name":" 133 ","page_number":133},
  {"content":"\r\n\r\nو دوازده دندان ديگر دندانهاى آسيا است ، از هر طرف سه دندان از بالا ، و سه دندان از پائين ، و دوازده دندان پيش را « مقاديم » مىگويند .\r\nو شانزده دندان كه بعد از نيشها است « مواخير » مىگويند ، و مشهور آن است كه در دوازده پيش در هر يك پنجاه دينار است ، كه نصف عشر ديه باشد ، و مجموع ششصد دينار مىشود ، كه سه خمس ديه باشد ، و در هر يك از شانزده دندان مواخير بيست و پنج دينار است ، كه مجموع چهار صد دينار باشد ، دو خمس ديه مرد .\r\nو از زن نصف اين مقادير است اگر بثلث ديه برسد ، و تفاوتى نيست ميان دندان سفيد و سياه و زرد ، اگر بحسب خلقت چنين روييده باشد ، و اگر به علتى سياه شده باشد در آن ثلث ديه اصلى است ، و اگر جنايتى بكند كه سياه شود دو ثلث ديه آن دندان را مىدهد .\r\nچنانچه در حديث صحيح « 1 » وارد شده است كه اگر چيزى بر دندان بزنند يك سال انتظار مىكشند ، اگر افتاد ديه مىگيرند پانصد درهم ، و اگر نيفتاد و سياه شد و ثلث ديه مىگيرند .\r\nو بعضى گفته‌اند : در سياه شدن دندان ارش است ، و در كندنش نيز ارش است ، و بعضى گفته‌اند : در كندنش ربع ديه دندان است ، و اگر دندان زائد را با دندانهاى اصلى ضايع كرده باشد زياده بر ديه كل چيزى نمىدهند ، و اگر تنها كنده باشد ثلث ديه اصلى مىدهد ، كه در جنب آنها واقع شده است ، و اگر در ميان مقاديم است ثلث پنجاه دينار مىدهد ، و اگر در ميان مواخير است ثلث بيست و پنج دينار مىدهد ، و بعضى گفته‌اند : در دندانهاى زياد ارش مىدهد ، و اگر به جنايت كسى دندان شكافته شود و بيفتد ديه آن دو ثلث ديه آن دندان است ، و بعضى ارش گفته‌اند ، و در روايت ظريف نصف ديه دندان است ، و اگر دندان شكافته شده را كسى بكند ، بعضى ثلث ديه آن دندان گفته‌اند ، و بعضى ربع ، موافق كتاب ظريف ، و بعضى ارش ، و اوّل اشهر است ، و در اين شكى نيست كه اگر دندان را با پاهايش بكند زياد بر ديه دندان نمىدهد ، و اگر آن چه بيرون و ظاهر است از دندان بشكند و پاهايش بماند ، اكثر گفته‌اند باز ديه تمام دندان را\r\n\r\n\r\n","description":"","footnote":"\r\n( 1 ) تهذيب الاحكام 10 : 255 ح 41 .\r\n","page_name":" 134 ","page_number":134},
  {"content":"\r\n\r\nمىدهد ، و بعضى گفته‌اند : به نسبت مجموع حساب مىكند و مىدهد .\r\nدهم : ديه گردن است ، اگر بشكند و كج بماند تمام ديه مىدهد ، و همچنين اگر مانع لقمه فرو بردن شود تمام ديه گفته‌اند لازم مىشود ، و اگر درست شود و نتواند به جانب راست و چپ درست نظر كند ، يا لقمه را به دشوارى فرو برد مشهور ارش است .\r\nيازدهم : ديه دو استخوان است كه يك طرف به گوشها متصل مىشوند ، و يك طرف به ذقن ، و آن را چانه مىگويند ، اگر هر دو از جا كنده شوند بىدندانها يك ديه تمام است ، و اگر با دندانها باشد دو ديه تمام ، و اگر جدا نشوند اما خوابيدن يا سخن گفتن دشوار شود ارش لازم مىشود .\r\nدوازدهم : ديه دستها است ، و خلافى نيست در آن كه در قطع هر دست نصف ديه آن شخص است ، و در قطع هر دو تمام ديه ، و در اين خلاف نيست كه اگر دست را از زند به برّند يعنى مفصل و ساعد صادق است كه دستش را بريده است و اين احكام در آن جارى است ، و اگر از مرفق به برّند خلاف است ، بعضى گفته‌اند :\r\nباز همان ديه دست است ، و چيزى زياد نمىشود .\r\nو بعضى گفته‌اند : ديهء دست مىدهد و ارش هم مىدهد براى زيادتى ساعد كه ما بين مرفق و زند است . و بعضى گفته‌اند : دو ديه دست مىدهد ، يكى براى دست تا زند و يكى براى زند تا مرفق ، و قول اخير ضعيف است ، و قول اوّل احوط است ، و قول ثانى خالى از قوتى نيست . و همچنين اگر دستش را از دوش ببرد هر سه قول در آن هست ، و بنا بر قول اخير سه ديه دست خواهد بود ، و اگر بعد از آن كه دستش از زند بريده باشند ديگرى از مرفق ببرد باز اين دو قول است ، و اگر بعد از زند ديگرى از دوش ببرد احتمال دو ديه دست ، و احتمال ارش است ، و احتمال ارش در همه ظاهرتر است .\r\nو اگر كسى در زير بند دست دو كف داشته باشد ، يا در زير مرفق ، اگر هر دو را به برّند البته يكى اصلى است و يكى زائد ، و غالبا آن كه اصلى است درست‌تر و قويتر مىباشد ، پس يك ديه دست مىدهد براى اصلى ، و براى زائد بعضى گفته‌اند : ثلث ديه اصلى را مىدهد ، و بعضى بارش قائل شده‌اند .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nسيزدهم : ديه انگشتان است ، و خلافى نيست در آن كه در مجموع انگشتان دست يك ديه آن شخص است ، و در جميع انگشتان پا نيز يك دست تمام است ، اما در قسمت ديه بر انگشتان خلاف است . بعضى گفته‌اند : دست جميع انگشتان مساويند ، و در هر يك عشر ديه آدمى است ، و بعضى گفته‌اند : در ابهام كه انگشت مهين است ثلث ديه است ، و دو ثلث ديگر بر چهار انگشت مساوى قسمت مىشود موافق كتاب ظريف ، و قول اوّل اشهر است ، و ديه انگشت زياده ثلث ديه انگشت اصلى است ، و كسى كه انگشتى را شل كند دو ثلث ديه آن انگشت را مىدهد ، و اگر انگشت شل را قطع كند ثلث ديه انگشت صحيح را مىدهد ، و ديه هر انگشتى بر سه مفصل آن قسمت مىشود ، و ديه ابهام بر دو مفصل آن قسمت مىشود بالسّويه ، پس اگر مفصل دوّم انگشتان غير ابهام را به برّد دو ثلث ديه آن انگشت را مىدهد ، و اگر مفصل اوّل را به برّد ثلث ديه انگشت را مىدهد ، و در ناخنها مشهور آن است كه در هر يك از ناخنهاى دست و پا كه قطع كند ، اگر نرويد يا سياه برويد ده دينار مىدهد ، و اگر سفيد نرويد پنج دينار مىدهد ، و در روايت صحيحى وارد شده است كه در ناخن پنج دينار است ، و حمل كرده‌اند بر آن كه سفيد برويد .\r\nچهاردهم : ديه پشت است ، پشت اگر بكشند و به اصلاح نيايد ، يا بيايد و غوز بماند ، يا نتواند نشست تمام ديه مىدهد ، و اگر به اصلاح بيايد و عيبى نماند ثلث ديه مىدهد ، و در روايت ظريف وارد شده است كه اگر به اصلاح بيايد صد دينار مىدهد ، و اوّل اشهر است ، و اگر پشتش را بشكند و پاهاى او به آن سبب شل شود يك ديه براى پشت مىدهد ، و دو ثلث ديه براى پاها مىدهد .\r\nو شيخ طوسى رحمه اللَّه « 1 » گفته است : كه اگر پشتش را بشكند و به آن سبب راه رفتن و جماعش هر دو بر طرف شود دو ديه مىدهد .\r\nو اگر مغز حرام كه در ميان فقرات است قطع شود تمام ديه بايد داد .\r\nپانزدهم : در پستانهاى زن است ، هر دو اگر بريده شود تمام ديه زن لازم مىشود ، و در هر يك نصف ديه ، و اگر تكمه سر پستان را به برّد بعضى گفته‌اند :\r\nآن هم حكم پستان دارد ، و بعضى بارش قائل شده‌اند ، و اگر سر پستانهاى مرد را\r\n\r\n\r\n","description":"","footnote":"\r\n( 1 ) المبسوط 7 : 147 .\r\n","page_name":" 136 ","page_number":136},
  {"content":"\r\n\r\nقطع كند بعضى گفته‌اند : در هر دو مجموع ديه مرد است ، و در هر يك نصف ديه ، و بعضى موافق روايت ظريف « 1 » گفته‌اند : در هر دو هشت يك ديه قائل شده‌اند ، كه صد و بيست و پنج دينار است ، و روايت احتمال دارد كه در هر يك اين مقدار بوده باشد ، و بعضى بارش قائل شده‌اند .\r\nشانزدهم : در قطع حشفه تا بيخ ذكر تمام ديه مرد لازم مىشود ، خواه جوان باشد ، و خواه پير ، و خواه طفل و خواه خصيه‌دار ، و خواه خصيه كشيده ، و اگر بعضى از حشفه را ببرد به نسبت كلّ حشفه ديه مىگيرند ، و اگر يك كس حشفه را به برّد و ديگرى باقى ذكر را ، بر اوّل ديه لازم مىشود ، و بر ثانى ارش ، و در ذكر عنّين « 2 » ثلث ديه است ، و در بعضش به اين نسبت .\r\nهفدهم : در بريدن هر دو خصيه تمام ديه است ، و در هر يك نصف ديه بنا بر مشهور . و در روايات معتبره « 3 » وارد شده است كه در خصيهء چپ دو ثلث ديه است ، و در خصيهء راست يك ثلث ديه ، زيرا كه فرزند از خصيهء چپ بهم مىرسد ، و جمعى از فقهاء به اين مضمون قائل شده‌اند ، و نهايت قوّت دارد .\r\nو ابن جنيد قائل شده است كه در خصيه راست نصف ديه است ، و در خصيه چپ تمام ديه ، و نسخهء كافى موافقتى با يك جزء مطلب او مىكند « 4 » .\r\nو اگر جنايتى كند كه فتق بهم رساند ، و پوست خصيها بزرگ شود چهار صد دينار مىدهد ، كه دو خمس ديه باشد ، و اگر چنان شود كه پاها را گشاد گذارد و قادر بر راه رفتن نباشد مگر به دشوارى هشتصد دينار مىدهد كه چهار خمس ديه باشد ، در كتاب ظريف چنين وارد شده « 5 » و اكثر علماء عمل كرده‌اند .\r\nهيجدهم : اگر شفرين زن را كه لبهاى فرج باشد ببرد تمام ديه زن مىدهد ، و اگر يك طرف را به برّد نصف ديه مىدهد ، و اگر پشت زهارش « 6 » را به برّد ارش مىدهد .\r\n\r\n\r\n","description":"","footnote":"\r\n( 1 ) وسائل الشيعة 19 : 231 ح 1 .\r\n( 2 ) مردى كه بر جماع قادر نباشد .\r\n( 3 ) من لا يحضره الفقيه 4 : 113 ح 1 .\r\n( 4 ) فروع كافى 7 : 315 ح 22 .\r\n( 5 ) فروع كافى 7 : 342 .\r\n( 6 ) محل درآمدن مو در عورت زن است و در مرد عانه مىگويند .\r\n","page_name":" 137 ","page_number":137},
  {"content":"\r\n\r\nو اگر كسى دخترى را كه زن او باشد پيش از نه سال وطى كند و افضا شود ، يعنى مسلك بول و حيض او يكى شود مىبايد مهر او را بدهد ، و ديه او را بدهد ، و بر او هميشه حرام است ، و مىبايد تا آن زن زنده است نفقه بدهد ، مگر آن كه خود بميرد ، و اگر بعد از نه سال زن خود را وطى كند و افضا شود ديه بر او نيست ، اما مهر و نفقه بر او لازم است .\r\nو اگر زنش نباشد و زنا كند و افضا شود ، اگر اكراه كرده است او را مهر المثل و ديه بر او لازم است ، و اگر باكره باشد ارش بكارت نيز لازم است بنا بر مشهور .\r\nو اگر به رضاى زن بوده است مهر ساقط مىشود ، و بعضى گفته‌اند : ارش بكارت نيز ساقط است . و اگر به انگشت بكارت دخترى را به برّد كه بول‌دانش نيز پاره شود و بول را نتواند نگاه داشت اكثر گفته‌اند : تمام ديه مىدهد ، و بعضى ثلث ديه گفته‌اند ، و در روايتى « 1 » مهر المثل نيز وارد شده است .\r\nنوزدهم : در ديهء اليتين است ، يعنى دو طرف نشستگاه ، در هر دو يك ديه است و در يك نصف ديه است ، و از زن ديه زن است ، و در هر يك نصف ديه زن است موافق مشهور .\r\nو از كلام بعضى ظاهر مىشود كه مراد بريدن گوشتهاى برآمده است ، كه چون مىايستد بلندتر از رانها است ، و بعضى گفته‌اند : مراد شكستن استخوانهاى زير آنها است .\r\nبيستم : در قدمهاى پا ديه است ، و در هر يك نصف ديه ، و در انگشتان به نحوى است كه در دستها گذشت ، و خلاف در اينجا نيز جارى است ، و ديه هر انگشت بر سه بند بالسويّه قسمت مىشود ، و ديه ابهام بر دو انگشت ، و در هر يك از ساقها و رانها نصف ديه است ، و در هر دو ساق تمام ديه ، و همچنين در هر دو ران تمام ديه است ، و بعضى در ساق و ران بارش قائل شده‌اند .\r\nو اگر پا را از زانو به برّد بعضى گفته‌اند : همان ديه پا است و ديگر چيزى بر او نيست ، و بعضى گفته‌اند : ديه پا را با ارش ساق مىدهد ، و بعضى به دو ديه قائل شده‌اند ، و همچنين خلاف است اگر از بيخ ران به برّد ، و اگر پايش را شل كند دو ثلث ديه پا مىدهد ، و اگر پاى شل را به برّد ثلث ديه پا مىدهد .\r\n\r\n\r\n","description":"","footnote":"\r\n( 1 ) تهذيب الاحكام 10 : 262 ح 71 .\r\n","page_name":" 138 ","page_number":138},
  {"content":"\r\n\r\nو در روايتى « 1 » وارد شده است كه اگر پاها را شل كند تمام ديه مىدهد ، و حمل كرده‌اند بر آن كه مطلقا راه نتواند رفت .\r\nبيست و يكم : در روايتى « 2 » وارد شده است كه اگر كسى استخوان عقب دبر را كه « عصعص » مىگويند بكشند كه غائط را ضبط نتواند كرد تمام ديه مىدهد ، و در روايت ديگر وارد شده است كه اگر چيزى بر ما بين خصيتين و دبرش بزند كه بول و غائط را ضبط نتواند كرد بايد ديه تمام بدهد ، و بهر دو روايت جمعى از علماء عمل كرده‌اند .\r\nبيست و دوم : در روايتى « 3 » وارد شده است كه در زمان حضرت امير المؤمنين عليه السلام شخصى پا بر شكم شخصى آن قدر ماليد كه غائط از او آمد ، حضرت فرمود : كه او نيز چنين كند ، يا ثلث ديه به جريمهء اين عمل بدهد ، و جمعى از علماء عمل كرده‌اند ، و بعضى بارش قائل شده‌اند .\r\nبيست و سيّم : در كتاب ظريف « 4 » وارد شده است كه كسى كه دنده‌هاى كسى را بشكند اگر دندهايى است كه مخالط قلب است براى هر دنده‌اى بيست و پنج دينار است ، و اگر دندهايى است كه در جانب بازوها است براى هر دنده‌اى ده دينار است ، و اكثر علماء چنين فهميده‌اند كه براى سر دنده‌ها كه مقابل دل است ديه اول مىدهد ، و آن چه در پهلو است ديه دوّم ، و اين معنى بسيار بعيد است ، بلكه ظاهرش موافق فهم ناقص فقير آن است كه دنده‌هاى پائين كه محاذى دل واقع شده است ، خواه از پيش و پس ، و خواه از پهلو و خواه از جانب راست و خواه از جانب چپ بيست و پنج دينار است ، و آن چه بالاتر است به جانب بازوها ده دينار است .\r\nبيست و چهارم : اكثر فقهاء رضوان اللَّه عليهم گفته‌اند : كه شكستن استخوان هر عضوى ديه‌اش خمس ديه آن عضو است ، يعنى پنج يك ، و اگر به اصلاح آيد بدون كجى و عيبى ديه‌اش چهار خمس ديه شكستن آن عضو است .\r\nو در موضّحه هر عضوى يعنى جراحتى كه استخوان نمايان شود ، چهار يك\r\n\r\n\r\n","description":"","footnote":"\r\n( 1 ) فروع كافى 7 : 311 ح 1 .\r\n( 2 ) فروع كافى 7 : 313 ح 11 .\r\n( 3 ) تهذيب الاحكام 10 : 251 ح 26 .\r\n( 4 ) فروع كافى 7 : 338 ح 11 .\r\n","page_name":" 139 ","page_number":139},
  {"content":"\r\n\r\nديه شكستن آن عضو است ، و در كوبيده شدن هر عضو كه استخوان خورد شود ثلث ديه آن عضو است .\r\nو اگر به اصلاح آيد بىكجى و عيبى چهار خمس ديه كوبيده شدن است ، و در جدا شدن هر عضوى كه آن عضو معطّل شود دو ثلث ديه آن عضو است ، و اگر به اصلاح آيد بدون عيبى ديه‌اش چهار خمس ديه جدا شدن است .\r\nو اين احكام را از كتاب ظريف اخذ كرده‌اند ، و در آن كتاب تفصيل احكام هر عضوى مذكور است ، و بعضى به اين قواعد موافق است و بعضى مخالف .\r\nو فقير در بعضى از شروح كتب حديث تحقيق تفاصيل اين احكام كرده‌ام ، و اين رسالهء موجزه گنجايش ذكر آنها ندارد ، و در آن كتاب مذكور است كه كسى يك طرف چنبرهء گردن كسى را بشكند و به اصلاح آيد چهل دينار مىدهد ، و در هر دو طرف هشتاد دينار ، و جمعى از علماء عمل كرده‌اند ، و بعضى بارش قائل شده‌اند .\r\n\r\nفصل چهارم : در بيان ديه جنايت بر منافع\r\nاست كه به سبب فعل او قوّتى از قوّتها كه حق تعالى در انسان مقرر فرموده ضايع يا ناقص شود ، و در آن چند مبحث است :\r\nاوّل : بر طرف شدن عقل است ، اگر بالكليّه زائل شود تمام ديه آن شخص لازم مىشود ، و اگر زائل نشود اما كم شود ارش لازم مىشود ، و اكثر گفته‌اند : قدر ارش منوط به نظر حاكم شرع است ، كه از آثار ملاحظه نمايد كه چه مقدار از اختلال در عقل او به همرسيده ، و به آن نسبت از مجموع ديه حكم كند ، و بعضى گفته‌اند : به زمان تقدير مىكنند ، مثل آن كه اگر يك روز عاقل باشد و يك روز ديوانه ، نصف ديه بايد داد ، و اگر دو روز عاقل باشد و يك روز ديوانه ثلث ديه بايد داد ، و معلوم است كه اين تخمينى است ، و قاعدهء كليّه از اينجا ظاهر نمىشود ، بسا باشد كه همه احوالش متشابه باشد اما نسبت به سابق شعور و تميزش كم شده باشد .\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nو اگر چيزى بر سرش بزند كه جراحتى در سرش بهم رسد و عقلش نيز زائل شود ، اكثر گفته‌اند : كه ديه جراحت را و ديه بر طرف شدن عقل را جدا مىگيرند ، و بعضى گفته‌اند : كه اگر هر دو به يك ضربت واقع شده است كمتر در بيشتر داخل مىشود ، مثل آن كه چوبى بر سرش زد كه هم جراحت شد و هم ديوانه شد يك ديه مىگيرند ، و ديه جراحت را جدا نمىگيرند ، و اگر چوبى بر دستش زد و دستش را شكست و بعد از آن بر سرش هم زد و ديوانه شد ، ديه هر دو را مىگيرند ، و براى مضمون روايت صحيحى وارد شده است « 1 » ، و در آن روايت مذكور است كه يك سال انتظار مىبرند ، و اگر در عرض سال مرد او را بعوض مىكشند ، و اگر زنده ماند و جنونش بر طرف نشد ديه مىگيرند ، و بر اين مضمون اكثر قدماء قائل شده‌اند ، و اگر بعد از ديه گرفتن عاقل شود اكثر گفته‌اند : ديه را پس نمىگيرند ، و بعضى گفته‌اند : به قدر ارش مىگذارند و باقى را پس مىگيرند ، و بعضى مىگويند :\r\nكه اگر اهل خبره گويند كه بحسب عادت نمىبايد به اصلاح آيد ، و بر خلاف عادت به اصلاح آيد اين بخششى است از حق تعالى ، ديه را پس نمىگيرند ، و الّا پس مىگيرند .\r\nدوّم : ابطال شنيدن گوش است ، و اگر از هر دو گوش بالكليّه شنيدن بر طرف شود تمام ديه لازم مىشود ، اگر گواهى دهند اطباء و اهل خبره كه ديگر عود نمىكند ، و اگر گويند كه ممكن است بعد از مدتى عود كند انتظار آن مدت مىكشند اگر عود نكرد ديه قرار مىگيرد . و در حديث صحيح « 2 » وارد شده است كه يك سال انتظار مىكشند ، و اگر جنايت كرده تكذيب او كند ، يا گويد كه نمىدانم كه راست مىگويد ، امتحان مىكنند او را هنگام صداهاى شديد مانند رعد ، يا در هنگام غفلت او صداى عظيمى مىكنند .\r\nو در كتاب ظريف مذكور است كه در خواب صداى عظيمى بر او مىزنند اگر بيدار شد دروغ مىگويد ، و اگر به اين‌ها معلوم نشد به قسامه ثابت مىكنند ، به پنجاه قسم ، بنا بر يك قول ، و به شش قسم بنا بر قول ديگر ، و از كتاب ظريف ظاهر مىشود كه با امتحان باز قسامه هست ، و اگر دعوى كند كه شنوايى يك\r\n\r\n\r\n","description":"","footnote":"\r\n( 1 ) تهذيب الاحكام 10 : 253 ح 36 .\r\n( 2 ) فروع كافى 7 : 322 ح 3 .\r\n","page_name":" 141 ","page_number":141},
  {"content":"\r\n\r\nگوشش بر طرف شده است ، بعد از امتحان و قسامه نصف ديه خواهد بود . و اگر دعوى كند كه شنيدن يك گوشش كم شده است قياس به گوش ديگر امتحان مىكنند ، چنانچه در احاديث معتبره وارد شده است « 1 » كه گوش معيوبش را محكم مىبندند ، و گوش صحيح را باز مىگذارند و زنگى را در برابر روى او حركت مىدهند ، و مىگويند : بشنو تا جائى كه بگويد نمىشنوم ، آن موضع را نشان مىكنند ، پس از پشت سرش مىزنند ، و وقتى كه گويد نمىشنوم نشان مىكنند .\r\nو همچنين از جانب راست و جانب چپ اگر موافق است همه معلوم مىشود كه راست مىگويد ، و بعد از آن گوش صحيح را محكم مىبندند و گوش معيوب را مىگشايند ، و از چهار طرف باز امتحان مىكنند ، اگر موافق آمد و كمتر از گوش صحيح است آن تفاوت را نسبت به مجموع ملاحظه مىكنند كه چند يك است ، و به آن نسبت از ديه يك گوش مىگيرند .\r\nو در روايت ظريف با امتحان قسامه نيز وارد شده است ، و اين اقوى مىنمايد ، زيرا كه گاه باشد كه گوشهايش بيشتر از جنايت اين تفاوت را داشته باشد ، و بايد كه اين امتحان را در وقتى بكنند كه باد نباشد و هوا معتدل باشد ، زيرا كه در روز باد شنيدن از جوانب مختلف مىباشد ، و اگر گوش كسى را به برّند و شنوايى بر طرف شود دو ديه لازم مىشود در دو گوش ، و يك ديه در يك گوش .\r\nسيّم : بر طرف شدن بينايى ديده‌ها است ، اگر بينايى هر دو چشم بر طرف شده باشد تمام ديه آن شخص لازم مىشود ، و اگر از يك چشم بر طرف شده باشد نصف ديه ، و قصاص بقول دو عادل از اطباى حاذق ثابت مىشود ، و ديه به گفتهء يك مرد و دو زن نيز ثابت مىشود ، و اكثر فقهاء گفته‌اند : كه اگر اهل خبره گويند كه او ديگر نخواهد ديد ، يا گويند ممكن است ببيند اما مدتش معلوم نيست ، ديه مىگيرند ، و اگر مدتى تعيين كنند براى برگشتن انتظار آن مدّت مىكشند ، اگر برنگشت ديه مىگيرند ، و الا ارش مىگيرند .\r\nو در حديث معتبر « 2 » وارد شده است كه يك سال انتظار مىبرند ، و بعد از يك سال اگر برنگشته ديه مىگيرند ، و اگر بعد از آن برگردد ديه را پس نمىگيرند .\r\n\r\n\r\n","description":"","footnote":"\r\n( 1 ) فروع كافى 7 : 322 ح 4 .\r\n( 2 ) تهذيب الاحكام 10 : 266 ح 81 .\r\n","page_name":" 142 ","page_number":142},
  {"content":"\r\n\r\nاگر در ديده‌اش علتى ظاهر نباشد و دعوى كند كه نمىبينم به قسامه ثابت مىشود ، و گذشت در روايت كه حضرت امير عليه السلام « 1 » فرمود : كه رو به قرص آفتاب او را باز مىدارند اگر چشمش باز مىماند و برهم نمىزند راست مىگويد ، و اگر دعوى كند كه بينايى يك ديده‌اش به جنايت كم شده است امتحان مىكنند .\r\nچنانچه در احاديث صحيحه « 2 » وارد شده است كه ديدهء معلولش را مىبندد و ديدهء صحيحش را باز مىگذارند و تخم مرغى يا شتر مرغى را بدست مىگيرند و دور مىروند ، تا جائى كه بگويد نمىبينم ، آن موضع را نشان مىكنند ، از چهار طرف چنين مىكنند اگر موافق يك ديگر است راست گفته است ، و اگر مخالف است مىگويند دروغ گفتى ، و بار ديگر امتحان مىكنند تا موافق آيد ، پس چشم صحيح را مىبندند ، و چشم عليل را مىگشايند ، و باز از چهار طرف امتحان مىكنند اگر موافق آيد ديه را به قدر تفاوت مسافت مىگيرند مثل آن كه اگر نصف مسافت تفاوت كرده است نصف ديه يك چشم را كه ربع ديه آدمى است مىگيرند . و در روايت ظريف با اين امتحان قسامه نيز وارد شده است ، كه قسمت مىكنند بر شش قسم اگر نصف كم شده است سه قسم مىدهند ، و اگر ثلث كم شده است دو قسم مىدهند ، و همچنين به اين نسبت ، و اقوى و احوط است .\r\nچنانچه شيخ در نهاية « 3 » و صاحب جامع « 4 » نيز قائل شده‌اند ، و اگر دعواى نقص در هر دو ديده كند ، نظر به ديدهء هم سنّان او به نحوى كه گذشت امتحان مىكنند ، و در اينجا اكثر فقهاء قسامه را ضم كرده‌اند ، و امتحان ديده را در زمين هموار و هواى صاف مىكنند ، نه در روز ابر ، و زمين ناهموار كه اوقات و جهات مختلف نشوند ، و اگر ديدهء كسى را بكند و دعوى كند كه چشمش كور بود و چيزى نمىديد ، و او گويد چشمم روشن بود ، بعضى گفته‌اند : قسم بر جنايت كننده است ، و بعضى گفته‌اند : بر چشم كنده شده است .\r\n\r\n\r\n","description":"","footnote":"\r\n( 1 ) فروع كافى 7 : 323 ح 7 .\r\n( 2 ) فروع كافى 7 : 323 ح 8 .\r\n( 3 ) النهاية / 765 .\r\n( 4 ) خطى است .\r\n","page_name":" 143 ","page_number":143},
  {"content":"\r\n\r\nچهارم : بر طرف شدن قوهء شامه است ، و در آن نيز تمام ديه است ، و اگر دعوى كند كه شامه‌اش بر طرف شده است و معلوم نباشد ، با حصول لوث به قراين اثباتش به قسامه مىشود ، و در روايت حضرت امير المؤمنين « 1 » صلوات اللَّه عليه گذشت كه خرقه‌اى را آتش مىزنند و نزديك دماغش مىآورند اگر سر را پس مىبرد و آب از ديده‌اش مىآيد دروغ مىگويد ، و الّا تصديقش مىكنند ، و با اين قسامه ضم شود ، چنانچه اكثر گفته‌اند ، شايد احوط باشد ، و اگر دعوى كند كه شامه‌اش كم شده است و قرينه بر صدقش باشد ظاهرش آن است كه به قسامه ثابت شود ، و تقديرش را نسبت بكلّ شامه حواله برأى حاكم شرع كرده‌اند ، و احوط صلح است ، و اگر بينى او را ببرد و شامه‌اش نيز بر طرف شود بعد از ثبوت دو ديه لازم مىشود .\r\nپنجم : بر طرف شدن ذائقه است ، و اكثر گفته‌اند : تمام ديه ثابت مىشود ، و ثبوتش به قسامه است ، و همچنين نقصش گفته‌اند به قسامه ثابت مىشود ، و تقدير زياد و كمش نسبت بكل منوط برأى حاكم شرع است .\r\nششم : اگر صدا بر طرف شود كه مطلقا سخنش مسموع نشود گفته‌اند : ديه لازم مىشود ، و اگر حركت زبان نيز بر طرف شود دو ثلث اضافه مىشود ، و اگر كارى بكند كه طعام را نتوان خورد يا خائيد گفته‌اند ديه لازم مىشود .\r\nهفتم : اگر جنايت باعث آن شود كه جماع نتواند كرد ، يا در وقت جماع انزال منى نشود ديه لازم است ، و همچنين گفته‌اند : كه اگر فرزند بهم رسانيدن بر طرف شود ديه لازم مىشود .\r\nهشتم : اگر جنايتى كند كه راه نتواند رفت ديه لازم است ، و اگر جماع نيز بر طرف شود كه جماع كند و لذّت نيابد ، يا طعام خورد و لذّت طعام نيابد ، در هر يك بعضى ديه گفته‌اند ، و بعضى ارش .\r\nدهم : اكثر فقهاء گفته‌اند كه اگر كسى جنايتى بر شخصى بكند كه مبتلا شود به سلس البول ، يعنى قطرات بول از او متصل آيد بر او ديه كامل لازم است .\r\n\r\n\r\n","description":"","footnote":"\r\n( 1 ) فروع كافى 7 : 323 ح 7 .\r\n","page_name":" 144 ","page_number":144},
  {"content":"\r\n\r\nو در روايتى « 1 » وارد شده است كه اگر تا شب يا تا آخر روز متصل آيد تمام ديه لازم مىشود ، و اگر تا ظهر آيد دو ثلث ديه ، و اگر تا چاشت « 2 » آيد ثلث ديه ، و بعضى به اين روايت عمل كرده‌اند .\r\nيازدهم : در حديث صحيح « 3 » وارد شده است كه اگر كسى بر شكم زنى بزند كه حيضش بر طرف شود ، اگر يك سال عود نكند ثلث ديه زن را مىدهد .\r\nدوازدهم : اگر زنى را چنين كند كه شيرش بر طرف شود اكثر گفته‌اند : ارش مىدهد ، و بعضى احتمال ديه نيز داده‌اند .\r\n\r\nفصل پنجم : در بيان ديات جراحتهاى سر و بدن\r\nاست ، و در آن چند مقصد است :\r\n\r\nاوّل : جراحات سر و روست كه او را شجّه مىنامند\r\n، و آن نيز بر نه قسم است :\r\nاوّل : حارصه كه خدشه كند ، كه پوست شكافته شود ، و ديه آن يك شتر است .\r\nدوّم : داميه است ، كه اندكى در گوشت فرو رود و خون درآيد ، و در آن دو شتر است .\r\nسيّم : متلاحمه است كه در گوشت بسيار فرو رود و نرسد به پرده‌اى كه بر روى استخوان است ، و در آن سه شتر است .\r\nچهارم : سمحاقه است ، و آن جراحتى است كه برسد به پرده‌اى كه بر روى استخوان كشيده شده است ، و در آن چهار شتر است .\r\nپنجم : موضّحه است ، كه آن پرده شكافته شود و استخوان نمايان شود ، و در آن پنج شتر است .\r\nششم : هاشمه است ، كه استخوان بشكند و در آن ده شتر است ، هر چند پوست و گوشت شكافته نشود ، و سنّ شترها در شبه عمد و خطاء به نحوى است كه\r\n\r\n\r\n","description":"","footnote":"\r\n( 1 ) فروع كافى 7 : 315 ح 21 .\r\n( 2 ) عصر .\r\n( 3 ) فروع كافى 7 : 314 ح 16 .\r\n","page_name":" 145 ","page_number":145},
  {"content":"\r\n\r\nدر ديه نفس مذكور شد ، و اگر عمد باشد در اينجا قصاص نمىباشد و ديه مىگيرند .\r\nهفتم : منقّله است ، كه استخوان از جاى خود حركت كرده باشد ، و در اين نيز قصاص نيست ، هر چند عمدا كرده باشد ، و ديه‌اش موافق مشهور پانزده شتر است ، و بعضى بيست شتر گفته‌اند .\r\nهشتم : مأمومه است ، كه بأمّ الدماغ رسيده باشد ، يعنى پرده كه مغز در ميان آن است ، اما آن پرده شكافته نشده باشد ، و در آن ثلث ديه آدمى است ، و در بعضى روايات « 1 » و كلام فقهاء سى و سه شتر وارد شده است ، با آن كه ثلث سى و سه شتر و ثلثى مىبايد باشد ، پس يا ثلث بر سبيل تخمين وارد شده است ، يا لفظ ثلث بعد از سى و سه مراد است ، يا از رواة افتاده است .\r\nنهم : دامغه است ، كه خريطه كه دماغ در ميان آن است نيز دريده باشد ، و با اين حال زنده ماندن بسيار بعيد است ، و به اين سبب اكثر علماء ديه آن را ذكر نكرده‌اند ، و اگر زنده بماند بعضى گفته‌اند : ثلث ديه براى مأمومه مىدهد ، و ارش براى دريدن خريطه مىدهد ، و در مأمومه و دامغه قصاص نمىباشد ، چون محل خطرند .\r\n\r\nمقصد دوّم : در باقى احكام شجاج است\r\n، و در آن چند مسأله است :\r\nاوّل : اگر در دو جاى سر جراحت موضّحه بكند از براى هر يك پنج شتر مىبايد بدهد ، و اگر همان شخص ميان آن دو تا را ببرد كه به يك ديگر متصل شوند ، اكثر گفته‌اند : يك موضّحه مىشود ، و پنج شتر كافى است ، و بعضى گفته‌اند : يازده شتر مىدهد ، و احتمال دارد كه پانزده شتر لازم شود ، و حكم سه موضّحه داشته باشد ، اگر ديگرى اين دو موضّحه را به يك ديگر متصل كند خلاف نيست در آن كه ديه موضّحه بر اوّل لازم است ، و ديه يك موضّحه بر ثانى .\r\nدوّم : اگر يك جراحت موضّحه بكند كه بعضى از آن بر سر واقع شود و بعضى بر پيشانى مشهور آن است كه حكم يك موضّحه دارد ، و پنج شتر كافى است .\r\n\r\n\r\n","description":"","footnote":"\r\n( 1 ) فروع كافى 7 : 326 ح 3 .\r\n","page_name":" 146 ","page_number":146},
  {"content":"\r\n\r\nسيّم : آن جراحتها كه در سر مذكور شد اگر در رو واقع شوند باز حكم سر دارد و ديه‌اش همان ديه‌ها است كه مذكور شد ، و اگر مثل آنها بر بدن واقع شود همان مقدار را نسبت بديه آن عضو حساب مىكنند ، مثل آن كه موضّحه كه در سر واقع شود پنج شتر مىدهند .\r\nو سر ديه‌اش مساوى كلّ ديه آدمى است ، زيرا كه به جدا شدن آن حيات باقى نمىماند و ديه كلّ آدمى هر گاه صد شتر باشد پنج شتر نسبت به آن نصف عشر است ، يعنى بيست يك .\r\nپس اگر موضّحه در يك دست واقع شود و ديه يك دست نصف ديه انسان است ، پس نصف عشر آن كه نصف پنج شتر باشد در آن خواهد بود چنين گفته‌اند اكثر فقهاء ، و از كتاب ظريف در بعضى تفاصيل ديگر ظاهر مىشود .\r\nچهارم : ظاهر كلام فقهاء آن است كه اين ديه‌ها كه به شتر وارد شده است اگر ديه را از اجناس ديگر دهند به همان نسبت مىدهند ، مثل آن كه در جائى كه ده شتر وارده شده است ، ده شتر نسبت به صد شتر است كه ديه كل است ده يك است ، پس اگر از طلا دهند ده يك هزار دينار را خواهند داد كه صد اشرفى باشد ، و اگر از نقره دهند يك ده هزار درهم را مىدهند كه هزار درهم باشد ، و همچنين از سائر اجناس ، و احوط آن است كه چون در خصوص اين ديات شتر و دينار وارد شده است از جنس شتر و دينار بدهند .\r\n\r\nمقصد سوُّم : در احكام سائر جراحات بدن است\r\n، و در آن چند فائده است :\r\nاوّل : جراحتى كه به اندرون شكم آدمى برسد از هر جهت كه باشد اگر چه از گودال گردن باشد ، و او نميرد در آن ثلث ديه آن شخص است ، و در آن قصاص نمىباشد ، و اگر جراحتى در عضوى بكند و بعد از آن به جوف داخل شود ديه آن جراحت و ديه جائفه هر دو را مىبايد بدهد ، مثل آن كه خنجرى بر دوش كسى بزند و داخل شكم او شود هم ديه جراحت دوش را مىبايد بدهد ، و هم ثلث ديه براى آن كه داخل جوف او شده است .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nدوّم : اگر كسى كاردى يا خنجرى زد كه سرش به اندرون شكم او داخل شد پس ديگرى آمد و كاردى يا غير آن به همان سوراخ فرو برد و جراحت زياد نشد شخص اول ديه جائفه را مىدهد ، و بر ثانى چيزى نيست ، و ليكن حاكم شرع او را تعزير مىكند .\r\nو اگر حربهء مرد دوّم اندرون جراحت را گشادتر كرد و بيرون به حال خود ماند ، يا بيرون را گشاده‌تر كرد و اندرون به حال خود ماند ارش مىدهد ، و اگر اندرون و بيرون هر دو گشادتر شد ، يك ديه جائفه ديگر دوّم مىبايد بدهد .\r\nسيّم : اگر يكى حربه‌اى بزند و شكمش را بشكافد و ديگرى احشاى اندرونش را بيرون آورد گفته‌اند : قاتل دوّم است .\r\nچهارم : اگر حربه‌اى بر سينه‌اش بزند كه از پشتش بدر رود اكثر گفته‌اند : دو جائفه است ، و دو ثلث ديه بايد داد ، و بعضى گفته‌اند : يك جائفه است .\r\nپنجم : جمعى از فقهاء قائل شده‌اند موافق كتاب ظريف كه هر كه حربه‌اى بزند بر اطراف مردى كه از طرف ديگر بدر رود صد دينار طلا مىدهد ، و ظاهر آن است كه مراد به اطراف دستها و پاها باشد مانند ساعد و ساق و كف و قدم ، و بعضى تخصيص كرده‌اند به عضوى كه در آن تمام ديه باشد ، يا نصف ديه ، زيرا كه اگر نافذه در يك بند يك انگشت باشد صد دينار چند برابر ديه آن مىشود ، و در كتاب ظريف تفاصيل ديگر در اين باب هست كه اكثر متعرض آنها نشده‌اند ، و به اين عبارت مجمل متمسك شده‌اند .\r\nششم : در كتاب ظريف مذكور است كه اگر سوراخى در خد ، يعنى يك طرف رخساره بهم رسد كه اندرون دهان نمايد ، ديه‌اش صد دينار است ، و اگر دوا كند و بر طرف شود ، اما اثر فاحشى بماند پنجاه دينار است ، و اگر هر دو طرف باشد و اثرش بماند صد دينار است .\r\nو اگر تيرى بزند كه در استخوان بنشيند و از زير چانه بيرون آيد ديه‌اش صد و پنجاه دينار است ، و اگر سوراخ كند و بيرون نرود ، صد دينار است ، و اگر جراحتى در رخساره بهم رسد و اثرش بماند ديه‌اش ده دينار است .\r\nهفتم : در روايت معتبرى « 1 » وارد شده است كه حضرت امير المؤمنين صلوات\r\n\r\n\r\n","description":"","footnote":"\r\n( 1 ) فروع كافى 7 : 333 ح 4 .\r\n","page_name":" 148 ","page_number":148},
  {"content":"\r\n\r\nاللَّه عليه حكم مىفرمود در سيلى كه كسى بر روى كسى بزند و جاى آن سياه شود شش دينار بدهد .\r\nو اگر سبز شود سه دينار بدهد ، و اگر سرخ شود يك دينار و نيم بدهند ، و اكثر موافق اين روايت قائل شده‌اند ، و بعضى در سياه شدن نيز سه دينار گفته‌اند ، و اكثر گفته‌اند كه شرط نيست كه اثرش هميشه بماند ، و گفته‌اند اگر اينها در بدن واقع شود ديه‌اش نصف ديه روست .\r\nچنانچه ابن بابويه رحمه اللَّه در من لا يحضر متصل به اين روايت ذكر كرده است « 1 » .\r\nهشتم : در هر عضوى كه ديه مقررى داشته باشد اگر آن عضو را شل كنند دو ثلث ديه آن عضو را بايد داد ، و اگر عضو شل را قطع كنند ثلث ديه عضو را بايد داد ، چنانچه گذشت .\r\nنهم : مذكور شد كه ديه مرد و زن در اعضاء و جوارح مساويند تا بثلث ديه مرد برسد ، پس ديه اعضاء زن نصف ديه اعضاء مرد مىشود ، خواه آن كه جنايت كرده است مرد باشد و خواه زن ، و همچنين قصاص مىكنند مرد را براى اعضاى زن بىآن كه چيزى از ديه بدهند تا ثلث ، پس اگر خواهند عضو مرد را بعوض عضو زن قصاص كنند نصف ديه عضو را مىدهند ، و قصاص مىكنند ، و اگر ديه گيرند نصف ديه مرد مىگيرند .\r\nو بعضى از علماء گفته‌اند : كه اين حكم كه تا ثلث جراحات زن ديهءشان مثل جراحات مرد است ، در صورتى است كه جراحت كننده مرد باشد ، و اگر جراحت كننده زن باشد همه جراحات بر نصف است ، پس در يك انگشت پنج شتر است ، و در دو انگشت ده شتر است ، و در سه پانزده شتر است ، و در چهار بيست شتر است ، و همچنين به اين نسبت بالا مىرود بخلاف آن كه جارح مرد باشد كه در يك انگشت زن ده شتر است ، و در دو انگشت بيست شتر و در سه انگشت سى شتر ، و در چهار انگشت بيست شتر .\r\nدهم : هر عضوى كه در مرد مساوى ديه مرد باشد در زن مساوى ديه زن است ، مانند زبان و ذكر و دو دست و دو پا ، و همچنين نصف و ثلث ، و هر نسبت كه با\r\n\r\n\r\n","description":"","footnote":"\r\n( 1 ) من لا يحضره الفقيه 4 : 118 .\r\n","page_name":" 149 ","page_number":149},
  {"content":"\r\n\r\nديه مرد مذكور شد در زبان با ديه زن ملاحظه خواهد شد ، و در كافر ذمّى با ديه او ، و در غلام با قيمت او به شرطى كه زياده از ديه آزاد نباشد ، مثل آن كه ذكر غلام را به برّند قيمت او را مىدهند ، چنانچه مذكور شد .\r\nو آن چه در شرع مقدّرى ندارد كه ارش مىدهند آزاد را غلام فرض مىكنند و ملاحظه مىكنند كه بدون اين عيب چه قيمت داشته و با اين عيب چه قيمت دارد ، و اين تفاوت را از ديه آزاد مىگيرند .\r\n\r\nفصل ششم : در جناياتى است كه بر جنين واقع شود\r\n، يعنى طفلى كه در رحم باشد ، يا بر ميّتى واقع شود ، و در آن چند بحث است :\r\n\r\nاوّل [ ديه جنين آزاد مسلمان بعد از آن كه خلقتش تمام شده باشد و هنوز روح در آن ندميده 
  ]\r\nمشهور ميان علماء آن است كه ديه جنين آزاد مسلمان بعد از آن كه خلقتش تمام شده باشد و هنوز روح در آن ندميده باشد ، صد دينار است .\r\nو مشهور آن است كه فرقى نيست ميان دختر و پسر ، و بعضى گفته‌اند : در پسر صد دينار است ، و در دختر پنجاه دينار ، و خالى از قوّتى نيست .\r\nو ابن جنيد رحمه اللَّه قائل شده است كه ديه جنين مسلمان يا غلامى است يا كنيزى كه قيمت هر يك نصف عشر ديه باشد ، و اين موافق مذهب عامه است ، و اوّل اصحّ است ، و اگر كافر ذمّى باشد ، جنين او ديه‌اش عشر ديه پدر او است كه موافق مشهور هشتاد درهم است ، و در روايتى « 1 » وارد شده است كه عشر ديه مادر او است كه چهل درهم باشد ، و بنا بر قول ثانى ممكن است حمل روايت بر آن كه جنين دختر باشد ، و مشهور ميان علماء آن است كه ديه جنين بنده عشر قيمت مادر او است .\r\nو بعضى گفته‌اند اگر پسر باشد عشر قيمت پدر است ، و اگر انثى باشد عشر قيمت مادر است .\r\nو بعضى گفته‌اند : كه اگر زنده بزايد و بميرد عشر قيمت مادر است ، و اگر مرده بيندازد نصف عشر قيمت مادر است .\r\n\r\n\r\n","description":"","footnote":"\r\n( 1 ) فروع كافى 7 : 344 ح 5 .\r\n","page_name":" 150 ","page_number":150},
  {"content":"\r\n\r\n\r\nدوّم : هر گاه روح در جنين دميده شده باشد و به سبب جنايت بميرد\r\nو معلوم شود كه حيات داشته است و به سبب جنايت مرده است در اين صورت ديهء كامل لازم مىشود براى پسر ، و نصف آن براى دختر ، و اگر بعنوان مباشرت كرده باشد كفاره نيز لازم مىشود .\r\n\r\nسيّم : هر گاه پيش از تمام شدن خلقت سقط بيندازد\r\nبعضى گفته‌اند : غلامى مىدهد يا كنيزى مىدهد ، و بعضى تعيين قيمت به پنجاه دينار كرده‌اند ، و مشهور ميان علماء آن است كه مراتب مختلفه دارد :\r\nاوّل : آن كه اگر كسى در اثناى جماع كسى را بترساند كه آب منى بيرون فرج ريخته شود ده دينار مىدهد ، و اگر نطفه در رحم قرار گرفته باشد و سبب انداختن آن شود بيست دينار مىدهد ، و اگر علقه شده باشد يعنى پارچهء خون بسته چهل دينار مىدهد .\r\nو اگر مضغه شده باشد يعنى پارچه گوشتى ، شصت دينار مىدهند ، و اگر استخوان شده باشد ، هشتاد دينار مىدهند ، و اگر گوشت بر روى استخوان روييده و خلقتش تمام شده باشد ، صد دينار مىدهد ، چنانچه گذشت .\r\nو شيخ طوسى ( رضى اللَّه عنه ) گفته است كه در ما بين هر مرتبه تا مرتبهء ديگر به آن نسبت حساب مىكنند .\r\nو ابن ادريس رحمه اللَّه تفسير كلام او به اين نحو كرده است كه بيست روز نطفه است ، و بيست روز علقه ، و بيست روز مضغه ، و بيست روز عظام ، و هر روز يك دينار زياد مىشود ، و بحث كرده‌اند بر او كه اين تفسير مخالف احاديث معتبره است .\r\nچنانچه حديث صحيح « 1 » محمد بن مسلم از حضرت امام محمد باقر عليه السلام پرسيد كه مردى زنى را مىزند و نطفه مىاندازد ؟ فرمود : كه بيست دينار بر او لازم است ، گفت : مىزند او را و علقه مىاندازد ؟ فرمود : كه بر او چهل دينار لازم است ، گفت : او را مىزند و مضغه مىاندازد ؟ فرمود : كه شصت دينار بر او لازم است ، گفت مىزند او را چيزى مىاندازد كه استخوان در او بهم رسيده ؟ فرمود :\r\nكه بر او ديه كامل است ، يعنى ديهء جنين ، و فرمود : كه حضرت امير المؤمنين عليه\r\n\r\n\r\n","description":"","footnote":"\r\n( 1 ) فروع كافى 7 : 345 ح 10 .\r\n","page_name":" 151 ","page_number":151},
  {"content":"\r\n\r\nالسلام چنين حكم كرده است ، گفت : صفت نطفه كدام است كه توان شناخت ؟\r\nفرمود : كه نطفه سفيد است مانند آب بينى غليظ ، پس در رحم چهل روز مىماند تا علقه شود ، و گفت : صفت علقه كدام است ؟ فرمود : كه پارهء خون بسته است مانند خونى كه از محجمه حجّام بدر مىآيد پس چهل روز ديگر مىماند تا مضغه مىشود ، گفت صفت مضغه چيست كه توان شناخت ؟ فرمود : كه پارچه خون سرخى است كه در ميان آن رگهاى سبز هست ، بعد از آن استخوان مىشود ، پرسيد : كه صفت استخوان چيست ؟ فرمود : كه بعد از آن كه استخوان شد چشم و گوش بهم مىرساند و اعضاء و جوارحش ترتيب مىيابد ، پس ديه جنين تمام مىشود .\r\nو در حديث ديگر « 1 » از حضرت صادق عليه السلام منقول است كه يونس شيبانى پرسيد : كه اگر در نطفه يك قطره خون بهم رسد ؟ حضرت فرمود : كه عشر نطفه زياد مىشود بيست و دو دينار مىشود ، و اگر دو قطره بهم رسد بيست و چهار دينار ، و اگر سه قطره بهم رسد بيست و شش دينار ، و اگر جهار قطره بهم رسد بيست و هشت دينار ، و اگر پنج قطره بهم رسد سى دينار ، و به همين نسبت بالا مىرود تا همه علقه شود ، پس در آن چهل دينار است ، و بعد از علقه اگر يك رگ از گوشت در آن بهم رسد دو دينار بالا مىرود ، و همچنين دو دينار زياد مىشود تا همه گوشت مىشود ، و ديه آن شصت دينار است ، تا آن كه گرهى مانند استخوان در آن بهم مىرسد ، و زياد مىشود تا آن كه همه استخوان مىشود ، و ديهء آن هشتاد دينار است ، و همچنين تا گوشت و پوست بر آن مىرويد ، و چون پنج ماه شد روح در آن مىدمد .\r\nو شرح احاديث و تفاصيل خلقت انسان و تشريح آن را مفصلا در كتاب سماء و عالم ذكر كرده‌ام . « 2 »\r\n\r\nچهارم : اگر زنى را بكشد و در شكم او فرزندى باشد و او هم كشته شود و ندانند كه پسر بوده است يا دختر\r\n، مشهور در ميان علماء موافق احاديث معتبرة آن است كه ديهء زن را مىدهد ، و از براى طفل نصف ديه مرد و نصف ديه زن مىدهد .\r\n\r\n\r\n","description":"","footnote":"\r\n( 1 ) فروع كافى 7 : 345 ح 11 .\r\n( 2 ) جلد 14 كتاب بحار الأنوار چاپ قديم شامل بحث هيئت و نجوم و شهرها و تشريح و طب ائمه « ع » ، و پيغمبر « ص » .\r\n","page_name":" 152 ","page_number":152},
  {"content":"\r\n\r\nو بعضى گفته‌اند : قرعه مىاندازند ، اگر اسم پسر در آيد ديه پسر مىدهد ، و اگر باسم دختر درآيد ديه دختر .\r\n\r\nپنجم : اگر كسى زن آزادى داشته باشد و بدون رخصت او در وقت جماع منى را عزل كند\r\n، و در بيرون فرج بريزد ، بعضى گفته‌اند : واجب است كه ده اشرفى ديه نطفه را بزن بدهد ، و اكثر حمل بر استحباب كرده‌اند .\r\n\r\nششم : اگر كسى جنايتى بكند و طفل زنده بيفتد و بعد از آن كسى او را بكشد\r\n، گفته‌اند : اگر حيات مستقرّه داشته كه مدتى تعيّش تواند كرد قاتل دوّم است ، و بر اوّل ديه نيست ، امّا حاكم شرع او را تعزير مىكند ، و اگر حيات مستقرّه نداشته و در كار مردن بوده ديه بر اوّل است ، و دوّم را تعزير مىكنند ، و اگر حالش معلوم نباشد بعد از افتادن كه زنده بوده يا مرده ، و او سرش را بريده باشد قصاص ساقط مىشود ، و ديه بريدن سر ميّت را مىدهد ، چنانچه مذكور خواهد شد إن شاء اللَّه .\r\n\r\nهفتم : ديه جراحتها كه بر جنين واقع شود ، نسبت بكلّ ديه او حساب مىكنند\r\n، پس اگر چيزى بر شكم زن زند و دستى از طفل ساقط شود ، اگر زن بميرد ديهء زن و ديهء جنين هر دو را مىدهد ، و اگر نميرد ديه دست جنين كه پنجاه دينار است مىدهد ، و اگر اوّل دست بيفتد و بعد از آن جنين بيفتد ديهء جنين را مىدهد ، و ديهء دست ساقط مىشود ، و اگر زنده بيفتد و بميرد ديهء انسان كامل مىدهد ، و ديهء دست ساقط مىشود ، و اگر زنده بماند ديهء دست را مىدهد .\r\n\r\nهشتم : كسى كه سر ميّت مسلمان آزادى را قطع كند حكم جنين دارد\r\n، و ديهء او صد دينار است ، و اين ديه مال وارث نيست ، بلكه صرف مىكنند در حج و وجوه برّ و خيرات و صدقات براى ميّت ، و خلاف است كه اگر قرض داشته باشد واجب است كه قرضش را بدهند از ديه يا نه ؟ .\r\nو اكثر گفته‌اند : كه مىتوان داد ، و بعضى گفته‌اند : داخل بيت المال مسلمانان مىكنند ، و ابن بابويه عليه الرحمة قائل شده است « 1 » كه اگر در حال حياة او ارادهء كشتن او داشته و بعد از فوت سر او را بريده ، يا كارى كرده كه اگر زنده مىبود به آن جنايت مىمرد ديهء كامل انسان مىدهد ، و اگر اين اراده نداشته صد دينار مىدهد ، گفته‌اند : كه جراحتها كه بر او واقع شود نسبت به صد دينار\r\n\r\n\r\n","description":"","footnote":"\r\n( 1 ) من لا يحضره الفقيه 4 : 117 .\r\n","page_name":" 153 ","page_number":153},
  {"content":"\r\n\r\nحساب مىكنند ، مثل آن كه اگر يك دستش را ببرد پنجاه دينار مىدهد .\r\nو اگر موضّحه در سرش بكند پنج دينار مىدهد ، و اكثر گفته‌اند : مرد و زن و صغير و كبير در اين حكم تفاوت ندارد .\r\nو اگر سر غلامى را به برّد عشر قيمت او را مىدهد ، و اگر سر ذمّى را به برّد بعضى گفته‌اند : عشر ديه ذمّى را مىدهد ، و بعضى گفته‌اند : ديه ندارد ، و خالى از قوّتى نيست ، و اگر جنايت به خطا واقع شود ، خلاف است كه ديه در مال او است يا بر عاقله است ، و بعضى از متأخرين احتمال داده‌اند كه در اصل ديه نباشد در خطاء .\r\nچنانچه ظاهر روايت حسين بن خالد است « 1 » كه از حضرت امام رضا عليه السلام پرسيد كه اگر شخصى براى ميّتى گودالى حفر كند كه او را در آن غسل دهد پس سرش به گردش آيد و بيل از دستش بيفتد و بر شكم ميّت آيد و شكافته شود چه چيز بر او لازم است ؟ فرمود : كه هر گاه چنين باشد خطاء خواهد بود و كفاره‌اش بنده آزاد كردن است ، يا دو ماه پياپى روزه داشتن ، يا شصت مسكين را اطعام دادن بهر مسكين به قدر مدّى كه تقريبا بنا بر بعضى از تقديرات يك چهار يك من كهنه باشد ، و در حديث حسنى وارد شده است كه بريدن سر مرده بدتر است از بريدن سر زنده .\r\nو در حديث ديگر « 2 » پرسيدند از حضرت صادق عليه السلام از كسى كه استخوان مرده را بكشند ؟ فرمود : كه حرمتش بعد از مردن زياده از حرمت او است در زندگى .\r\n\r\nفصل هفتم : در بيان عاقله است كه ديهء خطاء بر او لازم است\r\n، و احكام آن ، و در آن چند مقصد است :\r\n\r\nاوّل : در بيان عاقله است\r\n، بدان كه چون در باب قتل در جاهليت تعصّب بسيار مىكرده‌اند ، و خويشان و قبيله و عشيرهء قاتل حمايت مىكرده‌اند ، شارع در باب\r\n\r\n\r\n","description":"","footnote":"\r\n( 1 ) فروع كافى 7 : 349 ح 4 .\r\n( 2 ) فروع كافى 7 : 348 ح 3 .\r\n","page_name":" 154 ","page_number":154},
  {"content":"\r\n\r\nقتل خطاء كه قاتل در آن تقصيرى نيست مقرّر فرموده است كه بر آنها قسمت كنند كه هم باعث قلّت حمايت ايشان بشود و هم كار بر قاتل آسان شود ، و چون تقصيرى نداشته و حكمتهاى جناب مقدّس الهى در هر حكم بسيار است كه عقول اكثر خلق از ادراك آنها قاصر است ، و عاقله كسى مىگويند كه متحمل ديه از جانب صاحب جنايت مىشود ، و آن چهار طايفه‌اند :\r\nاوّل : خويشان صاحب جنايت .\r\nدوّم : كسى كه او را آزاد كرده باشد .\r\nسيّم : كسى كه ضامن « جريرهء » او يعنى جنايت او شده باشد ، زيرا متعارف بوده است كه دو كس كه وارثى نداشته‌اند با يك ديگر قرار مىكرده‌اند كه هر يك كه جنايت خطائى بكند ديگرى ديه او را بدهد ، و هر يك كه بيشتر بميرد ديگرى وارث او باشد ، چنين كسى اگر جنايت خطائى بكند ضامن جريره ديه او را مىدهد .\r\nچهارم : امام زمان است عليه السلام ، كه اگر هيچ يك از اينها نباشد امام ديه او را مىدهد ، و اگر بميرد ميراث او نيز از امام عليه السلام است .\r\nاما اقارب كه عاقله‌اند خلاف است كه چه جماعتند ؟ و مشهور ميان علماء آن است كه عاقله عصبهء قاتلند ، يعنى مردانى كه قرابت ايشان نسبت به قاتل از جانب پدر و مادر باشد ، يا از جانب پدر نه از جانب مادر تنها ، مانند برادران و اولاد ايشان و عموها و اولاد ، ايشان خواه وارث قاتل باشند كه اگر بميرد آنها ميراث برند ، خواه نه ، و خلاف است كه پدر و جد پدرى و اولاد ذكور در عصبه داخلند يا نه ؟ و اكثر متأخرين قايلند كه داخلند ، و بعضى گفته‌اند : هر كه از ديه قاتل اگر كشته شود ميراث مىبرد عاقلهء او است ، و اين قول ضعيف است ، و بعضى گفته‌اند : عصبه و عاقله آنهايند كه مستحق ميراث قاتلند از وارثان نزديك كه در قرآن براى ايشان حصه‌اى از ميراث مقرّر شده مانند پدر و مادر و فرزند ، و اگر آنها نباشند سائر اقارب قاتل مىدهند از مردان بالغ خواه از جانب پدر خويش باشند ، و خواه از جانب مادر و اگر از هر دو صفت باشند دو ثلث ديه را بر خويشان پدرى قسمت مىكنند ، و يك ثلث را بر خويشان مادرى ، و مستند شده‌اند در اين قول\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nبروايتى كه سلمة بن كهيل « 1 » از حضرت امير المؤمنين عليه السلام روايت كرده و اكثر آن روايت را ضعيف [ 1 
  ] مىشمارند ، و مشتمل است بر آن كه اگر خويشان نداشته باشد ديه را از هم شهريان او مىگيرند ، و اين مخالف مذهب شيعه است و موافق مذهب عامه است . ( ( هامش : ( 1 ) فروع كافى 7 : 364 ح 2 . ) )\r\nلهذا اكثر عمل به اين روايت نكرده‌اند ، و مسأله در غايت اشكال است ، و اين احكام را از احاديث معتبرهء اين باب استنباط كردن متعسّر است ، و مشهور آن است كه مذكور شد و از بعضى روايات معتبره ظاهر مىشود كه عاقله ورثه ذكور بالغ عاقلند .\r\n\r\nدوّم : در صفات عاقله است\r\n، گفته‌اند : شرط است كه ذكور باشند ، زن عاقله نمىباشد ، و شرط است كه بالغ و عاقل باشد ، نابالغ و ديوانه عاقله نيستند ، و شرط است كه غنى و قادر بر ديه باشد ، پس بر فقير ديه لازم نمىشود ، و غنى و فقير بودن در وقتى كه سال تمام مىشود ، و وقت دادن مىشود اعتبار دارد .\r\n\r\n\r\n","description":"","footnote":"\r\n[ 1 
  ] حديث در لغت : مرادف كلام است ، و چون سخن كم كم بوجود مىآيد بدان حديث گفته‌اند ، و در اصطلاح : حديث به كلام خاصى گفته شده كه از پيغمبر ، ائمه ، اصحاب ، و يا اصحاب اصحاب كه تابعين باشند نقل شده باشد .\r\nحديث در واقع حكايت كننده كلام يا فعل يا تقرير آنها مىباشد . و نزد محدثين شيعه حديث اطلاق نمىشود مگر بر آن چه از معصوم « ع » نقل شده باشد . « 2 »\r\nو حديث روايت شده چنانچه كسى قطع بصدور آن از معصوم « ع » داشته باشد در اين صورت ديگر نياز به سند ، و شناخت حال راويان آن نيست ، و در بارهء او آن روايت حجت است ، و اما كسى كه قطع بروايت پيدا نكند به ناچار بايد به سند رجوع كند ، و آن چه حجت است بدست آورد ، و تقسيم روايت به صحيح و ثقه و حسن و ضعيف نزد علماء قديم معمول نبوده ، و علت آن را فرزند شهيد ثانى شيخ حسن صاحب معالم چنين بيان مىكند : نزد قدماء اين اصطلاح و تقسيم به كار نمىرفته ، و از آن آگاهى نداشته‌اند ، و غالبا بدان نياز نداشتند ، قرائن بر صدق روايت نزد آنها زياد بوده ، گر چه سند مشتمل بر افراد ضعيف بوده . . و بعد از فقدان آن نشانه‌ها و قرائن ، شناخت روايت بجز از سند آن ممكن نبود ، لذا علماى بعدى ( متأخرين ) ناچار شدند حديث صحيح و آن كه به واقع نزديك باشد ، از اين طريق بدست آورند ، و اصطلاح تقسيم خبر بوجود آمد . « 3 »\r\n( ( هامش : ( 2 ) سفينة البحار 1 : 228 . ( 3 ) منتقى الجمان 1 / 13 . ) )\r\nتقسيم خبر :\r\n1 - صحيح ، حديث صحيح آن است كه سند او كه به امام مىرسد همه شيعه و عادل باشند .\r\n2 - موثق ، در طريق سند غير شيعه باشد ، ولى اصحاب رجال تصريح به راست گويى او كرده باشند ، و باقى رجال سند سالم باشند .\r\n3 - حسن ، طريق سند از شيعه‌اى باشد كه علماء او را مدح كرده ولى تصريح به عدالت او نكرده باشند .\r\n4 - ضعيف ، شرائط سه گانه نباشد ، و فردى در سند باشد كه اصحاب رجال او را فاسق و غير صالح شناخته باشند ، يا مجهول الحال باشد .\r\n","page_name":" 156 ","page_number":156},
  {"content":"\r\n\r\n\r\nسيّم : در مقدار آن ديتى است كه عاقله متحمّل مىشود\r\n، جمعى از علماء را اعتقاد آن است كه عاقله هر ديه خطائى را متحمل مىشود ، خواه زياد ، و خواه كم .\r\nو جمعى گفته‌اند : تا همه بديه موضّحه نرسيده است كه نصف عشر ديه باشد ، جارح خود مىدهد ، و به قدر ديه موضّحه ، و زياده را عاقله مىدهد .\r\n\r\nچهارم : آن چه عاقله مىدهد رجوع نمىكند كه از جائى بگيرد\r\n، و قولى هست كه رجوع مىكند ، و آن ضعيف است .\r\n\r\nپنجم : در بيان كيفيّت تقسيط است بر عاقله\r\n، و در آن چند مسأله است :\r\nاوّل : آن كه خلاف است كه آيا قدر معيّنى دارد كه بر هر كس چند حواله كنند يا نه ؟ بعضى گفته‌اند : از غنى ده قيراط مىگيرند ، كه نصف دينار باشد ، و از فقير يعنى كسى كه در عرف او را غنى و مال‌دار نگويند و قادر بر او باشد پنج قيراط مىگيرند كه ربع اشرفى باشد ، زيرا كه هر دينار بيست قيراط است .\r\nو بعضى گفته‌اند : قدر معيّنى ندارد بلكه حاكم شرع بحسب احوال آن جماعت و عدد ايشان هر قدر كه مناسب مىداند حواله مىكند .\r\nدوّم : خلاف است كه آيا ترتيبى در ميان آن جماعت هست در حواله كردن يا نه ؟ بعضى گفته‌اند : به نزديك و دور همه حواله مىكنند به يك نسبت ، و اكثر علماء قائل شده‌اند : به آن كه نزديكتر را مقدم مىدارند ، و اگر وفاء نكند بر دور تر حواله مىكنند ، پس بنا بر قولى كه پدر و اجداد پدرى و فرزندان ذكور داخلند ، اوّل به ايشان ابتداء مىكنند ، بعد از ايشان به برادران ، و بنا بر قول ديگر اوّل از برادران مىگيرند ، اگر وفا نكند از اولاد ذكور ايشان مىگيرند ، پس از عموها ، پس از پسران عموها ، پس از عموهاى پدر ، پس از پسران ايشان ، پس از عموهاى جد ، پس از اولاد ذكور ايشان ، و همچنين تا آن كه اقارب نسبى پدرى تمام شوند ، و اگر باز باقى مانده است از آزاد كنندهء او مىگيرند اگر آزاد شده باشد آن قاتل يا جارح ، پس از خويشان پدرى آزاد كننده به ترتيبى كه سابق مذكور شد ، پس آزاد كنندهء ، پس خويشان پدرى او باز به ترتيب سابق ، پس آزاد كنندهء پدر جانى ، پس خويشان پدرى او ، پس آزاد كننده آزاد كنندهء پدر او ، پس از اقارب پدرى او ، و در همه مراتب اقرب مقدّم است بر ابعد ، و اگر نزديكتر وفاء كند به دور تر تعدّى\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nنمىكند ، و بعضى گفته‌اند : خويشان پدر مادرى مقدّمند بر خويشان پدرى تنها ، و اكثر در اين مقام اعتبار نكرده‌اند و مىبايد كه معلوم شود كه عاقله قرابت عرفى با ميّت دارد ، و به محض آن كه از قبيلهء او باشد كافى نيست ، و اگر اينها همه كه مذكور شد وفاء بديه نكنند بعضى گفته‌اند : زيادتى را از امام عليه السلام مىگيرند .\r\nو خلاف است كه آن حضرت از مال خود مىدهد يا از بيت المال مسلمانان ، و اكثر گفته‌اند : كه از خود مىدهد ، و تحقيق اين مسأله پر ضرورتى ندارد ، و بعضى گفته‌اند : اگر عاقله نباشد ، يا عاجز باشند از دادن ديه مطلقا يا بعضى از مال جنايت كننده مىگيرند ، و الّا از امام عليه السلام مىگيرند ، و اكثر گفته‌اند :\r\nمطلقا رجوع به جانى نمىشود ، با عجز ايشان از امام يا از بيت المال مسلمانان مىگيرند .\r\nسيّم : اگر عاقله زياده از ديه باشند ، يعنى آن قدر مقرّر را كه مذكور شد ، بنا بر يك قول ، با آن چه حاكم شرع مصلحت داند بنا بر قول ديگر بر عاقله كه تقسيط كنند ، عدد عاقله زياده از آن باشند بعضى گفته‌اند : همان مقدار را بر همه توزيع مىكنند ، و بعضى گفته‌اند : امام يا حاكم شرع بعضى را كه مصلحت مىداند تعيين مىكند كه بدهند ، و اگر بعضى از عاقله غائب باشند ، مشهور آن است كه حصهء آنها را بر حاضرين قسمت نمىكنند ، بلكه انتظار مىكشند كه آنها حاضر شوند ، يا مىنويسند به حاكم شرع كه در آن بلد است از ايشان بگيرد .\r\nچهارم : چون سابقا مذكور شد كه ديهء خطاء را خواه قتل و خواه غير قتل در عرض سه سال مىگيرند ، گفته‌اند ابتداى مدّت سه سال در قتل وقت مردن آن مقتول است ، و در جراحتى كه سرايت نكرده باشد از وقت جراحت كردن است ، و اگر جراحتى باشد كه سرايت كند مثل آن كه انگشتش را بريد و سرايت كرد و مجموع كفش را انداخت ، در اين صورت ديه مجموع كف را مىبايد بدهد ، و خلاف است كه ابتداى سالها را از چه وقت حساب مىكنند ، بعضى گفته‌اند : از وقتى حساب مىكنند كه آن جراحت مندمل شود و زخمش بر طرف شود ، و بعضى گفته‌اند : از وقتى كه كف افتاد حساب مىكنند ، كه هنوز مندمل نشده باشد ، و اوّل اشهر است .\r\n\r\n","description":"","footnote":"","page_name":" 158 ","page_number":158},
  {"content":"\r\n\r\n\r\nششم : از مقاصد سابقه در بيان ثبوت جنايت است بر عاقله\r\n، و آن به گواه ثابت مىشود ، يا به اقرار عاقله ، و مشهور آن است كه به قسامه بر عاقله چيزى ثابت نمىشود ، بلكه ديه بر مال جانى لازم مىشود ، هر چند خطاى محض باشد ، و همچنين اگر قاتل اقرار كند بقتل خطاء يا جانى اقرار كند به جنايت خطاء ، ديه بر خودش لازم مىشود ، نه بر عاقله .\r\nو اگر قتل عمد را بر ديه صلح كنند بر عاقله چيزى لازم نمىشود ، و در قتل عمد اگر قاتل بگريزد روايتى « 1 » وارد شده است كه ديه از مال او مىگيرند ، و اگر مالى نداشته باشد از اقارب او مىگيرند .\r\nالاقرب فالاقرب ، و بعضى از علماء به مجموع اين روايت عمل كرده‌اند ، و اكثر به جزء اوّل قائل شده‌اند ، نه به جزء ثانى ، چنانچه سابقا مذكور شد ، و در قتل شبه عمد نيز قائل شده‌اند كه اگر بگريزد ، يا بميرد و مالى نداشته باشد از اقارب او مىگيرند ، و اگر آنها نباشند از بيت المال مىدهند .\r\n\r\nهفتم : اگر كسى خود را به خطا بكشد ديه بر عاقله نيست\r\n، و بعضى از سنيّان قائل شده‌اند كه ديه‌اش بر عاقله است .\r\n\r\nهشتم [ اهل ذمّه عاقله يك ديگر نيستند در جنايتى كه كنند 
  ]\r\nدر حديث صحيح « 2 » وارد شده است كه اهل ذمّه يعنى كافران كه جزيه دهند ، عاقله يك ديگر نيستند در جنايتى كه كنند ، خواه قتل باشد ، و خواه جراحت ، بلكه ديه را از مال جنايت كننده مىگيرند ، و اگر مال نداشته باشند امام عليه السلام مىدهد ديه ايشان را ، زيرا كه ايشان جزيه به امام مىدهند ، مانند غلامى كه مقرّرى به آقاى خود دهد و ايشان غلامان امامند ، و هر يك از ايشان كه مسلمان شود آزاد مىشوند ، و علماء به اين روايت عمل كرده‌اند .\r\n\r\nنهم : اگر پدر فرزند خود را بعمد بكشد ديه را به وارثان ديگر مىدهد\r\nو خود بهره‌اى از آن و غير آن نمىبرد ، و اگر وارث ديگر نباشد از امام عليه السلام خواهد بود ، و اگر فرزند خود را به خطا يا شبه عمد كشته باشد بعضى گفته‌اند : مطلقا ميراث نمىبرد ، و بعضى گفته‌اند : مطلقا ميراث مىبرد ، و بعضى گفته‌اند : از ديه نمىبرد ، و از غير ديه مىبرد ، و اگر وارثى به غير عاقله نباشد بنا بر آن كه پدر ميراث\r\n\r\n\r\n","description":"","footnote":"\r\n( 1 ) فروع كافى 7 : 365 ح 3 .\r\n( 2 ) فروع كافى 7 : 364 ح 1 .\r\n","page_name":" 159 ","page_number":159},
  {"content":"\r\n\r\nنبرد ديه ساقط خواهد شد ، و اگر گويند كه مىبرد آيا از عاقله مىگيرد ؟ محل خلاف است . و اكثر گفته‌اند : نمىگيرد .\r\n\r\nدهم : عاقله ديه نفس و جراحت انسان را ضامن است\r\n، و ضامن نيست جنايت غلام كسى را اگر جنايت بر كسى كند از روى خطاء يا جنايت حيوان خويش او را كه بر كسى بكند ، يا جنايتى كه خويش او بر حيوان كسى يا مال كسى از روى خطاء بكند .\r\n\r\nفصل هشتم : در بيان كفارهء اقسام قتل\r\nاست ، در قتل عمد كفاره جمع واجب است ، كه يك بنده آزاد كند ، و دو ماه متوالى روزه بدارد ، و شصت مسكين را طعام بدهد ، هر يك را يك مدّ ، يا دو مد على الخلاف ، و مدّى را اگر صد درهم كهنه بگيرند ظاهرا خوب است .\r\nو مشهور آن است كه اين كفاره وقتى واجب مىشود كه خود مباشر قتل شده باشد نه آن كه آمر يا سبب باشد . و كفاره بقتل مسلمانان ثابت مىشود ، خواه مقتول طفل باشد ، و خواه بالغ ، و خواه ديوانه باشد ، و خواه عاقل ، و خواه زن باشد ، و خواه مرد ، و خواه مملوك قاتل باشد ، يا مملوك ديگرى ، يا آزاد ، و مشهور آن است كه در كشتن كافر هر چند در امان باشد كفاره واجب نمىشود ، و اگر در قتل عمد او را نكشند به آن كه عفو كنند ، يا ديه بگيرند ، يا ثابت نشود ، شك نيست كه كفاره واجب مىشود ، و اگر او را قصاص كنند اكثر گفته‌اند : باز كفاره واجب است كه از مال او بدهند ، حتى روزه را از مال او استيجار نمايند ، و بعضى گفته‌اند :\r\nهر گاه قصاص كنند كفاره ساقط است ، و كفارهء قتل شبه عمد و خطاء كفارهء مرتّبه است ، اگر قادر است بنده آزاد مىكند ، و اگر عاجز است از بنده آزاد كردن دو ماه متوالى روزه مىدارد ، و اگر از آن نيز عاجز است شصت مسكين را طعام مىدهد ، و اگر مسلمانى مسلمانى را در دار الحرب ، و بلاد كفّار بكشد به گمان آن كه كافر است كفّاره قتل خطاء واجب است ، و قصاص البته نيست ، امّا در وجوب ديه خلاف است ، بعضى گفته‌اند : مطلقا ديه نيست ، و بعضى گفته‌اند : اگر اسير بوده است در دست كفّاره ديه واجب است ، و اگر به اختيار خود به ميان ايشان رفته واجب\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nنيست ، و احوط آن است كه مطلقا ديه بدهند ، و بعضى گفته‌اند : اگر در وقت جنگ كشته شود ديه را از بيت المال مىدهند .\r\nو اگر چند نفر شريك در قتل كسى باشند بر هر يك كفارهء تمام لازم است .\r\nو اگر طفل ، يا ديوانه كسى را بكشد خلاف است كه كفاره بر او واجب است يا نه ؟ .\r\nاكثر گفته‌اند : واجب است ، و عتق و اطعام را از مال او بيرون مىكنند ، و روزه را بعد از بلوغ و عقل خود مىگيرد ، و اگر پيشتر بميرد ، گفته‌اند : از مالش اجرت روزه را مىدهند ، و بعضى گفته‌اند : كفاره از ايشان ساقط است .\r\nو اگر جنينى را كه در رحم باشد سقط كند ، اگر روح در او دميده شده كفاره واجب است ، و الّا واجب نيست ، و احكام خصال كفاره را در رسالهء كفارات ذكر كرده‌ام . « 1 »\r\n\r\nفصل نهم : در احكام جنايت حيوانات است\r\n، و در آن چند بحث است :\r\n\r\nبحث اوّل : در كشتن حيوانات حلال گوشت\r\nاست ، اگر حيوان حلال گوشتى را ذبح كند بى اذن مالك ، اكثر گفته‌اند : كه تفاوت قيمت زنده و كشته بر او لازم است ، و بعضى گفته‌اند : مالك مىتواند گفت كه اين كشته را بردار و قيمت حيوان زنده را بده ، و اگر او را به غير ذبح تلف كند كه آن ميته شود ، بايد قيمت او را در وقت كشتن بدهد ، و اگر بعضى از اجزاء باشد كه از آنها منتفع توان شد مانند پشم و مو و كرك و پر آنها از مالك است ، و قيمت آنها را از قيمت حيوان بيرون مىكنند .\r\n\r\n\r\n","description":"","footnote":"\r\n( 1 ) از كتابهاى فقه است كه در ضمن كتابهاى مفصّل فقه مندرج است ، و بعضى از علماء آن را بطور جداگانه به فارسى و عربى نوشته‌اند ، كه از جمله علامه مجلسى « ره » آن را به فارسى تأليف نموده‌اند .\r\n","page_name":" 161 ","page_number":161},
  {"content":"\r\n\r\n\r\nبحث دوّم : در كشتن حيوانات است كه حلال گوشت نباشد\r\n، اما قابل تذكيه باشد ، مانند شير ، و ببر و پلنگ و يوز ، اگر يكى از اينها را ذبح كند باز مشهور آن است كه تفاوت قيمت كشته و زنده را مىدهد ، و اگر بنحو ديگر تلف كند قيمت را مىدهد ، و اگر بعضى از اجزاى آن قيمتى داشته باشد آن را از قيمت اسقاط مىكنند ، مانند فيل كه دندان و استخوانش قيمت دارد ، و اگر در قسم اوّل و در اين قسم جنايت بر عضوى از اعضاء حيوان واقع شود مثل آن كه چشمش را كور كند ، يا پايش را بشكند اكثر گفته‌اند : ارش مىدهد ، يعنى تفاوت قيمت صحيح و معيوب ، و بعضى گفته‌اند : مانند آدمى آن چه در حيوان دو تا است به قطع هر دو تمام قيمت را مىدهد ، و به قطع هر يك نصف قيمت مانند چشمها و دستها و پاها ، و گوشها ، و در احاديث معتبره وارد شده است كه كسى كه يك چشم حيوانى را كور كند ربع قيمت آن را مىدهد ، و بعضى از قدماء قائل شده‌اند و خالى از قوّتى نيست .\r\n\r\nبحث سوّم : در كشتن حيواناتى است كه قابل تذكيه نيستند ، مانند سگ و خوك\r\n، سگ را قيمتى نمىباشد ، و ملك كسى نمىشود ، و به كشتن آن چيزى لازم نمىشود ، مگر چهار سگ :\r\nاوّل : سگ شكارى كه تعليم شكار كرده باشند ، و بعضى گفته‌اند : قابل تعليم بوده باشد ، و خلاف است كه مخصوص سگ سلوقى است ، يا شامل هر سگى كه تعليم شكار كرده باشند هست ؟ و سلوقى گفته‌اند : منسوب است به سلوق كه قريه‌اى است از قريه‌هاى يمن ، و دور نيست كه سگ تازى باشد ، و اكثر گفته‌اند : خصوصيتى به سلوقى ندارد ، و در ديه آن خلاف است ، و مشهور آن است كه چهل درهم است ، كه موافق زرّ ده دانگى قديم دو هزار و پانصد و بيست دينار است ، و بعضى گفته‌اند : اگر قيمتش كمتر از اين باشد قيمتش را مىدهند ، و بعضى گفته‌اند : مطلقا به قيمت قائل شده‌اند ، و بعضى احتمال داده‌اند كه براى سلوقى چهل درهم باشد ، و براى سگهاى ديگر قيمت .\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nدوّم : سگ گلّه است ، و در ديه آن نيز خلاف است ، اكثر يك گوسفند گفته‌اند ، و بعضى بيست درهم گفته‌اند ، كه يك هزار و دويست و شصت دينار باشد به زرّ قديم ، و بعضى به قيمت قائل شده‌اند .\r\nسيّم : سگى است كه حراست باغ مىكند ، و اكثر بيست درهم گفته‌اند ديه او را ، و بعضى قيمت گفته‌اند ، و ثانى اظهر است .\r\nچهارم : سگ زراعت است ، و اكثر گفته‌اند : ديه آن يك قفيز « 1 » گندم است .\r\nو در روايت ديگر جريب گندم وارد شده است ، و جريب چهار قفيز است ، و بعضى قيمت گفته‌اند ، و بعضى گفته‌اند : ديه سگى كه حراست خيمه يا خانه مىكند يك زنبيل خاك است ، و بعضى گفته‌اند : اين كنايه از آن است كه ديه ندارد .\r\n\r\nبحث چهارم : اگر كسى خوكى از ذمّى بكشد كه پنهان در خانهء خود نگاه داشته باشند\r\n، قيمت آن را مىدهد ، آن قيمتى كه ايشان در ميان خود بر آن معامله مىكنند ، و همچنين اگر شراب يا آلات لهو كه حلال مىدانند ، پنهان داشته باشند ، و مسلمانى تلف كند ، قيمت آن را نزد آنها كه حلال مىدانند مىدهد ، و اگر علانيّه اظهار كنند ، چون خلاف شرط ذمّه است ، اگر بكشد يا تلف كند مسلمان چيزى بر او لازم نمىشود .\r\n\r\nبحث پنجم [ حيواناتى كه به چرا مىفرستند ، اگر در شب جنايتى بر زراعت كسى ، يا باغ كسى بكنند 
  ]\r\nمشهور ميان قدماى علماء آن است كه حيواناتى كه به چرا مىفرستند ، اگر در شب جنايتى بر زراعت كسى ، يا باغ كسى بكنند صاحب حيوان ضامن است ، و اگر در روز جنايتى بكنند ضامن نيست ، و روايتى « 2 » در اين باب وارد شده است كه صاحب زراعت روز مىبايد زراعت خود را محافظت كند ، براى آن كه ضرور\r\n\r\n\r\n","description":"","footnote":"\r\n( 1 ) تهذيب الاحكام 10 : 310 ح 7 .\r\n( 2 ) تهذيب الاحكام 10 : 310 ح 11 .\r\n","page_name":" 163 ","page_number":163},
  {"content":"\r\n\r\nاست كه حيوانات به چريدن بروند ، و در شب صاحب حيوان مىبايد حيوان خود را محافظت نمايد ، و اكثر متأخرين شب و روز را اعتبار نكرده‌اند ، و گفته‌اند :\r\nصاحب حيوان اگر در حفظ حيوان تقصير كرده است ضامن است ، خواه در شب ، و خواه در روز ، و اگر تقصيرى نكرده است ضامن نيست .\r\nختم شد رساله بر دست احقر عباد محمد باقر بن محمد تقى ، در پنجم ماه جمادى الاولى سنة اثنتى و مائة بعد الالف .\r\nو چون در چند روزى بر وجه استعجال با وفور اشغال متنوعه نوشته شده ، اگر منصفان روزگار بر خطائى و زللى مطّلع كردند زبان طعن نگشايند ، و بدون تأمل بسيار مبادرت بر ردّ ننمايند ، و ارجو من اللَّه سبحانه العفو من الخطاء و الزلل في القول و العمل ، و الحمد للّه أولا و آخرا و الصلاة على سيد المرسلين محمد و عترته الاقدسين .\r\nبه تاريخ بيست و چهارم جمادى الثانى سال هزار و چهار صد و چهار هجرى رسالهء مباركه به دست احقر العباد على فاضل قائنى نجفى در شهر مقدّس قم پايان يافت .\r\n\r\n","description":"","footnote":"","page_name":" 164 ","page_number":164},
  {"content":"\r\n . \r\n","description":"","footnote":"","page_name":" 165 ","page_number":165},
  {"content":"\r\n . \r\n","description":"","footnote":"","page_name":" 166 ","page_number":166},
  {"content":"\r\n . \r\n","description":"","footnote":"","page_name":" 167 ","page_number":167},
  {"content":"\r\n . \r\n\r\n","description":"","footnote":"","page_name":" 168 ","page_number":168}
  ]