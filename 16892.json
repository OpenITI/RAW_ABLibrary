[
  {"content":"\r\n . \r\n","description":"","footnote":"","page_name":" 1 ","page_number":1},
  {"content":"\r\n\r\nذهنى تهرانى ، محمد جواد ، 1324 -\r\nمقتل از مدينه تا مدينه / مولف جواد ذهنى تهرانى . - تهران : پيام حق ، 1379 .\r\n1008 ص .\r\nISBN 964 - 5962 - 23 - 4\r\nفهرستنويسى بر اساس اطلاعات فيپا .\r\nعنوان ديگر : از مدينه تا مدينه\r\nكتابنامه به صورت زيرنويس .\r\n1 . واقعه كربلا ، 61 ق . 2 . حسين بن على ( ع ) ، امام سوم ، 4 - 61 ق . 3 . حسين بن على ( ع ) ، امام سوم ، 4 - 61 ق . - - اصحاب . الف . عنوان . ب . عنوان : از مدينه تا مدينه .\r\n7 م 9 ذ / 5 / 41 BP\r\n9534 / 297\r\nكتابخانه ملى ايران 23742 - 78 م\r\nنام كتاب : از مدينه تا مدينه\r\nمولف : سيد محمد جواد ذهنى تهرانى ( ره )\r\nنوبت چاپ : پنجم 1389\r\nچاپخانه : تهران بدر\r\nتيراژ : 5000 جلد\r\nشابك : 2 - 23 - 5962 - 964 - 978\r\nآدرس : ناصر خسرو - كوچه حاج نايب - پاساژ خاتمى پلاك 5\r\nتلفن : 33931664 : 33920634\r\nكليه حقوق محفوظ و مخصوص انتشارات پيام حق مى باشد\r\nقيمت : 12600 تومان\r\n\r\n","description":"","footnote":"","page_name":" 2 ","page_number":2},
  {"content":"\r\n\r\nمقتل\r\nاز مدينه\r\nتا\r\nمدينه\r\nتأليف\r\nسيد محمدجواد ذهنى تهرانى\r\n\r\n","description":"","footnote":"","page_name":" 3 ","page_number":3},
  {"content":"\r\n\r\n\r\n[ مقدمه 
  ]\r\nبسم اللّه الرّحمن الرّحيم\r\nحمد بىقياس و ثناء بىحدّ خالقى را سزد كه ما را از كتم عدم به عالم هستى آورد و شكر مىكنيم او را كه قوهء عقل و درك بما عطاء فرمود و نيروى انديشيدن را بما ارزانى نمود .\r\nو درود و تحيّت نامتناهى برسرور موجودات و تاج الانبياء حضرت محمّد مصطفى صلّى اللّه عليه و آله و سلّم و وصىّ بلافصلش شاه اولياء اعليحضرت علوى سلام اللّه تعالى عليه و اولاد طيّبين و طاهرينش بالاخص سيّد الشهداء حضرت ابا عبد اللّه الحسين عليه السّلام .\r\nكتابى كه از نظر خوانندگان مىگذرد ، كتابى است مشتمل برشرح احوال پرملال حضرت سيّد الشهداء عليه السّلام از ولادت تا شهادت .\r\nمؤلّف از ديرزمان در خاطر فاترش اين بود كه در اين زمينه كتابى تنظيم نموده و به علاقمندان خامس آل عبا تقديم دارد ولى كثرت اشتغالات و تراكم شواغل اين داعى را از به ثمر رساندن آن خاطر بازمىداشت روزگار سپرى شد ، آنات گذشت و ازمان طى شد و در طول اين اوقات غير از تدريس كتب متنوّعه و علوم متشتته به تأليف اسفار مختلف كه اكثرا از قبيل ترجمه و شرح مؤلّفات علماء ماضين كه در حوزه‌هاى علمى بعنوان كتب درسى رائج و دارج مىباشند اشتغال داشتم ناگهان به خود آمدم كه آفتاب عمر به افول مىگرايد ولى هنوز از آنچه برآن مصمّم بودم اثرى بروز نكرده و همچنان در بوته خيال و قوّه مانده با خود حديث نفس مىنمودم كه گيرم در تمام علوم و فنون اثرى از خود بجا گذاشتى و از هربوستانى گلهائى چيده و دسته‌بندى نمودى اگر در زمينه مصائب خامس آل عبا حضرت سيّد الشهداء سلام اللّه عليه و ابتلائات و\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nگرفتارىهاى اهل بيت گرامش اثرى از خويش به يادگار نگذارى چه كار كردى و كجا دين خود را به صاحب شرع اداء نموده‌اى . . . .\r\nبارى اين ستيز با نفس مدّتها ادامه داشت تا بالاخره فضل و فيض الهى كه هميشه شامل حال اين بىبضاعت بوده و هست دامنه‌اش گسترده‌تر شد شبى از شبها جناب آقاى حاج سيّد فخر الدّين جواهريان مدير محترم انتشارات پيام حق كه از سادات محترم و معزّز و موفّق هستند در مجلسى با حقير مأنوس بوده و از هردرى سخن با ايشان به ميان آمد ، در اثناء گفتگو ايشان پيشنهاد كردند اگر كتابى در زمينه مقتل حضرت سيّد الشهداء سلام اللّه عليه حقير به رشته تأليف درآورم ايشان با معيّت همكار و هميار محترمشان فاضل گرانمايه جناب آقاى حاج محمّد جاسبى اقدام به طبع و نشر خواهند نمود و در اين راستا اصرار زياد نموده و داعى حقير را تشديد و تقويت نمودند ديگر درنگ را برخود جايز ندانسته و با تمام موانع و شواغل به مقابله و مبارزه پرداخته و با كاهش دادن برخى از اشتغالات خويشتن را ملزم به تأليف كتاب مزبور نمودم و به حمد الله و المنّة الطاف كريمانه سلطان سرير وفا حضرت خامس آل عبا شامل حال حقير شد و در زمانى بسيار كوتاه توانستم احوالات آن حضرت و وقايع پرملال خروج آن جناب از مدينه به طرف مكّه و از مكّه به جانب كربلاء و حوادث ناگوارى كه در اين سرزمين پربلاء اتّفاق افتاد و دلهاى تمام دوستداران آن حضرت را به درد آورد و قلب‌ها را جريحه‌دار نمود و نيز اتّفاقاتى كه بعد از شهادت آن سرور براى آل اللّه و اهل بيت محترم آن جناب در طول به اسيرى بردنشان از كربلاء به جانب كوفه خراب و از آنجا به شام تار و مراجعتشان از شام به مدينه طيّبه روى داد كه هيچ جنبنده‌اى و جاندارى تاب تحمّل ذرّه‌اى از آن خروارها را نداشت به رشتهء تحرير درآوردم و آن را موسوم به « از مدينه تا مدينه » نمودم .\r\nالبتّه براى دست‌يابى به چنين تأليفى از بسيارى مؤلّفات علماء و مكتوبات ارباب قلم استفاده‌هاى شايان و چشمگيرى بردم و در اين فيض عظمى و اجر جليل ايشان را\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nسهيم بلكه پيش‌قدم مىدانم اميد است خداوند متعال اين خدمت ناچيز را از حقير و از كليه كسانى كه در آن به نحوى سهيم بوده و شركت داشته‌اند اعم از ناشر و حروفچين و مصحّح و ديگران به شايستگى قبول فرموده و آن را ذخيره‌اى براى روز معادمان منظور فرمايد آمين رّب العالمين\r\nسيّد محمد جواد ذهنى تهرانى\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nبسم اللّه الرّحمن الرّحيم\r\n\r\nفصل اوّل\r\n\r\nتاريخ ولادت باسعادت حضرت امام حسين عليه السّلام و وقايع مربوط به آن\r\nو احاديثى كه در اين باب وارد شده\r\nدر تاريخ ولادت باسعادت حضرت امام حسين عليه السّلام از نظر سال و ماه و روز بين ارباب تواريخ اختلاف است :\r\nامّا اختلاف در سال ولادت آن حضرت :\r\nدر سال ولادت آن جناب دو قول است :\r\nاوّل : برخى گفته‌اند ولادت آن حضرت سال سوّم هجرت بوده .\r\nدوّم : بعضى ديگر آن را سال چهارم هجرت نوشته‌اند\r\nو امّا اختلاف در ماه ولادت آن جناب :\r\nدر ماه ولادت آن حضرت سه قول است :\r\nاوّل : جماعتى ماه ولادت آن حضرت را ماه شعبان دانسته‌اند چنانچه مشهور به اين رأى معتقدند .\r\nدوّم : گروهى فرموده‌اند : ولادت باسعادت آن حضرت در ماه جمادى الاولى اتّفاق افتاده .\r\nسوّم : دسته‌اى گفته‌اند : آن جناب در آخر ماه ربيع الاوّل متولّد شده‌اند .\r\nو امّا اختلاف در روز ولادت آن حضرت :\r\nبعضى روز ولادت آن حضرت را پنج‌شنبه سوّم شعبان نوشته‌اند .\r\nبرخى ديگر فرموده‌اند : روز ولادت آن جناب سه‌شنبه يا پنج‌شنبه سوّم شعبان بوده .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\nو پاره‌اى ديگر فرموده‌اند توّلد باسعادت آن حضرت روز پنجم ماه شعبان اتّفاق افتاده است و مشهور از علماء معتقدند كه ولادت باسعادت آن سرور در پنج‌شنبه سوّم ماه شعبان سال چهارم مىباشد .\r\nكيفيّت وقوع ولادت آن حضرت\r\nدر روايت معتبر از حضرت ثامن الحجّج عليه السّلام آمده است :\r\nچون حضرت امام حسين عليه السّلام به دنيا آمد رسول خدا صلّى اللّه عليه و آله و سلّم به اسماء بنت عميس فرمودند : فرزند مرا بياور .\r\nاسماء آن حضرت را در جامهء سفيدى پيچيده محضر رسول اكرم صلّى اللّه عليه و آله و سلّم آورد ، حضرت او را گرفته و در دامن خود گذارده ، در گوش راستش اذان و در گوش چپش اقامه گفتند در اين هنگام جبرئيل نازل شد و عرض كرد :\r\nحق تعالى تو را سلام مىرساند و مىفرمايد :\r\nچون على عليه السّلام نسبت به شما به منزله هارون نسبت به موسى است پس اين طفل را به اسم پسر كوچك هارون كه « شبير » است نام بگذار و معادل اين نام به عربى لفظ « حسين » مىباشد .\r\nرسول خدا صلّى اللّه عليه و آله و سلّم او را بوسيد و گريست و فرمود :\r\nمصيبت عظيمى در پيش تو است ، خدا لعنت كند كشنده او را ، آنگاه رو به اسماء نموده و فرمودند :\r\nاى اسماء اين خبر را به فاطمه نرسان .\r\nو چون روز هفتم فرارسيد حضرت به اسماء فرمودند :\r\nفرزندم را بياور .\r\nاسماء آن طفل را به نزد حضرتش برد ، پيامبر اكرم صلّى اللّه عليه و آله و سلّم گوسفند سياه و سفيدى را براى او عقيقه نموده ، يك رانش را به قابله داد و سر آن حضرت را تراشيد و به وزن موى سرش نقره تصدّق نمود و گياه خلوق كه گياه خوشبوئى\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nاست را به سرش ماليد آنگاه او را در دامن خود گذارد و در حالى كه شديدا مىگريست فرمود :\r\nاى ابا عبد اللّه چقدر كشتن تو برمن گران و سخت است .\r\nاسماء گفت : پدر و مادرم به فدايت ، اين چه خبرى است كه هم روز اوّل فرمودى و هم امروز آن را تكرار مىفرمائى ؟ !\r\nحضرت فرمودند : اى اسماء گروهى كافر و ستمكار از بنى اميّه فرزندم را خواهند كشت ، خدا ايشان را از شفاعت من محروم نمايد ، او را مردى خواهد كشت كه در دين من رخنه نموده و به خداوند عظيم كافر خواهد شد ، سپس فرمود :\r\nخداوندا ، از تو سؤال مىكنم در حق اين دو فرزندم آنچه را كه جناب ابراهيم عليه السّلام در حق ذريّه خود از تو درخواست نمود .\r\nخداوندا ، ايشان را دوست بدار و هركس ايشان را دوست دارد نيز دوست بدار و لعنت كن هركه ايشان را دشمن دارد .\r\nابن شهرآشوب روايت كرده كه هنگام ولادت حضرتش عليا مخدّره حضرت فاطمه عليها السّلام بيمار شده و شير در سينه مباركش خشك گرديد ، رسول خدا صلّى اللّه عليه و آله و سلّم مرضعه‌اى طلبيد ولى يافت نشد ، پس خود آن جناب انگشت ابهام در دهان آن طفل نهاد و او انگشت رسول خدا صلّى اللّه عليه و آله و سلّم را مىمكيد .\r\nو برخى گفته‌اند حضرت زبان مباركشان را در دهان طفل مىنهاد و او مىمكيد و خداوند متعال تا چهل شبانه‌روز رزق و غذاى امام حسين عليه السّلام را از زبان پيامبر صلّى اللّه عليه و آله و سلّم به او مىرساند تا گوشت او از گوشت پيامبر روئيد .\r\nو به روايت مرحوم كلينى در كافى : امام صادق عليه السّلام فرمودند :\r\nحضرت امام حسين عليه السّلام نه از فاطمه عليها السّلام شير خورده و نه از غير آن مخدّره بلكه حضرتش را خدمت پيامبر اكرم صلّى اللّه عليه و آله و سلّم مىبردند و آن جناب انگشت ابهام\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nمبارك خود را در دهان او مىگذارد و او آن را مىمكيد و اين مكيدن براى دو و يا سه روز كافى بود و بدين ترتيب گوشت و خون حضرت امام حسين عليه السّلام از گوشت و خون رسول اكرم صلّى اللّه عليه و آله و سلّم روئيد و هيچ طفلى غير از حضرت عيسى بن مريم على نبيّنا و آله عليه و عليهم السّلام و حضرت امام حسين عليه السّلام شش ماهه از مادر متولّد نشد كه بماند .\r\nبيت عربى\r\n للّه مرتضع لم يرتضع ابدا * من تدى انثى و من طه مراضعه \r\nامام حسين عليه السّلام از خدا شير خورد و هرگز از سينه زنى و از سينه حضرت فاطمه شير تناول نفرمود :\r\nقصّه فطرس ملك و شفاء يافتنش\r\nمرحوم ابن قولويه در كتاب كامل الزيارات كه از معتبرترين كتب شيعه محسوب مىشود حديثى را از حضرت امام صادق عليه السّلام به اين شرح نقل نموده « 1 »\r\nابراهيم بن شعيب ميثمى مىگويد : شنيدم كه امام صادق عليه السّلام فرمودند :\r\nهنگامى كه حسين بن على عليهما السّلام متولّد شدند حق تعالى به جبرئيل امر فرمود در ضمن هزار فرشته ديگر به زمين فرود آيد و از طرف خدا و خودش به رسول خدا صلّى اللّه عليه و آله و سلّم تهنيت بگويد .\r\nحضرت فرمودند :\r\nمحلّ فرود آمدن جبرئيل جزيره‌اى بود در ميان دريائى و در آن جزيره فرشته‌اى بود بنام فطرس كه از حمله عرش محسوب مىشد و حق تعالى او را برانجام كارى مبعوث نمود و چون وى در بجا آوردن آن سستى نمود بالش شكسته شد و در آن جزيره افتاد و مدّت ششصد سال خداوند را عبارت مىكرد تا حضرت حسين بن على عليهما السّلام متولّد شدند بهرصورت فطرس به جبرئيل عرضه داشت :\r\n\r\n\r\n","description":"","footnote":"\r\n( 1 ) - ترجمه كامل الزيارات طبع پيام حق ص ( 203 و 204 )\r\n","page_name":" 10 ","page_number":10},
  {"content":"\r\n\r\nاراده كجا دارى ؟\r\nجبرئيل فرمود : خداوند متعال به حضرت محمّد صلّى اللّه و آله و سلّم نعمتى عنايت فرموده و من را براى گفتن تهنيت از جانب خودش و خودم به نزد آن جناب فرستاده اكنون محضر مبارك آن حضرت مىروم .\r\nفطرس عرضه داشت : اى جبرئيل من را با خودت ببر شايد حضرت رسول خدا صلّى اللّه عليه و آله و سلّم براى من دعاء فرمايد :\r\nامام صادق عليه السّلام فرمودند :\r\nجبرئيل فطرس را با خود برد و هنگامى كه به مكان رسول خدا صلّى اللّه عليه و آله و سلّم رسيد فطرس را بيرون گذارد و خودش محضر مبارك آن جناب مشرّف گرديد و از ناحيه خدا و خود به حضرتش تهنيت گفت و سپس حال فطرس را گزارش داد .\r\nحضرت رسول خدا صلّى اللّه عليه و آله و سلّم فرمودند : اى جبرئيل او را داخل كن .\r\nجبرئيل او را داخل نمود ، وى حال خود را براى آن جناب بازگو نمود .\r\nپيامبر اكرم صلّى اللّه عليه و آله و سلّم برايش دعاء نموده و فرمودند : بال شكسته خودت را به اين مولود بكش و به جاى خود برگرد .\r\nامام صادق عليه السّلام فرمودند :\r\nفطرس بال شكسته‌اش را به حضرت امام حسين عليه السّلام كشيد و سالم شد و به هوا پرواز نمود و گفت :\r\nاى رسول خدا صلّى اللّه عليه و آله و سلّم : اين حتمى است كه امّت شما عنقريب اين مولود را خواهند كشت و در مقابل حقّى كه اين مولود برمن دارد ملتزم هستم هرزائرى كه او را زيارت كند ، زيارتش را به آن حضرت رسانده و هرسلام‌كننده‌اى كه به حضرتش سلام كند ، سلامش را به محضرش ابلاغ نموده و هركسى كه به جنابش تهنيت گويد آن را به حضورش عرضه نمايم ، اين بگفت و به آسمان پرواز كرد .\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n\r\nفصل دوّم\r\nفهرست ترجمه حال حضرت امام حسين عليه السّلام\r\nاسم مبارك آن حضرت : نام مبارك آن حضرت حسين است كه مصغّر حسن مىباشد .\r\nو گفته‌اند كه ابتداء امام حسن عليه السّلام را حمزه و امام حسين عليه السّلام را جعفر نام گذاردند و سپس رسول خدا صلّى اللّه عليه و آله و سلّم اين دو نام را به حسن و حسين مبدّل فرمودند .\r\nنام ديگر آن جناب شبير است بنام فرزند كوچك هارون .\r\n\r\nالقاب آن حضرت\r\nدر كتاب جنّات الخلود القاب آن حضرت را شانزده تا شمرده به اين شرح :\r\n1 - سيّد ، 2 - تقى ، 3 - برّ ( به فتح باء و تشديد راء ) ، 4 - رشيد ، 5 - طيّب ، 6 - وفى ( وفا كننده ) ، 7 - زكّى ، 8 - مبارك ( با خير و بركت ) ، 9 - تابع ( پيرو دين جدّ خود ) ، 10 - دليل ( راهنما ) ، 11 - سبط ( دختر زاده پيامبر ) ، 12 - شهيد ، 13 - طور سينين ، 14 - نور الخافقين ( روشنىدهنده دو طرف دنيا ) ، 15 - ثانى سبطين ، 16 - ثانى آل عبا و به قولى خامس آل عبا .\r\n\r\nكنيه آن حضرت\r\nسه كنيه براى آن جناب نقل شده كه يكى از آنها مورد اجماع و اتّفاق است و دو تاى ديگر محلّ اختلاف مىباشد .\r\nامّا اوّلى عبارت است از : ابو عبد اللّه\r\nو دوّمى و سوّمى عبارتند از : ابو الائمّه و ابو المساكين چه آنكه در عصر آن حضرت مسكينى نبود مگر آنكه مورد لطف و عنايت آن حضرت واقع شده بود .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nمدّت عمر آن حضرت\r\nمشهور و معروف آن است كه آن حضرت پنجاه و هفت سال در اين دنيا زندگانى كردند و برخى پنجاه و هشت سال نيز گفته‌اند .\r\n\r\nهمسران آن حضرت\r\nغير از كنيزان پنج همسر عقدى براى آن حضرت نوشته‌اند به اين ترتيب :\r\n1 - شهربانو دختر يزدگرد كه به گفته سبط بن جوزى در تذكرة الخواص نامش غزاله بود و بعضى ديگر نامش را سلافه و برخى ديگر ام سلمه گفته‌اند و به گفته مبرّد در كامل اين مخدّره از بهترين زنان بوده .\r\nدر كشف الغمّه گفته : نام اين بانو خوله بوده و امير المؤمنين عليه السّلام ايشان را به شاه زنان موسوم فرمودند .\r\n2 - ربابه دختر ابو مرة بن عروة بن مسعود\r\n3 - ربابه دختر امرء القيس بن عدى\r\n4 - ام اسحق دختر طلحة بن عبيد اللّه تيميّه\r\n5 - قضاعيّه كه نام پدرش معلوم نيست\r\n\r\nفرزندان آن حضرت\r\nدر تعداد فرزندان آن حضرت بين مورّخين اختلاف است :\r\nبعضى گفته‌اند : آن حضرت چهار پسر و دو دختر داشته‌اند\r\nپاره‌اى نوشته‌اند : براى آن جناب شش پسر و دو دختر بوده\r\nو گروهى هم خاطرنشان كرده‌اند كه آن حضرت شش پسر و چهار دختر داشته‌اند و اصحّ اقوال همين قول است ، فرزندان آن حضرت عبارتند از :\r\n1 - على اكبر كه در كربلاء با آن حضرت شهيد شد و مادر آن حضرت عليا مخدّره ليلى بنت عروه مىباشد\r\n2 - على اوسط ملقّب به امام زين العابدين عليه السّلام كه مادر ايشان شاه زنان بوده .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\n3 - على اصغر كه طفل شيرخوار بود و در كربلاء شهيد شد .\r\n4 - محمّد كه وى نيز در كربلاء با پدر بزرگوارش شهيد شد .\r\n5 - عبد اللّه كه آن طفل يكساعته بوده و در كربلاء شهيد شد .\r\n6 - جعفر كه مادرش قضاعيّه مىباشد ، وى در زمان حيات پدر از دنيا رفت .\r\n7 - فاطمه صغرى ، وى خواهر عبد اللّه است كه در ظهر عاشوراء متولّد شد و در دامن پدر كشته گرديد ، اين بانو در مدينه گذاشته شد و به كربلاء نيامد .\r\n8 - سكينه كه مادرش ربابه دختر امرء القيس مىباشد ، وى ابتداء با مصعب بن زبير و پس از فوت وى با عبد اللّه بن عثمان بن عبد اللّه بن حكيم بن حزام ازدواج كرد و پس از فوت او به عقد اصبغ بن عبد العزيز بن مروان درآمد و قبل از تماس از وى جدا شد ، اين مجلّله همچنان حيات داشت تا ايّام هشام بن عبد الملك و در عصر وى بدرود حيات گفت .\r\n9 - فاطمه كبرى وى ابتداء نزد حسن بن حسن بن على عليهما السّلام بود و پس از وى با عبد اللّه بن عمر بن عثمان بن عفان ازدواج كرد و از او صاحب فرزندى شد معروف به ديباج ، مادر اين بانو ، ام اسحق مىباشد\r\n10 - رقيه كه مادرش شاه زنان بوده و با پدر از مدينه خارج شد و به كربلاء آمد و در شام در سن پنج سالگى و به قولى هفت سالگى از دنيا رفت .\r\n\r\nروز و ماه شهادت آن حضرت\r\nدر روز شهادت آن جناب نيز بين ارباب فن اختلاف است :\r\nبرخى روز جمعه و بعضى آن را روز دوشنبه گفته‌اند ولى قول اوّل اصحّ است و امّا ماه شهادت آن حضرت ماه محرم الحرام است و اختلافى در آن به نظر نرسيده\r\n\r\nسال شهادت و محلّ آن\r\nآن حضرت در سال شصت و يكم از هجرت به شهادت رسيد و در همان سال\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nگروههاى مختلفى به خون‌خواهى آن حضرت خروج كرده و تمام قاتلان و معاونين آنها را با جميع آنانى كه در معركه جنگ حاضر بودند كشتند به طورى كه يكنفر از ايشان را باقى نگذاردند و به نقل صاحب جنّات الخلود يك نفر از ايشان كه از چنگ خون‌خواهان فرار كرد در آخر همان سال آتشى برمحاسن نحسش افتاد و آن را سوزاند ، وى براى نجات خود به شط فرات پناه برد و خويش را در آن انداخت ولى اين فرار او را از مرگ نجات نداد و در ميان آب به جهنّم و اصل شد .\r\nو امّا محلّ شهادت آن حضرت :\r\nمكانى است از زمين كربلاء نزديك قبر آن جناب ، حضرت در هنگام جنگ پس از كوشش و بر طرف شدن قدرت و قوّت كه معلول كثرت جراحات و زخمها بود بىتاب گشته و از مركب پياده شده به روى خاك نشستند و آن گروه دشمن كه به ظاهر مسلمان و در واقع از هركافر و مشركى بدتر بودند اطراف آن حضرت را احاطه كرده و با تير و نيزه و سلاحهاى ديگر آن وجود مبارك را از پاى درآوردند كه شرح و تفصيل آن انشاء اللّه بعدا ذكر خواهد شد .\r\n\r\nمدّت امامت\r\nمدّت امامت آن حضرت يازده يا دوازده سال بوده است .\r\n\r\n","description":"","footnote":"","page_name":" 15 ","page_number":15},
  {"content":"\r\n\r\n\r\nفصل سوّم\r\n\r\nذكر مناقب و فضائل و خصائص حضرت امام حسين عليه السّلام\r\nچنانچه از روايات و اخبار استفاده مىشود آن حضرت جامع تمام صفات حسنه و فضائل اخلاقى بودند از جمله در تواضع آن جناب مرحوم مجلسى در بحار « 1 » از مسعده نقل كرده كه وى گفت : حضرت حسين بن على عليهما السّلام به مساكينى عبور كردند كه عباء خود را پهن نموده و روى آن استخوان ريخته و مشغول خوردن بودند ، به حضرت عرض كردند : اى پسر رسول خدا بفرمائيد .\r\nحضرت دو زانو در حلقه ايشان نشسته و با آنها به تناول غذا مشغول شده و سپس اين آيه را تلاوت فرمودند : انّ اللّه لا يحبّ المستكبرين ( خداوند متكبّران را دوست ندارد ) و پس از آن فرمودند : من دعوت شما را اجابت كردم ، شما نيز دعوت مرا اجابت مىكنيد ؟\r\nآنها گفتند : بلى اى پسر رسول خدا ، پس برخاسته و همراه آن جناب به منزل آن حضرت رفتند .\r\nحضرت به كنيز خود فرمودند : آنچه ذخيره كرده‌اى حاضر كن .\r\nو درباره سخاوت و جود آن بزرگوار احاديث بسيارى نقل شده كه از باب نمونه به ذكر سه حديث اكتفاء مىكنيم :\r\n1 - مرحوم مجلسى در كتاب بحار از آن حضرت روايت كرده كه آن جناب فرمودند :\r\nاين كلام پيامبر اكرم صلّى اللّه عليه و آله و سلّم صحيح است كه فرمودند :\r\nبرترين و بهترين اعمال بعد از نماز مسرور نمودن مؤمن است به طورى كه\r\n\r\n\r\n","description":"","footnote":"\r\n( 1 ) - بحار الانوار ج ( 44 ) ص ( 189 )\r\n","page_name":" 16 ","page_number":16},
  {"content":"\r\n\r\nگناهى در آن نباشد چه آنكه غلامى را ديدم كه به سگى غذا مىدهد ، جهتش را از او پرسيدم ؟\r\nگفت : اى پسر رسول خدا چون مبتلا به غم و اندوه هستم خواستم با مسرور نمودن اين حيوان شايد اندوهم بر طرف شده و مسرور گردم ، زيرا صاحب و آقاى من يهودى است و از اين جهت بسيار اندوهگين بوده و مشتاقم از او جدا شوم ، حضرت پس از استماع اين سخنان دويست دينار به عنوان ثمن غلام براى يهودى فرستاده و خواستار خريدن غلام شدند .\r\nيهودى عرضه داشت : غلام فداى قدمهاى شما ، تعلّق به شما داشته باشد و اين بستان را نيز مال او قرار دادم و پول شما را به خودتان رد كردم .\r\nحضرت فرمودند : من مال را به تو بخشيدم .\r\nعرض كرد : مال را پذيرفتم ولى به غلام هديه دادم .\r\nحضرت فرمودند : غلام را آزاد كردم و تمام مال را به او بخشيدم .\r\nهمسر يهودى گفت : من اسلام آورده و مهريه‌ام را به شوهرم بخشيدم .\r\nيهودى عرضه داشت : من نيز مسلمان شده و اين خانه را به همسرم بخشيدم « 1 » .\r\n2 - مرحوم مجلسى در كتاب بحار از مقتل آل الرّسول اخطب خوارزمى حديثى را به اين شرح نقل فرموده :\r\nاعرابى مشرف شد محضر مبارك حضرت حسين به على عليهما السّلام و عرضه داشت : اى پسر رسول خدا ديه كاملى را ضمانت كرده‌ام و اكنون از پرداخت آن ناتوان هستم ، پيش خود گفتم از كريم‌ترين مردم آن را درخواست مىنمايم و از اهل بيت رسول خدا صلّى اللّه عليه و آله و سلّم كسى را كريم‌تر نديدم .\r\nحضرت فرمودند : اى برادر سه مسئله از تو مىپرسم اگر يكى را جواب گفتى\r\n\r\n\r\n","description":"","footnote":"\r\n( 1 ) - بحار الانوار ج ( 44 ) ص ( 194 )\r\n","page_name":" 17 ","page_number":17},
  {"content":"\r\n\r\nيك سوّم مال را به تو مىدهم و اگر دو تا را پاسخ دادى دو سوّم آن را به تو داده و اگر هرسه را جواب دادى همه مال را به تو خواهم داد .\r\nاعرابى عرض كرد : اى پسر رسول خدا آيا مثل شما از مانند من سؤال مىكند ؟ ! شما اهل علم و شرف هستيد چه طرف قياس با من مىباشيد ؟\r\nحضرت فرمودند : بلى ولى از جدّم رسول خدا صلّى اللّه عليه و آله و سلّم شنيدم كه مىفرمودند :\r\nبه هركسى به ميزان معرفتش احسان بايد نمود .\r\nاعرابى عرضه داشت : از آنچه رأى مباركتان هست سؤال بفرمائيد ، اگر جواب دادم كه هيچ و الّا از شما ياد خواهم گرفت .\r\nحضرت فرمودند : كدام يك از اعمال افضل و برتر است ؟\r\nاعرابى عرض كرد : ايمان به خدا .\r\nحضرت فرمودند : چه چيز موجب نجات از هلاكت است ؟\r\nاعرابى عرض كرد : اطمينان به خدا .\r\nحضرت فرمودند : زينت مرد به چيست ؟\r\nاعرابى عرض كرد : به علمى كه همراهش حلم و بردبارى باشد .\r\nحضرت فرمودند : اگر علم نداشت چطور ؟\r\nعرض كرد : به مالى كه با آن مروّت و جوانمردى باشد .\r\nحضرت فرمودند : اگر آن را نداشت چطور ؟\r\nعرضه داشت : به فقرى است كه همراهش صبر باشد .\r\nحضرت فرمودند : اگر آن را نيز نداشت چطور ؟\r\nاعرابى عرض كرد : صاعقه‌اى از آسمان بيايد و او را بسوزاند زيرا چنين شخصى استحقاق آن را دارد .\r\nحضرت خنديدند و كيسه‌اى كه در آن هزار دينار طلا بود به اضافه انگشترى كه قيمتش دويست در هم بود به وى داده و فرمودند :\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nاى اعرابى دينارها را صرف طلبكارانت كن و انگشترى را صرف مؤنه خود نما .\r\nاعرابى عنايت حضرت را گرفت و عرضه داشت : خداوند متعال مىداند رسالت خود را در كجا قرار دهد « 1 »\r\n3 - عمرو بن دينار مىگويد : حضرت امام حسين عليه السّلام به عيادت اسامة بن زيد كه بيمار بود رفتند و وى از غم و حسرت و اندوه مىناليد .\r\nحضرت فرمودند : برادر غم تو از چيست ؟\r\nعرض كرد : شصت هزار در هم بدهكارم .\r\nحضرت فرمودند : آن برعهده من .\r\nعرض كرد : مىترسم قبل از پرداخت آن از دنيا بروم .\r\nحضرت فرمودند : نخواهى مرد مگر بعد از آنكه من آن را پرداخته باشم .\r\nراوى مىگويد : پيش از آنكه اسامه از دنيا برود حضرت قرض او را پرداختند « 2 »\r\nو درباره شجاعت و دلاورى آن وجود مبارك اخبار و احاديث بسيار است و تنها واقعه جانگداز كربلاء كافى است براى اثبات اين معنا زيرا كمترين عددى كه براى لشگر دشمن نقل شده سى هزار نفر بوده و بالاترين رقم سپاه آن جناب از دويست نفر بيشتر گفته نشده و مع ذلك كوچكترين هراسى در آن عزيز خدا به هم نرسيد بلكه با كمال قوّت و قدرت در مقابل آن روبه‌صفتان ايستادگى فرمود و با اينكه تمام عزيزانش در مقابل آن جناب به شهادت رسيدند و در حالى كه گرسنگى و تشنگى به حد اعلا و فوق آنچه تصور شود حضرتش را در تعب و ضيق قرار داده بود خود را به آن درياى لشگر زده و چنان از ايشان مىكشت و با شمشير آتشبار خرمن عمر آن دون‌همّتان را مىسوزاند كه طبق آنچه در مقاتل معتبر ثبت\r\n\r\n\r\n","description":"","footnote":"\r\n( 1 ) - بحار الانوار ج ( 44 ) ص ( 196 )\r\n( 2 ) - بحار الانوار ج ( 44 ) ص ( 189 )\r\n","page_name":" 19 ","page_number":19},
  {"content":"\r\n\r\nو ضبط شده هزار و نهصد نفر از آنها را غير از مجروحين به جهنّم فرستاد و كشتن اين عدد ظرف چند ساعت بيشتر نبود و اين قضيّه از عجايب روزگار بوده و تحقيقا نه در قبل نظير داشته و نه در بعد چنين اتّفاقى ممكن است به وقوع بپيوندد .\r\nمؤلف گويد :\r\nچون غرض اصلى ما بيان حوادث و وقايعى است كه از ابتداء حركت امام از مدينه تا كربلاء و از كربلاء تا مدينه اتّفاق افتاده است ازاينرو سخن را كوتاه كرده و به بيان مقصود مىپردازيم و پيش از بيان حركت حضرت و شروع نهضت خونين كربلاء مناسب ديدم شمّه‌اى در اطراف چگونگى مسلّط شدن يزيد بن معاويه لعنت اللّه عليهما براوضاع و بدست گرفتنش امر خلافت را سخن رانده و سپس به بيان مطلوب بپردازم .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\nفصل چهارم\r\n\r\nچگونگى بيعت گرفتن معاويه از مردم براى يزيد\r\nدر سال پنجاه و ششم از هجرت معاويه تصميم گرفت كه از مردم براى يزيد بيعت بگيرد ولى چون قاطبه مردم از اين امر نفرت داشته و شديدا ولايت عهدى يزيد را انكار مىكردند معاويه به ناچار برخى را به سيم و زر فريفت و بعضى ديگر را با وعيد و تهديد رام نمود و بدينوسيله امارت يزيد و ولايت عهدى او را برمردم تحميل نمود .\r\nالبتّه منشاء پيدا شدن چنين تصميمى در معاويه مغيرة بن شعبه بود و شرح و تفصيل آن اين است كه : مغيره والى كوفه بود و از آنجا به شام آمد و با معاويه از پيرى و كهولت سن و ناتوانى سخن به ميان آورد و همين جهت را بهانه قرار داد و از امارت كوفه استعفاء نمود و معاويه نيز استعفايش را پذيرفت و برآن شد كه سعيد بن العاص را بجاى وى قرار دهد ، مغيره در خفاء با يزيد ملاقات كرده و به او گفت :\r\nامروز از صحابه رسول خدا و وجوه قريش كسى باقى نمانده و از جمله پسران آنها كه در قيد حيات هستند از حيث فضل و حسن سياست و استحكام عقل و آراسته بودن به كمالات تو برتر و والاتر مىباشى پس چرا معاويه براى تو از مردم بيعت نمىگيرد ! ؟\r\nيزيد كه خود را لايق اين معنا نمىدانست گفت : مگر اين كار برمن راست خواهد آمد ! ؟\r\nمغيره در جواب گفت : آرى ، اين كار بسيار سهل و آسانى است .\r\nيزيد نزد معاويه رفت و پيشنهاد مغيره را بازگو نمود ، معاويه مغيره را خواست\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nو با او در اين‌باره به گفتگو نشست ، مغيره گفت :\r\nتو خود شاهد خونريزيهائى كه پس از قتل عثمان روى داد بوده و اختلاف بين مسلمانان را به چشم ديده‌اى و اين را نيز ميدانى كه از مرگ گريزى نيست ، يزيد فرزند صالح و خلف نيكوكارى براى تو است ، چون روزگار تو سپرى شود و آفتاب عمرت به افول گرايد با وجود وى از سفك دماء و حدوث فتن هيچ بيمى نمىباشد .\r\nمعاويه گفت : براى اين امر خطير مرد مدبّر و عاقلى لازم است .\r\nمغيره گفت : اداره كوفه با من و مهم بصره را زياد بن ابيه عهده‌دار مىشود و وقتى اهل عراقين ( كوفه و بصره ) مطيع و فرمانبردار شدند در سراسر قلمرو حكومت كس ديگرى به مخالفت برنخيزد .\r\nمعاويه به سراى رفت و اين سخن با فاخته « 1 » در ميان نهاد ، فاخته گفت :\r\nمغيره دشمنى خانگى برتو برانگيخته ، بهرصورت معاويه مصمّم شد كه اين امر را عملى سازد لذا به مغيره فرمان داد كه برسر عمل خود رفته و با محرمان اين حديث در ميان گذارد تا وقت اجراء آن فرابرسد .\r\nمغيره به نزد اصحاب خود رفت ، ايشان جوياى حال شدند ، وى گفت :\r\nمعاويه را برمركبى سركش نشانده و برامّت محمّد وى را تازاندم و دوباره درى از فتنه به روى ايشان گشودم كه البتّه بسته نخواهد شد ، اين بگفت و آهنگ كوفه نمود و وقتى به آنجا رسيد حكايت را با شيعيان و دوستان بنى اميّه بازگو كرد و ده نفر از اشراف را برگزيد و سى هزار در هم داد و با پسر خود موسى و بقولى چهل تن را با پسرش عروه به شام گسيل داشت ، ايشان به شام وارد و به مجلس معاويه داخل شده و هريك خطبه‌اى ايراد كرده و گفتند :\r\n\r\n\r\n","description":"","footnote":"\r\n( 1 ) - فاخته دختر قرظة بن عبد بن عمرو بن نوفل بن عبد مناف است كه همسر معاويه و نامادرى يزيد است زيرا مادر يزيد ميسون دختر بحدل كلبى است و آن زنى بدوى و بيابانى بود .\r\n","page_name":" 22 ","page_number":22},
  {"content":"\r\n\r\nغرض از آمدن ما به اينجا آن است كه تو را هشدار دهيم كه آفتاب عمرت به زوال گرائيده به ناچار در كار اين امّت فكرى بايد نمود تا پس از تو امرشان به تشتّت و اختلاف منجر نشود از اين‌رو خواستاريم تا در قيد حياتى شخصى را براى ولايت عهدى نامزد نمائى .\r\nمعاويه گفت : از ميان مردم يك نفر را خود برگزينيد .\r\nگفتند : شايسته‌تر از يزيد كسى سراغ نداريم .\r\nمعاويه گفت : پس او را برگزيديد ؟\r\nگفتند : آرى ما به اين امر راضى بوده و اهل كوفه نيز به آن خشنود مىباشند .\r\nمعاويه گفت : من نيز آن را پذيرفته ، اكنون بازگرديد تا هنگام اين كار فرابرسد ، پس از آن در پنهانى پسر مغيره را خواست و به وى گفت :\r\nپدر تو دين اين قوم را به چند خريد ؟\r\nگفت : به سى هزار در هم نقره و به قولى گفت به چهار صد دينار طلا .\r\nمعاويه گفت : عجب ارزان فروختند .\r\nپس از آن معاويه براى تتميم بيعت نامه‌اى به زياد بن ابيه نوشت و از او نظرخواهى كرد زياد كه برمضمون نامه مطّلع شد آن را كارى بس عظيم شمرد و عبيد بن كعب النميرى را خواند و گفت : هركسى را مستشارى لازم است كه در امور مهمّ با او مشورت كرده و از وى صلاح‌انديشى نمايد و من را مهمّى پيش آمده كه جهت مشورت در آن تو را برگزيدم و آن اين است كه :\r\nمعاويه راجع به بيعت با يزيد مكتوبى فرستاده و در آن اظهار كرده كه هم از امتناع مردم بيم داشته و هم به اطاعت آنها اميدوار است و از من نيز در اين‌باره نظرخواهى كرده است و تو مىدانى كه يزيد مردى است در امر دين متهاون و حريص به شكار و عيش و خوشگذرانى لذا صلاح آن است كه به شام رفته و پيام من را به معاويه رسانده و از افعال يزيد شمّه‌اى برايش برشمرى و بگوئى اندكى\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nتأمّل كند و فعلا از اين قصد منصرف شود تا وقتش فرابرسد .\r\nعبيد گفت : اولى آن است كه رأى معاويه را تخطئه نكرده و يزيد را نزد وى مبغوض نكنى من خود به شام رفته و با يزيد صحبت كرده و به وى مىگويم كه معاويه در ولايت عهد تو به زياد نوشته و با او مشورت كرده و از آن روزى كه تو افعال ناشايسته و اعمال زشت را پيشه خود كرده‌اى زياد را بيم آن پيدا شده كه مردم بدين بيعت تن در ندهند بلكه به مخالفت برخيزند لذا مصلحت آن است كه در كار خود تجديد نظر كرده و از افعال و اعمال قبيحه دست بكشى تا كارها به سامان آيد و از طرفى تو خود نيز به معاويه بنويس تا در اين كار شتاب نورزد و با تأنّى و احتياط جلو رود و چون چنين كنى از هرخطر بر كنار باشى چه آنكه با اين تدبير هم معاويه يزيد را نصيحت كرده و هم از بيم و هراسى كه دارى برحذر خواهى ماند .\r\nزياد گفت : تدبيرى نيك انديشيده‌اى ، البتّه من چنين خواهم نمود و تو نيز چندان كه توانى از مناصحت فروگذارى منما .\r\nعبيد برفت و نامه زياد مشعر برتأنى را به معاويه رساند و از طرفى به نصيحت و موعظه يزيد پرداخت .\r\nمعاويه نصيحت زياد را نپذيرفت و تا وى در حيات بود اين معنا را اظهار نكرد و پس از مردن او مصمّم شد كه قصدش را عملى سازد لذا نخست صد هزار در هم براى عبد اللّه بن عمر هديه فرستاد و او پولها را قبول كرد و سپس كه معاويه ولايت عهدى يزيد را براو عرضه داشت وى از اين معنا سر باز زده و گفت :\r\nمعاويه با اين پول مىخواهد دين من را بخرد واى بس ارزان فروخته‌ام اگر به اين معامله رضايت بدهم .\r\nپس از آن معاويه نامه‌اى به مروان بن الحكم كه والى مدينه بود نوشت و در آن از ضعف پيرى سخن به ميان آورد و بدنبال آن نوشت :\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nمىترسم اجلم فرابرسد و پس از من بين امّت اختلاف و تفرقه افتد لذا تصميم گرفته‌ام تا حيات باقى است يك نفر را به عنوان ولايت عهدى براى خود برگزينم حال در انجام اين عزيمت با تو مشورت مىكنم و تو نيز اهل مدينه را از اين مكنون خاطر من آگاه ساز و جواب ايشان را برايم بنويس .\r\nمروان شرح نامه معاويه را براى ايشان خواند ، جملگى اظهار خشنودى نموده و رأى وى را تصديق نمودند و گفتند : هرچه زودتر يك نفر را معاويه اختيار نمايد .\r\nمروان واقعه را براى معاويه نوشت و وى را مطّلع نمود ، معاويه بار ديگر انتخاب يزيد را براى مروان نوشت و آن را گوشزد نمود ، مروان آن را با اهل مدينه در ميان نهاد و به آنها گفت ولايت عهدى براى يزيد در نظر گرفته شده است .\r\nابتداء عبد الرّحمن بن ابى بكر از ميان جمع برخاست و گفت :\r\nاى مروان البتّه شما خير اين امّت را منظور نداريد بلكه مىخواهيد قانون قيصر و آئين كسرى را جارى نمائيد كه پادشاهى بميرد ، ديگرى جاى او بنشيند .\r\nمروان گفت : اى مردم اين همان كس باشد كه خداى تعالى در حقّش اين آيه فرستاده : و الّذى قال لوالديه افّ لكما ، اتعد انّنى ان اخرج و قد خلت القرون من قبلى « 1 »\r\nعبد الرّحمن گفت : يا بن الزرقاء آيات قرآنى را درباره ما تأويل مىكنى ؟\r\nعايشه از پس پرده نيز شنيده گفت : اى مروان آن كس عبد الرّحمن نباشد و تو دروغ گفتى اين آيه در حق فلان بن فلان نازل شده .\r\nحضرت امام حسين عليه السّلام و عبد اللّه بن عمر و عبد اللّه بن زبير نيز شديدا انكار\r\n\r\n\r\n","description":"","footnote":"\r\n( 1 ) - سوره احقاف آيه ( 17 ) يعنى :\r\nو چقدر ناخلف است فرزندى كه به پدر و مادرش گفت : اف برشما باد ، به من وعده مىدهيد كه پس از مرگ مرا زنده كرده و از قبر بيرون مىآورند در صورتى كه قبل از من گروه و طوائف بسيار رفته و يكى باز نيامده .\r\n","page_name":" 25 ","page_number":25},
  {"content":"\r\n\r\nكردند .\r\nمروان واقعه را به معاويه نوشت .\r\nدر برخى از تواريخ « 1 » آمده كه معاويه در سال پنجاه و پنج به عمّال خود نوشت كه در مدح و توصيف يزيد سعى نمايند و رؤساى هرشهر و ولايتى را به شام اعزام نمايند ، از جمله : محمّد بن عمر بن حزم را از مدينه و احنف بن قيس را از بصره و هانى بن عمروه را از كوفه به شام فرستادند .\r\nمحمّد بن عمرو در مجلس گفتگوئى كه با معاويه داشت به وى گفت :\r\nيا معاوية انّ كلّ راع مسئول عن رعيتّه ، فانظر من تولّى امر امّة محمّد\r\nاى معاويه هررئيسى و حاكمى مسئول رعيّت خويش مىباشد لذا توجّه داشته باش چه كسى را برامّت محمّد ( صلّى اللّه و عليه و آله ) والى قرار مىدهى .\r\nمعاويه از سخن وى آزرده شد و سخت مضطرب گرديد و گفت :\r\nاى محمّد تو شرط نصيحت به جاى آوردى و آنچه برتو لازم بود اظهار كردى ولى درعين‌حال بدان مهاجرين و اصحاب رسول خدا همگى از اين جهان رخت بربسته‌اند و جز پسران آنها كسى باقى نمانده و من اگر پسر خود را ولىعهد خويش نمايم بهتر است تا پسران ديگران سپس به او صله و انعامى داده و فرمان داد كه به مدينه بازگردد .\r\nو امّا احنف بن قيس وقتى به حضور معاويه رسيد وى او را نزد يزيد فرستاد و دستورش داد كه از نزديك با يزيد ملاقات كرده و او را دقيقا بيازمايد .\r\nاحنف پس از ملاقات يزيد و آزمون وى نزد معاويه مراجعت كرد ، معاويه گفت :\r\nاو را چون ديدى ؟\r\nاحنفت گفت : رأيته شبابا و نشاطا و جلدا و مزحا ( او را جوانى بانشاط و\r\n\r\n\r\n","description":"","footnote":"\r\n( 1 ) - مقصود روضة الصّفاء است\r\n","page_name":" 26 ","page_number":26},
  {"content":"\r\n\r\nچابك و شوخ‌طبعى يافتم ) .\r\nو امّا هانى بن عروه : به نقل ابن ابى الحديد در شرح نهج البلاغه وى روزى در مسجد دمشق با ياران گرد هم آمده بودند ، هانى شروع به سخن نمود و به ايشان گفت :\r\nمعاويه ما را به بيعت پسر خويش يزيد اكراه مىكند و اين هرگز صورت نخواهد گرفت و ما ابدا با او بيعت نخواهيم نمود .\r\nجوانى شامى در آن مجلس بود ، اين بشنيد و نزد معاويه رفت و مسموع خود را نزد وى اظهار كرد معاويه به او گفت : روز ديگر به آنجا برو و آن‌قدر بنشين تا ياران هانى از اطرافش پراكنده شوند سپس به او بگو كه معاويه گفته تو را شنيده و تو خود مىدانى كه امروز زمان ابو بكر و عمر نيست بلكه زمان سلطنت امويان است كه به اقدام آنها و جرئتشان در ريختن خون مردم واقف و آگاهى و من از باب نصيحت به تو مىگويم كه بر جان خود رحم كن .\r\nجوان على الصباح به مسجد رفت آنچه ياد گرفته بود را با هانى بازگو نمود .\r\nهانى گفت : آنچه مىگوئى از خودت نيست و تلقين معاويه به تو است .\r\nجوان گفت : من را با معاويه چكار ؟\r\nهانى گفت : بهرصورت پيامى نيز از من به او برسان و بگو :\r\nما الى ذلك من سبيل ( هيچ راهى به اين مقصدت وجود ندارد ) .\r\nجوان پيام هانى را به معاويه رساند و وى از آن متأثر شد و گفت : نستعين باللّه ! !\r\nخلاصه آنكه معاويه پس از سخن گفتن با اين رؤسا روزى ضحاك بن قيس الفهرى را خواند و به او گفت :\r\nمجلس تشكيل خواهم داد و در آن رؤساء قبايل نيز بايد حاضر باشند و من در آن مجلس آغاز سخن خواهم نمود و وقتى خاموش شدم تو تكلّم نما و مردم را به بيعت يزيد دعوت كن و من را نيز به آن تحريك و تحريص كرده و بدين وسيله\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nولايت عهدى يزيد را به امضاء و تصديق حضّار برسان .\r\nمجلس مزبور تشكيل شد و با بار عام دادن معاويه مردم در آن اجتماع كردند ، نخست معاويه خطبه خواند و در آن از عظمت اسلام و پاس حقوق خلافت و فرمان خداى متعال به اطاعت واليان امر شرحى مستوفى ايراد نمود و سپس يزيد را به علم و فضل و اصابت تدبير و حسن سياست و آراسته بودنش به كمالات ستود و بيعت با او را برمردم عرضه داشت در اثناء كلام ضحاك لب به سخن گشود و خطاب به معاويه گفت :\r\nبراى مردم چاره‌اى نيست از والى بافضيلت و عادل و متّصف به حسن سيرت چه آنكه در سايه چنين كسى خون مسلمانان محفوظ و فتنه‌ها ساكن و جاده‌ها امن و پايان امور امّت بوجودش خجسته مىباشد و چون يزيد داراى فضلى وافر و حلمى راجح و رأيى است صائب لذا كس ديگرى را من شايسته ولايت عهدى براى تو نمىدانم .\r\nدر اين هنگام عمرو بن سعيد الاشدق از جاى برخاست و سخنانى قريب به اين گفتار ايراد نمود .\r\nو بعد از او حصين بن نمير گفت : به خدا سوگند اگر تو از دنيا به روى و يزيد را وليعهد خويش نكرده باشى در تضييع امّت كوشيده‌اى .\r\nو بدنبال وى يزيد بن مقنع العذرى به پاى خاست و اشاره به معاويه كرده و گفت :\r\nهذا امير المؤمنين و چون او بميرد اشاره به يزيد نموده و گفت : او امير ماست و آن كس كه از فرمانش امتناع كند سزاى او را با اين مىدهيم و سپس دست به شمشير زد و بدين وسيله به آن اشاره نمود .\r\nمعاويه گفت : بنشين كه خواجه و سرور جمله خطيبان توئى و سپس وجوه رؤساى ولايات و بلاد كه به شام آمده بودند هركدام به نوبه خود سخنرانى كردند ،\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nمعاويه روى به احنف بن قيس كرده گفت : تو نيز چيزى بگوى .\r\nگفت : اگر راست گوئيم از شما هراس داريم و اگر دروغ بگوئيم از خدا مىترسيم ، بارى اى معاويه تو حالات پسر خويش در روز و شب ، پنهان و آشكار بهتر مىدانى لذا اگر خشنودى خدا و صلاح امّت را در امارت يزيد دانسته‌اى از كس مشورت مكن و قصد خويش به امضاء برسان و اگر خلاف آن دانى زينهار تا گناه و و بال آن با خود نبرى كه يزيد روزى چند در دنيا پادشاهى كند .\r\nمردى از شاميان گفت : نمىدانيم اين عراقى چه مىگويد تا شنيده و فرمان برده و در راه رضاى تو نبرد نموده و شمشير زنيم ، چون سخن بدينجا رسيد مردمان برخواستند و در مجامع و محافل كلام احنف نقل مىشد و از آن ببعد معاويه با دشمنان مدارا مينمود و دوستان را با اعطاء هدايا و عطايا مىفريفت تا غالب مردم به بيعت يزيد درآمدند .\r\n\r\nرفتن معاويه به مدينه و ملاقاتش با خامس آل عبا عليه السّلام\r\nچون اهل كوفه و بصره و شام به امارت يزيد گردن نهادند و معاويه خاطرش از اين بابت جمع شد آهنگ حجاز نمود ، و وقتى به حوالى مدينه رسيد ابتداء با حضرت ابو عبد اللّه الحسين عليه السّلام ملاقات نمود و بىادبانه به محضر مبارك امام عليه السّلام جسارت كرد و گفت :\r\nلا مرحبا و لا اهلا . . . . به خدا سوگند مىبينم كه خون پاك تو ريخته شود .\r\nامام عليه السّلام فرمود : ساكت باش اين‌طور سخن مگوى كه درخور من نباشد .\r\nگفت : آرى بيش از اين را نيز . . . .\r\nو به روايت ديگر بعد از ورود به مدينه با حضرت امام حسين عليه السّلام خصوصى ملاقات نمود و در خلوت به آن جناب عرض كرد : تو مىدانى كه مردمان همگى با يزيد بيعت كرده‌اند مگر چهار كس كه تو خواجه و سرور آنانى و آخر نگفتى كه تو\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nرا بدين خلاف چه نيازى مىباشد ؟\r\nحضرت فرمودند : چه شد كه از ميان جمع به من آغاز نمودى ، اين سخن با ديگران بگوى سپس عبد اللّه بن زبير را خواست و گفت : تمام مردم ولايت عهدى يزيد را پذيرفته و به آن گردن نهاده‌اند مگر پنج نفر از قريش كه رهبر ايشان توئى و جهت خلاف شما چيست ؟\r\nعبد اللّه گفت : من رهبر ايشان هستم ! ! ؟\r\nمعاويه گفت : بلى تو رهبر ايشان ميباشى .\r\nعبد اللّه گفت : بفرست آنها را بياورند پس اگر ايشان بيعت نمودند من نيز يكى از آنها خواهم بود .\r\nپس از آن عبد اللّه بن عمر را طلبيد و با رفق و نرمى با وى سخن گفت و شطرى از اباطيل و مزخرفات با وى بازگوى نمود .\r\nعبد اللّه بن عمر گفت : آيا چيزى را كه ملامت و سرزنش را بر طرف كرده و خونها را حفظ نموده و با آن به مقصودت مىرسى را نمىخواهى ؟\r\nمعاويه گفت آن چيست ؟\r\nگفت : آنكه برسرير خود نشسته و از من بيعت ستانى مشروط به اينكه اگر مسلمانان همگى بربنده سياه و غلام زنگى بيعت كنند من نيز متابعت نمايم ، به خدا سوگند اگر مسلمانان برآن اجتماع كنند البتّه من نيز سر باز نزنم .\r\nبعد عبد الرّحمن بن ابى بكر را خواند و گفت : تو با كدام توانائى و نيرو برمعصيت و مخالفت من اقدام مىكنى .\r\nعبد الرّحمن گفت : اميدوارم كه خير من در آن باشد .\r\nمعاويه گفت : مىخواستم گردن تو بزنم .\r\nعبد الرّحمن گفت : لاجرم خدا در اين جهان تو را لعنت نموده و در آخرت به آتش دوزخش گرفتارت مىنمايد .\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nدر كتاب « الامامة و السّياسة » ملاقات معاويه با حضرت خامس آل عباء را اين طور بيان نموده :\r\nروزى معاويه بنشست و مجلس خويش آراست ، خواص و اهل و خدمه خود را حاضر نمود و جامه‌هاى نفيس و گران‌بهاء پوشيد و دستور داد از ورود مردمان به آن مجلس ممانعت كنند ، آن‌گاه حضرت خامس آل عباء عليه السّلام و ابن عبّاس را دعوت نمود نخست ابن عبّاس به مجلس آمد ، معاويه او را برمسند خويش جاى داده و ساعتى با او به صحبت نشست و در اثناء سخن گفت :\r\nيا بن عبّاس بارى تعالى شما را از مجاورت حرم رسول و انس داشتن با چنين مرقد مطهّرى حظّى وافر كرامت فرموده .\r\nابن عبّاس گفت : آرى ولى درعين‌حال بهرهء ما از قناعت به بعض و حرمان از كل اكثر و اوفر « 1 » است بهرصورت بين او و ابن عبّاس سخنان بسيارى ردّوبدل شد تا حضرت امام حسين عليه السّلام به مجلس تشريف آوردند و نزول اجلال فرمودند ، معاويه با دست خويش بالش نهاد و امام عليه السّلام برجانب راست او نشستند ، نخست معاويه از حال اولاد حضرت امام مجتبى و مقدار سال هريك پرسيد و امام عليه السّلام جواب فرمودند آنگاه معاويه خطبه خواند و خداى را حمد كرد و بعد در ستايش حضرت رسول اكرم صلّى اللّه و عليه و آله و صفات خجسته آن جناب سخن بسيار گفت و پس از آن محضر امام عليه السّلام عرضه داشت : حال يزيد از نظر شما معلوم است و خداوند عليم مىداند كه مقصود من از ولايت عهدى وى صرفا سدّ خلل و اجتماع تفرقه امّت بوده و غرض ديگرى ندارم و من در او فضيلت علم و كمال مروّت و زيور ورع را مشاهده مىكنم و نيز وى را به قرائت قرآن و سنّت رسول عالم مىدانم و شما مىدانيد كه چون خاتم الانبياء صلّى اللّه عليه و آله و سلّم بدرود حيات گفت با وجود اهل بيت طاهره و كبار اصحاب از مهاجر و انصار ابو بكر\r\n\r\n\r\n","description":"","footnote":"\r\n( 1 ) - زيادتر\r\n","page_name":" 31 ","page_number":31},
  {"content":"\r\n\r\nمتصدّى امر خلافت شد و فى رسول اللّه اسوة حسنة .\r\nاى بنى عبد المطلب در اين اجتماعى كه فراهم آمده من از شما انتظار انصاف دارم بايد پاسخ مثبت دهيد و بدين وسيله ولايت عهدى يزيد را تثبيت نمائيد .\r\nابن عبّاس قصد سخن نمود ولى امام عليه السّلام به او اشاره فرمود كه خاموش باش كه مراد و مقصود او من بوده و بهرهء من از اين بيان افزون‌تر مىباشد ، سپس حضرت خداوند عالم را سپاس گفت و درود بررسول گرامى فرستاد و فرمود :\r\nهرچند خطباء فصيح در وصف رسول خدا صلّى اللّه عليه و آله و سلّم سخن برانند هنوز از صد هزار يكى را نگفته باشند و تو در اوصاف پسر خويش و تفصيل آن افراط كردى و از اندازه بيرون رفتى گوئى محجوبى را توصيف كرده يا غائبى را منقبت مىگوئى و با اين مزخرفات عقيده مسلمانان را دگرگون مىكنى ، بارى يزيد دليل حاذقى است برنفس خويش و اعمال او براحوالش گواه صادقى مىباشند ، بهرصورت چون از يزيد سخن گوئى از دختركان و سگان شكارى و كبوتران و چنگ و عود نيز سخن به ميان آور ، از كفالت امر امّت بگذر با چندين گناه كه تو راست به دوستى فرزند زياده مجوى كه روز تو به پايان آمده و تا مرگ نيم نفس بيش نيست و سپس يوم مشهود در پيش و عمل محفوظ تو آشكار شود و لات حين مناص .\r\nو اينكه گفتى : خلافت را بالوراثة حق خود همى شمارم ، آرى به خدا سوگند كه به ميراث از خاتم النبيين ما را بود و شما به ناحق آن را از مركز خود بگردانيديد و به غصب مالك شديد و وظيفه‌ات آن است كه بدين حجّت واضحه اذعان كنى و حق با صاحبان آن گذارى و تو اكنون به اغواى تنى چند كه نه سابقه صحبت با نبى اكرم را داشته و نه قدم راسخ در دين دارند مىخواهى امر را برمسلمانان مشتبه نمائى تا زندگان را در دنيا امارت و سلطنت باشد و خود به عذاب آخرت گرفتار آئى « ان هذا لهو الخسران المبين »\r\nمعاويه پس از شنيدن اين كلمات به ابن عبّاس گفت بيار تا چه دارى و من خود\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nمىدانم كه سخنان تو بسى سخت‌تر و كلمات تو زهرآگين‌تر است .\r\nابن عبّاس گفت : چه توانم گفت كه حسين فرزند سيّد انبياء و خامس اصحاب كساء و از اهل بيت مطهّر است ، از اين قصد درگذر و به مردمان ديگر پرداز حتّى يحكم اللّه بامره و هو خير الحاكمين و از آن مجلس به در آمدند .\r\n\r\nكلام نور الدّين مالكى در فصول المهمّه\r\nمالكى در فصول المهمّه مىگويد :\r\nروزى معاويه آغاز سخن كرد و گفت : مسلمانان به بيعت يزيد سر در آورده با خشنودى خاطر گردن نهاده‌اند و تنى چند امتناع ورزيده‌اند كه اگر مساعدت مىكردند اولى و بهتر بود و من اگر از يزيد كسى را بهتر مىدانستم البتّه او را برمىگزيدم .\r\nخامس آل عباء فرمود : نه ، اين‌طور نيست تو ديگران را كه به شرف نسب و حسب و فضيلت علم و دين از او بهتر و برتر بودند بگذاشتى و او را برامّت رسول بگماشتى .\r\nمعاويه گفت : مقصودت از اين سخن خودت مىباشى .\r\nامام عليه السّلام فرمود : آرى و من سخن به گزاف نگويم .\r\nمعاويه گفت : در شرافت دختر رسول و سيّده نساء عالمين كسى را مجال حرف نيست و على را نيز سوابق در اسلام و فضائل و مناقب بىشمار است و لكن با او محاكمت كردم و غلبه مرا بود و يزيد در علم به قوانين سلطنت و رسوم سياست از تو برتر است .\r\nامام عليه السّلام فرمود : دروغ گفتى زيرا يزيد شرابخوار به ملاهى مشغول و مرتكب مناهى است .\r\nمعاويه گفت : در حق عموزاده خود چنين مگوى كه او درباره تو جز نكوئى\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nنگويد .\r\nفرمود : من آن‌چه از او دانستم گفتم او نيز در شأن من هرچه داند بگويد .\r\nچون معاويه خواست از مكّه معظّمه خارج گردد گفت تا اثقال او بيرون برند و منبرش به قرب خانه كعبه گذارند آنگاه امام عليه السّلام و ياران را بخواند .\r\nايشان با يكديگر گفتند : زينهار تا بدان نيكوئىها كه از معاويه ديده‌ايد فريفته نشويد كه او را بنابر مكر و خديعت است و اكنون ما را بهر مهمّى عظيم همى طلبد بايد جوابى آماده داريد چون به مجلس معاويه درآمدند گفت : تعجيل در صلات و صلت رحم و حسن سيرت من در حق خوايش دانسته‌ايد و آن‌چه از شما سر زده ناديده انگاشته تحمل كردم ، اينك يزيد با شما عم‌زاده و برادر است و همى خواهم تا او را مقدّم شماريد و اسم خلافت براو گذاريد ، در عزل و نصب و امر و نهى و جبايت خراج و تقسيم عطايا بدون معارض و ممانع اختيار شمار است ، دوباره اين كلام اعادت نمود ، البتّه از هيچ يك جواب نشنيد ، معاويه روى به ابن زبير كرده گفت : تو پاسخ گوى كه خطيب قوم توئى ، ابن زبير گفت :\r\nتو را يكى از سه كار بايد كرد : نخست پيروى پيامبر خداى كنى كه از اين جهان رحلت نمود و هيچكس را تعيين نفرمود « 1 » تا مردمان خود ابو بكر را برخلافت منصوب كردند .\r\nمعاويه گفت : اكنون مانند ابو بكر كس نبينم .\r\nگفت : برسنّت ابو بكر باش كه فرزندان و اقارب بگذاشت و خلافت به عمر داد .\r\nمعاويه گفت : سيّمين بيار .\r\nگفت : پيروى عمر كن كه اولاد خود محروم ساخت و خلافت در ميان شش تن\r\n\r\n\r\n","description":"","footnote":"\r\n( 1 ) - اين گفتار از نظر اماميه مردود است ، زيرا ايشان معتقدند كه پيامبر اكرم صلّى اللّه عليه و آله و سلّم حضرت مولى الموحدين امير المؤمنين عليه السّلام را به امر خدا جانشين خود قرار دادند .\r\n","page_name":" 34 ","page_number":34},
  {"content":"\r\n\r\nبه شورى انداخت .\r\nمعاويه گفت : اگر خصلتى ديگر دانى بگوى ؟\r\nگفت : برآن‌چه شنيدى مزيد ندانم .\r\nاز امام عليه السّلام و ياران رأى جست ، هيچ نگفتند .\r\nمعاويه گفت : قد اعذر من انذر ، چند زنخ زنم « 1 » و بررؤس اشهاد مقالات من دروغ داريد و گفته‌هاى من مردود شماريد و من اغماض كنم ، هم اين بيان برسر جمع نخواهم گفت اگر يك تن از شما اين‌چنين سخن گويد به خداى پيش از آنكه كلمتى ديگر اداء كند بگويم تا سرش بردارند ، اولىتر آن‌كه برتن خويش ببخشائيد و حفظ جان واجب دانيد ، حرسيان « 2 » را فراخواند گفت :\r\nهردو تن با شمشير كشيده برسر يك كس بايستيد چون من خطبه كنم هريك به تصديق و تكذيب من دهان گشايد خونش بريزيد ، آنگاه برمنبر رفته و گفت :\r\nانّا وجدنا احاديث النّاس ذات عوار ، قالوا انّ حسينا و ابن ابى بكر و ابن عمر و ابن الزبير لم يبايعو اليزيد و هؤلاء الرّهط سادة المسلمين و خيارهم ، لا نبرم امرا دونهم و لا نقضى امرا الّا عن مشورتهم و انّى دعوتهم فوجدتهم سامعين مطيعين فبايعوا و سلّموا و اطاعوا .\r\nمردمان مىگفتند : اين چهار كس به بيعت يزيد تن در ندهند و من خود بى صواب ديد و رضاى اينان كه خواجگان و نيكان مسلمانانند مهمّى فيصل ندهم و اينك آن دعوت كه كردم اجابت و آن بيعت را اطاعت كردند .\r\nشاميان گفتند : اى بس عظيم كه امر اينان همى شمرى ، اجازت ده تا هم‌اكنون گردن جمله بزنيم و ما خود بدين بيعت كه در پنهانى نموده‌اند خشنود نه‌ايم تا آشكارا مبايعت كنند .\r\nمعاويه گفت : سبحان اللّه شاميان را تا چند خون قريشيان گواراست و قصد\r\n\r\n\r\n","description":"","footnote":"\r\n( 1 ) - يعنى چانه زنم كنايه است از اينكه سخن گويم\r\n( 2 ) - يعنى پاسبانان\r\n","page_name":" 35 ","page_number":35},
  {"content":"\r\n\r\nبدى دارند و روى به آنها كرده گفت :\r\nزنهار كه ديگر اين‌چنين سخنها از شما مسموع نشود كه اينها پيوندان و قرابتان من هستند ، مردمان كه اين بشنيدند يك‌باره برخواسته به امارت يزيد دست بيعت دادند ، معاويه از منبر به زير آمده على الفور سوار شده جانب مدينه رفت و بيعت اهالى آنجا نيز ستده ، آهنگ شام نمود ، بعد از رفتن معاويه مردمان با ياران گفتند كه شما پيوسته همى گفتيد به بيعت يزيد سر در نياوريم ، چون بود كه چون عطاياى خويش بستديد در خفيه بيعت كرديد ؟\r\nگفتند : نى ، ما تن نداديم و در آن مجمع كه تكذيب او نكرديم ما را بر جان خويش بيم بود و حفظ آن واجب به دلالت شما با ما غدر كرد و به وسيلت ما با شما مكر نمود عبد اللّه بن عمر از آن پس به سراى خويش رفته در برخود فراز نمود ، معاويه عطّيات بنى اسد و بنى تيم و بنى مره موفور داشت و از بنى هاشم مقطوع نمود ابن عبّاس نزد او رفت و عتاب آغاز كرد كه صلات جمله به دادى و از بنى هاشم ممنوع داشتى ؟\r\nگفت : زيرا كه امام حسين بيعت نكرد و شما نيز موافقت كرديد .\r\nابن عبّاس گفت : ابن عمر و ابن ابى بكر و ابن زبير نيز امتناع ورزيدند و تو جوائز و عطيّات فرستادى .\r\nگفت نى كه شما مانند آنها نباشيد ، به خداى كه تا حسين بيعت نكند يك در هم به بنى هاشم ندهم .\r\nابن عبّاس گفت : من نيز به خداى سوگند كه به ثغور اسلام و سواحل بحار روم و آن‌چه دانم با مردمان بگويم تا تمامت آنها برتو بشورانم و خود تو نيكوتر دانى كه چون زبان بگشايم چه گويم .\r\nمعاويه كه اين بشنيد برعطاياى بنى هاشم افزود ، امام عليه السّلام را نيز صلات بزرگ فرستاد حضرت هيچ قبول نفرمود ، باز پس داد .\r\n\r\n","description":"","footnote":"","page_name":" 36 ","page_number":36},
  {"content":"\r\n\r\n\r\nمردن معاويه و سلطنت يزيد\r\nدر ترجمه تاريخ اعثم كوفى چنين آمده :\r\nالقصه معاويه در اثناى مراجعت ( يعنى مراجعت به شام ) در موضع « ابوا » نزول كرد و در ميان به قضاء حاجت بيرون آمد آن جا چاهى بود كه از آنجا آب مىكشيدند ، معاويه به آن چاه نگاه كرد ، بخارى از آن برروى او زد كه سبب پيدايش لقوه در وى شد و او را سخت رنجور نمود به طورى كه به زحمت تمام خود را به خواب‌گاه خويش رساند و برجامه خواب افتاد ، ديگر روز مردم خبر يافتند فوج فوج به عيادتش آمدند .\r\nمعاويه گفت : رنج‌ها و علّتها كه مردمان را افتد دو نوع باشد :\r\nيكى به سبب گناهى كه كرده باشند خداى تعالى ايشان را به عقوبت گيرد تا ديگران از آن عبرت گيرند و گرد آن نگردند .\r\nو ديگر نوع عنايتى باشد تا روزى چند رنج كشند و بدان ثواب يابند .\r\nاگر امروز مرا برآن علّت مبتلا كردند چه توان كرد و اگر يك عضو من بيمار شد للّه الحمد ديگر اعضاء من به سلامت است ، اگر روزى چند ناتوان باشم اگر مقابل روزهاى آرام كه تندرست باشم ايّام مرض اندك نمايد و ايّام صحّت زيادت است باشد و مرا برخداى تعالى هيچ باقى نمانده است چه در حق من نه‌چندان انعام ارزانى داشته است كه شرح توانم داد عمرى دراز در دولت و نعمت كرامت كرد ، امروز كه اين رنج افتاد و سال عمر به هفتاد رسيده است خداى تعالى برمسلمانان رحمت كند كه مرا دعائى كنند تا خداى تعالى مرا صحّت و عافيت روزى كند ، جماعتى كه حاضر بودند او را دعاء گفتند و از بارى سبحانه صحّت و عافيت او خواستند و از پيش او بيرون آمدند .\r\nچون معاويه تنها ماند دلتنگ شد و بگريست ، مروان درآمده و گفت :\r\nاى امير مىگرئى ؟\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nگفت : نمىگريم الّا اين‌كه بسيار كارها بود كه مىتوانست كرد ، نكردم و از اين سبب دلتنگ مىشوم و برآن تقصيرهائى كه كرده‌ام حسرت مىخورم .\r\nو ديگر آنكه اين علّت برعضوى از اعضاء من ظاهر شده كه پيوسته گشاده بايد داشت و از ديگر اعضاء نيكوتر باشد و مىترسم كه بسبب على بن ابيطالب عليه السّلام كه خلافت از او گرفتم و حجر بن عدى و اصحاب او را بكشتم خداى تعالى اين بلا نازل گردانيده باشد و من را به عقوبت اجل ملقى كرده و من اين همه از دوستى يزيد مىبينم اگر نه دوستى او بودى من راه راست مىديدم و رشد خويش مىشناختم امّا دوستى يزيد مرا برآن حركات و سكنات و محاربات داشت تا امروز كه دشمن برمن خنديد و دوست گريست .\r\nاز اين نوع كلماتى چند بگفت ، پس فرمود كه از آن موضع كوچ كردند و مىرفتند تا به شام رسيدند و در سراى خويش فرود آمدند و آن علّت قوّت گرفت و مستولى گشت و هرشب خوابهاى شوريده مىديد و از آن مىترسيد و گاه‌گاه هذيان مىگفت و آب بسيار مىخورد و تشنگى او تسكين نمىيافت و هردفعه او را بيهوشى مىآمد و چون به هوش آمدى به آواز بلند مىگفت مرا چه افتاده بود با تو اى حجر بن عدى ، چه افتاده بود مرا با تو اى عمرو بن حمق چرا با تو خلاف كردم اى پسر ابو طالب ، الهى و سيّدى اگر مرا عقوبت كنى مستوجب عقوبتم و اگر عفو فرمائى و بيامرزى تو خداوند كريمى و رحيمى .\r\nپيوسته براين حالت مىبود و يزيد لحظه‌اى از بالين او غائب نمىشد در اثناى اين بىقرارى او را غشى گران افتاد زنى از زنان قريش حاضر بود گفت : معاويه بمرد .\r\nمعاويه چشم باز كرد و گفت : و ان مات ، مات الجود القطع الذى من الناس الّا من قليل بنصره پس دست بزد و تعويذى كه در گردن داشت بگسست و بيانداخت و اين بيت خواند :\r\n\r\n","description":"","footnote":"","page_name":" 38 ","page_number":38},
  {"content":"\r\n\r\n و اذا المنيّة انشبت اظفارها * القيت كلّ بمهمّة الّا ينفع \r\nدر اثناى آن حالت يزيد گفت اى امير كلمه‌اى بگوى و با من بيعت كن تا مردمان بشنوند كه مصلحت در اين است كه اگر العياذ باللّه حال نوعى ديگر شود و كار من محكم نكرده باشى من از آل ابو تراب رنجها بينم ، معاويه سخن او مىشنيد و خاموش مىبود .\r\nروز ديگر كه چهارشنبه بود كس فرستاد و امراء و اعيان و مخلصان خويش را بخواند ، چون حاضر شدند حاجب را فرمود كه هركس آيد اجازت است كه در آيد و هيچكس را از درآمدن به اين سراى منع مكن ، مردمان چون شنيدند كه منع نيست مىآمدند و برمعاويه سلام مىكردند و در او مىنگريستند چون او را به غايت رنجور مىديدند بازمىگشتند و نزد ضحاك بن قيس كه نائب و شحنه « 1 » او بود مىآمدند و مىگريستند و مىگفتند : امير عظيم رنجور است نه همانا كه از اين بيمارى سلامت يابد بعد از او خليفه كدام كس خواهد بود مصلحت مىبينى كه خلافت از خاندان آل ابى سفيان بيرون رود و در دست و تصرّف آل ابو تراب افتد ، ما از اين معنا هرگز راضى نباشيم جمعى كثير نزد ضحّاك بن قيس و مسلم بن عقبه جمع شدند و گفتند : شما هردو مخلصان و محرمان امير هستيد و كار او به اين درجه رسيده كه مىبينيد مصلحت آن است كه شما هردو نزديك او شويد و او را اگر حاجت افتد تلقين دهيد و از او درخواست كنيد تا خلافت به پسر خود يزيد ارزانى دارد كه ما همه او را مىخواهيم ، ضحّاك بن قيس و مسلم هردو به نزد معاويه آمدند و سلام كردند و گفتند امير امروز چگونه است ، هيچ آسوده‌تر هست ؟\r\nمعاويه گفت : از گناهان عظيم گرانبارم و از عقوبت خداى تعالى مىترسم و به رحمت او اميدوارم .\r\n\r\n\r\n","description":"","footnote":"\r\n( 1 ) - يعنى داروغه و پاسبان شهر\r\n","page_name":" 39 ","page_number":39},
  {"content":"\r\n\r\nضحّاك گفت : كلمه‌اى برروى امير عرضه مىدارم ، مردمان چون امير را رنجور ديده‌اند دلتنگ شده‌اند و مشوش خاطر گشته و نزديك است كه اختلافى پديد آيد چون امير به حمد اللّه هنوز در حيات است از اين نوع ظاهر مىشود اگر حادثه باشد چگونه خواهد بود ، پس مسلم بن عقبه گفت : يا امير مردمان را همه دل بريزيد قرار گرفته است و همگان او را مىخواهند و امير را در كار يزيد دلتنگى تمام بود و امروز رنجور است نتوان دانست كه حال چون باشد مصلحت آن است كه پيش از آنكه رنجورى بيش گردد و آن وقت سخن نتوانى گفت با يزيد بيعت كنى و كار او را به اتمام برسانى .\r\nمعاويه گفت : راست مىگوئى اى مسلم مرا هميشه آرزو در دل بود كه يزيد بعد از من خليفه باشد كاشكى خلافت تا روز قيامت در خاندان من باقى ميماند و فرزندان ابو تراب را برفرزندان من زوردستى نبودى و لكن امروز چهارشنبه است اگر آن باشد و هركارى كه روز چهارشنبه كنند عاقبت آن محمود نباشد تا فردا توقف كنيد شايد فردا قوّتى يابم و اين كار تمام كنم .\r\nضحّاك و مسلم گفتند : مردمان جمع شده‌اند و بردر سراى امير ايستاده و باز نمىگردند تا با يزيد بيعت نكنى .\r\nمعاويه گفت : جماعتى كه بردر سرايند ايشان را دستورى دهيد تا درآيند .\r\nضحّاك و مسلم بيرون آمدند و از معارف مهتران شام هفتاد مرد اختيار كردند و پيش معاويه آوردند ، چون درآمدند سلام گفتند ، معاويه به آواز ضعيف جواب ايشان بداد و گفت : اى اهل شام از من خوشنود هستيد ؟\r\nجمله گفتند : راضى هستيم و زياده از رضا شكوها داريم و در حق ما بلكه در حق عموم مردم شام شفقتها فرمودى و احسانهاى كامل كردى و لطفها و انعام‌ها بجاى آوردى از اين نوع مدح‌ها گفتند و امير المؤمنين على عليه السّلام را دشنام‌ها دادند و خاك خذلان برفرق و دهان خود ريختند و نفس رسول خدا را ناسزا گفتند و به\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nجهت خوشنودى معاويه و يزيد دنياى دنى را بربهشت باقى اختيار نمودند و گفتند : على بن ابيطالب از عراق لشگر به شام كشيد و مردان ما را بكشت و ولايات را خراب نمود نبايد كه فرزندان او ما را خلافت كنند مراد ما آن است كه يزيد خليفه باشد و براين اتّفاق كرده‌ايم و همگان رضا داده ، اگر جان‌هاى ما در اين كار بخواهد شد باك نخواهيم داشت .\r\nمعاويه از سخن ايشان خوشدل شد و باز نشست و حاجب خويش را گفت جمله مردمان را درآر ، حاجب مردمان را بخواند ، خلق بسيار در سراى معاويه در آمدند چنانچه سراى پر شد .\r\nمعاويه گفت : اى مردمان شما دانسته‌ايد كه عاقبت كار دنيا زوال است و سرانجام عمر آدمى فناء است امروز مرا براين صفت مىبينيد و مرا نفسى چند بيش نمانده است و دل به حال شما نگران دارم كسى را كه مىخواهيد بگوئيد تا خليفه گردانم و عهده كار برگردن او نهم .\r\nجمله مردمان به آواز بلند گفتند : ما را بريزيد هيچ مزيدى نيست و جز او را نخواهيم چون معاويه سخن ايشان در شيوه مبالغه بشنيد ضحّاك را گفت با يزيد بيعت كن ضحاك بيعت كرد و برعقب او مسلم بن عقبه بيعت كرد ، پس مردمان مىآمدند و با يزيد بيعت مىكردند تا جمله بيعت كردند و بيرون شدند ، پس معاويه يزيد را فرمود كه جامهء خلافت بپوش يزيد جامه خلافت پوشيد و دستار معاويه برسر نهاد و دراعهء او پوشيد و انگشترى او در انگشت كرد و پيراهن عثمان كه او را در آن كشته بودند و به خون آلوده بود برروى دراعه پدر پوشيد و شمشير پدر حمايل كرد و بيرون آمد و به مسجد رفت و برمنبر شد و خطبه بگفت تا وقت زوال از منبر فرود نيامد ، هرنوع سخنها مىگفت باقى مردمان شام كه حاضر بودند با او بيعت كردند ، بوقت زوال از منبر فرود آمد و برسر بالين پدر شد او را ديد در حالت مرگ برخود مىپيچيد و هيچ عقل نداشت چون پاره‌اى از شب\r\n\r\n","description":"","footnote":"","page_name":" 41 ","page_number":41},
  {"content":"\r\n\r\nگذشت به هوش آمد چشم باز كرد يزيد را بربالين خود نشسته ديد ، گفت اى پسر چه كردى ؟\r\nگفت : به مسجد رفتم و برمنبر خطبه گفتم همه مردم با طوع و رغبت با من بيعت كردند و خوشدل و شادمان بازگشتند .\r\nمعاويه ضحّاك و مسلم را بخواند و گفت : كاغذى زير بالين است بيرون آريد ، كاغذ برگرفتند ، معاويه پيش از آن به نام يزيد چيزى نوشته بود براين منوال ضحّاك كاغذ برگرفت و برايشان خواند .\r\n\r\nصورت وصيّت‌نامه معاويه با يزيد عليه اللّعنة\r\nبسم اللّه الرّحمن الرّحيم\r\nاين عقد عهدى است كه معاوية بن ابى سفيان مىبندد و با پسر خويش يزيد و با او بيعت مىكند به خلافت و خلافت به دو مىدهد تا به شرائط آن برجاده عدل و انصاف قيام نمايد خلافت به دو تسليم كرد و او را امير نام نهاد و او را فرمود كه سيرت اهل معدلت و رضا را ملازم باشد و مجرمان را به قدر جرم و جنايت عقوبت كند و اهل صلاح و علم را نيكو دارد و در حق ايشان احسان نمايد و جانب عموم و قبايل عرب على الخصوص جانب قبيله قريش را مرعى دارد و كشنده دوستان را از خود دور دارد و فرزندان مظلوم مقتول را يعنى عثمان به خويشتن نزديك گرداند و ايشان را برآل ابو تراب مقدم دارد و بنى اميّه و آل عبد الشمس را بربنى هاشم و ديگر مردمان مقدّم دارد و هركس كه اين عهدنامه براو خوانند او امير خويشتن يزيد را اطاعت دارد و متابعت يزيد پيش گيرد فمرحبا به و اهلا و هركس كه سر باز زند و انكار كند دستورى است كه شمشير را براو كار فرمايد و ايشان را مىكشد تا آن وقت كه به امارت و خلافت او اقرار آرند و مطيع و فرمان بردار شوند و السّلام .\r\nپس اين عهدنامه را پيچيد و مهر خويش برنهاد و به ضحّاك داد و گفت فردا\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nبامداد مىبايد كه برمنبر شوى و اين نامه را بگشائى و برمردمان خوانى چنان كه خورد و بزرگ و وضيع و شريف جمله بشنوند .\r\nضحّاك گفت : چنين كنم .\r\nمؤلف گويد :\r\nدر تاريخ اعثم كوفى مقالات و گفت و شنودهاى مفصلى را كه بين معاويه و يزيد ردّوبدل شده نقل كرده كه حاجتى به ذكر آنها نمىبينم فقط برخى از فقرات آن را در اينجا مىآورم :\r\nمعاويه به يزيد گفت :\r\nمن برتو در كار خلافت از چهار كس مىترسم :\r\nاز قريش از پسر ابى بكر عبد الرّحمن « 1 » و از پسر عمر بن خطاب عبد اللّه و از پسر زبير عبد اللّه و از پسر على بن ابيطالب حسين .\r\nامّا پسر ابو بكر : مردى است كه همّت او برمباشرت زنان مقصور است و در ياران و دوستداران خويش مىنگرد هرچيز كه ياران او كنند همان كار بدست گيرد و از ديدار زنان بشكيبد ، دست از او بدار و هرچه كه او كند او را بدان مگير چه حال پدر او در فضل و بزرگوارى شنيده و از جهت دل پدر گوش به احوال پسر باز دار و جانب او را رعايت كن .\r\nو امّا پسر عمر عبد اللّه مردى سخت‌نيك است و ترك دنيا گفته و به سيرت پدر مىرود هرگاه او را ببينى سلام من به دو برسان و او را مراعات كن و عطاياى وافر فرست .\r\nو امّا پسر زبير برتو بسيار مىترسم زيرا كه او مردى سخت‌محيل و مكّار\r\n\r\n\r\n","description":"","footnote":"\r\n( 1 ) - به نظر مىرسد ذكر نام پسر ابو بكر در اين وصيت اشتباها آمده زيرا هنگامى كه معاويه اين سخنان را به عنوان وصيت به يزيد مىگفت سنه 60 هجرت بوده كه وقت مردن معاويه مىباشد در حالى كه پسر ابو بكر طبق آنچه در تواريخ معتبر ضبط شده در سال 55 هجرت از دنيا رفته است .\r\n","page_name":" 43 ","page_number":43},
  {"content":"\r\n\r\nاست ، رأى ضعيف داشته و صبر و ثبات مردان را دارد ، گاه همچنان در روى تو جهد كه شير گرسنه جهد و گاه چندان روباه‌بازى پيش آرد كه از او تعجّب نمائى با او چنان زندگانى كن كه او با تو كند مگر در دوستى رغبت نمايد و با تو بيعت كند و آنگاه او را نيكو و برقرار بگذار .\r\nو امّا حسين بن على آه آه اى يزيد چه گويم در حق او زينهار او را نرنجانى و بگذار هركجا دل او مىخواهد برود و او را مرنجان و لكن گاه‌گاه تهديدى بكن زينهار در روى او شمشير نكشى و به طعن و ضرب با او ديدار نكنى چندان كه توانى او را حرمت دار و اگر كسى از اهل بيت او نزديك تو آيد مال بسيار به دو ده و او را راضى و خوشدل بازگردان و ايشان اهل بيتىاند كه جز در حرمت و منزلت رفيع زندگانى نتوانند كرد زينهار اى پسر چنان مباش كه به حضرت ربّانى رسى و خون حسين در گردن داشته باشى كه هلاك از تو برآيد ، زينهار و الف زينهار كه حسين را نرنجانى و به هيچ نوع اعتراض او را اذيّت نكنى كه او فرزند رسول اللّه است ، حق رسول خدا را بدار ، اى پسر و اللّه كه تو ديده و شنيده‌اى كه من هرسخن كه حسين در روى من گفتى چگونه تحمّل كردمى به حكم آنكه فرزند مصطفى است آنچه در اين معنا واجب بود گفتم و برتو حجّت گرفتم و تو را ترسانيدم و قد اعذر من انذر .\r\nپس معاويه روى به ضحّاك و مسلم كرد و گفت شما هردو برسخنى كه من به يزيد گفتم گواه باشيد به خداى سوگند مىخورم كه اگر حسين هرچه در دنيا از آن بهتر نباشد از من بگيرد و هرچه از آن بدتر نباشد با من بكند از او تحمّل كنم و من از آن كس نباشم كه خون او در گردن به حضرت ربّانى روم ، اى پسر وصيّت من بشنيدى و فهم كردى و دانستى ؟\r\nيزيد بلند گفت : نعم\r\nسپس چند نصيحت ديگر او را نمود . . . .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nپس آهى سرد بركشيد و او را غشى روى داد چون به هوش آمد گفت : آه ! جاء الحق و ذهق الباطل ، پس درايستاد و اين مناجات بگفت و سپس در اهل بيت و پسران عمّ خويش نگريست و ايشان را گفت از خداى بترسيد چنان‌چه ببايد ترسيد كه ترسيدن از خداى تعالى عقيدتى محكم است ، واى برآن كس كه از خداى تعالى و از عقاب او نترسد ، پس گفت :\r\nمن روزى در خدمت مصطفى صلّى اللّه عليه و آله نشسته بودم آن حضرت ناخن مىچيد من پاره‌هاى ناخن مبارك آن سرور را برگرفتم و در شيشه تا امروز نگاه داشته‌ام و چون مرا وفات رسد مرا بشوئيد و كفن پوشيده آن پاره‌هاى ناخن مبارك حضرت را در چشم و گوش و دهان من نهيد و برمن نماز گذاريد و دفن كنيد و كار من به خداى غفور گذاريد پس ديگر سخن نگفت يزيد از نزديك او بيرون آمد و به شكار رفت به موضعى از شام كه آن را حواران ثنيه گويند و ضحّاك را گفت من بدان موضع مىروم تو على التواتر از حال امير مرا خبر ميده ، ديگر روز معاويه را وفات رسيد و يزيد نزديك او حاضر نبود و مدّت خلافت و پادشاهى او نوزده سال و سه ماه بود و او را در دمشق وفات رسيد ، روز يكشنبه از رجب سنه ستّين ( 60 هجرت ) و او هفتاد و هشت سال عمر داشت و اللّه اعلم و احكم\r\n\r\nنشستن يزيد به جاى معاويه و سخنرانى او در مسجد دمشق\r\nدر تاريخ اعثم كوفى چنين آمده :\r\nپس از آنكه معاويه از دنيا به سراى عقبى شتافت ضحّاك بن قيس از سراى معاويه بيرون آمد و كفش‌هاى معاويه را در دست گرفت و با كسى سخن نمىگفت تا به مسجد اعظم آمده ، مردمان را بخواند چون حاضر آمدند برمنبر شد و حمد و ثناى بارى تعالى بگفت و درود برحضرت مصطفى فرستاد ، پس گفت :\r\nاى مردمان معاويه را فرمان حق رسيد و شربت فناء چشيد و اين كفش‌هاى او است همين لحظه كار او ساخته خواهم كرد و وى را در خاك خواهم نهاد بايد كه\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nنماز پيشين و نماز ديگر حاضر آئيد انشاء اللّه تعالى ، پس از منبر فرود آمد و نامه‌اى نوشت به يزيد براين منوال :\r\nبسم اللّه الرّحمن الرّحيم\r\nحمد و ثناء آن خدائى را كه بقاى ابد صفت اوست و فناء صفت بندگان او در محكم تنزيل چنين مىفرمايد :\r\nكلّ من عليها فان و يبقى وجه ربّك ذو الجلال و الاكرام « 1 »\r\nاين خدمت كه ضحّاك بن قيس به يزيد مىنويسد هم به منظور تهنيت است برخلافت رسول برروى زمين كه سهل و آسان بدست آمد و هم تعزيب است به وفات معاويه انّا للّه و انّا اليه راجعون .\r\nچون يزيد برمضمون نوشته قيس واقف شود برسبيل تعجيل بازگردد تا ديگر نوبت از مردمان به خلافت بيعت بستاند و السّلام .\r\nچون اين نامه به يزيد رسيد برخواند و برپاى جست و فرياد مىكرد و مىگريست چون ساعتى بگريست بفرمود تا اسبان را لگام كنند و زين برنهند برنشست و به سوى دمشق روان شد بعد از سه روز از وفات پدر به دمشق رسيد ، مردمان او را استقبال كردند هركس كه سلاحى برنتوانست گرفت برگرفته و به استقبال آمد و چون به دو رسيدند بگريست و برسر خاك پدر شد و آنجا بنشست و بسيار بگريست ، مردمان در موافقت او بگريستند پس برنشست و روى به قبّه خضراء كه پدر او بنا كرده بود آورد و آن ساعت عمامه خزّ سياه برسر بسته بود و شمشير پدر حمايل كرده مىآمد تا به در آن قبّه رسيد فرود آمد و مردمان را كه از راست و چپ او مىآمدند و از جهت او سراپرده‌ها و قبّه‌هاى ديبا زده بودند ، چون يزيد در قبه خضراء شد جامه‌هاى بسيار ديد كه برروى يكديگر گسترانيده بودند چنان كه پاى بركرسىهاى بايست نهاد تا برآن جامه‌ها توانست نشست ، يزيد\r\n\r\n\r\n","description":"","footnote":"\r\n( 1 ) - آيه ( 26 ) از سوره الرّحمن\r\n","page_name":" 46 ","page_number":46},
  {"content":"\r\n\r\nبرفت و برآن فرش‌ها بنشست و مردمان وضيع و شريف قوم قوم درمىآمدند و او را به خلافت تهنيت و به وفات پدر تعزيت مىگفتند . پس يزيد فصلى بگفت براين منوال بشارت باد شما را اى اهل شام كه ما حقيم و انصار دينيم و خير و سعادت هميشه در ميان شما يافته‌ايم ، بدانيد كه هم در اين نزديكى ميان من و اهل عراق مقاتلتى خواهد بود چه در اين دو سه شب كه گذشت به خواب ديدم كه ميان من و اهل عراق جوئى تازه از خون بود و من مىخواستم از آن جوى بگذرم نمىتوانستم ، عبيد اللّه زياد بيامد در پيش من و از جوى بگذشتى و من در او نگريستم .\r\nاكابر شام گفتند : ما جمله در پيش تو كمر بسته داريم متمثل امر و اشاره و مطيع فرمان توايم هركه فرمائى و به هرجانب كه فرمان دهى برويم و در خدمت تو اثرهاى خوب نمائيم اهل عراق ما را آزموده‌اند آن شمشيرها كه در صفين با ايشان جنگ مىكرديم هنوز در دست داريم .\r\nيزيد گفت به جان و سر من كه همچنين است من حساب امور خويش از شما برگرفته‌ام ، پدر من شما را همچو پدر مهربان بود و در عرب هيچ كس با پدر من به سخاوت و مروّت و فتوّت و بزرگوارى برابرى نتوانست كرد و در بلاغت او را عجز نمود و در سخن هرگز لكنتى به دو راه نيافتى تا آن وقت كه از دنيا بيرون شد براين منوال بود .\r\nاز دورترين صف‌ها مردى آواز داد كه دروغ گفتى اى دشمن خدا هرگز معاويه بدين صفت موصوف نبود اين اوصاف مصطفى است و تو و اهل بيت تو از اين صفت‌ها بىبهره‌ايد .\r\nمردمان چون اين سخن از آن مرد بشنيدند به هم برآمدند ، آن مرد از بيم جان خود را از ميان آن ازدحام به كنارى كشيد هرقدر تفحص نمودند او را نيافتند ، پس ساكت شدند .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nمردى از دوستان يزيد بنام عطاى بن ابى صفين برپاى خاست و گفت :\r\nاى امير دل در سخن دشمنان مبند و خوشدل باش كه خداى تعالى بعد از پدر تو را خلافت روزى كرد تو امروز خليفه مائى و بعد از تو پسر تو معاويه خليفه تو باشد ، ما را برتو و براو هيچ مزيدى نيست .\r\nيزيد را سخن او خوش آمد و او را عطائى نيكو فرمود ، پس برخاست و حمد و ثناء بارى تعالى برزبان راند و برمحمّد مصطفى درود فرستاد ، پس گفت :\r\nاى مردمان معاويه بنده‌اى بود از بندگان خداى تعالى و خدا او را عزيز گردانيده بود و زيادت بزرگتر بود از آن كس كه بعد از او است و آنان كه پس او خواهند بود اگرچه به درجه خلفائى كه پيش از او بودند نبود و من او را برخداى تعالى نمىستايم كه خدا او را بهتر از من داند و اگر گناهان او عفو كند از كمال رحمت او غريب نباشد و اگر او را عقوبت نمايد هم اميد باشد كه عاقبة الامر رحمت فرمايد و اين كار امروز به من تعلّق گرفته است در طلب حق خود تقصير نخواهم كرد و آن‌چه امكان دارد در تمشيت كار خلافت تا برجاده انصاف و معدلت مستمر باشد بخواهم كوشيد .\r\nو الحكم للّه و اذا اراد اللّه شيئا و السّلام .\r\nاين كلمات بگفت و بنشست ، مردمان از اطراف و جوانب آواز برآوردند كه سمعنا و اطعنا يا امير و جمله بتجديد با او بيعت كردند ، پس يزيد بفرمود تا درهاى خزائن بگشادند و امراء و اعيان و اكابر و معارف و وضيع و شريف را مال‌هاى وافر بخشيدند ، پس عزم كرد تا به اطراف نامه‌ها بنويسد و بيعت ستاند .\r\n\r\nآغاز بيدادگرى يزيد بن معاويه و ارسال نامه‌اش به مدينه\r\nبنا به نقل صاحب « 1 » تاريخ فتوح والى مدينه مروان حكم بود كه پس از جلوس\r\n\r\n\r\n","description":"","footnote":"\r\n( 1 ) - يعنى احمد بن محمّد بن على موسوم به اعثم كوفى .\r\n","page_name":" 48 ","page_number":48},
  {"content":"\r\n\r\nيزيد براريكه قدرت وى را عزل و پسر عم خويش وليد بن عتبه را بجاى او نصب كرد ولى برخى ديگر از مورخين وليد را منصوب از قبل معاويه مىدانند بهر صورت اين نكته مورد تسالم و اتّفاق همه مورّخين است كه يزيد نامه به وليد بن عتبه نوشت و در ضمن آن تأكيد كرد از حضرت حسين بن على عليهما السّلام و عبد اللّه بن عمر و عبد اللّه بن زبير بيعت گرفته و ايشان را ملزم به آن نمايد .\r\n\r\nمتن نامه يزيد بيدادگر به وليد بن عتبه\r\nامّا بعد : فانّ معاوية كان عبدا من عباد اللّه ، اكرمه اللّه و استخلفه و خوّله و مكّن له ، فعاش به قدر و مات باجل ، فرحمه اللّه ، فقد عاش محمودا و مات برّا تقيّا و كتب اليه فى صحيفة . . . .\r\nامّا بعد : فخذ حسينا و عبد اللّه بن عمر و عبد اللّه بن الزّبير بالبيعة اخذا شديدا ليست فيه رخصة حتّى يبايعوا و السّلام . « 1 »\r\nامّا بعد : بدانكه معاويه بنده‌اى بود از بندگان خدا كه حق تعالى او را گرامى داشته و خلافت روى زمين را بوى ارزانى داشت ، اكنون به جوار رحمت الهى پيوست و تا مىزيست محمود سيرت و مرضى طريقت بود ، در حال حيات من را والى عهد خويش گردانيد و چون برمضمون اين نامه واقف شوى از حسين و عبد اللّه بن عمر و عبد اللّه بن زبير جدا اخذ بيعت كن و هيچ رخصت و اجازه‌اى ندارند مگر آنكه بيعت نمايند و السّلام .\r\nمشورت نمودن وليد بن عتبه با مروان حكم به نامه يزيد\r\nچون وليد از مضمون نامه مطّلع شد خوف و وحشت او را فراگرفت و عمل به مضمون نامه را كارى بسيار دشوار تلقى كرد لذا براى رها شدن از اين بن‌بست و\r\n\r\n\r\n","description":"","footnote":"\r\n( 1 ) - چنانچه ملاحظه مىشود در اين نامه ، اسمى از عبد الرّحمن بن ابى بكر برده نشده و به نظر مىآيد كه اصح همين است چه آنكه در تواريخ معتبر همچون كامل ابن اثير و تقريب ابن هجر فوت وى سال پنجاه و سه يا پنجاه و پنج هجرت ضبط شده بنابراين عبد الرّحمن بن ابى بكر در زمان حيات معاويه از دنيا رفته .\r\n","page_name":" 49 ","page_number":49},
  {"content":"\r\n\r\nمهلكه مروان حكم را طلبيد و با او به مشورت نشست ، ابتداء نامه يزيد را به وى داد تا مطالعه كند و پس از آن گفت :\r\nدر خصوص اين سه تن چه مصلحت مىدانى ؟\r\nمروان گفت : صلاح آن است تا ايشان از هلاكت معاويه باخبر نشده‌اند آنها را بخوانى و بيعت با يزيد را به ايشان عرضه كنى اگر پذيرفتند كه هيچ در غير اين صورت گردن هرسه را بزنى چه آنكه اگر از مرگ معاويه مطّلع شوند طبل مخالفت زده و مردم را به بيعت با خويش فرامىخوانند آنگاه كار برتر مشكل مىشود .\r\nالبتّه عبد اللّه بن عمر مستثنا است زيرا وى مردى است صلح‌جو و هرگز آهنگ قتال و جدال نمىكند و اين‌طور نيست كه براى رسيدن به خلافت حاضر به خون ريزى باشد .\r\nبلى ، اگر مردم يك‌دل و يك‌رأى شده و خلافت را تسليم او كنند طالب آن بوده و به اين معنا راضى و خشنود مىباشد .\r\nبنابراين فعلا مصلحت آن است كه از وى دست بردارى و حسين بن على و عبد اللّه بن زبير را طلب كرده و از ايشان بيعت بگيرى و تو خود مىدانى كه حسين هرگز با يزيد بيعت نكرده و كارش به منازعه و مقاتله مىكشد و به خدا سوگند اگر من به جاى تو بودم با حسين هيچ نگفته بلكه او را گردن مىزدم و از اين كار هيچ باك و هراسى به خود راه نمىدادم .\r\nوليد سر به زير افكند و با حالتى وحشت‌زده ساعتى به زمين نگريست پس از آن سر برآورد و گفت :\r\nكاش هرگز مادر مرا نزاده بود و سخت بگريست .\r\nمروان گفت : امير ، دلتنگ مباش بلكه آماده شو دستور يزيد را اجراء كنى ، آل ابو تراب از قديم دشمن ما بودند ، عثمان را ايشان كشتند در جنگ با معاويه\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nخون‌ها از ما ريخته‌اند كه احيانا ديده يا شنيده‌اى و دانسته باش اگر در اين كار عجله نكنى و حسين از واقعه باخبر شود ديگر براو دست نيابى و حرمت تو نزد يزيد كم مىشود .\r\nوليد گفت : ترك اين مقالات كن و در حق فرزند فاطمه جز سخن نيكو كلام ديگرى مگو كه يقينا او فرزند پيغمبر است .\r\nبهرصورت وليد عبد اللّه بن عمرو بن عثمان را كه جوانى كم‌سن بود به طلب حضرت امام حسين عليه السّلام و ابن زبير فرستاد عبد اللّه ايشان را در مسجد يافته و پيغام وليد را محضر مبارك امام عليه السّلام عرضه داشت .\r\nامام عليه السّلام و ابن زبير گفتند : تو بازگرد ما خود نزد وليد خواهيم آمد .\r\nعبد اللّه بن عمرو رفت ، ابن زبير محضر امام عليه السّلام عرضه داشت : شما از اين دعوت چه تصوّر مىكنيد ؟\r\nحضرت فرمودند : معاويه را اجل دريافته و از دنيا رفته و وليد ما را خواسته تا پيش از افشاى اين خبر از ما براى يزيد اخذ بيعت كند و من ديشب در خواب ديدم كه منبر معاويه نگونسار شده و آتش در خانه‌اش افتاده و تعبيرش همين است كه وى از دنيا رفته است .\r\nابن زبير عرض كرد : من نيز گمانم همين است ، بارى شما چه خواهيد كرد ؟\r\nحضرت فرمودند : چند تن از جوانان با خود برده و آنها را بردر سراى وليد نشانده و خود نيز نزد وى مىروم .\r\nابن زبير عرض كرد : جانم به فدايت هراس دارم كه گزندى به شما برسد .\r\nحضرت سخنانى فرمودند كه براى وى تسكين خاطر حاصل شد .\r\nدر اين سخنان بودند كه فرستاده وليد دوباره به طلب ايشان آمد ، حضرت امام حسين عليه السّلام فرمودند :\r\nچند اين سخن را مىگوئى ؟ اگر كسى نيامد من البتّه خواهم آمد .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nفرستاده وليد بازگشت و كلام حضرت را بازگو نمود .\r\nمروان گفت : فريب داده و نخواهد آمد\r\nوليد گفت : اين‌طور نيست ، حسين غدّار و فريبنده نمىباشد .\r\nحضرت امام حسين عليه السّلام برخاسته گروهى از موالى و غلامان خود را خوانده فرمودند :\r\nوليد مرا به منزل خود خوانده و چنين مىدانم كه مرا مكلّف به امرى خواهد نمود كه مقرون به اجابت نمىباشد و درعين‌حال از مكر و حيله او در امان نيستم ، بارى شما سلاح پوشيده و با من بيائيد و چون به درون خانه رفتم شما بيرون درب منتظر من نشسته هرگاه بانگ من شنيديد به درون وارد شويد و او را كفايت كنيد پس حضرت به منزل وليد تشريف برده و وقتى وليد را ملاقات نموده و ملاحظه كردند كه مروان نيز در آنجا است ، فرمودند :\r\nفرمودند : پيوند رحم بهتر از قطع آن است و از اينكه شما را با يكديگر موافق و آشتى ديدم خوشدل گرديدم « 1 » خداوند متعال بين شما را اصلاح نمايد ، البتّه آن دو جواب اين سخن حضرت را ندادند و وليد خبر مرگ معاويه را محضرش عرضه داشت ، حضرت كلمه استرجاع برزبان راندند ( يعنى فرمودند : انّا للّه و انّا اليه راجعون ) سپس وى نامه يزيد بيدادگر را در خصوص اخذ بيعت خواند ، حضرت فرمودند :\r\nتو هرگز به بيعت پنهانى راضى و قانع نخواهى بود پس بهتر است آشكارا مبايعت كنم كه مردم همگى در جريان واقع شوند ، بنابراين هنگامى كه صبح شد هرچه صلاح باشد به انجام رسانم .\r\n\r\n\r\n","description":"","footnote":"\r\n( 1 ) - اين كلام بخاطر آن بود كه وقتى وليد امارت مدينه را يافت مروان از مجلس وى پا كشيد زيرا اوّلين بار كه مروان به مجلس وليد آمد از روى كراهت بود و وليد آن را دانست لذا او را مورد شتم و ناسزا قرار داد اين مقالات به گوش مروان رسيد و ترك مراودت كرد تا زمانى كه وليد جهت استشاره او را دعوت نمود .\r\n","page_name":" 52 ","page_number":52},
  {"content":"\r\n\r\nچون وليد مردى صلح‌طلب بود و عافيت‌دوست بود ، عرض كرد : به نام حق تعالى مراجعت فرمائيد و بامداد براى بيعت تشريف بياوريد .\r\nمروان مردود گفت : به خدا سوگند اگر حسين بدون بيعت الآن برود ديگر براو دست نيابى مگر مردم بسيارى كشته شوند لذا او را بازدار تا بيعت نمايد يا اگر بيعت نمىكند وى را به قتل برسان .\r\nدر اين هنگام حضرت از جاى برخاسته به مروان فرمود :\r\nيا بن الزرقاء أتقتلنى ام هو كذبت . . . . .\r\nاى پسر زن كبودچشم تو مىتوانى مرا كشت يا او ، به خدا سوگند دروغ گفتى ، هيچ كدام را قدرت آن نيست سپس آن جناب روى مبارك به وليد نمود و فرمود :\r\nما اهل بيت نبوّت و معدن رسالت و محل نزول ملائكه‌ايم ، چون منى با يزيد شراب‌خور فاسق چگونه بيعت كند ، اين بفرمود و سپس با غلامان به منزل خود مراجعت فرمود .\r\nمروان به وليد گفت : فرمان من نبردى و وى را نكشتى ، ديگر براو دست نخواهى يافت .\r\nوليد گفت : واى برتو ، ديگرى را توبيخ كن ، به كارى كه هلاك دين من در آن است مرا راهنمائى مىكنى ؟ !\r\nهرگز برخود نمىپسندم كه او را به قتل آورم و اگر آن حضرت مىفرمايد با يزيد بيعت نمىكنم نمىتوان وى را به اين جرم كشت ، به خداى عالميان قسم او ميزان طاعت است و اگر كسى دستش به خون پاك وى آلوده شود نزد خدا بس سبك و خفيف خواهد بود .\r\nمروان كه به اين گفته‌ها معتقد نبود و آن را باور نداشت به ناچار هيچ نگفت تنها از روى تمسخر و استهزاء وى را تصديق كرد .\r\nمؤلف گويد :\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nاين اتّفاق و گفت و شنود ميان حضرت امام حسين عليه السّلام و وليد و مروان شب شنبه بيست و هفتم رجب واقع شد كه حضرت پس از خروج از نزد وليد به منزل خويش برگشته و در آنجا مستقر شدند كه روز بعد براى بيعت دوباره به مجلس وليد تشريف ببرند .\r\nدر تاريخ اعثم كوفى گفتگو ميان حضرت امام حسين عليه السّلام و وليد و مروان را اين‌طور تقرير نموده است :\r\nبگوئيد مرا براى چه مهم طلب كرده‌ايد ؟\r\nوليد گفت : از جهت آن‌كه با يزيد بيعت كنى كه جمله مسلمانان به دو راضى شده‌اند و با وى بيعت كرده‌اند .\r\nامام حسين فرمود : اين كار بزرگى است در خفيه راست نيايد فردا كه اين خبر فاش گردد و از مردمان بيعت بگيريد آنگاه ما را بخوانيد تا آنچه صلاح باشد بجاى آوريم .\r\nوليد گفت : يا ابا عبد اللّه سخنى نيكو گفتى و گمان من به فضل و كمال بزرگوارى تو همين بود ، به سعادت بازگرد تا فردا در مسجد خلائق جمع شوند .\r\nمروان گفت : اى امير تو را سهوى افتاد ، دست از او مدار و همين ساعت او را محبوس كن يا بنشان و گردن بزن كه اگر حسين از اين سراى بيرون شود بعد از آن براو قادر نشوى .\r\nامام حسين به خشم به جانب او بازگشت و گفت :\r\nكدام كس را زهرهء آن باشد كه تند در من نگرد ، اى پسر زن بدكار تو مرا گردن زنى يا فرمائى ، برخيز و خود را بنماى تا بدانى ، بعد از آن روى به وليد كرد و فرمود تو نمىدانى كه ما اهل بيت رسالتيم و خانه ما محل رحمت و جاى آمد و شد فرشتگان است ، يزيد كيست كه با او بيعت كنم ، او مردى است خمّار و فاسق ، لكن آنچه گفتم فردا بامداد به جمع حاضر خواهم شد و هرسخنى كه بايد در برابر مردم\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nبگويم خواهم گفت .\r\nامام عليه السّلام اين سخنان را به آواز بلند مىفرمود و اصحاب آن حضرت كه گوش برآواز بودند چون آواز آن سرور را شنيدند شمشيرها از زير جامه بيرون آوردند و قصد كردند كه خويشتن را در سراى وليد اندازند ، امام حسين بيرون آمد و ايشان را فرمود باز جاى خود شدند و آن حضرت به منزل خويش آمد .\r\nمروان به وليد گفت : سخن من نشنيدى و حسين را حبس نكردى از چنگالمان بدر رفت به خدا سوگند اگر او را حبس كرده يا مىكشتى از اين دغدغه و غوغا خلاصى مىيافتيم .\r\nاين سخنان در ميان بود كه جنجالى برخاست و گروهى از اهل مدينه نزد وليد آمده و گفتند :\r\nبه چه جرمى عبد اللّه مطيع را حبس كرده‌اى ؟ بگو او را آزاد كنند و الّا خود ما او را از زندان رها مىكنيم .\r\nمروان گفت : او را به فرمان يزيد محبوس كرده‌ايم ، مصلحت آن است كه ما و شما نامه‌اى به يزيد بنويسيم هرچه او گفت عمل نمائيم .\r\nابو الجهيم حذيفة العدى برخاست و گفت : شما و ما نامه‌اى نوشته و به كسى داده تا به شام برده و جواب آن را بياورد و تا نامه‌رسان مىآيد عبد اللّه مطيع در زندان حبس باشد .\r\nخويشان عبد اللّه مطيع از جاى برخاستند و گفتند : ما هرگز نگذاريم كه او در حبس باشد پس روى به زندان آورده و عبد اللّه را از آن بيرون آوردند و هيچكس مانع و مزاحم آنها نشد .\r\nوليد از اين بىحرمتى دلتنگ شده قصد كرد آن حال را به يزيد بنويسد و از بنى عدى شكايت كند ولى بعدا چون مصلحت نديد ترك آن نمود .\r\nبهرصورت روز ديگر حضرت امام حسين عليه السّلام از منزل خود بيرون آمد تا\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nمعلوم كند چه خبر است .\r\nمروان در كوى به آن حضرت رسيد گفت :\r\nيا ابا عبد اللّه تو را نصيحتى مىكنم و در آن جز خير شما غرض ديگرى ندارم و آن اين است كه صلاح شما در آن است كه با يزيد بيعت كنى تا رنج و مشقتى نبينى و از اين گذشته آتش اين فتنه فرونشنيد .\r\nامام عليه السّلام فرمودند : انّا للّه و انا اليه راجعون ، امروز اسلام ضعيف گشته و مسلمانان به بلائى مبتلاء شده‌اند ، اى مروان يزيد كيست كه تو من را به بيعت او مىخوانى در حالى كه خود مىدانى او مردى شراب‌خوار و فاسق است ، سخنى كه گفتى بسيار قبيح و بدون اينكه درباره‌اش فكر كرده باشى ايراد نمودى من تو را بدين نصيحت كه از هزار ملامت بدتر است مذمت نكرده زيرا از تو همين ساخته است ، تو هنوز از مادر زائيده نشده بودى كه حضرت رسول صلّى اللّه عليه و آله و سلّم برتو لعن كرد ، اى دشمن خدا نمىدانى كه ما اهل بيت رسول خدائيم و هميشه حق برزبان ما رفته است ، از جد خود محمّد مصطفى صلّى اللّه عليه و آله و سلّم شنيدم كه فرمود :\r\nخلافت برآل ابو سفيان حرام است ، هرگاه معاويه را برمنبر من ديد شكمش را پاره كنيد به خدا سوگند كه اهل مدينه او را برمنبر رسول خدا صلّى اللّه عليه و آله و سلّم ديدند ولى هيچ نگفتند و احترام كلام جدّم را نگاه نداشتند لذا خداى متعال ايشان را به يزيد مبتلا كرد .\r\nمروان از سخنان امام عليه السّلام در خشم شد و گفت :\r\nبه خدا سوگند دست از تو برندارم تا با يزيد بيعت كنى .\r\nامام عليه السّلام فرمود : دور شو از من اى پليد ، ما اهل بيت طهارتيم ، خداى تعالى اين آيه در شأن ما فرستاده :\r\nانّما يريد اللّه ليذهب عنكم الرّجس اهل البيت و يطهّركم تطهيرا\r\nمروان سر به زير انداخت و هيچ نگفت .\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nسپس امام عليه السّلام كلماتى چند مشعر برملامت و سرزنش آن مردود فرمود كه وى به خشم آمد و به نزد وليد رفت و آنچه از آن حضرت شنيده بود را به وى گفت و پس از آن در نامه‌اى آنچه واقع شده بود را براى يزيد نوشت و نامه را براى وى ارسال داشت .\r\n\r\nگريختن عبد اللّه بن زبير به طرف مكّه و گرفتار شدن عبد اللّه بن مطيع\r\nپس از ارسال نامه يادشده به يزيد وليد كسى را به نزد عبد اللّه بن زبير فرستاد و او را نزد خود خواند ، عبد اللّه به فرستاده وليد گفت : چنان كنم كه امير فرمان داده ، بوى بگو او خود نزد تو خواهد آمد .\r\nرسول نزد وليد آمد و سخن او را بازگو نمود .\r\nوليد بار ديگر شخصى را نزد ابن زبير فرستاد و او را طلب كرد و اين خواندن و طلب نمودن پياپى و مكرّر صورت گرفت تا جائى كه غلامان و خدمتكاران وليد به طور صريح به ابن زبير مىگفتند : بيا نزد امير و با او بيعت كن و در غير اين صورت دستور دهد تا سرت را بردارند .\r\nبرادر عبد اللّه كه جعفر نام داشت نزد وليد آمد و تقاضا نمود كه وى در طلب عبد اللّه تعجيل نكند وليد سبب نيامدن و تعلّل ورزيدن عبد اللّه را جويا شد .\r\nجعفر گفت : چون مأموران امير مكرّر و به طور پياپى بدنبال وى آمده‌اند خاطر عبد اللّه از اين جهت مشوش گشته و او را ترسى عارض گرديده صلاح آن است كه امروز را شما صبر كنيد و مأموران خويش را فراخوانده و فردا بامداد او خود به نزد شما خواهد آمد .\r\nوليد گفت : اين سهل است مثل من و برادر تو همچنان است كه خداوند تعالى مىفرمايد : انّ موعدهم الصّبح ، اليس الصّبح بقريب « 1 » پس كس فرستاد و مأموران\r\n\r\n\r\n","description":"","footnote":"\r\n( 1 ) - سوره هود آيه ( 8 )\r\n","page_name":" 57 ","page_number":57},
  {"content":"\r\n\r\nرا طلبيد و دستور داد تا سراى عبد اللّه بن زبير را كه محاصره كرده بودند ترك كنند چون شب فرارسيد عبد اللّه بن زبير برادران خود را طلب كرد و گفت :\r\nصلاح در آن است كه همين امشب گريخته و به مكّه رويم ، شما از شارع اعظم رفته و من از بيراهه روان مىشوم زيرا يقينا وليد كسى را به طلب من خواهد فرستاد و وقتى مرا در خانه نيابند به تفحص و تجسس برآمده و حتما مرا تعقيب خواهند نمود پس براى اينكه به من دست نيابند بهتر است من از بيراهه بيايم .\r\nبرادران عبد اللّه حسب دستور او از شارع اعظم به مكه حركت كرده و خودش بهمراهى جعفر شبانه از مدينه گريخت و از بيراهه به طرف مكه فرار كرد .\r\nبامداد فردا وليد عبد اللّه زبير را طلبيد ولى او را نيافت و پس از تفحص و تجسّس معلوم شد كه وى گريخته وليد در خشم شد ، مروان گفت :\r\nوقتى امير نصيحت ناصحان را نپذيرد و به صلاح‌انديشى ايشان وقعى ننهد امر چنين باشد ، عبد اللّه به جائى غير از مكه نمىرود ، افرادى چند را به طلبش بفرست تا او را دستگير كرده و بياورند به نقلى هشتاد نفر سواره همراه يكى از موالى بنى اميه و به نقل ديگر سى شترسوار بدنبال وى فرستاد تا او را هركجا ديدند گرفته و بياورند .\r\nسواران در راندن مركب‌ها مبالغه كرده و آنچه كوشش كردند او را نيافتند و آن روز وليد به جهت سرگرم شدن به دستگير نمودن ابن زبير از امام عليه السّلام منصرف شد بهرصورت وقتى گروه اعزامى وليد از تفحص بازگشته و اظهار نمودند كه ابن زبير را نيافته‌اند وليد ملول و دلتنگ شد سپس چند تن از مأموران را فرستاد تا خويشان و خدمتكاران ابن زبير را گرفته و محبوس نمايند ، ابن زبير پسر عمّى داشت بنام عبد اللّه مطيع كه مادرش عجما دختر مامر بن فضل بن عفيف بود ، او را گرفتند و همراه عدّه ديگرى از خويشاوندان ابن زبير زندانى نمودند پس از اين واقعه يكى از خويشان ابن زبير نزد عبد اللّه بن عمر رفت و گفت :\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nوليد عبد اللّه مطيع را بىگناه محبوس كرده اگر تو او را بيرون مىآورى كه هيچ و الّا ما خود رفته و با جنگ و جدال آزادش مىكنيم و اگر جانمان هم در اين راه از دست بدهيم باكى نيست .\r\nعبد اللّه بن عمر گفت : عجله نكنيد و فتنه و آشوب راه نياندازيد تا در اين كار بيانديشم ، پس كسى را فرستاد و مروان را بخواند و چون مروان نزدش حاضر شد عبد اللّه بن عمر او را نصيحت بسيار كرد و گفت ظلم و ستم را كنار گذاريد تا خدا معين و ياور شما باشد ، عبد اللّه مطيع چه جرمى كرد ، كه او را محبوس كرديد ، در همين گيرودار جواب نامه مروان و وليد از طرف يزيد رسيد و مضمونش اين بود :\r\nنامه شما رسيد و مطلب معلوم شد ، آن‌چه از اخبار اهل مدينه و رغبتشان به بيعت من ياد كرده بوديد دانستم يك بار ديگر مردم را بخوانيد و در اخذ بيعت از ايشان مبالغه و تأكيد كنيد و از عبد اللّه بن زبير دست بداريد كه او در هركجا باشد مورد غضب و سخط ، قرار خواهد گرفت روباه از مهتاب كجا مىتواند بگريزد و با جواب اين نامه سر حسين بن على را نزد من فرست اگر براين نحو كه گفتم عمل نمودى جايزه باارزشى نزد من دارى و علاوه برآن تو را امير سپاه خواهم نمود تا صاحب دولت و نعمت وافرى گردى و السّلام .\r\nنامه يزيد كه بدست وليد رسيد و از مضمونش مطّلع گرديد سخت دلتنگ شد و گفت :\r\nلا حول و لا قوة الّا باللّه اگر يزيد تمام دنيا را با انواع زخارفش به من دهد هرگز در خون فرزند رسول خدا صلّى اللّه عليه و آله و سلّم شريك نخواهم شد .\r\n\r\nشكايت حضرت امام حسين برسر روضه منوّر رسول خدا صلّى اللّه عليه و آله از جفاى امّت\r\nقبلا گفتيم كه حضرت امام حسين عليه السّلام از منزل وليد به خانه خويش بازآمدند چون شب شد به زيارت قبر منوّر و مرقد مطهر جدّ بزرگوار خويش رفته عرضه\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nداشت :\r\nيا رسول اللّه من حسين بن على فرزند و دخترزاده توام كه مرا در بين اين امّت بيادگار گذاشته و به اطاعت من امر فرمودى ، گواه باش كه امّت تو مرا يارى نكردند و قدر من را ضايع نموده و پاس حرمت من و قرابت تو را نگاه نداشتند ، اينك شكايت به تو آورده‌ام ، پس به نماز مشغول شده و تا بامداد در ركوع و سجود بود .\r\nوليد جهت تحقيق آن شب كسى را به سراى حضرت فرستاد چون جنابش را نيافتند به وليد خبر دادند ، وليد گفت :\r\nشكر خداى را كه از اين شهر برفت و ما به مؤاخذه خون پاكش مبتلا نشديم ، صبحگاه آن شب حضرت به خانه مراجعت فرمود و شب ديگر برهمين منوال برسر تربت مقدّس مصطفى آمد و چند ركعت نماز بجا آورد و پس از فراغت از آن با حق سبحانه و تعالى مناجات كرد و گفت :\r\nخدايا اين تربت پيغمبر تو محمّد بن عبد اللّه است و من پسر دختر او هستم و چنين واقعه‌اى كه تو از آن آگاهى پيش آمده است و تو برحالم آگاه و از ضميرم مطّلع هستى ، تو مىدانى كه معروف را دوست داشته و منكر را كراهت دارم ، خدايا به حق اين تربت پاك و به حق آن كس كه در اين خاك خفته است آنچه رضاى تو و رضاى پيغمبرت هست برايم ميسّر گردان ، سپس بسيار گريست و سر برخاك پاك پيغمبر نهاد در خواب رفت و در خواب جدّ خود رسول خدا صلّى اللّه عليه و آله و سلّم را ديد با گروهى از فرشتگان مىآيد ، جمعى از دست راست و گروهى از دست چپ و فوجى از پيش و برخى از پشت ، بدين هيئت نزديك او آمدند پيامبر اكرم صلّى اللّه عليه و آله او را گرفت و به سينه خودش چسبانيد و ميان ديدگانش را بوسيد و فرمود : مىبينم در اين نزديكى جماعتى كه ادّعاى اسلام مىكنند ترا در زمين كربلاء بكشند و تو تشنه باشى و تو را آب ندهند با اين همه اميد دارند كه در روز قيامت ايشان را شفاعت كنم خداى تعالى شفاعت من را نصيب ايشان نكند و در آن سرا هيچ حظّ\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nو بهره‌اى به آنها ندهد ، فرزندم پدر و مادرت نزد من بوده و آرزوى لقاء تو را دارند و براى تو در بهشت درجاتى است كه تا شهادت نيابى بدان درجات نخواهى رسيد .\r\nامام عليه السّلام عرض كرد :\r\nيا جدّاه مرا نزد خويش نگاه‌دار كه مرا به مراجعت در دنيا حاجتى نيست .\r\nپيامبر صلّى اللّه عليه و آله و سلّم فرمود : مىبايد كه سعادت شهادت را دريابى آن‌گاه به انواع درجات و ثوابى كه بارى تعالى وعده داده است برسى .\r\nسپس امام عليه السّلام از خواب برخاست و آن خواب را به اهل بيت خويش بازگو فرمود ، ايشان سخت دلتنگ شدند به طورى كه آن روز هيچكس از اهل بيت آن مظلوم غمگين‌تر نبود .\r\n\r\nآغاز حركت سيّد مظلومان عليه السّلام از مدينه منوّره به مكّه معظّمه\r\nپس از آنكه سيّد مظلومان عليه السّلام آن خواب را ديدند و به اهل بيت فرمودند دو شب بعد از آن تصميم گرفتند از مدينه خارج شده و به طرف مكّه حركت كنند لذا نيم شبى كه بامدادش از مدينه بيرون رفتند به سر روضه مطهّر رسول خدا صلّى اللّه عليه و آله و سلّم آمده و چند ركعت نماز خوانده و جدّ خويش را وداع كرده و به خانه برگشتند چون صبح شد محمّد بن حنفيّه به منزل آن حضرت آمد و به آن جناب عرض نمود :\r\nاى برادر جان من فداى تو باد هيچ كس را در همه عالم از تو دوست‌تر ندارم و تو از جان من نزد من عزيزترى به حكم اخوّت كه ما هردو از يك صلبيم و تو به منزله چشم من بوده و بزرگ‌تر اهل بيت امروز تو بوده و از سادات اهل بهشت خواهى بود مىخواهم كه تو را نصيحتى كنم و تو آن را از من قبول كنى .\r\nحضرت فرمودند : اى برادر بگو چه انديشيده‌اى كه قول تو درباره من بدون\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nغرض مىباشد .\r\nمحمّد عرض كرد : مصلحت آن است كه خود را از يزيد و شهرهائى كه به او نزديك است دور بدارى به طورى كه بتوانى مردمان را به بيعت با خويش دعوت نمائى حال اگر مردم با تو بيعت كرده و اطاعتت را نمودند البتّه بايد شكر بارى تعالى بجا آورى و اگر از آن سر باز زده و ديگرى را اطاعت نمودند اين حركت به دين و عقل و مرّوت و فضل تو قطعا ضررى نخواهد رساند .\r\nاز آن هراس و وحشت دارم كه به شهرى روى و جماعتى به هواخواهى تو برخاسته و جمعى ديگر با تو مخالفت نموده در نتيجه ميان تو و ايشان كار به مجادله و منازعه كشد و تو را شهيد كرده و خونت را ضايع نمايند .\r\nحضرت فرمودند : نيكو نصيحت نمودى ، حال صلاح مىدانى به كدام شهر روم ؟\r\nمحمّد گفت : ابتداء به مكّه فرود آى ، اگر اهل آنجا با تو بيعت كردند فهو المراد و در غير اين صورت به يمن رو كه اهلش با تو بيعت نموده و اطاعتت را خواهند نمود و اگر آنها نيز اطاعت ننمودند چاره‌اى نيست مگر آنكه به كوهها روى و از شهرى به شهرى پيوسته بگردى و منتظر باشى كه كار به كجا مىكشد حضرت فرمودند : به خدا قسم اگر مرا در دنيا هيچ يارى نباشد با يزيد بيعت نكنم چه آنكه پيامبر اكرم صلى اللّه عليه و آله و سلّم او را نفرين نموده و فرموده است : اللهم لا تبارك فى يزيد .\r\nسپس هردو برادر چندان گريستند كه محاسن مباركشان از اشگ تر شد .\r\nمحمد برآن شد كه تهيه اسباب و سازوبرگ ديده و در ركاب جلالت‌مآب آن حضرت از مدينه خارج شود حضرت او را امر به توقف نمود و فرمود :\r\nتو در همين شهر بمان و از طرف من در كارها ناظر باش و اخبار و قضايا را براى من بازگو سپس امام عليه السّلام وصيت‌نامه‌اى بدين مضمون در قلم آوردند .\r\n\r\n","description":"","footnote":"","page_name":" 62 ","page_number":62},
  {"content":"\r\n\r\n\r\nوصيت‌نامه امام مظلوم عليه السّلام . به برادرشان محمد بن حنفيه\r\nبسم اللّه الرّحمن الرّحيم\r\nهذا ما اوصى به الحسين بن علىّ بن ابيطالب الى اخيه محمّد المعروف بابن الحنفيّة انّ الحسين يشهد ان لا إله الّا هو وحده لا شريك له و ان محمّدا صلّى اللّه عليه و آله عبده و رسوله ، جاء بالحقّ من عند الحقّ و انّ الجنّة و النّار حقّ ، و انّ السّاعة آتية لا ريب فيها و انّ اللّه يبعث من فى القبور ، و انّى لم اخرج اشرا و لا بطرا و لا مفسدا و لا ظالما و انّما خرجت لطلب الاصلاح فى امّة جدّى ، اريد ان آمر بالمعروف و انهى عن المنكر و اسير بسيرة جدّى و ابى علىّ بن ابى طالب ، فمن قبلنى بقبول الحقّ ، فالحقّ اولى ( فاللّه اولى خ ل ) بالحقّ و من ردّ على هذا اصبر حتّى يقضى اللّه بينى و بين القوم بالحقّ و هو خير الحاكمين ، و هذه وصيّتى يا اخى اليك و ما توفيقى الّا باللّه عليه توكّلت و اليه انيب .\r\nبسم اللّه الرّحمن الرّحيم\r\nاين وصيتى است كه حسين بن على به برادر خود محمد كه معروف به ابن حنفيه است فرمايد :\r\nحسين گواهى مىدهد كه خداى تعالى يكى است و او را شريكى نمىباشد و محمد صلى اللّه عليه و آله بنده و فرستاده خداست ، از جانب حضرت حق تبارك و تعالى حق را آورده است .\r\nشهادت مىدهد بهشت و دوزخ حق بوده و قيامت بدون هيچ ترديدى خواهد آمد و حق جلّ و على مردگان در قبور را زنده نموده و از گورها بيرون مىآورد .\r\nو گواهى مىدهم كه از مدينه به قصد فساد و تكبرى و داعيه سلطنت بيرون نيامدم بلكه براى اصلاح در ميان امّت جدّم آهنگ خروج كردم كه امر به معروف و نهى از منكر نمايم و به سيرت پسنديده جدّ خود احمد مختار و پدر گراميم حيدر\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nكرّار رفتار نمايم .\r\nپس هركه قول مرا كه حق محض است قبول كند بارى تعالى اولى و سزاوارتر است به اينكه حق را از او بپذيرد و آنكس كه سر باز زند و برمن رد كند صبر كنم تا خداوند حكم فرمايد .\r\n\r\nگفتگوى عبد اللّه بن عبّاس با سيّد مظلومان و رأى خود را بيان نمودن\r\nدر آستانه خروج سيّد مظلومان عليه السّلام از مدينه و حركت به جانب مكّه عبد اللّه بن عبّاس محضر باسعادت آن حضرت مشرّف شد و عرضه داشت :\r\nمن چنان مصلحت مىبينم كه با يزيد بيعت كنى و چنان كه در روزگار معاويه صبر نمودى در ايّام يزيد نيز صبر كنى باشد كه از حكم الهى لطيفه‌اى ظاهر گردد كه در ضمن آن مقصود تو حاصل گردد .\r\nحضرت فرمود : چه مىگوئى ، من آن كس نيستم كه با يزيد بيعت كنم و حال آنكه رسول خدا صلّى اللّه عليه و آله و سلّم در حق او گفته است آن‌چه گفته است .\r\nعبد اللّه بن عبّاس گفت : راست مىگوئى اى ابا عبد اللّه من خود از رسول خدا و سلّم شنيدم كه مىفرمود : من را با تو چه كار اى يزيد ، لا بارك فى يزيد كه او فرزند من و فرزند دختر من حسين را خواهد كشت .\r\nسپس امام عليه السّلام فرمود : اى عبد اللّه تو چه مىگوئى در حق جماعتى كه ايشان پسر دختر رسول خدا را از سرا و وطن و مولدش بيرون نموده و از مجاورت حرم و زيارت تربت جدا و محروم گردانند و وى را بترسانند تا در هيچ موضع و وطن و مأوى قرار نتواند گرفت و قصد كشتن و ريختن خون او كنند و او را گناهى نباشد .\r\nعبد اللّه گفت : جز اين نگويم كه ايشان كافر بوده و لا يأتون الصّلوة الّا و هم كسالى و لا يذكرون اللّه الّا قليلا فلن تجد له سبيلا ، امّا تو اى پسر رسول خدا امير و سرور ابرارى و پسر رسول خدا و پسر دختر محمّد مصطفى و نور ديده علىّ\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nمرتضى هستى ، گمان مبر كه خداى تعالى از افعال ظالمان غافل باشد ، گواهى مىدهم كه هركس رغبت از مجاورت و محاورت جدّ تو بگرداند او را در آن جهان هيچ حظّ و نصيب نباشد .\r\nامام عليه السّلام فرمود : اللّهم اشهد .\r\nعبد اللّه بن عبّاس گفت : جان من فداى تو باد اين‌طور مىنمايد كه خبر از وفات خويش مىدهى و من را از واقعه خود آگاه مىكنى و از من طمع مدد و معاونت مىدارى ، به آن خدائى كه جز او خدائى نيست اگر در پيش تو شمشير زنم تا هردو دست از من بيفتد ، هنوز حقوق تو نگذارده باشم .\r\n\r\nگفتگوى عبد اللّه بن عمر با سيّد مظلومان و اظهار رأى خود محضر آن جناب\r\nعبد اللّه بن عمر گفت :\r\nاى پسر عبّاس دست از اين سخن بدار ، سپس روى به امام حسين عليه السّلام نمود و عرض كرد : اى ابا عبد اللّه : اين قصد كه كرده‌اى فسخ كن و در مصاحبت ما به جانب مدينه بازگرد چنان كه ديگران با يزيد بيعت كردند ، تو نيز با او بيعت نما و از خانه خويش و حرم جدّ خود غائب مشو و اگر با يزيد بيعت نكنى تو را با اكراه بربيعت او بخوانند و نمىگذارند تا امن و فارغ در وطن خود باشى .\r\nامام عليه السّلام فرمود : لعنت برچنين سخن باد ، آيا من در كار خود برخطاء هستم كه تو من را از آن برحذر مىدارى ؟\r\nعبد اللّه بن عمر گفت : تو برخطاء نيستى و امكان ندارد كه خداى تعالى پسر دختر رسول خويش را برسهو و خطاء دارد امّا مگر نشنيده‌اى كه گاهى زمانه پوستين واژگونه پوشد ، از آن مىترسم كه دشمن در روى تو درآيد و كارى كند كه طاقت آن را نداشته باشى لذا مصلحت آن است كه با ما اتّفاق نموده و به جانب مدينه بازگردى .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nامام عليه السّلام فرمود : هرگز با يزيد بيعت نكنم بلكه به سنّت جدّ خود محمّد مصطفى صلّى اللّه عليه و آله و سيرت پدر خويش على مرتضى خواهم رفت هركس متابعت من نمايد و سخن حق از من قبول كند سعادت و سلامت يابد و هركس ابا كرده و از دائره اطاعت من بيرون رود صبر كنم تا آن وقت كه خداى تعالى ميان من و او حكم كند و هو خير الحاكمين .\r\nسپس روى به برادر خود محمّد بن حنفيّه نمود و فرمود :\r\nخدا توفيق را رفيق تو كند ، اينك تو را وداع مىكنم و السّلام على من اتبع الهدى و لا حول و لا قوّة الّا باللّه العلىّ العظيم .\r\nبعد از آن وصيت‌نامه را به برادر خود داده و او را وداع كرد و با اهل بيت و اصحاب و عشاير به جانب مكّه روان شد .\r\n\r\nگفتگوى امام با عليا مخدّره ام سلمه رضوان اللّه عليها\r\nعليا مخدّره ام سلمه كه همسر پيامبر اكرم صلّى اللّه عليه و آله و سلّم بود وقتى از قصد آن جناب مطّلع شد خدمتش آمد و عرض كرد :\r\nفرزندم تقاضاى من از شما اين است كه سفر عراق را ترك نموده و من را در فراقت غمگين نفرمائى زيرا جدّ بزرگوارت خاتم الانبياء صلّى اللّه عليه و آله و سلّم به من خبر داده كه تو را در سرزمين عراق شهيد مىكنند .\r\nامام عليه السّلام فرمود : اى مادر من نيز به اين مسئله آگاه بوده و خوب مىدانم كه در كدام روز مرا كشته و قاتلم چه كسى بوده و مدفن خود و شهداى اهل بيتم كجا است و اگر بخواهى هم‌اكنون مشهد خود را به تو نشان دهم تا بدانى آنچه تو گفتى از من پنهان و پوشيده نيست ، سپس با دست مبارك اشارتى فرمود تا زمين كربلاء را آن مخدّره ديد و معسكر و مصرع ياران و فرزندان آن حضرت را مشاهده كرد ، آن عليا مخدّره بسيار گريست و ناله و افغان نمود .\r\nامام عليه السّلام فرمود : خواست خدا است كه من را مقتول و خواهران و دخترانم را\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nاسير ببيند و ايشان را شهر به شهر بگردانند و هيچ كس ايشان را يارى نكند .\r\nام سلمه عرضه داشت : آن روزى كه جدّ اطهرت اين حديث را براى من گفت يك قبضه خاك كربلاء را عطا فرمود كه در شيشه نگاه‌دارم .\r\nامام عليه السّلام فرمود : آرى به خدا قسم كه من را در آن سرزمين به قتل رسانده و خونم را خواهند ريخت و اگر خود بدان سرزمين نروم در هركجا كه باشم البتّه به قتل خواهند رساند سپس مشتى ديگر از تربت كربلاء را به ام سلمه داده و فرمود : اين را نيز نگاه‌دار و آن روز كه اين هردو خون تازه شوند يقين بدان كه من را در كربلاء كشته‌اند .\r\n\r\nگفتگوى عمر بن على بن ابيطالب با امام مظلوم صلوات اللّه و سلامه عليه\r\nاز عمر بن على بن ابيطالب عليه السّلام روايت شده كه گفت :\r\nچون امام مظلوم عليه السّلام در مدينه بيعت با يزيد را نپذيرفت خدمتش رفتم و آن حضرت را تنها يافتم عرض كردم : يا ابا عبد اللّه جانم فدايت حضرت مجتبى عليه السّلام از پدرم على مرتضى صلوات اللّه عليه چنين نقل فرمود ، پس مرا چنان گريه گرفت كه صدايم بلند شد و ديگر نتوانستم سخن بگويم .\r\nحضرت مرا به سينه خويش گرفته و فرمود : تو را خبر داد كه مرا به درجه شهادت خواهند رساند ؟\r\nعرض كردم : از تو دور باد يابن رسول اللّه .\r\nباز فرمود : به حق رسول اللّه صلّى اللّه عليه و آله و سلّم به قتل من اخبار فرمود ؟\r\nعرضه داشتم : بلى ، اى كاش كه با يزيد بيعت فرمائى .\r\nحضرت فرمود : امير المؤمنين عليه السّلام مرا خبر داد كه خاتم الانبياء صلّى اللّه عليه و آله و سلّم فرمودند :\r\nمرا و پدرم را به درجه شهادت خواهند رساند و تربت من با مرقد مطهّر آن جناب نزديك خواهد بود چنين مىپندارى كه آن‌چه تو دانسته‌اى من ندانم ؟ به\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nخدا سوگند كه من تن به خوارى ندهم ، بتول عذراء از آن‌چه ذرّيه طاهره او از فاسقان امّت ديده‌اند نزد پدر بزرگوارش شكايت كرد و آنان كه اولاد بانوى دو سرا را آزار كرده‌اند داخل بهشت نشوند .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\nفصل پنجم\r\n\r\nحركت سيّد مظلومان عليه السّلام از مدينه منوّره به مكّه معظّمه\r\n سحر بلبلى گفت با باغبان * جفاى تو سهل است داد از خزان\r\nچو آهنگ رفتن كند گل ز باغ * ز چشمان من خون رود نى ز راع\r\nاثر بين كه در برگ‌ريزان بود * كه خونابه از برگ‌ريزان بود\r\nخزان گشت گلبن سفر كرد يار * نه كمتر ز برگى تو اشكى ببار\r\nسفر كرد شاه شهيدان حسين * ز شهر مدينه بافغان و شين\r\nكجا دل بماند كه محمل رود * چو كرد از پيش تا به منزل رود \r\nبه روايت مرحوم مفيد در ارشاد شب يكشنبه دو روز از ماه رجب باقى مانده در نيم شب سيّد مظلومان سلام اللّه عليه از مدينه به آهنگ مكّه خارج شدند .\r\nمرحوم شيخ مفيد باسناد خود از حضرت امام صادق عليه السّلام نقل نموده كه آن جناب فرمودند :\r\nهنگامى كه حضرت ابى عبد اللّه الحسين سلام اللّه عليه از مدينه خارج شدند فوج فوج از فرشتگان آن حضرت را ملاقات كرده در حالى كه بردست آنها حربه‌ها بود و برشترانى از شتران بهشتى سوار بودند ، برآن حضرت سلام كرده و عرضه داشتند : اى حجّت خدا بربندگان حق تعالى در چند مورد بواسطه ما جدّت و تو را مدد كرده ، اكنون نيز در خدمت شما هستيم .\r\nحضرت فرمودند : وعده‌گاه شما محلّ قبر من مىباشد و آن زمينى است كه در آنجا به شهادت مىرسم و آن كربلاء مىباشد ، وقتى به آنجا وارد شوم نزد من آييد .\r\nعرضه داشتند : اى حجّت خدا بفرما تا فرمان برده و اطاعت كنيم و اگر از\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nدشمن در هراسى اجازه دهيد تا با شما باشيم .\r\nحضرت فرمودند : آنها راهى به من ندارند و زيانى به من نرسانند تا وقتى كه به آن زمين برسم .\r\nسپس گروهايى از اجنّه مسلمان محضر مباركش آمده و عرض كردند : اى سيّد ما ، ما شيعه و ياران شما هستيم بفرما هرچه خواهى به انجام رسانيم و اگر دشمنى دارى دستور فرما تا شّر او را از شما بازگردانده و كفايتش نمائيم .\r\nحضرت فرمودند : خدا جزاى خير به شما دهد آيا كتاب خدا كه برجدّ من رسول اللّه نازل شده است را نخوانده‌ايد كه : اينما تكونوا يدرككم الموت و لو كنتم فى بروج مشيّدة . « 1 »\r\nو نيز نديده‌ايد كه حق تعالى فرموده : لبرز الذين كتب عليهم القتل الى مضاجعهم « 2 »\r\nاگر من در جاى خود بمانم اين خلق ننگين به چه آزمايش شوند و چه كسى در قبر من در كربلاء ساكن گردد با اينكه خداوند در روز دحو الارض آن را براى من انتخاب كرده و پناه شيعيان قرار داده تا مأمن آنها باشد و لكن روز شنبه كه روز عاشوراء است حاضر شده و در آخر آن روز كشته مىشوم و پس از من هيچ يك از اهل و خويشان و برادران و خاندان من كه مطلوب دشمنان باشد باقى نماند و سر من را براى يزيد لعنة اللّه عليه ببرند .\r\nجنيّان گفتند : اى حبيب خدا سوگند به ذات اقدس الهى اگر امر تو واجب الاطاعه نبود و مخالفت فرمانت جائز مىبود همه دشمنانت را مىكشتيم .\r\nحضرت فرمودند : به خدا قسم ما از شما برآنها قادرتر هستيم منتهى ما از توانائى و قدرتى كه داريم استفاده نكرده تا هركس كه هلاك مىشود از روى برهان و دليل بوده و آن كس هم زنده مىگردد و هدايت مىشود از روى دليل و\r\n\r\n\r\n","description":"","footnote":"\r\n( 1 ) - آيه ( 78 ) از سوره نساء\r\n( 2 ) - آيه ( 154 ) از سوره آل عمران\r\n","page_name":" 70 ","page_number":70},
  {"content":"\r\n\r\nبرهان باشد .\r\n\r\nگفتار مرحوم حاج ميرزا رفيع گرمرودى در كتاب ذريعة النجاة\r\nمرحوم حاج ميرزا رفيع گرمرودى در كتاب ذريعة النجاة فرموده :\r\nاگر سؤال شود كه خروج حضرت سيّد الشهداء سلام اللّه عليه از مدينه به مكّه و از آنجا به كوفه چه حكمت و مصلحتى داشت با اينكه آن حضرت به علم امامت و اخبار جدّ بزرگوارش مىدانست كه گروه ظالمين او را در آن سرزمين خواهند كشت چنانچه خود حضرتش به آن نيز خبر داده بودند .\r\nدر جواب مىگوئيم :\r\nاوّلا : اين مسئله از مسائل غامضه و مشكله‌اى است كه علم آن موكول به خود آنها بوده و در مسئوليت ما نيست و اساسا راجع به اطّلاع آن هيچ تكليفى برما نمىباشد .\r\nثانيا : ذوات مقدّسه معصومين سلام اللّه عليهم اجمعين چون به عقيده ما هيچ خلاف و عصيانى از ايشان صادر نمىشود چه صغيره و چه كبيره فلذا آنچه را كه مىگويند يا عمل مىكنند محبوب و مرضىّ نزد خدا است بنابراين خروج حضرت ابى عبد اللّه الحسين عليه السّلام از مدينه مورد رضايت حق سبحانه و تعالى بوده .\r\nثالثا : بنى اميه لعنة اللّه عليهم بخاطر شدّت عداوتى كه با آن حضرت داشته پيوسته مترصّد بودند تا او را به قتل رسانند و حضرت خودشان مىدانستند كه اين كفّار وى را سالم نگذاشته و در هيچ مكانى رهايش نمىكنند ازاينرو فرموده بودند : اگر من در سوراخ حيوانى از حيوانات پنهان شوم بطور قطع من را بيرون آورده و مىكشند .\r\nاز طرف ديگر اهل كوفه محضر مباركش نامه‌ها و مراسلات ارسال داشته و در طى آن امام عليه السّلام را به خودشان دعوت نموده و التجاء و التماس نمودند كه آنها را\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nرهبرى كرده و شرّ حاكم فاسق و فاجر و ظالم را از سر آنها كوتاه نمايد از اين‌رو آن جناب به منظور اتمام حجّت برايشان از مدينه خارج و به مكّه و سپس از آنجا به طرف كوفه شتافتند .\r\nرابعا : در برخى اوقات از ذوات مقدّسه معصومين عليهم السّلام افعال و حركات معجزه‌آسايى صادر شده كه در طاقت بشر نبوده و اساسا فكر و انديشه از درك و وصول به آنها ناتوان است و در سائر اوقات مطابق معمول و عادت مشى مىكنند چه آنكه در غير اين صورت حكمت الهى در بعثت انبياء و اولياء باطل مىگشت و شاهد براى گفتار روايتى است كه مرحوم صدوق آن را در على الشرايع و اكمال الدين روايت نموده و شيخ طبرسى عليه الرّحمه نيز آن را از محمّد بن ابراهيم بن اسحق طالقانى به اين شرح نقل كرده است :\r\nمحمّد بن ابراهيم مىگويد : من با جماعتى كه در بينشان علىّ بن موسى القصرى بود نزد شيخ ابو القاسم حسين بن روح بوديم ، شخصى از بين جمعيّت برخاست و محضر شيخ عرض كرد : مىخواهم راجع به چيزى از شما سؤال كنم آيا اجازه مىدهيد ؟\r\nشيخ فرمود : از هرچيز خواستى بپرس .\r\nآن شخص گفت : آيا حضرت حسين بن على عليه السّلام ولىّ خدا بوده يا نه ؟\r\nشيخ فرمود : آرى\r\nآن شخص عرض كرد : بفرمائيد آيا قاتل آن حضرت دشمن خدا بوده يا نه ؟\r\nشيخ فرمود : آرى\r\nآن شخص عرض كرد : آيا ممكن است خداوند دشمن خود را برولىّ خويش مسلّط كند .\r\nشيخ فرمود : آنچه را كه به تو مىگويم بفهم ، بدان كه خداى عزّ و جل به طور آشكار و ظهور خلق را مورد خطاب قرار نمىدهد و با خودشان تكلّم نمىفرمايد\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nمنتهى پيغمبرى را از جنس خودشان كه بشر باشد برانگيخته تا او واسطه بين حق و خلق باشد چه آنكه اگر پيامبران و رسولان را از صنفى ديگر برمىگزيد مردم از آنها نفرت و دورى مىجستند و دستورات الهى را از ايشان نمىپذيرفتند ، پس چون پيامبران بسوى خلق مبعوث شدند و از جنس خودشان بودند بناچار همچون ايشان طعام خورده و در بازارها راه رفته و حركات و سكناتشان مانند ساير بشر و انسانها مىباشد و اين معنا سبب شد كه مردم به ايشان گفتند : شما مثل ما هستيد لذا ما فرامين و دستورها را از شما نمىپذيريم مگر آنكه معجزه‌اى ارائه دهيد تا بدينوسيله بدانيم شما انسانهاى ويژه و خاصى هستيد غير از ما ، پس حق تعالى در دست پيامبرانش معجزاتى قرار داد كه بشر از اتيان مثل آنها عاجز و ناتوان بود مثلا معجزه طوفان را به برخى داد كه بواسطه‌اش طاغيان و سركشان را غرق فرمود و بعضى ديگر را چنان قرار داد كه وقتى خود را در آتش انداخت بجاى اينكه آتش او را طعمه خود كرده و بسوزاند برايش سرد و سالم گرديد و پاره‌اى را چنان معجزه عطاء فرمود كه از سنگ سخت شترى را بيرون آورد و در پستانش شير قرار داد و براى بعضى ديگر دريا را شكافت و سنگ را منفجر ساخت و از آن چشمه را روان ساخت و عصايش را كه چوب خشكى بود به اژدها مبدّل ساخت و آن اژدها تمام سحر سحره و جادوگران را بلعيد و ببرخى ديگر اين معجزه را ارزانى نمود كه كورها را بينا ساخته و مبتلايان به مرض برص را شفا مىداد و براى پاره‌اى ديگر ماه را دو حصه نمود و بهائم و چهارپايان را وادار كرد كه با او صحبت كنند و . . . .\r\nپس چون انبياء عظام اين معجزات را آورده و خلق از اتيان نظير آنها عاجز و ناتوان ماندند تقدير الهى براين قرار گرفت و حكمتش اقتضاء نمود كه انبياء را با داشتن اين معجزات در حالى غالب و در حالى ديگر مغلوب قرار دهد زمانى قاهر و در وقتى ديگر مقهورشان نمود زيرا اگر در تمام احوال غالب و قاهر بودند مردم\r\n\r\n","description":"","footnote":"","page_name":" 73 ","page_number":73},
  {"content":"\r\n\r\nبه خدائى آنها معتقد مىشدند و از طرف ديگر مقدار صبر و تحملشان بربلايا و محنت‌ها معلوم نمىگرديد لذا خداوند منّان حال ايشان را مانند حال ديگران گردانيد تا در موقع بلا و محنت صبر از خود نشان دهند چنانچه ايشان را همچون انسانهاى ديگر از نعمت عافيت و سلامتى بهره‌مند نمود و بردشمنانشان غالب گرداند تا شكر اين لطف الهى را بجا آورند و در همه احوال متواضع بوده و اظهار كبر و بزرگى ننمايند و نيز مردم بدانند كه ايشان خالقى دارند كه او آفريننده و مدبّر ايشان مىباشد .\r\n\r\nملاقات جابر بن عبد اللّه الانصارى با سيّد مظلومان عليه السّلام هنگام خروج آن حضرت از مدينه\r\nدر كتاب معالى السّبطين از سيّد بحرانى در مدينة المعاجز از جابر بن عبد اللّه انصارى روايت كرده كه وى فرمود :\r\nپس از آنكه حضرت حسين بن على عليهما السّلام تصميم برخروج از مدينه گرفتند محضر مباركش رفته عرض كردم :\r\nشما فرزند رسول خدا و يكى از دو سبط آن حضرت هستيد به نظر من صلاح آن است كه شما نيز همچون برادر بزرگوارتان با خليفه صلح نمائيد .\r\nحضرت به من فرمودند :\r\nاى جابر ، برادرم به امر خدا و رسولش صلح نمود و من نيز با امر و فرمان خدا و پيامبرش قيام مىكنم ، آيا مىخواهى رسول خدا صلّى اللّه عليه و آله و سلّم و على عليه السّلام و برادرم امام حسن عليه السّلام همين الآن به اين معنا شهادت دهند ؟\r\nسپس به آسمان نظر فرمود ، درب آسمان باز شد و رسول خدا صلّى اللّه عليه و آله و حضرات على و حمزه و جعفر عليهم السّلام فرود آمدند تا به زمين قرار گرفتند ، من از ترس با حالتى وحشت‌زده از جايم پريدم ، رسول خدا صلّى اللّه عليه و آله و سلّم به من فرمودند .\r\nاى جابر قبلا به تو نگفتم : مؤمن نخواهى بود مگر آنكه نسبت به امامانت تسليم\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nبوده و اعتراض به ايشان نداشته باشى ؟\r\nآيا مىخواهى جايگاه معاويه و جايگاه فرزندم حسين را ببينى ؟ و آيا نمىخواهى جايگاه يزيد قاتل حسين را رؤيت كنى ؟\r\nعرضه داشتم : چرا يا رسول اللّه .\r\nسپس حضرت پاى مبارك به زمين زدند و زمين شكاف برداشت و دريائى ظاهر شد پس دريا نيز منشق شد و از زير آن زمين ظاهر شد پس زمين شكاف خورد و به همين ترتيب طبقات هفت‌گانه زمين منشق شدند و هفت دريا نيز شكاف خوردند و از زير هفت طبقه آتش را ديدم و در ميان آن وليد بن مغيره و ابو جهل و معاويه و يزيد و پيروان شياطين به چشم خوردند ، اين گروه از تمام اهل جهنم معذب‌تر و بدحال‌تر بودند ، سپس فرمودند :\r\nاى جابر سر بالا كن ، وقتى سر بالا نمودم ، درب آسمان را گشوده ديدم و بهشت را بالاى آن ملاحظه كردم سپس رسول خدا صلّى اللّه عليه و آله و سلّم و همراهان آن حضرت جملگى بالا رفتند و وقتى به هوا رسيدند پيامبر اكرم صلّى اللّه عليه و آله و سلّم با آوازى بلند فرمودند :\r\nاى فرزندم به من ملحق شو ، پس حضرت امام حسين عليه السّلام به آن حضرت ملحق گرديد و جملگى بالا رفتند تا ديدم به بهشت داخل شدند ، سپس رسول خدا صلّى اللّه عليه و آله و سلّم به كسانى كه در آنجا بودند نظر نموده و دست حسين عليه السّلام را گرفته فرمودند :\r\nاى جابر اين فرزند من بوده و با من خواهد بود پس تسليم او شو و در كارش شك و ترديد مكن تا مؤمن باشى .\r\n\r\nخروج سيّد مظلومان عليه السّلام از مدينه به همراهى اهل بيت و تعدادى از مردان و شمارش عدد آنها\r\nاذن للّذين يقاتلون بانّهم ظلموا و انّ اللّه على نصرهم لقدير ، الّذين اخرجوا من\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nديارهم هم به غير حقّ الّا ان يقولوا ربّنا اللّه . . . . « 1 »\r\nيعنى به مؤمنانى كه ديگران با ايشان كارزار مىكنند رخصت جنگ داده شد زيرا ايشان مورد ستم دشمن قرار گرفته‌اند و حق تعالى بريارى ايشان قادر و تواناست ، مؤمنان يادشده كسانى هستند كه بواسطه ظلم كفّار به ناحق از خانه‌هايشان آواره شده و جز آن‌كه مىگفتند پرورگار خداى يكتا است جرمى نداشتند . . . .\r\nدر تفسير شريف لاهيجى آمده :\r\nآيه اذن للذين يقاتلون . . . . عام بوده و اختصاصى به مهاجرين و به آل سيّد النبيّين صلّى اللّه عليه و آله و سلّم ندارد بلكه هم مهاجرين از مصاديق اين آيه كريمه بوده و هم ذريّه طيبين و طاهرين آن حضرت سلام اللّه عليهم اجمعين و مؤيّد اين گفتار حديث حضرت ابو جعفر الباقر عليه السّلام است كه در مجمع البيان به اين شرح آورده :\r\nقال ابو جعفر عليه السّلام : نزلت هذه الآية فى المهاجرين و جرت فى آل محمّد الّذين اخرجوا من ديارهم و اخيفوا .\r\nيعنى : اگرچه اين آيه كريمه به حسب ظاهر براى مهاجرين نازل شده امّا در حقيقت در آل محمّد عليهم السّلام نيز كه از ديار خود رانده شده‌اند جارى است .\r\nو در روضه كافى از آن حضرت روايت كرده كه : فرموده حق تعالى : الذين اخرجوا من ديارهم به غير حق ، در شأن رسول خدا صلّى اللّه عليه و آله و سلّم و امير المؤمنين عليه السّلام و حمزه سيّد الشهداء سلام اللّه عليه نازل شده و در حق حسين نيز جارى است .\r\n\r\nمقاله صاحب بيت الاحزان\r\nمرحوم عبد الخالق بن عبد الرحيم يزدى در كتاب بيت الاحزان كه كتاب بسيار ارزشمند و نورانى است فرموده : ببايد دانست كه اين آيه شريفه جارى است در حق هرخداپرستى كه او را از روى ظلم از ديار خود بيرون كنند ، ليكن در حديث\r\n\r\n\r\n","description":"","footnote":"\r\n( 1 ) - آيه ( 39 ) و ( 40 ) از سوره حجّ\r\n","page_name":" 76 ","page_number":76},
  {"content":"\r\n\r\nوارد شده است كه نازل شد در حقّ رسول اللّه صلّى اللّه عليه و آله و سلّم كه كفّار قريش آن جناب را از مكّه معظّمه بيرون كردند و آن حضرت به مدينه طيّبه هجرت نمودند پس بعد از آن جناب جارى شد در حق امير المؤمنين عليه السّلام كه به جهت اذيّت منافقين از مدينه هجرت فرمود به سوى كوفه ، آه آه و احزناه كه بعد از آن جناب جارى شد در حق خامس آل عبا جناب سيّد الشهداء ارواحنا له الفداء و مجمل كيفيّت آن اين است كه از احاديث بسيار كه در كتب معتبره است ظاهر مىشود كه چون معاويه عليه الهاويه از دار دنيا به دار البوار قرار گرفت فرزند شقاوت اثر او يزيد پليد خلافت باطل را اقتداء به پدر خود نموده غصب كرد ، پس به حاكم مدينه كه عتبه نام داشت نوشت كه بيعت خلافت و امارت او را از جانب خامس آل عبا عليه السّلام و جمع ديگر بگيرد و چون حضرت قبول نفرمود او نامه به يزيد نوشت به اين مضمون كه :\r\nبسم اللّه الرّحمن الرّحيم\r\nالى عبد اللّه يزيد من عتبة بن ابى سفيان ، فانّ الحسين بن امير المؤمنين على ليس يرى لك خلافة و لا بيعة فرأيك فى امره و السّلام .\r\nيعنى اين نامه‌اى است به سوى بندهء خداوند يزيد از جانب عتبه بن ابى سفيان : امّا بعد ، پس بدرستى كه حسين بن على تو را خليفه نمىداند و با تو بيعت نمىكند ، پس هرچه رأى تو است در خصوص او بگو و السّلام .\r\nپس چون يزيد آن نامه را مطالعه كرد در جواب نوشت : امّا بعد : فاذا اتاك كتابى هذا فعجّل علىّ بجوابه و بيّن لى فى كتابك كلّ من فى طاعتى او خرج عنها و لكن مع الجواب رأس الحسين .\r\nيعنى امّا بعد اى عتبه هرگاه اين نامهء من برتو وارد شود به زودى جواب آن را روانه نما و لكن بيان كن از براى من در نامهء خود اسم‌هاى آن جماعتى را كه در طاعت منند و آنها را كه از اطاعت من بيرون‌اند و لكن بايد با جواب سر حسين بن على بوده باشد .\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nچون اين خبر به حضرت امام حسين عليه السّلام رسيد قصد فرمود كه از زمين حجاز روانه زمين عراق گردد .\r\nمؤلّف گويد :\r\nاز آنچه تا به اينجا نقل نموديم و رواياتى كه روات نقل نموده‌اند به وضوح استفاده مىشود كه خروج حضرت سيّد مظلومان عليه السّلام از مدينه به اختيار و ميل باطنى آن جناب نبوده بلكه ظلم بنى اميّه در حقّ آن سرور به حدّى شد كه بقيّة اللّه و حجّت اللّه و خليفة اللّه دست از وطن مألوف برداشت و به طرف مكّه رهسپار شد و مكرّر آيه شريفه : فخرج منها خائفا يترقب را تلاوت مىفرمود و چنانچه ارباب مقاتل گفته‌اند تمام اهل بيت آن حضرت در اندوه و حزنى غير قابل توصيف بودند و از حضرت سكينه خاتون نقل شده كه فرمود :\r\nما كان اهل بيت اشد خوفا منّا حين خرجنا من المدينة\r\nآسمان اهل بيتى ترسان و وحشت‌زده‌تر از ما به خود نديد زمانى كه از مدينه خارج مىشديم و هرچه احباب و اصحاب و ياران حضرت استدعا نمودند كه از بيراهه برويم آن صراط مستقيم از صراط مستقيم منحرف نشد و از جاده و شاهراه رو به راه نهاد .\r\nبهرصورت هنگام خروج امام عليه السّلام از مدينه از بانوان و رجال و اطفال جماعتى با آن حضرت همراهى كردند كه اسامى آنها به نقل صاحب معالى السبطين به شرح زير مىباشد .\r\nخواهران حضرت دوازده نفر بودند به اين شرح :\r\n1 - عليا مخدّره حضرت زينت كبرى دختر امير المؤمنين عليه السّلام و فاطمه زهرا سلام اللّه عليها ملقب به عقيله بنى هاشم .\r\n2 - عليا مخدّره زينب صغرى دختر امير المؤمنين عليه السّلام و فاطمه زهرا سلام اللّه عليها .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n3 - عليا مخدّره فاطمه سلام اللّه عليها كه كنيه‌اش امّ كلثوم مىباشد .\r\n4 - عليا مخدّره خديجه كه مادرش ام ولد بوده ، وى همسر عبد الرحمن بن عقيل بن ابيطالب بوده كه از وى دو پسر داشت بنامهاى « سعد » و « عقيل » كه به نقل شويكى در مقتل هردو پس از شهادت امام عليه السّلام از شدت عطش و عروض وحشت و دهشتى كه ناشى از حمله و هجوم دشمن به خيام حرم بود از دنيا رفتند ولى پدرشان با امام عليه السّلام در صحنه كارزار شهيد شد رحمة اللّه عليه ولى مادرشان خديجه در كوفه از دنيا رفته است .\r\n5 - عليا مخدّره رقيّه كبرى كه همسر حضرت مسلم بن عقيل سلام اللّه عليه بود و از وى دو پسر به نامهاى عبد اللّه بن مسلم و محمّد بن مسلم و يك دختر به نام عاتكه داشت ، هردو پسر در زمين كربلاء با حضرت سيّد الشهداء عليه السّلام شهيد شدند و عاتكه كه هفت ساله بود بعد از شهادت حضرت در اثر هجوم وحشيانه سپاهيان عمر بن سعد ملعون پامال شد .\r\n6 - عليا مخدّره ام هانى كه مادرش امّ ولد بود ، وى همسر عبد اللّه الاكبر بن عقيل بن ابيطالب بود و از وى فرزندى بنام عبد اللّه داشت .\r\n7 - عليا مخدّره رملة الكبرى كه مادرش امّ مسعود بنت عروة الثقفى بود ، وى همسر عبد الرحمن الاوسط بن عقيل بن ابيطالب بود و از وى دخترى بنام ام عقيل داشت .\r\n8 - عليا مخدّره رقيه صغرى كه مادرش ام ولد بود ، وى همسر صلت بن عبد اللّه بن نوفل بن حارث بن عبد المطلب بود و فرزند نداشت .\r\n9 - عليا مخدّره فاطمه صغرى كه مادرش ام ولد بوده و همسر ابى سعيد بن عقيل بن ابيطالب بود و از وى يك دختر بنام حميده و يك پسر به اسم محمّد داشت ، محمّد هفت ساله بود كه در كربلاء پس از روى خاك افتادن امام عليه السّلام بوسيله لقيط بن اياس جهنى يا هانى بن ثبيت حضرمى لعنة اللّه عليهما به قتل\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nرسيد .\r\n10 - عليا مخدّره خديجه صغرى كه مادرش ام ولد بوده و همسر عبد اللّه اوسط بن عقيل بن ابيطالب است وى فرزندى نداشت .\r\n11 - عليا مخدّره امّ سلمه\r\n12 - عليا مخدّره ميمونه\r\n13 - برخى از علماء تراجم عليا مخدّره جمانه را نيز افزوده‌اند ، كنيه اين بانو ام جعفر بوده و مادرش امّ ولد مىباشد .\r\nاين سيزده تن جملگى خواهران سيّد الشهداء بوده كه از مدينه همراه امام خارج شده و تا كربلاء با آن جناب بودند .\r\nو از همسران امير المؤمنين عليه السّلام هشت بانو با امام عليه السّلام همراه بودند به اين شرح :\r\n1 - صهباء ثعلبيه كه مادر رقيه كبرى همسر مسلم بن عقيل سلام اللّه عليه مىباشد .\r\n2 - ام مسعود دختر عروه ثقفى كه با دخترش رمله در ركاب سعادت‌مآب امام عليه السّلام از مدينه خارج گرديد .\r\n3 - ليلى دختر مسعود دارميه ، وى با دو پسرش بنامهاى عبد اللّه و محمّد اصغر از مدينه با امام عليه السّلام خارج شدند .\r\n4 - ام زينب صغرى ، وى با دخترش زينب از مدينه در معيّت امام عليه السّلام خارج گرديد .\r\n5 - ام خديجه ، وى با دخترش خديجه همراه حضرت بود .\r\n6 - ام رقيّه صغرى ، وى با دخترش رقيّه با حضرت از مدينه خارج گرديد .\r\n7 - ام فاطمه ، وى با دخترش فاطمه با امام عليه السّلام از مدينه خارج شد .\r\n8 - امامه دختر ابى العاص عيشميّه .\r\nاين هشت تن جملگى از زوجات و همسران امير المؤمنين عليه السّلام بودند كه با\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nسيّد الشهداء سلام اللّه عليه از مدينه خارج شده و با حضرتش به كربلاء وارد شدند .\r\nو دو بانوى ديگر از مدينه همراه امام عليه السّلام خارج شدند ، ايشان عبارت بودند از :\r\n1 - عليا مخدّره امّ كلثوم صغرى دختر حضرت زينب كبرى سلام اللّه عليها ، وى با شوهرش به نام قاسم بن محمّد بن جعفر بن ابيطالب از مدينه خارج شد و به كربلاء وارد گشت .\r\n2 - عمّه قاسم بن محمّد بن جعفر بن ابيطالب بنام جمانه ، وى دختر ابيطالب يعنى خواهر امير المؤمنين عليه السّلام بود ، شوهر او ابو سفيان بن الحرث است كه پس از ازدواج حق تعالى فرزندى بنام عبد اللّه به ايشان عنايت فرمود ، اين مخدّره خواهر ديگرى بنام امّ هانى داشت .\r\nناگفته نماند عبد اللّه كه فرزند جمانه بود در ركاب ظفر اثر امير المؤمنين عليه السّلام در صفين مقابل آن حضرت شهيد شد .\r\nو كنيزانى كه با حضرت از مدينه خارج شدند نه نفر بودند كه چهار نفر ايشان كنيزان عليا مخدّره حضرت زينب كبرى عليها السّلام بوده و يك نفر كنيز خود آن حضرت و چهار تن ديگر كنيزان همسران امام عليه السّلام محسوب مىشدند ، امّا چهار كنيز حضرت زينب كبرى سلام اللّه عليها عبارتند از :\r\n1 - فضّه نوبيّه كه با خانمش زينب كبرى عليها السّلام از مدينه خارج شد و به كربلاء وارد گشت .\r\n2 - قفيره معروف به مليكه دختر علقمة بن عبد اللّه بن ابى قيس ، اين كنيز ابتداء به جعفر بن ابيطالب در حبشه اهداء شد و جعفر پس از هجرت او را با خود به مدينه آورد و به امير المؤمنين عليه السّلام هديه داد كه خدمت آن جناب را نمايد ، قفيره در خانه امير المؤمنين عليه السّلام بود و خدمت حضرت فاطمه سلام اللّه عليها و اولاد آن بانو را مىنمود و پس از رحلت بانوى دو سرا به حضرت زينب كبرى منتقل شد و\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nهنگامى كه عليا مخدّره زينب كبرى سلام اللّه عليها با امام عليه السّلام از مدينه خارج شدند اين كنيز نيز همراه بانوى خود از آن شهر بيرون آمد و به كربلاء وارد گرديد .\r\n3 - روضه ، وى ابتداء كنيز رسول خدا صلّى اللّه عليه و آله و سلّم بود و پس از رحلت آن حضرت منتقل به حضرت فاطمه سلام اللّه عليها گشت و بعد از رحلت آن بانو در خانه امير المؤمنين عليه السّلام خدمت فرزندان آن حضرت را مىكرد تا هنگامى كه امير المؤمنين عليه السّلام حضرت زينب سلام اللّه عليها را به تزويج عبد اللّه بن جعفر در آوردند كه از اين به بعد روضه در خانه حضرت زينب عليها السّلام بود و وقتى آن بانو بهمراهى برادر بزرگوارش از مدينه خارج گشت روضه نيز در معيّت خانمش از آن شهر بيرون آمد و با كاروان جلالت‌مآب سيّد الشهداء سلام اللّه عليه به زمين كربلاء وارد گرديد .\r\n4 - ام رافع كه همسر ابى رافع قبطى موسوم به هرمز بود ، هرمز غلام رسول اللّه صلّى اللّه عليه و آله و سلّم بود و همسرش نيز كنيز آن حضرت محسوب مىشد و پس از رحلت رسول خدا صلّى اللّه عليه و آله به حضرت فاطمه عليها السّلام\r\nمنتقل گرديد و بعد از رحلت آن بانوى دو جهان به حضرت مجتبى عليه السّلام و پس از آن بزرگوار به حضرت زينب كبرى سلام اللّه عليها منتقل شد و در خانه آن بانو بود و با خانمش از مدينه خارج و به كربلاء وارد گرديد .\r\nو امّا كنيزى كه تعلّق به خود حضرت داشت نامش ميمونه ( ام عبد اللّه بن يقطر ) بود ، اين كنيز زمانى كه در خانه امير المؤمنين عليه السّلام بود امام حسين عليه السّلام را حضانت مىكرد تا حضرت فاطمه سلام اللّه عليها از دنيا رحلت فرمود و از آن بعد اختصاص به امام حسين عليه السّلام داده شد و پيوسته خادم آن جناب بود تا هنگام خروج آن حضرت از مدينه كه وى نيز در معيّت اهل بيت امام عليه السّلام از مدينه به طرف عراق خارج گرديد و در اين سفر فرزندش يعنى عبد اللّه بن يقطر نيز با مادر همراه بود ولى بعد از آنكه كاروان امام عليه السّلام از مكّه خارج شدند حضرت عبد اللّه را بجانب\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nمسلم بن عقيل به طرف كوفه گسيل داشت و پيش از آنكه وى به محضر جناب مسلم سلام اللّه عليه مشرف شود حصين بن نمير تميمى كه از عمّال عبيد اللّه بن زياد بود وى را گرفت و تحت نظر او را به نزد عبيد اللّه فرستاد و آن ملعون وى را به قتل رساند ولى مادرش ميمونه در ركاب سعادت‌مآب امام همچنان بود تا وارد كربلاء شد .\r\nو امّا چهار كنيزى كه تعلّق به همسران امام عليه السّلام داشتند عبارتند از :\r\n1 - فاكهة ، اين بانو كنيز امام حسين عليه السّلام بود كه در خانه عليا مخدّره رباب بنت امرء القيس خدمت مىكرد و شوهر اين بانو عبد اللّه بن اريقط الدئلى بود كه فرزندشان قارب نام داشت و غلام جناب سيّد الشهداء عليه السّلام بود ، اين غلام با مادرش هردو همراه حضرت به كربلاء وارد شدند .\r\n2 - حسنيّه ، اين كنيز را حضرت امام حسين عليه السّلام از نوفل بن حارث بن عبد المطلب خريدند و سپس به ازدواج سهم دادند و فرزندى بنام منجح از ايشان متولّد شد كه در عداد غلامان آن حضرت درآمد .\r\nاين بانو در خانه حضرت على بن الحسين زين العابدين عليه السّلام خدمت مىكرد و وى با فرزندش همراه امام عليه السّلام وارد كربلاء شدند .\r\n3 - كبشه ، اين بانو كنيز امام عليه السّلام بود كه آن جناب وى را به هزار در هم خريدند و او را در خانه‌ام اسحق دختر طلحة بن عبيد اللّه تيميه كه همسر امام عليه السّلام بود گذاردند كه خدمت نمايد و شوهر وى ابو رزين است و فرزندشان سليمان مىباشد كه در عداد غلامان حضرت درآمد .\r\nاين بانو در ركاب حضرت وارد كربلاء شد .\r\n4 - مليكه ، شوهر اين بانو عقبة بن سمعان بود .\r\nاين بانو ابتداء در خانه حضرت امام حسن عليه السّلام خدمت مىكرد و پس از رحلت آن بزرگوار منتقل به امام حسين عليه السّلام شد و در بيوت امام عليه السّلام خدمت مىكرد و گاه\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nهم در خانه عبد اللّه بن جعفر همسر عليا مخدّره حضرت زينب سلام اللّه عليها با شوهرش خدمت مىكردند زيرا عقبه عبد و مملوك حضرت رباب بنت امرء القيس بود ، هنگامى كه امام عليه السّلام از مدينه به طرف عراق خارج شدند اين بانو با شوهرش نيز همراه امام عليه السّلام بيرون آمدند و به كربلاء وارد شدند و پس از شهادت امام عليه السّلام و اصحاب آن حضرت و اسير شدن اهل بيت عمر بن سعد ملعون عقبة بن سمعان را گرفت و از او پرسيد كه كيستى ؟\r\nوى گفت : من عبد و مملوك هستم .\r\nعمر بن سعد او را رها كرد .\r\nاين نه كنيز همان طورى كه گفتيم با امام عليه السّلام از مدينه خارج شده و به كربلاء وارد شدند .\r\nو تعداد غلامانى كه با امام عليه السّلام از مدينه خارج شده و به عراق وارد شدند ده نفر بوده كه هشت نفر آنها شهيد شده و دو نفر ايشان نجات يافته و جان سالم بدر بردند .\r\nامّا هشت نفرى كه شهيد شدند عبارتند از :\r\n1 - سليمان بن ابى رزين كه غلام حضرت بوده و در بصره كشته شد ، وى فرستاده امام عليه السّلام به سوى اشراف بصره بوده ولى بدست ابن زياد در بصره مقتول واقع شد .\r\n2 - قارب بن عبد اللّه الدئلى كه غلام حضرت بود .\r\n3 - منجح بن سهم ، كه غلام امام عليه السّلام بود .\r\n4 - سعد بن الحرث الخزاعى كه غلام امير المؤمنين عليه السّلام بود ، وى از شاهزاده‌هاى عجم بود كه در صغر سن رغبت به اسلام پيدا كرد و در سلك مسلمين درآمد .\r\n5 - حرث بن نبهان كه غلام حمزه سيّد الشهداء عليه السّلام بود .\r\n6 - جون بن حوى النّوبى كه غلام ابو ذر غفارى بود اين غلام را\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nامير المؤمنين عليه السّلام به صد و پنجاه دينار خريدند و به ابو ذر غفارى هبه كردند تا خدمتش را بنمايد ، غلام خدمت ابو ذر بود تا وقتى كه عثمان ابو ذر را به ربذه تبعيد كرد غلام نيز همراه مولايش به ربذه رفت و با او بود تا وى در آنجا به رحمت الهى و اصل شد پس از آن غلام به مدينه برگشت و نزد امير المؤمنين عليه السّلام آمد و پس از شهادت حضرت منتقل به حضرت امام حسن عليه السّلام شد و پس از آن حضرت خدمت‌گذار حضرت امام حسين عليه السّلام شد وى در خانه حضرت زين العابدين عليه السّلام بود تا هنگام خروج امام عليه السّلام از مدينه در اين وقت وى نيز همراه امام عليه السّلام از مدينه به عراق خارج شد و وارد كربلاء گشت و در آنجا در سن 97 سالگى شهيد شد .\r\n7 - اسلم بن عمرو ، اهل سير و تواريخ گفته‌اند وى از غلامان حضرت حسين بن على بن ابيطالب عليهم السّلام بوده و معروف است كه امام عليه السّلام او را خريدند و به فرزندشان حضرت سجّاد عليه السّلام هبه كردند ، اين غلام كاتب حضرت سيّد الشهداء عليه السّلام بود و با حضرتش از مدينه خارج شد و به كربلاء وارد گشت و در مقابل ديدگان امام عليه السّلام شهيد گرديد رحمة اللّه عليه .\r\n8 - نصر بن ابى نيزر ، وى غلام امير المؤمنين عليه السّلام بوده و علاوه برآن از جمله عاملين حضرت برجمع‌آورى زكوات محسوب مىشد .\r\nاين هشت غلام جملگى با حضرت سيّد الشهداء سلام اللّه عليه در زمين كربلاء شهيد شدند مگر سليمان بن ابى رزين كه در بصره مقتول شد .\r\nو امّا دو غلامى كه با حضرت شهيد نشدند عبارتند از :\r\n1 - عقبة بن سمعان ، وى غلام عليا مخدّره رباب بنت امرء القيس بود .\r\n2 - على بن عثمان بن الخطّاب الحضرمى ، وى از غلامان امير المؤمنين عليه السّلام بود ، وى بعد از شهادت امام مظلوم سلام اللّه عليه در كربلاء از آن سرزمين گريخت .\r\nو تعداد برادران آن حضرت كه از مدينه با آن جناب بيرون آمده و در معيّتش به كربلاء وارد شدند نه نفر بوده به اين شرح :\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n1 - حضرت عباس بن على بن ابيطالب مكّنى به ابو الفضل سلام اللّه عليه .\r\n2 - عثمان بن على بن ابى طالب .\r\n3 - جعفر بن على بن ابى طالب .\r\n4 - عبد اللّه بن على بن ابى طالب .\r\nاين چهار بزرگوار از مادر با ابى عبد اللّه الحسين عليه السّلام جدا بوده و والده ماجده ايشان عليا مخدّره فاطمه بنت حزام بن خالد بن ربيعة بن عامر بوده كه كنيه‌اش ام البنين مىباشد .\r\n5 - محمّد اصغر بن على بن ابيطالب عليه السّلام\r\n6 - ابو بكر بن على بن ابيطالب عليه السّلام .\r\nمادر اين دو بزرگوار عليا مخدّره ليلى بنت مسعود دارميّه بوده كه همراه دو فرزندش به كربلاء وارد گرديد .\r\n7 - عمر بن على بن ابيطالب ملقب به اطرف ، مادرش صهباء ثعلبيه بود كه مكنّى به ام حبيب مىباشد وى با فرزندش هردو به كربلاء آمدند .\r\n8 - عون بن على بن ابى طالب ، مادرش اسماء بنت عميس مىباشد و اسماء در مدينه ماند .\r\n9 - محمّد اوسط بن على بن ابى طالب ، مادرش امامه بنت ابى العاص العبشميّه بود كه با فرزندش به كربلاء وارد گرديد .\r\nاين نه نفر كه برادران حضرت ابى عبد اللّه الحسين عليه السّلام بودند جملگى به كربلاء وارد شده و همگى شهيد شدند .\r\nو از اولاد جعفر بن ابيطالب كه عموى آن حضرت بود پنج نفر همراه آن جناب از مدينه خارج و به عراق وارد گرديدند و آنها عبارتند از :\r\n1 - عون اكبر ابن عبد اللّه بن جعفر بن ابى طالب ، مادرش حضرت زينب كبرى سلام اللّه عليها است .\r\n\r\n","description":"","footnote":"","page_name":" 86 ","page_number":86},
  {"content":"\r\n\r\n2 - محمّد بن عبد اللّه بن جعفر بن ابى طالب .\r\nدر اينكه مادر اين بزرگوار كيست اختلاف است ، بعضى او را فرزند عليا مخدّره زينب كبرى سلام اللّه عليها مىدانند و برخى گفته‌اند مادر وى و برادرش يعنى عبيد اللّه بن عبد اللّه بن جعفر خوصاء بنت حفصة بن بكر بن وائل است كه با دو فرزندش به طرف عراق از مدينه خارج گشت و اللّه العالم .\r\n3 - عون بن جعفر بن ابيطالب و مادرش اسماء بنت عميس است كه در مدينه نزد فاطمه صغرى دختر امام حسين عليه السّلام ماند و بيرون نيامد .\r\n4 - قاسم بن محمّد بن جعفر بن ابى طالب ، مادرش ام ولد بود كه با فرزندش هردو به كربلاء وارد شدند .\r\n5 - عبيد اللّه بن عبد اللّه بن جعفر بن ابى طالب ، مادرش خوصاء است كه قبلا اشاره به آن شد .\r\nاين پنج نفر همان طورى كه گفتيم از اولاد جعفر بن ابيطالب بوده و همگى در سرزمين كربلاء شهيد شدند .\r\nو از اولاد عقيل بن ابيطالب كه عموى ديگر آن حضرت بود دوازده نفر همراه حضرتش از مدينه خارج شدند ، آنها عبارتند از :\r\n1 - جعفر بن عقيل بن ابى طالب ، مادرش امّ الثّغر بود كه به او امّ الخوصاء العامريّه نيز مىگفتند وى با فرزندش همراه حضرت از مدينه خارج شدند .\r\n2 - عبد الرحمن بن عقيل بن ابى طالب ، مادرش ام ولد بود كه هردو با حضرت از مدينه خارج گرديدند .\r\n3 - عبد اللّه بن مسلم بن عقيل .\r\n4 - محمد بن مسلم بن عقيل ، مادر اين دو عليا مخدّره رقيه خاتون دختر امير المؤمنين عليه السّلام بود ، اين بانو همراه دو فرزندش از مدينه خارج گرديدند .\r\n\r\n","description":"","footnote":"","page_name":" 87 ","page_number":87},
  {"content":"\r\n\r\n5 - محمّد بن ابى سعيد بن عقيل احول ، مادرش ام ولد بود كه همراهش از مدينه خارج گرديد .\r\n6 - عبد اللّه اصغر ابن عقيل بن ابى طالب ، مادرش امّ ولد بود .\r\n7 - موسى بن عقيل بن ابى طالب ، مادرش امّ البنين دختر ابو بكر بن كلاب العامريّه بود ، وى با فرزندش از مدينه خارج گرديد و همراه امام عليه السّلام بودند .\r\n8 - على بن عقيل بن ابى طالب ، مادرش امّ ولد بود .\r\n9 - احمد بن عقيل بن ابى طالب ، مادرش امّ ولد بود ، وى با فرزندش همراه امام عليه السّلام از مدينه خارج شدند .\r\n10 - مسلم بن عقيل بن ابى طالب ، مادرش امّ ولد بود .\r\n11 - محمّد اصغر ، طبق برخى از روايات وى فرزند جناب مسلم بن عقيل بوده و بعضى ديگر از روايات وى را فرزند عقيل بن ابيطالب يعنى برادر حضرت مسلم معرفى نموده .\r\n12 - ابراهيم ، درباره وى نيز روايات مختلف است بعضى او را فرزند جناب مسلم بن عقيل سلام اللّه عليه معرفى نموده و برخى ديگر وى را برادر حضرت مسلم عليه السّلام قرار داده‌اند .\r\nاز اين دوازده نفر نه تن در روز عاشوراء در كربلاء با حضرت سيّد الشهداء شهيد شدند كه همراه اين نه نفر شش نفر از مادرهايشان بودند و جناب مسلم بن عقيل در كوفه شهيد شد و دو پسر بچّه خردسال آن حضرت كه همراه او بودند پس از شهادت امام عليه السّلام اسير شدند و در پشت كوفه شهيد گشتند .\r\nو از همسران امام مجتبى عليه السّلام پنج تن و از فرزندان آن امام همام ذكورا و اناثا شانزده نفر بودند كه همراه امام عليه السّلام از مدينه خارج شدند كه برخى از ايشان با حضرت در كربلاء شهيد شده و بعضى از آنها هنگام هجوم وحشيانه لشگر عمر بن سعد ملعون به خيمه زير دست و پا ، پامال شده و پاره‌اى ديگر به اسارت در\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nآمده و همراه اسراء به شام برده شدند .\r\nاسامى ايشان به اين شرح است :\r\n1 - جناب حسن مثنّى ، مادر آن حضرت خوله دختر منصور فزاريّه است ، اين بانو هنگام خروج امام مظلوم از مدينه در شهر باقى ماند .\r\n2 - جناب عمرو بن الحسن .\r\n3 - جناب قاسم بن الحسن .\r\n4 - جناب عبد اللّه بن الحسن ، مادر اين سه شاهزاده امّ ولد بوده و نامش طبق فرموده بعضى رمله مىباشد .\r\n5 - جناب احمد بن الحسن ، سنّ مباركش طبق روايتى كه مرحوم مجلسى در بحار نقل فرموده 16 سال بوده .\r\n6 - امّ الحسن .\r\n7 - امّ الحسين ، اين هردو خواهران احمد بن الحسن بودند كه در هنگام هجوم وحشيانه لشگر ابن سعد لعنة اللّه عليه زير دست و پا ، پامال شدند و مادرشان امّ بشر بنت مسعود انصارى است ، اين بانو همراه فرزندانش در كربلاء حاضر گرديدند .\r\n8 - جناب محمّد بن الحسن بن على عليهما السّلام .\r\n9 - جناب جعفر بن الحسن بن على عليهما السّلام ، مادر اين دو شاهزاده عليا مخدّره امّ كلثوم بنت عبّاس بن عبد المطلب بوده .\r\n10 - جناب ابو بكر بن الحسن عليه السّلام ، مادرش امّ ولد بوده كه با فرزندش در كربلاء حاضر شدند .\r\n11 - جناب حسين بن الحسن عليه السّلام ، لقبش اثرم مىباشد .\r\n12 - جناب طلحة بن الحسن عليه السّلام .\r\n13 - عليا مخدّره فاطمه بنت الحسن عليه السّلام ، اين بانو خواهر حسين بن الحسن و\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nطلحة بن الحسن عليه السّلام بوده و مادر ماجده امام باقر عليه السّلام مىباشد و مادر اين سه تن ( فاطمه و دو برادرشان ) ام اسحق دختر طلحة بن عبيد اللّه است اين بانو با فرزندانش جملگى در كربلاء حاضر بودند .\r\n14 - جناب زيد بن الحسن عليه السّلام .\r\n15 - جناب عبد الرحمن بن الحسن عليه السّلام .\r\n16 - عليا مخدّره ام الحسين ، وى خواهر زيد و عبد الرحمن بوده و مادر ايشان ام ولد محسوب مىشد كه با ايشان جملگى در كربلاء حاضر بودند .\r\nاين شانزده تن جملگى فرزندان حضرت مجتبى عليه السّلام بوده كه در كربلاء حاضر شدند و دوازده نفرشان ذكور و چهار تن آنها اناث بودند .\r\n\r\nحركت از مدينه به طرف مكّه\r\nپس از آماده شدن نفرات براى حركت امام عليه السّلام امر فرمودند دويست و پنجاه اسب و به قولى دويست و پنجاه ناقه حاضر كنند ، هفتاد رأس از آنها را اختصاص دادند براى نقل خيمه‌ها و چهل تا را براى حمل‌ونقل ديك‌ها و ظروف و ادوات ارزاق و سى رأس را براى حمل نمودن مشگ‌هاى آب و دوازده رأس ديگر را اختصاص دادند براى حمل‌ونقل دراهم و دنانيز و زيورآلات و عطرها و جامه‌ها ، سپس پنجاه شقه هودج روى شتران تعبيه كرده تا مخدّرات و اطفال و ذرارى و خدمتگاران و كنيزان و غلامان در آن قرار گرفتند و بقيه شتران را براى حمل‌ونقل بارها و اسباب و اثاثيه لازم در نظر گرفتند و پس از بست شدن بارها و آماده گرديدن مسافران امام عليه السّلام براى وداع آخر نزد قبر جدّ بزرگوارشان رسول خدا و سلّم و برادر و جده‌اشان حضرت فاطمه بنت اسد سلام اللّه عليها و سائر اقرباء و خويشانشان رفته و آنها را وداع نموده سپس اسب رسول خدا صلّى اللّه عليه و آله و سلّم را كه مرتجز ناميده مىشد طلبيده و برآن سوار گرديدند و با جلال و عزّت تمام در روز بيست و هشتم رجب از مدينه به طرف مكّه خارج گرديدند و در حال خروج اين آيه\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nشريفه را قرائت مىفرمود :\r\nفخرج منها خائفا يترقّب ، قال ربّ نّجنى من القوم الظّالمين « 1 »\r\nيعنى : بيرون رفت آن بزرگوار از مدينه در حالتى كه خائف بود از اينكه دشمن به تعاقبش بيايد و مىگفت : اى پروردگار من نجات ده مرا از جماعت ظالمين .\r\nبارى آن جناب از جاده اصلى و طريق مستقيم و فراخ رو به راه نهاد .\r\nاهل بيت آن حضرت عرضه داشتند : چه خوب بود از راهى كه ابن زبير رفت ما مىرفتيم زيرا ممكنست دشمن ما را تعقيب كند و در صورتى كه از بيراهه رويم به ما دست نمىيابند ولى اين طريق چون واضح و آشكار است به سهولت ممكنست ما را دريافته و متعرّض ما شوند .\r\nحضرت فرمودند : به خدا سوگند از همين طريق خواهيم رفت و در مقابل قضاء و حكم الهى تسليم هستيم هرچه او براى ما مقدّر نموده خوب باشد بهرصورت آن حضرت با همراهان همه‌جا قطع منازل و طى طريق مىنمودند تا به روايت مرحوم مفيد در ارشاد شب جمعه سوّم شعبان وارد مكّه شدند و در آن حال اين آيه شريفه را قرائت فرمود :\r\nو لمّا توجّه تلقاء مدين قال عسى ربّى ان يهدينى سواء السّبيل « 2 »\r\nيعنى : و چون رو به جانب شهر مدين آورد گفت : اميد است خدا من را به راه مستقيم هدايت فرمايد .\r\nبارى آن جناب در مكّه نازل شد و در آن جا منزل گزيد ، مردم مكّه و عمره گذاران و مردم شهرهاى ديگر كه در مكّه بودند پس از اطّلاع از ورود آن حضرت و اهل بيت فوج فوج و دسته دسته محضر مباركش مشرّف شده و با آن حضرت ملاقات مىكردند ، ابن زبير نيز كه در مكّه بود و ملازم كعبه شده و در آنجا به نماز و طواف روزگار سپرى مىكرد در ميان ساير مردم خدمت آن جناب مىرفت گاه دو\r\n\r\n\r\n","description":"","footnote":"\r\n( 1 ) - آيه ( 21 ) از سوره قصص\r\n( 2 ) - آيه ( 22 ) از سوره قصص\r\n","page_name":" 91 ","page_number":91},
  {"content":"\r\n\r\nروز متوالى و گاهى دو روز يك مرتبه .\r\nالبتّه بودن حضرت در مكّه معظّمه برابن زبير سخت گران بود چون به خوبى مىدانست كه تا آن جناب در آنجا نزول اجلال دارند مردم حجاز با وى بيعت نمىكنند ولى به روى خود نياورده و ظاهرا ابراز نمىكرد .\r\nبهرصورت آن جناب ماه شعبان و رمضان و شوّال و ذى القعده را در مكّه اقامه داشتند و در سه‌شنبه روز هشتم ذيحجه الحرام كه روز ترويه است حضرت عمره مفرده بجا آوردند و پس از محلّ شدن به طرف عراق رهسپار شدند .\r\n\r\nنامه دادن اهل كوفه براى حضرت خامس آل عبا عليه السّلام\r\nاز مهم‌ترين وقايع در ضمن اين مدّت كه امام عليه السّلام در مكّه اقامه داشتند رسيدن نامه‌هاى اهل كوفه است به آن سرور و شرح آن چنين است :\r\nوقتى مردم كوفه از مردن معاويه و جلوس يزيد پليد به جاى او و امتناع حضرت خامس آل عبا عليه السّلام و عبد اللّه بن زبير از بيعت با او و رفتن آن حضرت به مكّه معظّمه مطّلع شدند در منزل سليمان بن صرد خزاعى اجتماع كردند و راجع به هلاكت معاويه و استيلاء غاصبانه فرزند نااهلش سخن‌ها گفتند ، سپس سليمان بن صرد شروع به سخن نمود و گفت : انّ معاوية هلك و انّ حسينا قد تقبض ( تغيض خ ل ) على القوم ببيعته ، و قد خرج الى مكّه و انتم شيعته و شيعة ابيه ، فان كنتم تعلمون انّكم ناصروه و مجاهدوا عدوّه فاكتبوا اليه و ان خفتم الفشل و الوهن فلا تغروا الرّجل فى نفسه .\r\nيعنى : معاوية بن ابى سفيان هلاك شد و بمرد و حضرت خامس آل عبا از بيعت با يزيد سر باز زده و در مكّه نزول اجلال فرموده ، شما شيعه او و پدر بزرگوارش هستيد ، اگر مىدانيد كه او را يارى مىكنيد و با دشمنش جهاد مىنمائيد به سويش نامه نويسيد و اگر بيم آن هست كه سستى نمائيد پس وى را مغرور نفرمائيد .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nمستمعين در جواب گفتند :\r\nبلى ، مراسم مجاهدت مبذول داشته و وى را يارى خواهيم نمود و از فدا كردن جان خويش مضايقت نكنيم پس نامه‌اى به اين مضمون نوشته با عبد اللّه بن مسمع همدانى و عبد اللّه بن وال فرستادند .\r\nبسم اللّه الرّحمن الرّحيم\r\nلحسين بن علىّ من سليمان بن صرد و مصيّب بن نجبة و رفاعة بن شداد و حبيب بن مظاهر ( مظهر ل خ ) و شيعته من المؤمنين و المسلمين من اهل الكوفة سلام عليك فانّا نحمد اليك اللّه الذى لا إله الّا هو امّا بعد :\r\nفالحمد للّه الذى قصم عدوّك الجبّار العنيد الّذى انتزى ( انبرى خ ل ) على هذه الا مّة فابتزها امرها و غصبها فيئها و تأمر عليها به غير رضى منها ، ثمّ قتل خيارها و استبقى شرارها و جعل مال اللّه دولة بين جبابرتها و اغنيائها فبعدا له كما بعدت ثمود ، انّه ليس علينا امام فاقبل لعلّ اللّه ان يجمعنا معك على الحق و النّعمان بن بشير فى قصر الامارة لسنا نجتمع معه فى جمعة و لا جماعة و لا نخرج معه الى عيد و لو قد بلغنا انّك قد اقبلت الينا اخرجناه حتّى لحقناه ( نلحقه خ ل ) بالشّام انشاء اللّه و السّلام و رحمة اللّه عليك .\r\nبسم اللّه الرّحمن الرّحيم\r\nبه سوى حسين بن على عليهما السّلام از جانب سليمان بن صرد و مصيب بن نجبه و رفاعة بن شدّاد و حبيب بن مظاهر و شيعيان وى از مؤمنين و مسلمين اهل كوفه .\r\nدرود برتو ، ما سپاسگزار خدائيم كه معبودى نيست جز او ، امّا پس از سپاس و ستايش : حمد خداى را كه دشمن ستمگر و عنيد تو را كشت و نابود ساخت ، دشمنى كه برگردن اين امّت جسته و كار را از دست ايشان ربود ، فئ آنها را غصب كرد و بدون رضايت ايشان امير برآنها گشت ، آن‌گاه نيكانشان را كشت و اشرار را باقى گذاشت و مال خدا را بين ظالمين و ستمكاران دست به دست گردانيد پس\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nدور باشد از رحمت خدا همچون قوم ثمود ، ما امام و پيشوائى نداريم پس به ما روى آور شايد خداى ما را برحق جمع كند و نعمان بن بشير در قصر امارت است ، با او در نماز جمعه حاضر نشويم و در عيد بيرون نرويم و اگر خبر رسد به ما كه بسوى ما روى آورده‌اى او را بيرون مىكنيم كه به شام رود انشاء اللّه ، و السّلام و رحمة الله عليك .\r\nسپس نامه را با عبد اللّه بن مسمع همدانى و عبد اللّه بن وال تيمى فرستادند و سفارش كردند كه شتاب و عجله كنند پس آنها به شتاب رفته تا در مكّه برخامس آل عبا عليه السّلام وارد شدند و به گفته صاحب صمصام زخّار اين دو در روز دهم رمضان المبارك محضر امام عليه السّلام رسيدند .\r\nمؤلف گويد :\r\nدر ترجمه تاريخ اعثم كوفى آمده است كه نام اين دو نفر كه از كوفه محضر امام عليه السّلام رسيدند عبارت بود از :\r\nالف : عبد اللّه بن سليع همدانى\r\nب : عبد اللّه بن سمع السّكرى\r\nبهرصورت چون اين دو نفر با نامه به خدمت امام عليه السّلام رسيدند ، نامه را تقديم محضر همايون نمودند ، امام عليه السّلام نامه را مطالعه نموده و برمضمونش واقف گرديد ، هيچ نفرمود و جواب آن را مرقوم نداشت ولى فرستادگان را خوشدل باز فرستاد ، ايشان چون به كوفه رسيدند صورت واقعه را بازگو كردند ، جماعتى از معارف كوفه مانند قيس بن مسهر صيداوى و عبد الرحمن بن شداد ارحبى و عمارة بن عبد اللّه سلولى و جمعى ديگر كه با آنها صد و پنجاه نامه كه از يك و دو و سه و چهار نفر بود دو روز ديگر رهسپار مكّه شدند و حضور امام عليه السّلام رسيدند و جملگى از آن حضرت استدعاى آمدن به كوفه را مىنمودند چنانچه مضمون نامه نيز همين بود و نويسندگان از حضرت التماس و درخواست كرده بودند كه\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nحضرتش به كوفه روند ولى امام عليه السّلام توقف مىفرمود و رفتن به كوفه را به تعويق مىانداخت و جوابشان را نمىداد و پيوسته اشراف كوفه نامه‌ها به همين مضمون مىفرستادند و آخرين رسولى كه از كوفه به مكّه آمد هانى بن هانى السبعى و سعد بن عبد اللّه الجعفى بود و مضمون نامه ايشان كه خدمت امام عليه السّلام آوردند چنين بود :\r\nامّا بعد : اين نامه به حضرت حسين بن على عليهما السّلام مىباشد ، اهل كوفه انتظار قدوم شما را مىكشند و همگان برخلافت آن حضرت متّفق شده‌اند و رأيشان برامارت شما قرار گرفته و هيچ توقف نمىبايد نمود و در آمدن مىبايد تعجيل كرد و اين ساعت هنگام آمدن و لشگر كشيدن است ، صحراها سبز و ميوه‌ها رسيده و همه‌جا گياه بسيار روئيده و به سعادت بايد حركت فرمود و اهمال نبايد كرد و چون به كوفه رسى لشگرهائى كه براى شما ساخته شده‌اند در خدمتت جمع شده و كمر خدمت و جان‌نثارى برميان بندند و السّلام عليك و رحمة اللّه و بركاته .\r\nدر ترجمه تاريخ اعثم كوفى است كه امام حسين عليه السّلام از هانى و سعيد پرسيدند : كدام جماعت اين نامه‌ها را نوشته‌اند ؟\r\nگفتند : يابن رسول اللّه شبث بن ربعى و حجار بن الحجر و يزيد بن الحارث و يزيد بن برم و عروة بن قيس و عمرو بن الحجّاج و محمّد بن عميره اتّفاق كرده اين نامه را نوشته‌اند .\r\nآنگاه امام حسين عليه السّلام برخاسته و وضوء ساخته و ميان ركن و مقام نماز گذاردند و پس از نماز دعاها نموده و از خداى تعالى در اتمام آن توفيق خواستند .\r\n\r\nنوشتن امام عليه السّلام جواب نامه اهل كوفه را و فرستادن حضرت مسلم بن عقيل را با آن\r\nامام عليه السّلام پس از خواندن نماز و دعاء نمودن نامه‌اى به اهل كوفه به اين مضمون مرقوم فرمودند :\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nبسم اللّه الرّحمن الرّحيم\r\nاز حسين بن على به گروه مسلمين و مؤمنين :\r\nامّا بعد : هانى و سعيد نامه‌هاى شما را آوردند و آنچه را بيان نموديد ملاحظه كردم و مضمون گفتار شما اين است كه : امامى نداريم ، سوى ما بيا شايد خدا به سبب تو ما را هدايت كند .\r\nمن در آن‌چه مطلوب و مقصود شما است تقصير نخواهم نمود ، لذا برادر و پسر عم خود مسلم بن عقيل را كه ثقه من است سوى شما فرستادم و او را امر كردم كه حال و رأى شما را براى من بنويسد ، پس اگر برايم نوشت كه رأى خردمندان و اهل فضل و رأى و مشورت شما چنان است كه فرستادگان شما گفته و در نامه هايتان خواندم ، البتّه به زودى نزد شما مىآيم ، به جان خود سوگند كه امام نيست مگر كسى كه به كتاب خدا حكم كرده و عدل و داد برپاى دارد و مطيع و فرمان بردار اوامر الهى باشد و خويش را برآن دارد كه مورد رضاى حق تعالى است و السّلام .\r\nپس نامه را مهر نموده و آن را پيچيد و مسلم بن عقيل بن ابيطالب عليه السّلام را خواند و نامه را به او داد و فرمود :\r\nتو را نامزد كوفه كرده‌ام تا به روى و حال ايشان تحقيق و معلوم نمائى كه زبان ايشان با آنچه در اين نامه‌ها نوشته‌اند موافق است يا نه ، چون به كوفه رسى در سراى كسى كه معتمدتر باشد و در دوستى او را ثابت‌قدم شناسى فرود آى و مردمان را به بيعت و طاعت من دعوت كن و رغبت ايشان از آل ابو سفيان بگردان چنانچه معلوم شد سخن ايشان اصلى دارد و آنچه مىگويند و مىنويسند بدان وفاء خواهند كرد مرا از آن مطّلع نما و آنچه ديده‌اى به شرح و تفصيل برايم بنويس اميد دارم كه خداى تعالى تو را و مرا به درجه شهادت رساند ، پس او را در كنار گرفت و يكديگر را وداع كرده و هردو گريستند\r\n\r\n","description":"","footnote":"","page_name":" 96 ","page_number":96},
  {"content":"\r\n\r\n\r\nفصل ششم\r\n\r\nترجمه مختصرى از احوالات جناب حضرت مسلم بن عقيل سلام اللّه عليه\r\nحضرت ابو طالب عليه السّلام از عليا مخدّره فاطمه بنت اسد داراى چهار فرزند ذكور بود كه هركدام ده سال از ديگرى بزرگ‌تر بودند به اين تربيت :\r\nاوّل جناب طالب و دوّم جناب عقيل و سوّم جناب جعفر ذو الجناحين ( طيّار ) و چهارم حضرت امير المؤمنين على عليه الصلاة و السّلام .\r\nحديثى در شرافت و فضيلت جناب عقيل در امالى صدوق است به اين شرح :\r\nحدثنا الحسين بن احمد بن ادريس ، قال : حدثنا ابى عن جعفر بن محمّد بن مالك ، قال : حدثنى محمّد بن الحسين بن زيد قال : حدثنا ابو احمد ، عن محمّد بن زياد ، قال : حدثنا زياد بن المنذر ، عن سعيد بن جبير ، عن ابن عباس قال : قال على عليه الصّلوة و السّلام لرسول اللّه صلّى اللّه عليه و آله و سلّم :\r\nيا رسول اللّه انك لتحب عقيلا ؟\r\nقال : اى و اللّه ، انّى لا حبّه حبيّن ، حبّا له و حبّا لحب ابيطالب له و انّ ولده لمقتول فى محبّة ولدك فتدمع عليه عيون المؤمنين و تصلّى عليه الملائكة المقرّبون ، ثمّ بكى رسول اللّه حتّى جرت دموعه على صدره ثمّ قال : الى اللّه اشكو ما تلقى عترتى من بعدى .\r\nيعنى : ابن عبّاس مىگويد : على عليه السّلام محضر رسول خدا صلّى اللّه عليه و آله و سلّم عرض مىكند :\r\nيا رسول اللّه آيا عقيل برادرم را دوست داريد ؟\r\nحضرت مىفرماين : آرى به خدا قسم ، من دو محبّت به او دارم يكى آنكه بخاطر خودش به او محبّت دارم ديگر آنكه چون ابو طالب به او محبّت دارد من نيز\r\n\r\n","description":"","footnote":"","page_name":" 97 ","page_number":97},
  {"content":"\r\n\r\nدوستش دارم .\r\nو فرزندش در محبّت فرزند تو كشته خواهد شد و چشمان اهل ايمان برايش مىگريند و فرشتگان مقرّب براو درود مىفرستند .\r\nسپس رسول خدا صلّى اللّه عليه و آله و سلّم چنان گريست كه اشگ‌هاى مباركشان برسينه‌اشان جارى گرديد و پس از آن فرمود : از آنچه به عترت و ذرّيه من مىرسد به خدا شكايت خواهم نمود .\r\nبهرصورت مادر جناب حضرت مسلم از قبيله نبطيّه و امّ ولد بود و از كلام اهل تاريخ چنين برمىآيد كه آن جناب در وقت شهادت تقريبا بيست و هشت ساله بود .\r\nهمسرش عليا مخدّره رقيّه دختر حضرت امير المؤمنين عليه الصلاة و السّلام است كه مادرش از قبيله بنى تغلب مىباشد و جناب مسلم از اين خاتون دو پسر به نامهاى على بن مسلم و عبد اللّه بن مسلم و يك دختر به نام عاتكه داشت و در برخى تواريخ نام دو پسر را عبد اللّه و محمّد ثبت كرده‌اند و همان طورى كه قبلا گفتيم هردو پسر در سرزمين كربلاء در روز عاشوراء شهيد شده و عاتكه نيز كه هفت ساله بود پس از شهادت سيّد الشهداء در اثر هجوم وحشيانه سپاهيان عمر بن سعد ملعون زير دست و پاى مهاجمين پامال گرديد و مورّخين دو فرزند ذكور ديگر براى آن جناب نام برده‌اند به نام‌هاى محمّد و ابراهيم كه از اسم مادر ايشان اطّلاعى در دست نيست و اين دو طفل پس از واقعه عاشوراء در پشت كوفه بدست حارث شهيد شدند .\r\nابن ابى الحديد معتزلى در شرح نهج البلاغه مىگويد :\r\nمعاوية بن ابى سفيان روزى به عقيل بن ابيطالب گفت اگر ترا حاجتى باشد بگو ؟\r\nعقيل گفت : كنيزكى را به چهل هزار در هم مىفروشند و اين مبلغ را ندارم اگر\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nدر مقام انفاذ حاجتى آن را به من بده .\r\nمعاويه از روى مزاح گفت : تو كه نابينائى چنين كنيزى را براى چه مىخواهى ؟ در كنيزى كه پنجاه در هم ارزد كفايت است .\r\nعقيل گفت : آن را براى اين خواهم كه فرزندى آورد كه چون او را به خشم آورى با شمشير گردنت را بزند .\r\nمعاويه گفت : قصدم از اين سخن مزاح بود ، پس چهل هزار در هم را شمرد و به عقيل تقديم نمود و عقيل كنيزك را خريد و پس از عقيل مسلم كه به سن هيجده رسيد به معاويه گفت مرا در مدينه مزرعه‌اى است كه آن را به صد هزار در هم خريده‌ام ، اكنون آن را به تو مىفروشم .\r\nمعاويه گفت : آن را از تو خريدم ، پس قيمت آن را پرداخت و سپس به عمّالش نوشت كه آن زمين را متصرّف شوند حضرت امام حسين عليه السّلام كه اين را شنيديد به معاويه نوشتند : پسرى از بنى هاشم تو را بفريفت و زمينى را كه مالك نبود بفروخت ، تكليف آن است كه زمين را به ما واگذارى و پول خود را از او بستانى .\r\nمعاويه مسلم را خواند و نامه حضرت را به او نشان داد و گفت : مال ما را پس بده و زمين را بستان .\r\nمسلم خشمناك شده و گفت : نخست با اين شمشير سرت بردارم و سپس زر بشمارم .\r\nمعاويه خنديد و گفت : به خداى سوگند اين همان سخن باشد كه آن روز عقيل به من گفت و نامه‌اى خدمت امام عليه السّلام نوشت كه زمين را به شما باز گذاشتم و از آنچه به مسلم دادم نيز صرف نظر كردم .\r\nمؤلف گويد :\r\nدر مناقب ابن شهرآشوب است كه در جنگ صفّين حضرت امير المؤمنين حضرت امام حسن و امام حسين عليهما السّلام و عبد اللّه بن جعفر و مسلم بن\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nعقيل را در ميمنه لشگر قرار دادند .\r\nاين جنگ در محرم سال 37 هجرى قمرى واقع شده و با توجه به اين نكته كه عمر شريف جناب مسلم بن عقيل سلام اللّه عليه در وقت شهادت 28 سال بوده هنگام اين جنگ سن مباركش 16 سال و دو ماه بوده چنانچه سيّد الشهداء عليه الصلاة و السلام در اين جنگ از سن مباركشان 34 سال و پنجاه و پنج روز گذشته بود .\r\n\r\nنامه نوشتن حضرت خامس آل عبا عليه السّلام براى اشراف بصره و دعوت ايشان براى نصرت خود\r\nهمان طورى كه ذكر شد حضرت امام حسين عليه السّلام پس از دريافت نامه‌هاى اهل كوفه جناب مسلم بن عقيل را به عنوان نائب خود به جانب كوفه گسيل داشتند ، قبل از فرستادن وى جواب نامه‌ها را نوشته و با هانى بن هانى و سعيد بن عبد اللّه ارسال داشتند .\r\nبهرحال امام عليه السّلام امر فرمودند كه قيس بن مسهر صيداوى و عمارة بن عبد اللّه السّلولى و عبد الرحمن بن عبد اللّه الارحبى همراه جناب مسلم بن عقيل سلام اللّه عليه روانه شوند و در ضمن نامه‌اى به اشراف و بزرگان بصره همچون : مالك بن مسمع البكرى و منذر بن الجارود العبدى و مسعود بن عمرو و احنف بن قيس و قيس بن هيثم و يزيد بن مسعود النهشلى و عمرو بن عبيد اللّه بن معمر بدين مضمون مرقوم فرمودند :\r\nامّا بعد : فانّ اللّه اصطفى محمّدا صلّى اللّه عليه و آله على خلقه و اكرمه بنبوّته ، و اختاره لرسالته ، ثمّ قبضه اللّه عليه صلّى اللّه عليه و آله و قد نصح لعباده و بلغ ما ارسل به صلّى اللّه عليه و آله و كنّا اهله و اوليائه و اوصيائه و ورثته و احق النّاس بمقامه فى النّاس ، فاستأثر علينا قومنا بذلك فرضينا و كرهنا الفرقة و اجبنا العافية و نحن نعلم انّا احقّ\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nبذلك ( استحق المستحق علينا ) فمن تولّاه و قد بعثت اليكم رسولى بهذا الكتاب و انا ادعوكم الى كتاب اللّه و سنّة نبيّه صلّى اللّه عليه و آله و سلّم ، فانّ السّنّة قد اميتت و انّ البدعة قد احييت و ان تسمعوا قولى و تطيعوا امرى اهدكم سبيل الرّشاد و السّلام عليكم و رحمة اللّه .\r\nيعنى خداوند متعال جدّ بزرگوار من محمّد مصطفى را از جمله كائنات برگزيد و به رسالت گرامى داشت تا مردمان را بذل نصيحت فرمود و ابلاغ رسالت نمود و چون به جوار رحمت حقّ پيوست وصايت و ميراث خود بما كه اهل بيتش هستيم واگذاشت ، پس قومى حق ما را برده و امور را بدست گرفتند و ما به جهت آنكه فتنه برنخاسته و خون‌ها ريخته نشود ساكت نشستيم ، اكنون اين نامه را به سوى شما نوشته و شما را به سوى خدا و رسولش مىخوانم چه آنكه سنّت و شريعت نابود گشت و بدعت زنده شد و اگر دعوت مرا اجابت كنيد و امر من را اطاعت نمائيد شما را از طريق ضلالت بگردانم و به راه راست هدايت كنم و السّلام .\r\nسپس نامه را به سليمان كه كنيه‌اش ابو رزين بود دادند و وى را به طرف بصره روانه فرمودند .\r\n\r\nرسيدن نامه خامس آل عبا عليه السّلام بدست يزيد بن مسعود نهشلى و سخنرانى وى براى اشراف\r\nپس از آنكه ابو رزين نامه امام عليه السّلام را به دست يزيد بن مسعود داد و وى از مضمون آن مطّلع شد مردم بنى تميم و بنى حنظله و گروه بنى سعد را طلب فرمود و انجمنى تشكيل داد و سپس آغاز سخنرانى نمود و گفت :\r\nاى قوم : مرا در ميان خود چگونه يافتيد ؟\r\nگفتند : به خدا سوگند كه تو همواره خيرخواه و پشتوانه ما بوده و اسباب شرف و باعث افتخار و سربلندى ما بوده‌اى ، انت و اللّه فقرة الظّهر و اصل الفخر .\r\nفرمود : من شما را امروز در اين انجمن گرد آورده‌ام كه با شما مشورت كرده و\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nاز شما استعانت جويم .\r\nجملگى گفتند : مطلب خود را بيان كن ، آنچه از دستمان برآيد در نصرت و يارى تو كوتاهى نكرده و از آن مضايقه نخواهيم نمود .\r\nابن مسعود فرمود : اى ياران ، معاويه مرد و جان به مالك دوزخ سپرد و بدين ترتيب اركان ظلم و ستم خراب شد ، اكنون يزيد شارب خمر و مايه هرفسق و فجور مدّعى خلافت برمسلمين شده ، سوگند به ذات اقدس الهى كه جهاد با اين گبرزاده پليد بدگهر در راه دين افضل است از جهاد با مشركين .\r\nسپس به مدح و منقبت سرور آزادگان پرداخت و گفت :\r\nاى مردم ، اين است شاه سرافراز و ماه خطّه حجاز حضرت ابا عبد اللّه و پسر رسول خدا و نسل ذبيح اللّه و نجل خليل اللّه و ذريّه نجى اللّه و باقىمانده صفى اللّه كه شرافت اصل و طهارت نسل و پاكى طينت و صافى سريرت و علوّ همت و سموّ رتبت و وجاهت عقل و وفور علم و فضل و ظهور حلم و خلق عظيم و جود جسيم و صفاى ظاهر و سيماى زاهر و عدل كامل و بذل شامل دارد اولى الناس به خلافت او است .\r\nاى مردم از جاده نورانى حقّ قدم نكشيد و در بيابان بطلان گمراه نگرديد و در تيه ضلالت قرار نگيريد در روز جمل اگر صخر بن قيس اسباب خذلان شما گشت بيائيد امروز خود را از آن خسران و خذلان بيرون آريد ، پسر پيغمبر و نور ديده حيدر و سرور سينه فاطمه اطهر را يارى و در ركاب ظفر اثرش جان نثار كنيد و نبايد در نصرتش تقصير نمائيد كه مقصّر در يارى حضرت شهريارى او مورث ذلّت و خوارى در اولاد و ذرارى وى خواهد شد و نسلش منقرض خواهد گشت .\r\n سر چه متاعى است در راه دوست * بار گرانى است كشيدن به دوش \r\nاينك من لباس حرب برخود تنگ پوشيدم ، زره حراست در برو سپر صبر برسر گرفتم . اين است نيّت من ، اكنون منتظر جواب شما مىباشم ، خدا شما را\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nرحمت كند ، جواب شافى و وافى بدهيد\r\nجواب حضّار در انجمن\r\nابتداء بنو حنظله آغاز سخن كرده و گفتند :\r\nاى بزرگ ملّت و سرور جماعت و اى پناه دولت : ما خدنگ‌هاى كمان توئيم و رزم‌آزمودگان عشرت توئيم اگر ما را از كمان گشاد دهى برنشان زنيم و اگر برقتال فرمان دهى نصرتت كنيم ، چون به درياى آتش زنى واپس نمائيم و چندان كه سيلاب بلاء برتو رو كند روى نتابيم بلكه با شمشيرهاى خود به نصرت تو آمده و جان و تن را در پيش تو سپر سازيم .\r\nو اللّه در هيچ بحر حرب غوطه نخواهى خورد مگر آنكه ما را همراه خود خواهى ديد و در شدائد دچار نخواهى گشت مگر آنكه ما را با شمشير آتشبار از عقب خود خواهى ديد .\r\nشعر\r\n تمام اهل قبيله ستاده چاكروار * بهرچه حكم كنى نافذ است فرمانت \r\nسپس بنو تميم با اخلاص تمام و غير قابل توصيف به سخن آمده و اظهار متابعت و مطاوعت نموده و زمام انقياد خود را بدست ابن مسعود سپرده و گفتند :\r\nهروقت ما را از براى هرمطلبى بطلبى جان را نثارت مىكنيم .\r\nبنو سعد بن يزيد ندا در دادند كه اى ابا خالد : نزد ما هيچ چيز مبغوض‌تر از مخالفت با تو نيست و هرگز از فرمان تو سرپيچى نخواهيم نمود ، صخر بن قيس ما را به ترك قتال مأمور ساخت و هنر ما در ما مخفى و مستور ماند ، اكنون لحظه‌اى ما را مهلت بده تا با يكديگر مشورت كنيم ، پس از آن صورت حال را به عرض رسانيم .\r\nاز پس ايشان بنو عامر بن تميم شروع به سخن نموده و گفتند :\r\nما فرزندان پدران تو بوده و خويشان و هم‌سوگندان تو مىباشيم ، خوشنود\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nنشويم از آن‌چه تو را به غضب آورد و ما رحل اقامت نيفكنيم در جائى كه ميل تو روى به سفر آورد ، دعوت تو را حاضر اجابتيم و فرمان تو را ساخته اطاعتيم .\r\nابو خالد گفت : اى بنو سعد اگر گفتار شما با كردارتان راست آيد خداوند پيوسته شما را حفظ نموده و مشمول نصرتش قرار دهد .\r\n\r\nجواب نامه خامس آل عبا عليه السّلام به وسيله يزيد بن مسعود\r\nابو خالد چون برمكنون خاطر آن جماعت مطّلع شد نامه‌اى مستمندانه محضر خامس آل عبا عليه السّلام بدين مضمون نوشت :\r\nبسم اللّه الرّحمن الرّحيم\r\nنامه شما به من رسيد و برمضمونش آگاه شدم و دانستم كه مرا به سوى اطاعت خود دعوت و به يارى خويش طلب فرموده‌اى خداوند متعال جهان را از عالمى كه كار را به نيكوئى انجام دهد خالى نگذارد ، شما حجّت خدائيد برخلق و امان و امانت او در روى زمين هستيد و شما شاخه‌هاى زيتونيّه احمدى بوده و آن درخت را اصل رسول خدا صلّى اللّه عليه و آله بوده و فرعش شما مىباشيد ، اكنون به فال نيك بسوى ما سفر كنيد كه من گردن بنو تميم را در خدمت شما خاضع داشته و چنان در طاعت و متابعت شما شائق گماشتم كه شتر تشنه مر آبگاه را و قلاده طاعت شما را در گردن بنو سعد انداختم و گردن ايشان را براى خدمتتان نرم و خاشع ساختم و طوائف ما از بنى سعد و بنى تميم تماما مشتاق لقاى شما و طالب ديدار جمال دل‌آراى شما هستند .\r\n اگر چشم دلت در هواى دين ما است * بيا كه جان به ره انتظار در تن ما است\r\nنهاده‌ايم سر خويشتن به راه وفا * كه بار حق عزيزان و بال گردن ما است \r\nعريضه ابن مسعود كه به سلطان دنيا و آخرت رسيد در حق وى دعاء خير نمود و فرمود :\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nخدا تو را در روز وحشت ايمن دارد و در روز تشنه‌كامى سيراب فرمايد .\r\nصاحب روضة الصّفا مىنويسد : حضرت خامس آل عبا عليه السّلام به اهل بصره نوشتند كه من از مكّه معظّمه عزيمت كوفه نمودم بايد شيعيان و يك‌رنگان من در آنجا حاضر شوند كه مجمع جيوش و سپاه آنجا است .\r\nصاحب رياض القدس مىگويد : اهل بصره انتظار مقدم پادشاه حجاز را داشتند و ديده به راه انتظار باز و خبر نشدند كه حضرت در كربلاء محصور شده و راه را تنگ به عزم جنگ برآن حضرت گرفتند چون خبردار شدند كه آن جناب پنج و شش روز است با بنه و اساس و عون و عباس و عيال و اطفال به كربلاء رسيده و محصور كوفيان شده .\r\nمرحوم سيّد مىفرمايد : يزيد بن مسعود از ورود موكب مسعود حضرت به كربلاء مطّلع شد تجهيز سپاه نمود اهل قبائل و طوائف جنود و جيوش احزاب اعراب را مكمّل و مسلح ساخت ، شيران صف‌شكن و دليران شيرافكن قريب دوازده هزار تن به مدد و نصرت محبوب القلوب مرد و زن آراست .\r\nآه ، ثم آه ، فلمّا تجهّز المشار اليه للخروج بلغه قتل الحسين عليه السّلام .\r\nيا رب مكن اميد كسى را تو نااميد .\r\nاين جوان مرد بافتوّت عازم كربلاء بود ، عربى رسيد گفت امير به كجا مىروى برگرد و رنج راه به خود مده ، حسين را در غريبى سر بريدند ، تن پاكش به خاك و خون كشيدند ، به روى نازنينش آب بستند ، دلش از هجر فرزندان شكستند .\r\nيزيد بىاختيار شده گفت : خدا دهانت را بشكند اين چه خبرى است كه مىگوئى ، خدا مكند يك موئى از سر مولى الكونين كم بشود و الّا بقرت بطنى ( شكم خود را مىدرم )\r\nابن مسعود به سر راه آمد عربى ديگر رسيد پرسيد از كجا مىرسى ؟\r\nگفت : امير چه بگويم .\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n خود چه گويم آن‌چه از اين ديده‌تر ديده‌ام * راستى پرسى ز من غوقاى محشر ديده‌ام\r\nاز براى قتل يك تن در زمين كربلاء * كوه و صحراء دشت و هامون پر ز لشگر ديده‌ام\r\nزينت عرش خدا را ديده‌ام فرش زمين * از كواكب در بدن زخمش فزون‌تر ديده‌ام\r\nفاش گويم بهر قتل شاه مظلومان حسين * خنجر برّان بدست شمر كافر ديده‌ام\r\nاز سرش پرسى بود اكنون به نوك نيزه‌ها * وز تنش پرسى به خاك تيره همسر ديده‌ام\r\nگر ز پا دارى عبّاس جوان جويا شوى * دستهاى او جدا از جسم اطهر ديده‌ام\r\nگر ز اكبر پرسى اندر پيش چشم شاهدين * پاره پاره جسم او از پيش خنجر ديده‌ام\r\nدختران بوتراب اندر شترها بىنقاب * سر برهنه ، پا برهنه ، خوار و مضطر ديده‌ام\r\nآه واويلا كه از دست جفاى ساربان * دست شاه دين جدا از جسم انور ديده‌ام \r\nيزيد بن مسعود از شنيدن اين خبر دهشت‌زا سخت محزون و مغموم گرديد و از حرمان اين سعاوت پيوسته جزع مىنمود .\r\nبارى احنف بن قيس كه يكى ديگر از اشراف بصره بود به مقتضاى دوستيش با امويان و ابن زياد عريضه‌اى منافقانه براى آن سرور فرستاد كه مضمونش اين بود :\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nامّا بعد : فاصبر فانّ وعد اللّه حق و لا يستخفنك الذين لا يوقنون « 1 »\r\nتمام رؤساى بصره نامه‌هاى آن حضرت را پنهان و از ابن زياد مخفى نمودند مگر منذر بن الجارود كه بحريّه دخترش در خانه عبيد اللّه بود ، وى از حيله عبيد اللّه مخذول بينديشيد ، از بيم نامه را نزد وى برد و آن لعين سليمان را گرفته آن شب كه صبحگاهش به كوفه مىرفت او را به دار آويخت و به قولى گردن زد در آن هنگام زنى شيعه كه او را ماريّه بنت سعد يا بنت منقذ مىگفتند شيعيان بصره در خانه‌اش انجمن داشتند يكى از ايشان به نام يزيد بن ثبيط ( ثبيت ب خ ) از قبيله عبد القيس كه ده پسر داشت مصمّم خدمت حضرت ابا عبد اللّه الحسين عليه السّلام شد و در خانه آن زن قصد و عزيمت خود را با ياران گفت .\r\nايشان گفتند : عبيد اللّه كسان برراهها گذاشته از آنها برتو بيم داريم .\r\nگفت : چون به راه افتادم اينان را كسى نشمارم با عبد اللّه و عبيد اللّه پسران خود آهنگ خدمت آن جناب نمود در ابطح ( جنوب مكّه ) وارد و محرم كعبه حضور آن قبله عالميان شد ، و چون سعادت نصيبش شد ملازم ركاب بود تا در كربلاء با هردو پسرش به درجه شهادت رسيد .\r\n\r\n\r\n","description":"","footnote":"\r\n( 1 ) - سوره روم آيه ( 60 )\r\n","page_name":" 107 ","page_number":107},
  {"content":"\r\n\r\n\r\nفصل هفتم\r\n\r\nحركت حضرت مسلم بن عقيل به جانب كوفه\r\nقبلا گفتيم چون نامه‌هاى كوفيان غدّار و مكّار بطور متواتر و متناوب به آن حضرت رسيد و گاهى در يك روز تعداد آنها به ششصد تا مىرسيد و مضمون تمام آنها اين بود كه ما امام و پيشوا نداريم و از ظلم و ستم بنى اميّه به تنگ آمده و ايشان را نمىخواهيم از اين‌رو برما منّت گذارده و به شهر ما قدم‌رنجه فرما و با قدوم همايونت به اين ستم‌ها و ظلم‌ها خاتمه بده .\r\nو پيوسته حضرت در رفتن كوفه تعلّل مىورزيدند تا به گفته مورخين تعداد نامه‌ها به دوازده هزار نفر رسيد و حضرت تمام را در خورجينى ريخته و محفوظ نگه داشته تا اگر از آن جناب سؤال شد براى چه به كوفه آمده‌اى آنها را نشان داده و بفرمايند موجب آمدن دعوت اهل كوفه بود و اين نامه‌ها شاهد براين ادّعاء مىباشند .\r\nبهرصورت وقتى اصرار اهل دغا و پافشارى آن مردم بىوفا از حدّ فزون شد قبله ارباب وفا و سلطان سرير حشمت و جاه حضرت اقدس مسلم پاكيزه‌كيش را پيش طلبيد .\r\n مر او را به رفتن اشارت نمود * سراى دلش را عمارت نمود \r\nفرمود : اى پسر عمّ مكرّم بايد در اين راه آن‌قدر بلندهمّت باشى كه شهادت را در خود آشكارا ببينى چنانچه من از بشره تو علائم و امارات شهادت را مشاهده مىكنم .\r\nيابن عم ارجو اللّه ان يوصلنى و ايّاك الى ما نريد و يرفعنا الى درجة الشّهادة .\r\nاى پسر عم از پروردگار اميد دارم كه ما را به آن مقامى كه مىخواهيم يعنى مقام\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nقرب و جوارش برساند و اميد دارم كه حق تعالى من و تو را به درجه شهادت كه اعلى درجات قرب است برساند .\r\nپس گريه راه گلو حضرت را گرفت ، مسلم را پيش كشيد و در بغل گرفت و دست بگردنش انداخت و بكى و بكى مسلم بكاء عاليا ، هردو با صداى بلند همچون ابر بهارى گريستند ، ياران و جوانان از اينحال متأثر شده ، ايشان نيز بناى شيون و زارى را گذاردند و صحنه‌اى دلخراش و غم‌افزا آفريدند .\r\nوداع جناب مسلم بن عقيل سلام اللّه عليه با سلطان سرير ولايت خامس آل عبا صلوات اللّه و سلامه عليه\r\nپس از آنكه حضرت خامس آل عبا صلوات اللّه و سلامه عليه جناب مسلم را مأموريت رفتن به كوفه دادند وى از خدمت آن سرور بيرون آمد و در گوشه‌اى نشست همچون باران بهارى شروع به گريه و بيقرارى نمود ، گفتند : اى غرّه پيشانى آل عقيل چرا مويه مىكنى ؟\r\nفرمود : از مفارقت نور ديده پيغمبر و سرور سينه فاطمه اطهر كه مدّتها در زير سايه‌اش بودم و پاىبند رشته محبّتش هستم اكنون مىروم و مىترسم كه ديگر او را نبينم .\r\n مىروم از سر حسرت بقفا مىنگرم * خبر از پاى ندارم كه زمين مىسپرم\r\nمىروم بيدل و بىيار يقين مىدانم * كه من بيدل و بىيار نه مرد سفرم\r\nپاى مىپيچم و چون پاى سرم مىپيچد * بار مىبندم و از بار فروبسته‌ترم \r\nعاقبت به موجب فرمان همايونى امام عليه السّلام تدارك سفر ديد و سپس به جهت وداع آل عقيل و اهل و عيال خود به خانه آمد همه را ديدن نمود و با همگى\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nخداحافظى كرد .\r\n چو بلبل ز دل ناله بيناد كرد * وداع گل و سرو شمشاد كرد\r\nچو در برگ‌ريزان ز آسيب باد * خروشى بمرغان گلشن فتاد \r\nدو مرتبه به جهت وداع و خداحافظى آمد و خود را برقدم‌هاى مبارك امام انداخت و از روى حسرت پاى مباركش را بوسيد همان طورى كه جبرئيل عليه السّلام پاى آن سرور را بوسيد و دست آن سرور را بوسيد چنانچه پيامبر خدا صلّى اللّه عليه و آله و فاطمه زهراء عليها السّلام آن را بوسه و گريان عرض كرد :\r\nآقا جان به موجب فرموده خود اين وداع باز پسين است معذورم دار مىخواهم توشه كامل از جمال مهر مثالت بردارم .\r\n وداعت مىكنم جانا وداع آخرين اى دل * ز كويت مىروم وز غصّه دارم قصّه مشكل\r\nندارم طاقت غربت ، ندارم تاب مهجورى * عجب دردى است بىدرمان عجب كارى است بىحاصل\r\nبود حاصل مراد من گرت بينم ولى ديدن * چسان آيد ز مهجورى به خون آغشته زير گل \r\nامام عليه السّلام به گريه درآمد ، مسلم را نوازش بسيار فرمود و درباره‌اش دعاء خير نمود ، مسلم از محضر مبارك امام عليه السّلام مرخص شد و آستانه را بوسيد با چشم گريان پا به حلقه ركاب نمود و به طرف مدينه و از آنجا به جانب كوفه رهسپار گرديد ، شهزادگان و جوانان آل عقيل از مشايعت و بدرقه مسلم برگشته و ديگر آن جناب را نديدند و مسلم نيز آنها را نديد .\r\nرفتن حضرت مسلم بن عقيل عليه السّلام به كوفه از طريق مدينه منوّره\r\nچون جناب مسلم بن عقيل سلام اللّه عليه از حضرت ابا عبد اللّه عليه السّلام رخصت\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nطلبيد و به نيابت از طرف آن حضرت عازم رفتن شد سه نفر از رسولان كوفه كه عريضه اهل كوفه را آورده بودند بنام‌هاى : عماره و عبد الرحمن و قيس به فرمان امام عليه السّلام مسلم را همراهى نمودند و مسلم و همراهان از طريق مدينه منوّره راهى كوفه گرديدند و به فرموده مفيد در ارشاد وقتى جناب مسلم به مدينه رسيد در مسجد رسول خدا صلّى اللّه عليه و آله نماز گذارد و سپس قبر مطهّر حضرت را زيارت نمود و پس از آن به منزل خود رفت و اهل بيت و دوستان خويش را وداع كرده و بيرون آمد .\r\nمرحوم شيخ مفيد در ارشاد مىفرمايد :\r\nجناب مسلم دو نفر را به منظور دليل راه اجير نمود و از مدينه بيرون آمد و به طرف كوفه حركت نمودند دو نفر راهنما راه را گم كرده از بيراهه رفتند و چون مسافت زيادى را در بيابان خشك و بىآب طب نمودند تشنگى مفرطى برآنها غالب شد به طورى كه از رفتار بازايستاده حتّى قدرت حرف زدن نيز از آنها سلب شد و رفته رفته حالشان سخت گرديد و بالاخره بواسطه تشنگى بىحدّ هلاك شدند ولى حضرت مسلم سلام اللّه عليه خود را به جاده رساند و پس از قطع مقدارى از مسافت خود را به منزلى معروف به « مضيق » رساند كه در آنجا آب بود ، حضرت در آنجا فرود آمد و رفع تشنگى نمود و عريضه‌اى مشتمل برآنچه واقع شده بود نوشت و به قيس بن مسهر صيداوى داد كه در مكّه آن را محضر امام عليه السّلام برساند .\r\nمضمون نامه اين بود :\r\nمن با دو راهنما از مدينه به جانب كوفه حركت كرديم و چون راه را گم كرديم در بيراهه واقع شده و هرچه رفتيم به آب نرسيديم ، دو راهنما در اثر تشنگى و عطش مفرط هلاك شدند ولى من خود را توانستم به منزلى معروف به « مضيق » كه در آن آب بود رسانده و رفع عطش كنم و اين نامه را از اينجا محضر مبارك شما\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nفرستادم و چون هلاك اين دو راهنما را به فال بد گرفتم لذا متمنّى است اگر رأى جهان‌آراى شهريارى باشد ما را از اين سفر معاف داشته و ديگرى را به آن گسيل دارند و السّلام .\r\nپس از آنكه نامه به امام عليه السّلام رسيد در جواب نامه مرقوم فرمودند :\r\n« بسم اللّه الرّحمن الرّحيم »\r\nامّا بعد :\r\nاى پسر عمّ از نامه تو تنها اين را فهميدم كه جبن و ترس به تو رسيده ، به آنجائى كه تو را مأمور نمودم برو .\r\nپس از آنكه نامه امام عليه السّلام به جناب مسلم رسيد و آن را خواند به ياران گفت :\r\nبه خدا سوگند من به جان خود نترسيدم بلكه از اين فال ادبار حال مولايم را استنباط كرده ترسيدم اين حادثه مقدمه براى نتيجه بدى باشد و گرنه من چگونه سر از حكم مولايم كه مالك رقاب عالميان است بيرون مىكنم .\r\nشعر\r\n نتابم سر ز فرمانش به تيغم گر زند هردم * مرا عيد آن زمان باشد كه قربان رهش گردم \r\nفورا از آن منزل حركت نمود روبراه نهاد و همچنان مىرفت .\r\nدر تاريخ الفتوح ( ترجمه تاريخ اعثم كوفى ) آمده است كه :\r\nمسلم در اثناء راه مردى را ديد كه شكار مىكرد و آهوئى بگرفت و بيانداخت و بكشت ، مسلم آن حال را به فال نيكو گرفت و گفت :\r\nانشاء اللّه دشمنان خويش را مىكشم و خوار و ذليل مىنمايم .\r\n\r\nورود حضرت مسلم سلام اللّه عليه به كوفه و وقايع و حوادث در آن\r\nچون حضرت مسلم بن عقيل سلام اللّه عليه به نيابت حضرت ابا عبد اللّه\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nالحسين عليه السّلام روى به كوفه نهاد همه‌جا طى طريق مىنمود تا به آن شهر رسيد و بدون اينكه كسى را خبر دهد به شهر وارد گرديد .\r\nبرخى از مورخين همچون ابن اثير در كامل برآنند كه حضرت مسلم در به دو ورود به منزل مختار بن ابى عبيده ثقفى وارد شد و بعضى ديگر گفته‌اند كه در منزل سليمان بن صرد خزاعى فرود آمد و به گفته صاحب حدائق الانس بين اين دو گفتار تهافت و تنافى نيست زيرا ممكنست ابتداء آن جناب در منزل سليمان وارد و سپس به خواهش مختار به خانه او منتقل شده باشد .\r\nبهرصورت رفته رفته دوستان و شيعيان خبر شدند به زيارت آن جناب آمده و بيعت كردند و روز به روز به تعداد گرويدگان افزوده مىشد تا جائى كه در اندك زمانى نفرات بيعت‌كنندگان به هيجده هزار نفر رسيد و رئيس ايشان سليمان بن صرد خزاعى بود كه از جمله اصحاب نبىّ صلّى اللّه عليه و آله و امير المؤمنين محسوب مىشد .\r\nو نيز مسيّب بن نجيّه فزارى و عبد اللّه بن سعيد بن نفيل ازدى و رفاعة بن شدّاد بجلّى و عبد اللّه بن دال تميمى و عابس بن شبيب شاكرى و حبيب بن مظاهر اسدى و مسلم بن عوسجه و ابو تمامه صيداوى و مختار بن ابو عبيدة ثقفى و امثال ايشان كه جملگى از اعيان و اشراف بوده و صاحبان شمشير و ايل و قبيله بودند .\r\n\r\nسخنرانى برخى از اعيان و اشراف كوفه در حضور جناب مسلم بن عقيل سلام اللّه عليه\r\nدر مقتل ابو مخنف است كه چون عابس بن شبيب شاكرى خدمت جناب مسلم بن عقيل سلام اللّه عليه مشرف شده و نامه اميدبخش حضرت ابا عبد اللّه الحسين عليه السّلام را ديد از جا برخاست و حمد و ثناى الهى بجا آورد و سپس درود برحضرت رسالت پناهى فرستاد و بعد رو به جانب جناب مسلم نمود و عرض كرد : فدايت شوم من از دلهاى مردم كوفه و مكنون قلبى ايشان اطّلاعى ندارم كه تا بچه\r\n\r\n","description":"","footnote":"","page_name":" 113 ","page_number":113},
  {"content":"\r\n\r\nحدّ ارادت و اخلاص دارند ولى از ما فى الضمير خود خبر مىدهم كه منافق نيستم آن‌چه در زبان دارم با دلم موافقت دارد .\r\nشعر\r\n بر آنم كه چون خاك پاى تو باشم * تو شاه من و من گداى تو باشم\r\nبهرجا روى در پى صيد دلها * چو نقش قدم در قفاى تو باشم \r\nبا اين شمشير خون‌ريز آن‌قدر از اعداء و دشمنانت بكشم و در خون بكشم تا خدا را ملاقات كنم .\r\nسپس حبيب بن مظاهر از جا برخاست و رو كرد به عابس و فرمود :\r\nاى برادر تو حق گفتار اداء كردى خدا ترا رحمت كند انا و اللّه على مثل ذلك من كه حبيب بن مظاهرم به ذات پاك ايزد يكتا به همين منوال عمل خواهم نمود .\r\nبهرصورت اهل كوفه دسته دسته مىآمدند و با جناب مسلم بيعت نموده و اظهار متابعت مىكردند و چون برمىگشتند هركس به فراخور حال و به حسب رتبه و مقام خود هدايا و تحفه‌هائى كوچك و بزرگ محضر آن حضرت مىفرستاد و آن جناب اصلا قبول نمىنمود و از نان احدى تناول نمىفرمود بلكه از مال خويش گذران مىكرد .\r\nكلام مرحوم صدر الدين قزوينى در كتاب رياض القدس در توصيف حضرت مسلم بن عقيل سلام اللّه عليه\r\nمرحوم صدر الدين قزوينى عطّر اللّه مرقده در كتاب رياض القدس كه كتابى است بسيار نورانى در تعريف و توصيف جناب مسلم بن عقيل سلام اللّه عليه چنين مىنويسد .\r\nحكماء گويند رسول پادشاه زبان پادشاه است هركه خواهد عنوان ضمير و ترجمان دل كسى را بداند از گفتار و كردار فرستاده او معلوم كند لهذا در باب\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nارسال رسول تأكيد بسيار و مبالغه بىشمار نموده‌اند ، بايد رسول داناترين قوم و فصيح‌ترين مردم باشد در اطوار و افعال ممتاز باشد ، اسكندر ذو القرنين را رسم آن بودى كه تغيير لباس مىنمود و خود به رسالت مىرفت و مىگفت\r\n هژبرانى كه شير شكارند * پيام خود به پاى خود بيارند \r\nو بزرگى در اين باب گفته :\r\n فرستاده بايد كه دانا بود * به گفتن دلير و توانا بود\r\nاز او هرچه پرسند گويد جواب * به نوعى كه باشد طريق صواب \r\nاز اين بيانات جلالت قدر و عظمت شأن جناب مسلم بن عقيل عليه السّلام مفهوم و معلوم مىگردد كه پادشاه دنيا و آخرت از ميان اقرباء و نزديكان او را به رسالت و سفارت و نيابت به جانب كوفه فرستاد . مسلم در دين‌دارى مسلّم و در تقوى و پرهيزكارى بىسخن بود ، حضرت هم در فرمان نيابت خاص وى او را به تعريف چند اختصاص داده كه :\r\nثقة الحسين است ، امين است ، برادر من است ، ابن عمّ من است ، عالم است ، عادل است ، فاضل است ، عامل است ، و كان رضوان اللّه عليه صهرا لامير المؤمنين على عليه السّلام با اين همه علوّ مراتب و سموّ مناصب داماد شاه اولياء على المرتضى بود ، رقيّه خاتون عيال آن بزرگوار بود و كان رضى اللّه عنه شجاعا ، در شجاعت بىبدل و در رشادت ضرب المثل بود و كان يأخذ الرّجل بيده فيرمى فوق البيت با دست پر قوت مردان باجسامت را مىگرفت از صحن خانه به سطح بام مىانداخت .\r\n شجاعى مشت او پولاد بودى و تنش جوشن * سرش خود نگاهش تير و ابروش پرندآور \r\nمردم كوفه آن قد و قامت و آن هيكل بااستقامت مىديدند برخود مىلرزيدند ، مىگفتند : الحق اين شخص باجلالت شايسته نيابت است ، پس به روايت ابى مخنف هيجده هزارى بيعت كردند و جعلوا له حجابا و بوّابا از براى آن بزرگوار\r\n\r\n","description":"","footnote":"","page_name":" 115 ","page_number":115},
  {"content":"\r\n\r\nحاجب و دربان معين كردند كه مردم بيگانه را از دخول و خروج ممانعت نمايد جز اخيار و ابرار را در آن دربار بار ندهد ، مسلم بن عوسجه اسدى به دربانى سرافراز گشت و ابو تمامه صيداوى به خزانه‌دارى ممتاز شد همچنين هركارى را به سركارى و هرشغلى را به ديندارى معوّض نمودند ، ما يحتاج لشگر از سلاح و از دروع و جنّه و سهام و اسنّه فراهم كردند ، سالار و سپه‌دار تعيين كردند ، فرسان نامور و وجوه شيعه گرد آمدند از هيجده هزار الى صد هزار در گرد آن سرور جمع آمدند و بعد عريضه خدمت حضرت شاهنشاهى و نور ديده رسالت پناهى عرضه داشتند كه قربانت كارها ساخته و امورات به نظم پرداخته خاك قدم نائب خاص تو را كحل الجواهر ديده خود ساختيم و قلّاده انقياد او را تماما به گردن انداختيم امروز كه وقت عريضه‌نگارى است صد هزار شمشيرزن مكمّل و مسلّح در زير بار بيعت و اطاعت درآمده‌اند ، انّا معك مع مأة الف سيوف فلا تتأخّر .\r\n\r\nسخنرانى حاكم كوفه ( نعمان بن بشير ) در مسجد و اجتماع مردم\r\nمرحوم مفيد در ارشاد فرموده : وقتى خبر آمدن حضرت مسلم بن عقيل به كوفه و اجتماع مردم به دور وى به گوش نعمان بن بشير كه در آن زمان والى و حاكم كوفه بود رسيد برآشفت و دستور دد كه جار بزنند و مردم را براى اجتماع در مسجد كوفه دعوت كنند پس از گرد آمدن مردم در مسجد وى به منبر رفت و پس از حمد و ثنا گفت :\r\nاتّقوا اللّه عباد اللّه و لا تسارعوا الى الفرقة و الفتنة .\r\nاى بندگان خدا از حق تعالى بترسيد و پيرامون تفرقه‌اندازى و فتنه‌انگيزى نگرديد .\r\nفانّ فيها تهلك الرّجال و تسفك الدّماء و تغصب الاموال\r\nزيرا چون آتش فتنه شعله‌ور گشت و شرار شرارت بالا گرفت نفوس تلف\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nشده و اموال به تاراج مىرود .\r\nانّى لا اقاتل من لا يقاتلنى و لا اتى على من لم يأت علىّ\r\nالبتّه من كه نعمان اميرم با كسى نزاع و مقاتله ندارم و كسى كه برسر من نيايد من نيز برسرش نروم\r\nو لا انبّه نائمكم و لا اتحرّش بكم و لا آخذ بالقرف و لا الظّنّة و لا التّهمة\r\nو خفته شما را بيدار نمىكنم و شما را به جان يكديگر نمىاندازم و به تهمت و گمان بد كسى را نمىگيرم .\r\nو لكنّكم ان ابديتم صفحتكم لى و نكثتم بيعتكم و خالفتم امامكم\r\nو لكن اگر روى شما باز شود و بيعت خود را بشكنيد و با امامتان مخالفت كنيد .\r\nفو اللّه الّذى لا إله غيره لاضربنّكم بسيفى ما ثبت قائمه فى يدى\r\nقسم به خدائى كه غير از او معبود ديگرى نمىباشد البته شما را با شمشير خود خواهم زد مادامى كه دسته آن در دست من مىباشد .\r\nو لو لم يكن لى منكم ناصر ما انّى ارجوا ان يكون من يعرف الحقّ منكم اكثر ممّن يرديه الباطل .\r\nاگرچه در ميان شما ياورى نداشته باشم و اميدوارم آن كسانى كه در ميان شما حق را مىشناسند بيشتر از آنها باشند كه از جهت پيروى باطل هلاك مىشوند .\r\nپس عبد اللّه بن مسلم بن ربيعه حضرمى كه از جمله هواداران بنى اميّه بود از پاى منبر برخاست و گفت : اين رأى كه تو دارى ، رأى مستضعفين است چه خبر دارى كه در كوفه چه غوغا است ، آتشى افتاده كه شراره‌اش زبانه مىكشد .\r\nنعمان گفت : اگر از مستضعفين باشم در اطاعت خدا دوست‌تر دارم از آنكه غالب و قوى باشم در معصيت او اين بگفت و از منبر به زير آمد و مردم متفرّق شدند .\r\nعبد اللّه بن مسلم كاغذى به يزيد پليد نوشت و در آن ورود جناب مسلم بن\r\n\r\n","description":"","footnote":"","page_name":" 117 ","page_number":117},
  {"content":"\r\n\r\nعقيل سلام اللّه عليه و بيعت جمع كثيرى از مردم را به وى و ضعف و عدم قابليّت نعمان را براى حكومت كوفه تشريح نمود و خاطرنشان كرد اگر به كوفه احتياج دارى مردى كافى و كامل و سفّاك بفرست كه شهر را از گزند دشمن نگاه دارد و كاغذ ديگرى نيز عمر بن سعد ملعون به همين مضمون نوشت چنانچه جمعى ديگر از بداختران كوفه چنين نامه‌اى به يزيد روسياه نوشته و او را از واقعه اطّلاع دادند ، يزيد بعد از آگاه شدن از اوضاع كوفه و ورود جناب مسلم بن عقيل سلام اللّه عليه به آن جا سخت در فكر فرورفت و با سرحون « 1 » غلام معاويه كه نزد او و يزيد بسيار محبوب بود به مشورت نشست و پرسيد در اين كار چه بايد كرد ، حسين بن على قصد رفتن به كوفه را نموده و پيش از خود نائبش مسلم بن عقيل را به آنجا فرستاده و گروه انبوهى با او بيعت كرده و به وى پيوسته‌اند از طرفى ديگر حاكم كوفه يعنى نعمان بن بشير توانائى اداره كوفه و قلع و قمع دشمن را ندارد صلاح براى خاموش كردن اين غائله چيست ؟\r\nسرحون كه با عبيد اللّه بن زياد رفاقت كامل داشت گفت :\r\nاى امير اگر عهدنامه پدرت را ملاحظه كنى يقين دارم كه عبيد اللّه را به امارت كوفى مىفرستى وى تنها كسى است كه مىتواند به اين نابسامانىها سامان دهد .\r\nيزيد عهدنامه معاويه را بيرون آورد ديد كه معاويه در آن نوشته : كوفه و بصره را بايد تحت تصرف و حكومت ابن زياد قرار دهى زيرا ديگرى قابليّت حكومت اين دو شهر را ندارد .\r\nيزيد پس از ملاحظه عهدنامه مسلم بن عمرو باهلى را طلبيد فرمان حكومت اين دو شهر را به اين مضمون براى ابن زياد نوشت :\r\nاى پسر زياد دوستان و پيروان من از كوفه خبر داده‌اند كه پسر عقيل كوفه آمده و احزاب و عساكر فراهم كرده براى شقّ عصاى مسلمانان چون اين نامه را\r\n\r\n\r\n","description":"","footnote":"\r\n( 1 ) - وى غلامى رومى بود كه نزد معاويه بسيار معزّز و محترم بود و پس از معاويه از مقرّبان يزيد گرديد .\r\n","page_name":" 118 ","page_number":118},
  {"content":"\r\n\r\nخواندى درنگ مكن و سريع خودت را به كوفه برسان و مسلم را گرفته و او را به قتل رسان و يا از شهر اخراجش كن و بلائى برسرش بياور كه ديگر نام كوفه را برزبان نبرد و السّلام .\r\nنامه وقتى بدست ابن زياد نابكار رسيد در همان لحظه تهيه و تدارك كوفه رفتن را ديد فرداى آن روز از بصره بيرون آمد .\r\nدر بعضى از تواريخ است كه يزيد ناپاك از شام لشگر به مدد ابن زياد به كوفه فرستاد و در وقت ارسال با قرآن استخاره كرد اين آيه آمد : و استفتحوا و خاب كلّ جبّار عنيد « 1 »\r\n( در اين مبارزه هريك طلب فتح كردند و نصيب هرستمگر جبّار هلاكت و حرمان است ) .\r\nيزيد برآشفت و از روى غضب و عصبانيّت اين بيت را بخواند :\r\n اتوعدنى بجبّار عنيد * فها انا ذاك جبّار عنيد \r\n( آيا من را تهديد مىكنى كه ستمگر و لجوج هستم ، پس آگاه باش كه من همان ستمگر لجوج مىباشم ) .\r\nدو مرتبه استخاره كرد همان آيه آمد ، مرتبه سوّم استفتاح كرد همان آيه آمد ولد الزّناء قرآن را پاره كرد و گفت :\r\n اذا احياك ربّك يوم حشر * فقل يا ربّ مزّقنى يزيد \r\n( اى قرآن هنگامى كه در روز محشر پروردگارت به تو حيات داد ، پس بگو پروردگارا يزيد من را دريد و پاره نمود )\r\n\r\nحركت ابن زياد از بصره به سمت كوفه\r\nپس از آنكه يزيد پليد حكومت بصره و كوفه را به ابن زياد واگذار نمود و\r\n\r\n\r\n","description":"","footnote":"\r\n( 1 ) - سوره ابراهيم آيه ( 15 )\r\n","page_name":" 119 ","page_number":119},
  {"content":"\r\n\r\nفرمان قتل جناب حضرت مسلم بن عقيل سلام اللّه عليه را به وى تفويض نمود آن نابكار قبل از حركت به جانب كوفه به نظم و نسق بصره پرداخت از طرفى ديگر اشراف بصره كه از علاقمندان حضرت خامس آل عبا بوده و بينشان و بين حضرت نامه ردّوبدل شده بود نامه‌هاى حضرت را كه به ايشان فرستاده بودند از ترس آن مخذول سفّاك پنهان نمودند مگر منذر بن جارود كه دخترش بنام بحريه در خانه ابن زياد بود ، وى از حيله و سطوت آن خون‌ريز بينديشيد از بيم نامه حضرت را نزد ابن زياد برد و آورنده نامه كه سليمان بود را معرّفى كرد آن سفّاك سليمان را گرفته و شبى كه صبحگاهش به كوفه رفت آن مظلوم را به دار آويخت و به قولى گردن زد .\r\nبهرصورت چون مسلم بن عمرو باهلى پدر قتيبه وارد بصره شد عهد امارت كوفه و نامه يزيد به ابن زياد را تسليم وى نمود در حال امر به سفر نمود و برمنبر برآمد و اين خطبه را خواند :\r\nامّا بعد :\r\nو اللّه ما تقرن بى الصّعبة و لا يقعقع لى بالشنان و انّى لنكل لمن عادانى و سم لمن حاربنى قد انصف القارة من راماها ، يا اهل البصرة انّ امير المؤمنين و لّانى الكوفة و اناغاد اليها الغداة ، و قد استخلفت عليكم عثمان بن زياد بن ابى سفيان و ايّاكم و الخلاف و الارجاف ، فو اللّه الذّى لا إله غيره لئن بلغنى عن رجل منكم خلاف لا قتلنه و عريفه و وليه و لاخذن الادنى بالاقصى حتّى يستقيمو الى ( تستمعوا الى ) و لا يكون ( فيكم ) لى مخالف و لا مشاق انا بن زياد اشبهته من بين وطئى الحصى و لم ينتزعنى شبه خال و لا ابن عم .\r\nمرحوم حاج فرهاد ميرزا در كتاب قمقام خطبه مذكور را نقل كرده و در مقام ترجمه آن مىگويد :\r\nيعنى : مرا از اين آوازها نتوانيد رهانيد و كس با من مقاومت و مخاصمت نيارد\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nكرد كه برمذاق دشمنان سمّ قاتلم ، يزيد مرا امارت كوفه داد ، عثمان برادر خويش را برشما نايب كرده صبحگاه به آن طرف مىروم و زنهار از مخالفت برحذر باشيد آن كسى كه خلاف ورزد او را و رئيس او را بكشم و نزديكان شما بگناه دوران بگيرم همان سيرت سيّئه زياد برشما جارى كنم تا نفاق و شقاق از ميان برخيزد .\r\nآن‌گاه روز ديگر با شريك بن اعور حارثى كه از شيعيان حضرت امير المؤمنين عليه الصّلوة و السّلام بود و مسلم بن عمرو باهلى و عبد اللّه بن الحارث بن نوفل و پانصد نفر از اهل بصره و كسان خود عازم كوفه شد و مالك بن شيع معتذر به مرض و درد پهلو مبتلا شد لذا از آن سفر تخلّف نمود .\r\nعبيد اللّه سخت به سرعت مىرفت چنانچه همراهان از موافقت بازماندند و اوّل كس كه خود را با اتباع بيانداخت و اظهار درماندگى نمود شريك بن اعور و عبد اللّه بن حارث بودند بدان اميد كه در ورود آن ملعون به كوفه تأخيرى شود و حضرت سيّد الشهداء عليه السّلام سبقت فرمايد ، عبيد اللّه به هيچ روى به حال افتادگان ننگريست و توجّهى به ايشان نكرد بلكه همچنان شتابان و با سرعت متوجّه كوفه بود چون به قادسيه رسيد مهران آزاد كرده ابن زياد نيز از رفتن بماند ، ابن زياد بوى گفت :\r\nاى مهران اگر خويشتن نگاه دارى تا قصر كوفه برسى تو را صد هزار در هم بدهم .\r\nگفت : مرا بيش قوّت و طاقت نمانده و نتوانم آمد .\r\nعبيد اللّه به روش اهل حجاز لباس سفيد در برو عمامه سياه برسر لثام بسته ، براسترى سوار از آن راه كه به طرف صحراء و جهت نجف اشرف بود وقت ظهر داخل كوفه شد .\r\nاكثر مورّخين نوشته‌اند چون عبيد اللّه به نزديك شهر رسيد توقف نموده\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nشبانگاه تنها داخل كوفه شد و بعضى گفته‌اند وى با تعدادى كه عددشان كمتر از ده نفر بود وارد شهر گرديد .\r\n\r\nورود عبيد اللّه بن زياد ملعون به كوفه و وقايع و حوادث بعد از آن\r\nدر تاريخ آمده آن شب كه ابن زياد وارد كوفه شد ماهتاب بود ، اهل كوفه چون شنيده بودند حضرت ابا عبد اللّه عليه السّلام عازم كوفه هستند و روى به آن شهر نهاده‌اند لذا وقتى آن كوكبه را ديدند پنداشتند حضرت ابا عبد اللّه عليه السّلام مىباشد از اين‌رو فوج فوج آمده و سلام مىكردند و مىگفتند :\r\nمرحبا بك يابن رسول الله ، قدمت خير مقدم .\r\nابن نما رحمة الله عليه فرموده :\r\nاوّل كسى كه به ابن زياد برخودر زنى بود چون چشمش به كوكبه آن بىايمان افتاد گفت :\r\nاللّه اكبر به خداى كعبه ، اين پسر پيغمبر است كه تشريف آورده و به اين شهر قدم‌رنجه نموده .\r\nاز اين سخن صداى اهل كوفه بلند شد كه اى مولا خوش آمدى ، مردم از اطراف جمع شدند و پيوسته به تعدادشان افزوده مىشد تا اينكه دم استر ابن زياد بگرفتند چه آن‌كه مىپنداشتند وى حضرت ابا عبد اللّه عليه السّلام مىباشد وى با كسى حرف نمىزد و پيوسته مىآمد تا به نزديكى قصر دار الاماره رسيد ، درب را بسته ديد زيرا نعمان بن بشير كه امير كوفه بود از ترس امر كرده بود درهاى قصر را ببندند مبادا شاه دين تشريف آورده و درب قصر را باز كند و داخل شود ، چند نفر از معتمدين را بردرب قصر نگهبان كرده بود ، ايشان خبر به نعمان دادند اينك حسين بن على عليهما السّلام با كوكبه تمام و ازدحام بدر قصر رسيدند نعمان بربالاى بام برآمد و تماشا مىكرد ، ديد عجب هنگامه‌اى است نعمان لرزان ، لرزان گفت : يابن\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nرسول اللّه و لا تكن ساعيا على قيام الفتنه : اى پسر پيغمبر كوفه بىصاحب نيست بدون جهت سعى در فتنه و آشوب مكن يزيد شهر را به تو واگذار نخواهد نمود ، در جاى ديگر منزل كن تا فردا بنگرم ببينم كار بكجا منتهى مىشود ، مردم كوفه نعمان را دشنام مىدادند و مىگفتند :\r\nيا لكع افتح الباب اى فرومايه درب قصر را بگشا و آن را به روى پسر رسول خدا صلّى اللّه عليه و آله باز نما ، امروز او شايسته است براى خلافت و سلطنت ، هرچه مردم اصرار مىكردند نعمان امتناع مىورزيد عاقبت ابن زياد ديد چاره نيست درب را نخواهد گشود به ناچار طيلسان و نقاب از صورت كنار زد و گفت :\r\nافتح لعنك اللّه و قبّحك اللّه درب را باز كن خدا لعنتت كند و روى تو را قبيح سازد با اين حكمرانى كردنت و از طرفى مسلم بن عمرو باهلى فرياد زد اى اهل كوفه اين عبيد اللّه بن زياد است و پسر زياد نيز طيلسان از سر برداشت سخن گفت و مردم او را شناخته و از در دار الاماره بازگشتند و متفرق شدند و نعمان بفرمود تا در بگشادند و پسر زياد با جمعى از رؤساى كوفه داخل قصر شدند ، وى پس از آنكه برسرير حكومت قرار گرفت از روى غضب گفت : واى برشما ، اين چه آشوب است كه در اين شهر به پا كرده‌ايد ، جمعى كه در قصر حاضر بودند از صولت آن ناپاك به خود لرزيده در جواب گفتند :\r\nامير ما از جائى خبر نداشته و اين فتنه را ديگران برپا كرده‌اند و ابدا بيعت با امير المؤمنين يزيد را نشكسته و با كسى عهد نبسته‌ايم .\r\nابن زياد گفت : با دست من كه دست يزيد است بيعت كنيد .\r\nرؤسا از ترس جان پيش رفته با آن شقى نابكار بيعت كردند .\r\n\r\nجار زدن جارچى و اجتماع مردم در مسجد كوفه\r\nبه روايت مرحوم شيخ مفيد در ارشاد در بامداد آن شب به فرموده ابن زياد جارچى در شهر نداء كرد و مردم را به اجتماع در مسجد جامع دعوت كرد ، مردم\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nدسته به دسته به مسجد رفته و در آن اجتماع نموده و منتظر عبيد اللّه گشته تا ببينند وى چه مىگويد ، پس از ساعتى آن ملحد كافر آمد و به منبر شد ، بعد از خطبه و ايراد حمد و ثناء منشور ايالت فرمان حكومت خود را بيرون آورد و برايشان خواند و سپس آنها را به وعده‌هاى خوب و نويدهاى مرغوب و مطلوب اميدوار ساخته و گفت : اى مردم امير المؤمنين يزيد من را والى و حاكم اين ولايت كرده كه با رعيّت انصاف نموده و جور و ظلم نكنم و من كسانى كه مطيع و مخلص باشند از پدر و مادر نسبت به ايشان مهربان‌تر بوده و با مخالفان و طاغيان و ياغيان از شمشير تيزتر و از تازيانه كوبنده‌ترم ، پيغام مرا به آن مرد هاشمى ( يعنى جناب مسلم بن عقيل سلام اللّه عليه ) رسانده و بگوئيد ابن زياد مىگويد از غضب من بترس پيش از آنكه دچار آن شوى و تا زود است فرار كن و السّلام .\r\nسپس از منبر پائين آمد و روانه قصر شد و پس از قرار گرفتن در قصر رؤساى قبائل و طوائف كوفه را خوانده برايشان سخت گرفت و گفت :\r\nبايد نام‌هاى كارگذاران هرقوم و هريك از خوارج و اهل خلاف را كه در ميان شما باشند بنويسيد هركه آنها را نزد من آورد ذمّه او برى باشد و اگر اسامى آنها را ننويسيد بايد ضمانت كنيد كه احدى علم مخالفت نيافراشد و آنها را كه پنهان و مخفى كنند بردار زنم و از عطاء محروم كرده و جان و مالشان برمن حلال گردد .\r\nدر كتاب ابو الفتوح ترجمه ابن اعثم كوفى مىنويسد :\r\nدو روز پىدرپى ابن زياد به منبر رفت ، در روز اوّل شمشيرى حمايل كرده ، عمّامه سياه برسر گذارد به اين نحو خطبه خواند ، روز دوّم با شكوه تمام به منبر رفت ، بعد از خطبه گفت :\r\nايّها النّاس امير بايد عجين باشد از شدّت ولين ، هم صولت و سطوت داشته و هم مهربانى و لطف اگر در بعضى از كارها سخت نباشد ضعيف الرّأى و سست عنصر تلقى مىگردد .\r\n\r\n","description":"","footnote":"","page_name":" 124 ","page_number":124},
  {"content":"\r\n\r\n لعبت شيرين اگر ترش ننشيند * مدّعيانش طمع برند كه حلواست \r\nولى من نه آنم كه بىگناه را به جاى گناهكار بگيرم و از مظلوم به جاى ظالم انتقام بكشم ، حاضر را به جاى غائب مؤآخذه كنم ، محبّ را عوض مبغض در خون بكشم ، پس به ببينيد كدام يك استحقاق عقوبت داريد از خود دور كنيد .\r\nسخن آن نافرجام كه به اينجا رسيد مردى از دوستداران بنى اميه و ياران آن شقى به نام اسد بن عبد اللّه از جاى برخاست و گفت :\r\nايّها الامير همين طور است كه مىفرمائى خدا در قران مىفرمايد : و لا تزر وازرة وزر اخرى « 1 » امتحان مرد به قوّت بخت و طالع او بوده و امتحان تيغ به تيزى او است چنانچه آزمايش اسب به دوندگى و جودت او است ، از ما همين است كه تو را برخود امير دانسته و سزاوار امارت مىدانيم خواهى ببخش خواه بكش امر ، امر تو است .\r\nابن زياد جواب آن چاپلوس را نگفت و از منبر به زير آمد و به طرف قصر روانه شد .\r\nدر مقتل ابى مخنف است كه ابن زياد به جارچى امر نمود كه جار زده و به مردم خبر دهد كه لازم است در بيعت يزيد ثابت‌قدم باشند و عنقريب لشگرى خون آشام از شام آمده و مردان مخالفين را كشته و زنانشان را اسير خواهند كرد .\r\nمردم كوفه اين صداها را مىشنيدند و با يكديگر مىگفتند :\r\nما را چه كه خود را ميان انداخته و مخالفت يزيد را كه خزينه و مال دارد نموده و با كسى كه در هم و دينار ندارد بيعت كرده و بىجهت خويشتن را به مهلكه اندازيم .\r\n\r\n\r\n","description":"","footnote":"\r\n( 1 ) - آيه ( 164 ) از سوره انعام\r\n","page_name":" 125 ","page_number":125},
  {"content":"\r\n\r\n\r\nانتقال حضرت مسلم بن عقيل از خانه مختار به منزل هانى و راه يافتن معقل به آن جا\r\nچون حضرت مسلم بن عقيل از حالات مستحضر شد از سراى مختار بن ابى عبيدة بيرون آمد و به خانه هانى بن عروه كه از زعما و اشراف كوفه بود منتقل شد ، هانى را خوانده و فرمود :\r\nبايد شرائط حمايت از من به جاى آرى و به ميهمانى بپذيرى .\r\nهانى گفت : تكليف بزرگ و سختى فرمودى و اگر به منزل من نيامده بودى مىگفتم تا من را معاف دارى و لكن چون تو بزرگوارى را چون منى رد نتوان كرد ، به سلامت در خانه شو ، مسلم در خانه هانى پنهان شده شيعيان كوفه خدمت او آمد و شد داشتند در آن وقت بيست و پنج هزار كس از كوفيان با او بيعت كرده بودند ، مسلم اراده خروج نموده ، هانى گفت : شتاب بگذار كه در اين امر تأمّل بهتر است چون چند روزى گذشت ابن زياد غلام خويش معقل را طلبيد و گفت :\r\nاين سه هزار در هم بستان و از مسلم و اصحاب او تفحّص كن چندانكه يكى از آنها را يافتى اظهار تشيّع كن اين مال به دو ده و بگو كه بدين محقّر برحرب دشمنان استعانت جوئيد چون چنين كنى مطلبى از تو پوشيده ندارند و توجه داشته باش كه شب و روز بكوشى تا منزل مسلم را پيدا نمائى و نيز اصحابش را بشناسى .\r\nمعقل به مسجد آمده مسلم بن عوسجه را ديد كه مشغول نماز است ، نزد او بنشست و مىشنيد كه كوفيان به يكديگر مىگفتند اين مرد براى حضرت ابا عبد اللّه الحسين عليه السّلام بيعت مىستاند ، چون از نماز فارغ شد به مسلم گفت من مردى شامى هستم و از موالى ذو الكلاع حميرى و دوستان اهل بيت طاهره هستم و آن‌چه عبيد اللّه ملعون به او ياد داده بود بازگفت و سپس اظهار كرد :\r\nمن مردى غريبم چه شود كه مرا نزد آن كس برى كه از براى حضرت امام حسين عليه السّلام بيعت مىستاند زيرا از مردمان شنيده‌ام كه تو را با او سابقه آشنائى و\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nمعرفت است ، اكنون اگر خواهى خود اين مال را بردار و از من بيعت بگير و اگر نه مرا به خدمت او برسان و آغاز گريه كرد .\r\nمسلم بن عوسجه گفت :\r\nاز ميان همه مردم درين مسجد چگونه من را اختيار كردى و صاحب سرّ خود ساختى ؟\r\nمعقل گفت : آثار خير و فلاح و انوار رشد و صلاح در بشره تو ديدم و بخاطرم رسيد كه تو از محبّان اهل بيت رسولى .\r\nمسلم بن عوسجه كه مردى ساده‌دل و پاك‌طينت بود فرمود :\r\nظن تو خطاء نيست من دوستدار اهل بيتم و نامم مسلم بن عوسجه است ، بيا با خداى عهد و پيمان كن اين سرّ را پيش هيچ كس فاش نكنى تا من تو را به مقصود برسانم .\r\nمعقل ناپاك سوگند مغلّظه خورد كه هرسرّى به من سپارى در افشاى آن نكوشم .\r\nمسلم بن عوسجه گفت : امروز برو و فردا به منزل من آى تا تو را نزد صاحب خود يعنى مسلم بن عقيل ببرم ، روز ديگر معقل آمد مسلم بن عوسجه او را نزد جناب مسلم بن عقيل سلام اللّه عليه برد و صورت حال را تقرير كرد ، معقل خود را در دست و پاى آن حضرت انداخت و آن درهم‌ها را تسليم كرد ، مسلم فرمود :\r\nهرچند در سيماى اين مرد آثار رشد و رشاد نمىبينم امّا به قضاء خدا راضيم ، قرآن بياوريد تا وى را قسم بدهم ، كلام الهى آوردند ، معقل قسم خورد كه سرّ شما را افشاء نكنم اگر سرم برود بيعت را نشكنم و آن روز تا شب در سراى هانى بود و برتمام اخبار و وقايع مطّلع شد ، وقت غروب مرخص شد آمد به منزل ابن زياد تفصيل واقعه را بيان كرد .\r\nابن زياد غلام را تحسين كرد و گفت : از محضر مسلم دور مشو مبادا منزل را از\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nخانه هانى تغيير بدهند و ما از آن غافل شويم .\r\nمقاله مرحوم شاهزاده فرهاد ميرزا در كتاب قمقام زخّار\r\nمرحوم فرهاد ميرزا در كتاب قمقام مىنويسد :\r\nبه روايتى هانى بن عروه در آن هنگام مريض شده بود و ابن زياد به عيادت او آمد ، عمارة بن عبيد سلولى به هانى گفت تدبير آن است كه اين طاغى ملعون ( يعنى ابن زياد ) را بكشيم و فرصت از دست ندهيم .\r\nهانى گفت كشتن او در خانه خويش روا ندارم ، و به قول اكثر شريك بن اعور كه با عبيد اللّه از بصره آمده بود در خانه هانى منزل كرده بيمار گشت و وى نزد ابن زياد و سائر امراء بسيار گرامى بود عبيد اللّه به او پيغام فرستاد كه شبانگاه نزد تو مىآيم .\r\nشريك مسلم بن عقيل را گفت چون بيايد او را بكش و به دار الاماره بنشين كه هيچ كس ترا ممانعت نتواند كرد و اگر من از بستر برخيزم به بصره روم و مهم آنجا را كفايت كنم و نشانه ما آن باشد كه آب خواهم ، چون عبيد اللّه بيامد شريك با او به صحبت پرداخت و پيوسته قى مىكرد .\r\nو به روايتى قبلا مغره « 1 » خورده بود چنانچه هركس او را مىديد مىپنداشت كه خون قى مىكند و در آن اثناء آب مىطلبيد تا مسلم بيرون آمده آن ملعون را بكشد چون مسلم دير كرد شريك گفت چون است كه آبم نمىدهيد ، بارى جرعه‌اى آب آريد چند كه موجب هلاك من شود و چند بار برسبيل كنايه اين شعر بخواند\r\n ما الانتظار بسلمى ان تحيوها * حيوا سليمى و حيوا من يحييها \r\nابن زياد گفت اين چيست ، مگر هذيان مىگويد ؟\r\nهانى گفت : آرى از صبحگاه تاكنون حالت او چنين است ، ابن زياد از اين\r\n\r\n\r\n","description":"","footnote":"\r\n( 1 ) - به فتح ميم و غين و راء و با سكون غين نيز وارد شده عبارت است از گلى سرخ‌رنگ\r\n","page_name":" 128 ","page_number":128},
  {"content":"\r\n\r\nسخن‌ها سخت بدگمان و متوهم شده برخواست شريك گفت بنشين تا وصاياى خود بگويم ، ملعون گفت ديگرباره بيايم و به روايتى مهران غلام ابن زياد به او اشاره كرد كه مىبايد رفت ، از آنروى برخاسته به دار الاماره شد ، مهران به او گفت كه شريك اراده قتل تو داشت .\r\nابن زياد گفت : نه ، زياد در حق او نيكوئىها كرده و من خود هيچ دقيقه از اكرام او فرونگذاشته‌ام ، و آنگاه در خانه هانى بن عروه هرگز اين نتواند بود .\r\nمهران گفت : سخن اين است كه گفتم .\r\nپس از رفتن ابن زياد شريك به جناب مسلم گفت : وقت از دست بدادى و ديگر چنين فرصت نيابى ، مسلم گفت : از اين كار دو چيز مرا مانع شد :\r\nنخست : كراهت هانى كه در خانه او بود .\r\nو ديگر : حديث نبوى صلّى اللّه عليه و آله و سلّم : انّ الايمان قيد الفتك فلا يفتك مؤمن\r\nشريك گفت : بارى فاسق فاجرى را كشته بودى .\r\nو به قولى مسلم گفت : زنى در من آويخته ، بگريست و سوگندها داد كه در خانه ما مكش ، من شمشير بيانداختم .\r\nهانى گفت : خدايش بكشد كه خويش و مرا بكشت و تو از آنچه مىگريختى بدان درافتادى ، پس از سه روز ديگر شريك بجوار رحمت حق پيوست و ابن زياد برجنازه او نماز بگذاشت ، بعد از شهادت مسلم و هانى رحمة الله عليهما به ابن زياد گفتند : آنچه آن روز شريك مىخواند تحريص مسلم بن عقيل بركشتن تو بود .\r\nعبيد اللّه گفت : ديگر برجنازه هيچ عراقى نماز نگذارم و اگر نه حرمت قبر زياد ابن ابيه بود كه در ميان ايشان است نبش قبر شريك مىكردم .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\nگرفتار شدن عبد اللّه بن يقطر بدست مالك بن يربوع و كشته شدنش بفرمان ابن زياد\r\nمرحوم شيخ مفيد در ارشاد مىفرمايد : هانى از ابن زياد خائف بود و به حضور او نمىرفت و خود را به بيمارى زده بود و آن را بهانه مىكرد ، ابن زياد رو كرد به حضّار در مجلس و گفت : مالى لا ارى هانيا چه شده و از من چه سر زده كه هانى به مجلس ما نمىآيد ؟ !\r\nگفتند : ايّها الامير نقاهت دارد .\r\nابن زياد گفت : عجبا اگر ما مىدانستيم از او عيادت مىكرديم ، رو كرد به عمرو بن حجّاج زبيدى كه پدر زن هانى بود « 1 » گفت : يابن حجّاج چه شده كه هانى اينجا حاضر نمىشود ؟\r\nگفت : امير نمىدانم ، مىگويند ناخوش‌مزاج است .\r\nابن زياد گفت : من از سلامتى او خبر دارم مىگويند در صفّه « 2 » خانه خود مىنشيند و مردم پيش او رفت و آمد مىكنند ، تو با محمّد بن اشعث و يحيى از طرف من برويد او را عيادت كنيد تا مثل چنين بزرگى كه از اشراف كوفه است حق او را خوار نشمرده باشيم در اين اثناء مالك بن يربوع تميمى كه از خواص و ندماء ابن زياد بود از در درآمد ، گفت : اصلح الله الامير ، امير به سلامت باشد حادثه تازه رخ داده .\r\nگفت : چه خبر ؟\r\nگفت : اكنون به عزم تفرّج به صحراء و دشت مىتاختم هرطرف اسب مىراندم ناگاه قاصدى سريع السّير را ديدم از كوفه به راه مدينه مىرود پيش رفتم گفتم : كيستى و بكجا مىروى ؟\r\n\r\n\r\n","description":"","footnote":"\r\n( 1 ) - همسر هانى رويحه دختر حجّاج و به روايتى روعه خواهر او بوده است\r\n( 2 ) - صفّه به ضم صاد يعنى ايوان\r\n","page_name":" 130 ","page_number":130},
  {"content":"\r\n\r\nگفت : مدنى هستم به كوفه كارى داشتم اكنون مراجعت مىكنم .\r\nگفتم : از اهل كوفه نامه همراه دارى ؟\r\nگفت : نه\r\nاز مركب پياده شدم ، رخت و لباسهايش را تفتيش كردم كاغذ سر به مهر يافتم ، اكنون اين نامه و اين هم آن شخص كه در باب القصر به حرّاس سپرده‌ام تا امير چه مىفرمايد .\r\nابن زياد نامه را گشود ديد نوشته است :\r\nبسم اللّه الرّحمن الرّحيم\r\nاين نامه‌اى است بسوى سلطان حجاز از مسلم بن عقيل : امّا بعد :\r\nفدايت شوم بدانيد شيعيان و دوستان شما در كوفه همه را مطيع و منقاد يافتم ، همه قدوم شما را خواستارند تاكنون از بيست هزار نفر بيعت گرفته‌ام و اسامى آنها را در دفتر خود ثبت كرده‌ام همين كه از خواندن مضمون نامه فارغ شديد در آمدن سرعت نموده و ممانعت احدى را قبول نفرمائيد و السّلام .\r\nبه نقل ابن شهرآشوب حامل نامه عبد اللّه بن يقطر بود .\r\nابن زياد حامل نامه را طلبيد ، پرسيد كيستى ؟\r\nگفت : از غلامان بنى هاشم .\r\nپرسيد : چه نام دارى ؟\r\nگفت : عبد اللّه بن يقطر .\r\nپرسيد : اين كاغذ را چه كسى نوشته و به تو داده است ؟\r\nگفت : عجوزه‌اى از اهل اين شهر به من گفت چون به مدينه مىروى اين عريضه را به آقا برسان .\r\nپرسيد : او را مىشناسى ؟\r\nگفت : خير .\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nابن زياد گفت : يكى از دو كار را اختيار كن : يا آنكه نويسنده كاغذ را نشان ده تا از شرّ من نجات يا بى و يا آنكه كشته شدن به بدترين وضع را قبول نما .\r\nعبد اللّه گفت : لا و الله من از آن عجوزه كمتر نيستم كه اين نامه را به من داده ، كشته شدن خوشتر است ابن زياد از روى غضب فرياد زد و جلّاد را طلبيد و امر به قتل آن غريب مظلوم نمود .\r\nجلّاد سنگدل آمد محاسن آن مظلوم را گرفت و كشيد برروى نطع « 1 » نشانيد آن غريب از روى حسرت رو به مكّه نمود و گفت : يابن رسول اللّه گر مىدانستم ديگر جمال دل‌آراى تو را نمىبينم هرآينه در وقت آمدن به كوفه توشه بيشترى از جمالت برمىداشتم .\r\nبهرصورت جلّاد سر آن مظلوم را همچون سر گوسفند بريد و اين واقعه در روز ششم ذى الحجة يعنى دو روز قبل از شهادت جناب مسلم بن عقيل سلام اللّه عليه واقع شد .\r\n\r\nگرفتار شدن هانى بن عروه بدست عبيد اللّه بن زياد\r\nپس از آنكه ابن زياد به جهت دستگيرى و كشتن حضرت مسلم بن عقيل سلام اللّه عليه از بصره به كوفه آمد چند روزى از آن جناب تفحّص كرد تا آنكه به تمهيد معقل غلام فهميد حضرت مسلم در خانه هانى بن عروه است و پيوسته معقل به مجلس جناب مسلم حاضر مىشد و وقايع و گزارشات را براى ابن زياد خبر مىداد از طرفى هانى خود را به بيمارى زده بود و به بارگاه ابن زياد نمىرفت آن ناپاك عمرو بن حجّاج زبيدى و محمّد بن اشعث و اسماء بن خارجه را به طلب هانى فرستاد گفت رفته و او را بياوريد تا معلوم كند براى چه به مجلس ما نمىآيد .\r\nبه روايت مرحوم شيخ مفيد در ارشاد وقت عصر بود كه حضرات به طلب\r\n\r\n\r\n","description":"","footnote":"\r\n( 1 ) - فرش چرمى كه سابقا افراد محكوم به اعدام را روى آن مىنشانده و سرشان را مىبريدند .\r\n","page_name":" 132 ","page_number":132},
  {"content":"\r\n\r\nهانى آمده و او را در صفّه درب خانه ديدند كه نشسته است ، گفتند : ما يمنعك من لقاء الامير ( چه باعث شده كه به ديدار امير نمىآئى ) امير از تو زياد ياد مىكند و همه روزه احوال مىپرسد و مىگويد : اگر بدانم نقاهتى دارد به عيادتش مىروم .\r\nهانى فرمود : بلى چند روزى كسالت داشتم ميسّر نمىشد در دربار حاضر شوم .\r\nعمرو بن حجّاج گفت : بعضى به عرض امير رسانده‌اند چنين نيست و نقاهتى ندارى و همه روزه سالما به در صفّه خانه مىنشينى و مخصوصا از امير كناره‌گيرى مىكنى ، چرا بايد خدمت امير نرسى و اسباب اتّهام و غضب براى خود فراهم كنى ، اين سستى و كندى و بىمهرى را از خود دور كن مهيّا شو الآن باتّفاق شرفياب حضور شويم ، پس به اصرار و تدبير آن فرومايگان هانى لباس حضور طلبيد و سپس برقاطرى سوار شد باتّفاق اهل نفاق تا بنزديك دار الاماره صحبت‌كنان آمد همين كه چشمش به قصر افتاد در خيال فرورفت و در ذهنش خطور كرد مبادا ابن زياد از حال من خبردار شده و من را براى مؤاخذه طلب كرده ، نه مىتوانست برگردد و نه دل گواهى ميداد به دار الاماره داخل شود لذا با رنگ پريده و بدنى لرزان رو كرد به حسّان بن اسماء خارجه و گفت :\r\nيابن الاخ انّى و اللّه لهذا الرّجل لخائف ( به خدا سوگند من از اين مرد بيمناكم ) بگذاريد برگردم ، اى حسّان بگو ببينم در مجلس ابن زياد از من چه صحبت مىشد و چه مىگفت ، تو چه شنيدى ، رأى تو در آمدن من چيست ؟\r\nحسّان گفت : عمو جان و الله من برتو هيچ نمىترسم ، انديشه در دل خود راه مده كه اصلا به جان و آبروى تو ضررى نخواهد رسيد .\r\nالبتّه حسّان از هيچ جا خبر نداشت و نمىدانست كه معقل غلام به حيله و تدبير به خانه هانى را پيدا كرده و وقايع را براى ابن زياد گفته و او را به جهت همين خواسته‌اند كه مسلم را به چنگ آورند .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nهانى اندكى آرام گرفت به تقدير الهى تن در داد و به زبانحال گفت :\r\nشعر\r\n من همان لحظه وضوء ساختم از خون گلو * كامد از در ببرم مسلم و برخانه نشست\r\nمال و جان مىنهم امروز به تابوت فنا * پنج تكبير زنم يكسره برهرچه كه هست \r\nبهرصورت هانى با همراهان وارد بارگاه شد ، مجلسى آراسته و محفلى از اعيان و اركان ديد كه جملگى نشسته‌اند چون چشم ابن زياد به هانى افتاد گفت : اتتك بخائن رجلاه ( يعنى آورد تو را دو پاى خائن )\r\nهانى از اين كلام بدگمان‌تر شد آمد تا به جائى كه شريح قاضى نشسته بود ، ابن زياد به تشريح گفت :\r\n اريد حياته و يريد قتلى * عذيرك من خليلك من مراد \r\nمن حيات و زندگانى او را مىخواهم ولى او كشتن من را طالب است . . . .\r\nهانى فرمود : اى امير چه مىگوئى و اين چه عبارتى است كه برزبان جارى كردى ، من چه كرده‌ام و كدام خيانتى را نموده‌ام ؟\r\nابن زياد گفت : اين چه فتنه‌هاست كه در خانه‌ات به پا كرده‌اى ، مسلم را در منزلت راه داده و او را در ظل خود پناه داده‌اى و مردم را به بيعت با حسين دعوت مىكنى ، اسباب و اسلحه كار و مردان كارزار به دور خود جمع كرده‌اى ، گمان مىكنى من از اينها خبر ندارم ؟\r\nهانى چاره‌اى نديد غير از اينكه بگويد : اى امير آنچه مىگوئى من از آنها خبر ندارم نه من اين كارها را كرده‌ام و نه مسلم در خانه‌ام مىباشد .\r\nابن زياد در غضب شد گفت : معقل غلام حاضر شود ، چون چشم هانى برمعقل افتاد فهميد همهء فتنه‌ها از او سر زده ، ابن زياد گفت : اين شخص را\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nمىشناسى ؟\r\nهانى سر به زير انداخت و به دست خود نگاه مىكرد ، بعد سر بلند نمود و گفت :\r\nاى امير به سخنان من گوش كن و آنها را بپذير ، به خداى آسمان و زمين سوگند كه من خواهش آمدن مسلم به خانه خود را نكردم ، بلكه خود سر زده از در خانه من بدر آمد و زنهار خواست مرا حيا مانع شد كه او را نااميد ساخته و پناه ندهم ، اكنون امير اختيار دارد فرمان بدهد كه بعدها از من غائله و خطائى سر نزند ، دست مىدهم كه بعدها مخالفت ننمايم ، اگر مىفرمائى گرو بدهم و بروم مسلم را از خانه خود بيرون كنم تا هرجا خواهد برود و من هم از زمام و جوار او بيرون آيم .\r\nابن زياد گفت : و الله از پيش من بيرون نخواهى رفت تا آنكه مسلم را حاضر كنى .\r\nهانى فرمود : به خدا سوگند چنين كارى نخواهم كرد كه مهمان به دست خود به تو دهم .\r\nابن زياد گفت : و الله بايد او را حاضر كنى .\r\nهانى فرمود : البتّه از اين مطلب بگذر كه از آئين شريعت و طريقت و مروّت بدور است كه پناهى خود را بدست تو بسپارم تا او را بكشى .\r\nهرچند ابن زياد اصرار و حضّار مجلس مبالغه كردند به جائى نرسيد ، مسلم بن عمرو باهلى پيش آمد و گفت : اصلح اللّه الامير ، اذن بدهيد من با او قدرى صحبت بدارم شايد از من بشنود پس دست هانى را گرفت برد در گوشه قصر هردو نشستند ، گفت برادر من از مثل تو عاقلى حيف است كه خود را با اين شكوه و جلال براى يك نفر در عرضه هلاكت آورى و قوم و عشيره و اهل و عيال خود را ضايع گذارى و به كشتن دهى ، اين مرد كه به تو پناه آورده با امير خويشاوندى دارد البتّه از ناحيه امير ضررى به او نخواهد رسيد و از انصاف و مروّت تو هم چيزى كم نخواهد شد مقصّر را به سلطان سپردن عار نيست ، بلكه نزد عقلاء خلاف رأى\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nسلطان عمل كردن ننگ مىباشد .\r\nهانى فرمود : اين چه مزخرفات است كه مىبافى ، كمال عار همين است ، كسى كه پناه به در خانه تو آورده وى را بدست دشمن بسپارى ، اين ننگ و عار را به كجا ببرم كه زنده باشم و ببينم و بشنوم و قدرت و قوّت و ايل و قبيله و جمعيّت داشته باشم درعين‌حال ملتجى شده خود را به دشمن دهم حاشا و كلّا ، من لاف عقل مىزنم اين كار كى كنم .\r\nابن زياد سخنان ايشان را مىشنيد از گفتار هانى سخت در غضب شد فرياد زد :\r\nادنوه منّى ( هانى را نزديك من آوريد ) ، هانى را نزديكش بردند ، گفت :\r\nهانى يا مسلم را حاضر كن يا الآن گردنت را مىزنم .\r\nهانى فرمود : اگر تو چنين كارى كنى ، الآن دور خانه‌ات آتش خواهد گرفت زيرا بسا شمشيرها كه كشيده شود و دمار از روزگارت برآورده شود .\r\nالبتّه اين سخن بدان جهت گفت كه به قبيله و قوم خود پشت گرم بود و مىپنداشت كه نگذارند ابن زياد به او قصد سوء نمايد چه آنكه هانى مردى بود بزرگ و مطاع و در هنگام ضرورت چهار هزار سوار زره‌پوش و هشت هزار پياده از قبيله مراد در ركاب او حاضر مىشدند و از ساير قبائل كنده و غير آن سى هزار مرد مسلّح او را مهيّا بود .\r\nابن زياد گفت : و الهفاه عليك ، تو بدان شمشيرها مرا بيم مىدهى ، صدا زد مهران او را بگير ، مهران عصا بگذاشت و گيسوان هانى گرفت و ابن زياد آن چوبدستى كه در دست مهران بود برداشت و برسر و صورت هانى بقوّت تمام بزد به طورى كه بينى او شكست خون و گوشت سر و پيشانى برروى و ريش هانى فروريخت ، مردى ايستاده بود هانى دست برد تا شمشير او را بكشد مرد شمشير نداد ، ابن زياد ملعون گفت :\r\nامروز خون تو مباح است كه شيوه خارجيان گرفتى ، پس هانى را بكشيدند و\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nدر خانه‌اى از دار الاماره حبس كردند و نگهبانانى چند براو گماشتند .\r\nاسماء بن خارجه و به روايتى حسان بن اسماء گفت : اى امير ما به اشارت تو اين مرد را با كمال اميد به حضور آورديم و از تو سخنان نيكو در حق او مىشنيديم چون خدمت رسيد اين گونه خوار و زارش كرده و اراده قتل او دارى ، اين چگونه بزرگى و سرپرستى است كه به عمل مىآورى ؟\r\nابن زياد در غضب شد گفت : تو نيز اينجا سخن مىگوئى و جسارت و فضولى مىكنى !\r\nسپس صدا زد ، بزنيد او را و به زندانش ببريد .\r\nغلامان و فرّاشان او را كشان‌كشان برده و در گوشه‌اى از بارگاه نشاندنش .\r\nابو مخنف مىنويسد :\r\nهنگامى كه ابن زياد بيدادگر با چوبدستى به سر و صورت هانى نواخت و وى را مجروح نمود آن شيردل شمشير غلامى را گرفت به قصد ابن زياد حواله سر نامبارك آن ظالم نمود ، شمشير به عمامه خز رسيد شب كلاه را دريد به سر پر شر آن پليد رسيد مجروح ساخت ، ابن زياد نعره كشيد : بگيريد او را معقل غلام پيش دويد ، هانى با همان شمشير برمعقل نواخت كه سر و كلّه‌اش را دو نيمه ساخت غلامان ديگر هجوم آوردند هانى با آن قوّت ايمانى كه داشت برآن نابكاران حمله كرد همچون شيرى كه در گله روبهان افتاد با يك حمله به يمين و حمله‌اى ديگر بريسار بيست و پنج نفر از چاكران و كاسه‌ليسان آن مخذول را به دار البوار فرستاد و در حين قتال مىفرمود :\r\nيا اهل الشقاق ، اگر يك طفل كوچكى از اولاد رسول قدم به خانه من بگذارد البتّه تا جان دارم حمايت مىكنم ، شخص نبيل جليل جناب مسلم بن عقيل كه جاى خود دارد ، نائب خاص و رسول خاص الخاص سلطان بحر و برّ ، داناى خير و شرّ ، شاه ملك سير ، خاقان باوقار البتّه او را تسليم نكرده و از جنابش حمايت\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nمىكنم .\r\nبهرصورت نوكران و چاكران و بدانديشانى كه از ابن زياد ملعون هوادارى مىكردند به يك بار به آن بزرگوار حمله كردند :\r\n پشّه چو پر شد بزند پيل را * با همه تندى و صلابت كه اوست \r\nو او را بعد از خستگى و كوفتگى دستگير كرده ، دستهايش را بسته در گوشه‌اى محبوس داشتند .\r\nمقاله ملّا حسين كاشفى در روضة الشّهداء\r\nملّا حسين كاشفى قصّه گرفتار شدن جناب هانى بن عروه عليه الرّحمه را اين طور مىنويسد :\r\nروز ديگر اسماء بن خارجه و محمّد بن اشعث به مجلس ابن زياد آمدند از ايشان پرسيد كه هانى بن عروه كجا است كه چند روز است او را نمىبينم ؟\r\nگفتند : مدّتى شد كه او بيمار است .\r\nابن زياد گفت : مىشنوم كه در اين روزها بهتر شده و بردر خانهء خود مىنشيند او را چه چيز مانع است كه به سلام ما نمىآيد و ما مشتاق ديدار او هستيم ؟\r\nايشان گفتند ما برويم و اگر سوار تواند شد او را به خدمت شما آريم ، پس نزد هانى آمدند و به مبالغه و الحاح تمام او را سوار كرده روى به دار الاماره نهادند ، هانى چون نزديك كوشك « 1 » رسيد گفت : اى ياران خوفى از اين مرد در دل من پيدا شد .\r\nمحمّد بن اشعث و اسماء بن خارجه در تسكين وى كوشيده ، گفتند : اين معنا از وساوس نفسانى و هواجس شيطانى است و هانى به تقدير ربّانى رضا داده مصحوب آن دو شخص به مجلس ابن زياد درآمده ، ابن زياد كلمه‌اى كنايت‌آميز گفت .\r\n\r\n\r\n","description":"","footnote":"\r\n( 1 ) - كوشك يعنى قصر\r\n","page_name":" 138 ","page_number":138},
  {"content":"\r\n\r\nهانى فرمود : ايّها الامير چه واقع شده ؟\r\nگفت : واقعه‌اى از اين عظيم‌تر چه تواند بود كه مسلم بن عقيل را به وثاق خود راه داده‌اى و خلقى انبوه را به بيعت حسين درآورده و تصوّر تو چنان است كه من از كيد و غدر تو غافلم .\r\nهانى انكار اين معنا كرد .\r\nپسر زياد معقل را طلبيد و گفت : اين شخص را مىشناسى ؟\r\nهانى نظر كرد معقل را ديد ، دانست كه وى جاسوس غدّار بوده است نه مخلص دوستدار از اين جهت اثر انفعال و خجالت در ناصيهء وى پيدا شد ، گفت :\r\nاى امير به خدا سوگند كه من مسلم را به خانهء خود نطلبيدم و در احداث فتنه سعى ننمودم امّا او در شبى از شبها ناخوانده به خانه من درآمد و زنهار « 1 » خواست ، مرا حياء مانع آمد كه او را نااميد سازم ، اكنون سوگند مىخورم كه مراجعت نموده او را از منزل خود عذر خواهم .\r\nپسر زياد گفت : هيهات هيهات ، تو از پيش من بيرون نروى تا مسلم را حاضر نكنى .\r\nهانى گفت : هرگز اين كار نكنم و در آئين شريعت و طريق مروّت چگونه جائز بود كه زنهارى را به دست خصم دهم و قاعدهء وفادارى و عهد و پيمان را بر طرف نهم .\r\n صفت عاشق صادق به حقيقت آنست * كه گرش سر برود از سر پيمان نرود \r\nهرچند پسر زياد و نديمان او در اين باب با هانى سخن گفتند به جائى نرسيد و او را در كوشك محبوس گردانيدند امّا اسماء بن خارجه روى به پسر زياد كرد كه اى غدّار ناكس ما اين مرد را به اشارت تو آورديم و تو در اوّل سخنان نيكو مىگفتى و چون پيش تو آمد با وى خوارى كردى و محبوس ساخته ، و عيد قتل\r\n\r\n\r\n","description":"","footnote":"\r\n( 1 ) - زنهار يعنى پناه\r\n","page_name":" 139 ","page_number":139},
  {"content":"\r\n\r\nمىدهى اين چه كردار ناصواب است كه از تو صادر مىگردد ؟ !\r\nپسر زياد در غضب شد و فرمود تا اسماء را چنان زدند كه از حيات مأيوس شد و گفت :\r\nاى هانى خبر مرگ خود به تو مىرسانم انّا للّه و انّا اليه راجعون .\r\nپس ابن زياد ديگرباره هانى را طلبيد و گفت :\r\nاى هانى ، جان خود را دوست‌تر مىدارى يا جان مسلم بن عقيل را ؟\r\nهانى گفت : هزار جان من فداى مسلم باد وليك اى پسر زياد تو امير و صاحب اختيارى ، مسلم را طلب كن تا بيابى ، از من چه مىطلبى ؟ !\r\nگفت : مسلم را جستم و در خانهء تو يافتم ، اكنون به خداى كه او را از پهلوى تو بيرون كشم يا خود را فداى او كنى ، پس فرمود تا تازيانه و عقابين « 1 » بياوردند و جامه از تن وى بيرون كردند و هانى هشتاد و نه ساله بود به صحبت رسول خداى صلّى اللّه عليه و آله و سلّم رسيده و مدّت‌ها با على مرتضى مصاحب بوده و او را برعقابين كشيدند و گفتند مسلم را بيار نا باز رهى .\r\nهانى جواب داد كه به خداى اگر هرعقوبتى كه از آن بدتر نباشد با من بكنى و مسلم در زير قدم من باشد ، قدم از وى برندارم و او را به تو نشان ندهم تو ندانسته‌اى كه ما روز اوّل كه قدم در راه محبّت اهل بيت رسول اللّه صلّى اللّه عليه و آله نهاده‌ايم محنت‌هاى عالم را با خود قرار داده‌ايم و جان‌هاى خود را به رسم نثار برطبق اخلاص نهاده :\r\n ما برسوائى علم روزى كه مىافراشتيم * بر سر كوى تو اوّل ماتم خود داشتيم \r\nابن زياد گفت تا او را پانصد تازيانه بزدند و هانى بيهوش شد ، ندماء درخواست كردند كه اين پير بزرگوار از اصحاب سيّد مختار صلّى اللّه عليه و آله است ، بفرماى تا او را از عقابين فرود آورند ، پسر زياد بفرمود تا او را فروگرفتند و فى الحال برحمت\r\n\r\n\r\n","description":"","footnote":"\r\n( 1 ) - دو چوبى است كه مقصّر را برآنها به دار مىكشيدند يا برآنها بسته چوب مىزدند\r\n","page_name":" 140 ","page_number":140},
  {"content":"\r\n\r\nخداى پيوست و روايتى است كه او را برسر بازار برده گردن زدند و تنش را بردار كرده ، سرش را پيش ابن زياد بردند .\r\n\r\nمقاله مرحوم صدر الدين قزوينى راجع به وقايع بعد از گرفتارى هانى\r\nمرحوم صدر الدين واعظ قزوينى در رياض القدس مىفرمايد :\r\nبه روايت شيخ مفيد عليه الرّحمه در اين واقعات عمرو بن حجّاج حاضر نبود و بوى كه پدر زن هانى بود خبر دادند كه هانى كشته شد ، وى قبيله مذحج را با سلاح و اسلحه جمع آورد و با ازدحام عظيم دور قصر را محاصره كردند تماشائى برسطوح و اعالى و بامها برآمد برقا برق شمشير چشم‌ها را خيره مىنمود و عمرو بن حجّاج فرياد مىكرد منم عمرو و اينك اينها آل مذحجند كه روى ايشان را چيزى برنمىگرداند و از احدى اطاعت نمىنمايند ، خبر به پسر زياد رسيد از ترس جان به شريح قاضى گفت برو به بزرگ اين قوم بگو كه صاحب شما زنده است و كسى او را نكشته است و آشوب را بخوابان و هانى را ببر نشان ايشان بده .\r\nشريح به نزد هانى آمد ديد برخود مىپيچد و فرياد مىكند : يا للّه يا للمسلمين اهلكت عشيرتى ، اين اهل الدّين ، اهل المصر امان ، اى مسلمانان اقوام و عشيره ايل و قبيله من از غصه هلاك شدند آخر كجايند اهل دين و مردمان امين و هى فرياد مىزد و خون از سر و صورتش برمحاسن او مىريخت و مىگفت : اگر ده نفر از اين قوم من وارد قصر شوند هرآينه مرا خلاص خواهند نمود ، شريح چون هانى را به آن حالت ديد و داد و فرياد او را شنيد ، صلاح ندانست كه او را به بام قصر بياورد و نشان بدهد خود به بام قصر برآمد گفت :\r\nايها النّاس آشوب و فتنه برپا مكنيد ، هانى زنده است و امير آمدن شما را شنيد و اندوه شما را فهميد مرا فرستاده كه ببينم صاحب شما زنده است و كشته نشده رفتم ديدم صحيح و سالم است باكى ندارد هركه خبر قتل او را بشما گفته دروغ و\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nبىاصل است ، آسوده باشيد .\r\nمردم حرف قاضى را صحيح دانسته آرام گرفتند .\r\nعمرو بن حجّاج گفت : شكر خدا را كه زنده باشد\r\n\r\nخروج حضرت مسلم بن عقيل عليه السّلام در كوفه و محاصره دار الاماره\r\nعبد اللّه حازم گويد : وقتى كه گماشتگان ابن زياد هانى را به بارگاه ابن زياد بردند جناب مسلم بن عقيل به من فرمود : همراه ايشان برو و چگونگى حالات را از براى من خبر بياور ، من هم از قفاى ايشان رفته آنچه برسر هانى آمد از خواستن ابن زياد مسلم را از هانى و امتناع نمودن وى و ضرب و شتم و دشنام و شكستن سر و صورت و حبس هانى و خروج آل مذحج و تفرّق ايشان همه را براى جناب مسلم خبر آوردم و من اوّل كسى بودم كه خبر هانى را از براى مسلم و اهل بيت هانى آوردم ناگهان ديدم صداى ناله و ضجّه اطفال و اهل عيال هانى به « واثكلاه ، واعبرتاه » بلند شد .\r\nچون جناب مسلم اخبار هانى و شيون زنان را شنيد دنيا در نظر آن صاحب جود تنگ شد به من فرمود بيرون رو و ياران مرا خبر كن من رفتم بانك برآوردم ، مردمى كه بيعت كرده بودند خبر كردم در اندك زمانى زياده از چهار هزار از اهل عراق حاضريراق درب خانه هانى اجتماع كردند ، كوچه و معبر و راه و گذر تنگ شد منادى را فرمود به بام برو و ندا كن : يا منصور امّت .\r\nجارچى به امر جناب مسلم نعره از جگرگاه مىكشيد كه : يا منصور امّت\r\nمردم فوج ، فوج ، دسته ، دسته علم پشت سر علم ، بيرق پشت سر بيرق ، جنود و جيوش احزاب اعراب به جوش و خروش برآمدند صداى قعقعه سلاح و خشخشه لجام‌ها گوش را مىدريد و هوش را از سر مىربود ، جناب مسلم بيرون آمد برسر چهار راه قرار گرفت ، قبائل كنده و مذحج و اسد و مضر و تميم و همدان\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nهرفوج علمى داشتند و روى به مسجد آوردند و پشت سر هم جمعيّت مىرسيد تا در اندك زمانى مسجد و بازار و كوچه از ازدحام خلق مملو شد طوائف و قبائل اعراب عربده مىكردند و به صداهاى مهيب فرياد مىنمودند :\r\nيا اهل الدّين ، يا اهل المصر ، يا اهل الغيرة ، بشتابيد ، بيائيد ، بگيريد و ببنديد ، اين صداها به گوش پسر زياد مىرسيد و او را بىاندازه وحشت‌زده و بيمناك نموده بود به طورى كه بانك مىزد : درب قصر را محكم بداريد .\r\nابن زياد در ميان قصر متحصّن شده و معدودى از فرّاشان و گماشتگان كه قريب سى نفر مىشدند و بيست تن از اشراف كوفه و خلّصان همراه داشت مثل بيد مىلرزيدند ، خلائق دور تا دور قصر را محاصره كرده بودند و سنگ و كلوخ پرتاب كرده و فحش و دشنام برپدر و مادر ابن زياد مىدادند نه كسى از ياران و هواداران ابن زياد مىتوانست وارد قصر شود و نه از قصر احدى مىتوانست بيرون آيد و فرار كند ، حاصل آنكه كار برپسر مرجانه تنگ شد رو به كثير بن شهاب كرد و التماس نمود كه بيرون رود و مطيعان خود از طائفه مذحج را بخواند و به وى گفت : ايشان را بترسان و توجّهشان را از مسلم بن عقيل بگردان .\r\nكثير بن شهاب به منظور تفريق آل مذحج از باب الرّومين خود را بيرون انداخت جماعت مذحج را خواست با چاپلوسى و زبان نرمى گفت :\r\nهرچه باشد من خيرخواه شما هستم ، مگر شما خانه نمىخواهيد ، زندگى نمىخواهيد ، از اهل و عيال سير شده‌ايد كه اين نوع ديوانگى مىنمائيد ، شما را چه افتاده با مثل يزيدى طرف واقع شويد و دست از عمر خود بشوئيد ، برگرديد به خانه‌هاى خود ، فردا است كه لشگر شام مثل مور و ملخ مىريزند و شما را مثل دانه از زمين برمىچينند .\r\nاز طرف ديگر ابن زياد نابكار محمّد بن اشعث را بيرون فرستاد كه به زبان چرب و نرم طائفه كنده را خاموش كرده و از جوش و خروش بياندازد .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nمحمّد اشعث بيرون رفت ، مردم را نصيحت كرد ، علم امان در ميدان نصب كرد و گفت : هركس به زير اين علم آيد در امن و امان است .\r\nسپس ابن زياد قعقاع ذئلى را خواست او را نيز براى خاموش كردن آتش فتنه بيرون فرستاد بعد شبث بن ربعى تميمى را به منظور دلالت قبيله بنى تميم فرستاد و بدنبال او حجار بن ابحر سلمى را ارسال داشت و بالاخره شمر بن ذى الجوشن عامر را به جهت تخويف و تنذير فرستاد و باقى اشراف را از خوف تنهائى با خود نگاه داشت ، پس آن مكّاران از قصر بيرون آمده ميان مردم افتادند ، فرياد مىكردند : خلائق چه خبر است اين چه آشوب پرخطر است ، اين چه فتنه مىباشد كه برپا كرده‌ايد و اين چه خاكى است برسر خود ريخته‌ايد ، چرا از سوء عاقبت نمىترسيد حرف پيران بپذيريد ، گوش به سخنان جهّال ندهيد ، اين رؤساء نانجيب به زبان نرم مردم را فريب دادند ، بيشتر آن مردم ترسو و بزدل برگشتند و گفتند :\r\nما براى تماشا آمده‌ايم نه آشوب كردن و حمايت از كسى .\r\nرؤساء نابكار خطاب به آنها گفتند :\r\nاين تماشا صرفه براحوال شما ندارد ، برگرديد به خانه‌هاى خود .\r\nمردم فوج ، فوج برمىگشتند و در هنگام مراجعت اگر به قومى ديگر مىرسيدند به آنها مىگفتند :\r\nشما چرا ايستاده‌ايد ، فلان طائفه رفتند ، شما هم برويد و آشوب نكنيد ، بر جان و عيال خود رحم كنيد .\r\nمحمّد اشعث نزديك خانه‌هاى بنى عماره علمى نصب كرده بود و مردم را به زير آن علم فرامىخواند و بدين ترتيب به آنها امان مىداد و در ضمن لشگر جمع مىكرد ، در جاى ديگر كثير بن شهاب مردم را گرد هم مىآورد و سپس متفرق مىساخت ، گروهى مىرفتند و انبوهى مىپيوستند در هرمكان و سكوئى نابكارى\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nايستاده بود و فرياد مىكرد :\r\nاى اهل كوفه خيرگى نكنيد ، اكنون لشگر شام مىرسد و امير عبيد اللّه قسم خورده اگر ساعتى ديگر به همين طغيان بمانيد چون ظفر يابد عذر شما را قبول نمىكند ، بىگناه را بجاى گناهكار و حاضر را به جاى غائب مؤاخذه مىنمايد .\r\nچون مردم پست و بىهمّت اين سخنان را شنيدند برخود ترسيده ، گفتند :\r\nاينها بزرگان و خيرخواهان مايند ، پذيرفتن رأى رؤسا لازم است ، بنا را برعادت ذميم قديم خود گذاشته كه الكوفى لا يوفى ( كوفى وفاء ندارد )\r\nشعر\r\n وفا متاع شريفى است در ديار نكوئى * از اين متاع چرا در ديار كوفه نباشد \r\nبهرصورت آن بىوفاها همچون بنات النّعش يا مانند ملخ‌هاى پراكنده متفرّق شدند و شمشيرهاى خود را در غلاف نموده رو به خانه‌ها كردند و در بين راه استغفار كرده و شيطان را لعنت مىنمودند حتى زن بود كه مىآمد دست پسر يا برادر خود را مىگرفت و مىگفت : نور ديده مردم كه رفتند تو چرا مانده‌اى ! ؟ تو نيز برگرد !\r\nبرادر به برادر مىرسيد و مىگفت : به جهت اين آشوب فرداست كه لشگر شام كوفه را با خاك يكسان مىكند ، ما را با جنگ و شرارت چه كار ، به همين طريق رو به خانه‌ها نهادند .\r\nرفتن مسلم به مسجد و پراكنده شدن مردم بعد از تمام شدن نماز و غربت جناب مسلم\r\nپس از آنكه هانى بن عروه گرفتار دست ابن زياد شد ، مسلم ديگر نتوانست در خانه او قرار گيرد امر فرمود جار زدند مردم شيعه را خبردار نمايند و خود از خانه هانى بيرون آمد و خروج كرد ، جمعيّت بسيارى از همه قبائل و طوائف به جناب\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nمسلم پيوستند ، اين گروه تا غروب آفتاب در جنب‌وجوش بودند ، رؤساى كوفه در ميان افتادند مردم را تخويف و تنذير نمودند و از سطوت و صولت ابن زياد و جيوش شام ترسانيدند و آن بزدلان و بىوفايان را پراكنده كردند ، وقت غروب بود كه دسته دسته راه خانه‌هاى خود را پيش گرفته و دست از يارى مسلم برداشتند و جمعى كه در پيش نظر جناب مسلم بودند صبر كرده تا وقت نماز شد ، مسلم را به امامت پيش انداختند و با حضرتش نماز خواندند مسلم چون نماز عشاء را سلام داد به پشت سر نگريست ديد از آنهمه جمعيّت كه مسجد گنجايش آنها را نداشت تمام رفته‌اند به جز سى نفر كه باقى مانده‌اند برخواست تا از مسجد بيرون رود چون به در باب الكنده رسيد نظر كرد ديد ده نفر بيش باقى نمانده‌اند و وقتى از درب بيرون آمد نظر نمود ديد يك نفر هم همراه او نيست تا او را به خانه برد يا راهنمائى كند ، مسلم غريب‌وار پشت به ديوار نهاد يك آهى سوزناك از دل كشيد و گفت :\r\nيا رب اين چه حال است كه مىبينم و اين چه صورتست كه مشاهده مىكنم ، آنهمه دوستان كه به دور من جمع بودند كجا رفتند و براى چه از راه وفا رو برتافتند ميان كوچه گريان و غريب‌وار مىرفت بدون اينكه هدف و جاى خاصى را در نظر داشته باشد و به زبانحال با خود مىگفت :\r\n شدم در هم ز حال در هم خويش * ندانم تا كرا گويم ، غم خويش\r\nغريبان حال زارم نيك دانند * دل پردرد من نيكو شناسند \r\nاز طرف ديگر فراق و دورى حضرت امام حسين عليه السّلام بسيار آزارش مىداد چنانچه نداشتن امكانات و ميسور نبودن خبر دادن از حال و وضعش به محضر سلطان حجاز بيشتر غربت آن سرور را ممثّل مىساخت لذا پيوسته به زبانحال به اين مقال مترنّم بود :\r\n نه قاصدى كه پيامى به نزد يار برد * نه محرمى كه سلامى به آن ديار برد \r\n\r\n","description":"","footnote":"","page_name":" 146 ","page_number":146},
  {"content":"\r\n\r\n فتاده‌ايم به شهر غريب و نيست كسى * كه قصّه ز غريبى به شهر يار برد \r\nجناب مسلم سلام اللّه عليه همين طورى كه در كوچه‌هاى كوفه در آن وقت شام بىهدف به اين طرف و آن طرف مىرفت به نقل مرحوم مفيد در ارشاد به درب سراى زنى رسيد .\r\nبه نوشته ابى مخنف خانه عالى و ساختمانى مجلّل دهليز و دالانى بزرگ داشت ، زنى بردر ايستاده بود بنام طوعه .\r\nو مرحوم ابن شهرآشوب در مناقب گويد :\r\nاين زن قبلا امّ ولد محمّد بن اشعث بود و سپس به تزويج اسيد حضرمى درآمد و از او صاحب فرزندى شد به نام بلال ، اين فرزند در غوغاى كوفه با مردم بوده و داخل آنها به عنوان تماشاچى حركت مىكرد ، مادرش در خانه انتظار او را مىكشيد كه وى به خانه بازگردد و چون برگشتن وى به خانه دير شد مادر در آستانه خانه ايستاده بود و انتظار آمدنش را مىكشيد بهرصورت جناب مسلم وقتى وارد كوچه‌اى شد كه منزل آن بانو بود سياهى او را از دور مشاهده كرد لذا خود را به نزديكى خانه رساند و فرمود :\r\nيا امة اللّه چه شود شربتى آب به من دهى كه خداوند تو را از تشنگى روز قيامت برهاند .\r\nطوعه با ميل و رغبت فورا به داخل خانه رفت كوزه آبى خنك آورد و جناب مسلم از آن آب آشاميد و به منظور رفع خستگى و در امان ماندن از گزند دشمنان در همانجا نشست .\r\nطوعه گفت : يا عبد اللّه اذهب الى منزلك ( اى بنده خدا به منزلت برو )\r\nجناب مسلم ساكت و صامت سر به زير انداخته جوابى نداد .\r\nطوعه دومرتبه گفت : آقا جان با شما بودم ، عرضه داشتم برخيزيد به منزل خود تشريف ببريد كه اين‌جا ، جاى نشستن نيست .\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nگريه راه گلوى مسلم را گرفت باز جواب نداد .\r\nبه گفته شيخ ابن الفارسى در روضة الواعظين آن زن در مرتبه سوّم گفت :\r\nيا عبد اللّه عافاك اللّه ، قم و اذهب الى اهلك ( اى بنده خدا آب آشاميدى عافيت باشد اكنون برخيز و به سوى اهل و عيال خود برو ) .\r\nشعر\r\n نشستن تو در اينجا صلاح نيست روان شو * ولايتى است پرآشوب رو به خانه نهان شو\r\nچه مرغ سوخته پر ميل آشيانه ندارى * ز جاى خيز روان شو مگر تو خانه ندارى \r\nلا يصلح الجلوس لدارى و لا احلّه لك ( خوب نيست نه از براى تو و نه از براى من كه اينجا بنشينى و راضى هم نيستم برخيز و برو ) .\r\nجناب مسلم با قلب شكسته از جا برخاست نالان و گريان گفت :\r\nشعر\r\n خداى من ، كجا روم چكنم حال دل كرا گويم * رو به در خانه كه بياورم من كه در اين شهر منزل و مأوائى ندارم \r\nبعد رو كرد به آن زن و فرمود :\r\nيا امة اللّه مالى فى هذا المصر منزل و لا عشيرة ( اى زن من در اين شهر نه خانه‌اى و نه بستگانى دارم ) اگر مرا يك امشب به منزلت راه دهى اميد چنان است خداوند تو را در روضه رضوان جاى دهد .\r\nطوعه عرض كرد : آقا چه نام دارى و از كدام خاندان هستى ؟\r\nجناب مسلم آهى كشيد و فرمود :\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nشعر\r\n ز بيداد حوادث پاى مالم * پريشانم چه مىپرسى ز حالم\r\nمنم مسلم كه فرزند عقيلم * بدام حيله كوفى ذليلم\r\nنه سر دارم نه سامان اى ضعيفه * پريشانم ، پريشان اى ضعيفه \r\nطوعه چون آن جناب را شناخت عرض كرد :\r\nتشريف بياور خانه ، خانه تست و من هم كنيز تو مىباشم ، اگر در سراى من آئى اى شاه كنيزيت را مىكنم :\r\nشعر\r\n اگرچه من زنم كار آزمايم * كنيزى از كنيزان شمايم\r\nهرآنچه از دست من آيد ز يارى * كنم اندر ره تو جان‌نثارى\r\nاگر نتوانمت در جنگ يارى * دعايت مىكنم با اشگ و زارى \r\nپس جناب مسلم وارد خانه شد و آن مؤمنه و صالحه حجره عليحده‌اى را براى آن حضرت باز كرد و فرش ديبا گسترد و مسندى نهاد و سپس به آن جناب عرض كرد در اطاق تشريف برده و نشسته و استراحت كنيد تا طعام و شراب حاضر كنم جناب مسلم به داخل اطاق رفته ، روى مسند نشسته و پيوسته زن به داخل حجره مىآمد و از مشروبات و مطعومات آنچه لازمه پذيرائى بود براى جنابش حاضر مىكرد و خلاصه همچون پروانه به دور حضرت مسلم مىگرديد و لا ينقطع شكر الهى بجا مىآورد كه خداوند چنين نعمتى به او عطاء فرموده و به زبانحال مىگفت :\r\nشعر\r\n مگر فرشته رحمت درآمد از در ما * كه شد بهشت برين كلبهء محقّر ما\r\nمقرّر است كه فراش قدسيان امشب * چراغ نور فروزد شمع منظر ما \r\n\r\n","description":"","footnote":"","page_name":" 149 ","page_number":149},
  {"content":"\r\n\r\nمؤلف گويد :\r\nكيفيّت خروج حضرت مسلم از منزل هانى و تنها گذاردن اهل كوفه آن سرور را و رسيدن به خانه طوعه و قرار گرفتن در آن به شرحى كه بيان شد در بسيارى از تواريخ مذكور است و نوعا به همين بيان آن را تقرير كرده‌اند ولى در كتاب روضة الشّهداء مرحوم ملا حسين كاشفى كيفيت خروج آن جناب را به بيان ديگر نقل كرده كه ذيلا آن را مىنگاريم :\r\nكيفيّت خروج حضرت مسلم بن عقيل عليه السّلام به نوشته ملا حسين كاشفى در روضة الشّهداء\r\nمرحوم ملّا حسين كاشفى در كتاب روضة الشّهداء مىنويسد :\r\nچون خبر گرفتارى هانى بن عروه و اهانت‌هاى ابن زياد و ضرب و شتم آن ملعون نسبت به آن عالىمقدار به سمع حضرت مسلم بن عقيل سلام اللّه عليه رسيد عرق غضبش در حركت آمده هردو پسر خود را به خانه شريح قاضى فرستاد و ملازمان را فرمود تا نداء كردند :\r\nاى دوستان اهل بيت همه جمع شويد ، قريب بيست هزار مرد مسلح و مكمّل مجتمع شدند و مسلم سوار شده آن جماعت در ركاب دولت او روان گشتند و روى به قصر امارت نهادند ، پسر زياد با طائفه‌اى از اشراف كوفه كه در مجلس با او بودند و با جماعتى از ملازمان و لشگريان كه داشت در كوشك متحصّن شدند و مسلم با لشگر خود گرداگرد قصر درآمده بين فريقين جنگ و جدال دست داد و نزديك به آن رسيد كه قصر را بگيرند ، ابن زياد بترسيد و حكم كرد تا رؤسا كوفه مثل : كثير بن شهاب و محمّد اشعث و شمر ذى الجوشن و شبث بن ربعى به بام كوشك برآمده اهل كوفه را تخويف كردند ، كثير گفت : اى كوفيان ، واى برشما اينك لشگر شام دمبدم مىرسند و امير سوگند مىخورد كه اگر همچنين برمحاربه خود ثابت باشيد روزى كه دست يابم بىگناه را به جاى گناهكار بگيرم و حاضر را\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nبه عوض غايب عقوبت كنم ، اى مردمان برخود ببخشائيد و برعيال و اطفال خود رحم كنيد ، كوفيان كه اين كلمات شنودند خوفى عظيم و هراسى بزرگ بردلهاى ايشان مستولى شد و بنابر عادت قديم خود رسم بىوفائى پيش آوردند و از خدا و رسول او شرم نداشته عهد و پيمان را ناكرده و انواع سوگندان را ناخورده انگاشتند و روى به منازل خود آورده مسلم را تنها گذاشتند ، هنوز آفتاب غروب نكرده بود كه همه برفتند و با مسلم سى كس و به روايتى ده كس مانده بود ، پس مسلم بازگشت و براى اداى نماز به مسجد درآمد و چون نماز گزارده از مسجد بيرون آمد آن جماعت نيز رفته بودند ، مسلم حيران بماند و گفت اين چه حال است كه من مشاهده مىكنم و اين چه صورت است كه معاينة مىبينم ، دوستان را چه شد كه از راه برتافتند و به قدم بىوفائى در راه عذر و بىمروّتى شتافتند ، اى دريغ كه كوفيان از روش راستى به هزار مرحله دورند و از سلوك منهج مهر و وفا به همه روى ملول و نفور\r\n اندر اوّل خودنمائى مىكنند * و اندر آخر بىوفائى مىكنند\r\nچون چنين جلدند در بيگانگى * پس چرا آن آشنائى مىكنند \r\nپس مسلم سوار شد بدان نيّت كه از كوفه بيرون رود ، ناگاه سعيد بن احنف بن قيس به وى رسيد و گفت :\r\nايّها السّيّد به كجا مىروى ؟\r\nگفت : از كوفه بيرون مىروم تا در جائى استقامت كنم ، باشد كه جمعى از بيعتيان به من پيوندند ، سعيد بن احنف گفت :\r\nزينهار ، زينهار كه همهء دروازه‌ها را فروگرفته‌اند و راهداران برسر راهها نشسته تو را مىطلبند .\r\nمسلم گفت : پس چه كنم ؟\r\nگفت : همراه من بيا تا تو را جائى برم كه در پناه گيرند ، پس مسلم را بياورد تا بر\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nدر سراى محمّد بن كثير رسيد و او را آواز داد كه اينك مسلم بن عقيل را آورده‌ام .\r\nمحمّد بن كثير پاى برهنه بيرون دويد دست و پاى مسلم را ببوسيد و گفت :\r\nاين چه دولت بود كه مرا دست داد و اين چه سعادت است كه روى به منزل من نهاد .\r\n گذر فتاد بسر وقت كشتگان غمت * هزار جان گرامى فداى هرقدمت\r\nفكند سر و قدت برمن از كرم سايه * مبادا ز سر من دور سايهء كرمت \r\nپس محمّد بن كثير مسلم را به خانه درآورد و در منزل شايسته بنشاند و اصح آن است كه در زير زمين خانه‌اى داشت وى را آنجا پنهان كرد و به واسطه غمّازان اين خبر به پسر زياد رسيد كه مسلم در خانهء محمّد بن كثير است .\r\nابن زياد پسر خود خالد را با جمعى فرستاد تا محمّد بن كثير و پسرش را گرفته بياورند و مسلم را در خانهء او بجويند و اگر بيابند به دار الاماره حاضر سازند ، خالد بيامد و به يك ناگاه در سراى ابن كثير را فروكوفت و او را و پسرش را به دست آورده نزد پدر فرستاد و هرچند در آن سراى جستجو كردند از مسلم نشان نيافتند .\r\nامّا پسر زياد را چون چشم برمحمّد بن كثير افتاد آغاز سفاهت كرد . « 1 »\r\nمحمّد بن كثير بانگ براو زد كه اى پسر زياد من تو را همىشناسم پدر تو را به ستم برابو سفيان بستند ، تو را چه زهره آنكه با من سفاهت كنى ، ايشان در اين سخن بودند كه از هرگوشه شهر كوفه آواز كوس حربى و نالهء ناى رزمى مىآمد و آن‌چنان بود كه قوم و قبيلهء محمد بن كثير بسيار بودند ، چون شنودند كه ابن زياد او را و پسرش را گرفتند همه در سلاح شدند و قرب ده هزار كس روى به كوشك نهادند و غوغاى عام با ايشان يار شد و گذر برپسر زياد تنگ آمد بفرمود تا محمّد كثير و پسرش را بربام كوشك بردند و بدان مردم نمودند و خيال مردم آن بود كه مگر ايشان را كشته‌اند ، چون ايشان را زنده و سلامت ديدند دست از جنگ باز\r\n\r\n\r\n","description":"","footnote":"\r\n( 1 ) - يعنى آغاز دشنام دادن نمود\r\n","page_name":" 152 ","page_number":152},
  {"content":"\r\n\r\nداشتند و محمّد بن كثير را اجازت شد كه بيرون آيد و پسر را آنجا بگذارد و مردم را تسكين دهد ، محمّد بن كثير بيرون آمد و قوم خود را بازگردانيد و به منزل خويش آمده از مسلم خبر گرفت پس به شب سليمان بن صرد خزاعى و مختار بن ابو عبيده و رقاء بن عازب و جمعى از مهتران كوفه پيش وى آمدند و گفتند :\r\nاى بزرگ دين فردا پسرت را از كوشك بيرون آر تا مسلم را برداريم و از كوفه بيرون رفته در قبائل عرب بگرديم و لشگر عظيم جمع كرده به ملازمت امام حسين رويم و به اتّفاق وى كمر حرب دشمنان برميان جدّ و جهد بنديم .\r\nبراين اتّفاق كردند ، قضا را اوّل بامداد بود كه عامر بن طفيل با ده هزار مرد از شام آمده به ابن زياد پيوست و او بدان لشگر استظهار تمام يافته محمّد بن كثير را طلبيد و ملازمان خود را فرمود تا همه سلاح پوشيدند و محمّد بن كثير روى به دار الاماره نهاد و قوم او با غوغاى عام سى چهل هزار مرد گرداگرد قصر را فرد گرفتند و چون محمّد بن كثير بيامد ، پسر زياد روى به دو كرد كه بگو تو جان خود را دوست مىدارى يا جان مسلم بن عقيل را ؟\r\nجواب داد : اى پسر زياد باز برسر اين حديث رفتى ، جان مسلم را خدا نگهدارد و جان من اينك با سى چهل هزار شمشير است كه حوالى تو را فراگرفته‌اند .\r\nابن زياد سوگند ياد كرد كه به جان يزيد كه اگر مسلم را به دست من بازندهى بگويم تا سرت از تن بردارند .\r\nمحمّد بن كثير گفت : يابن مرجانة تو را كجا زهره آن باشد كه موئى از سر من كم كنى .\r\nابن زياد منفعل شد و دواتى پيش او نهاده بود برداشت و بيفكند برپيشانى محمّد بن كثير آمده و بشكست ، ابن كثير تيغ بركشيد و قصد پسر زياد كرد .\r\nمهتران كوفه كه حاضر بودند در وى آويختند و تيغ از دست او بيرون كردند و\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nخون از پيشانى وى مىچكيد ، نگاه كرد معقل جاسوس كه به حيله و مكر حال مسلم را معلوم كرد آنجا ايستاده بود و تيغى حمايل كرده دست بزد و آن تيغ را بركشيد برميان آن ناكس غدّار زد كه چون خيار ترش دو نيم كرد .\r\nابن زياد از سر تخت برخاست و در خانه گريخت و غلامان را گفت : اين مرد را بكشيد .\r\nغلامان و ملازمان قصد وى كردند و او تيغ ميزد تا ده كس را بينداخت ، آخر پايش به شادروان برآمد و بيفتاد و غلامان گرداگرد وى درآمدند و برسر او ريختند او را شهيد كردند پسر محمّد بن كثير كه آن‌چنان ديد با شمشير كشيده غرّان و غريوان روى به در كوشك نهاد هركس پيش مىآمد او را فى الحال به عرصهء عدم مىفرستاد ، القصه به پايمردى شجاعت دستبردى نمود كه هركه از دوست و دشمن آن را مىديد آفرين مىكرد .\r\n تا جهان رسم دستبرد نهاد * دستبردى چنين ندارد ياد \r\nو تا به در كوشك رسيد بيست سردار را از پاى درآورده بود ناگاه غلامى از عقب وى درآمده نيزه‌اى برپشت او زد كه سر سنان از سينه‌اش بيرون آمد و آن نوجوان از پاى درافتاده وديعت جان به قابض ارواح داد رحمة الله عليه ، خروش از درون قصر برآمد و لشگرى كه درون بودند بيرون آمده برقوم محمّد بن كثير حمله كردند و ايشان پيش حمله آنها بازآمده در هم آويختند\r\n چو درياى هيجا درآمد به جوش * ز مردان جنگى برآمد خروش\r\nز خون دليران و گرد سپاه * زمين گشت سرخ و هوا شد سياه \r\nقوم كوفه دليروار مىكوشيدند و لشگر شام در حرب ايشان خيره ميماندند ، ابن زياد فرمود كه جنگ ايشان براى محمّد بن كثير و پسر او است سر هردو را از تن جدا كرده در ميان ايشان افكنيد تا دل شكسته شده ترك كارزار كنند ، پس آن هردو سر را از تن جدا كرده در معركه افكندند و چون كوفيان آن سرها بديدند در\r\n\r\n","description":"","footnote":"","page_name":" 154 ","page_number":154},
  {"content":"\r\n\r\nرميدند و چون شب درآمد از ايشان ديّارى نمانده بود ، پس مختار ديد كه كار از دست بيرون رفت براسب نشسته با قومى از بنى اعمام خود راه قبيلهء بنى سعد پيش گرفت و سليمان بن صرد خزاعى نيز به محلّه بنى زيد رفت و رقاء بن عازب پناه به محلّه شريح قاضى برد كه در آن محلّه شيعه اهل بيت بسيار بود .\r\nامّا چون مسلم خبر شهادت محمّد بن كثير و پسرش را شنيد به غايت ملول و محزون گشته به غضب از خانه ايشان بيرون آمده سوار شد و راه دروازه مىطلبيد كه بيرون رود ناگاه در ميان طلايه « 1 » پسر زياد افتاد و ايشان دو هزار سوار بودند و سپهسالار ايشان محكم بن طفيل بود ناگاه مسلم را بديدند يكى از وى پرسيد كه تو كيستى ؟\r\nگفت : مردىام از عرب از قبيله فزاره مىخواهم كه به ميان قوم خود بازروم .\r\nآن كس گفت : بازگرد كه اين نه راه تو است .\r\nمسلم بازگشت و چون به دار الرّبيع رسيد ديد كه خالد پسر ابن زياد با دو هزار مرد ايستاده است از آن طرف نيز برگشت چون به كناسه رسيد حازم شامى را با دو هزار مرد آنجا بديد دليروار بگذشت و روى به بازار درودگران نهاد ، در آن وقت صبح دميده بود و هوا روشن شده حارس كناسه مسلم را بديد برمركبى نشسته و نيزه در دست گرفته و دراعه پوشيده و تيغ قيمتى حمايل كرده آثار شجاعت و سطوت از او ظاهر و امارت شوكت و صلابت از سوارى او لائح و باهر .\r\n سوارى همچو برق و باد مىراند * كه باد از رفتن او بازمىماند\r\nچو ديگ از آتش بيداد جوشان * ز باد كينه چون دريا خروشان \r\nحارس را در دل آمد كه اين سوار نيست مگر مسلم بن عقيل ، فى الحال به در سراى پسر زياد آمد و نعمان حاجب را گفت :\r\n\r\n\r\n","description":"","footnote":"\r\n( 1 ) - طلايه يعنى مقدمه لشگر\r\n","page_name":" 155 ","page_number":155},
  {"content":"\r\n\r\nاى امير من مسلم را ديدم كه به بازار درودگران مىرفت و روى به دروازهء بصره نهاده بود ، نعمان با پنجاه سوار بدانجانب روان شد ، ناگاه مسلم باز پس نگريست جمعى از سواران را ديد كه از عقب او مىآيند فى الحال از اسب فرود آمد و بانگ براسب زد ، اسب برشارع بازار روان شد ناگاه مسلم روى به محلّه نهاد و گمان مىبرد كه از آنجا راه بيرون مىرود ، آن كوچه خود پيش بسته بود مسلم بدان كوچه درون رفت مسجد ويرانى ديد بدان مسجد درآمد و در گوشه‌اى بنشت ، امّا چون نعمان پى اسب برگرفت و مىرفت تا به محلّه حلّاجان اسب را بازيافت و از سوار هيچ اثر پيدا نبود حاجب خيره فرومانده ، اسب را گرفته بازگشت و پيش پسر زياد آمده صورت حال بازنمود ابن زياد بفرمود تا دروازه‌ها را مضبوط كردند و در محله‌ها منادى زدند كه هركه خبر مسلم يا سر مسلم را بياورد او را از مال دنيا توانگر گردانم ، مردم در تكاپوى وى افتادند و قدم در راه جست‌وجوى نهادند و مسلم در آن مسجد ويرانه گرسنه و تشنه بود تا شب درآمد قدم از مسجد بيرون نهاد و نمىدانست كه كجا مىرود و با خود مىگفت :\r\nاى دريغ كه در ميان دشمنان گرفتارم و از ميان ملازمان امام حسين بر كنار ، نه محرمى كه با او زمانى غم دل بگذارم و نه همدمى كه راز سينه و غم ديرينه با او در ميان آرم ، نه پيكى دارم كه نامهء سوزناك دردآميز من به امام حسين رساند نه يارى كه پيغام غمزداى محنت‌انگيز من ببارگاه ولايت پناه آن حضرت معروض دارد .\r\n نه قاصدى كه پيامى به نزد يار برد * نه محرمى كه سلامى بدان ديار برد\r\nفتاده‌ايم به شهر غريب و يارى نيست * كه قصّه‌اى ز غريبى به شهريار برد \r\nمسلم سرگشته و حيران در آن محلّه مىرفت ناگاه به در سرائى رسيد پيرزنى ديد آنجا نشسته تسبيحى در دست مىگرداند و كلمه ذكر الهى برزبان مىگذراند و نام آن زن طوعه بود ، مسلم گفت : يا امة الله هيچ توانى كه مرا شربت آبى دهى تا حق تعالى تو را از تشنگى قيامت نگاهدارد كه من به غايت سوخته‌دل و تشنه‌جگرم .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nطوعه بطوع و رغبت جواب داد كه چرا نتوانم و فى الحال برفت و كوزه‌اى آب خنك ساخته بياورد مسلم آب بياشاميد و همانجا بنشست كه كوفته و مانده بوده و ديگر انديشه كرد كه چندين هزار كس او را مىجويند مبادا كه در دست كسى گرفتار گردد ، امّا چون مسلم بنشست پيرزن گفت : شهرى است پرآشوب ، برخيز و به وثاقى كه پيش از اين مىبوده‌اى باز رو كه نشستن تو اينجا در اين وقت موجب تهمت من مىشود .\r\nمسلم گفت : اى مادر من مردىام از خاندان عزّت و شرف و غربت‌زده از يار و ديار خود دور افتاده نه منزلى دارم و نه جائى ، نه بقعه‌اى و نه سرائى ، آرى\r\n در كوى بلا ساخته دارم وطنى * در منزل درد خسته جانى و تنى\r\nهرچند به كار خويش در مىنگرم * محنت‌زده‌اى نيست به عالم چو منى \r\nاگر مرا در خانه خود جاى دهى اميد چنان است كه حق سبحانه و تعالى ترا در روضه بهشت جاى دهد .\r\nطوعه گفت : تو چه نام دارى و از كدام قبيله‌اى ؟\r\nمسلم گفت : از محنت‌زدگان ستم‌ديده و غريبان جفاكشيده چه مىپرسى ؟\r\nطوعه مبالغه از حدّ گذرانيد .\r\nمسلم به ضرورت اظهار فرمود كه من مسلم بن عقيلم ، پسر عمّ امام حسين ، كوفيان با من بىوفائى كردند و مرا در ورطهء بلا گذاشتند و خود جان به سلامت بيرون بردند و حالا در اين محلّه افتاده‌ام و دل برهلاك نهاده و با اين همه يك زمان از ياد امام حسين غافل نيستم و ندانم كه حال او با اين مردمان بكجا انجامد .\r\nطوعه چون دانست كه او مسلم بن عقيل است بردست و پاى وى افتاد و فى الحال او را به خانه خود درآورده منزلى پاكيزه جهت وى مهيا ساخت و از مطعومات و مشروبات آنچه داشت حاضر گردانيد و با بهجت نامتناهى وظايف شكر الهى برمشاهده لقاى وى به تقديم مىرسانيد\r\n\r\n","description":"","footnote":"","page_name":" 157 ","page_number":157},
  {"content":"\r\n\r\n\r\nگرفتار شدن حضرت مسلم بن عقيل عليه السّلام بدست اوباش كوفه\r\nقبلا گفتيم جناب مسلم بن عقيل عليه السّلام پس از غريب شدن و تنها ماندن به خانه بانوى صالحه و مؤمنه‌اى بنام طوعه پناه برد آن بانو حضرتش را در اطاقى عليحده مستقر ساخت و آنچه لوازم پذيرائى و خدمت بود بجا آورد و حضرت در آن اطاق به عبادت و راز و نياز با پروردگار عالميان پرداخت .\r\nبه روايت روضة الواعظين ابن زياد چون شنيد مردم از اطراف مسلم پراكنده شده‌اند ، به ياران خود گفت برويد از بام قصر ببينيد آيا كسى از اصحاب مسلم را مىبينيد يا نه ، چون بربام رفتند احدى را نيافتند .\r\nابن زياد گفت : همه‌جا را ببينيد شايد در تاريكىها كمين كرده باشد .\r\nفرّاشان و غلامان همه‌جا را تجسّس كرده حتّى به بام مسجد رفته و از روزنه سقف ميان مسجد را زير نظر گرفتند كسى را نديدند ، به ابن زياد خبر دادند احدى پيدا نيست ، آن ظالم خوشحال شد ، فرمان داد دربهاى قصر را گشوده و مسجد را با افروختن شمع‌ها و مشعل‌ها چون روز روشن كردند و به جارچىها دستور داده شد در كوچه‌ها و برزن‌ها و بازارها فرياد زنند و مردم را به خواندن نماز در مسجد فراخوانند .\r\nبه نوشته روضة الصّفا ابن زياد با قدرت و شكوه تمام به مسجد آمد و از طرفى حصين بن تميم به حفظ و حراست شهر مشغول بود ، تمام اعيان و اشراف روى به مسجد آورده و در حسن خدمت بريكديگر سبقت مىگرفتند ، ابن زياد برمنبر آمد در حالى كه غلامان و نوكرانش با حربه‌هاى برهنه و شمشيرهاى آخته در يمين و يسارش صف زده بودند ، ابن زياد با تبختر و تكبّرى خارج از وصف برعرشه منبر تكيه زد و به نقل ابو الفتوح نگاهى به چپ و راست كرد و به نظر دقيق بمردم نگريست ديد تمام اشراف و رؤساء حاضرند و يك نظر به غلامان انداخت ديد\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nهمه با شمشيرهاى برهنه و غلاف‌هاى حمايل ايستاده‌اند ، به نقل مرحوم مفيد در ارشاد آن نابكار قدغن كرده بود كسى نماز عشاء را در غير مسجد نخواند از اين‌رو ازدحام عجيبى در مسجد شده بود آن پليد بعد از خطبه گفت : اى مردم ديديد كه پسر عقيل آن سفيه و جاهل چه كرد و چه فتنه و آشوب در اين شهر برپا نمود و اراذل چطور در گرد او اجتماع كردند ، الحمد لله پراكنده شدند : خوش درخشيد ولى دولت مستعجل بود اى مردم بدانيد : كسى كه مسلم را به خانه خود راه و در منزل خويش پناه دهد از امان من بيرون است و هركس از او خبرى بياورد كه در كدام خانه و در كدام نقطه است نوازش بسيار و احسان بىشمار در حقّش خواهم كرد ، بعد گفت :\r\nاى مردم از خدا بترسيد ، ملازم اطاعت و بيعت خود باشيد ، به جان خود رحم كنيد ، پس رو به حصين بن تميم كرد و گفت :\r\nاگر كوچه و بازار و خانه‌ها را درست متوجه نشوى مادرت را به عزايت مىنشانم ، واى برحالت اگر بگذارى اين مرد فرار كند ، البتّه بايد او را گرفته و نزد من بياورى ، به تو حكم دادم در هرخانه كه گمان داشته باشى او هست وارد شوى و سر زده داخل آن گردى و از اين مقوله تهديد و توعيدها نموده و سپس از منبر به زير آمد و وارد قصر شد .\r\nحصين با جمعى كثير در دور شهر و ميان محلات و سر چهار سوقها ضابطه و مستحفظ و شرطه گذاشت و طبق مأموريتى كه يافته بود بهرخانه‌اى كه گمان مىكرد مسلم در آنجا است وارد مىشد و تفحّص و جستجو مىكرد ولى اثرى از او پيدا نمىكرد .\r\nجناب مسلم سلام اللّه عليه در خانه طوعه در خلوت مشغول راز و نياز و تضرّع و نماز بود .\r\nصاحب روضة الواعظين گويد :\r\n\r\n","description":"","footnote":"","page_name":" 159 ","page_number":159},
  {"content":"\r\n\r\nدر اين اثناء پسر طوعه يعنى بلال از پاى منبر ابن زياد فارغ شده روى به خانه آورد و وارد منزل شد مادر را ديد به اطاقى رفت و آمد مىكند و بسيار شاد و مسرور است ، پسر گفت :\r\nاى مادر امشب تو را حالى عجيب مشاهده مىكنم در آن اطاق تردد مىكنى آيا خير است ؟\r\nطوعه گفت : بلى ، خير است .\r\nپسر اصرار كرد كه چرا به آن اطاق رفت و آمد مىكنى ؟\r\nطوعه واقع را نمىگفت و از بيان آن انكار مىنمود .\r\nاز پسر اصرار و از مادر انكار بالاخره طوعه ديد جز گفتن چاره‌اى ندارد گفت :\r\nنور ديده مىگويم امّا به كسى نگوئى .\r\nگفت : البته به كسى نخواهم گفت .\r\nطوعه گفت : بگو به ذات اقدس الهى به احدى نمىگويم .\r\nپسر قسم‌هاى فراوان خورد كه به كسى نمىگويد .\r\nطوعه گفت : نور ديده اين بزرگوار عاليمقدار را كه مىبينى جناب مسلم بن عقيل است پناه به من ضعيفه آورده و من او را در آن خانه نشانده‌ام و خدمت مىكنم و اجر از خدا مىخواهم .\r\nپسر شنيد و ساكت شد ، سر به بستر گذارد .\r\nجناب مسلم بعد از وظائف طاعت و عبادت سر بربستر گذارد راحت نمود ، در عالم رؤيا خوابهاى آشفته ديد بيدار شد و نشست از فراق امام عالمين و سلطان كونين و از دورى اهل و عيال و اطفال و از محنت روزگار و جفاى فلك غدّار مىگريست و به زبانحال مىفرمود :\r\n\r\n","description":"","footnote":"","page_name":" 160 ","page_number":160},
  {"content":"\r\n\r\n\r\nزبانحال جناب مسلم در خانه طوعه\r\n ز مژگان سيل اتشناك مىريخت * جگر مىخورد ، خون برخاك مىريخت\r\nهمى گفت آن‌كه روزم را شب آمد * به تلخى جان شيرين برلب آمد\r\nكه آه اى بخت نافرمان چه كردى * بدردم مىكشى ، درمان چه كردى\r\nدريغا از جمال شاه بطحا * حسين نوباوه بستان زهراء\r\nجدا ماندم به غربت از وصالش * يقين ديگر نمىبينم جمالش\r\nغمى دارم كه پايانى ندارد * تنى كز بىدلى جانى ندارد\r\nبه مسكينى جبين برخاك ماليد * ز دل پيش خداى پاك ناليد\r\nكه اى در هردلى داننده راز * به بخشايش درت بربندگان باز\r\nجز اين در دل نباشد آرزويم * كه بينم چهره ابن عمويم\r\nبه سرّ انبياء در پرده غيب * به وحى انبياء در حرف لا ريب\r\nبه نور مخلصان در روسفيدى * به صبر مقبلان در نااميدى \r\n\r\n","description":"","footnote":"","page_name":" 161 ","page_number":161},
  {"content":"\r\n\r\n بدان اشكى كه شويد نامه پاك * بدان حسرت كه گردد همره خاك\r\nبه آهى كز سر شورى برآيد * به خارى كز سر كورى برآيد\r\nبه مهر اندود دلهاى كريمان * به گردآلود سرهاى يتيمان\r\nبه شبهاى سياه تنگدستان * به دلهاى سفيد حق‌ّپرستان\r\nبرآور آرزوئى را كه دارم * در آن ساعت كه جان را مىسپارم\r\nببينم روى فرزند پيمبر * فشانم زير پاى شاه خود سر \r\nبهرصورت جناب حضرت مسلم سلام اللّه عليه تا صبح روز عرفه يعنى نهم ماه ذيحجه به راز و نياز و گريه و زارى مشغول بود و پس از طلوع فجر و به انتها رسيدن شب آخر عمر مبارك آن حضرت نسيم حزن برتمام عالم وزيد و صبح صادق در اين سوگ عظمى و ماتم كبرى گريبان دريد طوعه برخاست آب وضوء آورد تا آن مظلوم غريب وضوء بگيرد و نماز دوگانه يگانه‌پسند بجا آورد آن زن صالحه و مؤمنه پيش آمد و سلام كرد ديد حضرت مسلم در گوشه‌اى از حجره سر به زانوى غم گذاشته ، عرضه داشت مىدانم شب را نخوابيده‌ايد چون هروقت از شب كه بيدار شدم و گوش دادم صداى گريه و زارى شما را مىشنيدم .\r\nمسلم فرمود : اوّل شب به خواب رفتم در خواب حضرت مولى الموحدين امير المؤمنين على عليه السّلام را ديدم كه به من فرمودند : الوحا ، الوحا ، العجل العجل يعنى زود بيا ، در آمدن عجله كن اى مادر يقينا امروز ، روز آخر عمر من است :\r\n\r\n","description":"","footnote":"","page_name":" 162 ","page_number":162},
  {"content":"\r\n\r\n صد شكر كه عمر من سرآمد * پيك اجلم ز در درآمد\r\nآسوده شدم ز درد غربت * كم مىكنم از حضور زحمت \r\nپسر طوعه يعنى بلال از خواب مرگ برخاست از خانه بيرون رفت ، صبر كرد تا ابن زياد جائر برتخت بيدادگرى و بساط ستمگرى نشست و اركان و اعيان هريك آمده و برجاهاى خود قرار گرفتند ، سپس خود را ببارگاه رساند و آن وقتى بود كه ابن زياد به حصين بن نمير تميمى سفارش مىكرد كه الآن جارچى در شهر بفرست و بگو جار زند كه هركس از مسلم خبرى بياورد ده هزار در هم به او مىدهم و هركه او را پنهان كند خانه‌اش را ويران ساخته و صاحب خانه را به قتل مىرسانم .\r\nپسر طوعه كه اين را شنيد برخود بيمناك شد و نويد زر و دينار او را از سوگند و عهدى كه با مادر بسته بود منصرف كرد لذا به روايت مرحوم شيخ مفيد در ارشاد حكايت را به عبد الرحمن بن محمّد اشعث گفت و اظهار كرد كه مسلم در خانه ما است .\r\nعبد الرحمن هم به نزد پدرش محمّد اشعث كه در حضور ابن زياد نشسته بود رفت زير گوشى حكايت مسلم را به پدر گفت .\r\nعبيد اللّه بن زياد از فراست فهميد كه چه مىگويد ، با چوبدستى خود اشاره كرد كه برخيز و برو همين ساعت بگير و بياور ، ابن زياد اقوام و عشاير او را با وى همراه كرد و چون آن ناپاك مىدانست كه قبائل عرب ننگ دارند از اينكه مسلم در ميان ايشان گرفتار شود ازاينرو از هرقبيله قومى را به كمك پشت سر هم فرستاد بعد از او محمّد اشعث كندى و عبد اللّه سلمى را با هفتاد نفر از قبيله قيس فرستاد و به گفته هروى سپس عمرو بن حريث را با سيصد نفر روانه كرد و به همين نحو سواره و پياده به طرف خانه طوعه روانه شدند به حدّى كه تعداد آنها را تا هزار و پانصد نفر نوشته‌اند و به روايت ابى مخنف ابن زياد دستور داد طوقى از طلا\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nبه گردن بلال انداخته و تاجى از زر برسرش گذارده و او را براسبى مرصّع سوار كرده و در پيشاپيش سپاه به طرف خانه طوعه مىآمد تا به آستانه خانه رسيد آن زن پاك‌سرشت صداى مردان و شيهه اسبان را كه شنيد دويد خدمت حضرت مسلم و وى را از غوغا و آشوبى كه برپا شده بود مطّلع ساخت .\r\nمسلم فرمود : ما طلب القوم غيرى اى مادر سراسيمه و مضطرب مباش ، اين قوم به طلب من آمده و مقصودشان فقط من هستم و سپس به خود خطاب كرد و فرمود :\r\nيا نفس تهيّىء للموت فانّه خاتمة بنى آدم ( اى مسلم آماده مرگ شو كه عاقبت هرزنده‌اى مردن و مآل هرآينده‌اى رفتن است ) .\r\nشعر\r\n روز گذشت و شب هجران رسيد * دور بقاء نيز بپايان رسيد\r\nمردن از اين غم كه به خويشان رسم * كاش بميرم كه به ايشان رسم\r\nما كه از آن قافله وامانده‌ايم * تا تو بدانى كه جدا مانده‌ايم\r\nگرچه به صحبت دو سه گامى پسم * عاقبت الامر به ايشان رسم \r\nسپس جناب مسلم به عقيل سلام اللّه عليه سپندآسا از جا برخاست فرمود مادر اسلحه مرا بياور ، طوعه لرزان و با چشمى گريان سلاح جنگ آن حضرت را حاضر كرد ، پس آن بزرگوار در حالى كه غريب و تنها بود عمّامه برسر بست و زره در برنمود و شمشير حمايل كرد و سپر برمهره پشت انداخت و آنگاه شمشيرش را از نيام كشيد و حركتى داد ، طوعه عرض كرد :\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nسيّدى اراك تتأهب للموت ( آقا جان مىبينم شما را كه آماده مرگ شده‌اى ) .\r\nآن جناب فرمود : اجل ، و اللّه لا بّد من الموت ( بلى به خدا قسم ، چاره‌اى از مردن نيست )\r\nپس از آن فرمود : مادر از نيكوئى و احسان درباره من چيزى فروگذار ننمودى ، خدا تو را جزاى خير دهد ، در اثناء سخنانى كه آن جناب با طوعه مىفرمود غلامان و اراذل و اوباشى را كه ابن زياد ناپاك بسركردگى محمّد اشعث فرستاده بود به خانه هجوم آوردند جناب مسلم سلام اللّه عليه با طوعه خداحافظى كرد درحالى كه مسلح و مكمّل بود كالاسد الهجوم همچون شير شرزه با شمشير از ميان حجره بيرون جست و با شمشير برهنه برآن گروه رذل و بىبنياد كه به داخل حياط وارد شده بودند حمله كرد .\r\nمرحوم مفيد در ارشاد مىنويسد : جناب مسلم با شمشير آتشبار خرمن عمر آن بىاصلان را به آتش تيغ بىدريغ مىسوزاند و همچون شير گرسنه‌اى كه در ميان گلّه روبهان افتد از كشته پشته مىساخت با يك حمله حيدرى آن بىشرمان را از خانه طوعه بيرون راند .\r\nابو مخنف مىنويسد : جناب مسلم رو به طوعه كرد و فرمود :\r\nيا امّاه اخشى يهجموا علىّ و انا فى داراك ( مادر مىترسم كه اين گروه در ميان خانه تو برمن حمله كنند و برمن مجال و وسعتى نباشد ) بهتر است كه از خانه بيرون روم .\r\nطوعه گريان و نالان شد عرض كرد :\r\nقربانت گردم ، اگر تو كشته شوى البته من هم خود را خواهم كشت و خويش را فداى تو خواهم نمود .\r\nمؤلف گويد :\r\nمردان شجاع و دلير در ميادين و اماكن فراخ و جاهائى كه براى دويدن و به اين\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nطرف و آن طرف جستن و كرّ و فرّ نمودن مستعّد است مىتوانند اظهار رشادت و ابراز شجاعت نمايند نه مواضع تنگ و بسته و كوچك و بخاطر همين بود كه جناب مسلم بن عقيل سلام اللّه عليه عمد الى الباب و قلعها يعنى رو به درب خانه آورد و آن را كند و سپس درب را به روى دست علم ساخت ، در ترسيم اندام آن جناب گفته‌اند : حضرت مسلم بن عقيل سلام اللّه عليه كان ضخم السّاعدين يعنى بازوان او بسيار سطبر و قوى بود و با هرشجاع و دليرى كه مواجه و مقابل مىگشت موىهاى بدنش مانند سنان راست مىشدند و از لباس سر بيرون مىآوردند و با اين وضع و هيأت با شكوه و مهيب برآن جماعت بىحميّت حمله كرد\r\nشعر\r\n مردانه به كف گرفت شمشير * از خانه برون دويد چون شير\r\nاز خشم به لب فشرد دندان * چون گرگ به قصد گوسفندان\r\nآورد به سوى دشمنان رو * آن لحظه پى اطاعت او\r\nشمشير چو طاعت آرزو كرد * از خون منافقان وضوء كرد\r\nزد برسر هركه از غضب تيغ * رخ همچو ذنب نهفته در ميغ\r\nاز خون منافقان بىدرد * سيلاب به كوچه‌ها روان كرد \r\nدر اندك فرصتى پنجاه نفر از سواران را به دار البوار و بئس المصير روانه كرد مابقى همچون روباهان كه شير به آنها حمله كرده باشد پا به فرار گذارند ، طوعه برپشت بام برآمده بود و مسلم را تشجيع و ترغيب برحرب مىكرد ، محمّد بن اشعث چون آن شجاعت و رشادت را از مسلم ديد قاصدى نزد ابن زياد فرستاد كه مدد براو بفرستد ، ابن زياد پانصد نفر ديگر به حمايت او روانه نمود ، قواى كمكى كه رسيدند سپاهيان مستظهر شده و برآن غريب حمله كردند جناب مسلم توكّل برخدا نمود و حمله سختى برآنها كرد و كشتار عظيمى از آن بىغيرتان نمود و\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nآنها را همچون بنات النّعش متفرق ساخت باز محمّد بن اشعث براى ابن زياد پيغام داد كه ادركنى بالخيل و الرّجال اى امير مرد و مدد بفرست كه مسلم كشتار عظيم نموده است چه گويم كه دستش بارنده ابر و تيغش تابنده برق و نعره‌اش نالنده رعد و نيزه‌اش سوزان شهاب و صولتش كوشنده پيل و دولتش جوشنده نيل و نگاهش هزيمنده جوان و پير است .\r\nابن زياد لشگرى آراسته و به مدد فرستاد و پيغام داد كه به محمّد بن اشعث بگوئيد :\r\nثكلتك امّك و عدموك قومك ، رجل واحد يقتل منكم هذه المقتلة\r\nمادرت به عزايت نشيند و قومت تو را در بين خود نبيند ، يكتن تنها از شما اين همه بكشد ! ! !\r\nمحمّد بن اشعث جواب فرستاد :\r\nاى امير تو گمان مىكنى من را به حرب بقّالى از بقّالان كوفه يا به جنگ پينه دوزى از پينه‌دوزان جيره فرستاده‌اى ، اين شجاع غضنفر و اين دلير مظفّر كه مرا به حرب او فرستاده‌اى صفدرى است حرب‌ديده و شمشيرى است از شمشيرهاى رسول خدا صلّى اللّه عليه و آله و سلّم .\r\nهو اسد ، ضرغام و سيف حسام فى كف بطل ، همام من آل خير الانام\r\nبيا ، نگر كه تيغ انتقامش چگونه خون مبارزان را به خاك مذلّت ريخته و تراب تيره برفرق دليران بيخته .\r\nشعر\r\n خون‌ريز تيغش را اجل * نعم المعين ، بئس البدل\r\nمنحوس خصمش را ز جل * نعم البدل ، بئس المعين\r\nبردعوى اقبال و فر * خصمش گواهى معتبر\r\nبردعوت فتح و ظفر * راياتش آيات متين \r\n\r\n","description":"","footnote":"","page_name":" 167 ","page_number":167},
  {"content":"\r\n\r\nابن زياد پانصد تن ديگر به مدد او فرستاد و پيغام داد كه اگر از عهده حرب اين شير بيشه شجاعت بيرون نمىآيند به او امان بدهيد و عهد و پيمان به‌بنديد كه احدى خون تو را نمىريزد زيرا با اين توصيفى كه مىكنى اگر به او امان ندهيد همه شما را برباد فناء داده و جملگى شما را به خاك هلاكت مىاندازد .\r\nاين خبر وقتى به محمّد اشعث رسيد چاره در همين ديد لذا فرياد كرد كه اى مسلم و اى شجاع مسلّم خود را در مهلكه ميفكن ، دست از كارزار بردار ، معلوم است كه از يك نفر تو چه خواهد آمد هرقدر كه از تعداد افراد كم شود دو مقابل در جاى آن مىجوشند و بالاخره تو را گرفتار خواهند كرد بيا تو را امان دهم و به خدمت امير عبيد اللّه بن زياد ببرم كه از تقصير تو درگذرد و سربلندت نمايد .\r\nمسلم فرمود : اى مردود مرا به امان ابن زياد احتياج نيست و اين دروغ‌هائى را كه مىبافى من فريفته آنها نشوم زيرا از كوفى وفا نيايد\r\n نديدم من از هيچ كوفى وفا * ز كوفى نيامد به غير از جفا \r\nاين بگفت و برايشان حمله كرد و چند نفر ديگر از آن فرومايگان را مجروح و مقتول ساخت .\r\nملّا حسين كاشفى در روضة الشّهداء مىنويسد :\r\nلشگريان از مبارزه با آن جناب درمانده شده لذا بعضى پياده شده به بام‌ها برآمدند و سنگ بجانب آن جناب انداختند و تن نازنين او را با سنگ و آجر كوفته و مجروح گردانيدند و او با خود مىگفت : اى نفس مرگ را آماده باش كه مردانه در رفع اعداء كوشيدن و شربت هلاك نوشيدن و خلعت شهادت پوشيدن دولتى است جاويد و سعادتى است ابدى .\r\n چون شهيد راه او در هردو عالم سرخ‌روست * خوش دمى باشد كه ما را كشته زين ميدان برند \r\nمسعودى و ابو الفرج گفته‌اند :\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nچون جناب مسلم سلام اللّه عليه ديد كه آن نااصلان و نامردان از بالاى بام‌ها سنگ و كلوخ مىاندازند و گروهى دسته‌هاى نى را آتش زده بربدن مباركش فرومىريزند فرمود :\r\nأكلّما ارى من الاجلاب لقتل ابن عقيل يا نفس اخرجى الى الموت الذى ليس منه محيص .\r\nيعنى : آيا اين اجتماع لشگر براى ريختن خون فرزند عقيل شده ، اى نفس بيرون شو به سوى مرگى كه از او چاره‌اى نيست .\r\nپس با تيغ آبدار دمار از روزگار آن تبه‌كاران درمىآورد و به روايت ابن شهرآشوب در مناقب اين رجز را مىخواند :\r\n اقسمت لا اقتل الّا حرّا * و ان رأيت الموت شيئا نكرا\r\nكلّ امرء يوما ملاق شرّا * او يخلط البارد سخنا مرّا\r\nردّ شعاع النّفس فاستقرّا * اخاف ان اكذب او اغرّا \r\nمولف گويد : اين رجز از حمران بن مالك خثعمى است و در برخى از نسخ اينطور ثبت شده :\r\n اقسمت لا اقتل الّا حرّا * و لو وجدت الموت كاسا مرّا\r\nضرب غلام قطّ لم يفرّا * اكره ان اخدع او اغرّا\r\nكلّ امرء يوما يلاقى الشّرّا * اضربكم و لا اخاف الضّرّا \r\nيعنى : قسم مىخورم براينكه كشته نشوم مگر مانند كشته شدن آزادمردان اگر چه مرگ را يك كاسه زهر ناگوار مىيابم ، مىزنم و مىكشم زدن كسى كه فرار را برخود اختيار نكند و خدعه و فريب را نپذيرد چه آنكه هرمردى روزى گرفتار شر خواهد شد و من در كارزار مىكوشم و از ضرر نمىهراسم .\r\nشجاعت و قوّت آن صفدر به مرتبه‌اى بود كه مردان قوى را به يك دست مىگرفت و بربام بلند مىافكند بهرصورت در آن روز رشادتها و دلاورىها و\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nشجاعتهائى از آن نامور ديده شد كه كمتر از كسى به ظهور رسيده بود و چنان زهره چشمى از آن مردم به ظاهر مسلمان و در باطن كافر به خدا گرفت كه جرأت نمىكردند نزديك آن جناب بشوند فقط از دور جنابش را مورد سهام و تيرها قرار داده و از بامها سنگ و كلوخ و دسته‌هاى نى آتش زده را برسر و روى نازنين آن نائب امام برحق مىريختند و آن قدر اين حركت ننگين و عمل قبيح را ادامه دادند كه از كثرت تيرها بربدنش و سنگهاى كوبنده برسر و صورت و بدنش خسته و درمانده شد بطورى كه تكيه برديوار داد و از روى حسرت فرمود :\r\nاى بىحيا مردم ما لكم ترمون بالاحجار كما ترمى الكفّار ( براى چه سنگ‌بارانم مىكنيد مگر من را كافر مىدانيد ) آخر من مسلمانم و از اهل بيت پيغمبر شما مىباشم ، اين نوع رعايت پيغمبر را در حق عترتش مىكنيد ؟ !\r\nاز آن فرومايگان و نامردان جوابى نيامد .\r\nملّا حسين كاشفى در روضه مىنويسد :\r\nناگاه حرامزاده‌اى سنگى بيانداخت و آن سنگ برپيشانى مسلم آمد و خون برروى مباركش جارى شد .\r\n خون جگرم ز ديده بررخ پالود * رخساره كجا برم چنين خون‌آلود \r\nپس رو به جانب مكّه كرد و گفت : يابن رسول اللّه خبر دارى كه با پسر عمّت چه مىكنند ، امّا من در راه حق از اينها باك ندارم .\r\n گر سنگ آيد به من چو باران اى دل * دست من و آستين جانان اى دل\r\nيا گوى بسر برم ز ميدان اى دل * يا در سر و كار دل كنم جان از دل \r\nناگاه سنگ ديگر بيفكندند و برلب و دندان مباركش آمد و خون به محاسن شريفش فرودويد دامن پاكش به خون آلوده گشت و اين معنا به زبان حالش جارى شد :\r\n\r\n","description":"","footnote":"","page_name":" 170 ","page_number":170},
  {"content":"\r\n\r\n هرنشان كز خون دل بردامن چاك منست * پيش اهل دل دليل دامن پاك من است\r\nشد تنم فرسوده زير سنگ جور كوفيان * كشته عشقم من و اين سنگها خاك من است \r\nپس مسلم از بسيارى زخم كه يافته بود پشت به ديوار خانه بكر بن حمران داده تا كمى رفع خستگى كند آن ناكس از سرا بيرون آمده شمشيرى حواله فرق مسلم نمود ، شمشير فرود آمد و لب بالاى او را ببريد مسلم در همان گرمى تيغى بربكر زد و سرش را ده قدم دور انداخت و باز پشت برآن ديوار آورد و مىگفت : بار خدايا مرا يك شربت آب آرزوست .\r\nمؤلف گويد :\r\nحكايت كشته شدن بكر بن حمران بدست جناب مسلم بن عقيل در تاريخ الفتوح كه ترجمه تاريخ اعثم كوفى است به طرز ديگر نقل شده و آن اين است كه :\r\nمحمّد اشعث به سپاهيان گفت ساعتى جنگ را موقوف داريد تا من با مسلم سخنى گويم ، پس بنزد مسلم آمد و بايستاد و گفت :\r\nو يحك ، اى مسلم خويش را مكش ، تو ايمنى ، قبول كردم و پذيرفتم كه تو را نگاهدارم و در امان خويش آورم .\r\nمسلم بن عقيل گفت : اى پسر اشعث تو را خيال مىآيد كه تا نفسى مىتوانم زد دست به شما دهم و الله اين هرگز نتواند بود ، پس براو حمله كرد ، محمّد باز پس شد و مسلم بازگشت و به موقف خويش آمد و مىگفت : اى اهل كوفه از تشنگى هلاك شدم آخر شربتى آب مرا دهيد ، هيچ كس را دل برمسلم رحم نيامد كه شربتى آب به دو بدهد ، محمّد روى بدان قوم آورد و گفت :\r\nاين عارى عظيم است كه ما با اين همه جمعيّت با يك كس برنيائيم و او را\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nنتوانيم گرفت ، همگان به يك حمله براو حمله كنيد و او را بگيريد ، پس همه به اتّفاق براو حمله كردند و او ايشان را با نيزه دفع مىكرد ، مردى از اهل كوفه كه او را بكر بن حمران مىگفتند درآمد و شمشيرى برلب زيرين او زد و مسلم هم در آن گرمى شمشيرى برشكم او زد كه از پشتش بيرون آمد ، بكر بيفتاد و جان به مالك دوزخ سپرد .\r\nبرخى ديگر اين‌طور بيان كرده‌اند كه مسلم بن عقيل سلام اللّه عليه بكر بن حمران را نكشت بلكه زخمدار نمود چنانچه از عبارت مرحوم حاج فرهاد ميرزا در قمقام چنين برمىآيد ، ايشان فرموده :\r\nمحمّد بن اشعث از عبيد اللّه بن زياد مدد طلبيد ، ابن زياد جمعى ديگر را روانه داشته و گفت :\r\nاگر از مسلم كه يك تن بيش نيست بدين‌گونه عاجز آئى ، اگر به حرب ديگرى فرستيم پيدا است كه حال تو برچه منوال باشد .\r\nاين سخن اشاره به قتال با حضرت امام ابو عبد اللّه الحسين عليه السّلام بود ، ابن اشعث گفت : همانا پنداشته كه مرا به جنگ بقّالى از بقّالان كوفه فرستاده است ، پس بكر بن حمران شمشيرى برآن جناب زد كه لب بالا و دو دندان او را بينداخت ، آن حضرت هم در آن گرمى ضربتى برسر بكر زد كه زخمى سخت برداشت و باز شمشيرى بركتف او فرود آورد كه نزديك بود سينه آن ملعون را بشكافد . . . .\r\nو در آخر عبارات فرموده : عبيد اللّه كشتن جناب مسلم سلام اللّه عليه را واگذار به بكر بن حمران نمود كه وى سر آن حضرت را جدا كند .\r\nاين عبارت به خوبى و به وضوح دلالت دارد براينكه بكر بن حمران با ضربت جناب مسلم از پاى درنيامده بلكه زخمدار شده بود .\r\nبهرصورت به گفته ابو مخنف كوفيان ديدند كه حريف مسلم نمىشوند حيله كرده سر راه او چاه كندند و روى آن را با زباله و خاشاك پوشاندند آنگاه برمسلم\r\n\r\n","description":"","footnote":"","page_name":" 172 ","page_number":172},
  {"content":"\r\n\r\nحمله كردند ، مسلم نيز برايشان حمله نمود آن حيله‌وران خود را به عقب كشيدند ، مسلم حمله‌كنان برايشان تاخت تا آنكه به چاه رسيد ناگهان در وى افتاد ، جمعيّت مثل مور و ملخ برسرش ريختند ، محمّد بن اشعث شمشيرى حواله مسلم كرد ، شمشير به صورتش رسيد از زير چشم يكطرف بينى مسلم را دريد و برمحاسنش انداخت كه دندانهاى مسلم پيد شد .\r\nمؤلف گويد : واقعه كندن گودال امر مسلّمى نيست لذا برخى از وقايع‌نگاران متعرّض آن نشده‌اند از جمله مرحوم شيخ مفيد در ارشاد انرا نقل نكرده بلكه فرموده :\r\nمحمّد بن اشعث رو كرد به حضرت مسلم و گفت : اى مسلم راست مىگوئى تو گول نمىخورى و فريب و خدعه اهل كوفه را قبول نمىنمائى امّا اين قدر مىدانم امير و بستگان او با تو ابن عمّ هستند تو را نخواهند كشت بيا امان مرا كه از جانب ابن زياد دارم قبول كن راحت شو .\r\nمسلم از كثرت سنگ و آلات و كوشش به ضعف افتاده و از قتال و جدال وامانده شده بود و از شدّت عطش سوخته و مات و مبهوت مانده بود كه چگونه يك نفرى با يك شهر مقاومت كند لذا پشت به ديوار خانه طوعه داده بود از باب ناچارى فرمود : اى ابن اشعث به راستى در امانم ؟\r\nگفت بلى و الله در امان من و امير و خدا و رسولى ، بعد رو كرد به سپاهيان و گفت : حضرات شاهد باشيد مسلم در امان است .\r\nگفتند : بلى ، همه قبول كردند و امان دادند مگر عبد اللّه بن عباس سلمى كه گفت :\r\nنه شتر دارم و نه قاطر و سپس خود را بكنار كشيد .\r\nپس قاطرى آوردند و مسلم خسته و درمانده را با آن جراحات و زخم برقاطر نشاندند و اطراف وى را گرفتند اوّل كارى كه كردند شمشيرش را ربودند و فرار\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nكردند ، مسلم از حيات خود يكسره مأيوس شد ديد نه شمشير دارد و نه دست شمشير بزن ، گريه براو مستولى شد و اشگ از چشمانش سرازير گرديد و فرمود :\r\nهذا اوّل الغدر ، اين اوّلين حيله شما بود كه شمشير مرا ربوديد .\r\nمحمّد بن اشعث گفت :\r\nاميدوارم برتو باكى نباشد .\r\nمسلم فرمود :\r\nمن به غير از خدا اميدى به چيزى ندارم انّا للّه و انّا اليه راجعون\r\nعبد اللّه سلمى از روى طعنه گفت :\r\nآقا جان من كسى كه داعيه سلطنت داشته و به طمع حكومت به اين ديار آمده اين‌طور گريه نمىكند و از كشته شدن بيم ندارد ولى برگريه تو فايده‌اى بار نمىشود .\r\nمسلم فرمود : اى حرامزاده من براى جان خود نمىگريم ، شهادت ارث ما است و لكن ابكى لاهلى المقبلين الىّ ، ابكى للحسين عليه السّلام و آل الحسين .\r\nگريه من از براى آن خويشانى است كه چند روز ديگر به كوفه مىرسند ، گريه من از براى عزيز زهراء و همراهان آن بزرگوار است كه نوشته‌ام بيايند و اكنون در راهند .\r\nشعر\r\n اى كوفيان چو سر ز تن من جدا كنيد * بارى تن مرا به سوى خاكدان بريد\r\nهركاروان كه جانب مكّه روان شود * پيراهن مرا سوى آن كاروان بريد\r\nگوئيد از براى خدا بهر يادگار * نزد حسين جامه پرخون نشان بريد \r\n\r\n","description":"","footnote":"","page_name":" 174 ","page_number":174},
  {"content":"\r\n\r\n رحمى برآب چشم يتيمان من كنيد * آن دم كه ياد كشتن من برزبان بريد\r\nچون طفلكان من خبر من طلب كنند * از من سلام خير به آن طفلكان بريد \r\nسپس آن جناب رو به محمّد بن اشعث كرده با دلى شكسته فرمود :\r\nاى بنده خدا اين‌طور مىبينم كه ابن زياد امان تو را قبول نكند و تو از نگهدارى من عاجز و ناتوان هستى ولى تقاضا دارم يك كار براى من انجام دهى .\r\nمحمّد بن اشعث گفت : آن كار چيست ؟\r\nفرمود : قاصدى روانه كن پيغام مرا به امام من برساند و آنچه برسر من آمده عرض كند و نگذارد كه آن بزرگوار رو به اين ديار بياورد زيرا مىدانم امروز يا فردا است كه بيرون آمده و به اين شهر روان مىگردد ، قاصد محضر مباركش عرض كند كه به اين شهر تشريف نياورد و بگويد پسر عمّت مسلم را ديدم و هو اسير فى ايدى القوم در دست نامه‌نويس‌هاى كوفه با ذلّت و خوارى گرفتار بود .\r\nمحمّد بن اشعث گفت : و الله لافعلنّ به خدا سوگند اين پيغام را خواهم فرستاد و خواهى ديد در پيش ابن زياد چگونه پايدارى در شفاعت مىكنم و نمىگذارم آسيبى بوجودت برسد .\r\nمؤلف گويد : مرحوم سيّد بن طاووس در لهوف آورده كه مسلم امان محمد بن اشعث را قبول نفرمود و با وجود جراحات بسيار جنگ مىكرد تا شخصى از پشت سر برآن جناب نيزه‌اى زد بطورى كه آن حضرت به روى درافتاد ، آنگاه او را گرفتند و استرى آوردند تا سوار شده اطراف او را بگرفتند شمشيرش را كشيدند و به قولى محمد بن اشعث خودش آن شمشير را بگرفت .\r\nمرحوم حاج فرهاد ميرزا در قمقام مىنويسد :\r\nآورده‌اند كه محمد بن اشعث اياس بن عثل الطّائى را با عريضه به خدمت آن\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nحضرت فرستاد و اياس در زباله به خدمت امام ناس مشرّف شده مراتب بازگفت .\r\nحضرت فرمود : كلّ ما قدّر نازل و عند الله نحتسب انفسنا و فساد امّتنا آنچه خداوند مقدّر فرموده البتّه خواهد شد و من برشهادت خويشتن و فساد امّت از خداى اجر مىطلبم .\r\nمرحوم مفيد در ارشاد مىفرمايد :\r\nجناب مسلم بن عقيل سلام اللّه عليه از شدّت عطش به حالت غش افتاده بود و در آن جا قلّه پرآب خنكى بود تا هركه تشنه باشد بخورد ، چشم مسلم كه برآن افتاد فرمود :\r\nاسقونى من هذا الماء يعنى از اين آب به من بچشانيد .\r\nمسلم بن عمرو گفت : اى مسلم عجب آب خنكى است امّا زقّوم بخور و از اين آب مخور\r\nجناب مسلم فرمود : و يحك من انت كيستى كه به عترت پيغمبر چنين مىگوئى ؟\r\nآن ناپاك گفت : من آن كسى هستم كه حق را شناخته‌ام و تو نشناخته‌اى ، من امر امّت رواج مىدهم و تو مغشوش مىكنى ، من اطاعت اولى الامر مىكنم و تو معصيت مىنمائى\r\nمسلم فرمود : چقدر سخت‌دل و چه‌قدر بىحيا مىباشى .\r\nمرحوم مفيد در ارشاد مىنويسد : چون كسى به مسلم آب نداد عمرو بن حريث غلام خود را فرستاد به خانه تا آب براى آن حضرت بياورد ، غلام رفت و قلّه آبى سربسته با قدحى آورد از آن قلّهء آب در قدح كرد و به آن جناب داد آن حضرت قدح را نزديك دهان برد امتلئ القدح دما قدح مملو از خون شد او را ريخت دومرتبه پر كرد نزديك دهان برد باز پر خون شد سرازير كرد مرتبه سوّم پر كرد از شدّت عطش آب را به لب و دهان رسانيد كه دندانهاى ثناياى آن حضرت در\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nميان قدح افتاد ، مسلم آب نخورد و شكر خدا نمود .\r\nبهرصورت آن شير بيشه شجاعت را با بند و غل و زنجير به حضور ابن زياد بردند راوى گفت :\r\nقوّت قلبى كه من از جناب مسلم مشاهده كردم كه در مجلس ابن زياد وارد كردند از احدى نديدم آن حضرت وقتى به بارگاه آن ستم‌پيشه وارد شد ابدا به او اعتنائى نكرد و سلامى نداد\r\n\r\nمشاجره بين مسلم بن عقيل سلام اللّه عليه و ابن زياد مخذول در بارگاه\r\nطريحى در منتخب فرموده : وقتى جناب مسلم را وارد بارگاه ابن زياد ناپاك كردند ، اهل مجلس گفتند : سلّم الامير ، به امير سلام كن\r\nفرمود : السّلام على من اتّبع الهدى و خشى عواقب الرّدى و اطاع الملك الاعلى\r\nيعنى پسر مرجانه شايسته سلام نيست ، سلام بركسى است كه متابعت هدايت كند و از عواقب اعمال بد بترسد و ملك اعلى را بپرستد .\r\nابن زياد از اين وضع سلام و از حالت آن غريب و نگاه به جلال و شوكت خود خنده قهقهه زد بعضى از پرده‌داران بارگاه گفتند : اى مسلم امير با تو سر لطف است كه به روى تو مىخندد چرا به او سلام اميرى نمىدهى ؟\r\nمسلم فرمود : مالى امير غير الحسين ، اميرى از براى من غير از حسين بن على عليهما السّلام نيست\r\nسپس ابن زياد رو به مسلم كرد و گفت :\r\nيابن عقيل به كوفه آمدى امّت را پراكنده كردى و خونهاى مسلمانان را ريختى ، بعضى را بربرخى ترجيح دادى براى چه ؟\r\nجناب مسلم فرمود : حاشا كه من از پيش خود اين كار كرده باشم بلكه مردم اين شهر همچو گمان داشتند كه پدر تو زياد نيكان و اخيار ايشان را كشته و معدودى\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nباقى گذاشته مانند پادشاهان قيصر و كسرى عمل كرده و يكسره شريعت و آئين احمدى و ملّت و كيش محمّدى را برداشته ، ما را خواستند و عجز و لابه كردند ، عريضه‌ها نوشته و در آنها شرح درد خود را نگاشتند ، ما آمديم تا مردم را امر كنيم به عدل و احسان و بخوانيم به كتاب خدا و سنّت رسولش .\r\nابن زياد ناپاك گفت : اى مسلم تو چنين عرضه‌اى ندارى كه از مثل توئى اين كار بروز كند پس چرا اى فاسق نگذاشتى به كتاب خدا عمل كنند و انت بالمدينة تشرب الخمر توئى كه در مدينه شرب خمر مىكردى ، مىخواستى در كوفه امامت كنى .\r\nمسلم سلام اللّه عليه برآشفت و فرمود : اى ظالم من شراب مىخورم ! ! ؟\r\nتو خود مىدانى كه دروغ مىگوئى و فعل خودت را به ديگران نسبت مىدهى ، كسى كه همچون سگ هار سر به خون مسلمانان فروببرد و متّصل قتل نفس محرّمات كند و به اهل ايمان اذيّت برساند و متعرض مسلمين شود از چنين كسى چه توقع كه دروغ يا سوء ظن در حق مسلم مسلّمى نبرد .\r\nابن زياد گفت : اى فاسق خيلى دلت مىخواست در كوفه سلطنت كنى و برمسند امارت بنشينى امّا خدا نخواست و ترا شايسته اين رتبه نديد .\r\nمسلم فرمود : اى بىدين ما شايسته خلافت نباشيم پس چه كسى شايسته آن باشد ! ؟\r\nابن زياد گفت : چنين نيست بلكه امروز شايسته سلطنت و پادشاهى و سزاوار خلافت امير المؤمنين يزيد است و برشما اطاعت او واجب مىباشد .\r\nمسلم فرمود : صبر مىكنم حتى يحكم الله بيننا و بينكم و هو خير الحاكمين .\r\nاين زياد گفت : خدا بكشد مرا اگر تو را نكشم به بدترين كشتنى كه تا به حال در اسلام كسى را چنين نكشته باشند .\r\nمسلم فرمود : البته تو اولى هستى براينكه در اسلام بدعتى بگذارى تا به حال\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nآنچه خواسته و توانسته‌اى كرده‌اى باز هم خواهى كرد .\r\n اى زاده زياد نكرده است هيچ كه * نمرود اين عمل كه تو شدّاد مىكنى \r\nابن زياد ديد چاره زبان مسلم را نمىتواند بكند شروع كرد دشنام دادن و فحش گفتن هم به امام حسين عليه السّلام و هم به امير المؤمنين عليه السّلام و هم به عقيل ، همه را دشنام داد .\r\nجناب مسلم سلام اللّه عليه از سوز دل سر به زير انداخت ، راضى بود كه زودتر از اين كشته شود و اين ناسزاها را نشنود ، ديگر جواب آن بىحيا و دريده را نگفت ولى به نقل مرحوم سيّد در لهوف مسلم فرمود : اى ولد الزّنا تو و پدرت زياد اولى و احق به اين فحش‌ها هستيد ما خانواده رسالتيم هرچه از دست تو برمىآيد كوتاهى مكن .\r\n\r\nوصيت كردن جناب مسلم بن عقيل\r\nدر مقتل ابو مخنف است كه چون جناب مسلم را به قصر آوردند سلام نكرد ، ابن زياد گفت : اى مسلم سلام كنى يا سلام نكنى كشته خواهى شد .\r\nمسلم يقين به مرگ كرد ، فرمود : اى پسر زياد چون به ناچار مرا خواهى كشت مردى از قريش را مىخواهم كه با ما خويش باشد تا با او وصيت كنم .\r\nو مرحوم مفيد در ارشاد مىفرمايد : يكى از پاسبانان گفت : اى مسلم چرا برامير سلام نكردى\r\nفرمود : كسى كه اراده قتل مرا دارد چرا سلام كنم ، اگر مرا نكشت سلام بسيار از من خواهد شنيد\r\nابن زياد گفت : به جان خودم تو را خواهم كشت .\r\nمسلم فرمود : چنين است ، مرا خواهى كشت ؟\r\nابن زياد گفت : بلى ، البته خواهم كشت .\r\nمسلم فرمود : پس بگذار با يكى از اقوام و خويشان خود وصيّت كنم .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nابن زياد گفت : وصيت كن .\r\nمسلم نگاهى به حضّار و جلساء مجلس كرد چشمش به عمر بن سعد ناپاك افتاد ، فرمود : يا عمر انّ بينى و بينك قرابة ولى اليك حاجة ( اى پسر سعد مرا با تو خويشى است و از تو حاجتى دارم ، لازم است اجابت كنى و بايد پنهانى بگويم ) .\r\nعمر سعد محض خوش‌آمد ابن زياد اعتناء به حرف مسلم نكرد ، بلكه امتناع نمود و رو برگردانيد .\r\nابن زياد بدان شقاوت گفت : اى احمق به تو مىگويد و از تو حاجت مىخواهد ، چرا از برآوردن حاجت پسر عمّت رو برگردانى\r\nو به روايتى ابن سعد گفت : امير ، مرا با او چه نسبتى و چه آشنائى است ؟ !\r\nبهرصورت ابن سعد از جا برخاست در گوشه‌اى از بارگاه ايستاد كه همه حضّار ايشان را مىديدند مسلم سلام اللّه عليه با سر و صورت شكسته و مجروح و تن خسته و خون‌آلود و كامى خشك رو كرد به پسر سعد و فرمود : مرا در اين شهر قرضى است كه از آن روز آمده‌ام تاكنون از نان و طعام كسى استفاده نكرده‌ام ، مخارج خود را با قرض گذرانده‌ام ، هفتصد در هم مقروضم زره مرا به فروش و دين مرا اداء كن .\r\nو نيز خواهش مىكنم بعد از كشته شدن من جسدم را از ابن زياد بطلب و به خاك بسپار و مگذار روى زمين بماند .\r\nمطلب سوّم آنكه كسى را به سوى آقا و مولايم حسين بن على عليهما السّلام روانه كن اگر از مكّه بيرون آمده او را برگرداند تا به كوفه قدم نگذارد زيرا من خيلى مبالغه و تأكيد در آمدن آن حضرت كرده‌ام به ناچار خواهد آمد و به چنگ اشرار گرفتار خواهد شد .\r\nابن سعد خنده‌كنان گفت : ايّها الامير مىدانيد اين مرد چه مىگويد و چه خواهش دارد ، چنين و چنان مىگويد .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nابن زياد گفت : اى پسر سعد حقّا كه خيلى نانجيبى ، امين خيانت نمىكند ولى گاهى مىشود كه خائن امين شود تو چقدر بىمروّتى ، تو را محرم دانست و تو سرّ او را فاش مىسازى ! ! خيلى خوب از مال خودش قرضش را اداء كن و اما بعد از كشتن وى با بدنش هرچه مىخواهم مىكنم اما درباره حسين اگر او مزاحم ما نشود ما نيز مزاحم او نخواهيم شد .\r\n\r\nشهادت مسلم بن عقيل سلام اللّه عليه\r\nبعد ابن زياد فرياد زد : جلّاد بيا كه وصيت مسلم تمام شد ، او را بربالاى بام قصر ببر و گردنش را بزن دوست و دشمن را لرزه براعضاء و رعشه براندام افتاد جناب مسلم سلام اللّه عليه فرمود :\r\nاى ابن زياد اگر با من خويشى مىداشتى البته مرا نمىكشتى .\r\nدر ترجمه تاريخ اعثم كوفى است كه حضرت فرمود : اى ابن زياد اگر پسر پدرت مىبودى البته حرامزاده نبوده و من را نمىكشتى چون پسر كسى هستى كه پدرش معلوم نيست لهذا حكم به قتل بيگناه مىدهى ولى من مىدانم پدر پدرت كيست و از سندى پسر سندى چه توقع ؟ !\r\nابن زياد بيشتر در غضب شد گفت : در كشتن وى تعجيل كنيد .\r\nملّا حسين كاشفى در روضة الشّهداء مىنويسد : ابن زياد آواز داد كه از اهل مجلس من كيست كه مسلم را بربام كوشك برآورد و سرش را از تن جدا كند ؟\r\nپسر بكر بن حمران گفت : يا امير اين كار منست كه امروز پدر مرا كشته است\r\nو در تاريخ الفتوح آمده كه عبيد اللّه مردى را از اهل شام كه مسلم او را در اثناء محاربه زخمى برسر زده بود بخواند و به وى گفت كه مسلم را بگيرد و بربام كوشك ببرد بدست خويشتن گردن او بزند و كينه خويش از او بازخواهد\r\nمرحوم محدّث قمى در منتهى الآمال مىنويسد : ابن زياد بكر بن حمران را طلبيد و اين ملعون را مسلم ضربتى برسرش زده بود پس او را امر كرد كه مسلم را\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nببر به بام قصر و او را گردن بزن .\r\nبهرصورت قاتل آن حضرت هرخبيث و ناپاكى بود وقتى از ابن زياد فرمان قتل آن بزرگوار را يافت حضرتش را به بام قصر برد در حالى كه آن جناب تكبير مىگفت و استغفار مىنمود و صلوات بررسول خدا و آلش مىفرستاد و در ضمن از اهل كوفه به خدا شكوه مىكرد و در درگاهش عرضه مىداشت : الهى حكم كن ميان اين قوم و ما كه ما را فريب دادند و بعد تكذيبمان نمودند .\r\nملّا حسين كاشفى در روضة مىنويسد : چون مسلم به بالاى بام قصر رسيد رو بجانب مكّه كرد و گفت : السّلام عليك يابن رسول اللّه آيا از حال مسلم بن عقيل هيچ خبر دارى و بيتى چند فرمود كه ترجمه‌اش به فارسى اين است :\r\n اى باد صبا ز روى يارى * سوى حرم خدا گذر كن\r\nشهزاده حسين را چو بينى * بنشين حديث مختصر كن\r\nهربد كه ز كوفيان بديدى * فرزند رسول را خبر كن\r\nبرگوى كه مسلم ستم‌كش * شد كشته تو چارهء دگر كن\r\nمغرور مشو به قول كوفى * وز فتنه شاميان حذر كن \r\nديگرى زبانحال آن حضرت را در آن هنگام چنين به نظم درآورده :\r\n توئى آگه ز حال زار غريبان * كه نيست جز غم و اندوه و ناله يار غريبان\r\nبه شهر كوفه فتادم غريب نيست كس آگه * بروزگار كه چون است روزگار غريبان\r\nنه قاصدى به جز از آه صبحدم كه فرستم * سوى وطن كه بدانند حال زار غريبان\r\nندانم آنكه كنم رو كجا غمم بكه گويم * دريده چرخ بسى پرده ز اعتبار عزيزان \r\n\r\n","description":"","footnote":"","page_name":" 182 ","page_number":182},
  {"content":"\r\n\r\n صبا برو بسوى مكّه عرضه ده به حسينم * كه اى شهنشه ايجاد شهريار غريبان\r\nمكن به كوفه تو زنهار رو كه از پس كشتن * به خاك كس نكند دفن جسم زار غريبان\r\nهزار حيف نديدم رخ تو در دم آخر * كه من غريبم و بودى تو غمگسار غريبان \r\nدر مقتل ابى مخنف آمده كه مسلم از جلّاد تمنّا كرد تا دوگانه‌اى بجا آورد بعد او را بكشد آن قسى القلب گفت مأذون نيستم ، مسلم باز گريه براو مستولى شد .\r\nمرحوم مفيد در ارشاد مىفرمايد : ابن زياد گفت : كو آن كسى كه مسلم برسر او ضربت زده ، فى الحال بكر بن حمران حاضر شد .\r\nابن زياد گفت : مسلم را ببر به بام و گردنش را بزن ، آن ناپاك جناب مسلم را به بام برد و سرش را بريد و جسدش را از بام قصر به زير انداخت ، سر را برداشت و به حضور ابن زياد برد امّا مىترسيد و بدنش مىلرزيد .\r\nمرحوم سيّد در لهوف مىنويسد : ابن زياد گفت : ما شأنك يعنى چرا اين گونه ترسان و هراسانى گفت اى امير در آن ساعت كه خواستم سر مسلم را جدا كنم مرد سياه‌پوش و غضبناكى را ديدم كه در پيش رو ايستاده ، انگشت به دندان گرفته چنان ترسيدم كه هرگز چنين نترسيده بودم .\r\nابن زياد گفت : هيچ خبر نبوده خيال تو را برداشته كه به وحشت افتادى .\r\nمسعودى در مروج الذهب مىنويسد : چون بكر بن حمران از بالاى قصر به حضور ابن زياد آمد ، ابن زياد پرسيد : كشتى ؟\r\nگفت : بلى .\r\nپرسيد : چون او را به بام بردى چه مىگفت ؟ آيا التماس نكرد ؟\r\nگفت : نه ، بلكه تكبير مىگفت و تسبيح مىكرد و استغفار مىنمود چون پيش\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nرفتم كه او را گردن بزنم از سوز دل مىگفت : خدايا ميان ما و اين قوم حكم كن كه ما را گول زده و خوارمان كردند .\r\nاى امير مسلم در مناجات بود كه ضربتى بگردنش زدم كارگر نشد .\r\nمسلم گفت : بس نيست ؟\r\nگفتم : نه ، ضربت ديگر زدم كارش را ساختم و سرش را از بدن جدا كردم .\r\n\r\nشهادت هانى بن عروه بدست اراذل و اوباش عبيد اللّه بن زياد ملعون\r\nبعد از آنكه جناب مسلم بن عقيل را شهيد كرده و بدن مباركش را از بام دار الاماره به كوچه انداخته و سرش را نزد ابن زياد نابكار آوردند آن ناپاك در صدد كارسازى جناب هانى بن عروه برآمد و كمر قتل او را بست ، به روايت مرحوم شيخ مفيد در ارشاد محمّد بن اشعث از جا برخاست و در مقابل ابن زياد تعظيم كرد و گفت :\r\nاى امير مقام و مرتبه هانى و مكانت او بين اشراف و اعيان كوفه معلوم و واضح است ، وى مرد بزرگى است و صاحب ايل و قبيله و عشيره زيادى مىباشد و همه واقفند كه من او را به حضور تو آورده‌ام و او در پناه من حاضر شد به قصر دار الاماره بيايد لذا تمنّا دارم كه او را به من ببخشى و نگذارى كه قبيله‌اش با من دشمن شوند .\r\nابن زياد وعده داد كه وى را خواهم بخشيد ولى بعدا رأى او عوض شد و فرمان داد تا هانى را از حبس آوردند ، گفت : او را به چهار سوق بازار برده و گردن بزنيد تا او و اهل كوفه بدانند من از ايل و قبيله او هراسى ندارم .\r\nجلّاد آن پيرمرد روشن‌ضمير را از زندان بيرون آورد و به طرف ميدان گوسفندفروشان برد ، هانى به فراست دريافت كه او را به كجا مىبرند و چه قصدى دارند لذا پيوسته فرياد مىكرد و از اهل شهر كمك مىجست و مىگفت : وامذ\r\n\r\n","description":"","footnote":"","page_name":" 184 ","page_number":184},
  {"content":"\r\n\r\nحجاه و لا مذحج اليوم ( اى طائفه مذحج كجائيد مگر يك مذحجى در اين شهر امروز نيست به فرياد من برسد ) و آن‌قدر فرياد كرد و اقوام خود را خواند ولى كسى به فريادش نرسيد از روى حميّت و غيرت قوّت كرد بند را از بازوهاى خود همچون تار عنكبوت گسيخت مانند شير از بند جسته مىغرّيد و فرياد مىزد اى بىهمّت مردم كارد يا شمشير و يا عصائى به من برسانيد تا اين ناپاكان را به سزاى اعمالشان برسانم ، اراذل و اوباش‌ها كه اسلحه داشتند براو هجوم آورده و دوباره دستگيرش كردند ، بازوانش را محكم بسته و در بازار نشاندند ، ابن زياد غلام زشت‌رو و بدمنظرى داشت به نام رشيد كه برخى از اهل ذوق در وصفش گفته‌اند :\r\n چو ديو دوزخى عفريت‌روئى * چه زاغ گلخنى بيهوده‌گوئى\r\nدهانش را كسى ناديده برهم * لبش از زشت‌گوئى نافراهم \r\nرشيد شمشير كشيد گفت : اى هانى گردنت را بكش و راست نگهدار مىخواهم با اين تيغ بزنم .\r\nهانى گفت : آنقدر سخى نيستم كه در كشتن خود كمك كنم .\r\nآن غلام بدسيرت و زشت‌كردار ضربتى زد ولى كارگر نشد ، هانى رو به درگاه قاضى الحاجات نمود و عرض كرد الى الله المعاد ، اللّهم الى رحمتك و رضوانك .\r\nشعر\r\n خدايا حال زارم را تو دانى * كه هانى شد فداى ميهمانى\r\nببر روح مرا بررحمت خويش * كه از مردن ندارم هيچ تشويش\r\nاميدم بود چندى چشم امّيد * گشايم برجمال شكل توحيد\r\nكمر بندم بجا ، آرم وفا را * كنم يارى عزيز مصطفى را\r\nدريغا ز آرزويش زار مردم * بمردم آرزو در خاك بردم\r\nكه آه اى بخت نافرمان چه كردى * به دردم مىكشى درمان چه كردى\r\nمن و راه عدم كانجام كس نيست * ره من تا عدم جز يك نفس نيست \r\n\r\n","description":"","footnote":"","page_name":" 185 ","page_number":185},
  {"content":"\r\n\r\n دريغا روز عمرم را شب آمد * به تلخى جان شيرين برلب آمد \r\nپس آن غلام ناپاك ضربتى ديگر برگردن آن پيرمرد مظلوم زد و وى را به مسلم ملحق نمود و سرش را بريد و نزد ابن زياد برد و بدنش را با بدن مسلم ريسمان به پا بستند و در ميان كوچه‌ها و محلّه‌ها مىكشيدند صاحب روضة الصّفا و ابن شهرآشوب و برخى ديگر نوشته‌اند كه آن اراذل و اوباش جسد مبارك مسلم و هانى را وارونه يعنى از پا به قناره آويختند .\r\nمرحوم طريحى در منتخب مىنويسد : شاعر چه نيكو در وصف ايشان گفته است :\r\n و ان كنت لا تدرين ما الموت فانظرى * الى هانى فى السّوق و ابن عقيل \r\nاگر نميدانى مرگ چيست ، نظر كن به كشته شدن هانى و شهادت مسلم بن عقيل و اين‌كه چگونه به بازارها آنها را كشيدند .\r\nبهرصورت جلّادان لباس هانى را غارت كرده و شمشير و زره جناب مسلم را هم محمّد بن اشعث ناپاك برد با آنكه مسلم وصيّت كرده بود عمر سعد زره‌اش را بفروشد و قرضش را اداء كند ولى درعين‌حال ابن اشعث گفت لباس و اساس حق قاتل است و اين اشعار را خواند :\r\n اتركت مسلم لا نقاتل دونه * حذر المنية ان تكون صريعا\r\nو قتلت وافد آل محمد * و سلبت اسيافا لهم و دروعا\r\nلو كنت من اسد عرفت مكانه * و رجوت احمد فى المعاد شفيعا \r\nيعنى : اگر من با مسلم نبرد نمىكردم چه كسى قدرت داشت او را دستگير كند ، من كشتم رسول آل محمد صلّى اللّه عليه و آله را و زره او را كندم و شمشيرش را برداشتم ، به پسر سعد چه كه زره او را بردارد .\r\nبه نوشته ابى مخنف قبيله هانى وقتى اين ذلّت را مشاهده كردند همديگر را ملامت كرده اجتماع نمودند برمركب‌ها سوار شده رو به بازار آوردند با فراشان و\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nاراذل ابن زياد منازعه كرده و جسد مسلم و هانى را جبرا و قهرا گرفتند و بردند و غسل داده و كفن نموده و به خاك سپردند .\r\nمؤلف گويد :\r\nخروج جناب مسلم بن عقيل سلام اللّه عليه روز سه‌شنبه هشتم ذى الحجّه بود كه در همان زمان حضرت ابا عبد اللّه الحسين عليه السّلام از مكّه خارج و به جانب عراق رو آوردند و روز چهارشنبه نهم ذى الحجّه سنه شصت هجرى حضرت مسلم به درجه رفيعه شهادت رسيد .\r\nمرحوم شاهزاده فرهاد ميرزا در قمقام مىگويد :\r\nچون مسلم و هانى شهادت يافتند سر آنها را به جانب يزيد فرستاده و بدن شريف مسلم را به دار آويخت و اين نخستين سرى از هاشميان بود كه به دمشق فرستادند و نيز اوّل جثه‌اى بود از بنى هاشم كه بردار نمودند .\r\n\r\nفرستادن ابن زياد سر مسلم بن عقيل و هانى را به شام نزد يزيد پليد\r\nدر تاريخ الفتوح مىنويسد :\r\nپس از آنكه ابن زياد مسلم و هانى را كشت آنها را نگونسار بردار كرده و سرهاى ايشان را با نامه به نزد يزيد فرستاد و مضمون نامه اين بود :\r\nبسم اللّه الرّحمن الرّحيم\r\nحمد و ثنا خداى را كه حقّ امير را از دشمنانش گرفت و اعداء را كفايت كرد ، محضر امير عرضه مىدارم كه مسلم بن عقيل به كوفه آمده بود و در سراى هانى بن عروه منزل ساخته و مردم را به بيعت حسين بن على مىخواند ، جاسوسان برگماشتم و به لطائف الحيل بعد از جنگ و محاربه ايشان را بدست آوردم و هردو را گردن زده سرهاى ايشان را همراه هانى بن جه الوارعى و زبير بن الارحواح التميمى كه هردو از مخلصان و مطيعان اميرند فرستادم و السّلام .\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nچون اين دو شخص با نامه و سرهاى شهداء بنزد يزيد رسيدند نامه و سرها را تسليم كردند ، يزيد نامه را مطالعه كرده فرمود تا سرها را بردروازه دمشق بردار كردند و جواب نامه پسر زياد را براين منوال نوشت :\r\nامّا بعد : نامهء تو رسيد و سرهاى مسلم و هانى وارد شدند ، خوش‌وقت شدم ، تو نزد من چنان پسنديده‌اى و همانطور كه دل من خواسته است عمل كرده‌اى ، برتو هيچ مرا مزيد نيست هرچه كرده‌اى نيكو كرده‌اى آنچه از حال رسولان ياد كرده بودى هريكى را ده هزار در هم بخشيدم و ايشان را خوشدل به نزد تو فرستادم و چنان مىشنوم كه حسين بن على از مكّه بيرون آمده عزم عراق دارد مىبايد كه نيك احتياط كنى و برحذر باشى و سر راه‌ها را نگاهدارى و هركس را كه مايه فتنه دانى بكش يا حبس كن و هرخبر كه از حسين بن على معلوم كردى روز به روز با شرح و تفصيل برمن عرضه بدار و مرا از احوال او على التوالى اعلام نما و السّلام .\r\n\r\nشرح ماجراى دو طفلان حضرت مسلم بن عقيل سلام اللّه عليه\r\nاز حضرت مسلم بن عقيل سلام اللّه عليه پنج پسر و يك دختر باقى ماند ، سه تن از پسران بنامهاى : عبد اللّه بن مسلم و عبيد اللّه بن مسلم و محمد بن مسلم هرسه كه از شجاعات روزگار بودند در كربلاء معلّى در روز عاشوراء به درجه رفيعه شهادت رسيدند كه شرح مبارزات آنها انشاء الله بعدا خواهد آمد .\r\nو امّا در باب دو پسر ديگر بين ارباب مقاتل و صاحبان نظر اختلاف است :\r\nبرخى معتقدند كه آن دو همراه پدر بزرگوارشان به كوفه آمدند و بعد از شهادت پدر گرفتار ابن زياد شده و به زندان افتادند و پس از يكسال زندانى بودن در كنار شريعه فرات بدست حارث ملعون كشته شدند اين قول ، قول مرحوم ملّا حسين كاشفى در روضة الشّهداء است .\r\nبعضى ديگر همچون مرحوم صدوق مىفرماين : اين دو طفل همراه حضرت\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nابا عبد اللّه الحسين عليه السّلام بودند و پس از شهادت آن بزرگوار و ياران و اصحابش و اسارت اهل بيت گراميش همراه اسراء به كوفه آورده شدند و به نظر ابن زياد بيدادگر رسيدند ، آن ناپاك امر كرد كه آنها را به زندان افكندند و پس از يكسال در كنار شريعه فرات سرشان را بريدند .\r\nمرحوم محدّث قمى در منتهى الآمان اين قول را اختيا كرده و به ذكر همين اكتفاء فرموده است\r\n\r\nمقاله مرحوم صدر الدين واعظ قزوينى در كتاب رياض القدس\r\nمرحوم واعظ قزوينى در كتاب رياض القدس مىفرمايد :\r\nابن شهرآشوب عليه الرّحمه در مناقب فرموده :\r\nدو طفلى كه در كنار شريعه فرات كشته شدند و سرشان را بريدند اولاد جعفر بن ابيطالب بودند كه شب يازدهم عاشوراء از لشگر ابن زياد فرار كردند و در كوفه گرفتار شده و شهيد شدند و سرهاى آنها را به حضور ابن زياد بردند و اين واقعه در روز يازدهم يا دوازدهم عاشوراء اتّفاق افتاد بدون اينكه در زندان محبوس شوند و يك سال بمانند به چند دليل .\r\nاين خبر اقرب به صواب و تصديق است زيرا كه ابن زياد شش ماه در بصره رياست مىكرد و شش ماه در كوفه در سر سال اگر ابن زياد به شام نرفته در بصره بوده و حال آنكه ابن جوزى مىنويسد :\r\nابن زياد بعد از شهادت امام حسين عليه السّلام به شام رفت و از جمله خواص و ندماء يزيد و هم شرب آن پليد گرديد و صوت خوش داشت و تغنّى مىكرد .\r\nو ديگر آنكه از شأن و حال امام زين العابدين عليه السّلام بعيد است كه معزّزا و مكرما از شام برگردد از حوالى كوفه بگذرد يا بنابر تحقيق به كوفه بيايد ولى اين دو طفل معصوم را از زندان مستخلص نكند خيلى غريب است ! ! !\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nعلاوه براينها اين دو طفل مىگويند : نحن من ذرّيّة نبيّك ( ما از ذرّيّه پيغمبر تو هستيم ) اولاد جعفر بواسطه عليا مخدّره زينب خاتون كه زوجه عبد اللّه بن جعفر بود مىتوانند ذرّيه باشد ولى اولاد مسلم ذرّيه پيغمبر نمىتوانند بود ديگر به تأويل و العلم عند الله « 1 »\r\n\r\nواقعه دو طفلان مسلم به نقل مرحوم صدوق\r\nقبلا گفتيم واقعه دو طفلان صغير جناب مسلم بن عقيل سلام اللّه عليه را به دو نحو نقل كرده‌اند :\r\nالف : نقلى است از مرحوم شيخ صدوق در كتاب امالى\r\nب : نقلى است از مرحوم ملّا حسين كاشفى در روضة الشّهداء كه مشهور بين اهل تاريخ و ارباب مقاتل همين است و ما هردو نقل را در اينجا آورده و به ذكر آنها از خداوند متعال طلب اجر و ثواب مىنمائيم :\r\nامّا نقل مرحوم صدوق :\r\nمرحوم محدّث قمى در كتاب منتهى الآمال آن را چنين بيان مىكند :\r\nشيخ صدوق بسند خود روايت كرده از يكى از شيوخ اهل كوفه كه گفت :\r\nچون امام حسين عليه السّلام به درجه رفيعه شهادت رسيد از لشگرگاه آن حضرت دو طفل كوچك از جناب مسلم بن عقيل اسير كرده شدند و ايشان را نزد ابن زياد آوردند آن ملعون زندانبان را طلبيد و امر كرد كه اين دو طفل را در زندان كن و برايشان تنگ بگير و غذاى لذيذ و آب سرد به ايشان مده آن مرد نيز چنين كرده و آن كودكان در تنگ‌ناى زندان بسر مىبردند و روزها روزه مىداشتند چون شب\r\n\r\n\r\n","description":"","footnote":"\r\n( 1 ) - مؤلّف گويد : استشهاد اخير به نظر تمام و صحيح نمىآيد زيرا اولاد عبد اللّه بن جعفر از حضرت عليا مخدّره زينب كبرى را مىتوان ذرّيه پيامبر اكرم صلّى اللّه عليه و آله و سلّم حساب كرد امّا فرزندان خود جعفر را يقينا نمىتوان ذرّيه پيامبر دانست و عجب است از مرحوم واعظ قزوينى كه چطور اطلاق ذرّيه پيغمبر را به فرزندان جعفر صحيح مىداند ولى اين اطلاق را نسبت به اولاد مسلم بن عقيل روا ندانسته و حكم به صحتش نكرده است .\r\n","page_name":" 190 ","page_number":190},
  {"content":"\r\n\r\nمىشد دو قرص جوين با كوزه آبى براى ايشان پيرمرد زندانبان مىآورد و با آن افطار مىكردند تا مدّت يكسال حبس ايشان به طول انجاميد ، پس از اين مدّت طويل يكى از آن دو برادر با ديگرى گفت :\r\nاى برادر مدّت حبس ما به طول انجاميد و نزديك شد كه عمر ما فانى و بدنهاى ما پوسيده شود ، پس هرگاه اين پيرمرد زندانبان بيايد حال خود را براى او نقل كنيم و نسبت خود را با پيغمبر صلّى اللّه عليه و آله براى او بگوئيم شايد برما توسعه دهد .\r\nپس گاهى كه شب داخل شد آن پيرمرد به حسب عادت هرشب آب و نان آن كودكان را آورد برادر كوچك او را فرمود :\r\nاى شيخ : محمّد صلّى اللّه عليه و آله و سلّم را مىشناسى ؟\r\nگفت : بلى ، چگونه نشناسم و حال آنكه آن جناب پيغمبر من است .\r\nگفت : جعفر بن ابيطالب را مىشناسى ؟\r\nگفت : بلى ، جعفر همان كسى است كه حق تعالى دو بال به او عطا خواهد كرد كه در بهشت با ملائكه طيران كند .\r\nآن طفل فرمود : على بن ابيطالب را مىشناسى ؟\r\nگفت : چگونه نشناسم ، او پسر عمّ و برادر پيغمبر من است .\r\nآن‌گاه فرمود : اى شيخ ما از عترت پيغمبر تو مىباشيم ، ما دو طفل مسلم بن عقيليم ، اينك در دست تو گرفتاريم ، اينقدر سختى برما روا مدار و پاس حرمت نبوى را در حق ما نگه‌دار .\r\nآن شيخ چون اين سخنان را بشنيد برروى پاهاى ايشان افتاد و مىبوسيد و مىگفت :\r\nجان من فداى جان شما ، اى عترت محمّد مصطفى ، اين در زندانست گشاده برروى شما به هرجا كه خواهيد تشريف ببريد ، پس چون تاريكى شب دنيا را فراگرفت آن پيرمرد آن دو قرص جوين را با كوزه آب به ايشان داد و ايشان را ببرد تا\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nسر راه و گفت اى نور ديدگان شما را دشمن بسيار است از دشمنان ايمن مباشيد ، پس شب را سير كنيد و روز پنهان شويد تا آنكه حق تعالى براى شما فرجى كرامت فرمايد .\r\nپس آن دو كودك نورس در آن تاريكى شب راه مىپيمودند تا گاهى كه به منزل پيره‌زنى رسيدند پيره‌زن را ديدند نزد در ايستاده از كثرت خستگى ديدار او را غنيمت شمرده نزديك او شتابيدند و فرمودند : اى زن ما دو طفل صغير و غريبيم و راه به جائى نمىبريم چه شود برما منّت نهى و ما را در اين تاريكى شب در منزل خود پناه دهى ، چون صبح شود از منزلت بيرون شويم و به طريق خود رويم .\r\nپيره‌زن گفت : اى دو نور ديدگان شما كيستيد كه من بوى عطرى از شما مىشنوم كه پاكيزه‌تر از آن بوئى به مشامم نرسيده ؟\r\nگفتند : ما از عترت پيغمبر تو مىباشيم كه از زندان ابن زياد گريخته‌ايم .\r\nآن زن گفت : اى نور ديدگان من مرا دامادى است فاسق و خبيث كه در واقعه كربلاء حضور داشته مىترسم امشب به خانه من آيد و شما را در اينجا ببيند و به شما آسيبى رساند .\r\nگفتند : شب است و تاريك است و اميد مىرود كه آن مرد امشب اينجا نيايد ، ما هم بامداد از اينجا بيرون مىشويم .\r\nپس زن ايشان را به خانه آورد و طعامى براى ايشان حاضر نمود ، كودكان طعام تناول كردند در بستر خواب بخفتند .\r\nو موافق روايت ديگر گفتند : ما را به طعام حاجتى نيست ، از براى ما جانمازى حاضر كن كه قضاى فوائت خويش كنيم ، پس لختى نماز بگذاشتند و بعد از فراغ به خواب‌گاه خويش آرميدند طفل كوچك برادر بزرگ را گفت : اى برادر چنين اميد مىرود كه امشب شب راحت و ايمنى ما باشد بيا دست به گردن هم كنيم و استشمام رائحه يكديگر نمائيم پيش از آنكه مرگ ما بين ما جدائى افكند ، پس\r\n\r\n","description":"","footnote":"","page_name":" 192 ","page_number":192},
  {"content":"\r\n\r\nدست به گردن هم درآوردند و بخفتند ، چون پاسى گذشت از قضا داماد آن عجوزه نيز به جانب منزل آن عجوز آمد و در خانه را كوبيد .\r\nزن گفت : كيست ؟\r\nآن خبيث گفت : منم .\r\nزن پرسيد : تا اين ساعت كجا بودى ؟\r\nگفت : در باز كن كه نزديك است از خستگى هلاك شوم .\r\nپرسيد : مگر تو را چه روى داده ؟\r\nگفت : دو طفل كوچك از زندان عبيد اللّه فرار كرده‌اند و منادى امير ندا كرد كه هركس سر يك تن از آن دو طفل را بياورد هزار در هم جايزه بگيرد و اگر هردو تن را بكشد دو هزار در هم عطاى او باشد و من به طمع جايزه تا به حال اراضى كوفه را مىگرديدم و بجز تعب و خستگى اثرى از آن دو كودك نديدم زن او را پند داد كه اى مرد از اين خيال بگذر و بپرهيز از آنكه پيغمبر خصم تو باشد .\r\nنصائح آن پيرزن در قلب آن ملعون مانند آب در پرويزن « 1 » مىنمود ، بلكه از اين كلمات برآشفت گفت : تو حمايت از آن دو طفل مىنمائى ، شايد نزد تو خبرى باشد ، برخيز برويم نزد امير همانا امير تو را خواسته .\r\nعجوز مسكين گفت : امير را با من چه كار است و حال آنكه من پيرزنى هستم در اين بيابان بسر مىبرم .\r\nمرد گفت : در را باز كن تا داخل شوم و فى الجمله استراحتى كنم تا صبح شود به طلب كودكان برآيم .\r\nپس آن زن در را باز كرد و قدرى طعام و شراب براى او حاضر كرد ، چون مرد از كار خوردن بپرداخت به بستر خواب رفت ، يك وقت از شب نفير خواب آن دو طفل را در ميان خانه بشنيد و مثل شتر مست برآشفت و مانند گاو بانگ مىكرد و\r\n\r\n\r\n","description":"","footnote":"\r\n( 1 ) - پرويزن يعنى غربال\r\n","page_name":" 193 ","page_number":193},
  {"content":"\r\n\r\nدر تاريكى شب به جهت پيدا كردن آن دو طفل دست برديوار و زمين مىماليد تا گاهى كه دست نحسش به پهلوى طفل صغير رسيد ، آن كودك مظلوم گفت :\r\nاين كيست ؟\r\nگفت : من صاحب منزلم ، شما كيستيد ؟\r\nپس آن كودك برادر بزرگ‌تر را بيدار كرد كه برخيز اى حبيب من ما از آنچه مىترسيديم در همان واقع شديم ، پس گفتند : اى شيخ اگر ما راست گوئيم كه كيستيم در امانيم ؟\r\nگفت : بلى\r\nگفتند : در امان خدا و پيغمبر ؟\r\nگفت : بلى\r\nگفتند : خدا و رسول شاهد و وكيل است براى امان ؟\r\nگفت : بلى\r\nبعد از آنكه امان مغلّظ از او گرفتند : اى شيخ ما از عترت پيغمبر تو محمّد مىباشيم كه از زندان عبيد اللّه فرار كرده‌ايم .\r\nگفت : از مرگ فرار كرده‌ايد و بگير مرگ افتاده‌ايد ، حمد خداى را كه مرا برشما ظفر داد ، پس آن ملعون بىرحم در همان شب دو كتف ايشان را محكم ببست و آن كودكان مظلوم به همان حالت آن شب را به صبح آوردند همين كه شب به پايان رسيد آن ملعون غلام خود را فرمان داد كه آن دو طفل را ببرد در كنار نهر فرات و گردن بزند ، غلام حسب الامر مولاى خويش ايشان را برد بنزد فرات چون مطلع شد كه ايشان از عترت پيغمبر مىباشند اقدام در قتل ايشان ننمود و خود را در فرات افكند و از طرف ديگر بيرون رفت آن مرد اين امر را به فرزند خويش ارجاع نمود آن جوان نيز مخالفت حرف پدر كرده و طريق غلام را پيش داشت ، آن مرد كه چنين ديد شمشير بركشيد به جهت كشتن آن دو مظلوم بنزد ايشان شد كودكان\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nمسلم كه شمشير كشيده ديدند اشگ از چشمشان جارى گشت و گفتند :\r\nاى شيخ دست ما را بگير و ببر بازار و ما را به فروش و به قيمت ما انتفاع ببر و ما را مكش كه پيغمبر دشمن تو باشد .\r\nگفت : چاره‌اى نيست جز آنكه شما را بكشم و سر شما را براى عبيد اللّه ببرم و دو هزار در هم جايزه بگيرم .\r\nگفتند : اى شيخ قرابت و خويشى ما را با پيغمبر خدا ملاحظه فرما .\r\nگفت : شما را با آن حضرت قرابتى نيست .\r\nگفتند : پس ما را زنده بنزد ابن زياد ببر تا هرچه خواهد در حق ما حكم كند .\r\nگفت : من بايد به ريختن خون شما در نزد او تقرّب جويم .\r\nگفتند : پس برصغر سن و كودكى ما رحم كن .\r\nگفت : خدا در دل من رحم قرار نداده .\r\nگفتند : الحال كه چنين است و لابد ما را مىكشى پس ما را مهلت بده كه چند ركعت نماز كنيم .\r\nگفت : هرچه خواهيد نماز كنيد اگر شما را نفع بخشد .\r\nپس كودكان مسلم چهار ركعت نماز گذاردند پس از آن سر به جانب آسمان بلند نمودند و با حقتعالى عرض كردند : يا حىّ ، يا حليم ، يا احكم الحاكمين احكم بيننا و بينه بالحق .\r\nآن‌گاه آن ظالم شمشير به جانب برادر بزرگ كشيد و آن كودك مظلوم را گردن زد و سر او را در توبره نهاد طفل كوچك كه چنين ديد خود را در خون برادر افكنده و مىگفت :\r\nبه خون برادر خويش خضاب مىكنم تا به اين حال رسول خدا را ملاقات كنم .\r\nآن ملعون گفت : الحال تو را نيز به برادرت ملحق مىسازم ، پس آن كودك مظلوم را نيز گردن زد و سر از تنش برداشت و در توبره گذاشت و بدن هردو را به\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nآب افكند و سرهاى مبارك ايشان را براى ابن زياد برد و چون به دار الاماره رسيد و سرها را نزد عبيد اللّه بن زياد نهاد ، آن ملعون بالاى كرسى نشسته بود قضيبى بردست داشت چون نگاهش به آن سرهاى مانند قمر افتاد بىاختيار سه دفعه از جاى خود برخاست و نشست و آن‌گاه قاتل ايشان را خطاب كرد كه :\r\nواى برتو در كجا ايشان را يافتى ؟\r\nگفت : در خانه پيرزنى از ما ايشان مهمان بودند .\r\nابن زياد را اين مطلب ناگوار آمد ، گفت :\r\nحق ضيافت ايشان را مراعات نكردى ؟\r\nگفت : بلى مراعات ايشان نكردم .\r\nگفت : وقتى كه مىخواستى ايشان را بكشى با تو چه گفتند ؟\r\nآن ملعون يك ، يك سخنان آن كودكان را براى ابن زياد نقل كرد تا آنكه گفت آخر كلام ايشان اين بود كه مهلت خواستند نماز خواندند ، پس از نماز دست نياز بدرگاه الهى برداشتند و گفتند :\r\nيا حىّ يا حليم ، يا احكم الحاكمين احكم بيننا و بينه بالحقّ\r\nعبيد اللّه گفت : كه احكم الحاكمين حكم كرد ، كيست كه برخيزد و اين فاسق را به درك فرستد ؟\r\nمردى از اهل شام گفت : اى امير اين كار را به من حواله كن .\r\nعبيد اللّه گفت : اين فاسق را ببر در همان مكانى كه اين كودكان در آنجا كشته شده‌اند گردن بزن و بگذار كه خون نحس او به خون ايشان مخلوط شود و سرش را زود نزد من بياور .\r\nآن مرد نيز چنين كرده و سر آن ملعون را برنيزه زده بجانب عبيد اللّه كوچ مىداد ، كودكان كوفه سر آن ملعون را هدف تير و سنان خويش كرده و مىگفتند اين سر قاتل ذريّه پيغمبر صلّى اللّه عليه و آله است .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nمؤلّف گويد : نقل مرحوم صدوق با آنچه در تاريخ ثبت و ضبط شده سازش ندارد زيرا مورخين گفته‌اند بعد از شهادت سيّد الشّهداء سلام اللّه عليه ابن زياد به شام رفت و از ندماء يزيد پليد گشت و بطور قطع بمدّت يكسال در كوفه نمانده لذا به نظر ما به نقل مرحوم صدوق نمىتوان اعتماد نمود .\r\n\r\nواقعه دو طفلان حضرت مسلم بن عقيل سلام اللّه عليه به نقل مرحوم ملّا حسين كاشفى در كتاب روضة الشّهداء\r\nمرحوم ملّا حسين كاشفى در كتاب روضة الشّهداء اين واقعه جانسوز و هولناك را چنين تقرير نموده :\r\nراوى گويد : بعضى از غمّازان به پسر زياد گفتند :\r\nمسلم را دو پسر در اين شهر پنهانند چون صد هزار نگار ، نه ماه شعاع روى ايشان را دارد ، نه سنبل تاب گيسوى ايشان را مىآورد .\r\n روئى چگونه روئى ؟ روئى چو آفتابى * موئى چگونه موئى ؟ هرحلقه پيچ و تابى \r\nابن زياد بفرمود تا منادى كردند كه پسران مسلم بن عقيل در خانه هركس پنهان باشند و نياورند به من بسپارند و مرا معلوم گردد ، بفرمايم تا آن خانه را غارت كنند و آن كس را به خوارى تمام بكشند و آن جوانان در خانه شريح قاضى بودند كه مسلم در روز جنگ ايشان را به آنجا فرستاده بود و در محافظت و مراقبت ايشان داد مبالغه داد بعد از قتل مسلم چون اين منادى برآمد شريح ايشان را پيش خود طلبيد و چون چشمش برايشان افتاد بىاختيار نعره زد و آغاز گريه كرد و آن دو شاهزاده از قتل پدر خبر نداشتند چون گريه شريح قاضى را ديدند شكى در دل ايشان آمد و گفتند :\r\nايّها القاضى تو را چه شد كه ما را ديدى فرياد بركشيدى و بدين سوز گريه مىكنى و آتش حسرت در دل ما غريبان مىزنى قاضى چندان كه خواست راز را\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nمخفى دارد طاقت آن نداشت :\r\nشعر\r\n ناله را چندانكه مىخواهم كه پنهان بركشم * سينه مىگويد كه من تنگ آمدم فرياد كن \r\nقاضى خروش درگرفت و گفت : اى مخدوم‌زادگان .\r\nشعر\r\n بنياد دين ز سنگ حوادث خراب شد * دلها به درد و داغ جدائى كباب شد\r\nمهر شرف در ابر ستم گشت مختفى * بحر كرم ز صدمت دوران سراب شد \r\nبدانيد كه خلعت شادى دنيا ، مطرّز به طراز غم است و شربت سور بىاعتبارش آلوده به زهر ماتم مشرب هرتهنيتى مكدّر به شوب تعزيتى ، و گلستان هرعشرتى پيوسته به خارزار عسرتى\r\nشعر\r\n هيچ روشن‌دلى در اين عالم * روز شادى نديد بىشب غم \r\nاكنون بدانيد كه پدر بزرگوار شما كه اختر سپهر معالى بود از اوج اقبال به حضيض ارتحال انتقال نمود و شهباز روح مقدّسش به بال شهادت به جانب رياض سعادت پرواز نمود .\r\nشعر\r\n دنيا بهشت و رحمت پروردگار يافت * در روضه بهشت به خوبى قرار يافت \r\nحق سبحانه و تعالى شما را از صبر جميل و اجر جزيل كرامت كند .\r\nپسران مسلم كه اين سخنان استماع نمودند هردو بيهوش شده بيفتادند و بعد\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nاز مدّتى كه به خود آمدند جامه‌ها پاره كرده و عمامه‌ها از سر برداشته و گيسوان مشگين پريشان ساخته آغاز فرياد كردند كه اى قاضى اين چه خبر دلسوز و اين چه سخن غم‌اندوز است .\r\n چه حالت است همانا بخواب مىبينم * كه قصر دولت و دين را خراب مىبينم\r\nبه درد دل ز لب شرع ناله مىشنوم * ز سوز جان جگر دين كباب مىبينم \r\nناله واابتاه ، واغربتاه برآوردند ، قاضى فرمود :\r\nحال محل اين فرياد و فغان نيست كه كسان عبيد اللّه زياد شما را مىطلبند و منادى مىكنند كه ايشان در هرمنزلى كه باشند اگر ما را خبر ندهند آن منزل را غارت كنيم و صاحب منزل را به قتل رسانيم و من در اين شهر به محبّت اهل بيت تهمت زده‌ام و دشمنان در تفحّص و تجسّس حال منند و من به جان شما و جان خود مىترسم اكنون فكر كرده‌ام كه شما را به كسى سپارم تا به مدينه رساند ايشان از ترس ابن زياد حال پدر را فراموش كرده خاموش شدند و قاضى هريكى را پنجاه دينار زر برميان بست و پسر خود اسد نام را گفت كه امروز شنودم كه بيرون دروازهء عراقين كاروانى بوده و عزيمت مدينه داشته‌اند ، ايشان را ببر و بيكى از مردم كاروان كه سيماى صلاح در جبين او ظاهر باشد بسپار تا به مدينه برد .\r\nاسد در شب تار ايشان را پيش گرفت و از دروازه عراقين بيرون برد ، قضا را كاروانيان همان زمان كوچ كرده بودند و سياهى ايشان مىنمود ، اسد گفت :\r\nاى جوانان اينك قافله مىنمايد زود برويد تا بديشان برسيد .\r\nايشان از پى كاروان روان شدند و اسد بازگرديد .\r\nامّا چون قدرى راه برفتند سياهى كاروان از نظر ايشان غائب شد و سراسيمه گشته راه را گم كردند ناگاه عسسى چند گرد شهر مىگشتند بديشان بازخوردند چون دانستند كه فرزندان مسلم بن عقيل‌اند فى الحال ايشان را گرفته بربستند و امير عسسان دشمن خاندان بود ايشان را هم در پيش پسر زياد آورد و ابن زياد\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nبفرمود تا ايشان را به زندان بردند و هم در آن زمان نامه‌اى به يزيد نوشت كه پسران مسلم بن عقيل كه دو طفلند در سن هفت و هشت سالگى بعد از قتل پدر ايشان را گرفتم و در زندان محبوس ساختم و مترصد فرمان هستم تا چه حكم صادر گردد يا بكشم يا آزاد كنم يا زنده به خدمت فرستم و السّلام .\r\nنامه را به يكى داده به جانب دمشق فرستاد .\r\nامّا راوى گويد كه زندانبان مردى بود نيك‌اعتقاد و دوستدار اهل بيت ، نام او مشكور بود چون آن دو شاهزاده را به زندان آورده و به وى سپردند و دانست كه ايشان چه كسانند در دست و پاى ايشان افتاد و به منزل نيكو نشاند و طعامى حاضر كرد تا تناول فرمودند و همه روز كمر به خدمت برميان بسته بود و در مقام ملازمت ايستاده تا شب درآمد و غوغاى مردم فرونشست ايشان را از زندان بيرون آورد و به سر راه قادسيه رسانيد و انگشترى خود بديشان داد و گفت اين راه امن است برويد تا به قادسيه رسيد آنجا برادر مرا طلب كنيد و اين خاتم را نشان به وى دهيد تا شما را به مدينه رساند .\r\nايشان مشكور را دعا گفتند و روى به ره نهادند و چون به حكم « لاراد لقضائه » گره تقدير را به سرانگشت تدبير نمىتوان گشاد و به فحواى و « لا معقب لحكمه » مقتضاى قضا را به چاره‌گرى تغيير و تبديل نمىتوان داد .\r\nشعر\r\n قضا به تلخى و شيرينى اى پسر رفتست * اگر ترش بنشينى قضا چه غم دارد \r\nحق سبحانه چنان مقرّر كرده بود كه آن دو يتيم غريب هرچند زودتر به پدر مظلوم و شهيد خود رسند لاجرم بار ديگر راه گم كردند و آن شب تا روز مىگرديدند چون روز روشن شد نگاه كردند هنوز بردر شهر بودند برادر بزرگ با خوردتر گفت :\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nاى برادر هنوز ما بردر شهريم مبادا كه جمعى به ما رسند و بار ديگر به قيد ايشان گرفتار گرديم ، پس بنگريستند و بردست چپ ايشان خرماستانى بود روى بدان‌جا نهادند و برلب چشمه درختى ديدند سالخورده و ميان‌تهى به ميان آن در آمده قرار گرفتند و چون وقت نماز پيشين درآمد كنيزك حبشى آمد و آفتابه در دست چون به لب چشمه رسيد نگاه كرد عكس آن دو جوان در چشمه مشاهده نمود حيران بماند\r\n دل صورت زيباى تو در آب روان ديد * بىخود شد و فرياد برآورد كه ماهى \r\nكنيزك بالا نگريست چه ديد\r\nشعر\r\n دو گل از گلشن دولت دميده * دو سرو از باغ خوبى سركشيده\r\nدو ماه از برج خوبى رخ نموده * ز ديده چشمه باران گشوده\r\nيكى مانند مهر از دلربائى * يكى چون آب خضر از جانفزائى\r\nگل رخسارشان زير كلاله * شده از گريه خونين همچو لاله\r\nلب آن گشته خشك از آتش غم * رخ اين مانده‌تر از اشگ ماتم \r\nچون كنيزك را نظر برجمال باكمال آن دو اختر فرخنده فال اوج عزّت و اقبال افتاد به تماشاى آن دو آفتاب برج هدايت و رشاد آفتابه از دست بنهاد و پرسيد كه شما چه كسانيد و چرا در ميان اين درخت پنهانيد ، ايشان فرياد بركشيدند كه ما دو كودك يتيميم و درد يتيمى كشيده و دو محزون غريبيم رنج محنت غريبى چشيده از پدر دور افتاده راه گم كرده و پناه بدين منزل آورده‌ايم .\r\nكنيزك گفت : پدر شما كه بود ؟\r\nايشان چون نام پدر شنودند چشمه‌هاى آب حسرت از ديده گشودند .\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nشعر\r\n خدا را اى رفيق از منزل مده جانان يادم * كه من در وادى هجران ز حال خود بفريادم \r\nكنيزك گفت : گمان مىبرم كه پسران مسلم بن عقيليد .\r\nايشان فرياد بركشيدند : اى جاريه آيا تو بيگانه‌اى يا آشنا ؟ دوست باوفائى يا دشمن پرجفا ؟\r\nكنيزك جواب داد كه من دوستدار خاندان شمايم و بىبى دارم كه او نيز لاف محبّت شما مىزند و جان خود را نثار اهل بيت مىكند ، شما بيائيد با من تا نزديك وى رويم و مترسيد و غم مخوريد كه هيچ دغدغه نيست ، پس ايشان را برداشت و روى به منزل نهاد و چون نزديك رسيد به خانه درون دويد و بىبى را بشارت داد كه اينك پسران مسلم بن عقيل را آوردم .\r\nشعر\r\n باغ را باد صبا بس خبر رنگين داد * مژده آمدن ياسمن و نسرين داد \r\nبىبى مقنعه از سر بركشيد و بمژدگانى پيش كنيزك انداخت و گفت :\r\nتو را از مال خود آزاد كردم ، پس سر و پاى برهنه پيش پسران مسلم باز دويد و بردست پاى ايشان افتاد و برخوارى مسلم و گرفتارى فرزندانش بگريست ، پس يك ، يك از ايشان را در برگرفت و بوسه برسر و روى ايشان مىنهاد و چون مادر مهربان نوحه مىكرد كه اى غريبان مادر و اى بىكسان مظلوم و اى بيچارگان محروم و اى كسانى كه شما را به درد فراق پدر مبتلا ساخته‌اند و در ميدان كينه اهل بيت رسالت علم عناد و فساد افراختند آن‌گاه ايشان را به خانه آورد و طعامى كه داشت حاضر كرد و كنيزك را گفت كه اين راز را پنهان دار و شوهرم را از اين قضيه آگاه مساز ، كو در حرم اهل وفا محرم نيست .\r\nامّا راوى گويد : چون مشكور زندانبان به جهت رضاى خداوند آن دو مظلوم\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nدردمند را از زندان رها كرد على الصّباح آن خبر به پسر زياد رسانيدند ، مشكور را طلبيد و گفت : با پسران مسلم چه كردى ؟\r\nگفت : ايشان را براى رضاى خدا آزاد كردم و خانه دين خود را با اين عمل ستوده و كردار پسنديده آباد گردانيدم .\r\nابن زياد گفت : از من نترسيدى ؟\r\nگفت : هركه از خداى ترسد از غير او نترسد .\r\nگفت : چه تو را براين داشت ؟\r\nمشكور گفت : اى ستمكار نابكار پدر بزرگوار ايشان را به ستم كشتى چه تقريب داشت كه آن دو كودك نارسيده بىگناه را كه داغ يتيمى برجگر داشتند به محنت بند و زندان مبتلا ساختى ، من براى حرمت روح سيّد كونين و صدر ثقلين محمّد رسول اللّه صلّى اللّه عليه و آله ايشان را از بند رهائى دادم و بدانچه كردم اميد شفاعت از آن سرور دارم و تو از آن دولت محرومى .\r\nپسر زياد در غضب شد و گفت : همين لحظه سزاى تو بدهم .\r\nگفت : هزار جان من فداى ايشان باد .\r\nشعر\r\n من در ره او كجا به جان و امانم * جان چيست كه بهر او فدا نتوانم\r\nيك جان چه بود هزار جان بايستى * تا جمله به يك بار براو افشانم \r\nپسر زياد جلّاد را فرمود تا او را برعقابين كشيد و گفت : اوّل پانصد تازيانه‌اش بزن آنگه سرش از تن جدا كن .\r\nجلّاد فرمان به جاى آورد ، تازيانه اوّل كه زد مشكور گفت : بسم اللّه الرّحمن الرّحيم و چون دوّم بزد گفت : خدايا مرا صبر ده ، چون سوّم بزد گفت : خدايا مرا بيامرز ، چون چهارم بزد گفت : خدايا مرا براى محبت فرزندان رسول تو مىكشند چون تازيانه پنجم بزد گفت : الهى مرا به رسول و اهل بيتش در رسان ، آنگه\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nخاموش شد و آه نكرد تا پانصد تازيانه‌اش بزدند آنگه چشم باز كرد و گفت : يك شربت آبم بدهيد .\r\nابن زياد گفت : آبش بدهيد و گردنش بزنيد .\r\nعمرو بن الحارث برخاست و او را شفاعت كرده به خانه برد و خواست كه به علاج او مشغول شود كه مشكور ديده از هم بگشاد و گفت : مرا از حوض كوثر آب دادند ، اين بگفت و جان به حق تسليم كرد .\r\nشعر\r\n جانش مقيم روضه دار السّرور باد * گلشن سراى مرقد او پر ز نور باد \r\nامّا راوى گويد : چون آن مؤمنه صالحه هردو كودك را به سراى درآورد خانهء پاكيزه براى ايشان ترتيب كرد و فرشهاى پاك بگسترد و چون شب درآمد ايشان را بخوابانيد و دلنوازى مىنمود تا به خواب رفتند پس از آن از خانه بيرون آمد و برجاى خود قرار گرفت ، زمانى گذشت شوهرش از در درآمد كوفته و نالان ، زن گفت : اى مرد كجا بودى ؟\r\nگفت : صباح به در خانه امير كوفه رفته بودم منادى برآمد كه مشكور زندانبان پسران مسلم بن عقيل را از زندان آزاد كرده است ، هركس ايشان را يا خبر ايشان را بياورد امير او را اسب و جامه دهد و از مال دنيا توانگر گرداند ، مردمان روى به جست‌وجوى ايشان نهادند و من هم در طلب ايشان ايستادم و در حوالى و نواحى شهر مىگرديدم و جدّ و جهد مىنمودم آخر اسبم هلاك شد و مقدارى راه پياده برفتم و از مقصود اثرى نيافتم .\r\nزن گفت : اى مرد از خداى بترس ، تو را با خويشان رسول خدا چه كار است .\r\nگفت : اى زن خاموش باش كه پسر زياد مركب و خلعت و درم و دينار بسيار وعده كرده ، آن كس را كه پسران مسلم را نزد وى برد .\r\nزن گفت : چه ناجوان‌مردى باشد كه آن دو يتيم را بگيرد و به دست دشمن\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nبسپارد و از براى دنيا دين خود را از دست بگذارد .\r\nمرد گفت : اى زن تو را به اين سخنان چه كار ، طعامى اگر دارى بيار تا بخورم .\r\nزن بيچاره خوان بياورد و آن بىسعادت طعامى بخورد و برروى جامه خواب چون بيهوشان بيفتاد و در خواب شد چه تردّد بسيار كرده بود و مانده و كوفته شده ، امّا چون از شب پاره‌اى بگذشت برادر بزرگ كه نامش محمّد بود از خواب بيدار شد و برادر كهتر را كه نامش ابراهيم بود گفت : اى برادر برخيز كه ما را نيز بخواهند كشت ، در اين ساعت پدر خود را در خواب ديدم كه با مصطفى صلّى اللّه عليه و آله و مرتضى و فاطمه زهرا و حسن مجتبى در بهشت مىخراميدند ، ناگاه نظر حضرت رسالت برمن و تو افتاد و ما از دور ايستاده بوديم ، حضرت رسول روى به پدر ما كرد كه اى مسلم : چگونه دلت داد كه اين دو طفل مظلوم را در ميان ظالمان گذاشتى ؟ !\r\nپدرم باز نگريست و ما را بديد گفت : يا نبىّ الله اينك در قفاى من مىآيند و فردا نزديك من خواهند بود برادر خوردتر كه اين سخن بشنيد گفت : اى برادر به خدا كه من هم همين خواب ديدم ، پس هردو برادر دست در گردن يكديگر كرده مىگريستند ، روى برهم مىنهادند و مىگفتند : واويلاه وامسلماه ، وامصيبتاه ، از آواز گريستن و خروش و افغان ايشان حارث بن عروه كه شوهر آن زن بود بيدار شد و زن را آواز داد كه اين افغان و خروش چيست ؟ و در اين خانهء ما كيست ؟\r\nزن عاجزه فروماند .\r\nحارث گفت : برخيز و چراغ روشن كن .\r\nزن چنان بى خود شده بود كه بدان كار قيام نمىتوانست نمود ، آخر حارث خود برخاست و چراغ روشن كرد و در آن خانه درآمد دو كودك را ديد دست به گردن هم درآورده واابتاه مىگفتند .\r\nحارث پرسيد : شما چه كسانيد ؟\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nايشان تصوّر كردند كه او از دوستان است گفتند : ما فرزندان مسلم بن عقيليم .\r\nحارث گفت : واعجباه - يار در خانه و ما گرد جهان مىگرديم ، من امروز در طلب شما مىتاختم تا حدّى كه اسب خود را از تاختن هلاك ساختم و شما خود در منزل من ساكن و مطمئن بوده‌ايد .\r\nايشان كه اين سخن بشنودند خاموش شده ، سر در پيش افكندند و آن بىرحم سنگين‌دل هريك را طپانچه‌اى بررخسار نازنين زد و گيسوهاى مشگين ايشان كه حبل المتين متمسكان عروة الوثقاى دين بود به هم باز بست و بيرون آمده ، در خانه را مقفّل ساخت و آن زن در دست و پاى وى مىافتاد و سر خود برقدم وى مىنهاد و بوسه بردست و پاى وى مىداد و گريه و زارى و ناله و بيقرارى مىكرد و مىگفت :\r\nشعر\r\n بيداد مكن براين يتيمان * لطفى بنماى چون كريمان\r\nاين‌ها به فراق مبتلايند * در شهر غريب و بىنوايند\r\nبگذر ز سر جفاى ايشان * پرهيز كن از دعاى ايشان\r\nنفرين يتيم محنت‌آلود * آتش به جهان درافكند زود \r\nحارث بانگ برزن زد كه از اين سخن بگذر و زبان دركش و الّا هرجفائى كه بينى همه از خود بينى زن بيچاره خاموش شد امّا چون صبح بدميد و جهان روشن گشت آن تيره‌روى سياه‌دل برخاست و تيغ و سپر برداشته و آن دو كودك را پيش انداخته روى به لب آب فرات نهاد و زنش پاى برهنه از پى مىدويد و زارى و درخواست مىنمود و چون بنزديك رسيدى آن مرد تيغ كشيده روى بوى نهادى و آن زن از بيم تيغ بازگشتى و چون ايشان مقدارى راه برفتندى باز از پى بدويدى براين منوال مىرفتند تا به كنار آب فرات رسيدند ، حارث غلامى داشت خانه‌زاد كه با پسر وى شير خورده بود غلام از عقب خواجه آمد چون بدانجا رسيد حارث\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nشمشير برهنه به وى داد كه برو و اين دو كودك را سر از تن جدا كن ، غلام شمشير بسته و گفت : اى خواجه كسى را دل دهد كه اين دو كودك بىگناه را بكشد ؟ !\r\nحارث غلام را دشنام داد و گفت : برو و هرچه تو را مىگويم چنان كن .\r\nشعر\r\n بنده را با اين و آن كار نيست * پيش خواجه قوّت گفتار نيست \r\nغلام گفت : مرا ياراى قتل ايشان نيست و از روح مقدّس حضرت رسالت شرم مىدارم كه كسانى را كه منسوب به خاندان وى باشند هلاك كنم .\r\nحارث گفت : اگر تو سر ايشان برندارى من سر تو بردارم .\r\nغلام گفت : پيش از آنكه تو مرا بكشى ، من تو را با همين شمشير هلاك كنم .\r\nحارث مرد نبردديده بود دست بزد و موى سر غلام بگرفت ، غلام نيز دست فراز كرد و ريش او را گرفته پيش خود كشيد چنانچه حارث به روى افتاد و غلام خواست كه زخمى به روى زند كه حارث قوّت كرد و تيغ از دست غلام بدرآورد و غلام تيغ خود را از نيام كشيد و برخواجه حمله كرد ، خواجه سپر پيش آورد و حمله او را رد كرده شمشير بزد و دست راست غلام را بيفكند ، غلام بدست چپ گريبان او را بگرفت و خود را به دو باز چسبانيد و نگذاشت كه ديگر زخمى به روى زند و هردو بهم درآويختند كه ناگاه زن و پسر در رسيدند ، پسر پيش دويد و ميان غلام گرفته باز پس كشيد و گفت : اى پدر شرم ندارى اين غلام كه مرا به جاى برادر است و با هم شير خورده‌ايم و مادر مرا به جاى فرزند است از وى چه مىخواهى ؟ !\r\nحارث جواب نداد و تيغ كشيده روى به غلام نهاد و ضربتى به روى زد كه هلاك شد .\r\nپسرش گفت : سبحان الله من هرگز از تو سخت‌دل‌ترى نديده‌ام و جفاكارترى نشنيده .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nشعر\r\n جفاكاران بسى هستند ، امّا * بدين تندى جفاكارى كه ديدست\r\nندارى پيشه جز آزار دلها * چنين شوخ دل‌آزارى كه ديدست \r\nحارث گفت : اى پسر سخن كوتاه كن و بگير اين تيغ و برو هردو را سر ببر .\r\nگفت : لا و الله . هرگز اين كار نكنم و تو را هم نگذارم كه مرتكب اين امر شوى و زنش نيز زارى مىكرد كه مكن و خون اين بىگناهان در گردن مگير و ايشان را زنده پيش پسر زياد برتا مقصودى كه دارى محصّل گردد\r\nاو گفت : اكثر اهل كوفه هوادار اين مردمند ، اگر من ايشان را به شهر برم امكان دارد كه عوام غوغا كنند و ايشان را از من بستانند و رنج من ضايع گردد ، پس خود تيغ بركشيد و آهنگ شاهزادگان كرد و ايشان مىگريستند و مىگفتند : اى پير بركودكى و يتيمى و غريبى ما رحم كن و بربىكسى و درماندگى ما ببخشا .\r\nشعر\r\n سنگ را دل خون شود از ناله‌هاى زار ما * اين دل فولاد تو يك ذرّه سوهان‌گير نيست \r\nحارث گوش به سخن ايشان نكرده پيش دويد تا يكى از ايشان را بگيرد و هلاك كند ، زن درآويخت كه اى ناخداى ترس ، مكن و از جزاى روز قيامت برانديش ، حارث در غضب شد و شمشير بزد و زن را مجروح ساخت ، امّا چون پسر ديد كه مادرش زخم خورده و حارث مىخواهد كه زخم ديگرى به روى زند فى الحال برجست و دست پدر را گرفت و گفت : اى پدر با خود آى و آتش غضب را به آب فرونشان حارث تيغ حواله پسر كرد و بيك ضربت او را نيز بكشت ، امّا چون زن پسر خود را كشت ديد غريو از نهادش برآمد و به واسطهء زخمى كه خورده بود قوّت برخاستن نداشت ، همين فرياد مىكشيد و به جائى نمىرسيد .\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nشعر\r\n جائى رسيد ناله كه از آسمان گذشت * با او به هيچ جا نرسيد اين فغان من \r\nپس آن سنگدل به نزديك كودكان آمد ، گفتند : اى مرد ما را زنده نزد پسر زياد برتا او هرچه خواهد درباره ما بجاى آرد .\r\nگفت : شما را داعيه آن است كه من شما را به شهر درآرم و غوغاى عام شما را از من بستانند و مالى كه ابن زياد وعده كرده به من نرسد .\r\nگفتند : اگر مراد تو مال است ، گيسوان ما را بتراش و ما را به فروش و زر بستان .\r\nآن ناكس بىحمّيت در جاهليّت افتاده گفت : البته شما را مىكشم .\r\nگفتند : بركودكى و نحيفى ما رحم كن .\r\nگفت : در دل من رحم نيست .\r\nگفتند : بگذار تا وضوء سازيم و دو ركعت نماز بگذاريم .\r\nگفت : و الله نگذارم .\r\nگفتند : بدان خدائى كه اسمش بردى بگذار تا او را سجده كنيم .\r\nگفت : نگذارم .\r\nگفتند : هلا اين چه عداوت است كه مىورزى و اين چه بغض است كه با ما ظاهر مىكنى ؟ ! دريغ كه در اين گرفتارى نه كسى به فرياد ما رسد و نه مددكارى نفسى برآرد .\r\nشعر\r\n يك هم‌نفسى نيست به عالم ما را * فريادرسى نيست درين غم ما را \r\nپس حارث قصد هركدام مىكرد آن ديگرى مىگفت كه اوّل مرا بكش كه من برادر خود را كشته نتوانم ديد القصه سر برادر بزرگ كه محمّد بود جدا كرد و تن او را در آب فرات انداخت برادر خوردتر كه ابراهيم بود برجست و سر برادر بر\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nگرفت و رو برروى او مىنهاد و لب برلب او ميماليد و مىگفت : اى جان برادر تعجيل مكن كه من نيز مىآيم ، حارث آن سر را به عنف از او بستاند و سر او را نيز جدا كرده تنه‌اش را در آب افكند ، در آن محل خروش از زمين و زمان برآمد و فغان در مناظر آسمان افتاد و افسوس از آن دو نهال گلشن‌اقبال و كامرانى كه در اوّل نوبهار جوانى به خزان اجل پژمرده شده و حيف از رخسار آن دو گل بوستان ناز كه به خارستان حادثهء جانگداز خراشيده گشت .\r\nشعر\r\n دريغا كه خورشيد روز جوانى * چو صبح دوّم بود كم زندگانى\r\nدريغا كه ناگه گل نوشكفته * فروريخت از تندباد خزانى \r\nامّا چون حارث جفاكار لعنة الله عليه سرهاى آن دو شاهزادهء نامدار را از تن جدا كرد و در توبره نهاد و از قربوس زين درآويخته روى به جانب عبيد اللّه بن زياد آورد و نيم‌چاشتى بود كه رسيد هنوز ديوان مظالم قايم بود كه به قصر امارت درآمد و آن توبره پيش پسر زياد برزمين نهاد و ابن زياد پرسيد كه در اين توبره چيست ؟ گفت : سر دشمنان تو است كه به تيغ تيز از تن ايشان جدا كرده‌ام و به طمع رعايت و عنايت تحفه پيش تو آوردم .\r\nپسر زياد حكم كرد كه آن سرها را شسته و در طشتى نهاده پيش وى آوردند تا ببيند كه سرهاى چه كسانست امّا چون بشستند و پيش آوردند نگاه كرد روىها ديد چون قرص ماه و گيسوها مشاهده كرد چون مشگ سياه ، گفت : اين سرهاى چه كسانست ؟\r\nگفت : از آن پسرهاى مسلم بن عقيل .\r\nابن زياد را بىاختيار آب از ديده روان شد و حضّار مجلس نيز بگريستند ، پسر زياد پرسيد كه ايشان را كجا يافتى ؟\r\nگفت : اى امير دى همه روز در طلب ايشان بودم و اسب خود را هلاك كردم و\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nايشان خود در خانهء من بودند ، من خبر يافته ايشان را بربستم و صباح به لب آب فرات بردم و هرچند زارى كردند برايشان رحم نكردم ، القصه ايشان را بكشتم و تن ايشان را در فرات افكنده سرشان را اينجا آوردم .\r\nپسر زياد گفت : اى لعين از خداى نترسيدى و از عقوبت حق سبحانه نينديشيدى و تو را بررخسارهاى دلاويز و گيسوهاى عنبربيزشان رحم نيامد و من به يزيد نامه نوشته‌ام كه ايشان را گرفته‌ام اگر بفرمائى زنده بفرستم اگر حكم يزيد در رسد كه ايشان را بفرست چگونه كنم ، آخر چرا ايشان را زنده پيش من نياوردى ؟\r\nگفت : ترسيدم كه عوام شهر غوغا كرده ايشان را از من بستانند و طمعى كه به امير داشتم حاصل نشود .\r\nگفت : چرا ايشان را جائى مضبوط نساختى و خبر به من نياوردى تا كسى فرستادمى و ايشان را پنهان نزد خود آوردمى ؟\r\nآن شقى خاموش گشت ، پسر زياد روى به نديمان كرد و در ميان ايشان شخصى بود مقاتل نام و از دل و جان دوستدار خاندان پيغمبر صلّى اللّه عليه و آله بود ، پسر زياد عقيدهء او را مىدانست امّا تغافل مىكرد زيرا كه مقاتل نديمى قابل بود او را پيش طلبيد و گفت : اين شخص را بگير و به لب آب فرات برهمانجا كه اين دو طفل را شهيد كرده است به هرخوارى و زارى كه خواهى او را به قتل رسان و اين سرها را نيز ببر و همان‌جا كه تنهاى ايشان را در آب افكنده است اينها را نيز بيفكن .\r\nمقاتل به غايت شادمان شده دست او را گرفت و بيرون آورد و با محرمان خود گفت : به خدا كه اگر عبيد اللّه بن زياد تمام پادشاهى خود را به من ارزانى داشتى مرا چنين خوش نيامدى كه كشتن اين مردود را به من فرمود ، پس مقاتل حكم كرد كه دستهاى حارث را باز پس بستند و سرش را برهنه كرده به ميان بازار كوفه در آوردند و آن سرها را به مردم مىنمودند غريو از مردم برمىآمد و برآن شخص\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nلعنت مىكردند و خار و خاشاك برسر و روى وى مىريختند و برين منوال مقاتل او را مىبرد تا به موضعى كه مقتل ايشان بود نگاه كرد زنى را ديد مجروح افتاده و جوانى چون سرو آزاد كشته شده و غلامى همهء اعضاى او پاره پاره گشته و آن زن نوحه مىكرد برفرزندان و برپسر نوجوان نازنين خود مىگفت :\r\nشعر\r\n اى دريغ آن سرو باغ نازنين من كه شد * در جوانى همچو گل پيراهن عمرش قبا \r\nمقاتل پرسيد كه چه كسى ؟\r\nگفت : زوجه اين بدبخت بودم و از اين كار او را منع مىنمودم و پسر و غلام من در اين كار با من متّفق بودند آخر الامر پسر و غلام را بكشت و مرا زخم زد و به حمد الله كه نفرين آن دو طفل بىگناه در وى رسيد پس روى به شوهر كرد كه اى لعين براى طمع دنيا پسران مسلم را بكشتى و دين را بدين قتل ناحق كه عمدا از تو صادر شد از دست دادى .\r\nپس حارث مقاتل را گفت : دست از من بدار تا در خانه خويش پنهان شوم و ده هزار دينار نقد به تو دهم .\r\nمقاتل گفت : اگر مال همهء عالم از آن تو باشد و به من دهى دست از تو بازندارم و ناچار چون تو برايشان رحم نكردى من نيز برتو رحم نكنم و تو را هلاك سازم و از حق سبحانه ثواب عظيم طمع دارم ، سپس مقاتل از مركب فرود آمد و چون چشمش برخون فرزندان مسلم افتاد فرياد برآورد و بسيار بگريست و خود را در خون ايشان غلطانيد و دست به دعاء برداشته از حق سبحانه آمرزش طلبيد و آن سرها نيز در آب انداخت .\r\nراوى گويد كه بكرامتى كه اهل بيت رسول صلّى اللّه عليه و آله را مىباشد آن بدنها از آب برآمدند و هرسرى به تنه خود چسبيد دست در گردن يكديگر آورده به آب فرو\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nرفتند .\r\nو روايتى است كه هردو را از آب بيرون كرده در آن ساحل قبرى كنده به خاك كردند و تا امروز زائران زيارت مىكنند .\r\nآن‌گاه مقاتل غلامان را فرمود تا اوّل دستهاى او را بريدند ، آنگاه پاهايش را پس هردو گوشش را قطع كردند و هردو چشمش بركندند و شكمش را شكافته ، اعضاى بريده وى را در آن نهادند و سنگى برآن بسته به آب انداختند ، زمانى برآمد آب به موج درآمد و او را بر كنار انداخت تا سه بار ، اين صورت واقع شد ، گفتند : آب او را قبول نمىكند ، چاهى بكندند و او را در آن چاه افكندند و پر خاك و سنگ كردند ، فرصتى را زمين بلرزيد و او را برروى افكند و تا سه نوبت اين معنى مشاهده افتاد گفتند : خاك نيز اين مردود را قبول ندارد ، پس بدان خرماستانها رفتند و هيزم خشك‌شده آوردند و آتشى برافروخته وى را در آن انداختند تا بسوخت و خاكسترش را به باد دادند ، پس دو جنازه حاضر كردند و پسر پيرزن و غلامش را برآن خوابانيده به در شهر بردند و آنجا كه باب بنى خزيمه است با جامه خونين دفن كردند و هواداران اهل بيت پنهانى ماتم شاهزادگان داشتند .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n\r\nفصل هشتم\r\n\r\nحركت حضرت ابا عبد اللّه الحسين عليه السّلام از مكّه معظّمه به طرف عراق\r\nمرحوم مفيد در ارشاد مىفرمايد : روز خروج جناب مسلم بن عقيل سلام اللّه عليه در كوفه سه‌شنبه هشتم ذى الحجّة سال شصت هجرى بود و روز نهم شهادت آن بزرگوار واقع شد و در همان روز خروج آن جناب حضرت ابا عبد اللّه الحسين عليه السّلام نيز از مكّه خارج و به طرف عراق رهسپار شدند بنابراين مدّت توقف آن حضرت در مكّه معظّمه چهار ماه و چهار روز بود چه آنكه روز سوّم شعبان آن جناب وارد مكّه شدند و روز هشتم ذى الحجّه از آن خارج گرديدند و در طول اين مدّت كه در مكّه نزول اجلال داشتند گروهى از مردم حجاز و بصره به آن حضرت پيوستند .\r\nمروى است كه چون روز ترويه ( روز هشتم ذى الحجّه ) شد عمرو بن سعيد بن عاص اموى معروف به اشدق كه از طرف معاويه و يزيد امارت مدينه داشت با لشگرى انبوه به مكّه آمد ، وى از طرف يزيد مأمور شد كه با حضرت ابا عبد اللّه الحسين كارزار كرده و اگر به روى دست يافت آن جناب را بكشد لذا حضرت به پاس احترام خانه خدا و اينكه در آن خونى ريخته نشود در همين روز از مكّه خارج شدند .\r\nالبته به نظر مىآيد كه اين روايت چندان صحّت نداشته و روايت صحيح به گونه ديگر نقل شده كه انشاء اللّه در آينده به آن اشاره خواهيم نمود .\r\n\r\nكسانى كه حضرت امام حسين عليه السّلام را از خروج مكّه و رفتن به كوفه منع كرده‌اند\r\nمؤلّف گويد :\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nطبق آنچه ما تحقيق و بررسى كرده‌ايم آنان كه حضرت امام حسين عليه السّلام را از خروج مكّه و رفتن به كوفه منع كرده‌اند ده نفر بوده‌اند به اين شرح :\r\n1 - عبد اللّه بن مطيع :\r\nابو مخنف مىگويد : در طريق سير و حركت به كوفه حضرت امام حسين عليه السّلام به آبى از آبهاى عرب رسيدند كه عبد اللّه بن مطيع نيز آنجا فرود آمده بود چون چشمش به حضرت افتاد نزد آن جناب آمد و عرض كرد : پدر و مادرم فدايت اى پسر رسول خدا چه امرى شما را به اينجا آورده ؟\r\nحضرت فرمودند : پس از مرگ معاويه اهل عراق برايم نامه نوشته و مرا به خودشان دعوت كرده و از من درخواست كردند كه براى براندازى حكومت غاصبانه و جائرانه بنى اميه قيام كنم لذا به اين منظور از مدينه هجرت كرده و به مكّه آمده و اكنون رهسپار كوفه مىباشم .\r\nعبد اللّه بن مطيع عرض كرد : اى فرزند رسول خدا ، شما را در حفظ حرمت رسول خدا و حرمت عرب به خدا سوگند مىدهم كه از اين رهگذر صرف نظر فرمائى ، به خدا قسم اگر خواهان آنچه در دست بنى اميّه است باشى و بخواهى حكومت را از ايشان بگيرى به طور قطع و حتم تو را خواهند كشت و وقتى تو را بكشند بعد از آن براى احدى ارزش و مكانتى باقى نمانده ، احترام اسلام و حرمت قريش و عرب هتك مىگردد از اين‌رو تقاضاى من اينستكه به چنين عملى اقدام نفرموده و هرگز به كوفه وارد مشو و متعرّض بنى اميّه نگرد .\r\n2 - جابر بن عبد اللّه انصارى :\r\nاز جمله اشخاصى كه سلطان دين و دنيا حضرت ابا عبد اللّه الحسين عليه السّلام را از رفتن به كوفه بازداشته جابر بن عبد اللّه انصارى است ، وى از جمله صحابه كبار رسول خدا صلّى اللّه عليه و آله و سلّم است و از خصائص وى مىتوان اين معنا را ياد كرد كه خدمت پنج امام معصوم عليهم السّلام رسيده و از ينابيع علوم هريك فيض‌ها برده و هر\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nوقت محضر پرفيض امام همام حضرت امام محمد باقر سلام اللّه عليه مىرسيد آن حضرت از جا برمىخواستند و در كمال احترام او را در صدر مجلس خود مىنشاندند بهرصورت حسين بن عصفور بحرانى رحمة الله عليه از كتاب ثاقب المناقب روايت كرده است كه جابر چون از حركت موكب سعادت‌مآب حسين عليه السّلام واقف شد خدمت آن جناب رسيد و با نهايت ادب عرضه داشت : فدايت شوم : انت ابن النبى و احد السّبطين شما امروز در روى زمين پسر پيغمبر آخر الزّمانى و يكى از دو سبط خاتم رسولانى اميد نصيحتم با اخلاص بندگى مقبول درگاه گردد ، قربانت گردم صلاح شما را در آن مىبينم كه با دشمنان مصالحه كنى همانطورى كه برادرت امام حسن مجتبى عليه السّلام با معاويه صلح كرد .\r\nحضرت در جواب فرمودند : اى جابر آنچه تو مىبينى ظاهر است ولى از باطن امر اطّلاع ندارى ، اى جابر ، بدان برادرم آنچه كرد به امر خدا نمود و من هم هرچه انجام مىدهم به فرمان خداى متعال مىباشد مىخواهى جدّ و پدر و برادرم را ببينى كه مشافهة به تو بگويند آنچه من مىكنم به فرمان حق است ؟\r\nفاشار الى السّماء قد فتحت ، ديدم درهاى آسمان گشوده شد ، اوّل خاتم انبياء صلّى اللّه عليه و آله و سلّم و بعد حضرت على مرتضى و بعد حضرت حسن مجتبى و سپس جناب جعفر و حمزه سيّد الشهداء سلام اللّه عليهم از آسمان به زير آمدند ، من از جا جستم واله و حيران گشتم ، ديدم پيامبر اكرم صلّى اللّه عليه و آله نگاهى به صورت من كرد و فرمود :\r\nاى جابر به تو نگفتم متعرّض كارهاى پسرانم حسنين عليهما السّلام مشو كه هرچه مىكنند به امر الهى مىنمايند ، مىخواهى جاى معاويه را ببينى و جاى پسرم حسن را ملاحظه كنى ، آيا مايلى جاى يزيد را با جاى حسين ببينى ؟\r\nپس ديدم پيامبر پاى مبارك به زمين زد و زمين شكافته شد تا به دريا رسيد و هفت درياى ديگر شكافته شد تا به جهنم رسيد در ميان جهنم چند نفر را پيش هم\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nديدم آنها عبارت بودند از :\r\nوليد بن مغيره و ابو جهل و معاويه و يزيد .\r\nايشان را با اعوان شياطين در يك زنجير كشيده و به بدترين عذاب‌ها شكنجه مىكردند .\r\nبعد رسول خدا صلّى اللّه عليه و آله و سلّم فرمودند : جابر ، سر راست كن و تماشا كن .\r\nجابر مىگويد : سر بلند كردم ، ديدم درهاى آسمان باز شد و درجات بهشت و حور و قصور و ولدان و غلمان نمودار شدند ، پيامبر به امام حسين فرمود : ولدى الحقنى ( بيا به من ملحق شو ) پس ديدم حجّت خدا حضرت امام حسين عليه السّلام به رسول خدا صلّى اللّه عليه و آله و سلّم ملحق شد به آسمان عروج كردند و داخل بهشت شدند و در اعلا علّيين قرار گرفتند و سپس بعد از ساعتى پيامبر و امام حسين برگشتند پيامبر دست امام حسين را گرفته به من فرمود : يا جابر هذا ولدى معى هو هيهنا ( اين پسر من است ، نور چشم من بوده و با من و همراهم است ، هرچه مىكند و آنچه مىفرمايد سر تسليم پيش گير و چون و چرا مكن )\r\nجابر گويد : از آن وقت كه اين كرامت را از آن امام همام ديدم چشمم بىحسّ و بىنور شد و عرض كردم : فدايت شوم : هرچه گفته‌اند انجام بده و به هرجا كه خواسته‌اند تشريف ببر ، پس حضرت را وداع كرد و آن جناب را نديد تا بعد از چهل روز ديگر كه خبر شهادت آن حضرت را شنيد .\r\n3 - عبد اللّه بن عمر :\r\nاز جمله كسانى كه حضرت را از رفتن به كوفه بازداشتند عبد اللّه بن عمر بود ، وى هرچه سعى كرد كه آن جناب به كوفه نرود دلائل و براهين اقامه نمود امام عليه السّلام تمام را جواب فرمود ، عاقبت الامر عبد اللّه بن عمر عرضه داشت : فدايت شوم حالا كه مىروى پس موضعى را كه رسول خدا مىبوسيد بگشا تا من نيز آن را ببوسم و مرخص شوم ، پس امام عليه السّلام پيراهن بكنار زد سينه و دل مبارك گشود ،\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nفرمود :\r\nپيامبر خدا دل مرا بيشتر مىبوسيد ، عبد اللّه بن عمر پيش رفت او هم سينه و دل و ناف حضرت را بوسيد .\r\n4 - عمر بن عبد الرحمن بن حارث بن هشام مخزومى مدنى :\r\nابو مخنف مىنويسد : عمر بن عبد الرحمن بن حارث بن هشام مىگويد :\r\nاهل عراق به حضرت امام حسين نامه نوشته و در آن اظهار داشتند : اى پسر رسول خدا آماده سفر به عراق شو وقتى من از اين واقعه مطّلع شدم خود را در مكّه به آن حضرت رسانده و خدمتش مشرّف گشته پس از سلام و حمد و ثناء عرضه داشتم : اى پسر عمّ جهت عرضه داشتن نكته‌اى محضر شما مشرّف شده و مىخواهم به عنوان نصيحت آن را متذكر شوم اگر از من مىپذيريد عرضه دارم و در غير اين صورت از ذكرش زبان ببندم ؟\r\nحضرت فرمودند : بگو ، به خدا سوگند من گمان ندارم كه رأى تو ناپسند و عملت ناشايست باشد .\r\nعمر بن عبد الرحمن مىگويد : محضر آن سرور عرض كردم : شنيده‌ام كه به عراق مىخواهيد سفر كنيد ، مشفقانه و خالصانه محضرتان عرض مىكنم :\r\nبه شهرى خواهيد رفت كه مردمانش بنده در هم و دينار بوده و بيم آن هست كه با شما به مقاتله برخيزند و همان كسانى كه به شما وعده كمك و يارى داده‌اند شمشير به روى شما و اصحابتان مىكشند لذا تقاضا دارم از اين سفر صرفنظر فرمائيد .\r\nحضرت فرمودند : اى پسر عم خدا به تو جزاء خير دهد ، به خدا سوگند مىدانم كه تو فقط به منظور نصيحت آمده‌اى و سخنانت از روى تعقّل و ادراك مىباشد و هرگاه من فعلى را انجام داده يا ترك نموده‌ام به رأى تو اخذ نموده‌ام چه آنكه تو نزد من صالح‌ترين فردى هستى براى مشورت و بهترين پنددهنده مىباشى . . . . .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\n5 - عبد اللّه بن جعفر بن ابى طالب :\r\nاز كسانى كه امام عليه السّلام را از رفتن به كوفه منع نمودند جناب عبد اللّه بن جعفر بن ابيطالب بود .\r\nابو مخنف در مقتل الحسين مىنويسد : حارث بن كعب والبى از على بن الحسين بن على بن ابيطالب عليهم السّلام برايم نقل نمود و گفت : هنگامى كه از مكّه خارج شدم عبد اللّه بن جعفر بن ابيطالب نامه‌اى به حضرت امام حسين عليه السّلام نوشت و آن را با دو فرزندش عون و محمّد به نزد آن جناب فرستاد ، مضمون نامه اين بود : امّا بعد : شما را به خدا سوگند مىدهم وقتى در اين نامه نگريستى از رفتن به عراق منصرف شو ، مشفقانه و خالصانه محضر شما عرض مىكنم در اين سفر شما را هلاك نموده و اهل بيت گرامتان را مستأصل مىنمايند ، اگر شما شهيد شويد ، روشنائى زمين به تاريكى مبدّل مىشود چه آنكه تو راهنماى هدايت‌شدگان و اميد اهل ايمان هستى ، در حركت به عراق شتاب مفرما و من بدنبال نامه خود را به شما خواهم رساند .\r\n6 - يكى از اعمام لوذان كه از بنى عكرمه محسوب مىشد :\r\nابو مخنف در مقتل مىنويسد : اين شخص از حضرت امام حسين عليه السّلام پرسيد : به كجا خواهيد رفت ؟\r\nحضرت مقصد خود را براى او بيان فرمودند .\r\nعرض كرد : شما را به خدا سوگند مىدهم از اين قصد منصرف شويد ، به خدا قسم وارد نمىشويد مگر برنيزه‌ها و شمشيرها . . . . .\r\n7 - عبد اللّه بن عبّاس :\r\nابو مخنف در مقتل الحسين عليه السّلام مىنويسد : يكى از كسانى كه حضرت را از كوفه رفتن منع مىنمود عبد اللّه بن عبّاس مىباشد و شرح اين ماجرا را مرحوم واعظ قزوينى در رياض القدس چنين تقرير نموده :\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nچون سلطان شهيدان و سيد مظلومان عازم شد از مكّه معظّمه به جانب كوفه توجّه فرمايد خبر رفتن و حركت حضرت در مكّه منتشر شد چندين نفر حضرت را از رفتن ممانعت كرده و دلائل آوردند حضرت قبول نفرمود ، از جمله عبد اللّه بن عباس بود كه سابقا باتّفاق عبد اللّه بن عمر خدمت حضرت آمدند و خواستند حضرت را از مكّه به مدينه برگردانند حضرت قبول ننمود تا آنكه بسمع عبد اللّه بن عباس رسيد كه پادشاه عالمين اراده نموده كه نه در مكّه بماند و نه بمدينه مراجعت كند بلكه مصمّم شده به عراق عرب رفته و به كوفه وارد شود لذا خدمت حضرت آمد و بعد از مراسم تحيّت و سلام به خاك پاى مبارك عرضه داشت : تصدّقت گردم :\r\nشعر\r\n فلك را سربلندى در پناهت * ستاره خاك‌روب بارگاهت\r\nهزاران كام دل در دامنت باد * هزار اقبال در پيرامنت باد\r\nدلت خالى مباد از شادمانى * خزون باد از شمارش زندگانى \r\nهرچند مثل تو خداوندگارى را مثل من ذرّه بىمقدارى نصيحت كند و راهنمائى نمايد كمال قصور در ادراك دارد ولى قربانت ، بيا از مكّه بيرون مرو و از حرم جدّت رسول خدا مفارقت منما كه پدر بزرگوارت امير عليه السّلام ترك حرمين نمود و به عراقين توجّه فرمود ديدى چه به او رسيد ، اهل كوفه همان مردمانند كه با برادرت حسن مجتبى چه‌ها كردند ، خيامش غارت كردند ، زخم براو زدند و به دست دشمن سپردند و جناب شما از ايشان در امان نباشيد و برقولشان اعتماد نفرمائيد كه به سخن كوفى وثوقى نيست .\r\nحضرت از براى سكوت ابن عبّاس فرمود : يابن عمّ ، پسر عمّم مسلم بن عقيل نامه‌ها به من نوشته و از بيعت هشتاد هزار مرد مرا خبردار كرده و خود اهل كوفه هم كتابت به من نوشته‌اند و التماس‌ها نموده‌اند كه بدان صوب توجّه كنم و ايشان\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nرا هدايت نمايم ، اگر نروم عند الله چه جواب بگويم .\r\nابن عباس عرض كرد : آقاى من هنوز والى يزيد در كوفه بوده و برمقرّ حكومت برقرار مىباشد و آن مملكت در دست دشمنان شما است ، اگر كوفيان راست مىگويند حاكم خود را از شهر اخراج كنند و به تصرّف مسلم بدهند آنوقت توجّه شما بدان صوب ، صواب است و اگر چنين نكنيد هرآينه شما با لشگر يزيد جنگ خواهيد نمود ، شايد در آن واقعه نصرت و ظفر ظهور نيايد و شما بىكس و بىفريادرس بمانيد .\r\nحضرت فرمود : من در اين كار انديشه كنم و فردا جواب بازدهم .\r\nابن عباس از خدمت حضرت مرخّص شد ، خامس آل عبا عليه السّلام از براى رفتن به كوفه از قرآن مجيد تفأل زد و اين آيه آمد : كلّ نفس ذائقة الموت و انّما توفون اجوركم يوم القيمة\r\nحضرت فرمود : صدق اللّه و صدق رسوله ، آن سخن جدّم در خواب و آن صحيفه آسمانى و اين هم فال قرآنى همه مؤيّد برشهادت من است و مرا از آن چاره‌اى نيست .\r\nچون روز ديگر عبد اللّه بن عبّاس خدمت حضرت مشرّف شد عرض كرد قربانت درباره سفر به كوفه چه فكر كرده‌ايد ؟\r\nفرمود : پسر عم ، عزيمت سفر عراق را تصميم نموده و برقضاى ربّانى حكم دادم .\r\nابن عبّاس عرض كرد : فدايت شوم اگر البتّه ميل سفر دارى توجّه كن به ولايت يمن كه مملكت عريض و عرصه وسيع دارد و قبيله همدان كه در اين شهر هستند تمام شيعه پدر تواند و دوستدار و هوادار شما در آن نواحى بسيار است چون در آن ولايت قرار گيرى اعيان خود را به ولايات و اطراف ممالك روان ساز تا خلايق را به بيعت تو دعوت كنند و لشگر فراهم نما آنگاه هرچه مدّعا باشد بدان قيام نما .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nحضرت فرمود : اى ابن عبّاس كمال شفقت ترا درباره خود مىدانم و خلوص نيّت تو را نسبت به خود مىشناسم امّا عزيمت من به سوى كوفه مصمّم گشته ، به هيچ نوع فسخ آن صورت نمىبندد در اين سفر اسرارى هست كه بايد به ظهور بيايد و من مىدانم كه مرا اين سفر در پيش است و از جدّ بزرگوار و از پدر عاليمقدار خود شنيده‌ام ، چه كنم با فرمايشى كه پيغمبر فرموده اخرج الى العراق اى پسر عمّ ما علم بلايا و منايا مىدانيم ، دفتر مبلغ عمرها در پيش ما است ، خواهش دارم در اين باب ديگر مبالغه ننمائى و در فسخ اين عزيمت الحاح نكنى كه به جائى نمىرسد ، من در اين سفر بىاختيارم و زمام امور من در دست ديگرى است .\r\nشعر\r\n بارها گفته‌ام و بار دگر مىگويم * كه من دل شده اين ره نه به خود مىپويم\r\nمن اگر خارم اگر گل چمن‌آرائى هست * بهماندست كه مىپروردم مىرويم \r\nعبد اللّه بن عباس عرض كرد : فدايت شوم حالا كه عزم رفتن كرده و ترك اين سفر نخواهى نمود بارى زنان و فرزندان را همراه مبر كه ايشان موجب پريشانى خيال و تفرقه حواس مىشوند .\r\nحضرت فرمود : ابن عبّاس زنان را كجا بگذارم و به كه بسپارم هنّ ودايع رسول اللّه اينها امانات پيغمبرند بهتر آنكه با من باشند و هنّ ايضا لا تفارقنى اين زنان و اين امانات پيغمبر نيز از من جدا نمىشوند .\r\n8 و 9 - محمد واقدى و زرارة بن صالح :\r\nدر كتاب لهوف و قرب الاسناد به سندهاى معتبر روايت شده چون خامس آل عبا حضرت الحسين عليه السّلام عزم را بركوفه رفتن جزم فرمودند دو نفر از محبّان كه از\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nكوفه آمده بودند به نامهاى : محمد واقدى و زرارة بن صالح سه روز قبل از حركت آن حضرت به آستان‌بوسى آمده و از ضعف همّت و نامردى اهل كوفه بياناتى كردند كه اى قبله عالم و پناه جمله بنى آدم كوفه رفتن صلاح نيست حضرت چون سخنان ايشان را استماع فرمود اشاره به آسمان كرد درهاى آن باز شد لشگر فرشتگان صف در صف به زمين آمدند آن‌قدر كه تمام عالم پر شد و عدد آنها را به جز خدا كسى ندانست همه چاكرانه در حضور امام ايستاده و منتظر فرمان و مترصد اشاره امام عالميان بودند\r\nشعر\r\n جملگى گفتند اينك چاكريم * بهر فرمان بردن شه حاضريم \r\nآن دو تن چون اين كرامت را از آن جناب ديده و فرشتگان را با آن نحو مشاهده كردند هوش از سرشان پريد و محو قدرت آن حضرت شدند ، پس خامس آل عبا فرمودند :\r\nلو لا تقارب الاشياء و هبوط الاجر لقاتلتهم بهؤلاء يعنى اگر اجل ما را مهلت و فرصت مىداد هرآينه با اين افواج ملك با دشمنان خود قتال مىكردم و به هيچ مرد و نامردى از اهل كوفه احتياج نداشتم ولى چون بدان صوب توجه مىنمايم مىدانم اجلم رسيده لهذا با پاى خود به قبرستان خود مىروم و لكن اعلم علما انّ هناك مصرعى و مصرع اصحابى لا ينجو منهم الّا ولدى على عليه السّلام يعنى از آن علم الهى كه من دارم مىدانم محل خوابگاه و افتادن من و اصحاب من آنجاست همه ما در آن سرزمين به خاك رفته و از ما كسى نجات نمىيابد مگر يك پسر من به نام على كه او است بعد از من امام و پيشواى خلائق .\r\n10 - عمرو بن سعيد\r\nاز جمله كسانى كه امام عليه السّلام را از رفتن به كوفه بازداشت عمرو بن سعيد والى مدينه بود .\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nدر ترجمه تاريخ اعثم كوفى است كه وقتى خبر خروج خامس آل عبا حضرت امام حسين عليه السّلام از مكّه معظّمه به عمرو بن سعيد رسيد وى به منظور دولت‌خواهى يزيد عريضه‌اى محضر مبارك امام عليه السّلام به اين مضمون نوشت .\r\nيابن رسول اللّه به من رسيده كه جناب شما عزم رفتن به سمت كوفه كرده‌ايد ، من صلاح آن بزرگوار را در رفتن به آن ديار نمىدانم ، بلكه اشاره به فسخ اين عزيمت مىنمايم زيرا بر جان شما خوف و هراس دارم لذا برادرم يحيى را با عريضه خدمت فرستادم كه باتّفاق او به مدينه تشريف بياوريد و در مجاورت حرم جدّ خود باشيد و در وطن مألوف خويش اقامت نموده و از همه جهت آسوده‌خاطر باشيد ، خود و كسان شما در امن و امان بوده علاوه برآن برّ و احسان و نيكوئىهاى فراوان درباره شما خواهد شد و اللّه على ذلك شهيد و وكيل وراع و كفيل و السّلام .\r\nچون نامه او به حضرت رسيد در جواب نوشتند :\r\nامّا بعد : بدان اى والى كسى كه مردم را دعوت به سوى هدايت و اعمال صالحه مىكند خلافى از او ديده نمىشود ، تو از باب خيرخواهى و مصلحت درباره من كوتاهى روا نداشتى وعده برّ و احسان و نويد امن و امان دادى و مرا به بهترين شهرها خواندى امّا بدان كه امان خداوند از هرامانى بهتر و خوشتر است و كسى كه از خدا نترسد در دنيا تقوى نورزد امان خدا با او نيست و من از براى تو و خودم رضاى الهى را مسئلت مىكنم كه جزاى خير در دنيا مرحمت كند و السّلام .\r\nمرحوم مفيد و برخى ديگر روايت كرده‌اند كه عمر برادر خود يحيى را با گروهى انبوه برسر راه حضرت فرستاد كه از رفتن آن جناب به كوفه جلوگيرى كنند و نگذارند حضرت از مكّه بيرون رود ، يحيى با جمعيّت كثيرى با حضرت مواجه شد و سر راه را برآن جناب گرفت و اظهار كرد :\r\nيا حسين انصرف ، اين تذهب ( اى حسين برگرد ، كجا مىروى ؟ ) حكم امير\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nاست كه برگردى مگر كوفه صاحب ندارد ، نمىگذاريم قدم از قدم بردارى .\r\nابن نما رحمة الله عليه روايت كرده كه آن بىحيا محضر سلطان اقاليم با كمال بىشرمى عرضه داشت : اى حسين از خدا نمىترسى با اين همه جمعيّت حجّ نكرده از خانه خدا بيرون مىروى و عقائد مردم را فاسد مىكنى ، جائى كه تو اين عمل را انجام دهى و رو از خانه خدا برگردانى ديگران چه بايد بكنند چرا تفرقه در ميان امّت مىاندازى ؟ !\r\nحضرت اوّل با ملايمت فرمودند : لى عملى و لكم عملكم ، انتم بريئون ممّا اعمل و انا برىء ممّا تعملون يعنى : من دانم با عمل خود و شما نيز مىدانيد با كردار خويش ، هركسى تكليفى دارد من از افعال شما بيزارم و شما نيز از اعمال من ، يعنى اى قوم چه خيال داريد مىخواهيد من در مكّه بمانم تا شما به مراد خود برسيد و خون مرا ريخته و حرمت خانه خدا را از ميان برداريد ، من بيست و پنج سفر به مكّه آمده‌ام و به حج اسلام قيام نموده‌ام ، اكنون در اين سفر ماندن خود را حرام مىدانم كسى را برمن بحثى نيست ، اين بفرمود و رو به راه نهاد .\r\nمرحوم مفيد در ارشاد مىفرمايد : سپاه يحيى چون مأمور بودند كه از رفتن حضرت به كوفه جلوگيرى كنند ازاينرو جلو مركب امام عليه السّلام را گرفتند ، ناگاه جوانان بنى هاشم به غضب درآمده و شمشيرها كشيدند و نيزه‌ها را راست كردند و به يك بار برآن قوم نابكار حمله آوردند ، فتنه و آشوبى در آن بيابان برپا شد و صداى هياهو بلند گرديد و صداى شيون زنان و دختران به آسمان رسيد . . . .\r\n11 - طرمّاح بن حكيم :\r\nاز جمله كسانى كه امام عليه السّلام را از رفتن به كوفه منع مىكرد طرماح بن حكيم بود و شرح آن را مرحوم واعظ قزوينى در رياض القدس اين‌طور مىنويسد :\r\nدر كتب معتبره اهل دين خصوصا در منتخب شيخ فخر الدين ديدم كه چون سلطان العاشقين و برهان الصّادقين يعنى حضرت حسين روحنا له الفداء متاع\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nجان بست و به عزم كوى جانان روى آورد و قافله محنت‌زدگان و سلسله مصيبت ديدگان را از صغير و كبير ، از غلام و امير با خود همراه كرد در بين راه طرّماح بن حكيم به سالار شهداء برخورد ، گفت : آذوقه براى عيال خود مىبردم آغروق « 1 » همايون و كوكبه سلطان بى چون نمودار شد دانستم پادشاه حجاز است ، آهنگ سفر عراق را دارد خدمت حضرت آمدم عرض كردم مولا :\r\n اى در پناه عدل تو آسوده وحش و طير * وى از كمال عقل تو در روح انس و جان \r\nقربانت عزيمت كوفه دارى ؟\r\nحضرت فرمود : آرى .\r\nطرّماح عرض كرد : فدايت ، تشريف مبر ، تو را به ذات خدا گول قول اهل كوفه را مخور كه غدر و مكر دارند\r\n و تا متاع شريفى است در ديار نكوئى * از اين متاع نشانى به شهر كوفه نباشد \r\nو اللّه ان دخلتها لتقتلنّ و انّى اخاف ان لا تصل اليها ، به ذات ايزد يكتا اگر وارد كوفه شوى البته كشته خواهى شد و من مىترسم هنوز به كوفه نرسيده كار تو را بسازند و عالمى را بىمولا نمايند .\r\n دريغا گل بوستان ولايت * فروريزد از تندباد خزانى\r\nدريغا جوانان شيرين‌تكلّم * ببندند لبها ز شيرين‌زبانى \r\nقربان خاكپايت رعايا را در خلاصى شخص سلطان و حفظ جان پادشاه كوشش و سعى به قدر الامكان واجب است فانزل اجاء بيا در مأمن من كه نام او اجاء است ، منزلگاهى است محكم ، كوهى است مستحكم مقابل سلمى كه ما طائفه در ميان اين دو مأمن ساكنيم ، اى پسر پيغمبر ما را در آن مأمن تاكنون از دشمن آسيبى نرسيده و احدى از ما ذلّت نديده ، اگر لشگر سلم و طور در آن بيايند نتوانند\r\n\r\n\r\n","description":"","footnote":"\r\n( 1 ) - يعنى بار و بنه\r\n","page_name":" 226 ","page_number":226},
  {"content":"\r\n\r\nآزارى برسانند ، فدايت شوم ، قوم و قبيله ما تمام ياران و هواداران تواند ، جملگى در خدمت تو كمر بسته‌اند هرچه قدر آنجا تشريف داشته باشى به امن و سلامت مىباشى .\r\nزهى ماندنت بخت مرحبا گويد .\r\nحضرت از روى حسرت آهى كشيد و نگاهى به طرماح كرد و فرمود :\r\nاى طرماح ، چه مىگوئى ، تنى دارم بسته بند مشقت و دلى سوخته آتش عشق و محبّت ، مصلحت بينى در كار همچو منى از منهج صواب دور است ، نكته دارم نهانى با دهان تو ولى ، وقت تنگ است نمىيابم مجال فرصتى امّا اين‌قدر بدان كه : انّ بينى و بين القوم مواعدة اكره ان اخلفها ، يعنى ميان من و ميان اهل كوفه عهدى بسته شده و وعده داده شده دوست ندارم خلاف عهد و وعده از من طرف باشد ، مىروم اگر كار بروفق مراد است شكر مىكنم كه هميشه كارساز بوده و اگر نه جهد مىكنم تا بدرجه شهادت برسم .\r\nفرد\r\n آه ازين طالع برگشته كه هرروز مرا * ره به جائى بنمايد كه بلا بيشتر است \r\nاين واقعه را شيخ فخر الدّين طريحى در منازلى فيما بين مكّه و مدينه ذكر مىنمايد و حال آنكه اجا و سلمى كه دو كوهند مقابل هم و قبيله طئّ در آنجا ساكنند در قرب كوفه مىباشند كه آذوقه از كوفه به آنها مىرسد چنانچه در تاريخ طبرى و شيخ در معانى الاخبار و ديگران از ارباب آثار نقل مىكنند از امام چهارم زين العابدين عليه السّلام كه چون شب عاشوراء پدرم اصحاب خود را موعظه فرمود و خيام را نزديك به هم متصل نمود اراد ان يختلى للعبادة خواست در خيمه خلوت برود و مشغول عبادت شود اذا برجل على جمازة يقال له الطّرماح در اين اثناء جمّازه‌سوارى از راه رسيد كه آن شخص را طرماح مىگفتند از شتر به زير آمد و زانو بست خدمت امام مشرف شد و حضرت را تكليف به بردن و به مأمن خود\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nرساندن نمود .\r\n\r\nمقاله صاحب الفتوح ترجمه تاريخ اعثم كوفى\r\nصاحب الفتوح مىنويسد :\r\nعمرو بن سعيد العاص از مدينه به امام عليه السّلام نوشت :\r\nامّا بعد : به من چنان رسانيده‌اند كه تو را عزيمت عراق است ، از اين عزيمت روى بگردان كه مصلحت نيست زيرا پسر عمّ تو مسلم بن عقيل را در اين روزها در كوفه كشته‌اند برتو مىترسم اين نامه نوشتم و برادر خويش يحيى بن سعيد را به خدمت تو فرستادم مىبايد كه در صحبت او به مدينه آئى تا خود و اهل بيتت در امان بوده و از برّ و احسان و صله برخوردار باشى .\r\nامام حسين عليه السّلام در جواب نامه‌اش نوشتند :\r\nامّا بعد : كسى كه مردمان را به عبادت خداى تعالى و سنّت محمّد مصطفى دعوت كند هرگز با او خلاف نكنند و تو تقصيرى نكردى كه مرا به برّ و احسان و صله امان دادى ولى بدان بهترين امانها امان خدا عزّ و جلّ است و هركس از خداى تعالى نترسد در دنيا و روز قيامت امان نيابد و من خويش و ترا از خداى تعالى عملى مىخواهم كه متضمن رضاى او باشد ، خداى تعالى جزاى تو را در اين جهان و آن جهان خير كند و السّلام .\r\nدر اثناء اين حال از جانب يزيد نامه‌اى به اهل مدينه رسيد ، اين نامه منظوم و اشعارش در غايت حسن و زيبائى بود ، در آن از هرنوع سخنى درجه شده و از امام عليه السّلام به نيكى ياد شده بود و در ضمن خويشاوندى و قرابت خويش را با حضرتش متذكر شده بود و نيز شمّه‌اى از مناقب و فضائل و شرف خاندان و محاسن اخلاق و مكارم صفات خامس آل عبا عليه السّلام در آن به چشم مىخورد و همچنين در آن اشعار التماس موافقت و فرونشاندن آتش جنگ شده و همواره از\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nوالى مدينه تقاضا شده بود در دفع اين فتنه و خاموش نمودن نائره جنگ سعى نمايد .\r\nاهل مدينه چون اين نامه منظوم را خواندند بردست معتمدى داده تا آن را به امام عليه السّلام برساند چون نامه به حسين بن على عليهما السّلام رسيد دانست كه اشعار يزيد است در جواب آن آيه‌اى از كلام الله مجيد را نوشت : بسم اللّه الرّحمن الرّحيم : فان كذّبوك فقل لى عملى و لكم عملكم ، انتم بريئون ممّا اعمل و انا برىء ممّا تعملون .\r\n\r\nآغاز حركت حضرت امام حسين عليه السّلام از مكّه به طرف عراق\r\nهمان طورى كه قبلا گفتيم جناب مسلم بن عقيل روز هشتم ذى الحجه كه به آن يوم التّرويه مىگويند در كوفه به شهادت رسيد و در همان روز حضرت امام حسين عليه السّلام پس از انجام عمره مفرده مكّه را به قصد عراق ترك فرمودند .\r\nپيش از آنكه حضرت از مكّه معظّمه خارج شوند به انجام دو كار اقدام فرمودند :\r\nالف : ايراد خطبه‌اى جانسوز كه در ضمن آن به شهادت خود اشاره فرمودند .\r\nب : انشاء نامه‌اى به خويشان خود از بنى هاشم .\r\n1 - ايراد خطبه و اعلام شهادت خود\r\nمرحوم سيّد بن طاووس و ديگران روايت كرده‌اند چون حضرت عازم عراق شدند بين اصحاب و ياران خويش ايستاده و اين خطبه جانسوز را ايراد فرمودند :\r\nالحمد للّه و ماشاء اللّه و لا قوّة الّا باللّه و صلّى اللّه على رسوله ( سپاس و حمد خدا را و آنچه او خواهد همان شود ، هيچ كس را قوّت بركارى نيست مگر به اعانت و يارى او و درود خداوند بررسول و فرستاده‌اش ) .\r\nخطّ الموت على ولد آدم مخط القلّادة على جيد الفتاة ( مرگ برفرزندان آدم همچون قلّاده برگردن دختر جوان بسته شده است ) .\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nو ما اولهنى الى اسلافى اشتياق يعقوب الى يوسف ( و چه بسيار اشتياق دارم به مصاحبت گذشتگان خود همچون اشتياق يعقوب به يوسف ) .\r\nو خيّر لى مصرع انا الاقيه كانّى با وصالى تتقطعها عسلان الفلواة بين النّواويس و كربلاء ( و برايم برگزيده شد زمينى كه پيكرم در آن افكنده شود ، بايد بدان زمين برسم و گوئى مىبينم كه بند بند مرا گرگان بيابان‌ها از يكديگر جدا مىكنند ميان نواويس و كربلاء )\r\nفيملأن منّى اكراشا جوفا و اجربة سغبا ( پس شكم‌هاى تهى و انبابان‌هاى خالى خود را بدان پر مىسازند ) .\r\nلا محيص عن يوم خطّ بالقلم ( گريزى نيست از آن روزى كه به قلم قضا نوشته شده است )\r\nرضاء اللّه رضانا اهل البيت ( خشنودى خدا ، خشنودى ما اهل بيت مىباشد ) .\r\nنصبر على بلائه و يوفينا اجور الصّابرين ( بربلاى او صبر مىكنيم و او اجر و مزد صبركنندگان را تماما و كمالا اعطاء مىفرمايد ) .\r\nلن تشذّ عن رسول اللّه لحمته و هى مجموعة له فى خطير القدس ( قرابت رسول خدا صلّى اللّه عليه و آله و سلّم كه بمنزله پدر جامه محسوب شده و به آن حضرت پيوسته‌اند از آن جناب جدا نمانده بلكه با حضرتش در بهشت گرد آورده شده‌اند ) .\r\nتقريهم عينه و ينجز بهم وعده ( چشم پيامبر بدانها روشن شده و خدا وعدهء خود را راست مىگرداند ) .\r\nمن كان باذلا فينا مهجته و موطّنا على لقاء اللّه نفسه فليرحل معنا فانّى راحل مصبحا انشاء اللّه تعالى ( هركس خواهد جان خود را در راه ما ايثار كرده و خود را براى ملاقات خدا آماده نموده با ما بيرون آيد كه من انشاء الله بامداد روانه خواهم شد ) .\r\n2 - انشاء نامه حضرت به خويشان\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nمرحوم واعظ قزوينى در كتاب رياض القدس مىنويسد :\r\nدر كتاب وسائل از محمّد بن يعقوب كلينى نقل شده كه چون پادشاه حجاز از مكّه آهنگ سفر عراق نمود فرمود كاغذ و دواتى آوردند نامه به خويشان خود از بنى هاشم به اين مضمون نگاشت :\r\nبسم اللّه الرّحمن الرّحيم : من الحسين بن على الى بنى هاشم :\r\nامّا بعد : فانّه من لحق لى منكم استشهد و من تخلّف عنى لم يبلغ الفتح و السّلام .\r\n( هركس از شما به من ملحق شود شهيد خواهد شد و آنكه از الحاق به من باز ماند فتح و گشايشى برايش نخواهد بود ) .\r\nشعر\r\n آغاز سخن بنام شاهى * كو راست بعرش بارگاهى\r\nخورشيد فروز انجم‌آراى * بينا كن و عقل معرفت‌زاى\r\nسازنده گوهر شب‌افروز * روزى ده جانور شب و روز\r\nخلّاق جهان به كارسازى * فيّاض كرم ز بىنيازى\r\nاين نامه كه نيست اندرو ريب * از عذر عرى منزّه از عيب\r\nباشد ز حسين سليل حيدر * بر هاشميان نژاد يكسر\r\nهركس ز وطن كشيد دامن * گرديد رفيق راه با من\r\nداند كه شود شهيد چون من * لب تشنه جدا شود سر از تن\r\nدانيد كه عمر برسرآمد * طوفان اجل ز در درآمد\r\nجنبيد دراى كاروانم * هودج طلبيد ساربانم\r\nهركس كه ز من كناره جويد * همراه من اين سفر نپويد\r\nاو خير ز عمر خود نبيند * از باغ اميد گل نچيند \r\nبعد از نوشتن اين نامه فرمود تا تدارك سفر ببينند آنان كه اسامى ايشان در صحف آل محمّد ثبت شده بود بايد همراه باشند و شهيد راه حق شوند آماده سفر\r\n\r\n","description":"","footnote":"","page_name":" 231 ","page_number":231},
  {"content":"\r\n\r\nشدند .\r\nدر تاريخ محمّد بن جرير طبرى مسطور است :\r\nجمعى كثير و جمّى غفير به هواى سلطنت حضرت و بعضى به عشق و اردات در ركاب حضرت راهى شدند\r\nشعر\r\n بيامد ز هربرزنى بىدريغ * سواره پياده بسى مرد تيغ\r\nنخستين ميان بسته برحكم شاه * پناه بزرگان امير سپاه\r\nجهان هنر يادگار امير * مه هاشمى شاه گردون سرير \r\nآنان كه صرفا بخاطر ارادت و علاقه به حضرت و بدون داشتن هوائى در ركاب ظفر اثر آن جناب حاضر شدند عبارتند از :\r\nاوّل - عباس بن على با شش يا هفت برادر كمر بسته حاضر شدند ، ايشان عبارت بودند از :\r\n1 - جعفر بن على عليه السّلام\r\n2 - عثمان بن على عليه السّلام\r\n3 - عمر بن على عليه السّلام\r\n4 - ابو بكر بن على عليه السّلام\r\n5 - عبد اللّه بن على عليه السّلام\r\n6 - محمد بن على عليه السّلام\r\n7 - ابراهيم بن على عليه السّلام\r\n همه سر سپرده به اخلاص شاه * به خدمت شده بنده خاص شاه \r\nدوّم - پنج پسر امام حسن مجتبى عليه السّلام هريك مانند سرو طوبى لباس سفر در بركرده حاضر شدند ، ايشان عبارت بودند از :\r\n1 - حسن بن حسن عليه السّلام\r\n\r\n","description":"","footnote":"","page_name":" 232 ","page_number":232},
  {"content":"\r\n\r\n2 - قاسم بن حسن عليه السّلام\r\n3 - احمد بن حسن عليه السّلام\r\n4 - عبد اللّه بن حسن عليه السّلام\r\n5 - ابو بكر بن حسن عليه السّلام\r\nسوّم : اولاد مسلم\r\nچهارم : اولاد عقيل\r\nپنجم : اولاد جعفر\r\nششم : اولاد عبد اللّه بن جعفر\r\nاينها نيز پانزده تن بودند همه نونهال ، همه صاحب جمال على قامات كطوبى و قدود كسدرة سينا\r\n همه عنبرين جعد و نسرين عذار * همه هاشمى گوهر و تاجدار \r\nهفتم : دو فرزند امام عليه السّلام با عزّ و احتشام هردو على نام :\r\nيكى : زين العابدين عليه السّلام\r\nديگرى : على اكبر سلام اللّه عليه\r\nشعر\r\n بيامد بدر سيّد السّاجدين * ميان بسته تنگ و گشاده‌جبين\r\nخرامان على اكبر از پشت او * يكى هندئى تيغ در مشت او\r\nبرافراخته قامت سروساى * برومى ميان و كيانى قباى\r\nدميد از در شه والاجناب * به يك بار هم ماه هم آفتاب\r\nغلامان خاصّ شه تاجور * ز روم و حبش ده تن پر هنر\r\nميان بسته و برزده آستين * به ترتيب بار شهنشاه دين\r\nز پس خادمان در شهريار * كسان حرم را ببستند بار\r\nهمان هودج و محمل از سى فزون * همه پوشها ز اطلس گون گون \r\n\r\n","description":"","footnote":"","page_name":" 233 ","page_number":233},
  {"content":"\r\n\r\n همه بانوان خدارت سراى * به مهد و عمارى گرفتند جاى\r\nگرامى چو جان در لباس سفر * به هودج نشستند با يكديگر\r\nكنيزك ز كشمير و از روم و چين * گران‌مايه سى گشت محمل‌نشين \r\nچون عليا مكرّمه مجلّله محترمه خاتون الخواتين حضرت زينب دختر پادشاه عرب قدم به دهليز خانه نهاد قمر بنى هاشم شمشير كشيد و فرياد برآورد : غضّوا ابصاركم و طاء رؤسكم ( مردم چشم‌ها ببنديد و سرها به زير اندازيد ) حوراء انسيّه دختر پادشاه عراق خواهر سلطان حجاز بضعه فاطمه زهراء حضرت زينب خاتون عليها سلام اللّه بيرون تشريف مىآورند .\r\nمردم صورت‌ها به ديوار كرده ، سرها به زير انداختند عليا مكرّمه بيرون آمد چشمش به قامت جوانان هاشمى نشان افتاد گريه بردختر امير عرب مستولى شد ، قاسم دويد كرسى به زمين نهاد على اكبر دويد پرده كجاوه گرفت عباس بن امير زانو خم كرد امام حسين زير بغل خواهر گرفت با اين عزّت و احترام سوار گرديد و بدين ترتيب اردوى كيوان شكوه حركت كرد و از مكّه خارج شد .\r\nصاحب كتاب شمس الضحى مىگويد :\r\nكسى در مكّه باقى نماند مگر آنكه از حركت محبوب عالميان محزون و نالان شد بلكه بيت الله الحرام از مفارقت امام عليه السّلام گريست چگونه خانه خدا نگريد در حالىكه مىبيند حسين عليه السّلام خارج شد در شبى كه مردم از هرطرف به سوى آن متوجّهند كه شب عرفه بود و حال آنكه آن حضرت از كثرت و اشتياق به خانه خدا بيست و پنج مرتبه پياده آمده و با قدوم مبارك او كعبه و ركن و مقام مشرّف شده و ليكن متأسفانه امسال از وقوف و اتمام حجّ متمكن نشد از ترس اينكه مبادا او را دستگير كنند و يا خونش را بريزند .\r\n و قد انجلى من مكّة و هو ابنها * و به تشرّفت الحطيم و زمزم \r\nكوچ كرد آن جناب از مكه در حالى كه فرزند مكّه بود و به واسطه آن حضرت\r\n\r\n","description":"","footnote":"","page_name":" 234 ","page_number":234},
  {"content":"\r\n\r\nحطيم و زمزم شرافت پيدا كرده بود .\r\n\r\nرسيدن موكب همايونى به تنعيم و شرح حوادث در آنجا\r\nچون موكب همايونى سلطان دنيا و آخرت از مكّه معظّمه حركت نمود به وادى تنعيم « 1 » رسيد ، ارباب تاريخ از وقوع دو حادثه در اين سرزمين خبر داده‌اند :\r\n1 - پس از رسيدن اردوى كيوان شكوه به اين سرزمين عون و جعفر فرزندان عبد اللّه بن جعفر محضر مبارك امام عليه السّلام مشرّف شدند و عريضه پدر را به نظر مبارك رساندند .\r\nمؤلف گويد :\r\nمضمون اين نامه قبلا نقل شد و گفتيم كه عبد اللّه در ضمن نامه از جناب امام عليه السّلام درخواست توقف نمود تا او بيايد ، زمانى نگذشت كه عبد اللّه با نامه عمرو بن سعيد والى حرمين شريفين و برادرش يحيى ابن سعيد رسيده و مكتوب امان را دادند و ارجاع آن بزرگوار را خواستار شدند ولى مفيد واقع نگشت و حضرت بوى فرمودند :\r\nپيغمبر صلّى اللّه عليه و آله و سلّم را ديده‌ام و مأمور اين مسافرت شده‌ام .\r\nاز انوار العلويه نقل شده كه عبد اللّه عازم ملازمت ركاب همايون شد امام عليه السّلام به جهت كم‌نورى چشم‌هاى او راضى نشدند چون عبد اللّه مأيوس گرديد هردو پسرش عون و محمّد را به نيابت خود به ملازمت ركاب آن حضرت در سير و جهاد امر نمود و خود با يحيى در كمال حسرت مراجعت كرد . . . .\r\n2 - سيد بن طاووس رحمة الله عليه مىنويسد در آن مكان ( وادى تنعيم ) كاروانى از يمن هدايا و تحف بار كرده بود و به جهت يزيد بن معاويه مىبرد ، خامس آل عبا پرسيد اين هدايا از كيست ؟\r\n\r\n\r\n","description":"","footnote":"\r\n( 1 ) - موضعى است در چهار ميلى مكّه\r\n","page_name":" 235 ","page_number":235},
  {"content":"\r\n\r\nساربان عرض كرد : فدايت شوم بحير بن يسار والى يمن به جهت امام زمان يزيد بن معاويه فرستاده حضرت از اين سخن برآشفت فرمان داد هدايا را اخذ و تصرّف نمايند زيرا كه امام زمان و قطب عالم امكان وجود اقدسش بود و امور مسلمانان در يد تصرف آن جناب بود بارى به روايت مرحوم ابن نما بار آن شتران بعضى از عطريّات و برخى از حلّه‌هاى يمنى بود .\r\nسپس حضرت به آنها فرمودند : حالا اگر ميل داريد همراه ما به عراق بيائيد ما تمام شترهاى شما را كرايه مىكنيم و اگر نمىخواهيد برگرديد تا اينجا كرايه خود را بگيريد ، پس بعضى از شتربانان باتّفاق امام عليه السّلام رو به عراق آورده و شترها را زير باربنه حضرت آوردند و بعضى ديگر برگشته و خبر بردند .\r\n\r\nرسيدن موكب همايونى به وادى صفاح و ملاقات فرزدق با آن حضرت\r\nدر كامل ابن اثير آمده كه آن حضرت پس از كوچ نمودن از تنعيم دشت و صحراء را طى مىكردند تا موكب همايونى آن جناب به وادى صفاح « 1 » رسيد و پس از نزول اجلال در آن موضع فرزدق بن غالب شاعر معروف محضر امام عليه السّلام مشرّف شد .\r\nاز فرزدق نقل شده كه گفت در سنه شصت هجرت با مادرم به حجّ بيت الله الحرام مىرفتم چون به حريم حرم رسيديم حضرت امام حسين عليه السّلام را ديدم كه از مكّه بيرون آمده به خدمت رفته سلام داده عرض كردم خداوند مسئول شما را عطا كند و بدانچه منظور است برساند ، پدر و مادرم فدايت باد اى پسر رسول خدا چون است كه مناسك را بجا نياورده همى روى ؟ !\r\nفرمود : اگر شتاب نمىكردم مرا مىگرفتند ، بگوى كه كيستى ؟\r\nعرض كردم : مردى عربم ، بيشتر تفتيش نفرمود .\r\n\r\n\r\n","description":"","footnote":"\r\n( 1 ) - بكسر صاد مكانى است بين حنين و آنجا كه نشانه‌هاى حرم را نصب كرده‌اند\r\n","page_name":" 236 ","page_number":236},
  {"content":"\r\n\r\nباز پرسيد : خبر كوفيان را بگوى .\r\nعرضه داشتم : من الخبير سئلت ( از شخص مطّلع سؤال فرمودى ) دلها با شما بوده و شمشيرها برعليه شما مىباشد و قضا همه روزه از آسمان نازل است و خداوند آنچه خود خواهد مىكند .\r\nفرمود : سخن به راستى گفتى كه سررشته امور به دست قدرت او است و كلّ يوم هو فى شأن اگر قضا بروفق مقصود رود برنعماى الهى شكر واجب شود و اگر صورتى ديگر روى نمايد آن كس را كه پرهيزكارى و حق نيّت و سريرت باشد از حدّ درنگذرد و از بليّات پروا نكند .\r\nگفتم : آرى ، خدايت پاس كند و حافظ و ناصر باشد ، پس مسأله‌اى چند از مناسك و نذور پرسيدم جواب فرمود و خداحافظى كرده مركب خويش را براند ، چون بگذشتم خيمه برافراشته ديدم گفتند عبد اللّه بن عمرو بن العاص راست ، بدانجا رفته واقعه باز راندم .\r\nگفت : چون شد كه تخلّف از خدمت كردى ؟ به خداى كه مملكت او را باشد و هيچكس براو و ياران او ظفر نيابد .\r\nاين سخن در قلب من موقعى عظيم يافت برآن شدم كه ملتزم ركاب شوم ، بارى ابتلاى انبياء و شهادت آنها را متذكر شده فسخ عزيمت نموده به عسفان « 1 » رفتم .\r\nپس از چند روزى كاروانى از كوفه آمد براثر آنها شتافته بانگ برداشته احوال امام عليه السّلام را پرسيدم ؟\r\nگفتند : الا قد قتل الحسين عليه السّلام\r\n\r\n\r\n","description":"","footnote":"\r\n( 1 ) - به ضمّ عين و سكون سين گفته‌اند موضعى است بين جحفه و مكّه و برخى ديگر گفته‌اند : جائى است بين مسجدين و در هشت فرسخى مكه مىباشد و بعضى ديگر گفته‌اند مكانى است كه سى و شش ميل با مكّه فاصله دارد\r\n","page_name":" 237 ","page_number":237},
  {"content":"\r\n\r\nمن بازگشته و عبد اللّه بن عمرو بن العاص را لعن و نفرين نمودم .\r\nمرحوم حاج فرهاد ميرزا در قمقام مىنويسد :\r\nمحمّد بن طلحه شافعى در مطالب السؤل ملاقات فرزدق را در منزل شقوق « 1 » و سيد بن طاوس در لهوف آن را در منزل زباله « 2 » بدين نهج آورده‌اند\r\nفرزدق به امام عليه السّلام سلام كرد و دست آن حضرت را بوسيد ، حضرت فرمودند :\r\nابا فراس از كجا مىآئى ؟\r\nعرض كرد : از كوفه\r\nحضرت فرمودند : از مردم كوفه چه خبر دارى ؟\r\nعرضه داشت : مگر سخن به راستى مىبايد راند ؟\r\nفرمود : الصدق اريد ( راست را قصد نمودم ) .\r\nعرض كرد : مردمان را دل با شما است و تيغ‌ها برنصرت بنى اميه همى زنند و نصر و ظفر از جانب خداست ، دينداران سخت ناياب و قضاى الهى همه روزه فرود همى آيد .\r\nفرمود : آرى ، سخن به صدق گفتى ، اين مردمان بندگان دينار و درهمند و دين را به بازيچه گرفته‌اند چندان كه امر زندگانى و معاش آنها بگذرد به زبان اظهار مسلمانى نمايند و چون مقام امتحان شود كيش و آئين نابود انگارند .\r\nعرض نمود : به كوفه چگونه روى كه پسر عمّ شما مسلم بن عقيل و يارانش را بكشتند ؟\r\nفرمود : او به رحمت و رضوان بارى تعالى پيوست ، آنچه حق او بود بگذاشت و آنچه برما است بجا است پس اين اشعار را بخواند :\r\n فان تكن الدّنيا تعد نفيسة * فدار ثواب اللّه اغلا و انبل \r\n\r\n\r\n","description":"","footnote":"\r\n( 1 ) - جمع « شق » منزلى است در طريق مكّه بعد از واقصه\r\n( 2 ) - به ضم زاء مكانى است معروف در راه مكّه بين واقصه و ثعلبيه قرار دارد\r\n","page_name":" 238 ","page_number":238},
  {"content":"\r\n\r\n و ان تكن الابدان للموت انشأت * فقتل امرء بالسّيف فى اللّه افضل\r\nو ان تكن الارزاق قسما مقدّرا * فقلّة حرص المرء فى الكسب اجمل\r\nو ان تكن الاموال للترك جمعها * فما بال متروك به المرء يبخل \r\n\r\nرسيدن موكب همايون به وادى ذات عرق و ملاقات بعضى با آن حضرت\r\nپس از آنكه حضرت از منزل دوّم يعنى صفاح كوچ كردند بسرعت هرچه تمام‌تر حركت مىكردند و بدون اينكه به چيزى التفات و توجه فرمايند در حال سير بودند تا موكب همايونى به ذات عرق « 1 » رسيد ، چون حضرت در آن سرزمين نزول اجلال فرمودند چند نفر با آن سرور ملاقات كردند برخى رفتن حضرت را به كوفه صلاح نديده و بعضى صلاح دانستند .\r\nاز جمله كسانى كه با حضرت در اين منزل ملاقات كرده و آن جناب را از رفتن به كوفه منع كرده بشر بن غالب مىباشد وى از عراق به طرف مكه مىآمد وقتى با آن حضرت در اين منزل مواجه شد و محضر پرفيض آن جناب رسيد امام عليه السّلام از وى احوال كوفه و دوستى و دشمنى اهل كوفه را پرسيدند ؟\r\nبشر حضرت را بشارت داد و عرض كرد : يابن رسول اللّه هل كوفه را به حالى گذاشتم كه دلهاى ايشان مايل به شما بود ولى شمشيرها ايشان براى اهل باطل مىباشد .\r\nحضرت فرمودند : صدق اخو اسد يعنى برادر اسدى راست گفت ، خدا كند كه همچون باشد و لكن ان اللّه يفعل ما يشاء و يحكم ما يريد .\r\nشعر\r\n عاشقم بريفعل اللّه ما يشاء * عالمم بركار حق عمّا يشاء\r\nعاشقم برقهر و برلطفش بجان * سر نهادم بررضاى مستعان \r\n\r\n\r\n","description":"","footnote":"\r\n( 1 ) - مكانى است در هشت فرسخى مكه و آن ابتداء خاك تهامه و آخر وادى عقيق مىباشد\r\n","page_name":" 239 ","page_number":239},
  {"content":"\r\n\r\nمؤلّف گويد :\r\nملاقات بشر بن غالب با امام عليه السّلام در اين منزل مختار مشهور از اهل تاريخ است ولى برخى همچون مرحوم صدوق معتقدند كه وى در منزل ثعلبيه با حضرت ملاقات كرده است .\r\n\r\nنقل رياشى عليه الرّحمه\r\nاز كسان ديگرى كه در اين منزل محضر مبارك امام عليه السّلام مشرّف شده‌اند شخصى است كه رياشى عليه الرّحمه ملاقات او را با حضرت امام حسين به شرح زير نقل نموده ، وى روايت كرده كه :\r\nراوى گفت : من به عزم حجّ بيت اللّه الحرام از رفقايم جلو افتاده و از راههاى نزديك راه مىبريدم و باديه‌ها و بيابانها را مىپيمودم ناگاه از دور چشمم به خيام چندى افتاد كه برسر و پا بود جمعيّت و دستگاه باشكوهى را ديدم\r\nشعر\r\n يكى خيمه چون بارگاه سپهر * سر قبه روشن‌تر از ماه و مهر\r\nنخ اندر نخ هم طناب خيام * گرفته درودشت صحرا تمام \r\nرو به سوى سراپرده‌ها نمودم چون نزديك شدم پرسيدم : لمن هذه الابنية ( اين سرادق باجلال از كيست ؟ )\r\n اين بارگاه كيست كه سائيده بىهراس * بر اوج عرش گشته سر قبّه‌اش مماس \r\nگفتند : سراپرده مولى الكونين و امام الثقلين حضرت امام حسين عليه السّلام است .\r\nگفتم : حسين بن على ، پسر فاطمه سلام اللّه عليه ؟\r\nگفتند : بلى\r\nپرسيدم : فى ايّها هو ؟ در كدام يك از اين خيام تشريف دارد ؟\r\nگفتند :\r\n آن خيمه كه گيسوى حورش طناب هست * اندر ميانه تكيه زده آن جناب هست \r\n\r\n","description":"","footnote":"","page_name":" 240 ","page_number":240},
  {"content":"\r\n\r\nچون پيش آمدم ديدم آن حضرت بدر چادر تكيه داده و نشسته ، كاغذى چند در پيش ريخته و مطالعه مىنمايد ، من سلام كردم ، حضرت سر بلند كرد و جواب داد ، احوال‌پرسى فرمود .\r\nمن عرض كردم : قربانت شوم ما انزلك فى هذه القفراء الّتى ليس فيها ريف و لا منعه يعنى چه باعث شد آمدن شما در همچو سرزمين بىآب و علفى را كه همه كوه و تل و بىاعشاب است چرا چشم از آبادى پوشيده و در بيابان منزل كرده‌اى ؟\r\nفرمود : يا اخا انّ هولاء اخافونى از دست طائفه بنى اميّه كه اين قوم مرا به ترس و لرز انداختند و اينها هم كاغذهاى اهل كوفه است كه به من نوشته‌اند و مرا به سوى خود دعوت نموده‌اند و هم قاتلى و من مىدانم همين نامه‌نگارها كشنده‌هاى من هستند ، اى مرد بدان كه چون من را كشتند دين را از ميان مىبرند و پيرامون محرّمات مىگردند ولى خدا از ايشان كيفر و انتقام مرا خواهد كشيد ، كسى را مبعوث مىكند تا ايشان را بكشد و عزيزشان را ذليل كند .\r\n\r\nرسيدن موكب همايون به وادى ثعلبيه و خواب ديدن آن حضرت\r\nمرحوم حائرى در معالى السبطين مىنويسد :\r\nسپس امام عليه السّلام از وادى ذات عرق حركت كرده و پيوسته قطع طريق مىكردند تا وقت ظهر به منزل ثعلبيّه رسيده در آنجا فرود آمدند ، پس آن جناب سر مبارك را روى زانو گذارده و اندكى به خواب رفته و سپس بيدار شده و فرمودند : هاتفى را ديدم كه مىگفت : شما حركت و سير مىكنيد و مرگ شما را شتابان به طرف بهشت مىبرد .\r\nو در روايت ابو مخنف آمده كه چشمهاى مبارك امام عليه السّلام ساعتى گرم خواب شد و سپس بيدار گشته در حالى كه مىفرمودند : انّا للّه و انّا اليه راجعون\r\nدر همين حال فرزند آن جناب حضرت على اكبر سلام اللّه عليه جلو آمده\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nعرضه داشت : اى پدر گرام چرا كلمه استرجاع فرمودى ؟ ! هرگز خدا بدى را متوجه شما نفرمايد .\r\nامام عليه السّلام فرمودند : فرزندم ، هم‌اكنون چرتى مرا عارض شد در عالم رؤيا ديدم سوارى مىگويد :\r\nاين گروه سير و حركت مىكنند در حالى كه مرگ و اجل آنها را شتابان مىبرد و چه خوش گفته شاعر :\r\n افدى الذين غدت تسرى ركائبهم * و الموت خلفهم يسرى على الاثر\r\nما ابرقت فى الوغى يوما سيوفهم * الّا وفاض سحاب الهام بالمطر\r\nثاروا و لو لا قضاء اللّه يمسكهم * لم يتركوا لبنى سفيان من اثر \r\nديگرى گفته :\r\n رهط حجازيّون بين رحالهم * تسرى المنايا انجدوا او اتّهموا \r\nدمستانى مىگويد :\r\n بينما السبط باهلية مجدا بالمسير * و اذا الهاتف ينعاهم و يدعو و يشير\r\nانّ قدّام مطاياهم مناياهم تسير * ساعة اذوقف المهر الذى تحت الحسين \r\nحضرت على اكبر عرضه داشت : اى پدر مگر ما برحق نيستيم ؟\r\nامام عليه السّلام فرمودند : چرا فرزندم قسم به آن كسى كه بازگشت همه بسوى او است ما برحقّيم .\r\nعلى اكبر عرض نمود : پس با اين وصف از مرگ هراسى نداريم .\r\nحضرت فرمودند : پسرم خدا به تو جزاى خير دهد .\r\nابو مخنف مىگويد : پس از آنكه امام عليه السّلام در ثعلبيه فرود آمدند مردى نصرانى با مادرش محضر حضرت مشرّف شده و هردو سلام آوردند .\r\nصاحب معالى السبطين مىنويسد : گويا اين مرد همان وهب بن عبد اللّه بن حباب كلبى باشد .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nبارى امام عليه السّلام با ياران شب را در اين منزل به صبح آوردند على الصباح مردى از اهل كوفه كه كنيه‌اش ابا هرة الازدى بود خدمت آن جناب رسيد و سلام داد و سپس عرض كرد :\r\nاى فرزند رسول خدا چه چيز باعث شد كه از حرم خدا و حرم جدّتان رسول خدا صلّى اللّه عليه و آله و سلّم خارج شويد ؟\r\nحضرت فرمودند : واى برتو اى ابا هرة ، بنى اميّه مالم را گرفته و ضبط كردند ، صبر نمودم عرض و آبرويم را در مخاطره قرار دادند صبر كردم ، خونم را خواستند بريزند ، فرار اختيار كردم ، به خدا سوگند گروه ستمكار مرا خواهند كشت و پس از آن خداوند جبّار لباس ذلّت برايشان پوشانده و شمشيرى برّنده برآنها قرار داده و كسى را مسلّط برآنها نمايد كه خوار و ذليلشان كرده حتى از قوم سباء نيز كه سلطانشان زنى از خودشان بود و برمال و خونشان حكومت مىكرد ذليل‌تر و بيمقدارتر شوند\r\n\r\nگماردن ابن زياد مخذول حصين بن نمير تميمى را برقادسيه و بستن آن ملعون طرق و راهها را\r\nآورده‌اند كه وليد بن عتبه والى مدينه چون از توجه حضرت ابا عبد اللّه عليه السّلام به عراق آگاه شد نامه‌اى به ابن زياد نوشت و او را از مقاتله با حضرت امام عليه السّلام برحذر داشت و به وى هشدار داد كه گرد اين كار نگردد چه آنكه اگر دستش را به خون پاك آن امام همام آلوده كند تا روز قيامت ملعون و مطرود عام و خاص خواهد بود .\r\nابن زياد بدين سخنان توجّهى نكرد و حصين بن نمير تميمى كه صاحب شرطه و رئيس فراشان او بود را طلبيد و وى را با لشگرى آراسته به قادسيه فرستاد و به او سفارش اكيد نمود كه سر راهها را مسدود كرده و نگذارد كسى وارد كوفه شود .\r\nحصين بن نمير كه از فرومايگان و اراذل دستگاه حاكمه عبيد اللّه بن زياد به\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nشمار مىرفت پس از گرفتن اين فرمان از امير خود از كوفه بيرون آمد و از نظم و نسق چيزى فروگذار ننمود ، در هرسرحدّى گروهى انبوه از سپاهيان گماشت و به تمام آنها سفارشات لازم را نمود .\r\n\r\nرسيدن موكب همايون به وادى حاجر و نامه فرستادن آن حضرت به اهل كوفه و گرفتار شدن حامل نامه\r\nپس از آنكه حضرت از ثعلبيّه خارج شدند همه‌جا طى طريق و قطع منازل مىفرمودند تا به منزل حاجر رسيده و آنجا سرزمين وسيع و بزرگى است متعلّق به ارض نجد تل و عقبه‌اى دارد كه آن را بطن الرّمه با تشديد ميم و بطن الرؤمه با همزه نيز خوانند ، حضرت پاى كوهى منزل نموده و سرادق جلال برسر پا كردند :\r\n فروشد به ماهى و برشد به ماه * بن نيزه و قبّه بارگاه \r\nمرحوم شيخ مفيد در ارشاد مىنويسد : امام عليه السّلام در اين منزل به خط مبارك نامه‌اى براى اهل كوفه مرقوم فرمودند و پس از ممهور كردن آن قيس بن مسهر صيداوى و به روايتى به عبد اللّه بن يقطر « 1 » امر فرمودند تا نامه را به كوفه برده و آن را به نظر اهل آن شهر برساند و تا آن ساعت كسى خبر شهادت حضرت مسلم بن عقيل را نياورده بود .\r\nعلّت انشاء نامه و مضمون آن\r\nسبب نوشت اين نامه آن بود كه بيست و هفت روز قبل جناب مسلم بن عقيل نامه‌اى به حضرت نوشت و در آن اظهار نمود كه اهل كوفه اطاعت و انقياد نموده‌اند .\r\nو جمعى از اهل كوفه نيز طىّ نامه‌اى به آن جناب بشارت داده بودند كه در اينجا\r\n\r\n\r\n","description":"","footnote":"\r\n( 1 ) - يقطر خادم رسول خدا صلّى اللّه عليه و آله و سلّم بود و همسرش ميمونه در منزل امير المؤمنين عليه السّلام خدمتكار بود و عبد اللّه فرزند وى سه روز جلوتر از امام حسين عليه السّلام به دنيا آمد و چون مادرش حضانت امام حسين عليه السّلام را مينمود وى را برادر رضاعى حضرت خوانده‌اند .\r\n","page_name":" 244 ","page_number":244},
  {"content":"\r\n\r\nصد هزار شمشيرزن براى نصرت شما آماده و مهيا هستند لذا خود را به زودى به شيعيان كوفه برسان .\r\nو امّا مضمون نامه : مضمون نامه‌اى كه امام عليه السّلام به اهل كوفه بىوفا مرقوم فرمودند چنين بود :\r\nبسم اللّه الرّحمن الرّحيم\r\nمن الحسين بن على عليهما السّلام الى اخوانه من المؤمنين و المسلمين :\r\nسلام عليكم : فانّى احمد اليكم ، الله الّذى لا إله الّا هو ، امّا بعد :\r\nفانّ كتاب مسلم بن عقيل جائنى يخبر فيه بحسن رأيكم و اجتماع ملأكم على نصرنا و الطّلب بحقّنا فسئلت اللّه عزّ و جلّ ان يحسن لنا الصنع و ان يثبتكم على ذلك اعظم الاجر و قد شخصت اليكم من مكّة يوم الثلاثاء لثمان مضين من ذى الحجّة يوم التّروية ، فاذا قدم عليكم رسولى فانكمشوا فى امركم و جدوا فانّى قادم عليكم فى ايّامى هذه و السّلام عليكم و رحمة اللّه و بركاته .\r\nبنام خداوند بخشنده مهربان\r\nاز حسين بن على عليهما السّلام به برادران مؤمن و مسلمانش :\r\nدرود برشما :\r\n سرمايهء نام جهاندار پاك * خداوند آب و خداوند خاك\r\nخدائى كه مشگ آفريند ز خون * ز سنگ آتشين لعل آرد برون\r\nبساط زمرّد دهد خاك را * ثريا دهد طارم افلاك را \r\nبعد از حمد خدا ، اى مؤمنان بدانيد كه نامه پسر عمّم مسلم به من رسيد ، خبر داده بود از حسن رأى و اجتماع آراء شما در يارى و نصرت ما ، از خدا مسئلت مىكنم كه كارها برمراد و اجر شما با خدا باشد .\r\nمن در روز سه‌شنبه هشتم ذيحجه ( روز ترويه ) از مكّه معظّمه به سوى شما توجّه نمودم و اينك رسول خود را به سوى شما فرستادم كه در امر خود ثابت و در\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nرأى خويش جازم باشيد كه در همين ايّام انشاء ا . . . خواهم رسيد و السّلام .\r\nقاصد حضرت يعنى قيس بن مسهر صيداوى و به روايتى عبد اللّه بن يقطر نامه را گرفت و رو به كوفه آمد به قادسيه كه رسيد گماشتگان حصين بن نمير او را گرفته و به نزد وى آوردند ، حصين سؤال كرد كيستى و در اين ديار براى چه آمدى ؟\r\nقيس فرمود : انّى رجل من شيعة امير المؤمنين على عليه السّلام ، مردى از شيعيانم .\r\nپرسيد : نامه را براى چه كسى آورده‌اى ؟\r\nآن شيردل با كمال شجاعت گفت : نامه به آن اشخاص است كه ابدا اسامى ايشان را نخواهم گفت حصين وى را به نزد ابن زياد فرستاد ، قيس از بيم آنكه مبادا نامه حضرت بدست ابن زياد بيفتد كاغذ را پاره كرد و جويد .\r\nسيّد مىنويسد : ابن زياد در غضب شد كه چرا نامه را دريدى ، حكم كرد تا وى را مثله كردند يعنى گوش و بينى او را بريدند و باز آن سنگدل گفت : به خدا دست از دست تو برنمىدارم تا اسامى آنها را كه حسين بن على نامه به جهت ايشان نوشته بگوئى يا آنكه برمنبر برآئى و در ملاء عام به پسر زهراء و شوهر او ناسزا بگوئى و الّا تو را قطعه قطعه و پاره پاره مىكنم .\r\nقيس فرمود : امّا اسامى مردم را نمىگويم و ليكن منبر مىروم .\r\nپس ابن زياد فرمان داد تا خلايق در مسجد جمع آيند ، قيس برمنبر آمد اوّل حمد خدا و نعت حضرت مصطفى صلّى اللّه عليه و آله و سلّم را به جاى آورد ، پس شروع كرد درود و صلوات برروان پاك امير المؤمنين و اولاد طيّبين و طاهرين او فرستاد و لعنت بريزيد و ابن زياد و آل اميّه نمود بعد فرمود :\r\nايّها النّاس انا رسول الحسى اليكم و قد خلفته بموضع كذا ، اى مردم بدانيد من فرستاده سلطان عالم حسين بن على هستم و آن بزرگوار را در فلان منزل گذاشتم و آمدم تا شما را خبر دهم اگر آرزوى متابعتش را داريد بشتابيد تا به خدمتش\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nبرسيد و غاشيه طاعتش را به دوش بكشيد .\r\nاين خبر به سمع ابن زياد رسيد فرمان داد او را آوردند و از بالاى بام قصر به زير انداختند .\r\nمرحوم شيخ مفيد در ارشاد مىنويسد : ابن زياد حكم كرد بازوان قيس را بستند و مكتوفا سرنگون كردند فتكسّرت عظامه تمام استخوانهاى آن رادمرد ديندار شكست و روى خاك افتاد و ميناليد ، شخصى بنام عبد الملك بن عمير پيش آمد سر آن آزادمرد را گوش تا گوش بريد ، مردم ملامتش كردند\r\nگفتند : اين خود حالا مىمرد چرا وى را كشتى و خون او را به گردن گرفتى ؟\r\nگفت : مىخواستم راحت شود و به اين زجر نماند .\r\nمرحوم سيّد مىنويسد :\r\nفبلغ قتله الى الحسين عليه السّلام فاستعبر بالبكاء چون خبر شهادت قيس به حضرت رسيد خيلى گريه كرد و اشگ ريخت سر به آسمان بلند نمود عرض كرد :\r\nالّلهم اجعل لنا و لشيعتنا منزلا كريما و اجمع بيننا و بينهم فى مستقر من رحمتك انّك على كلّ شىء قدير .\r\nشعر\r\n هرلحظه باد مىبرد از بوستان گلى * آزرده مىكند دل بىچاره بلبلى \r\n\r\nحركت موكب همايون از حاجر به طرف عراق و ملاقات عبد اللّه بن مطيع با آن حضرت\r\nمرحوم شيخ مفيد مىنويسد :\r\nسپس امام عليه السّلام از حاجر خارج شده و اندكى راه كه آمدند به آبى از آبهاى اعراب رسيدند در آن مكان عبد اللّه بن مطيع عدوى به حضرت برخورد و متوجه شد كه حضرت به طرف عراق عازم هستند خدمت آن سرور آمد و سلام گفت و عرض كرد :\r\n\r\n","description":"","footnote":"","page_name":" 247 ","page_number":247},
  {"content":"\r\n\r\nبابى انت و امّى ، ما اقدمك ، پدر و مادرم فدايت چه چيز باعث شد قدم‌رنجه فرمائيد ؟\r\nامام عليه السّلام فرمودند : از زمانى كه معاويه از دنيا رفته تاكنون اهل كوفه مرا آرام نگذاشته ، متّصل نامه‌ها نوشته‌اند و مرا به سوى خود دعوت كرده‌اند تا ايشان را به طريق رشاد بخوانم بدين جهت به كوفه توجّه مىكنم .\r\nعبد اللّه بن مطيع عرض كرد : شما را به خدا سوگند مىدهم از رفتن به كوفه صرفنظر كنيد زيرا اين امر موجب هتك حرمت اسلام مىشود و احترام قريش تمام مىگردد ، اگر مقصود شما از رفتن مطالبه حق خود مىباشد به خدا قسم كه بنى اميّه حق شما را نداده بلكه در اين راه كشته خواهى شد و چون مثل شما بزرگوارى كشته شود هم حرمت اسلام و هم حرمت عرب و هم حرمت قريش برداشته مىشود .\r\nدر برخى از تواريخ آمده كه عبد اللّه محضر مبارك امام عليه السّلام عرضه داشت :\r\nجعلت فداك الزم الحرم فانت سيّد العرب فدايت شوم ملازم حرم باش كه تو سيّد و آقاى عرب هستى\r\n نه فخر تو گر پادشاهى كنى * تو آنى كه كار خدائى كنى\r\nثرى تا ثريّا به فرمايشت * دو عالم يكى جوز بخشايشت \r\nحضرت فرمود : اينها كه تو گفتى راست است ولى فرار از مرگ است به ذات اقدس الهى كه انسان برحق باشد بميرد خوشتر از زندگانى برباطل است اگر بناى جهاد شد بدانكه جهاد با يزيد پسر معاويه برحق است و اين جهاد را خوشتر از جهاد با مشركين مىدانم .\r\nالموت على الحق اولى من الحيوة على الباطل ، الموت فى العزّ خير من الحيوة فى الذّلّ .\r\n\r\n","description":"","footnote":"","page_name":" 248 ","page_number":248},
  {"content":"\r\n\r\n\r\nرسيدن موكب همايونى به منزل ذرود و ملاقات زهير بن القين با آن سرور\r\nپس از آنكه اردوى كيوان شكوه امام عليه السّلام از منزلگاه حاجر كوچ كرده و به طرف عراق حركت كردند به منزلى بنام ذرود « 1 » رسيده آنجا نزول اجلال نمودند .\r\nمرحوم مفيد در ارشاد مىنويسد :\r\nجماعتى از طائفه فزاره و قبيله بجيله نقل كرده‌اند كه ما همراه زهير بن قين بجلى كه عثمانى بود به سفر مكّه معظّمه مشرّف شده بوديم ، مناسك و اعمال حجّ را به عمل آورده زود برگشتيم در بين راه به حضرت ابا عبد اللّه الحسين عليه السّلام برخورديم ولى خوش نداشتيم كه با او هم‌منزل و هم‌صحبت باشيم مخصوصا از اردوى حضرت دورى مىكرديم ولى در منزل ذرود به ناچار با حضرت هم‌منزل شديم خيام با عظمت حضرت را در طرفى برسر پا كردند و چادرهاى ما نيز كه عيال همراه داشتيم در سمتى زده شد سفره پهن كرده غذا چيده مشغول خوردن شديم ناگاه فرستاده جناب مولى الكونين سبط رسول خدا صلّى اللّه عليه و آله و سلّم از در خيمه در آمد و سلام كرد گفت :\r\nحضرت سلام فرستاده فرموده زهير بن قين نزد ما بيايد .\r\nما چون شنيديم از اوقات تلخى جواب نداده سرها به زير انداخته لقمه از دست و دهان ما افتاد زهير همسرى داشت به نام ديلم ( دلهم نسخه ب ) دختر عمرو پشت پرده نشسته بود گوش مىداد و اين حالت ما را ديد پرخاش كرد و به همسرش گفت :\r\nسبحان الله ! ! اين چه معنا دارد ، شرم ندارى و از روى پيامبر خجالت نمىكشى پسر پيغمبر تو در پى تو كس فرستاده و ترا خواسته چرا اجابت نمىكنى برخيز برو ببين اگر فرمايشى دارد كه مىتوانى از عهده آن برآئى مضايقه مكن و الّا برگرد .\r\n\r\n\r\n","description":"","footnote":"\r\n( 1 ) - با ذال نام كوهى است در راه مكّه معظّمه\r\n","page_name":" 249 ","page_number":249},
  {"content":"\r\n\r\nكلام آن شيرزن بردل زهير اثر كرد برخاست روانه اردوى كيوان شكوه حضرت شد . زهير مردى بود شجاع و فرزانه و در حروب و غزوات هميشه غالب و ظافر و صاحب ايل و قبيله و شمشير بود ، بهرصورت وقتى نزديك سراپرده با عظمت امام عليه السّلام رسيد جوانان علوى علامت ، هاشمى شهامت و فاطمى فطرت از يازده ساله تا بيست ساله جناب زهير را استقبال كردند به در چادر رساندند ، زهير وارد شد چشمش برجمال ملكوتى و دل آرام امام عليه السّلام افتاد كه بروساده امامت تكيه داده و به راز و نياز مشغول مىباشد .\r\nشعر\r\n چو گل پيشانى دولت گشاده * به بالش پشت دولت بازداده\r\nسخن مىگفت آب از ديده مىريخت * به دامن گوهر ناچيده مىريخت\r\nگره چون غنچه بودش بردل تنگ * همى شست آستين از اشگ گلرنگ \r\nزهير سلام كرد ، حضرت جواب داد و اذن جلوس ، سپس احوال‌پرسى نمود .\r\nملا حسين كاشفى در روضة الشّهداء مىنويسد :\r\nامام عليه السّلام به زهير فرمودند : اى زهير هيچ ميل دارى كه مركب مجاهدت در ميدان محبّت الهى بتازى و به آب شمشير تابدار آتش فساد را منطفى « 1 » سازى و پروانه‌وار برحوالى شمع شهادت پرواز نمائى و درى از خشنودى حق سبحانه برروى خود بگشائى :\r\nز جان بگذرى تا بجانان رسى .\r\nمقصود آنكه در نصرت و يارى من كمر همت ببند و دست به دامان ولايت من بزن تا در دنيا و آخرت با من همراه باشى .\r\nزهير سخنان امام عليه السّلام را با دقت شنيد و سپس در فكر فرورفت ، عقل و نفس او با هم در جنگ و جدال شدند ، عقل مىگفت اطاعت كن ، نفس وى اغواء نموده و\r\n\r\n\r\n","description":"","footnote":"\r\n( 1 ) - خاموش\r\n","page_name":" 250 ","page_number":250},
  {"content":"\r\n\r\nمىگفت در اين راه جانت را خواهى باخت و از لذائذ دنيوى محروم خواهى شد بارى پس از درنگ و تأمّل عاقبت جذبه رحمانى زهير را از چنگ وساوس شيطانى و تسويلات نفسانى نجات داد كم‌كم رخسارش برافروخت و صورتش منوّر گشت سر بلند كرد عرضه داشت :\r\nاى عزيز پيغمبر و اى نور ديده فاطمه اطهر به ديده منّت دارم ، در راه تو از جان و مال و عيال و فرزند گذشتم و به همان شرطى كه فرمودى يعنى در آخرت با شما باشم .\r\nشعر\r\n سرى كه پيش تو برآستان خدمت نيست * سرى است آنكه سزاوار تاج خدمت نيست\r\nبه پيش اهل نظر كم بود ز پروانه * دلى كه سوخته آتش محبّت نيست \r\nمدّتها است كه مترصّد اين دولت و مترقب چنين سعادتى بودم منّت خداى را كه بكام دل رسيدم پس از جا برخاست متوجه خيام خود شد امّا شادان و خندان ، رويش از كثرت شادى برافروخته امر كرد به نوكرها كه اسباب و اساس و بنه و خيمه او را كندند و به اردوى حضرت ملحق كردند و به ياران خود گفت هركه ميل بهشت دارد همراه من بيايد كه من رفتم و هركدام كه از شهادت كراهت دارد از من مفارقت نمايد ، اغلب ياران زهير از وى اعراض نموده روى به كوفه نهادند .\r\nبعضى از مورّخين گفته‌اند : پسر عموى وى سلمان بن مضارب بن قيس از جمله كسانى بود كه با او موافقت كرده و همراه وى به اردوى امام عليه السّلام آمد و در كربلاء بعد از نماز ظهر روز عاشوراء شهيد گرديد .\r\nمرحوم مفيد در ارشاد مىنويسد :\r\nسپس زهير همسر خود را طلاق داد و او را بدينوسيله رها نمود .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nملا حسين كاشفى در روضه مىنويسد :\r\nزهير به همسر خويش گفت : اى زن از مال و اسباب من هرچه‌قدر مىخواهى بردار و همراه برادرت به كوفه برو كه من رفتم نوكرى پسر مرتضى على عليه السّلام را اختيار كردم و تا جان دارم سر از آستانش برنمىدارم .\r\nهمسرش كه اين سخنان بشنيد گريست و گفت :\r\nاى مرد بىوفائى مكن كه من خضر راه تو شدم اكنون كه مىروى نوكرى پسر مرتضى على را بنمائى مرا هم ببر كنيزى دختر مرتضى على را نمايم تو غلام آن در خانه باش و من هم كنيز آن خانواده ، پس هردو باتّفاق كمر خدمتكارى اولاد رسول برميان بسته و طريق هوادارى احفاد بتول اختيار فرموده و بدين ترتيب سعادت هردو سرا را كسب نمودند .\r\nوين كار دولت است كنون تا كرا رسد .\r\n\r\nرسيدن خبر شهادت جناب مسلم بن عقيل سلام اللّه عليه به سمع امام عليه السّلام در منزل ثعلبيّه\r\nمرحوم شيخ مفيد در ارشاد از عبد اللّه بن سليمان اسدى و منذر بن مشمعلّ اسدى نقل كرده كه اين دو گفتند : وقتى ما از اعمال حجّ فارغ شديم به سرعت مراجعت نموديم و غرض ما از تعجيل و شتاب آن بود كه در راه به جناب امام عليه السّلام ملحق شويم تا آنكه ناظر عاقبت امر آن حضرت باشيم ، پس پيوسته طى طريق مينموديم تا به منزل زرود كه نام موضعى است نزديك ثعلبيّه به آن حضرت رسيديم و چون خواستيم نزديك حضرتش برويم ناگاه ديديم كه از جانب كوفه سوارى پيدا شد و چون سپاه آن حضرت را ديد راه خود را گردانيد و از جاده بيك سوى شد و حضرت اندكى مكث فرمود تا او را ملاقات كند چون از او مأيوس شد از آنجا گذشت ما با هم گفتيم كه خوب است برويم اين مرد را ببينيم و از او خبرى بپرسيم زيرا او حتما اخبار كوفه را مىداند ، پس خود را به او رسانديم و براو سلام\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nكرديم و پرسيديم از چه قبيله‌اى مىباشى ؟\r\nگفت : از بنى اسد هستم .\r\nگفتيم : ما نيز از همان قبيله‌ايم ، پس اسم او را پرسيده و خود را به او شناسانديم و سپس از اخبار تازه كوفه پرسيديم ؟\r\nگفت : خبر تازه آنكه از كوفه بيرون نيامدم مگر آنكه مسلم بن عقيل و هانى بن عروه را كشته ديدم و با ديدگان خود مشاهده كردم كه پاهاى ايشان را گرفته بودند و در بازارها مىگردانيدند ، پس از آن مرد گذشته و به لشگر امام عليه السّلام ملحق گشته و رفتيم تا شب فرارسيد ، به ثعلبيّه رسيديم ، حضرت در آنجا منزل كردند چون امام در آنجا نزول اجلال فرمودند ما برآن جناب وارد شده و سلام كرديم امام عليه السّلام جواب سلام را مرحمت كردند .\r\nعرض كرديم : نزد ما خبرى است اگر خواسته باشيد آشكارا گوئيم و اگر نه در پنهانى عرض نمائيم .\r\nآن حضرت نظرى به جانب ما و بسوى اصحاب خود كرده فرمودند : من از اين اصحاب خودم چيزى را پنهان نمىكنم ، آشكارا بگوئيد .\r\nپس ما آن خبر وحشت اثر را كه از آن مرد اسدى شنيده بوديم عرض كرديم .\r\nآن جناب از استماع اين خبر اندوهناك گرديد و مكّرر فرمود : انّا للّه و انّا اليه راجعون رحمة الله عليهما ، خدا رحمت كند مسلم و هانى را .\r\nپس ما عرض كرديم : يابن رسول اللّه هل كوفه اگر برشما نباشند از براى شما نخواهند بود و التماس مىكنيم كه شما ترك اين سفر نموده و برگرديد .\r\nحضرت متوجه اولاد عقيل شد و فرمود : شما چه مصلحت مىبينيد در برگشتن ، مسلم شهيد شده ؟\r\nعرضه داشتند : به خدا قسم كه برنمىگرديم تا طلب خون خود نمائيم يا از آن شربت شهادت كه آن سعادتمند چشيده ما نيز بچشيم .\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nپس حضرت رو به ما كرده و فرمودند : بعد از اينها ديگر خير و خوبى در عيش دنيا نيست .\r\nما دانستيم كه آن حضرت عازم بررفتن است ، گفتيم خدا آنچه خير است شما را نصيب كند و آن حضرت در حق ما دعا كرد .\r\nاصحاب عرضه داشتند : كار شما از مسلم بن عقيل نيك جدا است اگر كوفه برويد مردم به سوى جناب شما بيشتر سرعت خواهند كرد .\r\nحضرت چون به خاتمه كا واقف و آگاه بودند سكوت كرده و چيزى نفرمودند .\r\nبه روايت مرحوم سيد بن طاووس در لهوف چون خبر شهادت مسلم به سمع مبارك امام عليه السّلام رسيد سخت گريست و فرمود : خدا رحمت كند مسلم را ، او به سوى روح و ريحان و جنّت و رضوان رفت و به عمل آورد آنچه براو بود و آنچه برما است باقى مانده است ، پس اشعارى در بيان بىوفائى دنيا و زهد در آن و ترغيب در امر آخرت و فضيلت شهادت اداء فرمودند .\r\nمرحوم محدّث قمى در منتهى الآمال مىنويسد :\r\nاز بعضى تواريخ نقل شده كه مسلم بن عقيل سلام اللّه عليه را دخترى بود سيزده ساله كه با دختران امام حسين عليه السّلام مىزيست و شبانه‌روز با ايشان مصاحبت داشت چون امام حسين عليه السّلام خبر شهادت مسلم را شنيد به سراپرده خويش درآمد و دختر مسلم را پيش خواست و نوازش بسيار نمود بطوريكه از حدّ معمول و عادت بيرون بود ، دختر مسلم از آنحال صورتى در خيالش مصوّر گشت عرض نمود :\r\nيابن رسول اللّه با من ملاطفت بىپدران و عطوفت يتيمان مرعى مىدارى ، مگر پدرم مسلم را شهيد كرده‌اند ؟ ! ! !\r\nحضرت ديگر تاب نياورده و نيروى شكيبائى از دست داد با صداى بلند\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nگريست بعد فرمود :\r\nدخترم اندوهگين مباش ، اگر مسلم نباشد من پدر تو باشم و خواهرم مادر تو و دخترانم خواهران تو و پسرانم برادران تو باشند .\r\nدختر مسلم فرياد برآورد و زار ، زار بگريست و پسرهاى مسلم سرها از عمامه عريان ساختند و به هاىهاى بانگ گريه درانداختند و اهل بيت در اين مصيبت با ايشان موافقت كردند و امام حسين عليه السّلام از شهادت مسلم سخت كوفته‌خاطر گرديد .\r\n\r\nزبانحال دختر جناب مسلم بن عقيل در شهادت پدر و آرام كردن امام عليه السّلام او را\r\n اى مونس و ياور يتيمان * وى لطف تو برسر يتيمان\r\nبودى تو هميشه يار و غم‌خوار * اطفال يتيم را پدروار\r\nدل‌سوزى و هم‌زبانى تو * دلجوئى و مهربانى تو\r\nافروخته آتشى به جانم * وين لطف نموده بدگمانم\r\nمسلم پدرم مگر شهيد است * از يار و ديار نااميد است\r\nيا آنكه ز بىكسى اليمم * بابم مرده است و من يتيمم\r\nفرمود كه اى يگانه فرزند * در ورطه مباش پاى در بند\r\nمسلم پدرت اگر شهيد است * باب تو حسين نااميد است\r\nاى طفل سكينه خواهر تو است * اكبر پسرم برادر تو است\r\nاز خوارى اگر سرشگ ريزى * باللّه كه نزد من عزيزى\r\nچون باب تو از جهان گذشته * در يارى من ز حال گذشته\r\nگر جان بدهم براى مسلم * شرمنده‌ام از وفاى مسلم \r\n\r\n","description":"","footnote":"","page_name":" 255 ","page_number":255},
  {"content":"\r\n\r\n\r\nاختلاف آراء در تعيين محلّى كه خبر شهادت مسلم بن عقيل به حضرت داده شد\r\nمرحوم حائرى در معالى السّبطين مىنويسد :\r\nاختلاف است در اينكه خبر شهادت جناب مسلم بن عقيل سلام اللّه عليه در كدام منزل به سمع مبارك امام عليه السّلام رسيد :\r\nمرحوم محدّث قمى در نفس المهموم مىنويسد :\r\nهنگامى كه امام عليه السّلام از منزل زرود كوچ فرمود مردى از قبيله بنى اسد با آن جناب ملاقات كرد امام عليه السّلام خبر از كوفه گرفتند ، او گفت :\r\nاز كوفه بيرون نيامدم مگر آنكه ديدم جناب مسلم و هانى بن عروه را كشتند و بچه‌ها پاهاى ايشان را گرفته و در كوچه‌ها مىكشيدند .\r\nامام عليه السّلام فرمودند : انّا للّه و انّا اليه راجعون\r\nمرحوم سيّد در لهوف مىنويسد : سپس امام عليه السّلام سير و حركت نمودند تا به منزل زباله رسيدند پس در آنجا خبر شهادت مسلم بن عقيل را به سمع مبارك امام عليه السّلام رساندند و وقتى اين خبر وحشت اثر به گوش بعضى رسيد آنان كه اهل دنيا بوده و به طمع آن در ركاب همايون آمده بودند متفرّق شده و حضرت را رها كردند لذا با آن جناب اهل بيت و صحابه اخيارش باقى ماندند .\r\nدر كتاب حبيب السير آمده : امام عليه السّلام وقتى به منزل زباله وارد شدند قاصدى از كوفه نامه عمر بن سعد بن ابى وقّاص را كه محضر مبارك امام عليه السّلام نوشته بود تسليم آن حضرت كرد ، در آن نامه عمر بن سعد از شهادت جناب مسلم و هانى بن عروه خبر داده بود چنانچه واقعه قيس بن مسهر نيز در آن نوشته شده بود .\r\nمرحوم مفيد در ارشاد مىنويسد : امام عليه السّلام از منزل ثعلبيّه خارج شده و طىّ طريق نمودند تا به زباله رسيدند در آنجا خبر شهادت عبد اللّه بن يقطر را به سمع مباركش رساندند ، حضرت گريستند و سپس فرمودند :\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nاللهم اجعل لنا و لشيعتنا منزلا كريما و اجمع بيننا و بينهم فى مستقرّ رحمتك انّك على كلّ شىء قدير پس نامه‌اى را براى مردم بيرون آورده و آن را قرائت فرمود ، در آن نوشته بود :\r\nبسم اللّه الرّحمن الرّحيم\r\nامّا بعد : خبر فظيع و دردناك شهادت مسلم بن عقيل و هانى بن عروه و عبد اللّه بن يقطر به ما رسيد ، هركدام از شما دوست دارد ما را رها كرده و برگردد البتّه برگردد و هيچ حرج و قدحى براو نيست .\r\nپس از ايراد اين سخنان مردم از اطراف شمع هدايت پراكنده شده و به راست و چپ متفرّق شده و بدين ترتيب گرد آن جناب صرفا اصحاب باوفايش كه از مدينه همراه آن جناب آمده بودند و تعداد معدودى كه بعدا ملحق به ايشان شده بودند باقى ماندند .\r\nابن عبد ربه در كتاب العقد مىنويسد :\r\nخبر شهادت حضرت مسلم بن عقيل را در منزل شراف به امام عليه السّلام دادند\r\n\r\nوقايعى كه در منزل ثعلبيه اتّفاق افتاده\r\nعمده وقايع در اين منزل سه حادثه مىباشد به اين شرح :\r\n1 - رسيدن خبر وحشت اثر شهادت جناب مسلم بن عقيل سلام اللّه عليه و هانى بن عروه رضوان الله تعالى عليه به سمع مبارك امام عليه السّلام و شرح اين واقعه را مرحوم واعظ قزوينى در حدائق الانس اينطور مىنويسد :\r\nمفيد عليه الرّحمه در ارشاد مىفرمايد :\r\nدو تن از مردمان بىكبر و حسد از قبيله بنى اسد كه يكى را نام عبد اللّه بن سليمان بود و ديگرى منذر بن مشمعل هردو به اتّفاق بطريق وفاق از حىّ خود عازم بيت اللّه الحرام شدند تا حجّ اسلام به عمل آورند بعد از ايّام معدودات روبراه نهادند از مكّه بيرون آمدند گفتند : لمّا قضينا حجّنا چون ما از مناسك حجّ فارغ\r\n\r\n","description":"","footnote":"","page_name":" 257 ","page_number":257},
  {"content":"\r\n\r\nشديم لم يكن لنا همّة الّا اللّحاق بالحسين عليه السّلام يعنى ما هيچ مقصودى نداشتيم مگر آنكه خود را به حضرت سيّد الشهداء عليه السّلام برسانيم ببينيم كار آن بزرگوار به كجا مىانجامد ، شتر رانديم و منازل پيموديم تا آنكه در منزل زرود به موكب مسعود حسينى عليه السّلام برخورديم با آن قافله محنت و ابتلاء هم‌سفر شديم ، مىآمديم به سمت كوفه اذا نحن برجل من اهل الكوفة قد عدل عن الطريق حين راى الحسين كأنّه يريده چون خامس آل عبا از دور آن مرد كافى را ديد عنان كشيد ، توقّف فرمود مثل اينكه مىخواست او را ببيند و صحبت كند و ليكن آن نامرد رو از حضرت برگرداند و از جاده منحرف شده مثل باد مىرفت اى عزيز خيلى سعادت مىخواهد كه امام زمان خود را بشناسد و رو از فرمانش برنگرداند .\r\nاين كار دولت است ببين تا كرا رسد .\r\nدر خبر است مردى از محبّان شرب خبر كرده بود در ميان كوچه امام رهبر حضرت موسى به جعفر عليه السّلام را ديد ، پريشان شد ، صورت از حضرت برگردانيد و رو به ديوار كرد ، حضرت رسيد دست به شانه آن مرد زد و فرمود :\r\nدر هرحالتى هستى روى خود از ما برمگردان .\r\nحاصل راويان اسديان گفتند : چون حضرت از آن مرد كوفى مأيوس گرديد روانه شد ما از عقب سر تاختيم خود را به او رسانديم ، سلام كرديم ، جواب داد .\r\nپرسيديم : برادر از چه طائفه هستى ؟\r\nگفت : اسدى\r\nگفتيم : بسيار خوب نحن اسديان ما نيز با تو هم‌قبيله‌ايم ، نام تو چيست ؟\r\nگفت : بكر بن فلان\r\nما نيز خود را معرّفى نموديم و نسب خويش را آشكار كرديم ، وى ما را شناخت .\r\nپرسيديم : اخبرنا عن ورائك ، از كوفه چه خبر دارى ؟ در چه حالتند ؟\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nگفت : شهر پرآشوب است ، اينقدر بدانيد كه از كوفه بيرون نيامدم مگر آنكه ديدم مسلم بن عقيل و هانى بن عروه را كشتند و رأيتهما يجّران بارجلهما فى السّوق به چشم خود ديدم پاهاى هردو را بسته بودند و در ميان بازارها مىكشيدند ، اين بگفت و جدا شد ، ما نيز برگشتيم به حضرت پيوستيم ، همراه قافله سالار آمديم تا به منزل رسيديم و آن منزل را ثعلبيّه نام بود اردوى همايونى نزول اجلال نمود ، حضرت در سرادق جلال قرار گرفت ياران و ياوران ، شهزادگان آزادگان در حضور مهر ظهورش حلقه زدند ، بعضى ايستاده و بعضى نشسته ، ما نيز وارد سراپرده امام با احترام شديم ، سلام كرديم و نشستيم ، عرض كرديم .\r\nفداى تو شويم ، عندنا خبر ان شئت حدثناك علانية او ان شئت سرّا\r\nشعر\r\n شها در جهان كامرانيت باد * ز احباب خود شادمانيت باد\r\nذكا و خرد رهنمون تو باد * ظفر يار و دشمن زبون تو باد \r\nتازه خبرى نزد ما هست اگر مىفرمائى آشكارا در حضور ياران عرضه بداريم و الّا در خلوت به عرض حضرت برسانيم .\r\nفرد\r\n مرا رازى است اندر دل اگر گويم زبان سوزد * اگر پنهان كنم ترسم كه مغز استخوان سوزد \r\nحضرت نگاهى به ما و نظرى به اصحاب نمود و فرمود : ميان من و اين جماعت چيزى پوشيده و پنهان نيست خلوت ز اغيار بايد نى ز يار ، مىدانم مىخواهى چه بگوئى ولى آشكارا بگو .\r\nعرض كردند مولى أرأيت الرّاكب الذى استقبلك عشىّ امس آن سوار نبود كه ديروز عصر از جلوى ما درآمد ، از سمت كوفه مىآمد چون شما را ديد از جادّه منحرف گرديد و شما مىخواستيد او را ملاقات كنيد نشد فرمود : چرا .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nعرض كردند : يابن رسول الله ، ما مقصود شما را دانستيم كه مىخواهيد از اهل كوفه خبرگيرى كنيد ، ما عوض شما تاختيم ، آن مرد را شناختيم اسدى بود ، مردى صادق القول ، سديد العقل بود هرگز حرف بىمأخذ نزده به ما گفت : عزيز پيغمبر كجا تشريف مىبرد ؟ مگر از جان خود سير شده كه به پاى خود به سوى تير و شمشير مىرود به خدا قسم از كوفه بيرون نيامدم الّا آنكه ديدم مسلم و هانى را كشتند و پاهاى ايشان را به ريسمان بستند و در بازارها گردانيدند .\r\nحضرت فرمود : انّا للّه و انّا اليه راجعون ، رحمة الله عليهما ، اشگ ريخت و مكرّر اين كلمات را برزبان جارى نمود ، حضّار مجلس به گريه درآمدند .\r\nفرد\r\n غلغله در گنبد مينا فتاد * ولوله در عالم بالا فتاد \r\nما عرض كرديم فدايت شويم حال كه چنين است بهتر آن‌كه از همين‌جا برگرديد و اهل بيت را برگردانيد كه از قرار مذكور شما در كوفه يار و هوادار نداريد بلكه همه دشمن جان تو و جوانان تواند .\r\nفرد\r\n بر جان تو صد هزار جان مىلرزد * وز بيم تكسّرت جهان مىلرزد \r\n2 - واقعه ديگر در اين منزل آن است كه ثقة الاسلام كلينى عليه الرّحمه نقل نموده كه در منزل ثعلبيّه شخصى به حضرت برخورد و پس از درود و ثناء حضرت را از رفتن به كوفه بازداشت .\r\nحضرت فرمودند : اگر در مدينه نزد من مىآمدى جاى دخول و خروج جبرئيل در منزل خود را به تو نشان مىدادم و نيز به تو مينمودم كه جبرئيل امين چگونه بجدّم رسول اللّه صلّى اللّه عليه و آله و سلّم وحى را مىرسانيد حال آن چشمه‌هاى علم و معرفت كه در خانه ما است مردم آن علوم را مىدانند امّا ما نمىدانيم ! ! ! اين هرگز نمىشود .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nرباعى\r\n بحر درر نامتناهى مائيم * بگرفته ز ماه تا بماهى مائيم\r\nگنجينه اسرار الهى مائيم * بنشسته به تخت پادشاهى مائيم \r\nما به قضا و قدر الهى عالم هستيم و شما نيستيد آنچه خدا درباره من تقدير نموده مىدانم در پى آن مىروم\r\n3 - ديگر از وقايع اين منزل ملحق شدن وهب بن عبد اللّه الكلبى است به اردوى كيوان شكوه وهب جوانى بود سروقامت ، زيباروى ، دلير و شجاع ، مسيحىمذهب\r\n به قامت چو سرو چو شمشاد بود * خجسته جوان تازه‌داماد بود\r\nعروس دو هفته بتى گل عذار * پس پرده بودش چو خرّم بهار \r\nمنزلش در همان صحراء بود ، خيمه‌هائى چند برپا كرده و در هنگامى كه اردوى نصرت اثر امام عليه السّلام به آنجا رسيد وى به صحرا رفته بود ، از بركت مقدم امام عليه السّلام در نزديكى خيام وى چشمه آبى آشكار شد در كمال لطافت و نظافت ، وهب چون از صحرا برگشت آن چشمه را ديد بىنهايت خرّم شد از مادرش قمر پرسيد اين چشمه با اين لطافت و نزاهت كجا بود ؟\r\nمادرش گفت : يكساعت قبل شهريار عاليمقدارى از كنار اين خيام عبور كرد احوال‌پرسى نمود و از صاحب خيمه سراغ گرفت ، من نام و نسب تو را گفتم .\r\nفرمود : چون بازگردد بگو نزد ما بيايد و نيزه‌اى در دست داشت ، آن را در زمين فروبرد فورا از بن نيزه آن حضرت اين چشمه آشكار شد چنانچه مىبينى .\r\nوهب را شور طلب و وجد و طرب برسر افتاد ، گفت : مادر چون خدا ما را خواسته ، نوكرى همچو شاهى سلطنت دو جهان مىباشد ، برخيزيد خود را به موكبش برسانيم و در ملازمتش كمر خدمت ببنديم ، پس خيمه‌ها را كنده باروبنه خود را جمع كرده و به سرعت هرچه تمام‌تر طى طريق نموده تا خود را به اردوى\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nكيوان شكوه رسانده و محضر مبارك سلطان الكونين مشرّف شد خود را روى دست و پاى حضرت انداخت و از روى صدق و اخلاص مسلمان شد و در ركاب ظفرآفرين آن جناب ملازم بود تا به كربلاء رسيدند و در آن سرزمين در نصرت عزيز فاطمه سلام اللّه عليها شربت شهادت را نوشيد .\r\n\r\nرسيدن موكب همايونى به منزل زباله و آنچه در آن مكان واقع شد\r\nمرحوم مفيد در ارشاد مىفرمايد :\r\nامام عليه السّلام وقتى عازم خروج از ثعلبيه شدند به جوانان و غلامان فرمودند از اين مكان آب زيادى برداريد اهل اردو هم سيراب آب خوردند و هم ظرف‌ها و مشگ‌ها را از آب پر كرده و سپس از آن مكان كوچ نموده همه‌جا مىآمدند تا به منزل زباله رسيدند و هنوز نياسوده بودند كه خبر شهادت عبد اللّه يقطر را به سمع مبارك امام عليه السّلام رساندند و محضر آن سرور عرضه داشتند كه وى پس از گرفتار شدن بدست دژخيمان ابن زياد مخذول وى را به نزد آن ناپاك برده و او ابتداء فرمان داد وى را مثله كرده و سپس گردن بزنند اين خبر وحشت اثر سبب شد در اين منزل نيز مجلس عزا و سوگ به‌پا شود و تمام جوانان و اصحاب براى آن مظلوم گريستند .\r\nو نيز در همين منزل به گفته صاحب روضة الصّفا كاغذ و نامه‌اى از جانب عمر بن سعد بنا به درخواست جناب مسلم بن عقيل سلام اللّه عليه از او به حضرت رسيد و در آن نامه تمام جزئيات واقعه هولناك شهادت حضرت مسلم و هانى بن عروه و عبد اللّه يقطر درج شده بود .\r\nپس از آنكه امام عليه السّلام نامه را خواندند در محضر اصحاب خطبه‌اى بدين مضمون خواندند :\r\nبه گفته ابو مخنف ابتداء حضرت حمد و ثناى الهى را بجا آورده و بعد به نعت\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nحضرت رسول اكرم صلّى اللّه عليه و آله پرداخته و سپس فرمودند :\r\nايّها النّاس انا جمعتكم على انّ العراق لى و قد جائنى بخبر فظيع من امر مسلم بن عقيل و هانى بن عروة و قد خذلنا و شيعتنا .\r\nاى مردم من شما را جمع كردم و شما همراه من شديد به اميد آنكه عراق با من است و اكنون خبر وحشت اثرى از حال مسلم و هانى به من رسيد ، آگاه باشيد ما و شيعيان ما در كوفه مخذولند .\r\nسپس فرمود :\r\nمن كان يصبر على حرّ الاسنّة و حدّ السّيوف و الّا فلينصرف فليس من امرى شيئا پس هركدام از شما طاقت چشيدن حرارت تير و تيزى شمشير را داريد بيائيد و هركدام كه چنين طاقتى نداريد برگرديد كه كار من به جائى نمىرسد .\r\nبعد از سخنان حضرت آنان كه به اميد رسيدن به حطام دنيوى و احراز پست و مقام و آباد كردن امر دنيا به دور آن جناب جمع شده بودند از رسيدن به آمال و آرزوهاى خود مأيوس شده لذا جعلوا يتفرّقون يمينا و شمالا فى الاودية از ميان خيمه‌ها بيرون آمده باروبنه خود را برداشته به سمت راست و چپ بيابان زده و متفرّق شدند و باقى نماند براى آن حضرت مگر اهل بيت آن سرور و آنان كه صرفا براى يارى امام واجب الطاعه همراه آن جناب آمده بودند ، بارى پس از رفتن اغيار و باقى ماندن اخيار چون اصحاب و ياران غربت و تنهائى آن امام مظلوم را مشاهده كردند شهادت جناب مسلم بن عقيل را بهانه كرده شروع كردند به زارزار گريستن و چنان گريه جانسوزى در اردوى كيوان شكوه آغاز شد كه هردوست و دشمن را تحت تأثير قرار مىداد .\r\nراوى مىگويد :\r\nزمين سراپرده از صداى ناله بلرزه درآمد ، اشگ از هرطرف مثل سيل جارى گشت .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n\r\nرسيدن موكب همايونى به قصر بنى مقاتل و ملاقات حضرت با عبيد اللّه بن حرّ جعفى\r\nملا حسين كاشفى در روضة الشّهداء مىنويسد :\r\nچون حضرت از منزل زباله رحلت فرمود به قصر بنى المقاتل رسيدند سراپرده‌اى ديدند زده و نيزه‌اى به زمين فروبرده و شمشيرى از آن آويخته و اسبى برآخور بسته امام حسين عليه السّلام پرسيد كه صاحب اينها كيست ؟\r\nگفتند : عبيد اللّه بن الحر الجعفى كه از اعيان كوفه است و از مبارزان زمان و دليران دوران ، به قوّت و شوكت سرافراز است و از اكفاء و اقران خود ممتاز .\r\n در آهنگ چون شير غرّان بود * گه جنگ شمشير برّان بود \r\nامام حسين عليه السّلام حجّاج بن مسروق جعفى را كه از قبيلهء وى بود به طلب او فرستاد ، حجّاج سلام و پيام آن حضرت را به دو رسانيد .\r\nعبيد اللّه گفت : اى حجّاج امام حسين مرا از براى چه مىطلبد ؟\r\nگفت : تا با او همراه باشى اگر در دفع اعداء سعى كنى ثواب عظيم يا بى و اگر ترا بكشند درجه شهادت علاوه برآن گردد .\r\nعبيد اللّه گفت : من از ميان اهل كوفه به جهت آن بيرون آمده‌ام كه مبادا امام حسين بدان ديار رسد و كشته شود و من در ميان كشندگان وى باشم و بدان اى حجّاج كه مردم كوفه بنابر محبّت دنيا از خاندان نبوّت برگشته‌اند و به پسر زياد پيوسته و مال فانى را برنعيم باقى گزيده و من نه طاقت حرب ايشان دارم و نه به موافقت ايشان سر همت فرومىآورم .\r\nحجّاج بازگشته صورت حال را به عرض امام عليه السّلام رسانيد ، امام حسين عليه السّلام خود برخاست و به نزد عبيد اللّه بن الحر قدم‌رنجه فرمود ، ابن الحر شرائط تعظيم و لوازم تبجيل به جاى آورده آن حضرت را به جاى نيكو نشانيد و خود در خدمت ايشان ايستاد .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nامام حسين عليه السّلام فرمود : معارف شهر تو به من نامه‌ها نوشته ، رسولان فرستاده‌اند كه ما همه اعوان و انصار و يار و هوادار توئيم اميد ما اين است كه متوجه اين جانب شوى تا ما به شرائط جان‌سپارى قيام نمائيم ، اكنون مىشنوم كه روى از راه هدايت برتافته به باديه ضلالت و غوايت شتافته‌اند و تو مىدانى اى عبيد اللّه كه هرچه كنى از خير و شر بدان مثاب و معاقب خواهى بود و من تو را امروز به معاونت و مناصرت خود مىخوانم اگر اجابت كنى فرداى قيامت شكر تو در پيش جدّم مصطفى صلّى اللّه عليه و آله بگويم .\r\nعبيد اللّه جواب داد كه مرا به يقين معلوم است كه هركه متابعت تو نمايد در آخرت بهرهء او از مثوبات كامل و نصيب او حظّ وافر و شامل خواهد بود ، امّا چون كوفيان با تو در مقام معاداتند و در آن ديار ناصر و معينى ندارى و با تو معدودى چند بيش نيست غالب ظن من آن است كه تو مغلوب خواهى شد و لشگر يزيد بسيار است و من يك تنم پيدا است كه از يارى من چه آيد ، مرا معاف دار و اين ماديان من كه ملحقه نام او است قبول فرماى به خداى سوگند كه اين اسبى است كه از عقب هرجانور كه تاخته‌ام به دو رسيده است و هركه از پى من تاخته گرد مرا در نيافته و اين شمشير هم سيفى صارم است و از مبارزان عرب كم كسى را چنين سلاحى باشد توقع مىدارم كه به قبول اين تحفه محقّر منّت بر جان من نهى .\r\nپاى ملخ ز مور سليمان قبول كرد .\r\nامام برخاست و گفت : من به طمع اسب و شمشير پيش تو نيامده بودم بلكه از تو توقع معاونت و مظاهرت مىداشتم تو قبول نكردى مرا بمال كسى كه جان خود را از من دريغ دارد التفاتى نيست .\r\nراوى گويد : بعد از واقعه آن جناب عبيد اللّه جعفى برتقصير خويش تأسف خورد و در آن باب ابيات دردآميز گفت چنانچه در تاريخ ابو المؤيّد موفّق بن احمد المكّى مسطور است و چون در مبدأ تأليف اين اوراق مقرّر شده كه متصدى\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nايراد ابيات عربى نگردد مگر آنچه ذكر آن ضرورت بود چه استماع آن در اثناى اخبار فارسى زبان را سبب توزّع ضمير مىباشد لاجرم برايراد ابيات جعفى اشتغال نرفت و مضمون آن اينست .\r\n زهى حسرت كه چون شاه شهيدان * مرا گفتا قدم در نه به يارى\r\nچرا همراه آن حضرت نرفتم * نورزيدم طريق حق‌ّگذارى\r\nاگر در كربلاء مىگشتم آن روز * شهيد راه او در دوستدارى\r\nبسى بودى به فرداى قيامت * مرا از لطف حق اميدوارى\r\nكنون او رفت و من از روى تقصير * بماندم در مقام شرمسارى\r\nبه صد زارى دمادم مىكشم آه * ولى سودى ندارد آه و زارى \r\nمؤلف گويد :\r\nبسيارى از مورخين از جمله مرحوم مفيد در ارشاد نوشته‌اند كه حضرت ابا عبد اللّه الحسين عليه السّلام بعد از كوچ كردن از منزل زباله وارد وادى عقبه شدند به روايت ايشان چون امام عليه السّلام و اصحاب باوفايش شب را در زباله به سحر رساندند سحرگاه حضرت امر فرمودند كه اهل اردو آب بردارند و روانه شوند ، حضرات آب بسيارى برداشته و از آن مكان خارج گشتند همه‌جا مىآمدند تا به وادى عقبه رسيدند در آنجا نزول اجلال نمودند پيرمردى از قبيله بنى عكرمه بنام عمرو بن لوذان محضر مبارك امام عليه السّلام رسيد از آن حضرت پرسيد : به كجا قصد داريد برويد ؟\r\nامام عليه السّلام فرمودند : به كوفه\r\nعمرو عرض كرد : يابن رسول اللّه تو را به خدا سوگند مىدهم كه از اينجا برگرد و به اين شهر وارد مشو زيرا نميروى مگر رو به نوك نيزه‌ها و تيزى شمشيرها و از اين گونه كلمات زياد ايراد نمود .\r\nامام عليه السّلام فرمودند : اى مرد آنچه تو مىگوئى و از آن خبر مىدهى برمن مخفى و\r\n\r\n","description":"","footnote":"","page_name":" 266 ","page_number":266},
  {"content":"\r\n\r\nپوشيده نيست ولى اطاعت امر الهى واجب بوده و تقديرات ربّانى واقع‌شدنى است سپس فرمودند :\r\nبه خدا قسم اين جماعت سفّاك و ستمكار دست از من برنخواهند داشت تا آنكه دل پرخونم را از اندرون بدرآورند و پس از آنكه مرا شهيد كردند حق تعالى برايشان كسى را مسلّط كند كه آنها را ذليل‌ترين امّت‌ها گرداند .\r\n\r\nروايت ابن قولويه قمى در كامل الزّيارات\r\nمرحوم شاهزاده فرهاد ميرزا در كتاب قمقام زخّار مىنويسد :\r\nابن قولويه قمى عليه الرّحمه در كتاب كامل الزّياره باسنادش از ابن عبد ربه از مولانا ابى عبد اللّه امام صادق عليه السّلام نقل مىكند كه آن حضرت فرمودند :\r\nلمّا صعد الحسين عليه السّلام على عقبة البطن قال لاصحابه :\r\nانّى لا ارانى الّا مقتولا .\r\nقالوا : و ما ذاك يا ابا عبد اللّه ؟\r\nقال عليه السّلام : رؤيا رأيتها فى المنام .\r\nقالوا : و ما هى ؟\r\nقال : رأيت كلابا تنهشنى اشدها علّى كلب ابقع\r\nهنگامى كه امام حسين عليه السّلام بالاى وادى عقبه برآمدند به اصحابشان فرمودند :\r\nنمىبينم خود را مگر آنكه بدست دشمن كشته مىشوم .\r\nاصحاب عرضه داشتند : چه‌طور ؟\r\nحضرت فرمودند : در خواب چنين ديدم .\r\nعرض كردند : خواب چه بود ؟\r\nحضرت فرمودند : در خواب ديدم سگ‌هائى چند من را مىگزند كه موذىترين آنها سگى بود پيس و مبروص .\r\nسپس صاحب قمقام بعد از نقل اين روايت مىگويد :\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nبعد از منزل عقبه شرف دودمان عبد مناف ( مقصود حضرت امام حسين است ) منزل شراف را به قدوم سعادت لزوم مشرف فرمود و ابن عبد ربه در كتاب العقد مىگويد :\r\nخبر شهادت مسلم بن عقيل در منزل شراف معروض افتاد ، آنگاه امر كرد تا بسى آب برگرفتند و جانب مقصود توجه فرمود .\r\n\r\nملاقات كردن امام عليه السّلام با حرّ بن يزيد رياحى و ردّوبدل شدن مكالمات بين طرفين\r\nمرحوم محدّث قمى در منتهى الآمال مىگويد :\r\nچون حضرت سيّد الشّهداء عليه السّلام از بطن عقبه كوچ نمود به منزل شراف نزول فرمود و چون هنگام سحر شد امر كرد جوانان را كه آب بسيار برداشتند و از آنجا روانه گشتند و تا نصف روز راه رفتند در آن حال مردى از اصحاب آن حضرت گفت : اللّه اكبر\r\nحضرت نيز تكبير گفت و پرسيد : مگر چه ديدى كه تكبير گفتى ؟\r\nگفت : درختان خرمائى از دور ديدم .\r\nجمعى از اصحاب گفتند « 1 » : به خدا قسم كه ما هرگز در اين مكان درخت خرما نديده‌ايم .\r\nحضرت فرمود : پس خوب نگاه كنيد تا چه مىبينيد .\r\nگفتند : به خدا سوگند گردن‌هاى اسبان مىبينيم .\r\nآن جناب فرمود : و اللّه من نيز چنين مىبينم و چون معلوم فرمود كه علامت لشگر است كه پيدا شدند به سمت چپ خود به جانب كوهى كه در آن حوالى بود\r\n\r\n\r\n","description":"","footnote":"\r\n( 1 ) - در قمقام زخّار مىنويسد :\r\nعبد اللّه بن سليم و منذر بن المشمعل الاسدى گفتند : هرگز در اين مكان نخلستانى نديده‌ايم\r\n","page_name":" 268 ","page_number":268},
  {"content":"\r\n\r\nو آن را ذوحسم مىگفتند ميل فرمود كه اگر حاجت به قتال افتد آن كوه را ملجاء خود نموده و پشت به آن مقاتله نمايند ، پس به آن موضع رفته و خيمه برپا كرده و نزول نمودند و زمانى نگذشت كه حرّ بن يزيد تميمى با هزار سوار نزديك ايشان رسيدند در شدّت گرما در برابر لشگر آن فرزند خير البشر صف كشيدند ، آن جناب نيز با ياران خود شمشيرهاى خود را حمايل كرده و در مقابل ايشان صف بستند و چون آن منبع كرم و سخاوت در آن خيل ضلالت آثار تشنگى ملاحظه فرمود به اصحاب و جوانان خود امر كرد كه ايشان و اسب‌هاى ايشان را آب دهيد ، پس آنها ايشان را آب داده و ظروف و طشتها را پر از آب مىنمودند و بنزديك چهارپايان ايشان مىبردند و صبر مىكردند تا سه چهار و پنج دفعه كه آن چهار پايان بحسب عادت سر از آب برداشته و مىنهادند و چون به نهايت سيراب مىشدند ديگرى را سيراب مىكردند تا تمام آنها سيراب شدند .\r\nفرد\r\n در آن وادى كه بودى آب ناياب * سوار و اسب او گرديد سيرآب \r\nعلى بن طعان محاربى گفته كه من آخر كسى بودم از لشگر حرّ كه آنجا رسيدم و تشنگى برمن و اسبم بسيار غلبه كرده بود چون حضرت سيّد الشّهداء عليه السّلام حال عطش من و اسب مرا ملاحظه نمود به من فرمود :\r\nانخ الرّاوية « 1 » من مراد آن جناب را نفهميدم پس گفت : يابن الاخ انخ الجمل يعنى بخوابان آن شترى را كه آب بار او است ، پس من شتر را خوابانيدم .\r\nبه من فرمود : آب بياشام چون خواستم آب بياشامم آب از دهان مشگ مىريخت ، فرمود : لب مشگ را برگردان .\r\nمن نتوانستم چه كنم ، خود آن جناب بنفس نفيس خود برخاست و لب مشگ\r\n\r\n\r\n","description":"","footnote":"\r\n( 1 ) - كلمه « راويه » به لغت اهل حجاز يعنى شتر و به لغت اهل عراق يعنى مشگ و چون على بن طعان عراقى بود نفهميد مراد حضرت از « راويه » شتر مىباشد .\r\n","page_name":" 269 ","page_number":269},
  {"content":"\r\n\r\nرا برگردانيد و مرا سيراب فرمود ، پس پيوسته حرّ با آن جناب در مقام موافقت و عدم مخالفت بود تا وقت نماز ظهر داخل شد حضرت حجّاج بن مسروق را فرمود كه اذان گفت « 1 » چون وقت اقامت شد جناب سيّد الشّهداء عليه السّلام با ازار و نعلين و رداء بيرون آمد در ميان دو لشگر ايستاد و حمد و ثناى حقتعالى بجاى آورد ، سپس فرمود : ايّها النّاس من نيامدم به سوى شما مگر بعد از آنكه نامه‌هاى متواتر و متوالى و پيك‌هاى شما پياپى به من رسيده و نوشته بوديد كه البته بيا بسوى ما كه امام و پيشوائى نداريم شايد كه خدا ما را به واسطه تو برحق و هدايت مجتمع گرداند ، لاجرم بار بربستم و به سوى شما شتافتم ، اكنون اگر برسر عهد و گفتار خود هستيد پيمان خود را تازه كنيد و خاطر مرا مطمئن گردانيد و اگر از گفتار خود برگشته‌ايد و پيمان‌ها را شكسته‌ايد و آمدن مرا كارهيد من به جاى خود برمىگردم .\r\nآن بىوفايان سكوت نموده و جوابى نگفتند .\r\nپس حضرت به مؤذن فرمود كه اقامت نماز گفت ، حرّ را فرمود كه مىخواهى تو هم با لشگر خود نماز كن .\r\nحرّ گفت : من در عقب شما نماز مىكنم .\r\nپس حضرت پيش ايستاد و هردو لشگر با آن حضرت نماز كردند ، بعد از نماز هرلشگرى به جاى خود برگشتند و هوا به مثابه‌اى گرم بود كه لشگريان عنان اسب خود را گرفته و در سايه آن نشسته بودند ، پس چون وقت عصر شد حضرت فرمود : مهيّاى كوچ شوند و منادى نداى نماز عصر كند ، پس حضرت پيش ايستاد و هم‌چنان نماز عصر را اداء كرد و بعد از سلام روى مبارك به جانب آن لشگر كرد و خطبه اداء نمود و فرمود :\r\nايّها النّاس اگر از خدا بپرهيزيد و حق اهل حق را بشناسيد خدا از شما بيشتر\r\n\r\n\r\n","description":"","footnote":"\r\n( 1 ) - برخى فرموده‌اند امام عليه السّلام به حضرت على اكبر سلام اللّه عليه امر فرمودند اذان بگويد .\r\n","page_name":" 270 ","page_number":270},
  {"content":"\r\n\r\nخوشنود شود و ما اهل بيت پيغمبر و رسالتيم و سزاوارتريم از اين گروه كه به ناحق دعوى رياست مىكنند و در ميان شما به جور و عدوان سلوك مىنمايند و اگر در ضلالت و جهالت راسخيد و رأى شما را آنچه در نامه‌ها به من نوشته‌ايد برگشته است باكى نيست برمىگردم .\r\nحرّ در جواب گفت : به خدا سوگند كه من از اين نامه‌ها و رسولان كه مىفرمائى به هيچ وجه خبر ندارم .\r\nحضرت عقبة بن سمعان را فرمود : بياور آن خورجين را كه نامه‌ها در آن است ، پس خورجين مملوّ از نامه كوفيان آورد و آنها را بيرون ريخت .\r\nحرّ گفت : من نيستم از آنهائى كه براى شما نامه نوشته‌اند و ما مأمور شده‌ايم كه چون تو را ملاقات كنيم از تو جدا نشويم تا در كوفه تو را به نزد ابن زياد ببريم .\r\nحضرت در خشم شد و فرمود : مرگ براى تو نزديك‌تر است از اين انديشه ، پس اصحاب خود را حكم فرمود كه سوار شويد ، پس زن‌ها را سوار نموده و امر كرد اصحاب خود را كه حركت كنيد و برگرديد ، چون خواستند كه برگردند ، حرّ با لشگر خود سر راه را گرفته و طريق مراجعت را حاجز و مانع شدند .\r\nحضرت با حرّ خطاب كرد كه : ثكلتك امّك ما تريد ( مادرت به عزايت بنشيند از ما چه مىخواهى )\r\nحرّ گفت : اگر ديگرى غير از تو مادر مرا نام مىبرد البتّه متعرّض مادر او مىشدم امّا در حق مادر تو به غير از تعظيم و تكريم سخنى برزبان نمىتوانم آورد .\r\nحضرت فرمود : مطلب تو چيست ؟\r\nگفت : مىخواهم تو را به نزد امير عبيد اللّه ببرم .\r\nآن جناب فرمود كه من متابعت تو را نمىكنم .\r\nحرّ گفت : من نيز دست از تو برنمىدارم\r\nو از اين گونه سخنان در ميان ايشان به طول انجاميد تا آنكه حرّ گفت :\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nمن مأمور نشده‌ام كه با تو جنگ كنم ، بلكه مأمورم كه از تو مفارقت ننمايم تا تو را به كوفه ببرم ، الحال كه از آمدن به كوفه امتناع مىنمائى ، پس راهى را اختيار كن كه نه به كوفه منتهى شود و نه تو را به مدينه برگرداند تا من نامه در اين باب به پسر زياد بنويسم تا شايد صورتى رو دهد كه من به محاربه چون تو بزرگوارى مبتلا نشوم .\r\nآن جناب از طريق قادسيه و عذيب راه بگردانيد و ميل به دست چپ كرد و روانه شد و حرّ نيز با لشگرش همراه شدند و از ناحيه آن حضرت مىرفتند تا آنكه به عذيب هجانات رسيدند و چون به عذيب هجانات رسيدند ناگاه در آنجا چهار نفر را ديدند كه از جانب كوفه مىآيند سوار براشترانند و اسب نافع بن هلال را كه نامش كامل است را كتل كرده‌اند و دليل ايشان طرماح بن عدى است و اين جماعت به ركاب امام عليه السّلام پيوستند .\r\nحرّ گفت : اينها از اهل كوفه‌اند و من ايشان را حبس كرده يا به كوفه برمىگردانم .\r\nحضرت فرمود : اينها انصار من مىباشند و به منزله مردمى هستند كه با من آمده‌اند و ايشان را چنان حمايت مىكنم كه خويشتن را ، پس هرگاه برهمان قرارداد باقى هستى فبها و الّا با تو جنگ خواهم كرد .\r\nپس حرّ از تعرّض آن جماعت بازايستاد .\r\nحضرت از ايشان احوال مردم كوفه را پرسيد ؟\r\nمجمّع بن عبد اللّه يك تن از آن جماعت نورسيده بود گفت : امّا اشراف مردم پس رشوه‌هاى بزرگ گرفته‌اند و جوال‌هاى خود را پر كرده‌اند ، پس ايشان مجتمعند به ظلم و عداوت برتو و امّا باقى مردم را دلها برهواى تو است و شمشيرهاى آنها برجفاى تو .\r\nحضرت فرمود : از فرستاده من قيس بن مسهر چه خبر داريد ؟\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nگفتند : حصين بن تميم او را گرفت و بنزد ابن زياد فرستاد و ابن زياد او را امر كرد كه لعن كند برجناب تو و پدرت ، او درود فرستاد برتو و پدرت و لعنت كرد برابن زياد و پدرش و مردم را خواند به نصرت تو و خبر داد ايشان را به آمدن تو ، پس ابن زياد امر كرد او را از بالاى قصر افكندند و هلاك كردند .\r\nامام عليه السّلام از شنيدن اين خبر اشگ در چشمش گرديد و بىاختيار فروريخت و فرمود :\r\nفمنهم من قضى نحبه و منهم من ينتظر و ما بدّلوا تبديلا ، اللّهم اجعل لنا و لهم الجنّة نزلا و اجمع بيننا و بينهم فى مستقر رحمتك و غائب مذخور ثوابك .\r\nآراء در چگونگى مواجه شدن حرّ بن يزيد رياحى با سرور آزادگان حضرت ابا عبد اللّه الحسين عليه السّلام\r\nمؤلف گويد :\r\nآراء در چگونگى برخورد حرّ بن يزيد رياحى با حضرت ابا عبد اللّه الحسين عليه السّلام مختلف بوده و از ارباب تاريخ اقوال گوناگون نقل شده آنچه قبلا نقل شده مشهور بين اهل فن بوده و معمولا نيز ارباب منبر داستان حرّ را به همين كيفيّت نقل مىكنند ولى در مقابل اين نقل بعضى ديگر از نظريات هست كه ذيلا برخى را متذكر مىشويم :\r\n1 - بعضى گفته‌اند : چون موكب همايونى به منزل رهيميّه نزول اجلال كرد در آن مكان خيمه و خرگاه برسر و پا نمود جاسوسان ابن زياد به وى خبر دادند كه حضرت ابا عبد اللّه الحسين نزديك كوفه در منزل رهيميه فرود امده است وى حركت امام عليه السّلام از مكّه را مىدانست امّا فرود آمدن حضرت در آن منزل را اطّلاع نداشت لذا حصين بن نمير سكونى را با سپاهى انبوه برسر راه مدينه فرستاده بود تا جاده را حفاظت نمايند ، از قادسيه تا خفان و از قطقطانيه تا قادسيه عساكر و لشگريان زيادى را گماشته بود و راه‌ها را چنان مراقبت مىنمودند كه نمىگذاشتند\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nاحدى داخل شهر كوفه گردد بهرصورت پس از آنكه جاسوسان خبر نزول امام عليه السّلام را در منزل رهيميّه به پسر زياد دادند وى بسيار غضبناك شد حرّ بن يزيد رياحى را طلبيد با هزار سوار جرّار برسر راه امام عليه السّلام فرستاد و به او فرمان داد كه از حضرت منفك نشود تا آن سرور را به كوفه برساند و نگذارد به طرفى ديگر برود ، حرّ با هزار سوار كه در اختيار داشت روانه بيابان شد و به طلب حضرت در باديه مىگرديد و امّا امام عليه السّلام از ميان قبيله بنى سكون بيرون آمد و با سرعت هرچه تمام‌تر روى به كوفه نهاد در اثناى راه مردى از بنى عكرمه به حضرت برخورد خامس آل عبا عليه السّلام از وى احوال كوفه و اهالى آن را پرسيد ؟ وى عرض كرد : يابن رسول اللّه ابن زياد لشگرها به طلب شما در بيابان‌ها و بوادى پراكنده نموده و همگى در جستجوى شما سرگردانند از قادسيّه تا عذيب الهجانات و از عذيب الهجانات تا خفان و از قادسيه تا قطقطانيه و سر راه واقصه و راه شام و در سر راه بصره تمام صحرا را سپاه سپاه كرده و همه انتظار شما را مىكشند و شما با پاى خود به سوى تير و شمشير مىروى ، بر جان خود و اين جوانان رحم كن بهتر آن است كه به حرم خدا و حرم رسولش بازگردى قطعا و جزما بدانيد كه به قول كوفيان اعتمادى نيست ، اين جماعت باز با پسر عمّت مسلم بيعت كردند ولى اكنون با لشگر شام اتّفاق نموده به حرب تو بيرون آمده‌اند .\r\nحضرت فرمودند : جزاك اللّه خيرا تو شرط نصيحت بجاى آوردى ، حق تعالى تو را جزاى نيك عطا فرمايد باز آن مرد اصرار به برگشتن كرد .\r\nحضرت فرمود : اى شيخ دست از دلم بردار ، هرجا بروم به سوى تير و شمشير مىروم ، تو از باطن از خبر ندارى ، آن‌قدر بدان كه اين قوم لا يدعونى حتّى تستخرجوا هذه العلّقه من جوفى دست از من برنداشته تا آنكه دل پرخون مرا از پهلوى من بيرون آورند .\r\nبارى چون حرّ به گفته صدوق از منزل خود بيرون آمد و به روايت ابن نما از\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nقصر خارج شد مىگويد :\r\nفنوديت من خلفى يا حرّ ابشر بالخير يعنى ندائى از پشت سر شنيدم كه گوينده مىگفت :\r\nاى حرّ بشارت باد تو را به خير .\r\nسه مرتبه اين ندا به گوشم آمد به يمين و يسار نگريستم كسى را نديدم با خود گفتم :\r\nمادر حرّ عزاى حرّ را بگيرد من به قتال پسر رسول خدا مىروم بشارت به بهشت يعنى چه ! ! !\r\nمؤلف گويد :\r\nهمان طورى كه ملاحظه مىشود در اين نقل آمده است كه حرّ بن يزيد رياحى را عبيد اللّه به سر راه امام عليه السّلام فرستاد با جزئيات ديگرى كه در آن ذكر شده\r\n2 - نقل ديگر آن است كه چون موكب مسعود خامس آل عبا عليه السّلام به سه ميلى قادسيّه رسيد عمر بن سعد ملعون حرّ بن يزيد رياحى را كه از شجاعات نامدار بود و در باطن شيعه مرتضى على و دوستدار خاندان عصمت و طهارت محسوب مىشد ولى ايمان خود را از ديگران كتمان مىكرد برسر راه حضرت فرستاد ، حرّ پس از تهيه اسباب لازم سپاه را از قادسيه حركت داد و به طرف امام عليه السّلام رهسپار شد و وقتى محضر امام عليه السّلام مشرّف شد عرض كرد : يابن رسول اللّه اين تريد و اين تذهب ، اى فرزند رسول خدا كجا را قصد دارى و به كجا مىروى ؟\r\nحضرت فرمود : به كوفه مىروم\r\nحرّ عرض كرد : اى نور ديده رسول خدا ، بهتر و صلاح در اين است از همين‌جا برگرديد به آن مكانى كه از آنجا تشريف آورده‌ايد زيرا اينك عمر بن سعد قائد عبيد اللّه بن زياد با چهار هزار سپاه سواره و پياده با كمال استعداد آمده‌اند تا شما را بگيرند و همان كارى كه با پسر عمّت مسلم كرده‌اند با شما نيز بنمايند .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nحضرت جواب داد : با اين جمعيّت و با اين باروبنه و با اين اطفال و عيال چگونه مىتوان برگشت .\r\nحرّ عرضه داشت : قربانت گردم اينجا وسط راه است همين‌قدر كه بايد رو به كوفه بياوريد صلاح در آنست كه به همين مقدار مراجعت فرمائيد و الّا من مأمور بودم شما را بگيرم و به عمر بن سعد بسپارم و او شما را به نزد ابن زياد ببرد ولى دست من بريده و چشمم كور باد ، قربانت جان خود را با كسانى كه همراه تواند از كشته شدن نجات بده و اگر هم مىروى بايد از بيراهه برگردى و به بيابان بزنى مبادا لشگر از عقب تو بيايند و تو را بيابند و كار را برشما مشكل كنند .\r\nحضرت قبول فرمود كه از بين راه سر به بيابان گذارد پس امام عليه السّلام اردو را حركت داد و از بيراهه رو به بيابان نهاد .\r\nاز طبرى امامى نقل شده كه وى در كتابش نوشته : حرّ از حضرت جدا شد و از پى كار خود رفت . . . .\r\n3 - نقل ديگر آن است كه برخى از مرحوم سيّد مرتضى حكايت كرده‌اند كه ايشان در كتاب تنزيه الانبياء فرموده چون حرّ رياحى با متابعان به امر ابن زياد سر راه برآن شمع هدايت گرفتند مأمور بودند كه نگذارند حضرت به مدينه بازگشته و يا بكوفه داخل شود و اگر بخواهند حتما به كوفه داخل شوند بايد از يزيد اطاعت نمايند .\r\nامام عليه السّلام چون ديدند راهى نيست كه به مدينه برگردد و از طرفى به كوفه هم نيز نمىگذارند وارد شود لاعلاج راه شام را پيش گرفت كه برود به طرف يزيد زيرا امام مىدانست يزيد با آن شقاوت و ادّعاى سلطنت از ابن زياد ناپاك مهربان‌تر است با همين تصميم رو به راه شام نهاد و ميرفت تا در بين راه با عمر بن سعد مخذول مواجه شد و او كار را برآن جناب سخت گرفت و به آنجائى كشاند كه در تواريخ مذكور است .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nمؤلف گويد :\r\nهيچ يك از اين دو نقل اخير بلكه نقل اوّل نيز مستند و مدرك قابل اعتمادى نداشته و اساسا با شواهد ديگرى كه در دست بوده سازش ندارند و ما صرفا براى اينكه خوانندگان از آن اطّلاع داشته باشند به ذكر آنها پرداختيم بدون اينكه هيچگونه تأييد و تصديقى نسبت به آنها داشته باشيم .\r\n\r\nرسيدن موكب همايونى به منزل قطقطانيه و برداشتن امام عليه السّلام بيعت خود را از صحابه\r\nملّا حسين كاشفى در روضة الشّهداء مىنويسد :\r\nپس از آنكه موكب همايونى از منزل ثعلبيه كوچ كردند به موضعى به نام قطقطانيه رسيدند در آن منزل امام عليه السّلام خطاب به لشگر خود نمود و فرمود :\r\nاى مردمان بيعت از شما برداشته به هركجا كه خواهيد برويد زيرا كوفيان با ما بىوفائى كرده و مسلم بن عقيل را به قتل آوردند ، برشما حرجى نيست هركه خواهد بازگردد .\r\nجمعى كه در راه وفا ثبات قدمى نداشتند ملازمت آن حضرت را گذاشتند و امام حسين عليه السّلام ماند با فرزندان و برادران و خويشان و جمعى اندك از محبّان\r\nامام باز فرمود : اى دوستان خويشان را از من و مرا از ايشان گريز نيست امّا شما را اجازت است عنان بگردانيد و حالا كه مجال است بهرطرف كه خواهيد متوجّه شويد .\r\nآن وفاداران حق‌گذار و هواخواهان اهل بيت سيّد مختار عليه صلوات الملك الجبار زبان اخلاص گشوده و اظهار صدق نيّت و خلوص نموده گفتند : يابن رسول اللّه هزار جان ما فداى خاك پاى تو باد كه تو سپهر ولايت را ماهى و مسند امامت را شاه هركه امروز روى از تو بگرداند فردا بكدام ديده در روى تو بنگرد .\r\n اى قبله هركه مقبل آمد رويت * روى همه مقبلان عالم سويت \r\n\r\n","description":"","footnote":"","page_name":" 277 ","page_number":277},
  {"content":"\r\n\r\n امروز كسى كز تو بگرداند روى * فردا به كدام ديده بيند رويت \r\nيابن رسول اللّه ما به چه حجّت دست اعتصام از دامن ولاى تو بازداريم و از ملك خدمت و ملازمت تو كه سبب پادشاهى جاويد است روى به كدام مملكت آريم ، بلكه ما ملك آن را دانيم كه سلطانش توئى و جان را از آن دوست داريم كه جانانش توئى .\r\n خوشا ملكى كه سلطانش تو باشى * خوشا جانى كه جانانش تو باشى\r\nخوشا روئى كه در روى تو باشد * خوشا چشمى كه انسانش تو باشى\r\nبه درد دل بسر برديم عمرى * ببوى آن‌كه درمانش تو باشى \r\nاى ريحان روضه رسالت و اى ياسمن گلشن جلالت ما را از بوستان وصال خود به خارستان فراق حواله مكن كه اگر همه عالم پرگل و گلزار است با خارستان عشق جمالت آنها همه در نظر ما خار است .\r\n تا خار غم عشقت آويخته در دامن * كوته‌نظرى باشد رفتن به گلستانها\r\nگر در طلبت ما را رنجى برسد غم نيست * چون عشق حرم باشد سهل است بيابانها \r\nيابن رسول اللّه ما به حقيقت تو را شناخته‌ايم و لواى هوادارى تو برسر ميدان مخالصت افراخته و مركب حق‌شناسى در مضمار متابعت تو تاخته‌ايم و رسم بىوفائى و پيمان‌شكنى كه در مذهب فتوّت و آئين مروّت روا نيست برانداخته ، اگر تو آستين ملال برما افشانى يا دامن صحبت از ما درچينى ما دست از دامن تو بازنداريم و اگر از در برانى از ديوار درآئيم .\r\n گر تو صد بار دامن افشانى * نگذاريم دامن تو ز دست \r\nبعد از آن‌كه حق تعالى نعمت تو دريافته باشيم طريقه شكرگذارى و وظيفه سپاس‌دارى اقتضاى آن مىكند كه تا زنده باشيم چنين نعمتى را از دست ندهيم و\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nبه وعده ( و بالشّكر تدوم النعم ) سر ارادت برخط انقياد و اطاعت نهيم\r\n دامن دولت جاويد و گريبان اميد * حيف باشد كه بگيرند و دگر بگذارند \r\nمواليان در اثناى اين سخنان گريه مىكردند و امام حسين نيز مىگريست و ايشان را دعاى خير مىگفت\r\n\r\nسخت گرفتن حرّ بن يزيد رياحى كار را برامام عليه السّلام و تعقيب نمودنش اردوى حضرت و رها نكردنش ايشان را\r\nمحمّد بن احمد مستوفى هروى در ترجمه تاريخ اعثم كوفى واقعه مواجه شدن حرّ بن يزيد رياحى با اردوى كيوان شكوه حضرت را اين‌طور مىنگارد :\r\nدر اثناء راه حضرت امام عليه السّلام لشگرى را ديد كه روى به دو دارند ، چون نزديك رسيدند هزار سوار بودند با سلاح تمام و عدّه مالاكلام « 1 » آن حضرت كس فرستاد كه سردار شما كيست ؟\r\nگفتند : حرّ بن يزيد رياحى .\r\nحضرت او را نزديك طلبيد و فرمود : اى حرّ به مدد ما آمده‌اى يا اراده جنگ دارى ؟\r\nحرّ گفت : عبيد اللّه بن زياد مرا به جنگ شما فرستاده است .\r\nحضرت چون اين سخن از حرّ شنيد فرمود : لا حول و لا قوّة الّا باللّه العلى العظيم\r\nچون وقت نماز پيشين ( نماز ظهر ) رسيد حضرت به حجّاج بن مسروق فرمود : بانگ نماز بگوى و قامت بكن تا نماز گذاريم ، چون حجّاج بانگ نماز گفت ، امام حسين عليه السّلام آواز داد اى حرّ تو آنجا با اصحاب خود نماز مىگذارى و من اينجا با اصحاب خويش يا اقتداء به ما مىكنى ؟\r\n\r\n\r\n","description":"","footnote":"\r\n( 1 ) - يعنى ساز و برگ كامل\r\n","page_name":" 279 ","page_number":279},
  {"content":"\r\n\r\nحرّ گفت : اقتداء به شما مىكنم .\r\nحجّاج قامت گفت ، امام حسين عليه السّلام برهردو لشگر امامت كرد و نماز گذارد ، چون از نماز فارغ شد برخاست و تكيه برشمشير كرد و بعد از حمد و ثناى بارى تعالى و درود برمحمّد مصطفى گفت :\r\nاى مردمان از جهت عذر خواستن از شما برپاى نخواسته‌ام و روى بدين شهر نياورده‌ام و عزيمت اين طرف نكرده‌ام تا آنوقت كه نامه‌هايتان به من رسيد مشتمل براستدعاء و استحضار رسولان شما كه جمعى كثير بودند از اعيان و معارف فلان و فلان مصحوب مكتوب اهالى كوفه به نزد من آمدند و گفتند كه در آمدن به كوفه تعجيل بايد كه ما را امامى نيست كه در نماز به او اقتداء كنيم و مصالح و مهمّات ما را اصلاح فرمايد ، چون تو حاضر آئى باشد كه خداى تعالى بواسطه تو كارهاى پريشان ما را منتظم گرداند ، اگر شما برآن عهد و قول ثابت‌قدم هستيد اينك آمده‌ام اگر برشما اعتماد است تا در شهر شما بيايم و اگر از آن قول بگشته‌ايد و پشيمان شده و قدوم مرا كراهت مىداريد تا بازگردم و به مكه شوم .\r\nجمله مردمان آن سخن از حضرت شنيدند سر به زير افكنده و خاموش بودند و هيچ كس جوابى نمىداد .\r\nحرّ بفرمود تا خيمه او بزدند ، درون خيمه شد و بنشست و حسين بن على در مقابل او ايستاده بود و ديگران هم ايستاده بودند و عنان‌هاى اسبان به دست گرفته در اثناى اين حال نامه از كوفه بدست حرّ رسيد مضمون آن اين بود كه چون براين مكتوب واقف شوى حسين بن على و اصحاب او را محافظت كرده و از او دور نشو تا آنوقت كه او را بنزد من آورند ، آورنده نامه را فرموده‌ام كه ملازم تو باشد و از تو جدا نشود تا آن وقت كه آنچه فرموده‌ام به اتمام رسانى و مثال مرا به اطاعت مقرون گردانى .\r\nچون اين نامه به حرّ رسيد اصحاب خويش را بخواند و ايشان را گفت : اين\r\n\r\n","description":"","footnote":"","page_name":" 280 ","page_number":280},
  {"content":"\r\n\r\nمخذول مردود عبيد اللّه بن زياد نامه به من نوشته و فرموده كه حسين بن على را گرفته پيش او برم و چندانكه در اين كار انديشه مىكنم از خويشتن بازنمىيابم كه سخنى گويم يا كارى كنم كه حسين را ناخوش آيد ، در اين كار عظيم فرومانده‌ام پس مردى از اصحاب حرّ بنام ابو الشعثاء به رسول عبيد اللّه روى آورد و گفت :\r\nمادر تو در فراقت باد به چه كار آمده‌اى ؟\r\nجواب داد : امام خويش را اطاعت داشته و بربيعت خود وفاء كرده و نامه امير خويش بنزد حرّ آوردم .\r\nابو الشعثاء گفت : به جان و سر من كه در اين طاعت كه امام خويش را متابعت كردى در خداى تعالى عاصى شدى و خويشتن را هلاك كرده دنيا و آخرت خود را به فساد آورده‌اى و آتش دوزخ را براى خود مهيا داشتى ، صفت امام تو اين است كه خداى تعالى در مصحف مجيد مىفرمايد :\r\nو جعلنا هم ائمة يدعون الى النّار و يوم القيمه لا ينصرون « 1 »\r\nايشان در اين گفتگو بودند كه وقت نماز ديگر رسيد و امام حسين عليه السّلام مؤذّن را فرمود تا بانگ نماز و قامت بگفت و امام عليه السّلام لشگر را امامت كرد و چون از نماز فارغ شد برپاى خاست و حمد و ثناء الهى بگفت سپس فرمود : اى مردمان ما اهل بيت پيغمبر شما هستيم ، محمّد رسول اللّه ، و از اين جماعت كه امارت و ولايت مىكنند در شهر شما در امارت و خلافت اولىتر هستيم اگر از خداى تعالى بترسيد و حقّ ما بشناسيد خداى تعالى از شما راضى باشد و اگر قدوم مرا كراهيّت داريد و بدانچه در نامه‌ها نوشته‌ايد و مصحوب رسولان معتبر پيغام داده وفا نمىكنيد برشما حرجى نيست و شما را تكليفى نمىكنم ، صريحا بگوئيد تا باز گردم و بمكّه روم .\r\nحرّ بن يزيد كه سرخيل لشگر بود پيشتر آمد و گفت : يا ابا عبد اللّه دو نوبت ذكر\r\n\r\n\r\n","description":"","footnote":"\r\n( 1 ) - آيه ( 41 ) از سوره قصص\r\n","page_name":" 281 ","page_number":281},
  {"content":"\r\n\r\nنامه‌ها و رسولان برلفظ مبارك شما رفت و من از آن خبر ندارم كه نامه‌ها را كدام جماعت نوشته‌اند و رسولان كدام طائفه بوده‌اند .\r\nامام حسين عليه السّلام غلام خويش را كه عقبة بن سمعان خواندندى بخواند و او را گفت : آن خورجين كه نامه‌هاى ايشان در آن است را بياور .\r\nعقبه رفت و خورجين را بياورد و نامه‌ها را بيرون كرد و پيش ايشان برزمين نهاد و بازگشت .\r\nمعارف سواران پيش آمدند و عنوان نامه‌ها بديدند و حرّ بن يزيد نيز بديد ، آن گاه گفتند :\r\nما از اين قوم نيستيم كه اين نامه‌ها را نوشته‌اند ، عبيد اللّه بن زياد ما را فرموده كه تو را پيش او بريم .\r\nامام حسين عليه السّلام بخنديد و گفت : نه شما را اين معنا ميسّر گردد ، سپس فرمود كه عورات را در كجاوه‌ها نشانند و فرمود : سوار شويد تا بنگرم كه اينها چه خواهند كرد ، بروفق اشارت او برفتند و عيال و اطفال او را برنشاندند و روان شدند ، لشگر كوفه راه ايشان بريدند و نگذاشتند كه بروند ، چون ايشان مانع رفتن اهل بيت شدند ، امام حسين عليه السّلام دست به شمشير زد و گفت :\r\nاى پسر يزيد چرا اين جماعت را رها نكنى بروند ، مادرت به عزايت نشيند ؟\r\nحرّ گفت : يابن رسول اللّه اگر ديگرى نام مادرم بگفتى با شمشير جواب او را دادمى امّا حرمت تو و پدر تو و مادر تو بزرگ است و از آن چاره ندارم مگر آنكه تو را به نزد عبيد اللّه ببرم .\r\nحسين گفت : من نيايم و از سخن تو نينديشم ، چه خواهى كرد ؟\r\nحرّ گفت : اگر جان من و ياران من در اين كار شود سهل شمارم و لابد تو را نزد عبيد اللّه برم .\r\nامام حسين عليه السّلام فرمود : از ميان لشگر خويش بيرون آى و من هم از ميان\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nاصحاب خود بيرون آيم و با يكديگر در ميدان بگرديم اگر تو مرا بكشى مراد تو و امير تو برآيد و اگر من تو را كشتم بندگان خداى تعالى از تو بازرهند .\r\nحرّ گفت : يا ابا عبد اللّه مرا به قتل و قتال تو امر نفرموده‌اند ، بلكه گفته‌اند از تو جدا نشوم تا تو را پيش عبيد اللّه برم و اللّه كه من كراهت دارم كه سخنى گويم يا كارى كنم كه تو را خوش نيايد امّا مأمورم و المأمور معذور ، چه كنم با اين قوم بيعت كرده‌ام و به فرمان ايشان پيش تو آمده و مىدانم كه جمله خلائق را روز قيامت به شفاعت جدّ تو احتياج خواهد بود و من هراسانم و مىترسم كه نبايد با تو جنگ كرد آنگاه چگونه اميد شفاعت داشته باشم و العياذ باللّه كه حركتى كنم كه رنجى برتن بزرگوار تو رسد آنگاه خسر الدنيا و الآخره باشم و اگر تو را پيش عبيد اللّه ببرم به هيچ نوع در كوفه نتوانم شد جهان فراخ است جاى ديگر شوم بهتر از آن باشد كه روز قيامت نعوذ باللّه از شفاعت جدّت محروم مانم تو به سعادت نه از شارع بلكه از بيراهه به جاى ديگر بيرون شو ، من به عبيد اللّه مىنويسم كه حسين به طرفى ديگر برفت او را درنيافتم بارى تا مرا به شفاعت جدّ تو اميد بماند و سوگند برتو مىدهم اى حسين كه برخويش رحم كرده و به كوفه نروى .\r\nامام حسين فرمود : اى حرّ مگر مىدانى كه مرا خواهند كشت كه اين سخن مىگوئى ؟\r\nحرّ گفت : آرى يابن رسول اللّه ، درين هيچ شكى نيست و شبهتى ندارم مگر به سعادت به جانب مكّه بازگردى .\r\nامام حسين عليه السّلام ياران خويش را گفت : هيچ كس از شما به شارع اعظم كه به كوفه مىرود هيچ راه ديگر مىداند ؟\r\nطرماح بن عدى گفت : يابن رسول اللّه من راه ديگر مىدانم .\r\nامام حسين عليه السّلام او را گفت : در پيش رو و ما را قلاوزى « 1 » كن تا از آن راه كه\r\n\r\n\r\n","description":"","footnote":"\r\n( 1 ) - اين لغت از تركى اخذ شده يعنى رهبرى و هدايت\r\n","page_name":" 283 ","page_number":283},
  {"content":"\r\n\r\nمىدانى روان شويم .\r\nطرماح در پيش رفت ، امام حسين عليه السّلام و اهل بيت و اصحاب در عقب او برفتند ، ديگر روز طرماح ايشان را به منزل عذيب هجانات رسانيد ، چون آنجا فرود آمدند ناگاه ديدند كه حرّ با لشگر خويش بدان منزل رسيد ، امام حسين عليه السّلام فرمود : موجب آمدن تو در عقب ما چيست ؟\r\nحرّ گفت : چون از آن موضع برفتى نامه عبيد اللّه رسيد و مرا به ضعف و بددلى منسوب كرده و سرزنش‌ها نموده و ملامت‌ها فرموده كه چرا بگذاشتى تا حسين بن على برفت و او را پيش من نياوردى .\r\nامام حسين فرمود : اكنون بگذار تا به نينوى شويم .\r\nحرّ گفت : نتوانم گذاشت ، كار از دست من رفته است ، اينك رسول عبيد اللّه با من است و امير فرموده كه وى ملازم من باشد هرچه گويم و كنم بازگردد و عبيد اللّه را بازگويد .\r\nمردى از اصحاب امام حسين عليه السّلام بنام زهير بن قين بجلى گفت : يابن رسول اللّه بگذار با اين قوم جنگ كنيم كه ما را با اين قوم جنگ كردن آسان‌تر از آن باشد كه با لشگرى كه بعد از اين آيد .\r\nآن حضرت فرمود : راست مىگوئى اى زهير ولى من به جنگ ابتداء نخواهم كرد ، اگر ايشان جنگ ابتداء كنند آنگاه بدفع ايشان برخيزيم و اين ساعت مصلحت آن است كه به جانب كربلاء روان شويم چه آب فرات بدان موضع نزديك است بلكه متّصل به آن است اگر ايشان با ما جنگ كنند ما با ايشان جنگ كرده و از خداى تعالى مدد و معاونت خواهيم ، پس آب از چشم‌هاى آن حضرت روان شد و هم در آن موضع فرود آمد و حرّ در مقابل او با هزار سوار منزل كرد .\r\nامام حسين عليه السّلام قلم و كاغذ برداشت و به جماعتى از اشراف كوفه كه از ايشان توقّع دوستى و متابعت مىداشت نامه نوشت براين منوال :\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nبسم اللّه الرّحمن الرّحيم\r\nمن حسين بن على بن ابيطالب الى سليمان بن صرد و مسيّب بن نخبه و رفاعة بن شدّاد و عبد اللّه بن وال و جماعت مؤمنين .\r\nامّا بعد : دانسته‌ايد كه رسول خدا فرموده است هركس سلطانى ستمكار بيند كه حرام خداى را حلال داند و عهد حقتعالى را بشكند و سنّت پيغمبر او را خلاف كند و در ميان بندگان خداى تعالى به ظلم و گناه زندگانى كند و گفتار و كردار آن سلطان را نيكو داند و بركردار او انكار نكند سزاوار باشد كه خداى تعالى او را در آتش دوزخ آرد و شما را معلوم است كه اين جماعت حق ما را از ما بگردانيده‌اند و تقصير كرده‌اند و روى به طاعت ابليس آورده و حدود بارى تعالى را معطّل گذاشته و حلال را حرام شمرده و حرام را حلال دانسته و من به خلافت جدّ خويش رسول اللّه از ديگران اولى هستم و نامه‌هائى كه به من نوشته و رسولانى كه فرستاده و پيغام‌ها كه داده‌ايد همه را فراموش نكرده باشيد اگر به قول خويش وفا نمىكنيد و نقض عهد روا مىداريد اين معنى از شما غريب نباشد ، با پدر و برادر و پسر عمّم همين معامله را پيش برديد و خلاف ايشان كرديد ، مغرور آن كس است كه به قول شما غرّه شود و به حديث شما اعتماد كند و من نكث فانّما ينكث على نفسه و سيغنى اللّه عليكم و السّلام .\r\nپس اين نامه را طى كرده ، مهر برنهاد و به قيس بن مسهر صيداوى داد و او را فرمود كه به كوفه رود و نامه را به معارف آنجا رساند ، قيس گفت : فرمان‌بردارم ، نامه را بسته و روان شد و از آن جانب عبيد اللّه جمعى را برسر راهها فرستاده بود كه نيك باخبر باشند و ببينند كه اگر كسى از نزد حسين بن على مىآيد بگيرند و پيش او برند چون قيس نزديك كوفه رسيد از دور يكى از اصحاب عبيد اللّه را كه به او حصين بن نمير گفتندى بديد از او بترسيد و نامه را پاره پاره كرد ، حصين ياران خويش را گفت تا قيس را بگرفتند و آن نامه پاره پاره را بستدند و او را پيش\r\n\r\n","description":"","footnote":"","page_name":" 285 ","page_number":285},
  {"content":"\r\n\r\nابن زياد آوردند و حال او و پاره پاره كردن نامه را بازگفتند .\r\nپسر زياد از او پرسيد كه تو كيستى ؟\r\nگفت : من مردى از شيعيان على بن ابىطالبم .\r\nپسر زياد گفت : چرا نامه را پاره پاره كردى ؟\r\nجواب داد : كه از بيم تو تا تو را برمضمون آن وقوف نيفتد .\r\nگفت : اين نامه را كدام كس نوشته بود ؟\r\nجواب داد : امام حسين عليه السّلام .\r\nپرسيد : به كدام جماعت نوشته بود ؟\r\nگفت : به قومى از اهل كوفه كه من ايشان را نمىشناسم .\r\nپسر زياد در خشم شد و سوگند ياد كرد كه تا نگوئى كه اين نامه را به كدام قوم نوشته بود از نزد من غائب نتوانى شد و الّا برسر منبر مىروى و على و حسن و حسين را دشنام مىگوئى ، از اين دو كار يكى را ببايد كرد تا از دست من خلاصى يا بى و الّا تو را پاره پاره مىكنم .\r\nقيس گفت : من آن جماعت را كه حسين بديشان نامه نوشته بود نمىشناسم چگونه تقرير كنم ؟ امّا لعن سهل است چنان كه مىفرمائى برمنبر مىروم و برايشان آن‌چه فرمائى بگويم .\r\nپسر زياد گفت : او را به مسجد جامع بريد تا در حضور خلائق على و فرزندان او را لعن كند و ناسزا گويد چنانچه مردمان بشنوند .\r\nقيس را به مسجد آوردند و بنشاندند تا مردمان جمع شدند ، چون مسجد از مردم پر شد ، قيس برخاست و برمنبر شد و خطبه نيكو بگفت و برمصطفى درود فرستاد و اهل بيت نبوّت را ثناها گفت و برامير المؤمنين على و حسنين صلوات فرستاد و جمله اهل بيت ايشان را به انواع ستايش‌ها بستود و برعبيد اللّه و پدر او زياد لعنت كرد و همچنين بنى اميّه را لعنت كرد بعد از آن از حال امام حسين شرح\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nداد و او را مدح‌ها گفت و بعضى از مآثر و مناقب او برزبان راند و مردم را به بيعت او خواند و برمتابعت او تحريص داد .\r\nاين حال پيش عبيد اللّه بازگفتند ، بفرمود تا او را بياوردند و بربام قصر بردند و از آنجا سرنگون انداختند تا اعضاى او خورد و در هم شكست و به درجه شهادت رسيد و به رحمت الهى و اصل گرديد رحمة الله عليه چون اين خبر به امام حسين رسيد فرمود : انّا للّه و انّا اليه راجعون و سخت بگريست و گفت : خداى رحمت كند قيس را كه آنچه براو بود به جاى آورد ، خدا او را جزاى نيكو دهد .\r\nپس مردى از اصحاب امام حسين عليه السّلام كه نام او هلال بن نافع بود گفت : يابن رسول اللّه جدّ تو محمّد مصطفى نتوانست جمله خلائق را دوست خويش گرداند ، بعضى از مردمان او را دوستدار و مخلص بودند و بعضى منافقان بودند و به زبان دوستى ظاهر مىكردند و برخى عداوت او در دل نگاه مىداشتند و حال پدر تو على بن ابيطالب همچنين بود ، جماعتى او را يارى مىدادند و طريق موافقت و مرافقت مرعى مىداشتند و برخى در متابعت او مبالغت داشتند و هركس كه تو را خلاف كند و نقض عهد روا دارد مكافات او باز خواهد ديد و خداى تعالى تو را از او بىنياز كند ، تو بهرطرف كه از مشرق و مغرب مىروى ما در خدمت توايم و از تو جدا نخواهيم شد و به تقدير ربّانى راضى خواهيم بود و دوست ما آن كس باشد كه تو را دوست دارد و دشمن ما آن كس است كه تو را دشمن دارد .\r\nامام حسين عليه السّلام او را دعاى خير گفت ، پس فرزندان و برادران و اهل بيت خويش را بخواند و همه پيش خويش بنشاند و در روى ايشان نگريست و بگريست ، پس گفت :\r\nبار خدايا ، ما عترت پيغمبر توايم ، ما را از خانه خود بيرون كردند ، و از حرم جدّ ما ما را جدا نمودند ، و بنى اميّه از ظلم و جفاء و قتل و اسر ما را هيچ كوتاهى\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nنمىكنند ، بار خدايا داد ما از ظالمان بستان ، پس فرمود : كوچ بايد كرد و به جانب كربلاء روان شد و برحسب اشارت او از آن منزل روز چهارشنبه رفتند و روز پنجشنبه دوم محرم الحرام سنه احدى و ستّين ( 61 ) بود كه به كربلاء فرود آمدند ، امام حسين عليه السّلام از اصحاب خويش پرسيد : اين است كربلاء ؟\r\nگفتند : آرى .\r\nامام حسين عليه السّلام فرمود : بلى هم زمين كرب است و هم بلا كه جاى كشتن ما و محطّ رجال و مناخ شتران ما اين زمين خواهد بود و خون‌هاى ما براين خاك ريخته خواهد شد ، پس بارها بريك طرف از آب فرات نهادند و خيمه‌ها برپا كردند و برادران و پسران عم او هريك به جهت خود خيمه بزدند چنانچه خيام اصحاب و موالى آن حضرت اطراف خيمه امام حسين عليه السّلام بود ، چون در خيمه‌ها بياسودند امام حسين عليه السّلام شمشير خويش اصلاح مىفرمود و مولى ابو ذر غفارى در خدمت آن سرور اخيار بود ، آن حضرت با خويش در تفكّر بود و اين اشعار را مىخواند :\r\n يا دهر افّ لك من خليل * كم لك بالاشراق و الاصيل\r\nمن طالب و صاحب قتيل * ما اقرب الوعد من الرّحيل\r\nو كلّ حىّ سالك السّبيل * و انّما الامر الى الجليل \r\nخواهران آن حضرت زينب و امّ كلثوم آواز آن سرور را شنيده و گفتند : اى برادر اين سخن ، « 1 » سخن كيست كه يقين دانسته است او را خواهند كشت ؟\r\n\r\n\r\n","description":"","footnote":"\r\n( 1 ) - مؤلف گويد :\r\nمرحوم مفيد در ارشاد اين فقره از واقعه را چنين نقل فرموده :\r\nحضرت على بن الحسين عليه السّلام حديث فرمود كه در آن شبى كه پدرم در صبح آن شهيد شدند من به حالت مرض نشسته بودم و عمّه‌ام عليا مخدّره حضرت زينب سلام اللّه عليها از من پرستارى مىنمود كه ناگاه ديدم پدرم كناره گرفت و به خيمه خود رفت و جوين آزاد كرده ابو ذر با آن حضرت بود و شمشير آن جناب را اصلاح مىنمود\r\n","page_name":" 288 ","page_number":288},
  {"content":"\r\n\r\nحضرت فرمودند : اى خواهر ، لو ترك القطالنام\r\nزينب گفت : اى كاشكى مرده بودمى تا اين روز را نديده بودمى ، وفات جدّ خويش محمّد مصطفى ديدم و وفات پدر خويش على مرتضى مشاهده كردم و وفات مادر پاكيزه خود فاطمه زهراء را ديدم و به فراق او مبتلا بودم و محنت وفات برادر خويش حسن مجتبى بكشيدم و حال برادرم حسين كه در جهان او را دارم مرا چنين سخنى مىگويد و خبر وفات خويش مىدهد ، هلاك از من برآمد واى براين جان درمانده به چنگال بلا و مشقت ، اين نوع سخن‌ها مىگفت و مىگريست و ساير اهل بيت به مرافقت او مىگريستند .\r\nامّ كلثوم مىگفت : وا محمّدا ، وا عليّا بعدك يا ابا عبد اللّه\r\nامام حسين عليه السّلام ايشان را دل‌دارى مىداد و مىفرمود : صبر كن اى خواهر و به قضاء خداى تعالى راضى باش كه هيچ آفريده‌اى را در زمين و آسمان حيات ابد نداده و نخواهد داد ، همه فانى شوند كلّ شىء هالك الّا وجهه ، خداى تعالى همه را به كمال قدرت بيافريد و به مشيّت و اراده خود نيست خواهد كرد ، اى خواهر جدّ و پدر و مادر و برادر از من بهتر و عزيزتر بودند همچنان طعم مرگ چشيدند و زير خاك شدند ، جمله عالميان كه از وفات محمّد مصطفى برانديشند مرگ بردل ايشان خوش شود ، پس فرمود : اى خواهران ، امّ كلثوم و اى زينب و اى فاطمه چون مرا بكشند زينهار زينهار تا جامه پاره نكنيد و روى نخراشيد و سخنى كه نبايد گفت مگوئيد كه در آن رضاى خداى تعالى نباشد .\r\nدر اثناى اين حال حرّ آمد و در برابر خيمه‌هاى آن حضرت منزل ساخت و چيزى نوشت به عبيد اللّه بن زياد و از فرود آمدن حسين به حوالى كربلاء او را خبر داد .\r\nعبيد اللّه نامه نوشت به امام حسين براين منوال :\r\n\r\n\r\n","description":"","footnote":"\r\n( غلام ابو ذر به نقل كامل بهائى در كار سلاح دستى تمام داشت )\r\n","page_name":" 289 ","page_number":289},
  {"content":"\r\n\r\nامّا بعد : اى حسين شنيده‌ام كه به نزديكى كربلاء منزل ساختى ، امروز يزيد به من نامه نوشته است و فرموده كه پهلو برجامهء خواب ننهم و طعام لذيذ نخورم تا آن وقت كه تو را به خداى تعالى رسانم مگر كه به حكم او راضى شوى و بيعت كنى و السّلام .\r\nچون نامه به حسين بن على سلام اللّه عليهما رسيد و مطالعه كرد از دست بيانداخت و گفت : هرگز فلاح نيابند قومى كه سخط خداى تعالى را بررضاى مخلوق اختيار كنند .\r\nرسول عبيد اللّه جواب نامه خواست .\r\nامام حسين فرمود : هيچ جواب نيست و قد حقّت عليه كلمة العذاب\r\nرسول بىجواب نامه بازگشت و آن‌چه شنيده بود عبيد اللّه را بازگفت .\r\nعبيد اللّه در خشم شد اصحاب و اتباع خويش را بخواند و ايشان را گفت به همه حال حسين بن على را مىبايد كشت ، كيست از شما كه قبول اين خدمت كند و او را بكشد و در مقابل هرشهر و ولايت كه بخواهد به دو بدهم ؟\r\nهيچ كس جواب نداد و هم در آن روز عبيد اللّه عمر سعد را مثالى نوشت و شهر رى و مضافات آن را به دو داد و او را فرمود كه بدانجا شود و دفع ديالمه ميكن .\r\nعمر سعد مثال بستد و خواست كه بدان جانب روان شود .\r\nابن زياد او را گفت : اى عمر ديدى كه كسى به جنگ حسين بن على رغبت نكرد مصلحت آن است كه اين مهمّ را تو ساخته كنى و به جنگ حسين روى و بعد از آنكه دل ما را از جانب او فارغ نمودى روى به ايالت شهر رى نهى .\r\nعمر برخود لرزيد و گفت : اى امير اگر مرا از جنگ حسين بن على معاف دارى احسانى بزرگ باشد .\r\nپسر زياد گفت : تو را از اين كار معاف داشتم به شرط آنكه مثال ولايت رى باز دهى و در خانه نشينى زيرا كه ولايت رى خاص كسى است كه كار حسين بن على\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nرا كفايت كند .\r\nعمر گفت : امروز مرا مهلت ده تا در اين كار بينديشم .\r\nگفت : چنين باشد .\r\nعمر به خانه آمد و با دوستان و متّصلان خويش در اين كار مشاورت كرد ، هيچ كس مصلحت نمىديد كه او كشتن حسين را قبول نمايد ، همگان او را بترسانيدند .\r\nحمزة بن المغيره كه برادر خواهر او بود روى به دو آورد و گفت : زينهار كه جنگ حسين و كشتن او را قبول نكنى كه خويش را در گناهى برزگ اندازى و اللّه اگر تو را در دنيا هيچ چيز نباشد بهتر از آن است كه بدان جهان روى و خون حسين بن على عليهما السّلام را در گردن داشته باشى .\r\nعمر خاموش شد ، امّا به هيچ نوع دل از ولايت رى برنمىتوانست گرفت ، ديگر روز بامداد بنزديك ابن زياد آمد ، عبيد اللّه از او پرسيد كه اى عمر چه انديشه كردى ؟\r\nگفت : اى امير تو انعامى فرمودى پيش از آنكه مبحث حسين بن على در ميان آيد مردمان مرا تهنيت گفتند اگر امروز مثال از من بازستانى خجل شوم لطف كن و مرا به قتال حسين بن على مفرماى و آن ولايت برمن مقرّر دار ، امروز در كوفه جماعتى هستند از اشراف چون اسماء بن خارجه و محمّد بن اشعث و كثير بن شهاب و غيره ، بهريك از ايشان كه اين خدمت فرمائى منتها پذيرند و خاطر امير را از اين دغدغه فارغ گردانند ، از راه كرم و احسان مرا از كشتن حسين بن على بن ابيطالب معاف دار .\r\nپسر زياد گفت : معارف كوفه را برمن مىشمارى ، من خود ايشان را مىبينم اگر دل مرا از كار حسين فارغ كنى دوست عزيز باشى و الّا مثال وى بازده و در خانه بنشين تا تو را به اكراه و تكليف برهيچ‌گاه ندارم عمر خاموش شد و خشم پسر زياد زيادت گشت او را گفت اگر نروى و با حسين بن على جنگ نكنى و فرمان من\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nدر كار او به امضاء نرسانى بفرمايم تا گردن تو بزنند و سراى تو غارت كنند .\r\nعمر گفت : چون كار بدين درجه رسيد و ضرورت پيش آمد چنان كنم كه امير مىفرمايد .\r\nپسر زياد او را محمدت گفت و در عطاى او بيفزود و چهار هزار سوار ملازم او كرد و ولايت رى براو مقرّر داشت و آن بدبخت شقى به سبب دوستى ولايت رى و نفاد امر چنين كارى قبول كرد و با آن لشگر روى به جنگ امام حسين عليه السّلام آورد و آسمان و زمين از او انگشت تعجّب بدندان گرفتند و براو مىخنديدند ، بلكه لعنت مىكردند و به گوش او فرومىخواندند اين شعر را .\r\n گيرم كه روزگار تو را مير رى كند * آخر نه مرگ نامهء عمر تو طى كند\r\nگيرم فزون شوى ز سليمان بملك و مال * با او وفا نكرد جهان با تو كى كند \r\nو آن مست دنياى فانى به جهت ملك و مال نه از خدا شرم نمود و نه از خصومت رسول خدا احتراز كرد بلكه بىباكانه به چنين امرى شنيع اقدام نمود كه تا دنيا برقرار است مورد طعن و لعن ملائكه مقرّبين و انبياء مرسلين خواهد بود و آن مغرور بىخبر نمىدانست كه كجا مىرود و چه مىكند و عبيد اللّه بن زياد آن بدبخت به آن ملعون بىشرم گفت : زينهار تا نگذارى كه حسين بن على و اصحاب او گرد فرات گردند و يك شربت از آن آب بخورند .\r\nعمر بن سعد گفت : چنين كنم .\r\n\r\nخبر دادن پاره‌اى از روايات به اينكه قاتل حضرت امام حسين عليه السّلام عمر بن سعد ملعون مىباشد\r\nدر كتاب كافى از حضرت باقر عليه السّلام روايت شده كه فرمودند :\r\nجدّم صلّى اللّه عليه و آله آن رسولى است كه خداوند او را برگزيده است براى تعليم كردن غيب خود را به او .\r\nو در خرائج راوندى از حضرت ثامن الحجّج عليه السّلام روايت شده كه آن جناب\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nفرمودند :\r\nرسول خدا صلّى اللّه عليه و آله در نزد پروردگار برگزيده شده است و ما اهل بيت اوئيم كه خداوند مطّلع گردانيده است او را برآنچه مىخواهد از غيب خويش ، پس تعليم فرمود ما را از آنچه علم گذشته است و آنچه آينده مىباشد تا روز قيامت .\r\nعلى بن ابراهيم در تفسير آيه شريفه : عالم الغيب فلا يظهر على غيبه احد الّا من ارتضى من رسول « 1 » مىفرمايد :\r\nعلى بن ابيطالب عليه السّلام از رسول است\r\nو در حديثى جناب امير المؤمنين عليه السّلام خود فرمود : منم مرتضى و منم از رسول .\r\nو موافق اين آيه شريفه و اين گونه از احاديث روايات بسيارى وارد شده كه مضمون جملگى آن است كه آنچه خداوند خواسته است از علم غيب خود به حضرت رسول و آل طاهرينش صلوات اللّه عليهم اجمعين تعليم فرموده است و لذا در زيارت جامعه مىفرمايد : و ارتضاكم لغيبه\r\nيعنى خداوند برگزيده است شما اهل بيت را از براى غيب خود و از رواياتى كه براين معنا دلالت دارند خبرى است در كتاب مجالس صدوق از اصبغ بن نباته ، وى مىگويد :\r\nحضرت امير المؤمنين عليه السّلام در بين خطبه‌اى فرمودند :\r\nسلونى قبل ان تفقدونى فو اللّه لا تسئلونى عن شىء مضى و لا عن شىء يكون الّا تبّأتكم به\r\nيعنى سؤال كنيد از من پيش از آنكه من از ميان شما بروم ، پس به خداوند قسم كه سؤال نخواهيد كرد از آنچه گذشته است و نه از آنچه آينده است مگر آنكه خبر مىدهم شما را به آنچيز .\r\nپس سعد بن وقّاص از جاى خود برخواست و عرض كرد كه يا امير المؤمنين\r\n\r\n\r\n","description":"","footnote":"\r\n( 1 ) - سوره جن آيه ( 26 و 27 )\r\n","page_name":" 293 ","page_number":293},
  {"content":"\r\n\r\nخبر ده مرا كه چند عدد مو در سر و ريش من است ، پس آن معدن علوم ربّانى در جوابش فرمود :\r\nو الله سؤال كردى از من راجع به مسأله‌اى كه خبر داده بود مرا خليل من رسول خدا صلّى اللّه عليه و آله اينكه تو اين مسئله را از من سؤال خواهى كرد و نيست در سر و ريش تو موئى مگر آنكه براصل و بيخ آن شيطانى نشسته است و بدرستى كه در خانه تو سگ بچه‌اى هست كه قاتل فرزندم حسين مىباشد و در آن زمان عمر بن سعد لعنهما الله آن‌قدر كوچك بود كه در بين دو دست پدرش حركت مىكرد و بعد از آن ، آن سگ بچه بزرگ‌تر شد و سگى از سگهاى روزگار گرديد .\r\nو در حديث ديگر است كه عمر بن سعد لعنه الله عليهما به خدمت جناب امير المؤمنين عليه السّلام مشرف شد پس آن گنجينه علوم الهى به آن معدن شقاوت و جناثت فرمود :\r\nچگونه خواهد بود حال تو اى عمر آن وقتى كه واقع شوى در مقامى كه متحيّر شوى در ميانه بهشت و دوزخ پس اختيار كنى از براى خود آتش را .\r\nآن ملعون خسر الدنيا و الآخره عرض كرد كه معاذ اللّه اينكه چنين عملى واقع شود .\r\nآن صادق مصدّق فرمود : بلاشك اين كار واقع خواهد شد .\r\nو از ابن مسعود روايت شده است كه روزى با جمعى در خدمت جناب رسول خدا صلّى اللّه عليه و آله در مسجد نشسته بوديم كه ناگاه جمعى از قريش برما وارد شدند و از جمله ايشان عمر بن سعد لعنهما الله بود ، پس به مجرّد اينكه نظر آن حضرت به آن بد عاقبت افتاد رنگ مقدّسش تغيير كرد و احوال شريفش دگرگون شد .\r\nابن مسعود مىگويد : من عرض كردم : چه شد شما را كه چنين متغيّر شديد ؟\r\nآن حضرت فرمود : ما اهل بيتى هستيم كه اختيار فرموده است خداوند براى ما آخرت را بردنيا و انّى ذكرت ما يلقى اهل بيتى من بعدى من قتل و ضرب و شتم و\r\n\r\n","description":"","footnote":"","page_name":" 294 ","page_number":294},
  {"content":"\r\n\r\nسبّ و تطريد و تشريد و انّ اهل بيتى يطرّدون و يشرّدون و يقتلون و انّ اوّل رأس يحمل على رمح فى الاسلام رأس ولدى الحسين ، اخبرنى بذلك اخى جبرئيل عن الرّب الجليل\r\nيعنى اى اصحاب من سبب متغيّر شدن احوال اين بود كه به خاطر آوردم آن مصائبى را كه وارد مىشود براهل بيت من بعد از من از كشته شدن و ضربت برايشان زدن و ناسزا به ايشان گفتن و لعن برايشان نمودن و ايشان را از حق خود منع كردن و از خانه و مأواى خود دربدر كردن و بدرستى كه اهل بيت من منع كرده خواهند شد و رانده و كشته خواهند گشت و اوّلين سرى كه در اسلام برنيزه شود سر فرزندم حسين خواهد بود ، خبر داد به اين مطلب مرا برادرم جبرئيل از پروردگار جليل .\r\nو در حديث است آن وقت كه خاتم انبياء صلّى اللّه عليه و آله و سلّم اين كلمات جان‌سوز را مىفرمود سيّد مظلومان حاضر بود و به گوش شريف برسر نيزه شدن سر مقدّس خود را از جدّ بزرگوار شنيد .\r\nفقال : يا جدّاه من يقتلنى من امّتك ؟ يعنى اى جدّ عالىمقدار كيست كه مرا از امّت تو مىكشد ؟\r\nآن حضرت فرمود : اى فرزند تو را بدترين خلق خدا مىكشد و با دست اشاره به عمر سعد ملعون فرمود از اينروز عادت اصحاب براين جارى شده بود كه هرگاه اين ملعون و مخذول داخل مسجد مىشد و چشمشان برصورت نحس آن شقى مىافتد به يكديگر مىگفتند : هذا قاتل الحسين ( اين كشنده حسين است ) و هروقت آن شقى به خدمت جناب سيّد الشهداء مشرّف مىشد عرض مىكرد :\r\nيا ابا عبد اللّه انّ فى قومنا اناسا سفهاء يزعمون انّى اقتلك يعنى اى ابا عبد اللّه در ميان قوم ما جماعت نادانى چند به هم مىرسند كه گمان مىكنند من شما را شهيد خواهم كرد .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nحضرت در جواب مىفرمودند : و اللّه انّهم ليسوا سفهاء و لكنّهم اناس علماء يعنى به خدا قسم كه ايشان نادان نبوده بلكه جماعتى عالم و دانا هستند .\r\n\r\nحديث دير راهب و ميزان عذاب عمر بن سعد ملعون در آخرت\r\nمرحوم عبد الخالق يزدى در كتاب بيت الاحزان از بحار مرحوم مجلسى روايت ذيل را اين‌طور نقل مىكند :\r\nچون ابن زياد قوم خود را براى جنگ و جدال با فرزند پيغمبر صلّى اللّه عليه و آله جمع كرد و ايشان هفتاد هزار سوار بودند قال : ايّها النّاس من منكم يتولّى قتل الحسين و له ولاية اىّ بلد شاء\r\nيعنى : اى گروه كيست از شما كه سركرده اين لشگر شود براى كشتن حسين تا او را در عوض حكومت هرشهرى كه بخواهد عطاء كنم ؟\r\nهيچكس جواب آن ناكس را نداد ، پس عمر بن سعد عليهما اللّعنة را طلبيد و به او گفت : اى عمر دوست مىدارم كه تو سركرده اين لشگر شوى از براى كشتن حسين .\r\nعمر در جواب گفت : اى امير التماس من آنست كه مرا از اين خدمت معاف دارى .\r\nاو گفت معاف داشتم ، لكن رد كن به ما آن نامه‌اى را كه از جهت ايالت ملك رى براى تو نوشته‌ايم پس عمر بن سعد حرامزاده گفت امشب مرا مهلت ده تا در اين باب انديشه كنم ، پس او را مهلت داد پس عمر روانهء منزل خود شد و از اقوام و برادران و معتمدين و اصحاب خود مشورت نمود هيچيك صلاح او را ندانستند و در نزد عمر سعد مردى از اهل خير و صلاح بود كه كامل نام داشت و از دوستان پدر عمر بود و چنان كه اسمش كامل بود خودش نيز مرد عاقل و كاملى بود ، پس آن مرد گفت : اى عمر چه مىشود تو را كه امشب آرام نمىگيرى و در حركت و\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nاضطرابى ، مگر عزم شغل و عمل تازه‌اى دارى ؟\r\nعمر در جواب گفت : سركردگى اين لشگر را اختيار كرده‌ام از براى جنگ با حسين بن على عليهما السّلام ، و انّما قتله عندى كاكلة آكل او شربة ماء به تحقيق كشتن او در نزد من مثل آسانى خوردن يك لقمه يا آشاميدن يك جرعه آب مىباشد و هرگاه او را به قتل رسانيدم بزرگى و رياست خواهم كرد در ملك رى .\r\nكامل در جواب او فرمود : واى برتو اى عمر بن سعد ، اراده دارى كه جناب حسين پسر دختر رسول خدا صلّى اللّه عليه و آله را به قتل رسانى ؟ ! افّ لك و لدينك يا عمر يعنى افّ برتو باد و بردين تو باد اى عمر مگر پست شمرده‌اى حق را و باطل دانسته‌اى هدايت را اما تعلم الى حرب من تخرج و لمن تقاتل اى عمر ، آيا مىدانى كه به سوى حرب و جنگ چه كسى بيرون مىروى و با كه بناى مقاتله و جدال دارى ، انّا للّه و انّا اليه راجعون .\r\nپس كامل فرمود : اى عمر و اللّه كه همه دنيا و آنچه در آن است را اگر به من دهند براى كشتن يك نفر از امّت محمّد مصطفى صلّى اللّه عليه و آله قبول نخواهم كرد ، پس چگونه تو اراده دارى به قتل رسانى جناب حسين فرزند دختر رسولخدا را و ما الّذى تقول عند رسول اللّه صلّى اللّه عليه و آله اذا وردت عليه و قد قتلت ولده و قرّة عينه و ثمرة فؤآده واى برتو اى عمر بن سعد چه جواب مىگوئى در نزد رسول خدا صلّى اللّه عليه و آله هرگاه در فرداى قيامت براو وارد شوى در حالتى كه كشته باشى تو فرزند و نور چشم و ميوه دل او را .\r\nاى عمر او در زمان ما به منزله جدّش مىباشد كه در زمان خود بود و اطاعت و فرمان‌بردارى از وى برما واجبست مثل اطاعت پدرش امير المؤمنين عليه السّلام .\r\nاى عمر واقع شده‌اى در ميان بهشت و دوزخ ، پس اختيار كن از براى خود آنچه را كه صلاح و نجات خود را در آن ميدانى .\r\nاى عمر و اللّه من شهادت مىدهم كه اگر با او مجادله نمائى و به قتلش رسانى يا\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nدشمن او را يارى كنى براى كشتنش در دنيا نخواهى ماند مگر اندكى .\r\nعمر در جواب او گفت : افبالموت تخوّفنى يعنى اى كامل آيا به مرگ و كشته شدن مرا مىترسانى و بدرستى كه چون من از كشته شدن او فارغ شوم امير و رئيس خواهم بود برهفتاد هزار سوار و صاحب اختيار خواهم بود در ملك رى .\r\nپس كامل عليه الرّحمه فرمود : اى عمر گوش ده تا از براى تو حديث صحيحى نقل كنم كه اگر به آن گوش دهى اميدوارم نجات تو در آن بوده باشد .\r\nعمر بدسيرت گفت : آن‌چه حديث است ؟\r\nكامل فرمود : بدانكه من با پدرت به سفر شام مىرفتيم ، پس شتر من از قافله جدا شده و راه را گم كردم و در بيابان‌ها سرگردان و تشنه مىگرديدم كه ناگاه به دير راهبى رسيدم ، پس به جانب آن روانه شدم و از حيوان خود پياده شدم و به در آن دير خود را رساندم به اميد آنكه شايد آبى بياشامم كه ديدم راهبى سر از دير بيرون كرده برمن مشرف شد و گفت چه مىخواهى ؟\r\nمن گفتم : تشنه‌ام .\r\nراهب گفت : توئى از امّت آن پيغمبرى كه به قتل مىرسانند بعضى از آن امّت بعضى ديگر را مثل سگ‌ها به جهت دوستى دنيا ؟\r\nمن در جواب او گفتم : من از امّت مرحومه پيغمبر آخر الزّمان صلّى اللّه عليه و آله مىباشم .\r\nراهب گفت : واى برشما در روز قيامت زيرا كه شما شريرترين همه امّت‌ها هستيد زيرا تعدّى و ظلم كرديد برعترت پيغمبر خود و ايشان را كشتيد و از منزل‌هاى خود آواره كرديد و بدرستى كه من در كتابهاى خود يافته‌ام كه شما پسر دختر پيغمبر خود را مىكشيد و زنان او را اسير مىكنيد و اموالش را به غارت مىبريد .\r\nمن گفتم : اى راهب آيا ، چنين عمل‌هاى قبيح بجا مىآوريم ؟ !\r\nگفت : بلى و بدانيد كه چون اين عمل شنيع از شما صادر شود همه آسمان‌ها و\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nزمين‌ها و درياها و كوهها و صحراها و بيابانها و حيوانات صحراها و پرنده در هواها صداهاى خود را بلند كنند به لعنت كردن برقاتل او پس در دنيا كسى باقى نميماند از قاتل او مگر زمان قليلى ، پس ظاهر مىشود مردى كه طلب كند خون او را پس باقى نخواهد گذاشت احدى را كه شريك شده باشد در خون او مگر آنكه به قتل مىرساند او را و هريك كه كشته شوند روح او تعجيل كند به سوى آتش جهنّم .\r\nپس راهب به من گفت : تو را با قاتل آن فرزند طيّب طاهر خويش مىبينم ، به خدا قسم اگر من زمان او را دريابم جانم را فدايش خواهم نمود و سينه خود را سپر بلا برايش مىكنم تا تيرهاى بلا بر جان من وارد شود و بربدن لطيف او واقع نگردد .\r\nپس گفتم : اى راهب من پناه مىبرم به خداوند كه از جمله كشندگان پسر دختر رسول خدا صلّى اللّه عليه و آله بوده باشم .\r\nراهب گفت : اگر تو قاتل او نيستى مردى از اقوام قاتلش مىباشى و از براى آن ملعون مهيا است نصف عذاب اهل جهنّم و بدرستى كه عذاب او سخت‌تر و شديدتر است از عذاب فرعون و هامان ، پس آن راهب در را برروى من بست و داخل دير خود رفته و مشغول عبادت پروردگار شد و راضى نشد كه مرا آب دهد ، پس من از آب دادن آن راهب مأيوس شدم و حيوان خود را سوار شده ملحق به اصحاب خود شدم ، پس سعد ، پدرت به من گفت كه اى كامل كجا بودى و چرا دير كردى و از ما تخلف ورزيده و جدا شدى ؟\r\nمن حكايت دير راهب و آن‌چه در ميانه من و او گذشته بود را براى پدرت نقل كردم .\r\nپدرت گفت : مرا هم پيش از تو به اين دير راهب عبور افتاده است و همين راهب به پدرت خبر داده بوده است كه اوست آن مرد كه قاتل فرزند دختر رسول\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nخدا صلّى اللّه عليه و آله و سلّم است و پدرت هميشه خائف بود كه او قاتل اين بزرگوار بوده باشد .\r\nپس كامل فرمود : اى عمر تو را نصيحت مىكنم و دور مىگردانم از اين خيال كه در نظر دارى .\r\nاى عمر بپرهيز كه بيرون روى از براى جنگ كردن با اين بزرگوار كه اگر به روى نصف عذاب اهل جهنم از براى تو خواهد بود .\r\nراوى گفت : خبر نصيحت كردن كامل عمر سعد لعنه الله به گوش ابن زياد تبه كار رسيد ، پس كامل را طلبيد و زبان او را بريد ، پس آن مظلوم يك روز يا نصف روز زنده بود و سپس روح شريفش به آشيانه قدس پروانه كرد رحمة الله عليه .\r\nو از اخبارى كه در اين مورد وارد شده و خبر داده است به اينكه عمر بن سعد ملعون قاتل حضرت ابا عبد اللّه الحسين عليه السّلام مىباشد خبرى است در كتاب منتخب و تبرمذاب ، خبر اينستكه : روزى اعليحضرت علوى سلام اللّه عليه با عمر بن سعد ملعون مواجه شدند ، عمر در عنفوان جوانى بود حضرت به او فرمودند :\r\nيابن سعد كيف تكون اذا قمت مقاما تخيّر فيه بين الجنّة و النّار فتختار لنفسك النّار ( چه خواهى كرد روزى را كه بايستى به مقامى كه مخيّر شوى ميان بهشت و دوزخ كداميك را اختيار خواهى كرد ) .\r\nمؤلّف گويد :\r\nاين روايت اشاره دارد به همان وقتى كه عبيد اللّه بن زياد مخذول عمر بن سعد پليد را مخيّر مينمايد بين كشتن حضرت ابى عبد اللّه عليه السّلام و بين استعفاء دادن از حكومت رى . . . .\r\n\r\nمجلس آراستن ابن زياد و پيشنهاد نمودن قتل امام حسين عليه السّلام را با سران خود\r\nچون خبر به ابن زياد ملعون رسيد كه اردوى كيوان شكوه حضرت امام حسين عليه السّلام به نزديك كوفه رسيده و عنقريب به شهر وارد مىشود در قهر و غضب\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nرفت بارگاه خود را آراست سران سپاه و سرداران لشگر را طلبيد و جملگى را به بارگاه فراخواند و به روايت طريحى در منتخب در حضور همه اين عبارت را ايراد كرد : من يأتينى برأس الحسين فله الجايزة العظمى و اعطيه ولاية الرّىّ سبع سنين ( هركس سر حسين را براى من آورد جايزه بزرگى به او داده و علاوه برآن منشور حكومت هفت ساله رىّ را به وى خواهم داد )\r\nاز ميان تمام آن اشرار و گرگان درنده قام اليه عمر بن سعد ، پسر سعد يعنى عمر ستم‌پيشه به پاى خاست و گفت :\r\nاى امير من براى اين كار سزاوارم :\r\n نه كار كس اين كار ، كار من است * دل شير جنگى شكار من است\r\nشوم برفرازم به گردون سنين * بيارم برت رأس پاك حسين \r\nولى ايّها الامير يك ماه مرا لااقل مهلت بده تا اسباب حرب به آن‌طورى كه دلخواه است فراهم كنم .\r\nابن زياد گفت : اگر تو يك ماه جنگ را تأخير بياندازى دشمن نيز در اين فرصت تهيه و تدارك خود را خواهد ديد و با آمادگى و ساز و برگ فراهم‌شده‌اى به مقابله خواهد پرداخت لذا نبايد دشمن را فرصت داد و اساسا كار جنگ بايد مثل رعد و برق باشد\r\nفرد\r\n اگر ملك رى خواهى و جاه و آب * هم‌اكنون برو پاى در نه ركاب \r\nابن سعد گفت : امير پس يك امشب را به من مهلت بده .\r\nابن زياد نابكار خوشنود شد و گفت : عيب ندارد و از جا برخاست و مجلس برهم خورد و همه حضّار رو به آشيانه خود نهادند ولى دلها از براى اين كار پريشان و مضطرب بود كه چطور پسر سعد ستم‌پيشه محاربه با پسر پيغمبر را اختيار نمود .\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nاز آن طرف عمر سعد نيز به سوى سراپرده خود شد ، اسباب و اسلحه حرب خود را خواست ، آلات و ادوات خود را آراست ، اسبهاى متفرقه خود را جمع آورى كرد و يراق‌گيرى نمود وارد كاخ خود شد در همين هنگام دربان از در وارد شد گفت : يابن سعد گروهى درب سرا اجتماع كرده و اذن دخول مىخواهند و مىگويند ما اولاد مهاجرين و انصار هستيم .\r\nعمر سعد برمسند نشست و گفت : بگو داخل شوند .\r\nپس از صدور اذن گروهى گريان و مضطرب داخل شدند ، عمر سعد پرسيد اى برادران چه شده كه اينطور مضطرب بوده و زارى مىنمائيد ، مگر كسى به شما تعدّى و ظلم نموده ؟\r\nگفتند : نه ، اضطراب و گريه ما براى آن است كه شنيده‌ايم تو كمر قتل امام حسين را برميان بسته و اراده جنگ او دارى و ابوك سادس الاسلام پدرت سعد وقاص ششمين مرد اسلام بود و در خدمت حضرت رسول مختار كمر خدمت بسته بود و سينه خويش را هدف تير بلا كرده بود و آنقدر حمايت از آن سرور نمود و در ترويج اسلام كوشيد تا چشم از اين عالم پوشيد و ذكر خير او در روزگار باقى مانده و ما شنيده‌ايم تو بواسطه ملك رى اراده كشتن پسر پيغمبر خدا كرده و مىخواهى پسر مرتضى على عليه السّلام را به قتل رسانى ، اى عمر :\r\nفرد\r\n چه كار آيدت رى به اين ناخوشى * كه فرزند زهراى اطهر كشى \r\nامروز چشم عالمى به جمال تنها يادگار پيغمبر و يكتازاده زهراء روشن مىباشد و امير تمام عالميان فقط او است و با اين وصف تو چگونه راضى شده‌اى به اين عمل ناجوانمردانه و فعل قبيح و شنيع اقدام كنى ، بيا خود را از اين كار بازدار و اميد عالمى را قطع منما و اين ننگ را در اين دودمان تا قيام قيامت باقى مگذار .\r\nعمر گفت : لست افعل ذلك ( اين كار را نخواهم كرد )\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nنالان و گريان نباشيد ، من ادعاء مىكنم عاقل هستم ، كى اين كار را خواهم كرد ، حمايت من هم در اسلام كمتر از پدرم سعد نبوده و نيست ، شجاعت و دليرى من براحدى مخفى نبوده و نخواهد بود ، در جنگ‌ها احدى پشت مرا نديده و شكست مرا كسى نشنيده .\r\nمهاجرين و انصار گفتند : هرچه مىگوئى راست است ولى اين را به ما بگو بدانيم آيا با فرزند رسول خدا صلّى اللّه عليه و آله و سلّم جنگ خواهى كرد يا نه ، و به حرب پسر على مرتضى مصمّمى يا خير ؟\r\nشعر\r\nاى عمر :\r\n به روى كسى تيغ خواهى كشيد * كه شير از زبان پيمبر مكيد\r\nبه جدّ حسين دين همى پرورى * به خون حسين ملك رى مىخرى \r\nاز اين گونه سخنان و مقالات بسيار گفتند و اشگ ريختند .\r\nعمر سر به زير انداخته بود و پيوسته در فكر خيال كشتن امام عليه السّلام و يا گذشتن از ملك رى بود ، بعد از ساعتى سر بلند كرد و گفت :\r\nحقيقت آن است كه از ياران جانى و برادران ايمانى نمىتوان نصيحت و پند را قبول نكرد ، به چشم سخن شما را قبول كردم .\r\nمؤلف گويد :\r\nالبتّه عمر بن سعد ملعون براى تسلى دادن و آرام نمودن مهاجرين و انصار تظاهر به قبول نمود ولى در باطن برتصميم شومى كه گرفته بود باقى بود و همچون برتحقيق دادن و انفاذ آن در خارج اصرار مىورزيد .\r\nناگفته نماند كيفيت پذيرفتن قتل حضرت ابا عبد اللّه الحسين عليه السّلام از طرف عمر بن سعد مخذول به اين نحو كه نقل شده بر خلاف مشهور بوده و حضرات ارباب مقاتل آن را به طرز ديگر و به گونه‌اى مغاير با آن تقرير كرده‌اند كه در ذيل به شرح\r\n\r\n","description":"","footnote":"","page_name":" 303 ","page_number":303},
  {"content":"\r\n\r\nآن مىپردازيم .\r\n\r\nكيفيّت پذيرفتن عمر بن سعد ملعون قتل مولى الكونين حضرت امام حسين عليه السّلام را مطابق نقل مشهور\r\nمقارن نزول اردوى كيوان شكوه حضرت امام حسين عليه السّلام به دشت كربلاء و وارد شدن آن جناب به آن سرزمين ديلمان خروج كرده و برقسمتى از قزوين استيلاء يافته بودند ، عبيد اللّه بن زياد عمر سعد را براى دفع و سركوب ايشان مأمور ساخت و در قبال اين خدمتش حكومت رى را به وى سپرد ابن سعد از كوفه بيرون آمد در حمام اعين سراپرده لشگريان بزد و آنجا را معسكر ساخت و چون امام عليه السّلام به كربلاء وارد شده و در آنجا فرود آمدند ابن زياد هركدام از ابطال و سرداران كوفه را براى جنگ و مقاتله با حضرت نامزد نمود آنها از پذيرفتن اين عمل ننگين و جنايت شرم‌آور سر باز زدند و حاضر به آن نشدند تا بالاخره آن مردود ابن سعد را طلبيد و احضارش كرد و به او گفت : نخست مىبايد به كربلاء روى و كار حسين را ساخته و او را كشته يا به اطاعت امير درآورى سپس براى سركوبى ديلمان اقدام نمائى .\r\nابن سعد ابتداء آن را رد كرد و نپذيرفت ولى پس از اصرار بىاندازه ابن زياد لحن كلامش آرام‌تر شد و گفت : چه باشد كه امير مرا از اين جنگ معاف دارد و ديگرى را جهت آن بفرستد ؟\r\nابن زياد گفت : اشكالى ندارد ديگرى را مىفرستم ولى منشور ولايت و حكومت رى را پس بده .\r\nعمر بن سعد كه براى رياست و حاكم شدن در ملك رى حاضر بود دست به هرعمل شنيع و جنايت هولناكى بزند پس از شنيدن اين سخن نتوانست خود را از آن خيال واهى منصرف كرده و حكومت و رياست چند روزه دنيائى را بطور كلّى رها كرده و سعادت عقبى را بدست آورد به ابن زياد مخذول گفت : يك امشب را\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nمهلت ده تا انديشه كرده و بامداد جواب نهائى را بازگو خواهم نمود .\r\nابن زياد پذيرفت و يك شب را به او مهلت داد .\r\nعمر از بارگاه بيرون آمد و با هريك از دوستان و آشنايان كه مشورت و صلاح ديد نمود جملگى او را از اقدام به اين عمل زجر و منع نمودند ، بارى در آن شب سرنوشت‌ساز و حسّاس قسمت اعظم شب را بيدار بود و در اطراف اين مسئله مىانديشيد و با خود فكر مىكرد آيا كشتن جگرگوشه صديقه طاهره را قبول كنم و بدينوسيله خود را از سعادت عقبى محروم ساخته و آتش دوزخ را براى خويش آماده نمايم و در عوض حكومت رى كه منتها آرزويم هست را بدست آورم يا حكومت و رياست دنيا را صرفنظر نموده و گرد اين عمل جنائى نگشته و با ترك آن آتش سوزان جهنم را از خود دفع نمايم ؟\r\nپيوسته آن شب در حيرت و سرگردانى بود و اين اشعار را در همان شب با خود زمرمه مىكرد :\r\n دعانى عبيد اللّه من دون قومه * الى خطة فيها خرجت لحينى\r\nفو اللّه ما ادرى و انّى لحائر * افكّر فى امرى على خطرين\r\nأ اترك ملك الرّى و الّرى منيتى * ام اصبح مأثوما بقتل حسين\r\nحسين ابن عمّى و الحوادث جمّة * لعمرى ولى فى الرّى قرّة عين\r\nو فى قتله نار الّتى ليس دونها * حجاب ولى فى الرّى قرّة عين\r\nيقولون انّ اللّه خالق جنّة * و نار و تعذيب و غل يدين\r\nفان صدقوا فيما يقولون انّنى * اتوب الى الرّحمن من سنتين\r\nو ان إله العرش يغفر زلّتى * و ان كنت فيها اعظم الثقلين\r\nو ان كذبوا فزنا برى عظيمة * و ما عاقل باع الوجود بدين \r\nبامداد عمر بن سعد مخذول به بارگاه پسر زياد رفت ، ابن زياد از او پرسيد تصميمت چه شد ؟\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nابن سعد گفت : ايّها الامير قبلا به من ولايت عهدى ملك رى را اعطاء نمودى و مردمان اين معنا را شنيدند و من را بدان تهنيت گفتند ، اكنون مىگوئى به كربلاء روم و پسر پيغمبر را بكشم و الّا از حكومت رى معزولم ، اين نيكو نباشد ، در ميان رؤساء و اشراف كوفه افرادى هستند كه از عهده اين كار برآمده و كار حسين بن على را يكسره كنند و من هيچ مزيّتى برآنها ندارم بنابراين رفتن من به كربلاء هيچ لزومى ندارد لذا از امير مىخواهم همان طورى كه قبلا قرار شد من به طرف رى بروم و به حكومت و فرمانروائى آنجا مشغول گردم و كس ديگرى را به مقائله حسين بن على گسيل داريد .\r\nابن زياد گفت : در فرستادن اشراف كوفه به كربلاء نيازى به اظهار نظر تو نداشته و در اقدام به آن از تو مصلحت‌خواهى نمىكنم ، بارى اگر به كربلاء نروى از ولايت عهدى و حكومت رى بايد صرفنظر نمائى .\r\nپسر سعد ملعون نتوانست از حكومت رى دل بكند لذا اين عار و ننگ را به خود خريد و تصميم گرفت مقصود ابن زياد را عملى سازد .\r\nدر ترجمه تاريخ ابن اعثم كوفى آمده است :\r\nبامداد كه پسر سعد به نزد عبيد اللّه بن زياد آمد ، عبيد اللّه از او پرسيد كه اى عمر چه انديشه كردى ؟\r\nگفت : اى امير تو انعامى فرمودى : پيش از آنكه مبحث حسين بن على در ميان آيد ، مردمان مرا تهنيت گفتند ، اگر امروز مثال از من بازستانى خجل شوم ، لطف كن و مرا به قتال حسين بن على مفرماى و آن ولايت برمن مقرّر دار ، امروز در كوفه جماعتى هستند چون اسماء بن خارجه و محمد بن اشعث و كثير بن شهاب و غيره ، به هريك از ايشان كه اين خدمت فرمائى پذيرند و خاطر امير را از اين دغدغه فارغ گردانند ، از راه كرم و احسان مرا از كشتن حسين بن على ابن ابيطالب معاف دار .\r\n\r\n","description":"","footnote":"","page_name":" 306 ","page_number":306},
  {"content":"\r\n\r\nپسر زياد گفت : معارف كوفه را برمن مىشمارى ، من خود ايشان را مىبينم اگر دل مرا از كار حسين فارغ كنى دوست عزيز باشى و الّا مثال رى بازده و در خانه بنشين تا تو را به اكراه و تكليف برهيچ كار ندارم .\r\nعمر خاموش شد و خشم پسر زياد زيادت گشت او را گفت اگر نروى و با حسين بن على جنگ نكنى و فرمان من در كار او به امضاء نرسانى بفرمايم تا گردن تو را بزنند و سراى تو غارت كنند .\r\nعمر گفت چون كار بدين درجه رسيد و ضرورت پيش آمد چنان كنم كه امير مىفرمايد . . . .\r\nمرحوم ملّا حسين كاشفى در روضة الشّهداء مىنويسد :\r\nوقتى رسول ابن زياد از خدمت حضرت امام حسين عليه السّلام بازگشت و خبر انداختن نامه و جواب ننوشتن آن حضرت را بياورد غضب پسر زياد افزوده شد و روى به حضّار مجلس خود كرد كه كيست از شما متصدى حرب حسين گردد و هربلده‌اى از بلاد عراق كه طلبد به وى ارزانى دارم ، هيچ كس جواب نداد ، نوبت دوّم ، سوّم نيز كس اجابت نكرد ، القصّه عمر سعد را پيش طلبيد و گفت : مدّتى شد كه مىشنوم تو آرزوى حكومت رى دارى و فى الواقع آن ولايت وسيع است و عرصه فسيح دارد و مداخل اموال آن بسيار و بىشمار است حالا مىخواهم كه منشور رى و طبرستان بنام تو نويسم و اين آرزوى تو را از خلوت قوت به صحراى فعل آرم .\r\nعمر سعد خدمت كرد و ابن زياد بفرمود تا منشور حكومت رى و ايالت طبرستان به نام وى نوشته بياورند و او را خلعت گرانمايه پوشانده مركبى با ساخت زر پيش وى كشيدند ، پس گفت : اى عمر سعد من تو را سپهسالارى لشگر مىدهم و حالا حاكم رى شدى و پنجاه خروار زر از نقد به تو مىبخشم و اين همه به شرط آن است كه به كربلاء روى و حسين را به بيعت يزيد درآورى يا سر وى و\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nمتابعانش بردارى .\r\nعمر سعد گفت : اى امير اين كار بزرگ است و بىتفكّر و تدبير تمام در چنين كارى شروع نتوان كرد مرا دستورى ده تا بروم و با اولاد و اصحاب خود مشورت كنم پسر زياد گفت : برو و زود خبر به من رسان .\r\nعمر سعد جامهء خاصه ابن زياد را پوشيد و برمركب ختلى « 1 » سوار شد و منشور حكومت رى بدست گرفته به خانه آمد ، چون فرزندان او وى را بدان صورت ديدند گفتند : اى پدر اين اسب و جامه از كجاست ؟ و اين كاغذ كه در دست دارى چيست ؟ گفت : اى فرزندان دولتى روى به ما آورده كه پايانش پيدا نيست و سعادتى در طالع ما اثر كرده كه نهايتش هويدا نيست\r\n امروز بخت نيك بشارت‌رسان ماست * اقبال رخ نموده مرادات ما رواست\r\nروز پست اينكه دل بفراوان دعايش جست * عهدى است اينكه جان بهزار آرزوش خواست \r\nبدانيد كه امير عبيد اللّه زياد سپهسالارى لشگر خود به من ارزانى داشت و تشريف خاص و اسب ختلى نيز علاوه آن فرمود و منشور امارت و ايالت طبرستان به نام من نوشت و اينهمه به شرط آن‌كه بروم و با حسين محاربه كنم .\r\nپسر كهترش كه اين سخن بشنيد گفت : هيهات ، هيهات اين چه انديشهء بد است كه كرده‌اى و اين چه سوداى بىحاصل است كه به سويداى دل درآورده‌اى ، هيچ مىدانى كه به حرب كه مىروى و كمر دشمنى كدام خاندان برمىبندى ، امام حسين بن على جگرگوشهء مصطفى صلّى اللّه عليه و آله و نور ديدهء مرتضى و سرور سينه فاطمه\r\n\r\n\r\n","description":"","footnote":"\r\n( 1 ) - كلمه « ختلى » به فتح خاء و سكون تاء منسوب است به ختل كه ناحيه‌اى است از بدخشان و اسبهاى خوبى داشته شاعر مىگويد :\r\n ما كه با نام و داغ سلطانيم * ختلى به كه خوشترك رانيم \r\n","page_name":" 308 ","page_number":308},
  {"content":"\r\n\r\nزهراست ، پدر تو كه سعد وقاص بود جان براى جدّ او نثار مىكرد تو حالا قصد جان ايشان مىكنى ، مكن و از خداى بترس و از شرمسارى روز قيامت برانديش و جواب حضرت رسالت را آماده باش كه چون در قيامت از تو پرسد كه چرا با فرزندم خصومت كردى و تيغ در روى او كشيدى چه حجّت خواهى آورد و چه عذرى خواهى گفت ، ديگر آنكه سه نامه بدست خود نوشته به دو فرستاده‌اى و او را خوانده‌اى و او سخن تو را اجابت كرده به قول تو روى بدين جانب آورده است و تو اكنون قصد كشتن وى مىكنى ، مردمان تو را غدّار و بىوفاء گويند و دوستان اهل بيت تا قيام قيامت برتو ناسزا گويند ، مكن ، مكن كه نكو محضران چنين نكنند .\r\nعمر سعد از وى روى بگردانيد و پسر مهتر را گفت : تو چه مىگوئى ؟\r\nگفت : آنكه برادرم مىگويد اگرچه راست است ولى نسيه است و آنچه پسر زياد مىدهد نقد مىباشد و هيچ عاقل نقد را به نسيه ندهد و حاضر را برغايب اختيار نكند .\r\n نقد را رايگان ز دست مده * وز پى نسيه روزگار مبر\r\nگفت صوفى كه آبكامهء نقد * از عسلهاى نسيه نيكوتر \r\nعمر سعد گفت : اى پسر راست مىگوئى حالا ما دنيا را اختيار كرديم تا حال آخرت چون شود ، پس روز ديگر عمر سعد بدار الاماره رفت و گفت راضى شوم به حرب حسين .\r\nابن زياد شادمان شد و پنج هزار كس به دو داد و بجانب كربلاء گسيل كرد و چون از شهر بيرون آمد يكى گفت : يابن سعد به حرب فرزند رسول خدا مىروى ؟\r\nگفت : آرى اگرچه حرب حسين در دنيا موجب عار است و در آخرت موصل به نار امّا حكومت ملك رى نيز سبب ذوق و حضور است و واسطه عيش و سرور و عمر سعد اينجا بيتى چند مىگويد كه ابو المفاخر رازى ترجمه‌اش را براين وجه\r\n\r\n","description":"","footnote":"","page_name":" 309 ","page_number":309},
  {"content":"\r\n\r\nآورده :\r\n مرا بخواند عبيد اللّه از ميان عرب * رسيد بردلم از خواندنش هزار تعب\r\nمرا امارت رى داد و گفت حرب حسين * قبول كن كه از او ملك راست شور و شغب\r\nبملك رى دل من مايل است و مىترسم * بكينه چون بكشم پادشاه ملك ادب\r\nچگونه تيغ كشم در رخ كسى كه وراست * شجاعت و نسب و علم و حلم و فضل و حسب\r\nسزاى قاتل او دوزخست و مىدانم * كه اين‌چنين عمل آرد خداى را بغضب\r\nولى چو درنگرم در رى و حكومت آن * همى رود ز دلم خوف نار ذات لهب \r\nسپس صاحب روضة الشّهداء مىگويد :\r\nآورده‌اند حمزة بن مغيره كه خواهرزاده عمر سعد بود ديد كه خالش عزم محاربه با امام حسين را جزم كرده به نزديك وى آمد و گفت : اى خال تو چرا به حرب امام حسين مىروى كه يكى از گناهان بزرگ است و مستلزم قطع رحم و موجب اشتهار به غدر و بىوفائى ، تو مرتكب چنين امر چرائى ؟\r\nعمر سعد گفت : اى فرزند اگر چنين نكنم ايالت و حكومت به من نمىرسد .\r\nحمزه گفت : به خدا سوگند كه ترك امارت و خروج از دنيا بهتر از آنست كه نزد خدا روى و خون حسين در گردن تو باشد .\r\nپسر سعد در انديشه دور و دراز افتاده خواست كه آن عزيمت را فسخ كند عاقبت حبّ جاه ديده بصيرت او را پوشانده در چاه افتاد و با پنج هزار سوار و\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nپياده روى به كربلاء نهاد . . . .\r\nمرحوم واعظ قزوينى در رياض القدس مىنويسد :\r\nدر روايت امالى آمده است :\r\nو كتب لعمر بن سعد على النّاس و امرهم ان يسمعوا له و يطيعوه\r\nابن زياد فرمانى سخت و دست‌خطى محكم از براى عمر بن سعد نوشت و او را امير برهمه سپاه خود نمود ، قدغن كرد كه احدى سر از اطاعت عمر سعد نپيچد كه وى امير اميران و سركرده سران است ، علم سپهسالارى را به وى سپرد . . . .\r\n\r\nممانعت لشگر ابن زياد از مراجعت اردوى كيوان شكوه به مدينه منوّره\r\nقبلا گفته شد اردوى همايون از وادى عقبه خارج شده و به منزل شراف وارد شدند ، شب را در آنجا بسر برده سحرگاه امام عليه السّلام دستور دادند اهل اردو از آن مكان آب زيادى بردارند و سپس كوچ كرده و به طرف مقصد حركت نمودند ، صحراء و بيابان را طى مىكردند تا وقت زوال يعنى نيم روز به مكانى رسيدند ، يكى از اهل اردو ناگهان صدا به تكبير بلند نمود و گفت : اللّه اكبر\r\nصداى او به گوش مبارك امام عليه السّلام رسيد حضرت نيز فرمودند : اللّه اكبر سپس گوينده تكبير را مخاطب قرار داده و فرمودند : گفتن تكبيرت براى چه بود ؟\r\nعرض كرد : فدايت شوم نخلستان كوفه بنظرم آمد ، خوشحال شدم كه به كوفه رسيديم لذا تكبير گفتم جماعت ديگر گفتند : ما مكرّر از اين مكان عبور كرده‌ايم و نخلستان نديده‌ايم .\r\nحضرت فرمودند : پس چه مىبينيد ؟\r\nعرض كردند : و اللّه نراه آذان الخيل به خدا قسم اينها كه مىبينيم نخل نيست بلكه سر و گوش اسبهاى لشگر و سرنيزه سپاه است .\r\nحضرت فرمودند : انا و اللّه ارى ذلك من هم نخله نديده بلكه گوش اسبهاى\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nلشگر را ملاحظه مىكنم ، اگر اين گروه سپاه دشمن باشند و كار ما به قتال منجر شود پناهگاه نداريم پس بايد پيش از وقت فكر پناهگاه و سنگرى باشيم .\r\nيكى از اصحاب عرض كرد : فدايت شوم هذا ذوجشم الى جنبك در پهلوى راه شما جايگاهى است كه آن را ذوجشم مىخوانند از سمت چپ ميل كنيد تا به آنجا پناه ببريم .\r\nحضرت فرمان دادند كه لشگر به طرف چپ مايل شوند و به آن مكان بروند ، چند قدمى بيش نرفته بودند كه جاسوسان آن لشگر به امير و سردارشان خبر داده و بفرمان او رو به اردوى همايون آوردند ، اهل اردو يقين كردند كه مقصود و منظور آن لشگر ايشان مىباشند بهرصورت لشگر دشمن مانند مور و ملخ رو به سوى اردوى كيوان شكوه آوردند و چنان با عجله و شتاب حركت مىكردند كه قصدشان اين بود زودتر از سپاه امام عليه السّلام به ذوجشم برسند ولى لشگريان امام عليه السّلام پيش‌دستى كرده خود را سريع‌تر به آن مكان رسانده و آنجا را اشغال نمودند و بدستور امام عليه السّلام خيمه و خرگاه را برپا كرده و در آنجا قرار و آرام گرفتند و لشگر دشمن كه تعدادشان به هزار سوار مىرسيد در مقابل اردوى كيوان شكوه منزل نمودند سردار اين سپاه حرّ بن يزيد رياحى بود كه قبلا شطرى از مكالمات و گفتگوهايش با امام عليه السّلام را نقل كرديم و چنانچه پيشتر گفتيم به روايت مرحوم مفيد در ارشاد وقت نماز ظهر كه شد امام عليه السّلام به حجّاج بن مسروق فرمودند اذان بگويد و پس از اتمام اذان وجود مقدس سرور آزادگان حضرت ابى عبد اللّه الحسين همچون خورشيد تابان از خيمه طلوع نموده و بيرون آمدند در حالى كه ازار و ردائى به تن داشته و نعلينى به پا كرده بودند با لباسى مخفف در پيش روى دو لشگر ايستادند و حمد و ثناى الهى بجاى آورده و شطرى سپاه دشمن را ملامت نموده و فرمودند :\r\nاى مردم من به خواهش دل خود به سوى شما نيامدم تا كاغذهاى متكثره شما و\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nقاصدهايتان بسوى من نيامد از دار و ديار خود قدم بيرون ننهادم مرا مضطر و ملجاء نموديد كه بسوى شما بيايم ، حالا آمده‌ام اگر راست مىگوئيد برهمين رأى ثابت و برقرار باشيد و اگر از رأى خود برگشته‌ايد و پيمان را شكسته‌ايد و آمدنم را كراهت داريد راه را بگشائيد تا به وطن مألوف خود مراجعت كنم .\r\nآن جماعت سكوت اختيار كرده و كلامى و سخنى برزبان نياوردند .\r\nو چنانچه قبلا گفتيم حضرت اشاره فرمودند اقامه نماز را بگويند و پس از آن به حرّ فرمودند تو با لشگر خود و من نيز با اصحاب خويش نماز مىخوانم .\r\nحرّ به اين عمل راضى نشد و عرضه داشت : ما نيز با شما نماز مىخوانيم لذا حضرت نماز ظهر را با هردو لشگر بطور جماعت خواندند و به روايت شيخ مفيد در ارشاد بعد از نماز دو لشگر از هم جدا شده هريك به مقام خود رفتند حرّ به درون خيمه خود رفت ولى لشگر و سپاهيانش كه خيمه نداشتند عنان مركب خود را بدست گرفتند و در زير سايه مركبان نشسته و كشيك حضرت را مىكشيدند تا وقت نماز عصر شد باز حضرت از خيمه بيرون تشريف آوردند و به نماز ايستاده و هردو سپاه با آن امام همام نماز خواندند پس از نماز حضرت خطبه‌اى ايراد نمودند و بعد فرمودند :\r\nاى مردم از خدا بترسيد و اهل حق را بشناسيد و درصدد آن باشيد ، به خدا قسم اين كار موجب خشنودى خداست ، مائيم اهل بيت پيغمبر و از همه كس بامر امامت و خلافت اولىتر هستيم .\r\nبارى در نماز ظهر گفتم و باز مىگويم : من به دعوت شما به اينجا آمده‌ام ، اگر از راه جهالت منكر حق ما هستيد و از آمدن من اكراه داريد اشكالى ندارد از راهى كه آمدم برمىگردم .\r\nحرّ عرض كرد : يابن رسول اللّه به ذات خدا قسم من از آن غدّارها و مكّارها نيستم كه شما را دعوت كرده و عريضه نوشته باشم نه از كاغذهاى اهل كوفه خبر\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nدارم و نه از قاصد روانه كردنشان به سوى شما اطّلاع دارم .\r\nحضرت فرمودند : اگر تو يك نفر نامه ننوشته‌اى ديگران همه نوشته‌اند ، سپس عقبة بن سمعان را صدا زده و فرمودند :\r\nاى عقبة بن سمعان آن دو خورجين نامه‌هاى اهل كوفه را بياور .\r\nعقبه بموجب فرموده امام عليه السّلام دو خورجين مملو از عريضه‌جات اهل كوفه را آورد روى زمين نثار كرد چشم حرّ برآن همه نامه‌ها افتاد گفت خذا لعنت كند آنهائى كه با تو غدر و مكر كرده‌اند ، فدايت شوم مرا تقصيرى نيست ، اينقدر بدانيد كه ابن زياد مرا فرستاده با شما باشم تا شما را وارد كوفه كنم و به حضور او ببرم همين و السّلام\r\nحضرت پرخاش كردند و فرمودند : الموت ادنى اليك من ذلك مرگ از اين كار به تو نزديك‌تر مىباشد يعنى اگر بميرى نتوانى اين كار را انجام دهى ، به اين ذلّت تن در نخواهم داد ، اين بفرمود از جا برخاست آشفته‌حال و آزرده‌خاطر رو به اصحاب و انصار و احباب كرد و فرمود برخيزيد از اين منزل كوچ كنيد .\r\nتمام اصحاب و اهل اردو با احترام تمام به امر مبارك امام عليه السّلام خيمه‌ها و چادرها را خوابانيدند و آنها را بسته و بار كردند و كجاوه‌ها و محمل‌ها برشترها و قاطرها بستند خواتين و اطفال را سوار كردند خود نيز با تمام جوانان و همراهان پا بركاب گذاردند فرمودند : انصرفوا الى المدينة حال كه اين قوم از رأى خود پشيمان شده‌اند و از آمدن من اكراه دارند برگرديد برويم به مدينه در سرمنزل خود باشيم .\r\nفلمّا ذهبوا لينصرفوا حال القوم بينهم و بين الانصراف همين كه اردوى همايون خواست حركت كند لشگر حرّ را ملامت كردند كه جواب ابن زياد را چه خواهى داد اينك پسر فاطمه برگشت .\r\nتا حرّ رفت فكر كار خود كند كه يك مرتبه آن سپاه روسياه و بىحيا پرده حرمت و آزرم را دريدند سر راه را برنائب خدا روى زمين بسته جلوى راه مدينه\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nرا برحضرت گرفتند ، صداى هياهوى بنى هاشم و غلغله لشگر بالا گرفت در آن گيرودار صداى حيدرآساى امام حسين عليه السّلام بلند شد كه : ثكلتك امّك ، ما تريد ، يعنى مادرت به مرگت بنشيند از جان ما چه مىخواهى ، چرا نمىگذارى به منزل و مأواى خود برگرديم ، چرا لرزه بدل ذريّه فاطمه مىاندازى ؟\r\nحرّ پيش آمد ، عرض كرد يابن رسول اللّه به من فرمودى ثكلتك امّك مختارى ، من بجز خوبى قدرت ندارم در حق شما عرضى كنم .\r\nحضرت فرمود : پس چه مىگوئى ، چرا سر راه برمن گرفته‌اى ؟\r\nحرّ عرض كرد : مىخواهم با شما باشم تا شما را بنزد ابن زياد ببرم .\r\nحضرت فرمود : به خدا قسم كه من متابعت تو نمىكنم .\r\nحرّ عرض كرد : به خدا قسم من هم از تو دست برنمىدارم .\r\nو از اين گونه عبارات و كلمات بين ايشان ردّوبدل شد .\r\nحرّ گفت : يابن رسول اللّه من مأمور به جنگ نيستم و با شما سر مقاتله و منازعه ندارم از طرفى اگر شما را نزد ابن زياد نبرم مقصّر مىشوم در صورتى كه ميل نداريد به كوفه بيائيد راهى ديگر پيش بگيريد كه شما را نه بكوفه ببرد و نه بمدينه تا من حقيقت حال را به پسر زياد بنويسم شايد صورتى روى بدهد كه من نه در نزد شما مقصّر شوم و نه در نزد پسر مرجانه و پناه به خدا مىبرم از اينكه سوء ادبى از من نسبت بشما صادر شود كه نتوانم در حضور پيغمبر اكرم صلّى اللّه عليه و آله سر برآورم فخذ هيهنا پس حرّ راهى را به حضرت نشان داد و عرض كرد از اين راه اگر ميل داريد تشريف ببريد كه نه راه كوفه است و نه راه مدينه .\r\nحضرت بالضرورة از طرف چپ قادسيّه و عذيب الهجانات روبراه نهادند به فرموده محمّد بن ابيطالب حضرت رو به اصحاب نموده و فرمودند : هل فيكم احد يعرف الطّريق على غير الجادّة آيا ميان شما كسى هست كه به راه ديگر غير از جاده اصلى عارف باشد ؟\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nطرمّاح پيش آمد ، عرض كرد : اى يادگار رسول خدا من اين راهها را نيكو مىدانم و غير اين جاده راهى ديگر بلد هستم .\r\nحضرت فرمودند : پيش برو تا ما از عقب بيائيم .\r\nطرماح پيش افتاد و قافله غمزده از عقب با دلهاى وحشت‌زده و حالى افسرده مىرفتند .\r\nابو مخنف مىنويسد : اردوى كيوان شكوه حضرت به راهنمائى طرماح بيابان و صحراء را طى مىكردند تا به عذيب الهجانات رسيدند و در اين منزل بود كه چهار تن از انصار و ياوران امام عليه السّلام به اردوى همايونى ملحق شدند و آنها عبارت بودند از :\r\nهلال بن نافع مرادى ، عمرو الصيداوى ، سعيد بن ابى ذر غفارى ، عبيد اللاهّ لمذحجى و چند نفر ديگر در منازل قبل يا احيانا بعد به حضرت پيوستند مانند :\r\nحبيب بن مظاهر اسدى ، مسلم بن عوسجه و عابس بن سبيب شاكرى و امثال اينها\r\nو قبلا گفتيم وقتى چهار تن يادشده خواستند به امام عليه السّلام بپيوندند حرّ مانع شد ولى با پرخاش و درشتى امام عليه السّلام مواجه شد و بناچار دست از آنها برداشت .\r\nبارى وقتى اين چهار نفر وارد اردوى امام عليه السّلام شدند حضرت و صحابه آنها را استقبال كرده و با احترام ايشان را وارد اردو نمودند حضرت پس از گفتن خوش آمد و مرحبا نمودن فرمودند : ما ورائكم بالكوفة ياران از كوفه چه خبر داريد ؟\r\nعرض كردند : بزرگان كوفه گرفتار حبّ دنيا و مال شده ولى ضعفا و فقراء آنها دلهايشان با شما است و شمشيرهايشان به نفع دشمن كار مىكند .\r\nحضرت فرمودند از قيس بن مسهر صيداوى چه خبر داريد ؟ نامه مرا رسانيد يا نه ؟ عرض كردند : قربان گماشتگان حصين بن نمير او را گرفتند و كتف‌بسته وى را\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nبه حضور پسر مرجانه بردند و او ابتداء فرمان داد آن مظلوم را مثله كردند و بعد سرش را بريدند .\r\nچون حضرت اين خبر را شنيدند اشگ در چشمانشان پر شد و سرازير گشت و اين آيه را خواندند :\r\nو منهم من قضى نحبه و منهم من ينتظر .\r\nمرحوم سيّد بن طاووس در لهوف مىنويسد :\r\nدر منزل عذيب الهجانات نامه‌اى از ابن زياد به حرّ رسيد و او را در آن ملامت و سرزنش كرده بود كه چرا با احترام با حسين بن على عليهما السّلام سلوك مىكنى و چرا سخت‌گيرى نكردى ، در صورتى كه به كوفه نمىآيد مگذار به جاى ديگر رود .\r\nحرّ وقتى از مضمون نامه مطّلع شد برخود پيچيد ، صبر كرد تا وقتى كه حضرت خواست از عذيب الهجانات حركت كند حضرت را از حركت ممانعت نمود .\r\nامام عليه السّلام فرمودند : آيا به ما نگفتى ما از بيراهه هرجا كه خواهيم برويم ، اكنون چرا مانع مىشوى ؟\r\nحرّ عرض كرد : چنين بود كه مىفرمائيد ولى از ابن زياد به تازگى نامه‌اى رسيده و طى آن من را مأمور ساخته تا كار را برشما سخت بگيرم نگذارم به هيچ‌جا تشريف ببريد .\r\nحضرت فرمودند : لا حول و لا قوّة الّا باللّه ، سپس در همان‌جا مجلسى ترتيب داده و خطبه‌اى خواندند مشتمل برحمد خدا و نعت رسول اكرم صلّى اللّه عليه و آله و سلّم و سپس رو به اصحاب كردند و فرمودند :\r\nقد نزل من الامر ما قد ترون امر من و كار من به اينجا رسيده كه مىبينيد گويا دنيا از ما برگشته و مردم زمانه جملگى از حق دست كشيده‌اند ، ابواب بلاها باز شده و راههاى عافيت و امنيّت به روى ما بسته گرديده است ولى با اين همه دل من\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nاستوار و محكم و نظرم به رحمت پروردگار اميدوار مىباشد . . . .\r\nاصحاب پس از شنيدن كلمات جانسوز امام عليه السّلام هركدام سخنانى ايراد كرده و از آن وجود مبارك دلجوئى كرده و عهد و ميثاق خود مبنى برنصرت و يارى امام عليه السّلام و اهل بيتش را تأكيد و تأييد نمودند .\r\nابو مخنف مىنويسد :\r\nحضرت به حرّ فرمودند : ما را واگذار تا به غاضرّيه فرود آئيم يا سمت نينوا رويم .\r\nحرّ عرض كرد : به خدا قسم نمىشود ، ابن زياد برمن جاسوسانى گماشته كه همه گفتار و رفتار مرا به او خبر مىدهند .\r\nچون اصحاب امام عليه السّلام اين گونه خيرگى و جسارت و بىادبى را از اهل كوفه ديدند عرق غيرت و حمّيت ايشان به جوش آمد و گويا لبهاى خود را از غضب با دندان گزيدند لذا مانند زهير و عابس و هلال كه سرشان براى قتال و جدال با مخالفين درد مىكرد محضر امام آمده و تعظيم كردند و عرضه داشتند :\r\nفدايت شويم به ما اذن بده و مرخصمان كن تا با اين گروه طاغى و ياغى با شمشير جواب دهيم ، چه از جان شما مىخواهند نه مىگذارند برگردى و نه مىگذارند سر به بيابان بگذارى .\r\nحضرت فرمود : من خوش ندارم ابتداء به جنگ نمايم .\r\nاصحاب كه چنين سخنى از امام عليه السّلام شنيدند علىرغم ميل باطنى خود كه هرآن مىخواستند دست به تيغ بىدريغ كرده و خرمن عمر آن نابكاران را طعمه آتش شمشيرها نمايند اطاعت امر نموده و خود را نگاه داشته و منتظر شدند كه حضرت چه وقت بايشان فرمان جهاد و اذن جان‌نثارى دهند .\r\n\r\nكسانى كه امام عليه السّلام از ايشان طلب يارى كردند\r\nمؤلف گويد :\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nطبق مدارك معتبر بطور قطع و يقين امام معصوم عليه السّلام از تمام جزئيات مطّلع بوده و همه وقايع و حوادث ماضى و حال و آينده را مىدانند لذا براين اساس حضرت خامس آل عبا از زمانى كه مدينه را ترك نموده و به مكّه و از آنجا منزل به منزل به طرف عراق و به قصد كوفه حركت كردند از تمام رويدادهاى بين راه قبل از وقوع آگاه بوده و به علم امامت مىدانستند پيش از رسيدن به كوفه خود و اصحابشان شهيد مىشوند و نيز مىدانستند چه كسى به ايشان ملحق شده و چه كسى از اين فيض عظيم بىبهره مىماند ولى مع‌ذالك به جهت اتمام حجت و به مقتضاى ليهلك من هلك عن بيّنة و يحيى من حىّ عن بيّنة « 1 » از به دو حركت و ابتداء اين سفر روحانى به هركه مىرسيدند طلب نصرت و يارى مىكردند ، برخى سعادت يارشان مىشد و بعضى از آن بىبهره مىماندند ، افرادى كه امام عليه السّلام از ايشان استنصار نموده‌اند طبق استقصاء برخى از اهل تحقيق عبارتند از :\r\n1 - اقوام و اصحاب حضرت چه آنكه آن جناب خطاب به آنها فرمودند :\r\nمن كان باذلا فينا مهجته و موطنا على لقاء اللّه نفسه فليرحل معنا فانّى راحل مصبحا انشاء اللّه تعالى\r\nيعنى : هركه خون دل خود را در راه ما اهل بيت مىخواهد بذل كند و آرزوى ملاقات خدا را دارد با ما كوچ كند چه آنكه بامداد و سحرگاه فردا من انشاء الله حركت خواهم كرد .\r\n2 - عبادل اربعه يعنى : عبد اللّه بن عباس ، عبد اللّه بن جعفر ، عبد اللّه بن عمر و عبد اللّه بن زبير\r\nحضرت از هرچهار تن ايشان طلب نصرت كردند منتهى هركدام عذرى آوردند و از اين فيض محروم گشتند منتهى عبد اللّه بن جعفر دو پسر خود محمد و عون را همراه حضرت فرستاد و گفت من نيز پس از فراغت از مناسك حجّ به\r\n\r\n\r\n","description":"","footnote":"\r\n( 1 ) - آيه ( 42 ) از سوره انفال\r\n","page_name":" 319 ","page_number":319},
  {"content":"\r\n\r\nشما ملحق خواهم شد .\r\n3 - زهير بن قين بجلى كه قبلا عثمانى بود و وقتى حضرت از او استنصار كردند به شرحى كه قبلا مرقوم شد به چاكرى آستان افتخارآفرين آن جناب سرافراز گرديد و انصافا در ركاب آن جناب مخلصانه جانفشانى نمود\r\n4 - مرحوم مجلسى در بحار روايت نموده كه عمرو بن قيس با پسر عمّش در منزل قصر بنى مقاتل خدمت سرور آزادگان مشرف شدند ، امام عليه السّلام بايشان فرمودند :\r\nجئتما لنصرتى ؟ آيا شما دو تن به يارى و كمك من آمده‌ايد يا نه ؟\r\nآن بىسعادت‌ها گفتند : خير ، البته عمرو بن قيس اين‌طور عذر آورد :\r\nمن مردى كثير السّن و كثير الدّين و كثير العيال هستم و از طرفى امانات مردم نزدم بسيار جمع شده مىترسم اگر در اين سفر با شما بيايم اين امانات ضايع و تلف شود\r\nو پسر عمّش نيز عذرى مشابه همين آورد .\r\nحضرت فرمودند : پس از نزد من برخيزيد و برويد و اينجا نمانيد زيرا ممكن است صداى غريبى مرا بشنويد چه آنكه هركس صداى غربت مرا بشنود و به يارى من نيايد اهل نجات نخواهد بود\r\n5 - هرثمة بن مسلم ، حضرت وقتى از وى طلب نصرت كردند ،\r\nآن بىسعادت گفت : دخترى دارم در كوفه گذاشتم كه اگر به نصرت شما بيايم مىترسم آزار ابن زياد به او برسد و بدين بهانه نصرت پسر پيغمبر صلّى اللّه عليه و آله و سلّم را ترك نمود .\r\n6 - لشگر حر بن يزيد رياحى كه ابتداء حضرت به آنها و مركب‌هايشان آب داد و بعد نماز ظهر را جماعة با آن جناب خواندند و پس از آن حضرت خطبه‌اى ايراد نموده و در ضمن آن از ايشان نصرت خواست چنانچه پس از خواندن نماز عصر\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nبطور جماعت دوباره خطبه‌اى ديگر خوانده و از ايشان استنصار كردند ولى آن سيه‌دلان و خيره‌سرها در جواب آن حضرت گفتند :\r\nما مأموريم كه شما را بدست پسر زياد بدهيم .\r\n7 - عمر بن سعد ملعون ، امام عليه السّلام در شب ششم محرم الحرام كنار شريعه فرات ، با اين خبيث خلوت كرده و فرمودند : اى پسر سعد ، اگر با من باشى براى تو بهتر است .\r\nآن مخذول گفت : اگر به نصرت تو بيايم مىترسم پسر زياد خانه من را خراب كند .\r\nحضرت فرمودند : من خانه‌اى بهتر برايت بنا مىكنم .\r\nگفت : مىترسم باغ و املاك مرا تصرّف كند .\r\nحضرت فرمودند : من املاكى بهتر در حجاز به تو مىدهم .\r\nگفت : عيال و ناموس و اطفال دارم برآنها مىترسم .\r\nحضرت كه نام عيال و ناموس و اطفال شنيدند ساكت شده و از آن روسياه بدبخت رو برگردانيدند\r\n8 - طائفه بنى اسد و شرح آن اين است كه :\r\nوقتى عدد لشگر دشمن در كربلاء به سى يا صد و يا چهار صد هزار رسيد على اختلاف الرّوايات جناب حبيب بن مظاهر در دل شب به طور ناشناس خود را به قبيله بنى اسد رسانيد فرياد زد :\r\nيا قوم هذا عمر بن سعد قد احاط بالحسين اى قوم زندگى برهمه ما حرام است زيرا امام و پيشواى ما در ميان لشگر كوفه و شام گرفتار مانده و راه نجاتى براى حضرت نيست .\r\nبا ارشاد و دلالت آن بزرگوار جمعيّتى از آنها را برداشت و با خود آورد و چون بنزديك اردوى همايونى رسيدند عمر سعد ملعون از آمدن آنها مطّلع شد ارزق\r\n\r\n","description":"","footnote":"","page_name":" 321 ","page_number":321},
  {"content":"\r\n\r\nشامى را با چهار هزار نفر فرستاد تا نگذارند آنها به اردوى حضرت ملحق شوند ، ارزق با سپاهى كه در اختيار داشت بسروقت آنها آمد و جملگى را متفرّق ساخت\r\n9 - نهمين مورد از استنصار امام عليه السّلام روز عاشوراء در وسط ميدان بود كه تمام اصحاب و بنى هاشم شهيد شده بودند و به حسب ظاهر كسى كه بتواند آن حضرت را يارى كند نبود ، در چنين وقتى حضرت در وسط ميدان با بدنى خسته و دلى سوخته و جگرى داغدار از مرگ جوانان و عزيزان و ياران باوفايش فرمود :\r\nهل من ناصر ينصرنى ، هل من معين يعيننى هل من مجير يجيرنى ، هل من ذاب يذبّ عن حرم رسول اللّه . . . .\r\nپاسخگو به اين استنصار بحسب عالم معنا چهار نفر و در عالم ظاهر پنج كس بودند به اين شرح :\r\nامّا به حسب معنا :\r\nاوّلين پاسخگو وجود اقدس الهى و ذات پاك ربوبى بود كه فرمود لبّيك يا حسين\r\nدوّمين پاسخگو تمام فرشتگان آسمان‌ها و كرّوبين عالم بالا بودند .\r\nسوّمين پاسخگو ارواح همه انبياء و اوصياء و اولياء و صديقين بودند .\r\nچهارمين پاسخ‌دهنده و اجابت‌كننده اين دعوت اجنّه و پريان و كلّ ذرّات عالم امكان از مجرّدات و غير مجرّدات عالم علوى و سفلى بودند كه جملگى به زبان تكوينى اظهار كردند لبّيك لبّيك لبّيك . . . .\r\nو امّا در عالم ظاهر :\r\nاوّلين نفر وجود مقدس حضرت على بن الحسين امام سجاد عليه السّلام بود كه با داشتن بيمارى و بدنى سوزان از تب دعوت پدر را اجابت كرد صدا زد :\r\nعمّه جان شمشير و عصاء مرا بياور كه شرح اين فراز بعدا انشاء الله خواهد آمد .\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nدومين نفر حضرت شاهزاده اصغر يعنى طفل شش ماهه امام عليه السّلام بود كه در قنداق تكان خورد و بدين ترتيب خود را براى يارى پدر آماده و مهيا نشان داد .\r\nسوّمين نفر جناب عبد اللّه بن الحسن عليه السّلام كه كودكى يازده ساله بود دعوت امام عليه السّلام را اجابت كرد\r\nچهارم عبد اللّه بن الحسين كه فرزند خود امام عليه السّلام بود اعلام آمادگى كرد ، اين طفل يكساعت بود كه در روز عاشوراء هنگامى كه تمام بلاها و گرفتاريها و غموم و هموم عالم حضرت سيّد الشهداء عليه السّلام را احاطه كرده و شدّت اضطراب و پريشانى اهل بيت محترم آنحضرت بود به دنيا آمد و مادرش او را در لفافه‌اى پيچيد و بدست كنيزى داد و گفت او را در ميدان بدست آقايش بده تا براى او نامگذارى كند و شرح اين واقعه دلخراش و حادثه جانگداز كه عرش الهى را قطعا لرزانده است انشاء الله عنقريب خواهد آمد .\r\nپنجم وجود مبارك عليا مخدّره حضرت زينب كبرى سلام اللّه عليها بود كه وقتى به نصرت امام عليه السّلام در ميدان آمد كه آن جناب روى خاك خوابيده بودند در حالىكه در بدن جاى سالمى وجود نداشت و شرح اين مصيبت عظمى و جانكاه انشاء الله به زودى بيان خواهد شد .\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n\r\nفصل نهم\r\n\r\nرسيدن اردوى كيوان شكوه به زمين پربلاء يعنى كربلاء و وقايع و حوادث در آن تا شب عاشوراء\r\n مژده اى قربانيان كاين كعبهء كوى وفاست * اين چمن اى عندليبان وادى كرب بلاست \r\n* * * * * *\r\n چند روز ديگر اى ياران گلستانست اين * پر ز گل از لالهء جسم شهيدانست اين\r\nگرچه پاى عاشقان از اشگ خونين در گل است * غم نباشد تا جنان از اين مكان يك منزل است \r\nهنگامى كه حضرت با اصحاب و از طرفى حرّ با لشگرش در منزل عذيب الهجانات بودند به روايت مرحوم سيّد در لهوف نامه‌اى از ابن زياد ملعون به حرّ بن يزيد رياحى رسيد در آن نامه پسر زياد حرّ را مورد ملامت و نكوهش قرار داده بود كه چرا با ابى عبد اللّه عليه السّلام خوش‌سلوكى كرده و چرا كار را به روى و اصحابش سخت نگرفته است اين نامه كه به حرّ رسيد خوف و ترس او را گرفت ازاينرو از آن ببعد شروع به سخت‌گيرى كرد به طورى كه گاهى از حركت و سير نمودن حضرت و اصحابش جلوگيرى مىكرد و زمانى دست برمىداشت بهر طرف كه مىخواستند آنها را مىبرد بارى سواران را روى مراكب و مخدّرات و اطفال را در ميان كجاوه‌ها در اين بيابان و صحراى گرم و سوزان به راست و چپ مىبرد و نمىگذارد كه با اختيار خودشان بهرطرفى كه مىخواهند بروند و به همين نحو دشت و بيابان را مىپيمودند تا به زمين لم‌يزرع و بىآب و علفى\r\n\r\n","description":"","footnote":"","page_name":" 324 ","page_number":324},
  {"content":"\r\n\r\nرسيدند و چون در نامه‌اى كه پسر زياد ملعون به حرّ نوشته بود وى را مكلّف كرده بود كه امام عليه السّلام و اصحابش را در بيابانى بىآب و علف فرود آورد حرّ به اين وادى كه رسيدند نگذارد از آنجا به موضع ديگر روند و هرچند امام عليه السّلام اصرار فرمود كه بگذارد در نينوا يا غاضريّه منزل نمائيم وى مانع شد و گفت :\r\nپسر زياد جاسوسى برمن گماشته كه مراقب اعمال و حركات من باشد و به او خبر دهد كه فرامين و دستورهايش را عينا عمل كرده‌ام يا نه و چون مرا موظف نموده شما را در سرزمينى بىآب و علف پياده كنم ازاينرو نمىتوانم بگذارم از اينجا به موضعى ديگر برويد لذا آن حضرت با اهل بيت و يارانش در آن بيابان خشك و بىآب و علف فرود آمدند و پس از قرار گرفتن روى زمين ناگاه هيبتى از آن سرزمين برتمام دلها مستولى شد حضرت فرمودند :\r\nما اسم هذه الارض ؟ نام اين سرزمين چيست ؟\r\nقالوا كربلاء گفتند : نامش كربلاء است\r\nحضرت فرمودند : به زير بيائيد و ديگر حركت نكنيد كه آخر منزل ما اينجا است ، اينجاست محطّ رحال ما ، اينجاست محل ريختن خون ما ، اينجاست محل قبور ما و زمين و خاكى كه جدّم وعده آن را به من داده همين است به فرموده امام عليه السّلام تمام ياران و اصحاب از اسبها به زير آمده و لشگر حرّ نيز در مقابل اردوى امام مظلوم فرود آمدند\r\nمقاله ابو مخنف در مقتل\r\nدر مقتل ابو مخنف آمده است كه چون مركب حضرت خامس آل عبا عليه السّلام به زمين محنت‌بار كربلاء رسيد قدم برنداشت هرچه حضرت برآن هى زد اسب گام از گام پيش نگذاشت امام عليه السّلام مركب ديگر طلبيد و سوار شد آن حيوان نيز حركت نكرد ، فلم يزل يركب عليه السّلام فرسا فرسا حتّى ركب ستّة افراس حضرت شش اسب عوض كرد هيچ كدام قدم برنداشتند حضرت رو به ياران كرد و فرمود :\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nاىّ موضع هذه اين زمين چه زمينى است ؟\r\nعرض كردند : غاضريّه است .\r\nحضرت فرمودند : شايد نام ديگر هم داشته باشد .\r\nعرض كردند : بلى شاطىء الفرات هم مىنامند .\r\nفرمودند : اسم ديگر هم دارد ؟\r\nعرض كردند : بلى به آن كربلاء هم مىگويند .\r\nحضرت فرمودند : آسوده شدم فتنفّس الصّعداء و بكى بكاء شديدا و قال :\r\nو اللّه ارض كرب و بلاء و اللّه هيهنا يقتل الرجال ، هيهنا و اللّه ترمّل النّسوان ، هيهنا و اللّه تذبح الاطفال و هيهنا و اللّه تهتك الحريم فانزلوا بنايا كرام فهيهنا محلّ قبورنا .\r\nپس آه سردى از دل پردرد كشيد و گريه شديد نمود و فرمود :\r\nبه خدا قسم زمين كرب و بلاء همين است ، به خدا اينجا مردان ما را مىكشند ، به خدا قسم اينجا زنان ما بيوه مىشوند ، به خدا قسم اينجا كودكان ما را سر مىبرند ، به خدا قسم اينجا پرده حرمت ما دريده مىشود ، پس اى جوان‌مردان فرود آئيد ، اينجاست محل گورهاى ما . . . .\r\nشعر\r\n بار بگشائيد اينجا خون ما خواهند ريخت * آبروى ما به خاك كربلاء خواهند ريخت\r\nبار بگشائيد آتش برخيام اينجا زنند * گرد بررخسار آل مصطفى خواهند ريخت\r\nبار بگشائيد اينجا كوفيان بىحياء * خون نور ديده شير خدا خواهند ريخت \r\nسپس حضرت از مركب پياده شدند و به محض اينكه قدم مبارك امام عليه السّلام به\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nخاك كربلاء رسيد خاك تغيير كرد و رنگش زرد شد و از آن غبارى برخاست بررو و موى حضرت نشست .\r\nمؤلف گويد : به روايت مرحوم شيخ مفيد در ارشاد نزول اجلال موكب همايونى حضرت ابى عبد اللّه الحسين عليه السّلام در كربلاء روز پنجشنبه دوّم محرم الحرام سال شصت و يك هجرى بوده است .\r\nاشعار مرحوم سيد على مدّاح در فضيلت زمين كربلاء\r\n اى كربلاء ز عرش معلّى تو برترى * نازم تو را كه منبع انهار كوثرى\r\nفخريّه كن كه مركز انوار داورى * در وصف تو هرآنچه بگويم فزون‌ترى\r\nكى مىتواند كعبه كند با تو همسرى ؟ ! * گر كعبه را منى است تو را است قتلگاه\r\nآنجا اگر صفاست تو را هست خيمه‌گاه * زمزم نيرزد پيش فراتت به پرّ كاه\r\nمشعر ستاره‌اى است تو باشى به مثل ماه * رخشان به پيش كعبه تو چون بدر انورى\r\nاى كربلاء بناز تو اى خاك مشكبار * جا دارد ار به عرش نمائى تو افتخار\r\nجسم عزيز فاطمه بگرفت در كنار * خيل ملك بطوف تو هرليل و هرنهار\r\nكرّوبيان به خاك تو گر ديده مشترى * اى كربلاء صفاى تو بالاتر از صفا\r\nآرامگاه مظهر حق سبط مصطفى \r\n\r\n","description":"","footnote":"","page_name":" 327 ","page_number":327},
  {"content":"\r\n\r\n گويد چه بوى خلد آيا خاك جان‌فزا * هم كعبه حقيقت و هم سرچشمهء بقا\r\nتو خوابگاه نور دو چشم پيمبرى * خاك تو اى زمين بلا برتر از بهشت\r\nبا خون حلق سبط نبى گشته‌اى سرشت * بهرت چنين ز روز زل بود سرنوشت\r\nبا دست قدرت حق بنهاد است در تو خشت * خاكت چو كيمياست تو كبريت احمرى\r\nآب فرات در نظر اهل دل ، بقاست * يكذرّه‌اش ز خاك تو بهتر ز كيمياست\r\nسرشار در تو متّصلا رحمت خداست * آن تربت شريف كه بردردها شفاست\r\nرخشان چو ماه چارده خورشيد انورى * اى كربلاء قرار ز دل‌ها تو برده‌اى\r\nز اوّل زمام عقل ، ز سرها ربوده‌اى * آن درّ پربها كه تو در خود نهفته‌اى\r\nدارى خبر كه جسم كه در برگرفته‌اى ؟ * خاكت بسان مشگ مداما معطّرى\r\nآه از دمى كه آن شه عطشان ز روى زين * با جسم پاره پاره بيفتاد برزمين\r\nدشمن به دور او به ميان همچنان نگين * ديگر بس است « سيّد مدّاح » دل غمين\r\nآسوده از حساب تو در روز محشرى \r\n\r\n","description":"","footnote":"","page_name":" 328 ","page_number":328},
  {"content":"\r\n\r\n\r\nوقايع روز اوّل ورود حضرت امام حسين عليه السّلام ( دوّم محرم ) به سرزمين پربلاء كربلاء\r\nطبق تحقيقى كه نموده‌ايم وقايع روز ورود حضرت امام حسين عليه السّلام به سرزمين غم‌بار كربلاء چهار واقعه است به اين شرح :\r\n1 - مرحوم شيخ طريحى در كتاب مجمع فرموده :\r\nمروى است امام عليه السّلام نواحى اطراف مكانى كه بعدا قبر آن حضرت شد را از اهل نينوى و غاضريّه به شصت هزار در هم خريده و سپس آن را به خودشان تصدّق فرمود مشروط به اينكه زوّار قبر مطهّرش را ارشاد و راهنمائى كرده و آنها را سه روز ضيافت و پذيرائى نمايند .\r\nو از عبارت مرحوم شيخ بهائى در كشكول ظاهر مىشود كه اين واقعه در روز دوّم محرم يعنى روز ورود امام عليه السّلام به سرزمين كربلاء واقع شده است ، ايشان در كشكول فرموده :\r\nچون حضرت سيّد الشّهداء عليه السّلام به كربلاء نزول اجلال فرمود ساكنين آنجا را احضار كرد و اطراف و نواحى قبر خود را از اهل نينوا و غاضريّه به مبلغ شصت هزار در هم خريد و به آنها بخشيد به شرط اينكه مردم را به قبر آن حضرت دلالت كنند و زائرين قبر مطّهر را تا سه روز ضيافت و ميهمانى نمايند\r\nمؤلف گويد :\r\nدر خبرى وارد شده است كه امام صادق عليه السّلام فرمودند :\r\nمساحت حرم آن حضرت كه خريده شد چهار ميل در چهار ميل بود كه براولاد و محبّين حضرت حلال و برديگران حرام مىباشد .\r\nمعلوم باشد كه مسافت هرميل به مقدار منتهى اليه شعاع چشم در روى زمين بوده كه آن را به مقدار چهار هزار ذراع تعيين نموده‌اند\r\n2 - در كتاب مهيج الاحزان آمده است : وقتى اردوى كيوان شكوه به كربلاء وارد\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nشد و در آن سرزمين پربلاء رحل اقامت انداختند عليا مخدّره امّ كلثوم خدمت برادر رسيد و عرض كرد : برادر اين وادى بسيار هولناك و وحشت‌زا مىباشد چه آنكه از هنگامى كه پاى من به اين وادى رسيده هول و وحشت عظيمى در من پيدا شده .\r\nامام عليه السّلام فرمودند : خواهرم در زمان پدرم هنگامى كه باتّفاق آن حضرت و برادرم به صفّين مىرفتيم عبورمان به اين سرزمين افتاد پياده شده و استراحت نموديم پدرم سر مباركش را در دامن برادرم گذارد و ساعتى خوابيد و من بالاى سر آن حضرت نشستم ، پس از آنكه از خواب برخاست شديد و سخت مىگريست ، برادرم سبب گريه را جويا شد ؟\r\nپدرم فرمود : در خواب ديدم گويا اين وادى دريائى است از خون و فرزندم حسين در آن غوطه مىخورد و در حال غرق شدن پيوسته استغاثه مىكند و كسى پناهش نمىدهد ، سپس روى مبارك به من نمود و فرمود :\r\nاى ابا عبد اللّه هنگام اين واقعه هولناك چه‌گونه خواهى بود و چه خواهى كرد ؟\r\nعرض كردم : چاره‌اى برايم نيست غير از صبر كردن\r\n3 - مرحوم سيّد در لهوف فرموده : وقتى اردوى كيوان شكوه حضرت به سرزمين پربلاء كربلاء رسيده و در آن فرود آمدند حضرت امام حسين عليه السّلام در گوشه‌اى نشسته و اصحاب و غلامان مشغول برپا كردن خيام شدند حضرت در حالى كه شمشير خود را اصلاح مىفرمودند با دلى سوخته با پروردگار مناجات مىكردند و از روزگار شكايت نموده و در بىاعتبارى آن اين اشعار را مىخواندند .\r\n ياد هرافّ لك من خليل * كم لك بالاشراق و الاصيل\r\nمن طالب و صاحب قتيل * و الدّهر لا يقنع بالبديل\r\nو انّما الامر الى الجليل * و كل حىّ سالك سّبيلى \r\n\r\n","description":"","footnote":"","page_name":" 330 ","page_number":330},
  {"content":"\r\n\r\nيعنى : اى روزگار اف برتو باد كه بد دوستى هستى ، چه بسيار در بامداد و شام طالب حق و يار خود را كشته‌اى ، روزگار بدل و عوض قبول نمىكند ، فقط كار واگذارده شده به خداوند بزرگ است و هرزنده‌اى براين راه كه من روم رفتنى است .\r\nشاعرى اين اشعار را به نظم فارسى درآورده و گفته است :\r\n اى چرخ اف در دوستى بادت كه خواهى * بينى بهرصبحى و در هرشامگاهى\r\nآغشته در خون از هواخواهى و يارى * وين چرخ نبود قانع از گل برگياهى\r\nهرزنده‌اى بايد به‌پيمايد ره من * گيتى ندارد غير از اين رسمى و راهى\r\nحالى كه نزديك است وقت كوچ كردن * جز بارگاه عزّتش نبود پناهى \r\nراوى مىگويد : حضرت عليا مخدّره زينب كبرى سلام اللّه عليها وقتى اين اشعار را شنيد خدمت برادر عرض كرد : برادرم كسى اين سخن را مىگويد كه به كشته شدن خويش يقين كرده باشد .\r\nحضرت فرمودند : آرى خواهرم .\r\nحضرت زينب سلام اللّه عليها عرضه داشت : آه چه مصيبتى ! ! حسين عليه السّلام خبر مرگ خود را به من مىدهد .\r\nراوى گفت : تمام زنان گريان شدند و سيلى به صورتهاى خود زده و گريبانها را چاك كردند .\r\nعليا مخدّره حضرت امّ كلثوم سلام اللّه عليها پيوسته فرياد مىزد و مىفرمود : اى واى ، يا محّمد ، اى واى يا على ، اى واى ، اى مادر ، اى واى برادر ، اى واى\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nحسين ، اى واى از بيچارگى كه پس از تو در پيش داريم ، اى ابا عبد اللّه .\r\nراوى مىگويد : امام عليه السّلام خواهر را تسلّى داد و فرمود : خواهرم تو به وعده‌هاى الهى دلگرم باش كه ساكنين آسمانها همه فانى مىشوند و اهل زمين همه مىميرند و همه مخلوقات از بين مىروند ، سپس فرمود : خواهرم امّ كلثوم و شما زينب و شما اى فاطمه و شما اى رباب توجّه كنيد ! بعد از كشته شدن من گريبان چاك نكنيد و صورت مخراشيد و سخنان بيهوده مگوئيد .\r\nو به روايت ديگر ، عليا مخدّره حضرت زينب كه در گوشه‌اى با زنان و دختران حرم نشسته بود همين كه مضمون ابيات را شنيد سربرهنه و دامن‌كشان بيرون شد و همى آمد تا خدمت برادر رسيد و عرض كرد : آه چه مصيبتى ! ! اى كاش مرگ به زندگى من خاتمه مىداد ، امروز حس مىكنم كه مادرم فاطمه و پدرم على و برادرم حسن مجتبى را از دست داده‌ام ، اى يادگار گذشتگان و اى پناه بازماندگان\r\nامام حسين عليه السّلام نگاهى به خواهر كرد و فرمود : خواهرم شيطان صبر تو را از دستت نگيرد .\r\nعرضه داشت : پدر و مادرم به فدايت ، راستى به همين زودى كشته مىشود ؟ ! اى من به فدايت ، گريه راه گلوى امام عليه السّلام را گرفت و چشمهاى مباركش از اشگ پر شد و سپس فرمود :\r\nاگر مرغ قطا را به حال خود مىگذاشتند در آشيانه خود مىخوابيد .\r\nحضرت زينب سلام اللّه عليها عرض كرد : واويلا ، تو به ظلم و جور كشته مىشوى ؟\r\nاين زخم بردل زينب عميق‌تر و تحمّلش مشكل‌تر است ، سپس گريبان چاك زد و بيهوش افتاد امام عليه السّلام آب برسر و صورت خواهر پاشيد تا به هوش آمد ، سپس در تسلى دادن او سعى بليغ فرمود و مصائب پدر و مادر و جدّش را يادآور شد .\r\n4 - مرحوم مجلسى در جلاء العيون مىفرمايد :\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nچون حضرت خامس آل عبا به زمين كربلاء وارد شد اصحاب خود را طلبيد و در پيش خويش نشاند و سپس خطبه‌اى در نهايت فصاحت و بلاغت ايراد فرمود .\r\nناگفته نماند ، مرحوم سيّد اين واقعه را قبل از ورود به زمين كربلاء نقل مىنمايد .\r\nبهرصورت حضرت بعد از خواندن خطبه فرمودند :\r\nاى ياران قد نزل من الامر ما ترون و انّ الدّنيا قد تغيّرت و تنكّرت . . . .\r\nمضمون فرمايش حضرت اينستكه : اى اصحاب من كار ما به اينجا رسيده كه مىبينيد ، دنيا از ما رو بگردانيده و جرعه زندگانى ما به آخر رسيده و مردم دست از حقّ برداشته و برباطل جمع شده‌اند هركه به خدا و رسول و روز جزا ايمان دارد بايد از دنيا رو بتابد و مشتاق لقاى پروردگار خود گردد زيرا كه شهادت در راه حق مورث سعادت ابدى است و زندگى با ستمكاران براى مؤمنان جز محنت و مشقّت ثمره ديگرى ندارد\r\nشعر\r\n بال ، بازان را سوى سلطان برد * بال ، زاغان را به گورستان برد\r\nقبله ظاهرپرستان روى زن * قبله باطن‌پرستان ذو المنن \r\nخلاصه كلام ، امام عليه السّلام فصلى مشبع از بىاعتبارى دنياى دون و مردم رذل زمانه فرمود و اظهار دلتنگى نمود .\r\nيكى از جان‌نثاران و عاشقان آن حضرت كه نام نامى وى زهير بن قين بجلى بود از جا برخاست و با قلبى آكنده از محبّت به آن سرور عرضه داشت :\r\nيابن رسول اللّه ، سمعنا مقالتك و لو كانت الدّنيا لنا باقية و كنّا فيه مخلّدين لآثرنّ النّهوض معك عل الاقامة فيها .\r\nاى فرزند رسول خدا صلّى اللّه عليه و آله فرمايشات شما را به گوش دل شنيديم اگرچه ما دنيا را فانى و ناچيز و زندگى در آن را هيچ مىدانيم ولى برفرض محال اگر دنيا هميشه\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nبراى ما باقى و پايدار باشد هرآينه ما دست از نوكرى و چاكرى تو برنمىداريم و اين منصب را به سلطنت دو جهان نمىدهيم ، كشته شدن در راه تو را به بقاى ابدى اختيار مىكنيم .\r\nشعر\r\n آسان نبود صحبت ما و شما بهم * مشكل بود محبّت شاه و گدا بهم\r\nبيگانه را به آتش حسرت بسوختيم * تا عشق كرد ما و تو را آشنا بهم \r\nكلام زهير كه به اينجا رسيد فوثب هلال بن نافع البجلى يكى ديگر از دلباختگان و عاشقان حضرت ابى عبد اللّه عليه السّلام كه دست‌پروده بلكه كمربسته شاه مردان آقا امير المؤمنين عليه السّلام بود و نام والامقامش هلال بن نافع بجلى بود سپندآسا از جا برخاست عرض كرد :\r\nشعر\r\n اى فراقت مرگ ، وصلت زندگى * خاك پايت مايه پايندگى\r\nعاشقان با صد هزاران ابتلاء * مىنخواهند از خدا غير از بلاء\r\nعاشقان را جان بود قربان دوست * با كشان از آتش هجران اوست \r\nيابن رسول اللّه جدّ و پدر و برادرت هميشه در دنيا گرفتار محنت و ابتلاء بودند ، از دست امّت چه رنجها ديدند فدايت شوم ، اين گروه مكّار و حيله‌گر آنچه از نكث عهد و شكستن پيمان و بيعت كردند آنچه همه كردند به خود ضرر رسانيدند و اللّه ما كرهنا لقاء ربّنا انّا على نيّاتنا و بصائرنا نوالى من والاك و نعادى من عاداك به خدا قسم كه ما از ديدار پروردگار كراهت نداريم ما با نيّت درست و عزم صحيح با تو بيعت كرديم با دوستان تو دوستيم و با دشمنان تو دشمن مىباشيم .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nفرد\r\n تا دامن كفن نكشم زير پاى خاك * باور مكن كه دست ز دامن بدارمت \r\nسپس زاهد عابد و عاشق بلاكش برير بن خضير همدانى از جا برخاست ، عرض كرد :\r\nقربانت شوم\r\nشعر\r\n صد سال اگر به تير بلا جان سپر كنم * حاشا كه يك زمان ز تو قطع نظر كنم\r\nگر بىتو سر ز خاك برارم به روز حشر * تا خاك هست در صف محشر بسر كنم\r\nتا تن به خاك و خون ندهم در وفاى تو * باور مكن كه از سر كويت سفر كنم\r\nآگاهى از سنان سنان لعين ولى * آن فرصتم مباد كه از وى حذر كنم \r\nفو اللّه يابن رسول اللّه لقد منّ اللّه علينا ان نقاتل بين يديك و تفطّع فيك اعضائنا ثمّ يكون جدّك شفيعنا يوم المعاد .\r\nبه ذات آن خدائى كه بجان ما منّت نهاده كه در راه چون تو جانانى جانها فدا كنيم و لباس تن را در مصيبت تو پاره پاره كنيم تا در محشر شافع ما جدّ تو پيغمبر باشد .\r\nبارى آن دلباختگان سيّد الشهداء عليه السّلام محض دلجوئى دل غم‌پرور آن سرور سخنانى ايراد كرده و مقالاتى را ابراز داشتند و حضرت نيز در حق آنها دعاء خير فرمود .\r\nمرحوم ابن شهرآشوب مىنويسد :\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nثمّ نظر اليهم فبكى ساعة سپس حضرت ساعتى برقد و قامت اصحاب و جوانان نگريست و مانند باران اشگ ريخت و بفرموده صاحب بيت الاحزان كسى ندانست كه در قلب مرحمت منزلش چه خطور كرد كه تا يكساعت حضرت مىگريست و ساكت نمىشد ، سپس روى مبارك بجانب آسمان كرد و مشغول مناجات با حضرت قاضى الحاجات شد و كلماتى چند بيان فرمود كه قلبهاى دوستان را كباب و ديده‌هاى ايشان را پرآب نمود از آن جمله فرمود :\r\nالّلهم انّا عترة نبيّك محمّد صلّى اللّه عليه و آله و قد اخرجنا و طردنا و ازعجنا عن حرم جدّنا و قعدت بنو اميّة علينا اللّهم فخذلنا بحقّنا وانصرنا على القوم الظالمين ، بارالها ما عترت پيغمبر برگزيده توايم كه ما را از وطن مألوفمان بيرون كردند و آواره نمودند و بترس و واهمه انداختند و از حرم جدّمان دور و از جوارش مهجور نمودند ، بنى اميّه بجاى ما قرار گرفته و ظلم‌ها و ستم‌ها برما نمودند ، بارخدايا حق ما را از ايشان بستان و ما را برگروه ظالمين نصرت بده\r\n5 - مرحوم مجلسى در كتاب بحار از امام باقر عليه السّلام نقل كرده كه آن جناب فرمودند :\r\nچون جدّم وارد زمين كربلاء شد نامه‌اى به برادرش محمّد حنفيّه و ساير بنى هاشم كه در مدينه بودند نگاشت و در آن خبر ورود و گرفتارى خود را سر بسته به اين مضمون مرقوم فرمود :\r\nبسم اللّه الرّحمن الرّحيم\r\nمن الحسين بن على الى محمّد بن على و من قبله من بنى هاشم ، امّا بعد :\r\nفكان الدّنيا لم تكن و الآخرة لم تزل و السّلام\r\nدر جلاء العيون فارسى ترجمه نامه امام عليه السّلام را اينطور ترقيم نموده :\r\nاين نامه‌اى است از حسين بن على به سوى محمّد بن على و هركه نزد او است از فرزندان هاشم : امّا بعد :\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nبدانيد دنيا را چنان قرار داديم كه هرگز نبود و آخرت را دايم و باقى مىدانيم ، آخرت را بردنيا اختيار كرده و از دنيا چشم پوشيديم و السّلام .\r\nبيت\r\n شما با خانمان خود بمانيد * كه ما بىخانمان بوديم و رفتيم \r\n6 - مرحوم علّامه مجلسى از مناقب نقل نموده كه حرّ بن يزيد رياحى پس از آنكه اردوى امام عليه السّلام را در كربلاء مجبور به فرود آمدن نمود كاغذى به ابن زياد نوشت و آن ملعون را از ورود امام عليه السّلام و اصحاب باوفايش به كربلاء مطلع ساخت ، چون نامه حرّ به ابن زياد رسيد و از مضمونش آگاه شد نامه‌اى خدمت سلطان دنيا و آخرت به اين مضمون نوشت :\r\nيا حسين قد بلغنى وصولك بكربلاء اى حسين خبر آمدن تو به زمين كربلاء به گوش من رسيد و قد كتب الىّ امير المؤمنين يزيد ان لا اوسّد الى الوثير و لا اشبع من الخميرا و الحقك الى اللّطيف الخبير او ترجع الى حكمى و حكم يزيد بن معاوية\r\nيعنى : اى حسين خبر نازل شدن تو و ورودت به كربلاء به من رسيد و به تحقيق كه امير المؤمنين يزيد نامه به من نوشته است به اين مضمون كه سر خود را بربالش نرم نگذارم و از نان گندم سير نخورم تا اينكه تو را به قتل رسانده و به خداوند لطيف خبير ملحق سازم يا اينكه برگردى و تابع حكم من و حكم يزيد بن معاويه شوى .\r\nنامه را به سوارى تندرو و بادرفتار داد تا آن را به حضرت سيّد الكونين امام برساند چون قاصد نامه را گرفت خود را با سرعت به كربلاء رسانيد سراغ سراپرده امام را گرفت و خود را به آنجا رساند از حاجب اذن دخول خواست ، حاجب مراتب را محضر مبارك امام عليه السّلام عرض كرد و خاطرنشان كرد كه از جانب عبيد اللّه عنيد و مخدول قاصدى حامل پيغام و نامه مىباشد آيا مأذون است محضر مباركتان مشرّف شود يا نه ؟\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nحضرت قاصد را به درون خيمه طلبيدند ، قاصد داخل شد و نامه را تقديم آن جناب كرد ، امام عليه السّلام نامه را باز كرده و مطالعه فرمودند و چون آن كلمات ركيك و سخيف را ملاحظه فرمودند مضامين آن نامه بررأى جهان‌آراى امام عليه السّلام ناپسند و ناخوش آمد\r\nشعر\r\n ز غيرت دل نازكش بردميد * سمن جعفرى گشت و گل شنبليد\r\nبينداخت آن بىبهاء نامه را * كه تنگ آمد از وى همه خامه را \r\nحضرت آن نامه بىارزش و بىبهاء را به زمين انداختند و فرمودند :\r\nلا افلح اللّه قوما اشتروا مرضات المخلوق بسخط الخالق\r\nخداوند رستگار نكند گروهى را كه رضايت و خوشنودى مخلوق را با غضب و سخط خالق معامله كردند .\r\nقاصد پس از اندكى درنگ مطالبه جواب نمود .\r\nحضرت فرمودند : ما عندى جواب حقّت عليه كلمة العذاب\r\nيعنى براى چنين نامه ركيك و سخيفى جوابى نخواهد بود و براى نويسنده آن عذاب پروردگار سزاوار و شايسته مىباشد .\r\nقاصد از محضر مبارك امام عليه السّلام برگشت و خود را به نزد ابن زياد رساند و او را از جريان امر مطّلع ساخت ، جواب امام عليه السّلام به طبع آن حرامزده گران آمد سخت برآشفت و غضب براو مستولى گشت فى الفور رو به عمر سعد مخذول نمود و گفت : مىبينى پسر فاطمه با نامه من چه بىاعتنائى و بىحرمتى نمود ، مأمورى كه لشگر بردارى و به حرب او به روى ، سپس شروع كرد به جمع‌آورى لشگر و فوج فوج آن گروه شقاوت‌پيشه را تدارك مىداد و به جنگ آن امام مظلوم مىفرستاد و شرح آمدن لشگر و عدد آنها و كيفيّت آرايش سپاه كفر بنياد ابن زياد انشاء اللّه بعدا خواهد آمد .\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n\r\nوقايع روز سوّم محرّم و روزهاى بعد تا شب عاشوراء در كربلاء پربلا\r\nقبلا گفته شد وقتى قاصد جواب امام عليه السّلام را براى ابن زياد آورد وى در خشم فرورفت و به تهيه و جمع‌آورى لشگر پرداخت از محمد بن ابيطالب موسوى منقول است كه ابن زياد به مسجد جامع رفت و به منبر برآمد و مردم را به يزيد ترغيب و برجنگ با حضرت امام حسين عليه السّلام تحريص نمود و مردم گمراه و طالب دنيا فوج فوج گرد آمدند تا براى كشتن پسر فاطمه سلام اللّه عليها به كربلاء بروند پس از فراهم شدن سپاه جرّار و لشگرى انبوه به نوشته ابو مخنف ابن زياد ملعون ده علم به نام ده سردار ترتيب داد و آنها را به حرب فرزند زهراء اطهر سلام اللّه عليهما فرستاد .\r\n\r\nنام سرداران و ترتيب حركت و ورودشان به سرزمين كربلاء\r\nابو مخنف مىنويسد : اوّلين علم براى پسر سعد بود كه با چهار هزار سوار روانه شدند و روز سوّم محرّم الحرام به زمين كربلاء وارد گرديدند .\r\nعلم دوّم تعلّق به عروة بن قيس داشت كه با دو هزار سوار حركت كرد .\r\nعلم سوّم براى سنان بن انس ترتيب داده شد كه وى نيز با چهار هزار سوار حركت نمود و روانه كربلاء شد .\r\nعلم چهارم را اختصاص به پسر قعقاع فهرى دادند كه آن نابكار با چهار هزار سوار به كربلاء روانه گرديد .\r\nعلم پنجم را به خولى حرامزاده سپردند و به سه هزار سوار مكمّل و مسلح روانه‌اش نمودند .\r\nعلم ششم براى قشعم ناپاك ترتيب داده شد و با سه هزار سوار مسلح به كربلاء حركت كرد\r\n\r\n","description":"","footnote":"","page_name":" 339 ","page_number":339},
  {"content":"\r\n\r\nعلم هفتم براى حصين بن نمير غدّار بود كه با هشت هزار سوار به كربلاء رفت .\r\nعلم هشتم را به ابو قدار باهلى سپردند و نه هزار سوار همراهش روانه كردند .\r\nعلم نهم را به عامر بن صريمه تميمى سپرده و وى را سردار شش هزار سوار نمودند\r\nعلم دهم به شبث بن ربعى ناپاك اختصاص داده شد و وى را سردار ده هزار سوار كرد و روانه كربلايش نمودند لشگر ضلالت‌پيشه و كفرآئين پسر زياد ملعون با اين طمطراق و آرايش وارد سرزمين كربلاء شده و قاف تا قاف اين سرزمين پربلاء را گرفته و تمام دشت و هامون را پر كردند .\r\nناگفته نماند كه اين لشگر از روز سوّم محرّم تا شب عاشوراء بطور متناوب يكى پس از ديگرى وارد كربلاء شدند و مطابق اين نقل عدد لشگريان پسر زياد كه از روز سوّم محرّم به بعد وارد كربلاء شدند پنجاه و سه هزار نفر بوده كه با ضميمه شدن عدد سواران حرّ بن يزيد رياحى به ايشان كه قبلا به كربلاء آمده بودند تعدادشان پنجاه و چهار هزار نفر مىگردد .\r\nمقاله مرحوم حائرى در معالى السّبطين\r\nمرحوم حائرى در كتاب معالى السّبطين مىنويسد :\r\nطبق آنچه در بعضى از كتب آمده اوّلين كسى كه پس از ابن سعد از كوفه خارج شد شمر بن ذى الجوشن بود كه با چهار هزار سوار از شهر كوفه به طرف كربلاء بيرون رفت ولى مشهور آنست كه اين ملعون در روز نهم يعنى تاسوعا وارد كربلاء شده است بعضى نيز معتقدند كه وى در همان اوائل محرّم يعنى هنگامى كه قشون و سپاه فوج فوج به كربلاء مىآمدند به اين سرزمين وارد شده سپس برگشته و براى بار دوّم در روز تاسوعا وارد كربلاء گرديده است .\r\nسپس عروة بن قيس با چهار هزار و بعد از او سنان بن انس با چهار هزار نفر و\r\n\r\n","description":"","footnote":"","page_name":" 340 ","page_number":340},
  {"content":"\r\n\r\nبدنبالش حصين نمير با چهار هزار نفر و بعد از او يزيد بن ركاب كلبى با دو هزار نفر و پس از او فلان مازنى با سه هزار نفر و سپس خولى الاصبح با سه هزار نفر خارج گرديد .\r\nدر تعداد نفرات لشگر ابن سعد بين ارباب تاريخ اختلاف است .\r\nدر ناسخ التواريخ گويد : به گفته سبط بن جوزى عدد لشگر دشمن شش هزار نفر بوده است\r\nمرحوم سيّد در لهوف و اعثم كوفى و مجلسى عليه الرّحمه از محمّد بن ابيطالب نقل كرده كه عدد آنها بيست هزار نفر بوده است .\r\nيافعى در مرآت الجنان و محمّد بن طلحه شافعى در مطالب السئول گفته‌اند : عدد سپاه دشمن بيست و دو هزار نفر بوده است .\r\nابن شهرآشوب مىگويد : ابن زياد ملعون سى و پنج هزار نفر را مجهّز كرده و به كربلاء فرستاد .\r\nشارح شافيه مىگويد : عدد لشگر دشمن پنجاه هزار نفر بوده است .\r\nابو مخنف مىنويسد : عدد سپاه ابن زياد كه به كربلاء حاضر شدند هشتاد هزار نفر بوده كه جملگى اهل كوفه بوده و در بينشان شامى ، حجازى و بصرى اصلا نبود .\r\nو مورّخين ارقام عدد لشگر دشمن را بيش از اينها نيز گفته‌اند ، بعضى تعداد آنها را تا صد هزار و برخى تا دويست هزار و بعضى ديگر حتى تا هشتصد هزار نيز ذكر كرده‌اند .\r\nسپس صاحب ناسخ فرموده :\r\nمختار من آن است كه عدد لشگريان پسر سعد ملعون پنجاه و يك هزار يا پنجاه و سه هزار نفر بوده است .\r\nپس از آن مرحوم حائرى فرموده :\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nبعضى گفته‌اند : عدد لشگر دشمن باندازه‌اى بود كه اگر كسى برپشته و تپّه‌اى قرار مىگرفت تا جائى كه شعاع چشمش كار مىكرد اسبها و مردان و شمشيرها و نيزه‌ها را مىديد و كثرت و بسيارى لشگر بقدرى بود كه مىتوانست آنها را به سيل جارى تشبيه كرده يا بگويد سياهى جمعيت نظير سياهى و تاريكى شب بود يا احيانا صحيح بود آنها را به ملخ‌ها و ريگهاى پراكنده يا قطرات باران ريزان تشبيه نمايد چنانچه در يكى از رجزهاى خود حضرت اين تشبيه آمده ، حضرت فرمودند :\r\n و ابن سعد قدرمانى عنوة * بجنود كوكوف الهاطلين \r\nو نيز دمستانى گفته :\r\n فاظلهتم جنود كالجراد المنتشر * مع شمر و ابن سعد كلّ كذاب اشر \r\nبارى از كثرت مراكب و مردان جنگى پهنا دشت سرزمين كربلاء تنگ گرديده بود بطورى كه كمتر جائى را مىشد خالى از ستور و سواران ديد چنانچه از بسيارى پرچم‌ها و علم‌ها كه يكى پس از ديگرى قرار گرفته بودند آسمان و فضاى آن نواحى پوشيده شده بود گويا پرده و چادرى برآسمان آن زمين زده بودند .\r\nبرخى از مورخين گفته‌اند : از روز سوّم محرّم تا ششم بازار آهنگران كوفه رائج بوده و غوغا و آشوبى در آن به چشم مىخورد و هركس قدم به اين بازار مىگذارد يا شمشير مىخريد و يا نيزه و يا تير و يا سرنيزه تهيه مىكرد و احيانا اگر اين آلات را داشت براى تيز كردن و صيقل دادن و يا به زهرآب دادن آنها به آنجا مىآمد و مقصود همه اين بود كه با اين آلات كشنده خون ريحانه رسول و عزيز بتول را بريزند ، عجبا كه تمام تيرهاى اين ناپاكان مسموم بوده و دسته‌اى از آن بىدينان از تيرهاى يك شعبه و برخى از دو شعبه و پاره‌اى از تيرهاى سه شعبه استفاده مىكردند . . . .\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n\r\nوارد شدن عمر بن سعد به سرزمين كربلاء و قاصد فرستادنش نزد امام عليه السّلام\r\nچنانچه قبلا گفته شد در روز سوّم محرّم الحرام سال شصت و يك هجرى عمر بن سعد ملعون با چهار هزار و بنابر روايتى با شش هزار نفر وارد سرزمين كربلاء شد و به گفته ابى مخنف اوّلين علمى كه وارد كربلاء گشت علم همين مخذول بود كه با شش هزار مرد جنگى وارد اين سرزمين شده و در كنار فرات سراپرده برپا كردند .\r\nآورده‌اند كه چون ابن سعد با لشگر وارد كربلاء شدند حرّ بن يزيد رياحى كه قبلا و پيش از آنكه ابن سعد بيايد در كربلاء بود و اساسا او امام عليه السّلام و اردوى آن حضرت را در اين سرزمين خشك لم‌يزرع پياده كرده بود به خود آمد و نزد خويش بينديشيد و گفت : البتّه اين سپاه به حرب خامس آل عبا آمده‌اند و عرصه برآن حضرت تنگ خواهد شد و سبب من شده‌ام لذا از كرده خود منفعل و شرمسار گرديد و پيوسته خويش را ملامت و مذمّت مىكرد كه اين چه كارى بود من كردم و سر راه برعزيز فاطمه سلام اللّه عليها گرفته و خود و اهل بيت و اصحابش را دچار دشمنان نمودم لذا براى معلوم كردن حال و اينكه آيا لشگر وارد شده با امام عليه السّلام محاربه خواهند كرد يا نه با دلى افسرده و قلبى حزين و مضطرب برخاست و روى به سراپرده ابن سعد آورد چون وارد شد براو سلام كرد .\r\nعمر جوابش را داد و از آمدن وى اظهار شادمانى و خوشحالى كرد و اندكى بعد فرمان سپه‌سالار خود را بيرون آورد و نشان حرّ داد و افتخار نمود .\r\nحرّ كه عمر سعد را مستعد براى جنگ و حرب ديد ملول‌تر شده و برپژمردگى و افسردگيش افزوده شد ولى هيچ نگفت و خود را حفظ كرد و منتظر شد كه كار به كجا مىانجامد .\r\nمرحوم مفيد در ارشاد فرموده : چون ابن سعد ستم‌پيشه در زمين كربلاء آرام\r\n\r\n","description":"","footnote":"","page_name":" 343 ","page_number":343},
  {"content":"\r\n\r\nگرفت عروة بن قيس احمسى را كه يكى از ناموران كوفه بود طلبيد و به او گفت : برو از ابى عبد اللّه الحسين بپرس براى چه به اين ديار آمده است ؟\r\nعروه خودش يكى از كسانى بود كه براى امام عليه السّلام نامه داده و آن جناب را به اين سرزمين دعوت كرده بود لذا پس از درخواست ابن سعد چهره‌اش زرد و عرق خجلت و شرمسارى برپيشانيش ظاهر گرديد ، سر به زير انداخت و اندكى بعد سر برآورد و گفت : اين كار از من نمىآيد .\r\nپسر سعد كه ديد وى از رفتن بنزد امام عليه السّلام امتناع مىورزد رو به لشگريان نمود و گفت : يكى از شما رفته و اين پيغام را برساند ، هيچ كس جواب نداد زيرا اكثر آنها محضر امام عليه السّلام نامه داده و حضرتش را دعوت كرده بودند ازاينرو همگى سرها به زير انداختند تا بالاخره كثير بن عبد اللّه شعبى كه شخصى شجاع و دليرى بىباك و بىاندازه وقيح و بىحيا بود از جا برخاست و گفت : حال كه كسى نمىرود من خواهم رفت و اگر بخواهى او را بكشم .\r\nپسر سعد از بىحيائى و بىشرمى او بىحيائى خود را فراموش كرده گفت : نه مىخواهم فقط از او بپرسى سبب آمدنش به اين ديار چيست ؟\r\nكثير از خيمه بيرون شد در حالى كه تيغى به كمر بسته با تكبر و تبختر خاصى رو به خيام حرم روانه شد به خيمه‌ها كه رسيد به سراغ سراپرده امام عليه السّلام رفت نزديك خيمه امام عليه السّلام كه رسيد نعره زد : يا حسين يا حسين حضرت اين صدا بشنيد ، رو به اصحاب نمود فرمود :\r\nاين بىادب كيست كه چنين فرياد مىكشد ؟\r\nابو ثمامه صائدى كه پرده‌دار خيمه امام عليه السّلام بود پيش رفت او را شناخت ، محضر سلطان عالمين آمد عرضه داشت :\r\nفدايت شوم قد جائك شرّ اهل الارض بدترين اهل روى زمين به سوى شما آمد ، ناپاكى است فتّاك و بىباكى است سفّاك ، نامش كثير بن عبد اللّه شعبى است .\r\n\r\n","description":"","footnote":"","page_name":" 344 ","page_number":344},
  {"content":"\r\n\r\nحضرت فرمودند : از او بپرسيد چه مىخواهد ؟\r\nابو ثمامه صائدى به سرعت خودش را به او رساند گفت : چه مىخواهى ؟\r\nگفت : مىخواهم به اين خيمه وارد شوم و اشاره به سراپرده جلال و باعظمت امام عليه السّلام نمود .\r\nابو ثمامه فرمود : بسيار خوب ولى با سلاح نمىتوانى داخل شوى ، سلاح از تن درآور بعد وارد شو .\r\nگفت : اين كار را نكرده و سخن تو را نمىشنوم ، بلكه با همين حال داخل مىشوم .\r\nابو ثمامه فرمود : من تو را خوب مىشناسم ، اگر مىخواهى بيائى بايد من قبضه شمشير تو را در دست داشته باشم تا تو سؤال و جواب كنى و برگردى .\r\nآن نانجيب خنديد و گفت : آن دست اين قبضه را نمىتواند بگيرد .\r\nابو ثمامه گفت : پس مطلب خود را بگوى تا من خدمت امام عليه السّلام عرض كرده و جواب بازآورم و الّا لا ادعك تدنوا فانّك فاجر و الّا نمىگذارم نزديك شوى زيرا تو فرد فاجر و كافر هستى .\r\nپس آن ناپاك ابا كرد و گفت : چرا اين همه از يك تن واهمه داريد ؟\r\nابو ثمامه فرمود : اى كافر مثل بارگاه امام مثل كعبه است كه بايد با احترام در آن داخل شد ، با اسلحه نمىتوان در آن درآمد ، لازم است اسلحه از خود دور سازى تا به آن آستان راه بيابى .\r\nگفت : برمىگردم و پيغام خود را به تو نمىدهم .\r\nابو ثمامه فرمود : به جهنم برگرد .\r\nآن نانجيب همچون خرس تيرخورده برگشت و نزد پسر سعد ملعون رفت و آنچه واقع شده بود را گزارش داد در مقتل ابى مخنف آمده فانفذ عمر بن سعد رجلا آخر پس ابن سعد مردى ديگر كه نامش خزيمه بود پيش طلبيد و به او گفت :\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nتو به خدمت پادشاه حجاز برو و با كمال ادب از آن حضرت سؤال كن براى چه كار به اين ديار آمده ؟\r\nفرد\r\n خزيمه يكى مد بد هوشيار * به آل پيغمبر ز جان دوستدار \r\nوى يكى از دوستان آل اطهار و از جمله اخيار و ابرار بود ولى كسى از راز دل آن صاحب دل مطّلع نبود با كمال آهستگى و شايستگى رو به اردوى كيوان شكوه حضرت آورد تا نزديك شد با كمال ادب ندا كرد السّلام عليك يابن بنت رسول اللّه سلام من برشما اى فرزند دختر رسول خدا از لشگر امام عليه السّلام جواب سلام او را دادند ، امام عليه السّلام از اصحاب پرسيدند : كيست ؟\r\nعرض كردند : قربانت شويم انّه رجل جيّد فاضل اين مردى است نيكوكار و نيك‌كردار\r\nحضرت فرمودند : از او بپرسيد چه مىخواهد و چه مىگويد ؟\r\nزهير بن قين بجلى پيش آمد پرسيد : ما تريد چه مىخواهى ؟\r\nگفت : مىخواهم خدمت پادشاه دنيا و آخرت مشرّف شوم ، پيغام آورده‌ام .\r\nزهير فرمود : بسيار خوب الق سلاحك اسلحه خود را زمين بگذار ، بعد خدمت سلطان عالمين مشرّف شو .\r\nعرضه داشت : به چشم ، شمشير از كمر گشود و رو به خيمه بااحتشام آن امام مظلوم آورد و بعد از داخل شدن خود را روى قدم‌هاى حضرت انداخت و پاهاى مبارك آن جناب را بوسيد و عرضه داشت :\r\nاى مولى و اى آقاى من پسر سعد ملعون مىگويد : براى چه به اين صوب توجه فرموده‌ايد ؟\r\nحضرت فرمودند : كتبكم الىّ اوردتنى اليكم و اقدمنى نامه‌هاى شما مرا از دار و ديار خود به اينجا آورده ، به او بگو : اى بىحيا به من نوشتيد و اظهار عجز كرديد كه\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nمن به نزد شما بيايم حال كه از مكّه و مدينه آمده‌ام مىگوئيد براى چه آمده‌ام ، شما چه مىگوئيد و از من چه مىخواهيد ؟\r\nخزيمه عرض كرد : قربانت شوم ، خدا لعنت كند آن اشخاصى را كه مثل شما شخص محترمى را از ديار خود پراكنده كردند و در محنت انداختند و اكنون با دلهاى شاد از جمله خاصّان بارگاه ابن زيادند .\r\nحضرت فرمودند : برگرد جواب مرا به صاحب خود بازگو كه نامه شما مرا به اينجا آورد .\r\nخزيمه عرض كرد قربانت گردم قدمم بريده باد كه از سر كوى محبّت تو قدم بردارم ، اينجا بهشت است آنجا جهنم .\r\nشعر\r\n صد سال اگر به تير بلا جان سپر كنم * حاشا كه يك زمان ز تو قطع نظر كنم\r\nگر بىتو سر ز خاك بردارم به روز حشر * تا خاك هست در صف محشر به سر كنم\r\nتا تن به خاك و خون ندهم در وفاى تو * باور مكن كه از سر كويت سفر كنم \r\nقربان ، من يكى از غلامان آستان توام ، چگونه تو آقائى را بگذارم و بگذرم و اين دولت خداداد را از كف بدهم .\r\nحضرت از خزيمه مشعوف و از ثبات قدمش مسرور شد و در حقّ او دعاى خير نمود و فرمود : واصلك اللّه كما واصلتنا لنفسك رحمت خدائى و مغفرت كبريائى پيوسته نصيب تو باد چنانچه جان خود را بما پيوستى و از محنت آخرت رستى به عمر بن سعد خبر دادند كه خزيمه به اردوى كيوان شكوه ملحق شد و ملازمت سلطان عالمين را اختيار كرد ، از شنيدن اين خبر برآشفت و به نقل مرحوم\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nمفيد در ارشاد قرّة بن قيس حنظلى را طلبيد و گفت : به نزد ابو عبد اللّه الحسين برو و از او استفسار كن كه براى چه به اين ديار آمده است ؟\r\nقرّه به طرف اردوى كيوان شكوه آمد چون نزديك شد امام عليه السّلام او را بديد از اصحاب پرسيد آيا او را مىشناسيد ؟ حبيب بن مظاهر اسدى عرض كرد : من او را مىشناسم ، او مردى است از حنظله بنى تميم ، قبلا شخص صالح و خوبى بود ، صاحب رأى نيكو است هرگز گمان نمىبردم با پسر سعد يار شود و به اين كارزار آيد ، بارى قره به سراپرده عزيز فاطمه سلام اللّه عليها رسيد سلام كرد و پيغام ابن سعد را محضر امام عليه السّلام رسانيد .\r\nامام عليه السّلام فرمودند : به عمر سعد بگو اهل شهر شما به من نوشتند و مرا بدين شهر دعوت كردند ، من نيز دعوت ايشان را اجابت كرده آمدم ، حال اگر از آمدن من كراهت دارند راه باز كنند كه من بازمىگردم و متعرض آنها نخواهم شد .\r\nقره وقتى جواب گرفت آهنگ مراجعت كرد ، حبيب بن مظاهر فرمود :\r\nاى قرّه واى برتو مگر بار ديگر نزد اين ستم‌كاران خواهى رفت و دست از يارى اين امام غريب برمىدارى مگر نمىدانى خداوند متعال به وجود مبارك پدران او ما و شما را بدين خويش گرامى داشت و هدايت فرمود .\r\nقرّه در جواب گفت : جواب امام عليه السّلام را به عمر سعد برسانم سپس آنچه صلاح باشد انجام دهم قرّه بازگشت و نزد عمر سعد آمد پيغام امام حسين عليه السّلام را رساند .\r\nعمر گفت : اميد دارم كه خداوند از محاربه و مجادله با آن جناب ما را برحذر دارد ، بهرصورت چون ابن سعد اين پيغام را از حضرت شنيد مسرور و شادمان گشت زيرا هرگز گمان نمىبرد كه آن جناب اين گونه جواب بدهد ، بلكه يقين داشت كه امام عليه السّلام به هواى سلطنت و جنگ به كوفه رو آورده و از شجاعت و رشادت و جرئت و دليرى آن حضرت هم بيمناك بود زيرا مىدانست كه اگر آن حضرت پا به حلقه ركاب آشنا كند و دست به شمشير رساند و غيرت الهيه‌اش\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nحركت كند درياى لشگر را از پيش برداشته و تمام را همچون طومار به هم مىپيچد ولى وقتى آن روباه‌صفت و شغال‌فطرت يقين نمود كه امام عليه السّلام طبعا مايل به سلطنت نبوده و طالب حكومت و سياست نيست بلكه تمام قصد آن جناب ارشاد و دلالت مردم به طريق مستقيم است شادمان شد و خوف دنيا و ترس عقبى از دلش زائل شد فى الفور نامه‌اى به ابن زياد ملعون نوشت :\r\n\r\nنامه عمر بن سعد ملعون به ابن زياد مخذول\r\nمرحوم مفيد در ارشاد مىفرمايد :\r\nعمر بن سعد نامه‌اى به پسر زياد ملعون به اين شرح نوشت :\r\nبسم اللّه الرّحمن الرّحيم\r\nامّا بعد : فانّى حيث نزلت بالحسين بن علىّ بعثت اليه من رسلى فسئلته عمّا اقدمه و ماذا يطلب ؟\r\nفقال : كتب الىّ اهل هذه البلاد و اتتنى رسلهم يسئلوننى القدوم ففعلت فامّا اذاكرهتمونى و بدالهم غير ما اتتنى به رسلهم فانا منصرف عنهم .\r\nحسّان بن قائد بن بكر العبسى مىگويد : نزد پسر زياد بودم كه مكتوب ابن سعد بدين مضمون بياوردند :\r\nبنام خداوند بخشنده مهربان\r\nاما بعد از حمد و ثناء الهى : چون به زمين كربلاء رسيدم شخصى را نزد حسين بن على فرستاده و موجب آمدنش به اين سرزمين را جويا شدم ؟\r\nحضرت فرمود : مردمان كوفه مرا دعوت كرده و نامه‌ها و رسولان پىدرپى فرستادند من نيز دعوتشان را اجابت كرده و مسئولشان را پذيرفته و آمدم اكنون كه كراهت دانسته و از نيّت و قصدشان برگشته‌اند من نيز بازمىگردم .\r\nشعر\r\n ندارد سر جنگ و غوغا حسين * چه بايست كردن كنون با حسين \r\n\r\n","description":"","footnote":"","page_name":" 349 ","page_number":349},
  {"content":"\r\n\r\n من او را گناهى نبينم ز بن * جز آنكو ، ز كوفى شنيده سخن\r\nاگر جنگ بايست جنگ آوريم * درنگ ار ببايد درنگ آوريم\r\nتو اين كار را خوار مايه مگير * روا نيست بربىگنه تيغ و تير\r\nز كوفى ببايد كشيد انتقام * همى فتنه جويند از خاص و عام \r\nنامه را در هم پيچيد و به قاصدى بادپا داد و او را روانه كوفه به نزد ابن زياد كرد .\r\nحسّان بن قائد مىگويد : وقتى نامه پسر سعد به ابن زياد رسيد من در آنجا بودم ، پسر زياد نامه را باز كرد و از مضمونش آگاه شد از روى استهزاء خنديد و گفت\r\n الان اذعلّقت مخالبنا به * يرجو الخلاص ولات حين مناص \r\nاكنون كه چنگالهاى ما به دو فروشده خلاصى مىطلبد ، او را هرگز رهائى نخواهد بود ، آنگاه جواب نامه ابن سعد را بدين‌گونه نوشت :\r\n\r\nجواب ابن زياد از نامه عمر بن سعد\r\nمرحوم مفيد در ارشاد مىنويسد :\r\nابن زياد ملعون در جواب نامه عمر بن سعد مخذول نوشت :\r\nامّا بعد : فقد بلغنى كتابك و فهمت ما ذكرت فاعرض على الحسين ان يبايع ليزيد هو و جميع اصحابه فاذا هو فعل ذلك رأينا رأينا و السّلام .\r\nامّا بعد از حمد و ثنا نامه تو به من رسيد و آنچه را كه ذكر كردى دانستم ، پس بيعت با يزيد را براو عرضه كن تا او و تمام يارانش آن را بپذيرند ، پس اگر به اين عمل گردن نهاد آنوقت ببينم رأى ما درباره او چه خواهد بود\r\nشعر\r\n به من آمد اى دوست مكتوب تو * شدم آگه از كار و مطلوب تو\r\nحسين وقتى از جنگ سير آمده * كه غافل به چنگال شير آمده\r\nچنانش ببايد كه تنگ آوريد * كه گردن نهد پيش حكم يزيد\r\nبراو عرضه كن بيعت شاه را * كه با ديده بيند كنون چاه را \r\n\r\n","description":"","footnote":"","page_name":" 350 ","page_number":350},
  {"content":"\r\n\r\n\r\nمقاله صاحب تبر المذاب و ملاقات امام عليه السّلام با عمر بن سعد ملعون\r\nمرحوم سيد عبد الفتّاح در كتاب تبر المذاب مىگويد :\r\nابن سعد مردى را خدمت امام عليه السّلام فرستاد و پيغام داد كه ميل دارم شما را در دل شب كنار فرات ملاقات كنم امام عليه السّلام دو تن از اصحاب را با خود برداشته و در وسط شب به محل تعيين‌شده تشريف بردند همين كه به كنار نهر فرات رسيدند عمر سعد پيش دويد و امام عليه السّلام را در بغل كشيد و زمانى دراز سر و سينه حضرت را بوسيد و بوئيد سپس حضرت را آورد و بربساط نشانيد و خود در مقابل نشست و لحظاتى بعد پرسيد :\r\nاحوال سبط رسول چون است ، اميدوارم در گيتى ملول نباشيد .\r\nحضرت فرمودند : خدا توفيق دهد .\r\nعمر بن سعد خنديد و عرضه داشت : اگر قابليّت باشد ، پس زمانى از هرطرف سخن در ميان آمد عاقبت ابن سعد عرض كرد : فدايت شوم ما الذى جاء بك چه چيز شما را به اين ديار آورد ؟\r\nامام عليه السّلام فرمودند : مكتوبات اهل اين شهر مرا از وطن و حرم دور كرد ، آنقدر عريضه نوشتند كه ماندن مرا در مكّه حرام كردند ، اوّل پسر عمّم مسلم را به سوى ايشان فرستادم بعد از او خود بيرون آمدم تو ديدى كه كوفيان با مسلم چه كردند .\r\nابن سعد عرضه داشت قربانت : اما عرفت ما فعل بكم چرا به قول كوفىها اعتماد كرديد ، آيا نديديد كه ايشان با پدر و برادر شما چه‌ها كردند .\r\nحضرت فرمودند : راست گفتى امّا جواب بشنو : من خادعنا فى اللّه انخدعنا له\r\nهركه در راه خدا به ما مكر نموده و از راه فريب وارد شود ما دانسته و فهميده ولى در راه محبوب آن را به جان خود مىخريم .\r\nعمر سعد گفت : وقعت الآن كما ترى فماذا ترى درست مىفرمائى چنانچه الآن\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nكوفيان پرنفاق تو را به مكر و خدعه به بلاء انداختند و تو هم دانسته به جان خريدى و به بلاء افتادى ولى بايد اكنون چاره درد خود بكنى\r\nحضرت فرمود : درمان درد من اينست :\r\nدعونى اذهب الى المدينة او الى مكّة او بعض الثغور اقيم به كبعض اهلها\r\nدست از جان من و جوانان من برداريد تا به مدينه برگردم يا به مكه رفته يا به يكى از سرحدّ اسلاميان رو كنم و در آنجا قرار بگيرم و يكى از مردم آن ديار باشم .\r\nعمر از اين فرمايشات متأثر شد و عرض كرد :\r\nقربانت اين خواهش تو را به ابن زياد مىنويسم اگر بشنود هم صلاح من و هم مصلحت دين و دولت او است .\r\n\r\nمقاله مرحوم واعظ قزوينى در رياض القدس\r\nمرحوم صدر الدين واعظ قزوينى در رياض القدس فرموده :\r\nچون در شب چهارم محرّم خامس آل عباء عليه السّلام با پسر سعد در كنار نهر فرات يك جا نشستند و حضرت سه تمنّا از آن بىحيا كرد عمر گفت : اكتب الى ابن زياد خواهش‌هاى شما را به ابن زياد مىنويسم اميدوارم كه يكى از اين سه خواهش برآورده شود ، سخن به اين كلام ختم شد و امام عليه السّلام به سرادق ( خيمه ) خود بازگشت تا آنكه سفيده صبح روز چهارم دميد ، پسر سعد در سراپرده نشست سران لشگر و اميران سپاه را طلب نمود با ايشان در كار امام حسين و ابن زياد سخن در ميان آورد مشغول صحبت بود و از بىگناهى سيّد الشهداء گفتگو بود ناگاه از سمت كوفه قاصدى در رسيد جواب نامه اوّل عمر سعد را از ابن زياد آورد « 1 » اين جواب در روز چهارم محرّم رسيد وقتى است كه ابن سعد با اميران\r\n\r\n\r\n","description":"","footnote":"\r\n( 1 ) - كاغذ اوّل عمر سعد اين بود : اى امير چون به امر تو وارد نينوا شدم نوشتم به حسين بن فاطمه براى چه به اين ديار آمدى چه باعث شد كه رو به كوفه آوردى ؟\r\nجواب داد : كتب و عرايض اهل كوفه مرا به اينجا آورده .\r\n","page_name":" 352 ","page_number":352},
  {"content":"\r\n\r\nسپاه نشسته و گفتگو مىكند همين كه پسر سعد ستمكار از مضمون نامه ابن زياد غدّار مطّلع گرديد پريشان و آشفته شد و در كار خود خيره ماند و در خيال فرورفت كه البته پسر فاطمه اطاعت پسر مرجانه نخواهد كرد و من هم نمىتوانم با پسر پيغمبر جنگ كنم و از طرفى از كشور رى نيز نمىتوانم بگذرم در اين انديشه بود كه ناگاه قاصد ديگر رسيد و نامه ديگر از پسر مرجانه آورد كما فى البحار عن محمّد بن ابيطالب :\r\nمضمون نامه اين بود : انّى لم اجعل لك علّة فى كثرة الخيل و الرّجال فانظر لا اصبح و لا امسى الّا و خبرك عندى غدوة و عشيّة .\r\nيعنى اى پسر سعد من بىجهت تو را سردار لشگر ننمودم و اين همه سواره و پياده در طاعت و فرمان تو نياوردم بدانكه صبح و شام برمن نمىگذرد الّا آنكه خبرهاى شب و روز تو به من مىرسد .\r\nاز مناقب نقل شده كه ابن زياد در نامه نوشته بود : كار را برپسر رسول مختار تنگ بگير ، يا جنگ را اختيار كند و يا بيعت با يزيد نمايد .\r\nاز جمله سخت‌گيرىها آن است كه بايد ميان او و آب حائل شوى يعنى اوّل آب را به روى حضرت و اصحابش ببندى تا كارش به جان و كاردش به استخوان برسد و السّلام .\r\nپسر سعد كه از مضمون نامه ابن زياد مطّلع شد سخت متغيّر و آشفته گرديد لعنت به او كرد و آن روز تا شام با خاطر آشفته بسر برد همين كه شب برسر دست\r\n\r\n\r\n","description":"","footnote":"\r\nپسر فاطمه به رسم مهمانى روى به اين ديار آورده و بوى وفا از اهل كوفه استشمام كرده قريب هشتاد نفر از زن و بچّه همراه دارد اگر بناى جنگ و هواى سلطنت داشت البتّه حرم همراه نمىآورد و حالا هم مىگويد اگر اهل كوفه نمىخواهند برمىگردم ، امير زمان چه مىفرمايد ؟\r\nابن زياد در جواب اين نامه نوشته بود :\r\n الآن اذعلّقت مخالبنا به * و يرجو النّجاة ولات حين مناص \r\n","page_name":" 353 ","page_number":353},
  {"content":"\r\n\r\nدرآمد و شب پنجم محرّم فرارسيد به نقل ثقات از روات در چنين شبى امام عليه السّلام با دلى گرفته و خاطرى آشفته از ميان خيمه مانند ماه دو هفته بيرون آمد ، عمامه پيغمبر برسر و دراعه آن سرور در بربه يكى از ياران فرمود برو نزد پسر سعد بگو پسر پيغمبر صلّى اللّه عليه و آله مىفرمايد مىخواهم در ميان دو لشگر تو را ملاقات كنم و با تو چند دقيقه در خلوت صحبت دارم .\r\nفرستاده امام عليه السّلام بنزد عمر سعد آمد پيغام را رسانيد ، آن ملعون از لشگرگاه خود جدا شد و امام هم روان گرديدند بساطى در جاى خلوتى انداخته مجلس را از اغيار پرداخته خامس آل عبا با پسر سعد بىحيا در آن بساط قدم نهادند دست يكديگر گرفتند\r\nشعر\r\n بيك جا نشستند ايمان و كفر * حسين ، جان ايمان ، عمر ، جان كفر\r\nدر آن بزم با هم زمانى دراز * ز مردم نهانى بگفتند راز \r\nحفص و دريد بربالاى سر عمر ايستاده ، على اكبر و عباس نيز بربالاى سر امام عليه السّلام ايستاده بودند .\r\nعمر بن سعد آنچه را كه ابن زياد در نامه نوشته و وى را موظّف باجراء آن كرده بود براى امام عليه السّلام بازگو كرد و خلاصه آن سخنان اين بود كه :\r\nابن زياد گفته شما بايد با يزيد بيعت كنيد و در غير اين صورت اوّل آب را برشما و اصحاب شما مىبندم و پس از محصور واقع شدن به حرب شما پرداخته و همان طوريكه عثمان را تشنه كشتند شما را نيز تشنه مىكشيم .\r\nامام عليه السّلام سخنان ابن سعد را شنيدند و سپس از روى نصيحت فرمودند :\r\nويلك يابن سعد اما تتّقى اللّه الذّى اليه معادك واى برتو اى پسر سعد آيا از خدا نمىترسى از روز معاد باك ندارى اطاعت امر پسر مرجانه مىكنى و كمر قتل مرا برميان مىبندى و حال آنكه مىدانى من كيستم و چيستم ، اگر دست خود را به\r\n\r\n","description":"","footnote":"","page_name":" 354 ","page_number":354},
  {"content":"\r\n\r\nخون من بيالائى مىدانى در محشر در فزع اكبر خلاصى ندارى .\r\nشعر\r\n به اين ظلم بيداد روز حساب * رسول خدا را چه گوئى جواب\r\nنگه كن كه شير خدا دامنت * گرفتست و پرسد ز خون منت\r\nبرهنه سرا پيش عرش خدا * شكايت كند از تو خير النّساء\r\nشنيدم گرفتى تو منشور رى * به خون من اين كى روا بود كى \r\nعمر بن سعد عرض كرد : قربانت من تو را نيكو مىشناسم و حسب و نسب تو را از همه بهتر مىدانم سبط پيغمبر ، فرزند حيدر ، ميوه دل فاطمه اطهرى ولى بايد يكى از اين دو كار را اختيار كنى و گرنه چون آتش ظلم ابن زياد زبانه كشيد هم تو را و هم مرا مىسوزاند ، چاره‌اى بكن كه ما هردو رهائى يابيم نه تو كشته شوى و نه من .\r\nفى اخبار الدّول و آثار الاول قال الامام عليه السّلام : اختار و امنّى واحدة من ثلاث\r\nحضرت فرمود : چاره درد من و تو اين است كه يكى از اين سه كار را درباره من اختيار كنيد :\r\nيكى : آنكه راه بدهيد يا به مكّه و يا به مدينه برگردم و يا به بلدى از بلاد مسلمانان روم ، باشم من هم يكى از اسلاميان يا آنكه بگذاريد بپاى خود نزد يزيد به شام بروم او داند و من .\r\nاى عمر اگر يكى از اين سه حاجت من روا شود خسرانى به تو نمىرسد و حاجت من هم روا شده .\r\nشعر\r\n نه آلوده باشى به خون دامنى * نه آتش زنى از جفا خرمنى \r\n\r\n","description":"","footnote":"","page_name":" 355 ","page_number":355},
  {"content":"\r\n\r\n چه خرمن كه هرخوشه‌اش توشه‌اى است * روان جوان جگرگوشه‌اى است \r\nابن شهرآشوب و ديگران از عقبة بن سمعان « 1 » كه خزينه‌بان حضرت است روايت مىكند كه گفت :\r\nبه خدا قسم من حاضر بودم و مكالمه حضرت را با پسر سعد شنودم ، غير اين سه خواهش ديگر مطلبى نداشت مىفرمود واگذاريد سر به بيابان بىپايان بگذارم غريب‌وار روزگار بگذرانم ، برفراق يار و ديار صبر كنم تا از دنيا بروم\r\nعمر بن سعد گفت : به چشم هرچند مىدانم آن كافر پركينه از سخنان من نخواهد رام شد و آرام گرفت و ليكن شرحى با عجز و لابه به او خواهم نگاشت شايد يكى از اين سه حاجت روا شود و من از روى پادشاه حجاز خجالت نكشم\r\nهمين كه سفيد صبح روز پنجم دميد و آفتاب طالع گرديد عمر سعد قلم و دوات و كاغذ خواست نامه دلپذير به ابن زياد شرير نوشت به اين مضمون كه شيخ مفيد عليه الرّحمه در ارشاد مىفرمايد :\r\n\r\nنامه نوشتن عمر سعد لعين به ابن زياد نانجيب\r\nامّا بعد : فانّ اللّه قد اطفىء النّائرة و جمع الكلمة و اصلح امر الامّة ، هذا حسين قد اعطانى عهدا ان يرجع الى المكان الذى هو منه اتى او يسير الى ثغر من الثغور فيكون رجلا من المسلمين له مالهم و عليه ما عليهم او يأتى امير المؤمنين يزيد\r\n\r\n\r\n","description":"","footnote":"\r\n( 1 ) - مرحوم محدّث قمى در منتهى الآمال مىنويسد :\r\nاهل سير و تواريخ از عقبة بن سمعان غلام مخدّره رباب زوجه امام حسين عليه السّلام نقل كرده‌اند كه گفت من با امام حسين بودم از مدينه تا مكّه و از مكّه تا عراق و از او مفارقت نكردم تا وقتى كه به درجه شهادت رسيد و هرفرمايشى كه در هرجا فرمود اگرچه يك كلمه باشد خواه در مدينه يا در مكّه يا در راه يا در عراق يا روز شهادتش تمام را حاضر بودم و شنيدم اين كلمه را كه مردم مىگويند آن حضرت فرمود دست خود را در دست يزيد بن معاويه مىگذارم ابدا نفرمود .\r\n","page_name":" 356 ","page_number":356},
  {"content":"\r\n\r\nفيضع يده فى يده فيرى فى ما بينه و بينه و فى هذا لك رضى و للامّة صلاح .\r\nيعنى بعد از حمد خدا و نعت مصطفى امير زمان بداند كه خداوند كريم و احد واجب التعظيم مقصود ما برآورد و كار ما را به مراد دل داد آن آتش افروخته كه بسى خانها به او سوخته مىشد و از حجاز به عراق شعله‌ور شده بود آن آتش را خداوند خاموش‌ن‌مود و آن سخن كه از دو جانب پراكنده و بسى روانها از او در تشويش آكنده بود خدا پراكندگى را جمع كرد و آن امر خلافت را كه در ميان امّت در باب اولويّت گفته بود او را هم خدا اصلاح داد ماحصل آن‌كه آتش فتنه فرونشست و دست تعدّى كوتاه و آبها از جو افتاد ، فساد به صلاح و تفرّق به جمعيّت مبدّل گشت ، حسين بن على در زمين كربلاء با من عهد و پيمان نمود كه بعدها به گفته احدى از جاى خود حركت نكند و گفتار احدى را گوش نكند از آن راهى كه آمده برگردد و يا آنكه به سرحدّى از حدود اسلاميان برود او هم در شمار يكى از مسلمانان باشد و با كسى كارى نداشته باشد و كسى را به بيعت خود نخواند و يا آنكه به شام نزد امير المؤمنين يزيد برود و دست خود بدست يزيد بگذارد آنچه را كه امير شام در حق او مىخواهد معمول دارد ، در اين هرسه خواهش صلاح دين و دولت و مصلحت ملك و رعيت است و رضا الهى نيز در همين است تا امير زمان چه فرمايد .\r\nشعر\r\n مرا نيست اين يا كه خود آن كنم * دهد هرچه فرمان رسد آن كنم\r\nمن آگاه كردم كه شد پخته خام * كنون تا چه فرمان رسد و السّلام \r\nپس آن ناكس نامه را به سوارى داد و به سوى پسر زياد فرستاد .\r\n\r\nمقاله ابو مخنف در مقتل و گزارش وقايع در كربلاء بوسيله خولى بن يزيد اصبحى ملعون\r\nدر مقتل منسوب به ابو مخنف آمده است :\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nانّ عمر بن سعد لعنه اللّه يخرج كلّ ليلة و يبسط بساطا و يدعو الحسين عليه السّلام و يتحدّثان حتّى يمضى من الّليل شطر .\r\nشبها عمر سعد از سراپرده خود بيرون مىآمد در مكان خلوتى بساط مىگسترد و به طلب حضرت سيّد الشهداء عليه السّلام مىفرستاد ، هردو با هم مىنشستند مشغول سخن مىشدند تا پاره‌اى از شب مىگذشت بعد از هم جدا مىشدند خولى بن يزيد اصبحى عليه اللّعنة كه شديد العداوه بود با جناب ابا عبد اللّه الحسين و اصلا ذرّه‌اى محبّت آل على را در دل نداشت اين معامله را از عمر سعد ديد برخود پيچيد و نامه‌اى به ابن زياد نوشت و واقعه خلوت كردن عمر سعد را با حضرت در نامه درج كرد و سعايت بسيار از عمر سعد نمود كه اى امير اين مرد بى عرضه را كه برما سپه‌سالار نمودى جز خوردن و خوابيدن از او كار ديگرى ساخته نيست ، شبها با حسين خلوت مىكند و با او مهر و محبت مىنمايد اين همه لشگر را در صحرا معطّل كرده امر كن پسر سعد از سپه‌سالارى معزول شود و حكم با من باشد تا در آن واحد حكم ترا اجراء نمايم و شرّ حسين را از سرت كم كنم .\r\nفورا آن نامه را به سوارى بادرفتار داد و به كوفه فرستاد ، ابن زياد خيره‌سر از آن نامه باخبر شد به خود پيچيد در ساعت نامه‌اى عتاب‌آميز و قهرانگيز به ابن سعد نگاشت .\r\nمؤلّف گويد :\r\nقبلا گفتيم ابن سعد ناكس نامه‌اى به پسر زياد ملعون نوشت و آن را به سوى كوفه براى ابن زياد فرستاد هنوز قاصد و نامه‌بر از چشم ناپديد نشده بود كه قاصدى از سمت كوفه رسيد و پياده شد و نامه‌اى از ابن زياد براى ابن سعد داشت كه آن را تسليم پسر سعد نمود ، عمر سعد ملعون سر نامه گشود ديد نوشته است :\r\nيابن سعد قد بلغنى تخرج فى كلّ ليلة و تبسط بساطا و تدعو الحسين عليه السّلام و\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nتتحّدث . . . . .\r\nاى پسر سعد خبرهاى تو به من رسيد كه در كربلاء چه مىكنى ، به محض رسيدن نامه من به تو از حسين و اتباع او براى امير المؤمنين يزيد بيعت بگير ، اگر امتناع كرد اوّل آب را به روى و اصحابش ببند تا از تشنگى به ستوه آيند و بعد با ايشان جنگ كن و سر حسين و يارانش را به سوى من فرست .\r\nپسر سعد چون از مضمون نامه مطّلع گرديد بدنش لرزيد ، رنگ از رخسارش پريد .\r\n\r\nواقعه روز هفتم محرّم و بستن آب را عمر سعد ملعون براردوى كيوان شكوه\r\nدر كتاب قمقام آمده است كه آورده‌اند شبث بن ربعى ملعون در اين ايّام كه ابن زياد لشگر به مدد و نصرت عمر سعد مىفرستاد شبث بن ربعى تمارض كرده و به دار الامارة نمىرفت تا بلكه بدين ترتيب ابن زياد او را از رفتن به كربلاء معاف دارد ، ابن زياد از كراهت داشتن وى بااطّلاع شد به دو پيغام فرستاد كه از آنها مباش كه حقتعالى درباره ايشان فرموده : و اذا لقوا الذين آمنوا قالوا آمنا و اذا خلوا الى شياطينهم قالوا انّا معكم انّما نحن مستهزئون « 1 »\r\nاگر برطريق اطاعت مستقيم باشى بايد نزد ما آئى ، شبث شبانگاه نزد عبيد اللّه آمد تا رنگ گونه او را نيك نتواند تميز داد ، ابن زياد او را مرحبا گفته نزد خويش بنشانده گفت : مىبايد به كربلاء روى .\r\nشبث قبول كرد ، على الصّباح با هزار سوار روانه شد ، از آن پس ابن زياد نامه ديگر به عمر بن سعد نوشت و مضمون آن اين بود :\r\nامّا بعد : حلّ بين الحسين و اصحابه و بين الماء فلايذ و قوامنه قطرة كما صنع بالتّقىّ الزّكى عثمان بن عفّان\r\n\r\n\r\n","description":"","footnote":"\r\n( 1 ) - سوره بقره آيه ( 14 )\r\n","page_name":" 359 ","page_number":359},
  {"content":"\r\n\r\nامّا بعد از حمد و ثناء الهى ، موظّفى كه بين حسين و يارانش و بين آب حائل شوى و نگذارى حتّى يك قطره از آب بچشند همان طورى كه نسبت به عثمان بن عفّان اين حركت را ايشان نمودند .\r\nاين نامه روز هفتم محرّم الحرام بدست عمر بن سعد رسيد در ساعت عمرو بن حجّاج زبيدى را طلبيد و پانصد سوار مسلح و مكمّل بوى داد و او را موكل برشريعه فرات كرد و دستور داد كه از آب كاملا مواظبت كرده و نگذارند از اردوى امام احدى يك قطره از آن خورده يا بردارد سپس حجّاز بن ابجر را خواست و بوى گفت : چهار هزار لشگر بردار و برو در وقت كار يارى عمرو بن حجاج كن .\r\nآن ناپاك چهار هزار سوار برداشت و رو به نهر فرات برد لشگر مانند مور و ملخ كنار شريعه را گرفتند .\r\nسپس ابن سعد نانجيب شبث را طلبيد گفت : امير از من دلگير شده در نامه‌اش مرا توبيخ و سرزنش نموده بايد براى رفع تهمت و بدست آوردن نام و نشان سه هزار لشگر بردارى و كنار نهر فرات رفته با كمال ثبات شريعه را حفظ و حراست كنى .\r\nشبث بن ربعى سه هزار مرد خون‌ريز سفّاك را برداشت و با كوبيدن طبل و دهل خود را به كنار نهر رسانده و تمام اطراف آن را گرفتند و نمىگذارند پرنده‌اى به آن طرف پرواز نمايد .\r\nمؤلف گويد :\r\nطبق اين نقل هفت هزار و پانصد نفر موكل برآب شده و بدين ترتيب در روز هفتم آب را به روى امام حسين عليه السّلام و يارانش بستند .\r\nبديهى است كه آب مايه حيات بوده و بدون آن ادامه زندگى غير ممكن است بويژه در هواى گرم و سوزان و بالاخص در سرزمين بىآب و علف آن هم براى اردوئى كه زنان و اطفال و شيرخوارگان در آن باشند ازاينرو پس از بسته شدن آب\r\n\r\n","description":"","footnote":"","page_name":" 360 ","page_number":360},
  {"content":"\r\n\r\nكار برحضرت و اصحاب باوفا و اهل بيت گرامش سخت شد ، اصحاب بطلب آب رفتند ولى دست تهى برگشتند لذا خاطرها آزرده و دلها شكسته و روانها پژمرده گشت ، كم‌كم روز گذشت و پيوسته هوا گرمتر مىشد تا وقت زوال رسيد و آفتاب روى دائره نصف النهار واقع شد و گرمى هوا به نهايت شدّت خود رسيد .\r\nشعر\r\n چه خورشيد تابنده در نيم روز * باستاد در چاشت‌گاه تموز\r\nشرر بيخت غربال زين پير چرخ * بشد آتش‌افروزى آئين چرخ \r\nصار الامر على انّ الكفرة الموكّلين بالفرات يشوّقونه الى الماء توبيخا له و استهزاء له\r\nتشنگى اصحاب و اعوان امام عليه السّلام به جائى رسيده بود كه همه ديدها به سمت شريعه نگران بود و بىحيائى موكّلين آب فرات به حدى رسيده بود كه جامها و ظرفها به زير آب مىزدند و به هوا مىپاشيدند و صداى شرّ ، شرّ آب را به گوش اهل اردوى امام عليه السّلام مىرسانده و پيوسته عربده مىكشيدند : عجب آب شيرينى است ، عجب آب خوشگوارى است مثل شكم ماهى موج مىزند . . . . و از اين قبيل سخنان استهزاءآميز\r\nتشنگان صحراى كربلاء را تشويق كرده و سرزنش مىنمودند حتى برخى از آن ناپاكان به شخص شخيص امام عليه السّلام توهين كرده و قلب مبارك آن جناب را مىشكستند .\r\nمرحوم مفيد در ارشاد مىنويسد :\r\nنادى عبد اللّه بن حصين الازدى باعلى صوته : يا حسين الا تنظر الى الماء كانّه كبد السّماء و اللّه لا تذوقون منه قطرة واحدة حتّى تموتوا عطشا .\r\nفقال الحسين عليه السّلام : اللّهم اقتله عطشا و لا تغفر له ابدا\r\nاز جمله استهزاء كنندگان عبد اللّه بن حصين ازدى بود كه فرياد زد و با صداى\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nبسيار بلند گفت : اى حسين آيا به آب نمىنگرى و نمىبينى كه مانند دل آسمان آبى است به خدا قسم كه قطره‌اى از آن نخواهى چشيد تا از تشنگى همگى بميريد .\r\nدل امام عليه السّلام از اين سخن به درد آمد آهى كشيد و سر به آسمان كرد و گفت :\r\nاللّهم اقتله عطشا و لا تغفر له ابدا .\r\nخدايا او را تشنه از اين دنيا ببر و هرگز او را نيامرز .\r\nتير دعاء به هدف استجابت اصابت كرد ، حميد بن مسلم كه از تاريخ‌نگاران كربلاء است مىگويد :\r\nبعد از واقعه كربلاء آن ولد الزّنا مبتلاء به مرضى شد كه از تشنگى به حالت مرگ افتاد ، من به عيادت او رفتم ديدم پيوسته آب مىخورد ولى تشنگى او بر طرف نمىشود به حدى كه شكمش مانند مشگ پر مىگردد بعد قى مىكند دوباره تشنه مىشود و باز مىخورد تا حدى كه شكمش همچون مشگ پر مىشود و بدنبال آن آب را قى مىكند حال آن بدعاقبت به همين منوال بود تا روح نحسش از كالبد ننگينش بيرون رفت و به اسفل السافلين جاى گرفت بهرحال وقتى كار عطش در خيام امام عليه السّلام و اصحاب سخت شد ، اطفال و بانوان اظهار عجز و لابه كردند حضرت تبرى بدست مبارك گرفتند از آن سوى خيمه اهل بيت عصمت و طهارت نوزده گام از طرف قبله فرارفته سپس تبر را برزمين زده چشمه آبى صاف و شيرين و گوارا بجوشيد ، امام عليه السّلام و اهل بيت و اصحاب جملگى بنوشيدند و ظروف و مشگها را نيز پر آب كردند و پس از آن چشمه ناپديد شد و ديگر كسى آن را نديد جاسوسان اين خبر را به ابن زياد ناپاك رساندند وى نامه‌اى به عمر بن سعد ملعون نوشت و در آن بيان كرد كه شنيدم حسين چاه مىكند و او و اصحابش از آب آن استفاده مىنمايند به رسيدن نامه او را از اين كار منع كن و به روى سخت بگير و نگذار آب بنوشند تا با لب تشنه از اين دنيا روند .\r\nپس از رسيدن اين نامه عمر بن سعد مخذول كار را براردوى امام عليه السّلام سخت\r\n\r\n","description":"","footnote":"","page_name":" 362 ","page_number":362},
  {"content":"\r\n\r\nگرفت و لشگريانش شديدا مراقب بودند كه از سپاه امام عليه السّلام احدى قطره‌اى آب نياشامد ازاينرو رفته رفته كه آب در خيام و سراپرده‌ها ناياب گرديد عطش اهل اردو رو به فزونى نهاد بطوريكه فرياد العطش العطش كودكان و شيون و زارى آنها هرشنونده‌اى را متأثر نموده بلكه از پا درمىآورد در چنين وقتى حضرت ابا عبد اللّه عليه السّلام به نقل محمّد بن ابى طالب برادر عزيزش قمر بنى هاشم را طلبيد سى سوار و بيست پياده در اختيارش نهاد و بيست مشگ آب به ايشان داده و فرمودند بسلامت برويد شايد آبى براى تشنه‌كامان بياوريد .\r\nاصحاب شبانه رفتند و در پيشاپيش ايشان نافع بن هلال بجلى علم به دوش گرفته حركت مىكرد چون بنزديك شريعه فرات رسيدند عمرو بن حجّاج ناپاك فرياد زد : من انتم كيستيد شما ؟\r\nنافع در جواب فرمود : من نافع بن هلال بجلى هستم\r\nعمرو پرسيد : براى چه آمده‌اى ؟\r\nفرمود : آمده‌ام تا از اين آب بنوشم\r\nعمرو گفت : بخور كه نوش باشد و گوارا .\r\nنافع فرمود : كيف تأمرنى ان اشرب و الحسين بن على و من معه يموتون عطشا\r\nچطور به من مىگوئى آب بياشامم در حالى كه حسين بن على عليهما السّلام و اصحابش از عطش مشرف به موت هستند نه به خدا من يك قطره آب ننوشم ، هرگز اين آب گوارا نيست\r\nعمرو نيك نگريست اصحاب را با مشگها ديد كه آمده‌اند آب بردارند فقال :\r\nصدقت و لكن امرنا بامر لا بّد ان تنتهى اليه گفت راست مىگوئى و لكن ما را برشريعه بخاطر اين گماشته‌اند كه جرعه‌اى از اين آب به حسين و اهل بيتش ندهيم .\r\nنافع كه اين سخن شنيد برآشفت و بدون التفات به سخن او به پيادگان گفت وارد فرات شوند و آب بردارند و خود با سواران به مدافعه و مقابله با آن گروه كافر\r\n\r\n","description":"","footnote":"","page_name":" 363 ","page_number":363},
  {"content":"\r\n\r\nپرداخت ، پيادگان مشگها را پر آب كرده و از شريعه خارج شدند عمرو بن حجّاج با آن سپاه كفر اثر حمله كردند حضرت عباس سلام اللّه عليه از طرفى و نافع بن هلال دلير از جانب ديگر آنها را دفع كردند در آن گيرودار نافع به يكى از مهاجمين زد و او را زخمدار نمود و چون آن مخذول زخم را اهميت نداد و مراقبت نكرد رفته رفته زخم وسيع شد و در اثر رفتن خون بسيار از آن مردود به دار البوار شتافت و اصحاب امام همگى به سلامت مراجعت كردند و پيادگان نيز با مشگهاى آب به اردو بازگشتند .\r\nدر مقتل ابو مخنف آمده :\r\nفقاتلهم العبّاس و اصحابه ، فقاتلوهم قتالا شديدا ، فقتل منهم رجالا كثيرا .\r\nجناب عباس سلام اللّه عليه و ياران باوفايش با آن گروه كفرآئين پيكار سختى كرده و مردان بسيارى از آنها را به جهنم فرستادند\r\nشعر\r\n هلال و دليران چو آشفته شير * گشودند بازو بشمشير و تير\r\nگشاده شد آن دهنه آب خورد * شه شيردل نام ياران شمرد \r\nمحمد بن ابيطالب مىگويد :\r\nفكان قوم يقاتلون و قوم يملئون حتّى ملئوها سپاه امام عليه السّلام در آنجا به دو گروه تقسيم شدند :\r\n1 - گروهى مقاتله و جنگ مىكردند\r\n2 - دسته‌اى ديگر مشگها را پر از آب مىكردند .\r\nشعر\r\n دو نيمه شد آن لشگر تيز جنگ * يكى گشت سقا يكى مرد جنگ \r\n\r\n","description":"","footnote":"","page_name":" 364 ","page_number":364},
  {"content":"\r\n\r\n يكى مشگ پر كرد بردوش ماند * يكى خون ز حلقوم چون مشگ راند\r\nشب تيره و تشنه و رود آب * به خوردن گرفتند ياران شتاب\r\nگروهى به نوش و گروهى به جنگ * گروه ديگر مشگها كرده تنگ\r\nچنان گرم كردند بازار را * كه از كف ندادند هنجار را\r\nبرون آمدند از ميان سپاه * سرى جنگ‌جو و دلى رزم‌خواه\r\nاز آن پاسداران آب فرات * به پاى پياده بسى گشت مات\r\nهمان كشته آمد به تيغ سوار * از آن نابكاران بسى كينه‌وار \r\nو لم يقتل من اصحاب الحسين عليه السّلام احد و از اصحاب حضرت امام حسين عليه السّلام هيچكدام كشته نشدند\r\nثمّ رجع القوم الى معسكرهم سپس اصحاب به اردوگاه بازگشتند .\r\nفشرب الحسين و من كان معه پس امام حسين عليه السّلام و تمام كسانى كه با آنحضرت بودند از اصحاب و بانوان و اطفال جملگى از آن آب نوشيدند .\r\nو لذلك سمّى العبّاس السّقاء و بخاطر همين رشادت و آوردن آب به خيام بود كه به حضرت ابو الفضل عليه السّلام لقب سقاء داده شد .\r\n\r\nمقاله صاحب كتاب عمدة الطّالب\r\nصاحب كتاب عمدة الطّالب مىنويسد : وجه تسميه ابو الفضل عباس سلام اللّه\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nعليه به « سقاى لب‌تشنگان » از اين راه دانسته‌اند كه گويند در بين راه هروقت اطفال و اهل و عيال تشنه مىشدند از قمر بنى هاشم آب مىطلبيدند و چون آب به روى حضرت بسته شد در وقت آب به چنگ آوردن و تقسيم كردن قمر بنى هاشم قسمت خود را نگاه مىداشت هروقت اطفال برادر خدمت عمو اظهار عطش مىكردند آن جوان‌مرد باهمت آب قسمت خود را به ايشان مىداد .\r\nو ديگر از جمله القاب آن حضرت ابو القربه است .\r\nقربه بمعنى مشگ است چون ماه بنى هاشم با مشگ بميدان رفت لشگر دشمن بعضى آن حضرت را نمىشناختند به يكديگر مىگفتند : جاء ابو القربه و حمل علينا ابو القربه .\r\n\r\nموعظه كردن برير بن خضير همدانى عمر سعد را\r\nمرحوم طريحى در منتخب مىنويسد :\r\nبرير بن خضير همدانى كه مردى عابد ، زاهد و صالح بود محضر مبارك امام عليه السّلام مشرف شد با كمال دلسوزى عرضه داشت\r\nيابن رسول اللّه أتأذن الى ان ادخل الى خيمة هذا الفاسق فاعظه لعلّه يرجع عن غيّه\r\nآقا جان آيا اجازه به من مىفرمائيد به خيمه اين مرد بدسرشت فاسق ( عمر بن سعد ) رفته و او را موعظه كنم شايد شرم كند و از اين گمراهى برگردد ؟\r\nحضرت فرمودند : هرچه مىدانى بكن و هرچه مىخواهى به او بگو .\r\nبرير توكّل به خدا كرده رو به خيمه پسر سعد آورد همه‌جا آمد تا به سراپرده آن بىخبر از خدا رسيد وارد خيمه شد بدون اينكه از دربان اذن خواهد ، قدم به خرگاه آن شوم عاقبت نهاد و اصلا سلام نكرد .\r\nعمر سعد پليد در غضب شد گفت :\r\nيا اخا همدان ما الذى منعك من السّلام علىّ ، ألست مسلما اعرف اللّه و رسوله\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nاى برادر همدانى چرا وارد شدى برمن سلام نكردى ، آيا مسلمان نيستم ، آيا خدا و رسولش را نمىشناسم ؟\r\nبرير فرمود : اگر مسلمان بودى ، خدا و رسول را مىشناختى كمر قتل پسر پيغمبر را نمىبستى و نمىخواستى بعد از كشتن اولاد رسول عترت طاهرين او را اسير كنى با اين حالت نام اسلام به خود مىگذارى و بعد ، فهذا ماء الفرات يلوح بصفائه و يتلألأ تشرب منه الكلاب و الخنازير اى پسر سعد بعد از اين ظلمها ، اين آب فرات با اين تلألأ و سفا سگها و خوكهاى بيابان از آن مىخورند امّا نور دل فاطمه اطهر و سر و سينه پيغمبر و اهل و عيال و اطفال آن سرور از تاب عطش مشرف به موت هستند و مع ذلك تو قطره‌اى از آن به ايشان نمىدهى و با اين حال دم از مسلمانى مىزنى ! ! !\r\nفاطرق عمر سعد رأسه الى الارض ساعة پسر سعد ساعتى سرش را به زير انداخت چشم به زمين دوخت سپس سر برآورد و گفت :\r\nاى برير به خدائى كه روزىده و حوش و طيور است يقين دارم كسى كه كمر قتل آل محمد عليهم السّلام را برميان بندد و دل براين سراى غرور نهد و جاى ايشان را به زور بگيرد برمولاى خود جفا كرده و مخلّد در نار است و ليكن انصاف بده تو صلاح مىدانى كه من ولايت ملك رى را از دست بدهم و چنين مملكت خرّم و شادابى را به دست غير بسپارم و او حسين بن على را بكشد ، به خداوند بىمانند سوگند كه نفس من اين كار را اختيار نكند كه در كنج خانه بنشينم و ديگرى در رى حكومت كند .\r\nبيت\r\n نگشته است تا تو سن عمر طى * به يزدان كه نگذارم از دست ، رى \r\nهمين كه اين سخن از آن نامرد دون‌صفت و پست‌فطرت سر زد ، جناب برير برخود لرزيد و از جا برخاست به خدمت سلطان اقليم وجود آمد و واقعه را بيان كرد\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nو عرض نمود :\r\nقربانت ، پسر سعد به قتل شما تن در داده و از ملك رى نخواهد گذشت .\r\nحضرت فرمود : لا يأكل من برّها الّا قليلا از گندم رى كم خواهد خورد كه نامه عمرش طى خواهد گشت در فراش سرش را مثل گوسفند خواهند بريد\r\nبيت\r\n نه دير است ، اين زود خواهد شدن * در مردمان تا توانى مزن \r\n\r\nاستنصار حبيب بن مظاهر از طائفه بنى اسد\r\nهمان طورى كه قبلا بيان نموديم از روز سوّم محرّم به بعد لشگر و سپاه از طرف كوفه بطور لاينقطع جهت كمك به ابن سعد مىرسيد و هرفوجى وقتى وارد مىشدند با نواختن طبل و دهل آمدن خود را اعلام مىكردند و اطفال و بانوان در حرم از شنيدن اين صداها متأثر و وحشت‌زده مىشدند اين حال همچنان ادامه داشت تا شب هفتم كه فرداى آن عمر بن سعد ناپاك بدستور امير فاسق خود پسر زياد فرمان داد آب را به روى اردوى امام عليه السّلام ببندند و كار را براصحاب و لشگريان حضرت سخت نمودند و هرچه از زمان مىگذشت كار برياران امام عليه السّلام سخت‌تر مىگشت و ساعت به ساعت امام عليه السّلام افسرده‌خاطرتر گشته و برپريشانى و پژمردگى آن جناب افزوده مىشد در بين اصحاب حبيب بن مظاهر اسدى كه حال را بدين منوال ديد در فكر فرورفت و با خود گفت : بنى اسد قبيله من هستند خوب است بنزد ايشان رفته و آنها را از اوضاع مطّلع سازم بلكه بتوانم آنها را به كمك پسر پيغمبر بياورم با اين قصد محضر مبارك امام عليه السّلام مشرّف شد به روايت مرحوم مجلسى در بحار حبيب با دلى شكسته و خاطرى افسرده خدمت امام عليه السّلام آمد عرض كرد : يابن رسول اللّه انّ هيهنا حىّ من بنى اسد در اين نزديكى قبيله بنى اسد جاى دارند كه همگى از محبّين و دوستداران شما هستند اگر اذن و\r\n\r\n","description":"","footnote":"","page_name":" 368 ","page_number":368},
  {"content":"\r\n\r\nاجازه مىفرمائيد بروم و ايشان را به كمك شما دعوت كنم .\r\nحضرت فرمودند : قد اذنت لك مأذون و مرخصى .\r\nپس آن پير روشن‌دل در نيمه شب با لباسى مبدّل و متنكّرا از اردوى حضرت بيرون آمد و خود را به قبيله بنى اسد رسانيد اهل قبيله از آمدن حبيب شاد شدند به دورش جمع شدند گفتند :\r\nاى حبيب در اين وقت كجا بودى و از ما چه حاجتى دارى ؟\r\nحبيب فرمود : اى نامداران جهت آمدن من در اين وقت به اينجا آن است كه خواستم موجب سرافرازى شما در دنيا و آخرت را فراهم كرده و شما را خدمت پسر دختر پيغمبر ببرم ، اكنون آن سرور با جمعى از صلحاء و نيكان در زمين كربلاء نزول اجلال فرموده‌اند و ابن سعد ستمگر با انبوهى از لشگر آن سرور را در ميان محاصره كرده‌اند و از وى براى فاسق فاجر يزيد حرامزاده بيعت مىطلبند شما قوم و قبيله و عشيره من هستيد نصيحت مرا گوش داده و پند مرا بشنويد ، بيائيد فرزند رسول خدا را يارى كنيد و شرف دنيا و آخرت را براى خود بخريد ، قسم به خدا يكى از شما در ركاب افتخارآفرين آن حضرت كشته نمىشود مگر آنكه در اعلى عليين رفيق حضرت محمد مصطفى صلّى اللّه عليه و آله و همسايه على مرتضى عليه السّلام مىباشد .\r\nچون حبيب اين سخنان را ايراد نمود شيرمردى مردانه و جوانى پردل و فرزانه از جا برخاست نامش عبد اللّه بن بشير بود گفت : انا اوّل من يجيب هذا الدّعوة من اوّل كسى هستم كه كمر به يارى پسر پيغمبر بستم و اجابت اين دعوت كردم .\r\nپس از او يك يك مردان اسدى با سلاح كار و اسلحه كارزار از جا برخاسته و اعلام آمادگى نمودند تا آنكه نود مرد جنگى فراهم شد و جملگى خود را آماده حضور در ركاب امام عليه السّلام كردند ، در اين بين نامردى از همان قبيله خود را مختفيا به پسر سعد رساند و گفت : اينك نود مرد جنگى به يارى امام حسين عليه السّلام از قبيله\r\n\r\n","description":"","footnote":"","page_name":" 369 ","page_number":369},
  {"content":"\r\n\r\nبنى اسد خارج مىشوند اگر چاره‌اى دارى علاج واقعه پيش از وقوع بنما .\r\nچون اين خبر به سمع نامبارك پسر سعد رسيد از سراپرده بيرون آمد ارزق شامى را طلبيد و چهار صد مرد جنگى در اختيارش نهاد و آنها را سر راه آن جماعت فرستاد و دستور اكيد به ايشان داد كه نگذاريد اين جماعت به اردوى امام حسين ملحق بشوند .\r\nلشگر عمر سعد با آن مومنان مقابل شدند و از رفتن ايشان به اردوى كيوان شكوه ممانعت كردند ، بنى اسد آن را نپذيرفته و اصرار در رفتن نمودند ، عاقبت كار به منازعه و جنگ كشيد ، حبيب خطاب به ارزق نمود و فرمود :\r\nويلك يا ارزق مالك و لنا انصرف عنّا ، دعنا يشتقى بنا غيرك\r\nواى برتو اى ارزق به ما چه كار دارى ، از ما دور شو ، ما را رها كن و بگذار ديگرى اظهار شقاوت با ما را بكند ارزق اصلا اعتناء به كلمات حبيب نكرده در آن شب تار خود را به آن جماعت زد و آنها را متفرق ساخت آن گروه وقتى ديدند تاب مقاومت ايشان را ندارند گريختند و از ترس آنكه فردا عمر سعد لشگر بسرشان نفرستد خيمه‌ها و چادرهاى خود را كنده و به موضعى غير معلوم پناهنده شدند\r\n\r\nملاقات حضرت امام حسين عليه السّلام با عمر سعد ملعون بين دو لشگر و پند دادن آن جناب به او\r\nمرحوم شاهزاده فرهاد ميرزا در قمقام مىنويسد :\r\nچون لشگر كوفه در صحراى كربلاء جمع شدند و براى قتال با حضرت امام حسين آماده گشتند حضرت عمرو بن كعب بن قرظه انصارى را نزد عمر بن سعد فرستادند و فرمودند به او بگو كه شبانگاه بين دو لشگر مىبايد مرا ملاقات كنى ، چون شب فرارسيد عمر بن سعد با بيست سوار از معسكر بيرون آمد و حضرت نيز با بيست نفر از اصحاب از خيام حرم بيرون خراميد به قولى با امام عليه السّلام عباس و\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nعلى اكبر و با عمر حفص و غلام او بود و ديگران را دور تر داشتند .\r\nحضرت فرمود : يابن سعد بازگشت تو به خداى عزّ اسمه خواهد بود مگر از خداوند انديشه ندارى و چون مىدانى كه فرزند كيستم با من قتال و جدال مىكنى ؟ !\r\nاين كافران را بگذار و با من باش كه به اطاعت من به خداى تقرّب توان جست .\r\nعمر گفت : مىترسم تا خانه‌ام را ويران كنند .\r\nحضرت فرمود : نيكوتر از آن براى تو بسازم .\r\nباز گفت : بيم دارم تا ضياع و عقار من بستانند\r\nحضرت فرمود : از ضياع خاصه خويش كه در حجاز دارم تو را بهتر عوض دهم .\r\nگفت : برعيال خود هراسناكم .\r\nامام عليه السّلام خاموش شده ، بازگشت و مىفرمود : اميدوارم از گندم عراق نخورى و تو را چون گوسفندان سر ببرند و خداوند هرگز تو را نيامرزد .\r\nعمر گفت : اگر گندم نباشد در جو نيز كفايت است .\r\nبه روايت مفيد عليه الرّحمه چون حضرت با عمر ملاقات فرمود قدرى نجوى كرده بازگشتند و هركس به گمان و حدس خويش سخنى مىگفت بدون اينكه مقالات آنها شنيده يا ديگرى برايشان بازگو كرده باشد ، برخى اين‌طور پنداشتند كه حضرت فرمودند :\r\nبگذاريد تا بدان جاى كه آمده‌ام بازگردم يا خود به شام نزد يزيد بن معاويه شوم يا مانند ديگر مسلمانان به يكى از ثغور اسلام روم چنان كه ابن اثير و سبط بن جوزى و ديگر مورّخين بعد از ايراد اين خبر از عقبة بن سمعان روايت كرده‌اند كه از مدينه تا مكه و از مكه تا كربلاء در خدمت آن جناب بودم و جميع مخاطبات آن حضرت را شنيدم تا آنگاه كه به درجه رفيعه شهادت رسيد ، هيچ وقت نگفت كه\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nنزديك يزيد روم يا بيكى از ثغور مسلمانان شوم بلكه آن حضرت را سخن اين بود كه از من دست بازدارند تا بدان جاى كه بوده‌ام مراجعت كنم يا با مشتى عيال و اطفال خود سر در اين بيابانها گذارم .\r\n\r\nمقاله ابن جوزى در تذكره\r\nسبط بن جوزى در تذكره مىنويسد :\r\nعمر بن سعد از قتال با آن حضرت كراهت داشت لذا خود در استدعاى ملاقات با حضرت سبقت نمود و در يكى از ملاقات كه بين امام عليه السّلام و آن مخذول واقع شد حضرت اين عبارات را فرمودند :\r\nدعونى ارجع فاقيم بمكة او المدينة او اذهب الى بعض الثغور فاقيم به كبعض اهله\r\nمن را رها كنيد تا برگشته و به مكه يا مدينه مقيم شوم يا به يكى از مرزهاى بلاد اسلامى رفته و همچون مسلمانان ديگر در آنها اقامه گزينم .\r\nعمر از خدمت امام بازگشت نامه بدين مضمون به عبيد اللّه بن زياد نوشت\r\nفانّ اللّه قد اطفاء النايره . . . . الخ\r\nمؤلف گويد :\r\nشرح نامه عمر بن سعد به ابن زياد لعنة الله عليهما قبلا گذشت .\r\nابن زياد وقتى نامه پسر سعد را خواند گفت : اين نامه را از روى شفقت برقوم خود و نصيحت امير خويش نوشته است ، آرى از او قبول كردم .\r\nشمر بن ذى الجوشن خبيث چون اين سخن بشنيد از جاى برخاست گفت : مگر از او پذيرفتى ؟ !\r\nاكنون كه حسين بن على به ولايت و مملكت تو فرود آمده مىگذارى برود ! !\r\nبه خدا سوگند اگر بيعت نكرده برود پيوسته قدرت و قوّت او و ضعف و عجز تو افزون‌تر شود ، زينهار كه خواهش و درخواست عمر سعد را تلقى به قبول كنى\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nكه سستى و سوء تدبير را دليل باشد ، وظيفه آن است كه بگوئى تا حسين بن على و اصحاب او به حكم تو فرود آيند كه اگر خواستى او را عقوبت يا عفو كنى مختار باشى . ابن زياد اين سخن بشنيد و اين رأى را پسنديد پس گفت نامه‌اى به اين شرح به عمر سعد بنويسند :\r\nامّا بعد انّى لم ابعثك الى الحسين و اصحابه لتكفّ عنه و لا لتطاوله و لا لتمنيه السّلامة و البقاء و لا لتعذر عنه ، و لا لتكون له عندى شافعا ، انظر فان نزل الحسين و اصحابه على حكمى و استسلموا فابعث بهم الىّ سلما و ان ابو فازحف اليهم حتّى تقتلهم و تمثل بهم ، فانّهم لذلك مستحقّون فان قتل الحسين فاوطىء الخيل صدره و ظهره فانّه عات ، ظلوم ، عاق ، شاق ، قاطع ظلوم و لست ارى انّ هذا يضرّ بعد الموت شيئا و لكن علىّ قول قد قلته لو قتلته لفعلت هذا به فان انت مضيت لامرنا فيه جزيناك جزاء السّامع المطيع و ان ابيت فاعتزل عملنا و جندنا و خلّ بين شمر بن ذى الجوشن و بين العسكر فانّا قد امرناه بامرنا و السّلام\r\nيعنى : نفرستادمت كه با حسين مدارا كنى و كار را به درازا كشى و نويد سلامت و بقايش داده عذر او بجوئى و شفاعت كنى ، اگر آن جناب با اصحاب حكم را گردن نهند آن جمله را نزد من فرست و اگر امتناع كنند مقاتلت و محاربت او را مهيّا باش و چون او را كشتى البته برپيكرش اسب بتاز بطورى كه سينه و پشتش خورد شود البته مىدانم كه اين اسب تاختن بعد از كشتن هيچ ضررى به وى نمىرساند ولى چون از پيش سخنى گفته‌ام البته بايد انجام شود ، حال اگر آنچه گفته‌ام به امضاء رسانى پاداش شخص سامع و مطيع به تو داده خواهد شد و اگر اباء و امتناع نمائى از پست و مقامى كه به تو داده شده بر كنار باش و لشگر را به شمر بن ذى الجوشن واگذار كه فرمان و دستورى به او داده‌ايم .\r\nسپس ابن زياد مخذول به شمر گفت با اين نامه بجانب كربلاء برو و مضمون آن را به عمر بن سعد تكليف كن اگر آنچه نوشته‌ام بپذيرد در فرمان او باش و اگر\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nعصيان ورزيد سرش را جدا كن و نزد من بفرست و امارت لشگر با تو باشد .\r\nدر اين هنگام عبد اللّه بن ابى المحل بن حزام الكلابى كه عمّه او عليا مخدّره امّ البنين بود و از حضرت امير المؤمنين عليه السّلام فرزندان داشت از جاى برخاسته به جهت حضرت ابو الفضل العباس و عبد اللّه و جعفر و عثمان نامه امان خواست .\r\nابن زياد ملعون گفت : بسيار خوب ، بگفت تا نامه امان براى آنها نوشتند و به عبد اللّه بن ابى المحل داد ، او آن نامه را با غلام خويش كزمان به كربلاء فرستاد .\r\nگويند چون اين نامه به حضرت قمر بنى هاشم و برادران آن سرور رسيد گفتند خال را از ما سلام برسان و بگوى ما را بدين زينهار احتياج نيست كه امان باريتعالى نيكوتر از امان زنازاده سميّه مىباشد .\r\n\r\nروز تاسوعا و وقايع در آن\r\nروز تاسوعاء يعنى روز نهم محرّم الحرام كه در آن وقايع و حوادثى اتّفاق افتاده است كه ذيلا مىنگاريم :\r\n1 - مرحوم تنكابنى در كتاب اكليل المصائب مىنويسد :\r\nجمعى از ارباب مقاتل نقل نموده‌اند از شيخ بزرگوار جعفر بن محمّد نما در كتاب مثير الاحزان و او از سكينه خاتون روايت داشته كه مىفرمود :\r\nدر روز نهم محرّم آب ما تمام شد و عطش ما شدّت نمود و آب از ظرفها و مشكها خشك شده بود چون من و بعضى از اطفال ما تشنه شديم ، من بسوى عمّه‌ام زينب رفتم كه او را از تشنگى خود و اطفال خبر دهم شايد كه آبى براى ما ذخيره داشته باشد ، ديدم كه عمّه‌ام در خيمه نشسته است و برادر شيرخوارم بردامن او است و آن كودك گاهى مىنشيند و گاهى برمىخيزد و مانند ماهى در آب در حركت و اضطراب است و فرياد مىكند و عمّه‌ام مىگويد : صبر كن اى پسر برادر و كجا است براى تو صبر و حال اينكه به اين حالت مىباشى ، گران است برعمّه تو كه صداى تو را بشنود و نفعى به حال تو نبخشد ، چون من اين را شنيدم صدا\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nبه گريه بلند كردم .\r\nزينب سلام اللّه عليها فرمود : سكينه جان چرا گريه مىكنى ؟\r\nگفتم : براى عطش برادرم و احوال خود را به عمّه‌ام نگفتم كه مبادا اندوه او زياد بشود ، پس عمّه‌ام برخاست و آن كودك را گرفت و به خيمه عموهايم رفت ديد كه آبى ندارند و بعضى از كودكان ما در عقب او روانه شدند براى طمع آب ، پس در خيمه پسر عموهايم اولاد امام حسن مجتبى عليه السّلام نشست و فرستاد به سوى خيمه اصحاب كه شايد آبى بيابد ولى نيافت ، چون يأس از آب به هم رسانيد به خيمه خود برگشت و به همراه آن بانو قريب به بيست كودك از پسر و دختر بودند ، پس شروع كرد به فرياد كردن ما هم همگى فرياد كرديم ، در اين هنگام يكى از اصحاب پدرم به نام برير كه به وى سيّد قرّاء مىگفتند از خيمه ما عبور كرد چون صداى گريه ما را شنيد خود را برزمين انداخت و خاك برسر خود ريخت و به اصحاب خود خطاب كرد ، آيا شما را خوش‌آيند است كه دختران فاطمه از تشنگى بميرند و حال آنكه قائمه شمشيرها در دستهاى ما باشد ؟ ! نه قسم به خدا خيرى در زندگانى بعد از ايشان نيست بلكه پيش از ايشان در حوضهاى مرگ وارد مىشويم .\r\nاى اصحاب من ، هريك دست يكى از اين كودكان را بگيريم و برآب هجوم آوريم پيش از اينكه ايشان از تشنگى بميرند و اگر اين قوم با ما مقاتله كنند ما هم با ايشان مقاتله مىكنيم .\r\nيحيى مازنى گفت : موكّلين آب فرات برقتال ما اصرار خواهند نمود پس اگر اين كودكان را به همراه بريم بسا باشد كه به ايشان تير يا نيزه‌اى اصابت كند و ما سبب آن شده باشيم ، لذا رأى صواب آنست كه مشكى با خود برداريم و آن را پر آب كنيم آن وقت اگر با ما مقاتله كردند ما هم با ايشان مقاتله نمائيم و اگر از ما كسى كشته شد فداى دختران فاطمه باشد .\r\nبرير گفت : اين فكر خوب است ، پس مشكى گرفتند و به جانب آب رفتند ،\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nايشان چهار نفر بودند چون موكّلين آب آنها را مشاهده كردند ، گفتند : شما كه باشيد تا ما رئيس خود را خبر دهيم ؟\r\nميان برير و رئيس ايشان قرابتى بود ، پس چون او را خبر دادند ، گفت : ايشان را راه دهيد تا آب بياشامند ، چون داخل آب شدند و سردى آب را احساس كردند برير و اصحابش صدا به گريه بلند كرده و گفتند : خدا لعنت كند اين سعد را ، اين آب جارى است و به جگر آل پيغمبر قطره‌اى نمىرسد پس برير گفت : پشت سر خود را نگاه كنيد و تعجيل نموده آب برداريد كه دلهاى اطفال حسين از تشنگى گداخته است و شما نياشاميد تا اينكه جگر اولاد فاطمه سيراب شود .\r\nايشان گفتند : قسم به خدا اى برير ما آب نمىآشاميم تا دلهاى اطفال حسين سيراب شود .\r\nشخصى از موكّلين اين سخن بشنيد و گفت شما خود داخل آب شديد كافى نيست كه براى اين خارجى آب مىبريد قسم به خدا كه اسحق را از اين خبر مىكنم .\r\nبرير گفت : اى مرد كتمان كن امر ما را ، پس برير بنزديك او رفت كه وى را گرفته باشد تا خبر به اسحق نرساند آن مرد فرار كرد و اسحق را اطّلاع داد .\r\nاسحق گفت سر راه برايشان بگيريد و آنها را نزد من آوريد و اگر ابا كنند با ايشان مقاتله كنيد ، پس سر راه را بربرير و اصحاب او گرفتند ، مجملا مقاتله بين ايشان درگرفت و برير شروع به موعظه نمود ، صداى او به گوش امام عليه السّلام رسيد ، چند نفر فرستاد كه او را يارى كنند ، پس ايشان رفتند و موكّلين فرار كردند .\r\nآب را آوردند ، اطفال بيك دفعه برسر آب جمع شدند و شكم‌ها و سينه‌ها را برمشگ گذاشتند كه ناگاه بند مشگ باز شد و آن برزمين ريخت ، كودكان بيك دفعه به فرياد آمدند .\r\nبرير برصورت خود زد و گفت : و الهفاه برجگر دختران فاطمه صلوات الله و\r\n\r\n","description":"","footnote":"","page_name":" 376 ","page_number":376},
  {"content":"\r\n\r\nسلامه عليها .\r\n2 - منقول است كه ابن زياد مخذول از مماشاة و مطاوله عمر بن سعد با حضرت سيّد الشهداة عليه السّلام آزرده‌خاطر شد لذا جويرية بن بدر تميمى را كه از سرهنگان بود به كربلاء روانه كرد و گفت :\r\nاگر ابن سعد را ديدى در كار حرب اهمال مىكند وى را بند كن تا اميرى ديگر براى لشگر بفرستم ، چون جويريه به راه افتاد عبيد اللّه ترسيد كه او عمر را حبس كرده و لشگر ضايع ماند ، شمر را با آن نامه از پس او روانه نمود .\r\nسعد بن عبيده گويد : بواسطه گرمى هوا من با عمر بن سعد در آب رفته بوديم ، مردى آمده به گوش او گفت كه ابن زياد جويرية بن بدر را فرستاده كه اگر در كار جنگ اهمال مىورزى تو را گردن زند ، چون اين بشنيد برجسته ، سلاح جنگ برخويش راست كرد و براسب سوار شد ، بارى شمر بن ذى الجوشن لعنه الله تعالى آن نامه شوم را از پسر زياد گرفت و به طرف كربلاء حركت كرد همه‌جا آمد تا روز پنجشنبه نهم محرم وارد صحراى كربلاء گرديد و خود را به عمر بن سعد رسانده و نامه پسر زياد مخذول را به دستش داد ، عمر بعد از خواندن نامه و اطلاع برمضمون آن گفت :\r\nلا اهلا و لا سهلا يا ابرص ، مالك ويلك لا قرب اللّه دارك و قبّح اللّه ما قدمت به علّى .\r\nخداى تعالى تو را دور و زشت كند برآنچه براى من آورده‌اى قبلا من نامه‌اى براى ابن زياد نوشتم و اصلاح كار در آن جسته و او را قانع كرده بودم تو او را از قبول آن منع كردى و كارى كه در شرف سامان گرفتن بود برآشفتى و پريشان نمودى ، بخداى قسم ، حسين بن على بدآنچه عبيد اللّه بن زياد گفته گردن ننهد و همان نفس ابىّ كه حضرت على بن ابيطالب عليه السّلام را بود اكنون حسين را است .\r\nشمر گفت : اين سخن بگذار و بگوى تا چه خواهى كرد ، اگر امر امير را به امضاء\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nمىرسانى بايد تا جنگ را آغاز كنى و گرنه لشگر با من بگذار و خود كنار برو .\r\nعمر گفت : خير ، من امارت لشگر به تو نمىدهم بلكه خودم كفايت اين مهم مىكنم تو فقط سرهنگ پيادگان باش عمر بن سعد آن نامه را خدمت امام عليه السّلام فرستاد .\r\nحضرت فرمود : به خدا قسم به حكم پسر مرجانه تن در نمىدهم .\r\n3 - چنانچه در كتب مقاتل نوشته‌اند در روز تاسوعا لشگر كوفه و شام همچون قطرات باران كه از آسمان ببارد به سرزمين كربلاء ريختند ، در آن روز امام عليه السّلام با اصحاب باوفايش در خيمه نشسته بودند عليا مكرّمه زينب خاتون سلام اللّه عليها مىفرمايد : من در ميان خيمه بودم از شكاف خيمه نظر به برادر مىكردم ناگاه از سمت كوفه صداى طبل و كوس و نقّاره بلند شد ، روى آسمان از گرد و غبار تيره و تار گرديد صداى هياهو و غلغله در زمين و زمان انداخت به چهره برادر نگريستم ديدم رنگ ارغوانى برادر مبدّل به زعفرانى شده بينى تيغ كشيده ، رنگ پريده نتوانستم خوددارى كنم ، پيشتر آمدم عرض كردم : برادر جان شما را چه مىشود ؟\r\nشعر\r\n چه شد اينكه لرزيد جان و تنت * بشد رنگ از چهره روشنت \r\nاين چه حالت است كه در تو مشاهده مىكنم ، منكه از غصه مردم ، كاش مادر مرا نمىزاد .\r\nبرادر به سمت من توجه نمود ، آهسته فرمود : خواهر جان يتيم‌كننده اطفال من آمد ، بيوه‌كننده زنان من آمد يعنى شمر الآن وارد زمين كربلاء شد .\r\nشعر\r\n رسيد آنكه خنجر برويم كشد * تنم را به خاك و به خون دركشد\r\nرسيد آنكه غارت كند مال من * كند بىپدر جمله اطفال من \r\n4 - در كتاب كافى مرحوم كلينى از امام صادق عليه السّلام نقل كرده كه آن جناب\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nفرمودند :\r\nتاسوعا يوم حوصر فيه الحسين عليه السّلام و اصحابه رضى اللّه عنهم بكربلاء و اجتمع عليه خيل اهل الشام و اناخوا عليه و فرح ابن مرجانه و عمر سعد بتوافر الخيل و كثرتها و استضعفوا فيه الحسين عليه السّلام و اصحابه و ايقنوا انّه لا يأتى الحسين ناصر و لا يمدّه اهل العراق بابى المستضعف الغريب . . . . .\r\nروز تاسوعا روزى بود كه جدّ غريبم حسين با اصحابش در كربلاء محاصره شدند ، لشگر شام اطراف آن غريب را گرفتند ، سپاهيان كه در بيابان پراكنده بودند پيش آمدند امام و اصحاب امام را در ميان گرفتند ، از اين كار پسر مرجانه و پسر سعد خوشحال شدند و امّا حسين عليه السّلام و اصحابش افسرده و آزرده گشتند و يقين نمودند ديگر يك تن از اهل عراق به يارى امام نخواهد آمد .\r\nكلام امام صادق عليه السّلام كه به اينجا رسيد از روى حسرت فرمودند : پدر و مادرم فداى غريبى و ضعيفى تو اى جد بزرگوار\r\nدر كتاب روضة الصّفا آمده است :\r\nجمعى از لشگريان ابن سعد كه روز سوّم محرم به محاربه پسر پيغمبر آمده بوند وقتى غريبى و بىگناهى امام مظلوم را مشاهده كردند برگشتند ، بعضى در پنهانى و برخى بطور علنى ، ابن زياد ملعون خبردار شد برآشفت ، سعد بن عبد الرحمن را طلبيد با جمعى از لشگرى او را مأمور ساخت تا در اطراف محله‌هاى كوفه گردش كنند هركس را كه از جيش عمر سعد تخلف نمود دستگير كرده بحضور او بياورند ، مأمورين هرشخصى را كه مىآوردند آن ملعون سخت عقاب مىكرد حتى يكى از اهالى شام كه از جمله دوستداران آل ابى سفيان بود و بخاطر مرگ يكى از بستگانش برگشته بود تا سهم ارثى خود را دريافت كند گرفتار مأمورين شد و او را نزد ابن زياد آوردند هرچند او عذر آورد عذرش مقبول واقع نشد\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nو بالاخره گردنش را زدند ، اين خبر منتشر شد و رعب و وحشتى در مردم ايجاد كرد لذا ديگر كسى جرأت مراجعت ننمود و على الدّوام پسر زياد لشگر به مدد عمر سعد مىفرستاد ، فوجى بعد از فوجى و گروهى پس از گروهى ، علمى پشت سر علمى روانه مىكرد بطورى كه قاف تا قاف سرزمين كربلاء را لشگر فراگرفت و احدى از آنها جرئت هزيمت و ياراى مخالفت را نداشتند و به منظور اينكه از سپاهيان كسى فرار نكرده و يا به لشگر امام عليه السّلام پناه نبرد جاسوسان گماشته كه افراد را كاملا زير نظر و تحت مراقبت شديد داشتند بارى از اكثر شهرها و ممالك همچون :\r\nكنده ، ساباط ، مدائن ، عباده ، ربيعه ، سكون ، حمير ، دارم ، غطفان ، مذحج ، يربوع خزاعه ، حلب ، نبط ، بصره ، تكريت ، عسقلان ، كرد و بلاد و شهرهاى ديگر .\r\nامير لشگر عمر بن سعد ملعون و پسرش حفص وزير و مشاورش بود ، دريد را كه غلام بىباك و سفّاكى بود علمدار كل كردند ، ابن ابى جؤبه جاسوس و ابو ايوب سركرده بيلداران و عمرو بن حجاج سردار دست راست و شمر بن ذى الجوشن سركرده دست چپ و حرمله نابكار سردار تيراندازان و ابو الحنوق رئيس سنگ اندازان و سنان بن انس سردار نيزه‌داران بود ، اهل فن نوشته‌اند لشگر از كربلاء تا دم دروازه كوفه پشت در پشت ايستاده بودند .\r\n\r\nخواندن شمر ملعون امان‌نامه ابن زياد را براى اولاد ام البنين\r\nصاحب عمدة الطّالب فى نسب آل ابى طالب و نيز ابن شهرآشوب در مناقب و ديگران نوشته‌اند كه عليا مخدّره ام البنين زوجه محترمه شاه اولياء امير المؤمنين بود كه از آن حضرت داراى چهار پسر بود بنام‌هاى :\r\nجناب حضرت ابو الفضل العباس سلام اللّه عليه ، جعفر ، عبد اللّه ، عثمان .\r\nپدر ماجد اين بانو حزام بن عبد اللّه بن ربيعة بن خالد بن عامر بن\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nصعصعة الكلابى بود و اين مجلّله را برادرزاده‌اى بود بنام جرير بن عبد اللّه المخلد الكلابى كه ام البنين عمّه محترمه جرير بود ، شمر بن ذى الجوشن نيز كلابى بود و آن روز كه اين ناپاك خواست روانه كربلاء شود جرير بن عبد اللّه خبردار شد كه اين نانجيب سردار لشگر گرديده و به كربلاء مىرود و مىدانست پسر عمّه‌هايش همراه سيّد الشهداء عليه السّلام ملتزم ركابند اگر شمر ناپاك قدم به كربلاء بگذارد البته پسر عمّه‌هايش كشته و به خون آغشته خواهند شد لذا حميّتش او را برآن داشت كه هرچه تواند شتاب كند و خويش را نزد شمر برساند ، پس از ملاقات با او بوى گفت : اندكى تأمّل و صبر كن تا من از امير براى پسر عمه‌هايم امان‌نامه بگيرم .\r\nشمر گفت : عيبى ندارد ام البنين تنها خويش تو نيست بلكه تمام قبيله كلاب اقوام منند از براى من بهتر كه هم‌قبيله من در امان باشد .\r\nجرير با درد و غم پيش تخت ابن زياد قد خم كرد و گفت :\r\nاصلح اللّه الامير ، لى كلمة ان اجتزت لى قلتها و تمنيها .\r\nامير عرضى دارم اگر اجازه مىدهى بيان كنم ؟\r\nابن زياد گفت چه مطلب دارى ؟\r\nگفت : ايّها الامير اگر برمن منت گذارى و پسران عمّه مرا امان دهى تا كشته و به خون آغشته نشده و بردل ام البنين داغ گذاشته نگردد نهايت كرم و منتهاى بخشش است .\r\nابن زياد شمر را خواست به آواز بلند و گفت : خويشان جرير از صغير و كبير در پناه مايند اى شمر اگر عباس نامدار دست از برادر كامكارش برداشت تيغ براو حرام است .\r\nشمر پس از آنكه به كربلاء وارد شد خود را نزديك خيام باجلال حضرت ابى عبد اللّه عليه السّلام رساند بانگ برآورد : اين بنو اختنا پسران خواهر ما كجايند ؟\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nحضرت ابو الفضل العبّاس سلام اللّه عليه با نوجوانان حيدر كرار يعنى جعفر و عثمان و عبد اللّه بيرون آمدند شمر ناپاك قمر بنى هاشم را مورد خطاب قرار داد و گفت :\r\nشعر\r\n اى ز تيغ تو اطفال را به سينه هراس * نهنگ صولت درياى پردلى عبّاس\r\nبرادر تو كه اين فتنه زير سر دارد * به غير مرگ ندانم چه در نظر دارد\r\nخلافت است گر او را از اين عمل مقصود * به اين قليل سپه چون توان خروج نمود\r\nشما عزيز من و فخر اقرباى منيد * ضياء ديده و همشيره زاده‌هاى منيد\r\nاگر تو كشته شوى تا به حشر من خجلم * ز مادر تو و اهل قبيله منفعلم\r\nتو در امان يزيدى ز غصّه دل مخراش * بيا به لشگر ما پشت لشگر ما باش \r\nعباس وفادار چون نام يزيد از شمر شنيد فرمود :\r\nلعنت خدا برتو و امير تو و امان تو باد ما را امان مىدهيد ولى پسر رسول خدا را امان نمىباشد اى بدبخت سنگ‌دل از مادر من منفعل و شرمسارى ولى از روى فاطمه زهرا حياء ندارى\r\nشعر\r\n مگو ، برادر نام‌آور حسينم من * غلام حلقه به گوش در حسينم من\r\nكسى دخيل تو بيدادگر نمىگردد * غلام بىسبب از خواجه برنمىگردد \r\n\r\n","description":"","footnote":"","page_name":" 382 ","page_number":382},
  {"content":"\r\n\r\nپس از آنكه شمر ملعون جوابهاى سخت از شاهزادگان عالم امكان يعنى قمر بنى هاشم و برادران عزيزش شنيد آشفته‌حال و متغير الاحوال گرديد همچون گراز تيرخورده مأيوس و محروم به سپاه عمر سعد ناپاك برگشت ابن سعد چون غضب و آشفته‌حالى آن بدبخت را مشاهده كرد گفت :\r\nچه شد كه مثل برق رفتى و مانند دود برگشتى ؟\r\nشمر گفت : به اميد صيدى رفتم و نااميد آمدم ، اينك وظيفه آن است كه تو لشگر از جاى درآورده و به خيام و سراپرده حسين عليه السّلام حمله آورى و كار را همين امروز يكسره نمائى .\r\n\r\nهجوم آوردن لشگر كفرآئين عمر سعد ملعون و مهلت خواستن امام عليه السّلام از ايشان\r\nپس از آنكه شمر ملعون با حالتى آشفته به لشگر عمر سعد برگشت و او را تحريص و ترغيب به هجوم نمود به نقل مرحوم شيخ در ارشاد عمر بن سعد ملعون رو به لشگر نمود و بانگ برآورد :\r\nيا خيل اللّه اركبى و بالجنّة ابشرى ، اى لشگر خدا سوار شويد و به بهشت مستبشر باشيد\r\nفركب النّاس ثمّ زحف نحوهم بعد العصر لشگر مانند مور و ملخ سواره و پياده بعد از نماز عصر رو به خيام باعظمت و بااحترام حضرت آوردند .\r\nبه فرموده مرحوم مفيد امام عليه السّلام جلو خيمه خود نشسته بودند و سر به زانوى غم گذارده و در حالى كه به شمشير تكيه داده بودند خواب آن جناب را ربود در اين هنگام صداى طبل و شيپور و كوس و كرنا و هلهله و فرياد لشگر براين آسمان دوّار بلند شد و آن كافران از خدا بىخبر به طرف خيام و سراپرده‌هاى باعظمت آل اللّه هجوم آوردند عليا مخدّره حضرت زينب سلام اللّه عليها سراسيمه از خيمه بيرون دويد تا چشمش به آن صحنه افتاد دوان دوان خود را به خيمه برادر رسانيد\r\n\r\n","description":"","footnote":"","page_name":" 383 ","page_number":383},
  {"content":"\r\n\r\nديد آن جناب سر مبارك به روى شمشير گذارده گويا خواب باشد صدا زد و حضرت را بيدار نمود عرضه داشت : يا اخى اما تسمع الاصوات قد اقتربت اى برادر آيا صداى هياهوى سپاه را نمىشنوى كه نزديك خيمه‌گاه رسيده\r\nفرفع الحسين عليه السّلام رأسه امام عليه السّلام از آه و ناله خواهر بيدار شد و سر را برداشت خواهر را با آن حال حزين كه ديد آهى سرد از جگر كشيد فرمود :\r\nخواهر الآن در عالم خواب جدّ و پدرم را در خواب ديدم ، رسول خدا صلّى اللّه عليه و آله و سلّم فرمودند :\r\nنور ديده فردا پيش ما خواهى بود .\r\nعليا مخدّره زينب سلام اللّه عليها وقتى اين خبر را شنيد سيلى به صورت خود زد و فرياد واويلا از جگر بركشيد\r\nامام عليه السّلام فرمود : خواهرم ساكت باش و فرياد به واويلا بلند مكن\r\nدر همين ساعت كه عليا مخدّره زينب كبرى سلام اللّه عليها بىتابى مىكرد و امام عليه السّلام خواهر را آرام مىفرمود لشگر دشمن سواره و پياده عربده‌كنان و پايكوبان همراه با صداهاى طبل و كوس و ناى و سنج و شيپور به خيمه‌ها نزديك شدند و عنقريب بود كه به خيمه‌ها بريزند كه ناگاه خورشيد آسمان شجاعت و شير بيشه پردلى ، فرزند دلبند امير المؤمنين عليه السّلام حضرت قمر بنى هاشم سلام اللّه عليه مثل قرص قمر از برج خيمه طالع شد و يك نعره حيدرى از جگر بركشيد و فرمود :\r\nكجايند شيران بيشه شجاعت و پلنگان قلّه جلادت بيرون آيند دم لشگر و خيل را بگيرند\r\nشعر\r\n چو آوازه افتاد برچپ و راست * پلنگ از كه ، شير از بيشه خواست\r\nدليران شيران لشگرشكن * ابر زين نشستند هشتاد تن \r\n\r\n","description":"","footnote":"","page_name":" 384 ","page_number":384},
  {"content":"\r\n\r\n سواره ، پياده ز بالا و پست * برفتند شمشير و نيزه به دست \r\nجوانان هاشمى نشان با شمشيرهاى خونفشان از خيمه‌ها بيرون آمدند برمركبها نشستند و نيزه‌ها را ربودند دور قمر بنى هاشم مثل انبوه پروين در گرد ماه جمع شده خدمت امام غريب آمدند حضرت ابو الفضل العباس سلام اللّه عليه از مركب به زير آمد زمين ادب بوسيد .\r\nبه نقل مرحوم مفيد در ارشاد : قال له العبّاس بن على عليه السّلام : يا اخى اتاك القوم\r\nعباس محضر مبارك امام عليه السّلام عرض كرد : برادر لشگر دشمن نزديك سراپرده‌ها رسيدند ، تكليف چيست ؟\r\nقال الامام : يا عبّاس اركب بنفسك يا اخى ، انت حتّى تلقاهم و تقول لهم مالكم و ما بدالكم و تسئلهم عمّا جائهم .\r\nامام عليه السّلام فرمود : برادرم ، عباس سوار شو ، برو نزد امير اين لشگر چون با ايشان ملاقات كردى ، به ايشان بگو : شما را چه روى داده ، براى چه جمعيّت كرده‌ايد و برسر من هجوم آورده‌ايد ؟\r\nفاتاهم العبّاس فى نحو من عشرين فارسا منهم زهير بن القين و حبيب بن مظاهر\r\nعباس سلام اللّه عليه با بيست تن از سواران كارزار كه از جمله ايشان زهير بن قين و حبيب بن مظاهر بودند جلو لشگر آمدند .\r\nفقال لهم العبّاس : ما بدا لكم و ما تريدون\r\nعباس عليه السّلام فرمود : شما را چه شده و چه قصدى داريد ؟\r\nقالوا : قد جاء امر الاميران نعرض عليكم ان تنزلوا على حكمه\r\nگفتند : حكم امير عبيد اللّه بن زياد است كه ما عرض بيعت يزيد به شما بنمائيم اگر قبول كرديد در امانيد و الّا همين ساعت برشما بتازيم و كار شما را بسازيم .\r\nفقال : فلا تعجلوا حتّى ارجع الى ابى عبد اللّه فاعرض عليه ما ذكرتم .\r\n\r\n","description":"","footnote":"","page_name":" 385 ","page_number":385},
  {"content":"\r\n\r\nقمر بنى هاشم فرمود : عجله مكنيد تا من گفته و مقصود شما را محضر مبارك حضرت ابى عبد اللّه عليه السّلام عرضه داشته و جواب بياورم .\r\nعباس سلام اللّه عليه محضر امام عليه السّلام رفت و آن بيست نفر مقابل لشگر ايستاده و آنها را مخاطب قرار داده و موعظه نمودند ، خلاصه كلام آن اهل وفا با آن قوم كينه‌جو اين بود كه :\r\nاى لشگر دست خود را از آلودن به خون پسر پيغمبر نگاه داريد .\r\nاز آن طرف قمر بنى هاشم محضر امام عليه السّلام مشرّف شد و مقاله آن قوم اهل دغا را معروض داشت .\r\nامام عليه السّلام فرمود :\r\nارجع اليهم فان استطعت ان تؤخّرهم الى غدوة و تدفعهم عنّا العشيّة لعلّنا نصلّى لربّنا اللّيلة و ندعوه و نستغفره فهو يعلم انّى قد كنت احبّ الصّلوة له و تلاوة كتابه و كثرة الدّعاء و الاستغفار .\r\nبرادر به سوى ايشان بازگرد و اگر مىتوانى جنگ را تا صبح تأخير بيانداز و ايشان را وادار كن كه يك امشب را به ما مهلت دهند تا در آن به نماز و دعاء و استغفار باشيم ، خدا خود مىداند كه من نماز و خواندن قرآن و زياد دعاء خواندن و استغفار نمودن را دوست مىدارم .\r\nعباس سلام اللّه عليه بنزد آن قوم آمد و فرموده امام عليه السّلام را به ايشان رسانيد .\r\nسيّد عليه الرّحمه در لهوف مىفرمايد : عمر بن سعد ملعون در پذيرفتن در خواست حضرت توقف نمود و بفرموده طريحى در منتخب به شمر گفت : درباره مهلت دادن چه مىگوئى ؟\r\nشمر لعنة لله عليه گفت : دودل مباش اگر من سردار بودم به اين سخنان اعتنائى نمىكردم و الآن فرمان جنگ را مىدادم .\r\nسيّد در لهوف مىنويسد : عمرو بن حجّاج زبيدى گفت : به خدا قسم اگر ايشان\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nاز ترك و ديلم بودند و از ما همچنين درخواستى مىكردند ، خواسته‌اشان را اجابت مىكرديم و حال آنكه ايشان اولاد پيغمبر هستند كلام عمرو بن حجّاج در ميان لشگر پراكنده شد آنان نيز رأى عمرو را تأييد كرده و گفتند :\r\nرأى ، رأى عمرو بن حجاج بوده و او درست مىگويد و اساسا ما كه عرب هستيم اين ننگ را به كجا ببريم كه بچه‌هاى پيغمبر ما از ما مهلت خواستند و امان طلبيدند ولى ما به ايشان مهلت نداديم .\r\nعمر بن سعد عليه اللعنة وقتى اوضاع را چنين ديد گفت : سخن عمرو بن حجّاج راست است ما حسين را امشب مهلت داديم .\r\n\r\nمقاله مرحوم حاج فرهاد ميرزا در كتاب قمقام زخّار\r\nمرحوم حاج فرهاد ميرزا در قمقام مىنويسد :\r\nهنگام هجوم لشگر به طرف خيام امام عليه السّلام عباس سلام اللّه عليه با حبيب بن مظاهر و زهير بن القين و هيجده سوار ديگر نزد آنها رفته سبب باز جست ؟\r\nگفتند : امير ما عبيد اللّه را امر چنين است كه حكم او را گردن نهيد و يا پيكار را آماده شويد .\r\nابو الفضل عليه السّلام فرمود : بارى اندك مشتابيد تا از مصدر امامت جواب بازآرم ، عباس به خدمت آمد و منافقان بايستادند .\r\nحبيب بن مظاهر ، زهير بن القين را گفت اگر خواهى تو اين قوم را موعظت و نصيحت گوى و اگر گوئى تا من سخن كنم .\r\nزهير گفت : نخست تو پند ده .\r\nحبيب گفت : وه ، چه زشت بندگان خدا كه شمائيد ! ! هيچ نيانديشيد كه على الصباح محشر خداوند خويش را ملاقات كنيد كه عترت و اهل بيت پيغمبر او را به شهادت رسانيده متهجدين و اخيار و ابرار و مجتهدين امّت را كشته باشيد ؟ !\r\n\r\n","description":"","footnote":"","page_name":" 387 ","page_number":387},
  {"content":"\r\n\r\nعروة ( عزرة خ ب ) بن قيس ملعون گفت : تو تا بتوانى هيچ‌گاه از ستايش و تزكيه خود دست بازندارى .\r\nزهير گفت : او خويش را نمىستايد ، خداوندش پسنديده و ستوده و شاهراه هدايت به دو باز نموده است ، هان از باريتعالى بترس و ياور گمراهان مباش ، به ريختن خون پاك اين نفوس زكيّه معاونت مكن و نصيحت من بپذير .\r\nعروه گفت : اى زهير تو را همواره عثمانى مىدانستم و در شمار شيعيان اهل بيت نبودى ؟\r\nگفت : مگر از موقف من اين مسئله نتوانى دانست ، ايزد عزّ اسمه گواه است كه من به دو نامه نكردم و وعده نصرت ندادم ، بيش از اين نبود كه در راه اجتماع افتاد ، چون عزيمت او بدانستم و غدر و مكر شما نيز نيكو مىشناختم جدّ اطهرش رسول اللّه را به ياد آوردم و حق او را پاس داشتم تا جان خويش وقايه ذات مقدّس او كنم تا آنچه را كه از حق خدا و رسول ضايع خواسته آيد محفوظ دارم .\r\nو ديگر اصحاب نيز گروه شقاوت اثر را پند داده از قتال بازمىداشتند .\r\nابو الفضل عليه السّلام پيغام بگذارد ، امام فرمود :\r\nاى برادر اگر بتوانى بگويشان تا يك امشب ما را مهلت دهند و كار جنگ به فردا گذارند چه باريتعالى خود مىداند كه من پيوسته نماز و تلاوت قرآن و كثرت دعا و استغفار را دوست مىداشتم تا امشبى نيز به وظايف طاعت و عبادت قيام شود .\r\nابو الفضل عليه السّلام بازگشته فرمان امام برساند .\r\nعمر از شمر رأى جست .\r\nشمر گفت : امير توئى و حكم تو راست .\r\nابن سعد گفت : اگر اختيار مرا بودى مىخواستمى كه تا در اين موقف نيامدمى ، از ديگر مردمان مشورت كرد قيس بن اشعث گفت : اكنون اين خواهش را اجابت نماى ، به خداى كه بامدادان محاربت را آماده باشند .\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nعمر گفت : اگر به يقين دانم كار از امشب به فردا نگذارم .\r\nعمرو بن حجّاج بن سلمة الزبيدى گفت : سبحان اللّه ، اگر ديلمان اين مسئلت كردندى و بدين قدر مهلت خشنود بودندى پذيرفتن واجب آمدى .\r\nعمر بازگشت و رسولى در خدمت ابو الفضل بسده سينه امامت فرستاد كه امشب مهلت است ، اگر صبحگاهان به حكم اين زياد سر اندر آريد شما را به كوفه فرستيم و اگر امتناع ورزيد دست بازنداريم .\r\n\r\nواقعه جان‌گداز عصر و غروب روز تاسوعاء\r\nمرحوم سيّد در لهوف مىنويسد :\r\nپس از آنكه حضرت قمر بنى هاشم سلام اللّه عليه از عمر سعد شب عاشوراء را مهلت گرفت امام عليه السّلام سر بربستر گذارده و اندكى خوابيدند در عالم خواب فضاء روشن و هواء مصفائى را حسّ كردند و در همين حال عليا مخدّره زينب كبرى در بالين آن جناب نشسته بود و همچون شمع مىسوخت و در كمال حزن و اندوه با آستين‌هاى لباس برادر را باد مىزد و بفكر شهادت برادر ديدگانش از اشگ پر و همچون دانه‌هاى مرواريد از چشمانش ريزان بود ناگاه امام عليه السّلام سر از خواب برداشت و چشم گشود و خواهر را با آن حال مشاهده نمود و فرمود :\r\nيا اختاه ، خواهرم زينب .\r\nعليا مخدّره عرض كرد : لبيك ، بلى برادرم\r\nحضرت فرمودند : خواهرم خورشيد عمرم به افول گرائيده و روز جانم بسر آمده و هلال مصيبت تو طلوع نموده الآن در خواب رفتم جدّم رسول خدا صلّى اللّه عليه و آله را در خواب ديدم كه با پدر و مادر و برادرم جملگى در يك‌جا جمع بوده و فرمودند : يا حسين انّك رائح الينا عنقريب ، به زودى بما ملحق خواهى شد\r\nفرد\r\n چو بشنيد زينب بناليد زار * كشيد از سر آن معجر زرنگار \r\n\r\n","description":"","footnote":"","page_name":" 389 ","page_number":389},
  {"content":"\r\n\r\nفلطمت زينب وجهها و صاحت و بكت پس از اين خبر عليا مخدّره زينب سلام اللّه عليها طپانچه برصورت خود زده و صيحه كشيد و زارزار گريست .\r\nامام عليه السّلام خواهر را تسلّى داد و فرمود : خواهرم آرام بگير و ساكت باش و نگذار دشمنان برمن شماتت كنند ، پنهانى گريه كن ، خواهرم حسين تو دل از اين جهان كنده و رخت از اين عالم بربسته اين زندگى كه همه‌اش از براى من درد و رنج و بلاء است به چه كار آيد ، پس همان بهتر كه چشم از اين عالم ببندم سپس امام عليه السّلام دست مبارك به سينه خواهر كشيد از بركت دست آن حضرت تسكين دل از براى مخدّره حاصل شد\r\n\r\n","description":"","footnote":"","page_name":" 390 ","page_number":390},
  {"content":"\r\n\r\n\r\nفصل دهم\r\n\r\nدر توصيف شب عاشوراء\r\n احبّاء خلّونى و عيناى فابكيا * رأيت هلال الهّم و الغمّ طالعا \r\nاى دوستان من ، مرا با دو چشمانم واگذاريد ، اى دو چشم من بگرييد كه خود ديدم ماه هم و غمّ را كه ماه محرّم است طلوع نموده\r\n فما لك من شهر طلعت فانّما * رأيت جيوش الهمّ عندك غالبا \r\nچه مىشود تو را اى ماه محرّم كه طلوع كرده‌اى همانا مىبينم كه لشكر حزن برتو غالب گرديده است .\r\n و انّى ارى الاشجار فى الهمّ و الادى * اظنّ لباس الورد بالدّم قانيا \r\nهمانا مىبينم درخت‌ها را در غم و الم و گمان مىكنم كه گلها لباس قرمز از خون پوشيده‌اند\r\n ارى الطّير مغموما و فى كلّ جلمد * من الدّمع ماء فى البوادى جاريا \r\nمىبينم مرغان را كه جملگى سر به زير بال غم فروبرده‌اند و در زير هرسنگريزه‌اى چشمه‌اى از خون در بيابانها جارى و روان است .\r\n ارى الهمّ فى الآفاق شرقا و مغربا * فلا ينجلى آنا و ما صار زايلا \r\nمىبينم كه همّ و غمّ مشرق و مغرب را فراگرفته و نه يك لحظه آسايش بهم رسد و نه بر طرف مىگردد\r\n فيا بدر لا تطلع حياء و لا تنر * و قد صار نور اللّه فى الدّم آفلا \r\nپس اى ماه تابان حيا كن و ديگر طلوع مكن و نور نيفشان زيرا كه آن بزرگوارى كه نور خداوند بود در ميان خون غروب نموده\r\n ءابكى على البدر المنير المشقّق * ءللصّدر مرضوضا و للجسم عاريا \r\n\r\n","description":"","footnote":"","page_name":" 391 ","page_number":391},
  {"content":"\r\n\r\nآيا گريه كنم برآن روئى كه ماه تابان بود و آن را شقّ كردند يا بگريم برسينه‌اى كه پايمال اسبان نمودند يا بربدنى كه آن را برهنه كردند .\r\n ءابكى لرأس كان كالبدر فى القنا * ءللنّحر منحورا و للشّيب قانيا \r\nآيا گريم كنم برآن سرى كه در بالاى نيزه چون ماه شب چهارده مىدرخشيد يا برگلوئى كه به تير سوراخ شده بود يا برريشى كه به خون سرخ و رنگين گرديده بود .\r\n ءابكى لشبل المصطفى و شبيهه * قتيل بطفّ ليت عينى مداميا \r\nآيا بگريم براى فرزندزاده مصطفى و شبيه آن جناب ( حضرت على اكبر ) آنكه در بيابان پربلاء طف كشته شده بود ، اى كاش چشم من در مصيبت اين جوان خون مىباريد .\r\n و قد احرقوا قلب الحسين بقتله * و هم افرحوا فى ذلك الفعل كافرا \r\nهمانا قلب امام حسين عليه السّلام را با كشتن اين جوان سوزاندند و با اين فعل شنيع كافرى را خوشحال نمودند\r\n ءابكى رضيعا رضعوه بسهمهم * فصار لدى وصل المهيمن نائما \r\nآيا گريه كنم برشيرخواره‌اى كه آن قوم غدّار با تير خود شيرش دادند ( على اصغر ) پس در جوار وصل خداوند بزرگ به خواب رفت .\r\n ءابكى على الفضل المرمّل فى الدّماء * ءابكى الّذى قد كان عمّاه ناصرا \r\nآيا بگريم برابى الفضل العبّاس كه به خاك و خون ماليده شده بود و آيا گريه كنم برشهيدى كه عمويش را كمك و يارى نمود ( حضرت قاسم ) .\r\n ءابكى شفاها ذابلات من الظّما * عيون الجراحات لها صار ساقيا \r\nآيا بگريم برآن لبهائى كه از شدت تشنگى خشگيده بود و چشمه‌هاى جراحات آب‌دهنده ايشان بود\r\n ءابكى شموسا طالعات من القنا * الى الشّام تهدى لاين من كان زانيا \r\n\r\n","description":"","footnote":"","page_name":" 392 ","page_number":392},
  {"content":"\r\n\r\nآيا بگريم برآن خورشيدهائى كه از سر نيزه‌ها طلوع كرده بود و به جانب شام از براى آن ولد الزنا هديه مىبردند\r\n ءابكى عليلا قيّدوه بنو الزّنا * و قد كان من اهل النّبوّة باقيا \r\nآيا بگريم برعليل و بيمارى كه اولاد زنا او را به قيد و زنجير درآورده بودند در حالىكه آن حضرت يادگار و باقىمانده از اهل بيت نبوّت بود\r\n ءابكى اسارى اهل بيت محمّد * اسرن عرات ليتنى كنت واقيا \r\nآيا بگريم براهل بيت پيغمبر صلّى اللّه عليه و آله كه ايشان را بدون اساس و لباس اسير كرده بودند ، اى كاش كه من بجاى ايشان اسير شده بودم .\r\n رزيتم زرائا آل طه رزيّة * يجدّد همّا كلّ من كان سامعا \r\nگرفتار و مبتلا شديد اى آل طه به بليّه‌اى چند كه بناچار تازه مىگرداند همّ و غمّ هركسى را كه آنها را بشنود .\r\n فو اللّه رزء لا نطيق سماعه * فديكم بنفسى كيف انتم شافيا \r\nبه خداوند عالم سوگند به بليه‌اى چند گرفتار شديد كه ما را تاب شنيد آنها نيست ، اى جان من به فداى شما شود نمىدانم كه چگونه شما آرام گرفتيد و به صبر گذرانيديد .\r\n فيا نفس ما تلك المصائب فاندبى * و كونى من الباكين فيهم تأسفا \r\nپس اى نفس من اين چه مصائبى است كه مىشنوى ، بعد از شنيدن آنها نوحه كن و خود را از گريه‌كنندگان و تأسف‌خورندگان براين بزرگواران گردان .\r\nمرحوم اقدسى در توصيف اين شب غم‌انگيز فرموده :\r\n شب ماتم خسروكم سپاه * چو شه تا سحر سوخت قنديل ماه\r\nهمى چشم افلاك انجم گريست * هم عيسى به چرخ چهارم گريست\r\nملائك بجان شمعى افروختند * گريستند از آن شمع هم سوختند\r\nكدام است صاحبدل و هوشيار * كه سوزد به آن شمع پروانه‌وار \r\n\r\n","description":"","footnote":"","page_name":" 393 ","page_number":393},
  {"content":"\r\n\r\n چه باران هنوز از جفاى يزيد * چكد خون ز قنديل شاه شهيد\r\nاز آن روضه تا صبح آيد حزين * همى ناله خضر و روح الامين \r\nو مرحوم سيّد مدّاح اين شب غم‌بار ار اين گونه توصيف كرده :\r\n شام عاشوراء به دشت كربلاء * شد قيامت اندر آن ماتم‌سرا\r\nمحشر كبرى در آن شب آشكار * شد بهشتى دوزخى با هم دچار\r\nنوريان در ذكر يا ربّ تا سحر * ناريان در فكر مال و سيم و زر\r\nنوريان در ذكر قرآن مجيد * ناريان در فكر فرمان يزيد\r\nنوريان از تشنگى اندر تعب * ناريان مشغول در لهو و لعب\r\nنوريان در ذكر و حمد كردكار * ناريان مشغول در شرب و قمار\r\nنوريان يكسر همه در شور و شين * تا كنند جان را به قربان حسين\r\nناريان تخم عداوت در نهاد * داده دين از كف به فرمان زياد\r\nيك طرف بانگ هياهوى سپاه * يك طرف داد عطش از خيمه‌گاه\r\nيك طرف زينب به افغان و خروس * يك طرف زهراء به جنّت نيل‌پوش \r\n\r\n","description":"","footnote":"","page_name":" 394 ","page_number":394},
  {"content":"\r\n\r\n يك طرف در عيش و عشرت اشقياء * يك طرف در آه و شيون ، انبياء\r\nيك طرف داد عطش از كودكان * يك طرف اندر تزلزل ، قدسيان\r\nيك طرف اصحاب بنموده قيام * چون بنات النّعش در دور امام\r\nيك طرف شه در مناجات و دعاء * يك طرف بىشرمى قوم دغا\r\nيك طرف ليلى چو ابر نوبهار * بهر اكبر متّصل او اشگ‌بار\r\nيك طرف عبّاس آن كان وفا * تيغ در كف ، در كشيك خيمه‌ها\r\nدر سخن ، آن شاه با اخيار شد * محفلش چون خالى از اغيار شد\r\nپس به درويش خواند اصحابش تمام * يك به يك را جملگى از خاص و عام\r\nگفت اى انصار و اى ياران من * اى وفاداران و جانبازان من\r\nپس گشود آن دم لب معجز بيان * گفت كاى بركوى جانان عاشقان\r\nيك اشاره كرد سوى عاشقان * باز شد آن ديدهء حق بينشان \r\n\r\n","description":"","footnote":"","page_name":" 395 ","page_number":395},
  {"content":"\r\n\r\n قرب حقّ با عاشقان دمساز شد * پس به روشان باب رحمت باز شد\r\nدر نظاره جمله آن مه طلعتان * جلوه‌گر شد بهرشان باغ جنان\r\nكربلاء شد بهر آنها كوه طور * بهر آنها شد عيان حور و قصور\r\nپس بگفتا آن شه لب‌تشنگان * اين مقام زان تو باشد اى فلان\r\nمن نديدم باوفاتر اين زمان * بهتر از اصحاب خود اندر جهان\r\nچون به جاى خويشتن كردند سير * با ادب بگشود لب آن دم زهير\r\nاى امام و پيشواى انس و جان * اى به حكمت جملهء كون و مكان\r\nجان فدايت اى عزيز مصطفى * جان چه قابل هست در كوى شما\r\nور بكويت مىكشندم صد هزار * چون عسل شيرين برم اى شهريار\r\nبند بندم را كنند از هم جدا * مىنخواهم رفت از كوى شما\r\nپس حبيب بن مظاهر آن زمان * گفت كارى محبوب خلّاق جهان\r\nغم مخور جان را به قربانت كنم * جان فداى كوى جانانت كنم \r\n\r\n","description":"","footnote":"","page_name":" 396 ","page_number":396},
  {"content":"\r\n\r\n من فدايت اى شه مالك رقاب * ريش را از خون سر سازم خضاب\r\nجان چه قابل در رهت اى بىنظير * سينه را سازم هدف در پيش تير\r\nپس تمام يار و انصار كبار * يك به يك اندر سخن با شهريار\r\nما همه باشيم در فرمان تو * جان شيرين را كنيم قربان تو\r\nشاه گفتا اى هواداران من * اى به كوى عشق سربازان من\r\nصبح در اين دشت بس غوغا شود * كربلاء از خون ما دريا شود\r\nكربلاء فردا شود بيت الحزن * دستها گردد جدا سرها ز تن\r\nدست عبّاسم شود از تن جدا * مىشود زينب اسير اشقياء\r\nپاره از شمشير ، جسم اكبرم * تير پيكان برگلوى اصغرم\r\nزير سمّ اسبهاى اشقياء * جسم قاسم مىشود چون طوطيا\r\nشمر خنجر مىكشد برحنجرم * مىبرد لب تشنه سر از پيكرم \r\n\r\n","description":"","footnote":"","page_name":" 397 ","page_number":397},
  {"content":"\r\n\r\n سيّد مدّاح ديگر شد خموش * رفت در باغ جنان زهراء ز هوش \r\n\r\nشب عاشوراء و وقايع در آن\r\nدر شب تار و ظلمانى عاشوراء وقايع و حوادثى در سرزمين پربلاء كربلاء به وقوع پيوسته كه ذيلا مهم‌ترين آنها را مىنگاريم :\r\n1 - خطبه خواندن حضرت ابا عبد اللّه الحسين عليه السّلام و برداشتن بيعت را از اصحاب و ياران\r\nمرحوم مجلسى در كتاب بحار الانوار از مسعودى در مروج الذهب نقل مىكند كه وقتى امام عليه السّلام به سرزمين كربلاء وارد شدند عدد مجموع اردو هزار و صد نفر سواره و پياده بود .\r\nمرحوم مفيد در ارشاد فرموده عصر روز تاسوعا قريب غروب آفتاب امام امر فرمودند كرسى از ساج در ميان صحراء گذاردند سپس اصحاب و اهل بيت را جمع نموده و در ميان آن جمع قرار گرفته و فرمود :\r\nاثنى على اللّه احسن الثناء و احمده على السّرّاء و الضّرّاء ، الّلهم انّى احمدك على ان كرّمتنا بالنّبوّة و علّمتنا القرآن و فقّهتنا فى الدّين و جعلت لنا اسماعا و ابصارا و افئدة فاجعلنا من الشاكرين\r\nسپاس و ستايش مىكنم ايزد پاك را به بهترين سپاس و او را در آشكار و نهان حمد مىنمايم ، بار خدايا تو را شكر مىكنم كه از روز نخست ما را عزيز آفريده و به پيغمبرت ما را گرامى داشته و قرآن را به ما آموختى و در دين فقيهان نموده و گوش شنوا و چشم بينا و قلبى واسع به ما عطاء كردى پس ما را از كسانى قرار بده كه شاكر اين نعمت‌هايت باشيم\r\nامّا بعد فانّى لا اعلم اصحابا اوفى و لا خيرا من اصحابى و لا اهل بيت ابرّ و لا اوصل من اهل بيتى فجزاكم اللّه عنّى خيرا لا و انّى لا اظنّ يوما لنا من هؤلاء ، الا و\r\n\r\n","description":"","footnote":"","page_name":" 398 ","page_number":398},
  {"content":"\r\n\r\nانّى قد اذنت لكم فانطلقوا جميعا فى حلّ ليس عليكم منّى ذمام .\r\nپس از حمد و ستايش يزدان پاك ، من اصحابى را باوفاتر و بهتر از اصحاب خود و اهل بيتى را نيكوتر و اصيل‌تر از اهل بيت خود سراغ ندارم پس خدا از طرف من به شما پاداش و اجر نيكو عطاء فرمايد ، اى ياران گمان نمىكنم از دست اين قوم غير از فردا روز ديگرى را داشته باشيم ، بدانيد من به شما اذن دادم و بيعت خويش را از عهده شما برداشتم ، پس راه خود را پيش گيريد و به هركجا كه مىخواهيد برويد .\r\nهذا اللّيل قد غشيكم فاتّخذوه جملا ثمّ ليأخذ كلّ رجل منكم بيد رجل من اهل بيتى ثمّ تفرّقوا فى سوادكم و مداينكم حتّى يفرج اللّه .\r\nالآن شب است و تاريكى آن شما را پنهان داشته لذا تاريكى را براى خود شتر و مركب قرار داده هريك از شما دست يكى از اهل بيت مرا بگيريد و متفرّق شده و به شهرها و ديار خود رويد تا خدا در كار شما فرج عطا فرمايد مرا با اين لشكر واگذاريد .\r\nفانّ القوم انّما يطلبونى و لو قد اصابونى فى الهواء عن طلب غيرى\r\nاى ياران اين گروه غير از من طالب ديگرى نيستند و من از دست ايشان جان بدر نخواهم برد و اگر در هوا هم بروم مرا خواهند گرفت و خونم را خواهند ريخت .\r\nاظهار وفادارى حضرت قمر بنى هاشم سلام اللّه عليه به امام عليه السّلام\r\nسخن امام عليه السّلام كه به اينجا رسيد اصحاب و ياران آن حضرت گريستند و اوّل كسى كه ايستاد و در جواب آن جناب اظهار ثبات و ايستادگى نمود حضرت ابو الفضل قمر بنى هاشم بود آن بزرگوار با برادرها و برادرزاده‌ها و بنى اعمام از كلمات غم‌انگيز و حاكى از غربت امام عليه السّلام سخت متأثر و دلتنگ شده لذا از زبان خود و ساير شهزادگان محضر مبارك برادر عرضه داشت :\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nاى مولا و اى سرور ما به ذات پاك ايزد متعال ما اين كار را نخواهيم نمود كه شما را به دست دشمن سپرده و خود جان بدر ببريم ، خدا آن روز را نياورد كه ما در دنيا زنده باشيم و شما نباشيد ، قدم‌هاى ما بريده باد اگر از در آستانه تو قدم برداريم و چشمانمان كور باد اگر به غير از جمال تو بنگريم .\r\nو پس از قمر بنى هاشم سلام اللّه عليه ساير برادرها و برادرزاده‌ها و خواهرزاده‌ها زمين ادب بوسيده و عرضه داشتند :\r\nما به جان و دل مطيع و فرمانبردار آنچه ابو الفضل العباس به عرض اقدس همايونى رساند مىباشيم .\r\nامام عليه السّلام تمام سخنان ايشان را شنيده و در حقّشان دعاء فرمودند ، سپس روى مبارك به اولاد عقيل كرده و فرمودند :\r\nيا بنى عقيل حسبكم من القتل بمسلم فاذهبوا انتم فقد اذنت لكم .\r\nاى فرزندان عقيل كشته شدن مسلم شما را بس بوده و داغ او شما را كافى است به شما اذن دادم كه به آن اكتفاء كرده و راه وطن را پيش گيريد و برويد\r\nاظهار وفادارى عبد اللّه بن مسلم بن عقيل به امام عليه السّلام\r\nعبد اللّه كه پسر بزرگتر جناب مسلم بن عقيل سلام اللّه عليه بود پيش آمد و عرضه داشت :\r\nسبحان اللّه فما يقول الناس ، يقولون انا تركنا شيخنا و سيّدنا و بنى عمومتنا خير الاعمام و لم نرم معهم به سهم و لم نطعن معهم برمح و لم نضرب معهم بسيف و لا ندرى ما صنعوا ، لا و اللّه ما نفعل و لكن نفديك بانفسنا و اموالنا و اهلينا و نقاتل معك حتّى نرد موردك فقبّح اللّه العيش بعدك .\r\nاى نور ديده رسالت معاذ الله كه اين عمل از ما سر بزند كه تو را تنها بگذاريم و برويم ، مردم به ما چه خواهند گفت ، بگويند :\r\n ما تخم بد كاشتيم * بزرگ خود از دست بگذاشتيم \r\n\r\n","description":"","footnote":"","page_name":" 400 ","page_number":400},
  {"content":"\r\n\r\n بگفتيم برترك مولاى خويش * به دشمن سپرديم آقاى خويش \r\nچشم از عمو و عموزادگان بربستيم ، نه با ايشان تيرى افكنديم و نه با هم نيزه زديم و نه اسبى به ميدان كين تاختيم و نه تيغى به روى عدو آختيم ، بلكه راه خود گرفته و آمديم و نمىدانيم كه برسر آقاى ما چه آمد ، ابدا اين كار را ما نمىكنيم بلكه خود و اموال و اهل خويش را فداى شما خواهيم نمود و در ركاب سعادت‌مآب شما مقاتله خواهيم نمود تا به همان راهى كه شما خواهى رفت ما هم برويم ، زشت و ناپسند باد زندگانى بعد از شما .\r\nاظهار وفادارى نمودن مسلم بن عوسجه به امام عليه السّلام\r\nسپس اوّلين نفر از بين اصحاب جناب مسلم بن عوسجه بود كه از جاى برخاست و دست ادب به سينه گذارد :\r\n بگفتا كه اى پيشواى جهان * چراغ منير زمين و زمان\r\nگرفتار كام نهنگ بلا * ذبيح اللّه عرصه نينوا \r\nيابن رسول اللّه أنحن نخلّى عنك و قد احاطوا بك فبما نعذر الى اللّه فى اداء حقّك\r\nاى فرزند رسول خدا ، آيا ما جان‌نثاران دست از دامن تو برداريم و تو را در ميان اين گروه اشرار بگذاريم پس به چه رو نزد خداى متعال عذر بياوريم\r\nفرد\r\n مىبرم داغ تو برخاك كه تا روز جزا * بنمايم به جگرسوختگان كوثر خويش \r\nاما و اللّه لا نخلّى عنك حتّى اطعن فى صدورهم برمحى و اضربهم بسيفى ما ثبت قائمه فى يدى .\r\nقسم به ذات پاك پروردگار دست از دامنت برنمىداريم تا با نيزه سينه دشمنان تو را ريش ريش نكنيم و با شمشير بدنهاى اعداء تو را چاك چاك ننمائيم و تا\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nدسته‌هاى تيغ در دست ما است با اين ناكسان مقاتله خواهيم نمود .\r\nو لو لم يكن معى سلاح اقاتلهم به لقذفتهم بالحجارة .\r\nاى سرور اگر سلاح جنگ من از بين برود و چيزى نداشته باشم كه با اين از خدا بىخبران بجنگم همانا با سنگ با آنها نبرد مىنمايم\r\nفرد\r\n نيابم به يزدان اگر ساز جنگ * سر دشمن شه بكوبم به سنگ \r\nو اللّه لا نخلّيك حتّى يعلم اللّه انّا قد حفظنا غيبة رسول اللّه فيك .\r\nبه ذات پاك پروردگار قسم دست از چاكرى تو برنمىداريم تا خدا بداند كه ما پاس حرمت پيغمبرش را در غيبت آن حضرت درباره اولادش چگونه نگاه داشتيم .\r\nاما و اللّه لو قد علمت انّى اقتل ثمّ احيى ثمّ اقتل ثمّ احرق ثمّ اذرى يفعل ذلك بى سبعين مرّة ما افارقك حتّى القى حمامى دونك\r\nقسم به ذات پروردگار اگر بدانم كه در راه محبّت تو كشته شده سپس زنده گشته پس از آن كشته شده و جسدم را سوزانده سپس خاكسترم را به باد فنا مىدهند همچنين تا هفتاد بار باز دست از يارى و محبت تو برنداشته تا مرگ را در نزد تو چشيده و ملاقات كنم .\r\nشعر\r\n نيست از عاشق كسى ديوانه‌تر * عقل از سوداى او كور است و كر\r\nلحظه لحظه شاهباز جانشان * پرزنان تا صاعد جانانشان\r\nدوست چون يار است دشمن كو مباش * جان كه بد جانان بود تن كو مباش \r\n\r\n","description":"","footnote":"","page_name":" 402 ","page_number":402},
  {"content":"\r\n\r\n عاشقان چون نور مه عريان خوشند * بىسر و سامان و خان و مان خوشند \r\nو كيف لا افعل ذلك و انّما هى قتلة واحدة ثمّ هى الكرامة الّتى لا انقضاء لها ابدا .\r\nاى مولاى من چرا چنين نكنم و حال آنكه جان سپردن يك دم زدن بيش نيست و بعد در خدمت تو حيات ابد و عيش سرمد است .\r\nاظهار وفادارى زهير بن قين به امام عليه السّلام\r\nسپس زهير بن قين به پا خاست و عرض كرد :\r\nو اللّه لوددت انّى قتلت ثمّ نشرت ثمّ قتلت حتّى اقتل هكذا الف مرّة و انّ اللّه عزّ و جلّ يدفع بذلك القتل عن نفسك و عن انفس هولاء الفتيان من اهل بيتك\r\nقسم به خدا اگر در راه محبت تو كشته شوم بعد زنده شده سپس كشته شده و به همين ترتيب تا هزار مرتبه دست از چاكرى تو برندارم ، خدا تو و اين جوانان فاطمى و نوباوگان علوى را سالم بدارد\r\nفرد\r\n تا دامن كفن نكشم زير پاى خاك * باور مكن كه دست ز دامان بدارمت \r\nمؤلّف گويد :\r\nمرحوم سيّد در لهوف مىفرمايد :\r\nبعد از مسلم بن عوسجه سعيد بن عبد اللّه الحنفى به پا خاست و در مقام اظهار وفادارى عرضه داشت :\r\nلا و اللّه يابن رسول اللّه لا نخليك ابدا حتّى يعلم اللّه انّا قد حفظنا فيك وصيّة رسوله محمد صلّى اللّه عليه و آله و لو علمت انّى اقتل فيك ثمّ احيى ثم اخرج حيّا ثم اذرى يفعل ذلك بى سبعين مرّة ما فارقتك حتّى القى حمامى دونك و كيف لا افعل ذلك و انّما هى قتله واحدة ثمّ انال الكرامة التى لا انقضاء لها ابدا .\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nنه به خدا قسم اى فرزند رسول خدا هرگز ما تو را تنها نگذاشته و رها نخواهيم كرد تا خداوند بداند كه ما سفارش پيغمبرش را درباره تو نگه داشتيم و اگر من مىدانستم كه در راه تو كشته مىشوم و سپس زنده شده و سپس ذرّات وجودم را به باد فنا مىدهند و هفتاد بار با من چنين مىشد هرگز از تو جدا نمىشدم تا آنكه در ركاب سعادت‌مآب تو كشته شوم و اكنون چرا چنين نكنم با اينكه يك كشته شدن بيش نيست و به دنبالش زندگانى جاودان مىباشد .\r\nاظهار وفادارى بشير بن عمرو خضرمى به امام عليه السّلام\r\nبعد از زهير بشير بن عمرو خضرمى « 1 » كه از جمله خواص اصحاب امام بود از جا برخاست و محضر مبارك امام عليه السّلام عرضه داشت :\r\nاكلتنى السّباع حيّا ان فارقتك و اسئل عنك و اخذلك مع قلّة الاعوان لا يكون هذا ابدا\r\nدرندگان صحرا بدن مرا بدرند اگر من از تو جدا شوم و ترا خار بگذارم با آنكه در اين صحرا بىيار و هوادارى دشمن تو را احاطه كرده\r\nشعر\r\n ايا سايه فرّ يزدان ما * فداى تو بادا سر و جان ما\r\nتو شاهى و ما بندگان توئيم * يكايك نگهبان جان توئيم \r\nپس از اظهار وفادارى بشير بن عمرو به پيشگاه انور سلطان مظلومان ديگر تاب و توان برياران و اصحاب نمانده جملگى به پا خاستند و هركدام با زبانى گرم و لسانى حاكى از يك دنيا مهر و محبت و صفا اعلان وفادارى خود را به ساحت مقدّس اعليحضرت حسينى نمودند .\r\nمرحوم سيّد در لهوف مىفرمايد :\r\nدر همين اثناء به بشير بن عمر ( محمد بن بشير حضرمى ) خبر رسيد كه\r\n\r\n\r\n","description":"","footnote":"\r\n( 1 ) - مرحوم سيّد در لهوف نام اين بزرگوار را محمّد بن بشير الحضرمى ضبط كرده است\r\n","page_name":" 404 ","page_number":404},
  {"content":"\r\n\r\nفرزندت در سرحدّ رى اسير اشرار گرديده و در زير غل و زنجير او را به حبس بردند .\r\nوى از اين خبر متأثر و پژمرده شد و فرمود : گرفتارى او و خودم را به حساب خداوند منظور مىدارم اگرچه خوش نداشتم كه من زنده بوده و او اسير گردد .\r\nامام عليه السّلام كه سخن او را شنيد فرمود : رحمك اللّه انت فى حلّ من بيعتى فاعمل فى فكاك ابنك ، رحمت خدا برتو ، من بيعت خود را از تو برداشتم ، برو در آزاد كردن فرزندت سعى نما .\r\nعرض كرد : درندگان بيابان مرا زنده زنده بخورند اگر از تو جدا شوم\r\nامام عليه السّلام او را دعاء فرمود و سپس فرمان داد پنج دست لباس قيمتى كه هردست هزار اشرفى قيمت داشت آوردند و به وى مرحمت فرمود كه او آنها را به فرزند ديگرش دهد تا در آزادى برادرش اقدام نمايد .\r\n2 - بيرون رفتن جمعى از بىوفايان از اردوى كيوان شكوه\r\nشب عاشوراء كه فرارسيد امام عليه السّلام در جمع ياران و اصحاب بعد از خطبه به منظور امتحان و آزمايش آن جمع فرمودند :\r\nما خانواده رسالت اهل مكر و خدعه نيستيم همگان بدانيد فردا من كشته خواهم شد و هركس هم كه با من باشد او نيز كشته خواهد گرديد اكنون تا فرصت هست هركس كه ميخواهد برود از ظلمت شب استفاده كند و برود .\r\nگروهى كه از وفاء بهره‌اى نداشتند باروبنه خود را جمع كرده و هم آن شب از اردوى كيوان شكوه آن حضرت بيرون رفتند و آنان كه بايد مىماندند ، ماندند .\r\nدر كتاب نور العيون اين واقعه از زبان عليا مخدّره سكينه خاتون به اين شرح نقل شده است :\r\nسكينه خاتون مىفرمايد : شب عاشوراء كه فرارسيد ، شبى مهتابى بود و من در خيمه نشسته بودم و از پشت صداى گريه به گوشم رسيد چنان سوز آن صدا در من\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nاثر كرد كه هوش از سرم پريد و بىاختيار اشگم جارى شد و بغض راه گلويم را گرفت ، سعى كردم خودم را حفظ كرده و با صداى بلند گريه نكنم و اشگهايم را پاك كرده تا خواهران و ساير مخدّرات مطّلع نشوند ، بارى با خاطرى افسرده و صورتى پژمرده از خيمه بيرون آمدم به اثر آن صدا روانه شدم آمدم تا به جائى رسيدم كه پدرم در ميان جمع اصحاب و يارانش نشسته بود و صداى گريه از پدر بزرگوارم بود ، شنيدم كه مىفرمود :\r\nاى ياران و اى اصحاب من بدانيد كه من آگاهم و مىدانم شما براى چه در اين سفر با من همراهى كرديد ، شما مىدانستيد كه من به سوى قومى مىروم كه با دل و زبان با من بيعت كرده و مرا به اميرى خود دعوت كردند امّا طولى نكشيد كه اين علم شما تغيير كرد و ديديد كه دوستى اين قوم به دشمنى مبدّل شد و شيطان سينه پركينه ايشان را شكافت چيزى به غير از مكر و غدر نيافت پس برايشان مستولى شد و عهد و پيمان سابق را از ميان برد و خدا را از خاطرشان محو ساخت .\r\nاى ياران آگاه باشيد اين قوم مكّار و غدّار الآن هيچ خيال و قصدى ندارند مگر كشتن من و هركه از من حمايت بكند خون او را هم مىريزند و پس از كشتن من قصدشان دريدن پرده حرمت من و اسير كردن اهل بيت من مىباشد .\r\nمىترسم كه شما اين مطالب را ندانيد و اگر هم بدانيد حيا و خجالت مانع از رفتن شما شود ، مكر و خدعه در پيش ما اهل بيت حرام است لذا بدينوسيله من شما را آگاه مىكنم كه دشمن در كمين جان شما مىباشد كسى كه يارى ما را خوش ندارد در اين شب كه تاريكى حجاب بين او و دشمن است و راه بدون خطر مىباشد و فرصت از دست نرفته و وقت هنوز باقى است راه خود را گرفته و برود و كسى كه به جان و روان يارى ما مىكند و دفع بليّات از ما مىنمايد فردا در بهشت الهى همراه ما بوده و از غضب خدا آسوده مىباشد ، جدم رسول خدا صلّى اللّه عليه و آله و سلّم خبر داده كه :\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nحسين من غريب و وحيد و عطشان در زمين گرم كربلاء شهيد مىشود ، هركه او را يارى كند ما را يارى كرده و يارى پسرم قائم آل محمّد را نموده و هركه به زبان خود يارى ما كند با ما محشور خواهد شد .\r\nسكينه خاتون سلام اللّه عليها مىفرمايد :\r\nهنوز سخن پدرم تمام نشده بود كه ديدم بىوفايان ده تا ده تا و بيست تا بيست تا از اردوى پدرم خارج شده و متفرّق گشتند تا جائى كه تعداد هفتاد و چند نفر بيشتر باقى نماندند بعد از تفرّق لشگر نگاهى به پدر مظلوم خود كردم ، ديدم سر را به زير انداخته مبادا مردم در رفتن خجالت بكشند از آن همه بىوفائى و بىحيائى مردم و آن غربت غير قابل توصيف پدر بىاختيار گريه راه گلويم را فشرد و درد در دلم پيچيد نزديك بود روح از كالبدم خارج شود\r\nفرد\r\n ببستم لب و دركشيدم زبان * فروبردم آن گريه را در نهان \r\nولى سر به آسمان بلند كرده عرضه داشتم :\r\nبار خدايا اين اشخاصى كه از ما چشم بسته و دل نازك امامشان را شكستند در روى زمين مگذار بمانند خدايا فقر را تا لب گور برايشان مسلّط فرما و از شفاعت جدّ ما بىنصيبشان نما .\r\nسپس به خيمه خود برگشته ولى آرام و قرار نداشتم ، اشگ لا ينقطع به صورتم مىريخت و مجال هركارى را از من گرفته بود ، در اين اثناء عمّه امّ كلثوم نظرش به من افتاد و با آن حال مرا ديد از جا جست و جلو آمد و گفت : دخترم تو را چه مىشود ، چرا اشگ مىريزى ؟ !\r\nاز پرسش عمّه‌ام احوالم پريشان‌تر شد از اوّل تا آخر آنچه ديده و شنيده بودم را براى عمّه‌ام بيان كردم ، از شنيدن اين خبر ناله از دل بركشيد و فرياد زد : وا جدّاه ، وا علياه ، وا حسناه ، وا حسيناه ، وا قلّة ناصراه ، اين الخلاص من الاعداء\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nاى جدّ بزرگوار ، و اى على بن ابيطالب و اى حسن بن على و اى حسين بن على ، امان از كم ياورى ، كجا ما از چنگال اين دشمنان جان سالم بدر مىبريم ؟ !\r\nاى كاش اين قوم از ما فداء و قربانى قبول مىكردند و ما زن و بچه را مثل گوسفند سر مىبريدند و دست از سلطان مظلوم و غريب بىياور برمىداشتند .\r\nتمام زنان و بانوان حرم به ناله و افغان درآمدند غلغله‌اى به پا شد .\r\nصداى شيون مخدّرات كه به سمع مبارك امام عليه السّلام رسيد رو بخيمه آورده ولى از شدّت ناراحتى و اندوه دامن لباس آن حضرت روى زمين كشيده مىشد چون به در خيمه رسيدند فرمودند :\r\nفما هذا البكاء اى بانوان اين گريه شما از چيست ؟\r\nعمّه‌ام پيش رفت و دامن آن جناب را گرفت و عرضه داشت :\r\nيا اخى ردّنا الى حرم جدّنا رسول اللّه .\r\nبرادرم ما را به حرم جدّمان رسول خدا برگردان و از اين غم و اندوه نجات بده .\r\nامام عليه السّلام فرمودند :\r\nليس لى الى ذلك سبيل اين كار براى من ممكن نيست .\r\nعمّه‌ام عرضه داشت : برادر شايد اين خيرگى و بىحيائى اين گروه بخاطر آن است كه شما و پدر و جدّتان را نمىشناسند ازاينرو به نظر مىرسد كه اظهار حسب و نسب فرموده جدّ و پدر و مادر و برادر خود را معرّفى بفرمائيد .\r\nحضرت فرمودند :\r\nخواهر جان از حسب و نسب خود آنها را آگاه كرده‌ام ولى مؤثر نبوده تنها قصد و غرضى كه دارند كشتن من است\r\nو لا بدّان ترانى على الثّرى طريحا جديلا .\r\nاى خواهر ناچارى از اينكه ببينى بدنم روى خاك افتاده و لباسهايم را برده و بدنم را از ضرب تير و نيزه و شمشير پاره پاره كرده‌اند .\r\n\r\n","description":"","footnote":"","page_name":" 408 ","page_number":408},
  {"content":"\r\n\r\nخواهرم اين خبر را جدّ و پدرم به من داده‌اند ، هرگز در خبر پيغمبر خدا صلّى اللّه عليه و آله و سلّم خلف نيست ازاينرو اوصيكم بتقوى اللّه ربّ البريّة و الصّبر على البليّة و كضم نزول الرّزيّة خواهرم شما را به تقوى و صبر بربلا و حلم در مقام ابتلاء سفارش و وصيت مىكنم\r\n3 - نشان دادن حضرت منازل و درجات هريك از اصحاب را در بهشت\r\nديگر از وقايع امشب آن است كه وقتى امام عليه السّلام بيعت خود را از اصحاب برداشتند و فرمودند تا فرصت باقى است از تاريكى شب استفاده كرده از اينجا بگريزيد و بدنبال اين سخن گروهى از بىوفايان اردوى كيوان شكوه و ملازمت ركاب سلطان دنيا و آخرت را ترك كرده و از اردو بيرون آمده و رفتند و در مقابل اصحاب باوفا و جان‌نثاران آن حضرت باقى مانده و هركدام به شرحى كه گذشت اظهار ثبات و وفادارى به ساحت مقدّس امام عليه السّلام كردند حضرت به ايشان فرمودند :\r\nبدانيد هركس با من باشد فردا كشته خواهد شد و اين امرى است قطعى و حتمى .\r\nهمه اصحاب عرضه داشتند : الحمد للّه شرّفنا بالقتل معك حمد بىحد و شكر بىقياس خداوندى را كه ما را در ركاب شما به شرف شهادت مفتخر مىسازد .\r\nامام عليه السّلام وقتى ثبات قدم اهل بيت و اصحاب و انصار خود را مشاهده نمود فرمود :\r\nاكنون سرهاى خود را بالا كرده و مقام و منزل خود را بنگريد .\r\nاصحاب و انصار سر به آسمان بلند كرده منازل و قصور و حوريان را ديدند و از آن ساعت به بعد ثانيه‌شمارى مىكردند كه زودتر از اين عالم فانى به سراى باقى بروند لذا آن شب را تا صبح از اشتياق فردا خواب و آرام نداشته بلكه هرساعتى را سالى مىپنداشتند\r\n\r\n","description":"","footnote":"","page_name":" 409 ","page_number":409},
  {"content":"\r\n\r\nفرد\r\n شب فراق كه داند كه تا سحر چند است * مگر كسى كه به زندان هجر در بند است \r\nو اساسا شدت شوق ايشان به رسيدن به منازل و مواضع خود به قدرى زياد بود كه هركدام در صحنه نبرد وقتى با آن درياى لشكر مواجه مىشدند كوچكترين هراس و وحشتى در آنها پيدا نمىشد بلكه زخم‌هاى شمشير و نيزه و تير را اصلا حسّ نمىكردند و در اين جنگ نابرابر اگر غير از اين مىبود ابدا احدى از اصحاب امام عليه السّلام جرئت حضور در صحنه كارزار را پيدا نمىكرد .\r\n4 - وضع و ترتيب زدن خيمه‌ها به امر امام عليه السّلام\r\nپس از آنكه خامس آل عبا عليه السّلام در ابتداء شب خطبه خوانده و اصحاب را موعظه فرمودند و بدنبال آن بىوفايان رفتند و ارباب ثبات و يقين به جا ماندند حضرت حضرت ايشان را دعاى خير كرد و منازل آنها را ارائه نمود فرمود :\r\nاكنون كه در مقام شهادت ثابت‌قدم هستيد اين خيمه‌هاى پراكنده را نزديك هم بزنيد .\r\nاصحاب خيمه را كنده و دوباره برسر پا نمودند ، البته اين بار به فرمان امام خيمه‌ها را به شكل قلعه‌اى كه ميان آن خالى بوده و داراى سه ديوار باشد نصب كردند ، يكى از ديوارها همان خيمه‌هاى دست راست بوده و ديگرى خيمه‌هاى سمت چپ و ديوار ديگر خيمه‌هاى پشت سر بود و پيش رو را باز گذاردند كه رو به لشگر بود و در پشت سر خيمه پرجلال و باعظمت امام عليه السّلام و خواص اهل بيت آن جناب و نيز خيام برادران و پسر برادران و پسر عموها قرار داشت و درب خيمه‌ها جملگى از ميان ميدان قلعه باز مىشد\r\n5 - حفر خندق به دور خيمه‌ها\r\nو نيز در همين شب بود كه امام عليه السّلام پس از زده شدن خيمه‌ها امر فرمودند دور\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nخيمه‌ها را از سه طرف خندق بكنند و هيزم و چوب و نى در آن بريزند كه در وقت ضرورت آنها را آتش زده و بدين وسيله مانع شوند از هجوم آوردن اعداء به خيام ، اين واقعه را مرحوم صدوق در امالى نقل نموده است .\r\n6 - نزاع لفظى بين بعضى از اصحاب و عبد اللّه بن سمير و ملحق شدن چند تن از نفرات دشمن به سپاه امام عليه السّلام\r\nآورده‌اند كه عمر بن سعد گروهى را شب عاشوراء فرستاد تا در آن شب پاس امام عليه السّلام و اصحابش را بدهند در ميان آن گروه مردى بود بنام عبد اللّه بن سمير از كوفيان كه بسيار شجاع و بىپروا و بىحياء بود ، امام در آن شب اين آيه را قرائت مىفرمودند :\r\nو لا تحسبنّ الذين كفروا انّما نملى لهم خير لانفسهم انّما نملى لهم ليزدادوا اثما و لهم عذاب مهين ما كان اللّه ليذر المؤمنين على ما انتم عليه حتّى يميز الخبيث من الطّيّب\r\nآن بىحيا گفت : به خداى كعبه آن پاكان مائيم كه از شما امتياز يافته‌ايم .\r\nبرير بن خضير گفت : اى فاسق مگر خداوند تو را نيز از پاكان آفريده است ؟\r\nآن ملعون نام برير را پرسيد ، و يكديگر را دشنام داده بازگشت و از آن گروه تعداد سى و دو نفر چون تلاوت قرآن را از امام عليه السّلام شنيدند سعادت ازلى يافته به لشكر همايون امام عليه السّلام پيوستند و با ساير اصحاب در روز عاشوراء شهيد شدند\r\n7 - رفتن برير با جماعتى به طلب آب و جنگ در كنار شريعه فرات\r\nمرحوم صدر قزوينى اين واقعه را در زمره وقايع شب عاشوراء دانسته و شرح مبسوطى راجع به آن تقرير نموده كه عينا آن را نقل مىكنيم :\r\nعليا جناب قمر نقاب سكينه خاتون مىفرمايد :\r\nروز نهم محرّم آب ما عزيز شد از براى جرعه‌اى روح ما پرواز مىكرد تا عصر روز تاسوعا ظروف و اوانى ما خشكيد چون شب برسر دست آمد من با جمعى از\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nدختران نزديك بود مرغ روح ما طيران كند با خود گفتم بروم خدمت عمّه‌ام زينب اظهار اين نوع تشنگى خود بكنم و او را آگاه كنم و قسم بخورم كه خيلى تشنه‌ام شايد عمّه‌ام از براى اطفال خردسال آبى ذخيره كرده باشد من بگيرم رفع تشنگى بنمايم چون بدر خيمه عمّه‌ام رسيدم ديدم صداى گريه‌اش بلند است نظر كردم ديدم برادرم على اصغر را در دامن گرفته اشگ مىبارد ، عمّه‌ام گاهى برمىخيزد و زمانى مىنشيند نظر به برادرم كردم ديدم از شدّت تشنگى چنان مضطرب است مثل ماهى كه از آب بيرون آورده باشند ، عمّه‌ام او را تسلّى مىداد مىفرمود صبرا صبرا يابن اخى آرام آرام اى پسر برادر ، مشكل با اين تشنگى زنده بمانى .\r\nمن اين حالت از عمّه و برادرم ديدم تشنگى خود را فراموش كردم ، در همان خيمه نشسته زارزار گريه كردم عمّه‌ام ملتفت من شد فرمود : كيستى ؟ آيا سكينه هستى ؟\r\nعرض كردم : بلى عمّه من هم حالت برادر را دارم امّا اظهار تشنگى نمىكنم مبادا غم برغم تو بيفرايد ولى فكرى درباره برادرم بكن مىترسم با اين تشنگى جان بدهد .\r\nفرمود : نور ديده چه كنم ؟\r\nعرض كردم : اگر مرا اذن مىدهى بروم پيش زنهاى اصحاب شايد شربت آبى ذخيره داشته باشند بگيرم از براى برادرم بياورم .\r\nچون عمّه‌ام اين سخن از من بشنيد راضى نشد كه من تنها به نزد زنها بروم خود از جا برخاست برادرم را در بغل گرفت رو به خيمه اصحاب گذاشت ، من هم از عقب سر وى روان شدم بدر هرخيمه كه رسيديم عليا مكرّمه زنهاى اصحاب را بيرون مىطلبيد مىفرمود : خواهر شما آب داريد به اين طفل قطره‌اى بچشانيد ؟\r\nزنان اشگ مىريختند و عرض مىكردند : اى دختر ساقى كوثر به جان نازنين على اصغر ما هم همه تشنه‌ايم آب نداريم .\r\n\r\n","description":"","footnote":"","page_name":" 412 ","page_number":412},
  {"content":"\r\n\r\nحاصل كلام آنكه : تمام خيام را ما سر زديم يك قطره آب در همه خيمه اصحاب و احباب نبود مأيوس و محروم برگشتيم من از عقب سر صداى پا شنيدم ، برگشتم ديدم قريب بيست طفل از پسر بچه و دختر بچه عقب سر ما افتاده‌اند بامّيد آنكه شايد ما آب تحصيل كنيم به آنها هم بدهيم ، امّا همه لرزان ، همه پابرهنه و اشگ‌ريزان از تشنگى مثل جوجه پركنده مىلرزيدند در اين اثناء زاهد بارع صمدانى برير بن خضير همدانى از خيمه بيرون آمده بود چشمش برآن اطفال پابرهنه افتاد كه از شدّت تشنگى قريب به هلاكت‌اند حالش دگرگون شد خود را به زمين افكند در خاك غلطيد ، عمامه به زمين زد ، خاك بسر ريخت ، نعره از دل برآورد كه اى شيران بيشه شجاعت كه در خيمه‌ها آرميده‌ايد بيرون بيائيد .\r\nاصحاب و انصار يك مرتبه خود را از خيمه‌ها بيرون انداختند به نزد برير آمدند ، گفتند : چه مىفرمائى ؟\r\nبرير فرمود : ياران ما زنده باشيم دختران على و فاطمه و اولاد پيغمبر از تشنگى بميرند ، فردا جواب خدا را چه مىگوئيد ؟\r\nاصحاب و احباب اطفال دل‌كباب را كه با آن وضع ديدند و مقاله برير را شنيدند گفتند چه بايد كرد ؟\r\nبرير فرمود : بايد هريك از شما دست يكى از اين دختر بچه‌ها را بدست بگيرد و بكنار شريعه ببرد بهرنحو باشد ايشان را سيراب كنيم و برگردانيم و اگر هم بناى جنگ شد مقاتله مىكنيم تا كشته شويم .\r\nيحيى بن سليم كه يكى از جان‌نثاران بود گفت : اى برير صواب اين نيست زيرا موكّلين شريعه فرات كمال حفظ و حراست را دارند و جمعيّت ايشان هم زياده از حد است لا بدّ مآل حال منجر به قتال خواهد شد چون اين اطفال تشنه با ما باشند البته زير دست و پا تلف مىشوند بيك تير و يا بيك نيزه از دست مىروند آن وقت ما جواب ساقى كوثر و فاطمه زهراء را چه بگوئيم ؟\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nخوش‌تر آنكه ما خود مردانه اجتماع كنيم ، مشگ‌ها بدوش بكشيم با سلاح رو به شريعه آريم اگر آب آوريم فبها المراد و اگر كشته شديم فبها المطلوب ، صرنا فداء لبنات فاطمة البتول فداى دختران على و فاطمه شدن آمال و آرزوى ماست .\r\nبرير تصديق كرد و آفرين گفت ، پس چهار تن كه هريك در قوّت و شجاعت يكتا و بىهمتا بودند مشگ‌ها به دوش كشيدند و رو به مشرعه آوردند ، پاسبانان نهر فرات صداى پا شنيدند ، فرياد بركشيدند كيستيد ؟ جوياى چيستيد ؟ از چه طائفه‌ايد و از چه لشگر مىباشيد ؟\r\nبرير فرمود : مردى عربم ، نامم برير است و اينها اصحاب منند ، تشنه بوديم آمديم آب بخوريم ، نگهبانان خبر به اسحق همدانى كه موكل شريعه بود دادند كه اينك برير نامى كه همدانى بوده و هم‌قبيله با تو است تشنه بوده آمده آب بخورد .\r\nاسحق شناخت ، گفت او با من خويش است كار نداشته باشيد بگذاريد بنوشد .\r\nچون اذن از رئيس حاصل شد برير و ياران با كمال اطمينان وارد شريعه شدند چون نسيم آب خنك فرات به مشام اصحاب رسيد برير از لب تشنه ياران و دختران ياد كرد و زارزار گريست رو به رفيق خود كرد و گفت : اى برادر اين آب خوش‌گوار را مىبينى كه چگونه روان است امّا جگرهاى تشنه اولاد پيغمبر به قطره‌اى از آن تر نمىگردد ، اى ياران از جگر بريان آن اطفال خورده‌سال ياد كنيد و مشگ‌هاى خود را پر كنيد ، تعجيل در رفتن نمائيد از قضا يكى از پاسبانان سخنان برير را شنيد فرياد برآورد :\r\nآيا سيراب شدن خود شما كافى نيست مىخواهيد آب به جهت اين خارجى ببريد ، به خدا الآن اسحق را خبر مىكنم اگر او ممانعت نكرد خود نمىگذارم و جنگ مىكنم تا امير خبردار شود .\r\nبرير التماس كرد و فرمود : اى مرد بيا اين لباس از من بگير سرّ ما را كتمان كن تا مشگى از اين آب براى جگرهاى سوخته اولاد رسول ببريم آن مرد فهميد كه برير\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nمىخواهد او را به تمهيد بگيرد و به قتل برساند فرار كرد و اسحق را خبردار نمود ، آن شقى جمعى از اشقياء را به سروقت ايشان فرستاد كه برير و اصحاب او را بگيرند و بياورند و اگر نيامدند شمشير بكشند و همه را بكشند ، چون آن قوم بىحيا رسيدند ، برير فرمود :\r\nچه خيال داريد ؟\r\nگفتند : يا آب از مشگ‌ها بريزيد يا آنكه خون شما را مىريزيم .\r\nبرير فرمود : اراقة الدّماء احبّ الىّ من اراقة الماء\r\nريختن خون ما خوش‌تر است نزد ما از ريختن آب ، واى برشما مردم بى حميّت ، ما هنوز طعم و مزه آب فرات شما را نچشيده‌ايم ، چون ديديم جگرهاى اولاد رسول سوخته و بريان بود آب را برخود حرام كرديم ، آب را براى آنها مىبريم و اللّه اگر نگذاريد چاره‌اى نداريم يا خود را مىكشيم يا شما را .\r\nبعضى از آن نامردان به رحم آمدند گفتند :\r\nممانعت نكنيد ، بگذاريد هم بخورند و هم ببرند از يك مشگ و دو مشگ آب بردن چه نفعى به اينها خواهد رسيد اين قوم از براى آب تمناى مرگ مىكنند .\r\nبعضى گفتند : راست است اما مخالفت حكم امير زمان گناه كبيره است ، برويد آبشان را بگيريد و برخاك بريزيد\r\nبرير با ياران يك مشگ آب پر كرده بودند و از فرات بيرون آمده بودند كه طائفه نسناس خدانشناس برايشان هجوم آوردند ، برير و ياران مشگ را برزمين گذاشتند و دور آن حلقه زدند ، زانو به زمين نهادند جانها سپر مشگ آب كردند و برير مشگ را در بغل گرفته بود اظهار تأسف مىكرد و از جگر تشنه اولاد پيغمبر غصّه مىخورد و مىگفت : صدّ اللّه رحمته عمّن صدّنا عنكنّ يا بنات فاطمة\r\nخداوند رحمت خود را سدّ كند از كسانى كه ميان ما و شما اى دختران فاطمه سد كردند و حايل شدند ، پس برير رو به ياران كرد و گفت : اى ياوران من مشگ را\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nبرمىدارم و شما دور مرا بگيريد و نگذاريد كسى ضرر به من و به مشگ آب من برساند ، پس آن زاهد مقدّس مشگ آب را به دوش كشيد ، ياران دور وى را گرفتند و جنگ و گريز مىكردند ، گاهى حمله نموده و گاهى فرار مىكردند ، سنگ مىانداختند ، تير مىباريدند قدم قدم مشگ را به خيمه‌ها نزديك مىكردند ، در اثناى گيرودار تيرى آمد به بند مشگى كه به گردن برير بود ، بند را بگردنش دوخت و خون از دامان برير سرازير شد و به قدمهاى وى ريخت ، برير گمان كرد كه مشگ دريده شده و اين آب مشگ است كه ريخته مىشود افسوس خورد ، بعد درست ملاحظه كرد ديد مشگ سالم است و اين خون است كه از رگ حلقوم او است كه جارى شده ، شكر خدا كرد و گفت :\r\nالحمد للّه الّذى جعل رقبتى فداء لقربتى شكر مىكنم آن خدائى را كه رگ گردن مرا فداى مشگ آب كرد كه خجالت از روى دختران ساقى كوثر نكشم ، پس فرياد برآورد :\r\nاى هواخواهان عثمان چه از جان ما مىخواهيد از براى يك مشگ آب چرا اين قدر آشوب و فتنه برپا مىكنيد بگذاريد شمشير آل همدان در غلاف بماند .\r\nچون صداى برير بلند شد اصحاب حضرت شنيدند به حمايت برير مركب‌ها سوار شدند حمله برپاسبانان كردند برير را نجات دادند و رو به خيام آوردند ، برير با كمال وجد و نشاط آن يك مشگ آب را به در خيام آورد گويا اسكندر از ظلمات بيرون آمده و يا خضر آب زندگانى آورده ، فرياد كرد :\r\nاى خانم كوچك‌ها بيائيد برير جان‌نثار از براى شما آب آورده .\r\nاطفال خردسال صدا به صداى هم نهادند و يكديگر را خبر كردند كه بيائيد برير از براى ما آب آورده .\r\nخانم كوچك‌ها و آقازاده‌ها از سه ساله و چهار ساله مثل آهو بره سر و پا برهنه به سوى برير دويدند دور برير را احاطه كردند ، يكى مىگفت اى برير تو را به خدا\r\n\r\n","description":"","footnote":"","page_name":" 416 ","page_number":416},
  {"content":"\r\n\r\nاوّل به من آب بده ، ديگرى مىگفت و اللّه من از او تشنه‌ترم اوّل به من بده .\r\nبرير ماند معطّل به كدام يك اوّل آب بدهد كه دل ديگرى نسوزد ، تكليف خود را همچو دانست كه مشگ را برزمين گذاشت و خود به كنارى كشيد تا يكى از مخدّرات بيايد آب را تقسيم كند ، چون برير كنار رفت اطفال خود را به روى مشگ انداختند ، يكى از شكم خود را برمشگ مىماليد و يكى زبان خود به مشگ مىماليد و ديگرى با بند مشگ مىكاويد عبارت روايت اين است كه :\r\nورمين بانفسهنّ على القرية و منهنّ من تلصق فؤادها عليها فلمّا كثر ازدحامهنّ و حركتهنّ عليه انفكّ الوكاء و اريق الماء .\r\nبسكه ازدحام برسر مشگ كردند و اين رو آن رو كردند و سوار شدند ناگاه بند مشگ باز شد و تمام آبها ريخته شد ، بچه‌ها فرياد كردند : آه يا برير آبها ريخته شد وا عطشا وا حرّ كبداه ، آه از تشنگى ما ، آه از سوز جگر ما ، برير از اين واقعه آزرده شد لطمه برسر و صورت زد ، محاسن خود را كند و متّصل مىگفت : لا حول و لا قوّة الّا باللّه العلىّ العظيم .\r\n8 - آب آوردن حضرت على اكبر سلام اللّه عليه در شب عاشوراء در اردوى كيوان شكوه\r\nاز جمله وقايع شب عاشوراء آب آوردن شاهزاده والاتبار حضرت على اكبر سلام اللّه عليه مىباشد .\r\nمرحوم شيخ صدوق در امالى فرموده :\r\nو ارسل ابنه عليّا ليستسقوا الماء فى ثلاثين فارسا و عشرين راجلا و هم على وجل شديد .\r\nيعنى : امام عليه السّلام حضرت على اكبر سلام اللّه عليه را همراه سى سوار و بيست پياده كه سخت هراسناك و خائف بودند فرستاد تا آب بياورند .\r\nمرحوم صدر قزوينى اين واقعه را اين‌طور تشريح و تقرير نموده :\r\n\r\n","description":"","footnote":"","page_name":" 417 ","page_number":417},
  {"content":"\r\n\r\nچون در شب پرتعب عاشوراء تشنگى اهل بيت رسالت به نهايت رسيد و برير بن خضير همدانى به زحمت تمام يك مشگ آب از براى مخدّرات با احترام آورد و ليكن كسى از آن آب نياشاميد همه به روى خاك ريخت ، صداى ضجّه اطفال و صيحه بچه‌هاى خردسال برفلك بلند شد امام عليه السّلام از خيمه سراسيمه با دل گرفته و خاطر پژمرده بيرون آمد ديد جوان رشيدش على اكبر سر بطناب خيمه گذارده مثل باران بهارى اشگ مىبارد .\r\nامام عليه السّلام پيش آمد و سر پسر را از روى طناب خيمه برداشت اشگ از ديده نور ديده‌اش پاك نمود\r\nفرمود : اى فرزند دلبند من براى چه زار و نالانى ؟\r\nعرض كرد : بابا اين زندگى برعلى اكبر حرام باد كه من زنده باشم خواهران من از تشنگى بميرند .\r\nحضرت فرمود : نور ديده در جنگ ذات السّلاسل و ساير غزوات جدم رسول مختار هروقت تشنگى براصحاب و انصار غلبه مىكرد به جهت بىآبى بىتابى مىكردند ، پدرم ساقى كوثر دامن همّت بركمر مىزد ، آب از براى اصحاب تحصيل مىكرد ، در بئر ذات العلم رفت با جنيان جنگيد و آب در تصرّف آورد ، ديگر در غزوه صفّين معاويه و اصحاب او همين آب فرات را برروى ياران و لشگريان پدرم ساقى كوثر بستند ، من دامن پردلى بركمر زدم به قهر و غلبه بكنار شريعه فرات رفتم به قوّت بازوى خود آب فرات را در حيطه تصرّف آوردم ، نه آخر تو پسر منى ، نور بصر منى ، فرزندزاده شير پروردگارى ، شبيه احمد مختارى ، يادى از جد و پدر كن دامن همّت بركمر زن يار و ياور بردار آب از براى جگر كباب اطفال و اهل و عيال بياور .\r\nعلى اكبر فرمايشات پدر شنيد و انگشت قبول برديده نهاد وارد خيمه شد اسلحه حرب در برپوشيد خود را ساخته كار و آراسته كارزار نمود از خيمه بيرون\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nآمد فرمان داد اسب عقاب را حاضر كنيد .\r\nغلامان پرهنر دامن به كمر زده مركب شاهزاده را حاضر كردند .\r\nشاهزاده برپشت عقاب قرار گرفت و با ياران به طرف شريعه فرات حركت كردند ، همين كه امام عليه السّلام ديد شبيه پيغمبر مىرود با حسرت به او نگريست تا جائى كه آن سروقامت از نظر امام عليه السّلام غائب شد ، زانوهاى حضرت از قوّت رفت روى زمين نشست سر بزانوى غم نهاد و فرمود :\r\n يا دهر اف لك من خليل * كم لك بالاشراق و الاصيل \r\nمرحوم قزوينى فرموده :\r\nبا آنكه در شريعه فرات حارس و پاسبان زياد بودند كه سركرده ايشان عمرو بن حجّاج بود چگونه متعرض نشدند و اگر متعرّض شدند چرا شيخ صدوق در روايت خود متعرض نشده و علاوه برآنكه شريعه فرات نگهبان داشت كه ممانعت مىكردند خيام امام را هم لشگر پسر سعد حفظ و حراست مىكردند مبادا كسى از لشگر حضرت بيرون آيد و يا فرار كند و يا كسى به عسكر حضرت ملحق بشود چنانچه شيخ مفيد عليه الرّحمه در ارشاد نقل مىفرمايد كه پسر سعد جمعى كثير را واداشته بود كه محارست اردوى امام كنند مبادا كسى فرار كند و يا كسى ملحق بشود رئيس ايشان عبد اللّه سمير بود كمال حفظ و حراست را داشتند .\r\nضحّاك بن عبد اللّه كه يكى از اصحاب حضرت است مىگويد : فمرّبنا خيل لابن سعد تحرسنا يعنى جمعى از لشگر پسر سعد را در شب عاشوراء ديدم سواره به ما برخوردند ، تحقيق كرديم دانستيم كه آن جمع حراست ما مىكردند با اين وضع چگونه شاهزاده على اكبر با آن جمعيّت از اردو بيرون رفته كسى او را نديده و چطور به شريعه رفته و آب آورده كه عمرو بن حجّاج ممانعت نكرده ؟\r\nجواب : احتمال مىرود كه در وقت بيرون رفتن حفظه و حرسه را چشم كور و از بصارت مهجور شده بودند ختم اللّه على قلوبهم و على سمعهم و على\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nابصارهم غشاوة و اينكه واقعه تعرّض و جنگ شاهزاده على اكبر را با عمرو بن حجّاج در سر شريعه شيخ صدوق ذكر نفرموده شايد خوف از اطناب و تطويل داشته ولى ديگران واقعه مقاتله و معارضه را ذكر نكرده‌اند .\r\nبهرصورت وقتى شاهزاده با ياران به طرف شريعه رفتند سپاه دشمن و محافظين شريعه كاملا از آب حفاظت مىكردند و هيچ جان‌دارى را اجازه ورود به شريعه نمىدادند بارى در همين حال كه دشمن كمال مراقبت را از آب مىنمود ناگاه آواز سمّ ستور به گوششان رسيد ، عمرو بن حجّاج از جا جست نعره از جگر برآورد كه كيست دزدوار مىآيد ، دوست است يا دشمن ؟\r\nاز شاهزاده و ياران جواب نيامد ، همان نحو مانند سيل سواره و پياده رو به فرات مىآوردند .\r\nپسر حجّاج از جا جست نيزه مثل تير شهاب درربود و برمركب خذلان سوار شد با جمعى كثير به استقبال شاهزاده روان شدند و سر راه برجناب على اكبر و همراهان گرفتند ، همين كه شاهزاده عمرو بن حجّاج را با لشگرى چون درياى موّاج ديد دست به قائمه شمشير آتش‌بار صاعقه كردار برد و نعره حيدرى از جگر بركشيد و نام و نسب خود را ذكر نمود فرمود ياران فرصت ندهيد ، تيغ بكشيد و اين گمراهان را بكشيد .\r\nشاهزاده عالم امكان و شير بچّه بيشه يزدان ركاب اسب سنگين كرده و شريعه را از خون منافقين رنگين نموده بىدريغانه تيغ مىزد ، خصمانه و خشمانه جنگ مىكرد ، يارانش نيز از جان عزيز درگذشته سرها به آب ريختند ، تن‌ها به شط انداختند .\r\nآن روباه‌صفتان را از كنار شريعه متفرّق ساختند و مشگ‌ها را از آب پر كرده و سپس آنها را روى شتران گذاردند و به طرف اردو حركت كردند و بسلامت مشگها را به مقصد رساندند ، ياران على اكبر در حضور شاه تشنه‌جگر مشگهاى آب را از\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nشتر به زير آورده و روى زمين خوابانيدند .\r\nامام عليه السّلام جوان رشيدش را در بغل گرفت و صورت نازنينش را بوسيد تحسين و آفرين فرمود .\r\n9 - عبادت اصحاب و ياران امام عليه السّلام\r\nبه روايت مرحوم صدوق در امالى بعد از آنكه شاهزاده حضرت على اكبر سلام اللّه عليه آب به خيام آوردند امام عليه السّلام به اصحاب و ياران فرمودند :\r\nقوموا فاشربوا من الماء يكن آخر زادكم و توضّؤا و اغتلوا و اغسلوا ثيابكم لتكون اكفانكم\r\nاز اين آب بياشاميد كه آخرين توشه شما است و وضوء گرفته و غسل نمائيد و جامه‌هاى خويش را با آن بشوئيد تا اين جامه‌ها كفنهاى شماها باشد\r\nشعر\r\n شه تشنه‌لب گفت اى دوستان * ايا تشنه‌كامان اين بوستان\r\nمر اين آب‌تان آخرين توشه است * خود او هم طفيل جگرگوشه است\r\nبنوشيد از اين تا سر آفتاب * كه ديگر نبينيد ديدار آب\r\nپى غسل هم شست‌شوئى كنيد * براى عبادت وضوئى كنيد\r\nبشوئيد هركس لباس و بدن * كه امشب بود جامه فردا كفن \r\nمرحوم ملّا محمّد حسن صاحب رياض الاحزان مىفرمايد :\r\nچون اصحاب و انصار و صغار و كبار از آب سيراب شدند خود را شستند و وضوء گرفته و البسه خود را تطهير كردند مهياى عبادت شدند ، رفتند در ميان خيام سجّاده طاعت گستردند و مشغول نماز و نياز و تضرّع و زارى و استغفار و تلاوت قرآن شدند فاختلط الصّوت الحزين مع البكاء و الانين و امتزج صحيح الآملين بصراخ المستصرخين و استغاثة المستغثين و مناجات الطّالبين و يخيب الخائفين ، فهم بين قائم و قاعد و راكع و ساجد و قانت و متشهّد و مكبّر و مسلم و شاك و\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nمتظلّم تمام همّت به طاعت و عبادت گماشتند و دقيقه‌اى از گريه و مناجات كوتاهى ننموده و در تضرّع و زارى قصور نورزيدند ، ضجّه مشتاقانه و ناله عاشقانه از دل برمىآوردند ، دل از جهان كندند و به جانان پيوستند با محبوب بى زوال زبان حالى داشتند\r\nمرحوم سيّد در لهوف مىنويسد :\r\nبات الحسين عليه السّلام تلك اللّيلة ، لهم دوىّ كدوى النحل\r\nآن شب امام و اصحاب امام به طاعت و عبادت ملك علّام بسر بردند ، مثل زنبور عسل زمزمه قرآن و مناجات ايشان در آن صحراء پيچيده بود و غلغله در كرّوبيان و ولوله در ملكوتيان انداخته بودند\r\nشعر\r\n برآموده با هم يكى زمزمه * چو زنبور نحل آمدى از همه\r\nاز آن غم شب تيره هامون گريست * فرات و شط و نيل و جيحون گريست \r\n\r\nملحق شدن سى و دو نفر از لشگر عمر بن سعد ملعون به لشگر حضرت امام حسين عليه السّلام در شب عاشوراء\r\nمرحوم سيّد در لهوف ملحق شدن سى و دو نفر از لشگر عمر بن سعد ملعون به اردوى كيوان شكوه امام عليه السّلام را در اينجا نوشته و مرحوم صدر قزوينى آن را چنين تقرير نموده :\r\nبسكه صوت مناجات و ناله و زارى اصحاب و صداى تلاوت قرآن از ايشان بلند بود لشگر پسر سعد را بعضى دل به حال ايشان بسوخت سى و دو نفر از شيعيان آل محمّد عليهم السّلام كه از فاضل طينت ايشان خلق شده بودند جبرا و كرها همراه لشگر پسر سعد به كربلاء آمده بودند و در كار خود متحيّر بودند كه چگونه خود را از ميان سپاه خلاص كنند ، وقتى كه صداى ناله اصحاب و زمزمه تلاوت قرآن به گوش ايشان رسيد دل اين سى و دو نفر را كباب كرد به حال خود و\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nبه حال امام عليه السّلام گريستند و از بىرحمى كوفى تعجّب كردند كه مگر دين اسلام نسخ شده ، خون مسلمانان براى چه حلال شده كه گفته تيغ بايد كشيد اولاد پيغمبر را كشت .\r\nشعر\r\n دل سنگ از اين ماجرا خون چكد * به درياى چين اشگ جيحون چكد\r\nبراسلاميان تيغ كين چون كشيم * نبى گفته آل نبى را كشيم ؟\r\nبه يزدان كه اين غير بيداد نيست * كم از ظلم فرعون و شدّاد نيست \r\nجواب پيغمبر را چه خواهند گفت ، بهتر آنكه از اين نيم جان بگذريم كشتى دين خود را به ساحل ببريم ، دين آن‌قدر در نزد ما خوار نشده كه يكسره از آن بگذريم ، اين خيالات مىكردند و صوت تلاوت قرآن مىشنيدند ، عرق تشيّع هريك در ضربان آمد و خون حميّت به جوش .\r\nشعر\r\n برون آمدند از سپاه عدوى * سوى شاه لب‌تشنه كردند روى\r\nيكايك برفتند نزديك شاه * دلى پرگناه و لبى عذرخواه\r\nبسودند رخ‌ها برآن آستانه * كه روح الامين بود دربان آن \r\nاصحاب حضرت از ميهمانان و تازه‌رسيده‌ها پذيرائى كردند آن سى و دو نفر هم با دل شاد و خاطر از جهان آزاد يكدل و يك‌جهت در بزم شهادت نشستند و منتظر فردا گشتند\r\n10 - درخواست طرّماح از امام عليه السّلام به نقل مرحوم صاحب رياض الاحزان\r\nمرحوم ملّا محمد حسن قزوينى در رياض فرموده :\r\nبعد از آنكه امام عليه السّلام در ضمن خطبه‌اى كه ايراد نمودند اصحاب را به ثبات و صبر و اختيار شهادت برحيات فانى دنيا امر فرمودند به خيمه مخصوص خود تشريف برده و مشغول به عبادت و راز و نياز با پروردگار شدند در اين هنگام\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nمردى شترسوار كه به طرماح مرسوم بود خدمت آن سرور مشرّف شد .\r\nطبرى مىگويد : اين مرد از شيعيان خالص على مرتضى صلوات الله عليه و محبّان حضرت ابا عبد اللّه الحسين عليه السّلام بود به گوشش رسيد كه امام بكربلاء آمده و گرفتار محنت و ابتلاء شده جمّازه « 1 » بسيار خوب و پرتعريفى داشت سوار شد و از قبيله خود خارج گرديد و خويش را به حضرت رسانيد ، شترش را خوابانيد و عقال نمود و سپس محضر مبارك امام عليه السّلام آمد و خود را در قدمهاى آن جناب انداخت و عرض كرد : فدايت شوم : اين قوم از خدا بىخبر مقصودشان شما مىباشد و من اين شتر تندرفتار و تيزدو را آورده‌ام تا برآن سوار شويد و شما را به مأمن و مأواى خود ببرم و يقينا در آنجا احدى به شما نمىتواند دست بيابد زيرا آنجا مكانى است در كمال استحكام و اشعبى است در غايب رفعت و قوام ، كسى قدرت ندارد اطراف آن عبور كند و با اين ترتيب جان خود را از ورطه هلاك نجات خواهيد داد .\r\nحضرت نگاهى به طرماح نموده و فرمودند :\r\nعجب خيال محالى كرده‌اى ، الفرار من معركة القتال و رفع اليد عن الاهل و العيال و جعلهم عرضة الاسر على يد عدوّ المحتال ليس من شيم الكرام بل هو عار على آحاد اللّئام .\r\nيعنى : اى طرماح : اوّلا گريختن از صحنه جنگ و هزيمت از جهاد گناه عظيم بوده ثانيا با اختيار دست از ناموس برداشتن و اهل و عيال را در معرض اسيرى گذاشتن رسم و شيوه اهل كرم نبود بلكه هيچ لئيم و پستى زير اين بار نمىرود لا عيش و لا حيوة بعد ذلك اى طرماح اين چه زندگى است كه من بيايم تنها در مأمن تو قرار بگيرم امّا اين جوانان سروقامت و اين ياران بااستقامت را بگذارم دست از ناموس و عرض خود بردارم ، بدانكه نه من از اينها دست برمىدارم و نه اينها از من\r\n\r\n\r\n","description":"","footnote":"\r\n( 1 ) - يعنى شتر بسيار تندرو و تيزدو\r\n","page_name":" 424 ","page_number":424},
  {"content":"\r\n\r\nدست مىكشند .\r\nشعر\r\n به راه دوست گر بايد فدائى * توان زد بردو عالم پشت پائى\r\nتوان از اكبر و اصغر گذشتن * توان از پيكر و از سر گذشتن \r\n11 - واقعه آمدن هلال به كشيك خيام امام عليه السّلام\r\nاز وقايع ديگرى كه در اين شب پرتعب واقع شده حكايت هلال بن نافع بجلى است ، اين واقعه را مرحوم علّامه قزوينى در رياض الاحزان از صاحب رياض المؤمنين به اين شرح نقل كرده است :\r\nچون موكب مسعود خامس آل عبا وارد زمين محنت قرين كربلاء شد از ميان اين همه ملازمان و همراهان كه كمر مواسات و مقاسات امام زمان را برميان بسته بودند چاكرى خاص و نوكرى بااخلاص و اختصاص‌تر از هلال بن نافع بجلى نبود ، پروانه‌وار در گرد شمع جمال حسينى مىگرديد و در مواضع خوفناك و هولناك محارست و پاسبانى سبط سيّد لولاك مىنمود و كان حازما بصيرا بالسّياسة .\r\nآداب حرب و رسوم طعن و ضرب را نيكو مىدانست و بگفته ابى مخنف در مقتل وى دست‌پرورده شير ذو الجلال اسد الله الغالب على بن ابيطالب عليه السّلام بود ، در تيراندازى بىبدل و در رزمسازى ضرب المثل بود .\r\nوى نام خود و نام پدرش را برفاق تير نقش مىكرد و آن تير را رها مىنمود و در شب تار چشم مار را مىدوخت در شب پرتعب عاشوراء كه اصحاب و احباب در خيمه عبادت مشغول طاعت شدند هلال نيز در خيمه خود مشغول اصلاح سلاح خود بود شمشير هلالى خود را برهنه كرده بود و صيغل مىزد و با خود در گفتگو بود مىگفت : هيچ شبى از اين شب باهيبت‌تر نيافتيم ، قاف تا قاف كربلاء را لشگر دشمن گرفته بود و خيام با احترام حضرت را محاصره كرده بودند ، هلال با\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nخود گفت مبادا دشمن برخيمه آقا و مولاى ما شبيخون بزند بهتر آنكه بروم حراست و پاسبانى خيمه آقايم را بنمايم و كشيك سراپرده‌ها را بكشم ، پس هلال شمشير هلالى خود را حمايل كرد به در خيمه امام عليه السّلام آمد ديد حضرت چراغى افروخته ، سجّاده عبادت گسترده مشغول طاعت است .\r\nشعر\r\n گهى با نماز و گهى با نياز * گهى در مناجات سرگرم راز\r\nگهى بود با ديده اشگبار * طلب‌كار آمرزش كردگار \r\nگاهى تكيه بروساده مىكرد زانوى غم بغل مىگرفت از دنيا شكوه مىكرد و با پروردگار مناجات مىنمود هلال گويد : مدّتى حضرت به راز و نياز و تضرّع و تلاوت مشغول بود بعد ديدم از جا برخاست شمشير به كمر بست از ميان خيمه بيرون آمد متوجه لشگر مخالف شد من تعجب كردم با خود گفتم آيا پسر پيغمبر براى چه رو به لشگر پسر سعد مىرود بهتر آنكه تنهايش نگذارم مثل سايه از عقب سر آن سرور رفتم ديدم بربالاى بلندى و پستى عبور مىكند و برعقبه و كمين‌گاه‌ها نظر مىاندازد در آن اثناء چشمش به من افتاد فرمود : سياهى هلال هستى ؟\r\nعرض كردم : بلى خدا جان هلال را قربان تو كند ، بيرون آمدن شما به اين سمت كه رو به لشگر آوريد مرا به واهمه انداخت براى چه اينجا تشريف آورديد ؟\r\nامام فرمود : آمدم اين عقبه و كمين‌گاه را ببينم مبادا دشمن اينجا كمين كند و برخيمه ما بريزند هلال مىگويد : ديدم حضرت برگشت و به زمين معركه نگاه مىكرد و محاسن خود را بدست مبارك گرفته بود و اشاره به زمين مىكرد مىفرمود : به خدا اين زمين همان زمين موعود است ، اين همان زمين است كه نخل نورس جوانان من به خاك مىافتند .\r\nسپس آن حضرت رو به من نموده فرمودند : اى هلال از اينجا نمىروى و مرا\r\n\r\n","description":"","footnote":"","page_name":" 426 ","page_number":426},
  {"content":"\r\n\r\nساعتى تنها نمىگذارى تا به حال خود باشم و قدرى برغريبى خود و جوانانم بنالم كه فردا مجال گريستن ندارم ؟\r\nهلال مىگويد : من خود را برقدمهاى امام عليه السّلام انداخته عرض كردم : قربانت شوم مادرم در عزاى من بگريد چطور شما را تنها گذارم با آنكه شمشير من بركمر و اسبم در زير ران من مىباشد البته شما را تنها نخواهم گذاشت . . . . .\r\nپس از آن هلال مىگويد : ديدم حضرت قدرى در گودى قتلگاه با اشگ و آه بود و سپس رو به خيمه‌گاه آورد ، من با خود گفتم ببينم حالا آقا به كجا مىرود ، ديدم از در خيمه‌ها گذشت تا به در خيمه خواهرش زينب خاتون رسيد وارد خيمه شد .\r\nزينب خاتون چون برادر را ديد سپندآسا از جا برخاست برادر را استقبال كرد و متكّائى نهاد و برادر را برسر مسند نشانيد .\r\nامام عليه السّلام نيز خواهر را پهلوى خود نشانيد و به وصيّت نمودن مشغول شد و وقايع و مصيبات فردا را براى خواهر بازگو فرمود\r\nشعر\r\n گفت اى خواهر غم‌ديده بىياور من * يك زمانى بنشين در برم اى خواهر من\r\nخالى از اشگ كن اين ديده چون دريا را * تا بگويم به تو من واقعه فردا را\r\nتو مهين دختر زهرائى و ناموس رسول * پرورش يافته جسم تو در آغوش بتول\r\nباش آگه كه اجل دست گريبان منست * اين شب آخر عمر من و ياران منست\r\nآخر عمر من و اوّل بىيارى تو است * شب قتل من و ايّام گرفتارى تو است \r\n\r\n","description":"","footnote":"","page_name":" 427 ","page_number":427},
  {"content":"\r\n\r\n اين مبادا كه تو فردا ز هياهوى خسان * دست برسينه زنى بركشى از قلب فغان\r\nغرق خون گر نگرى اكبر مه‌سيما را * بايد از گريه تو خاموش كنى ليلى را\r\nغرض اى غمزده فردا چو در اين دشت بلا * سر من با سر هفتاد و دو تن گشت جدا\r\nجمع در دور خود اطفال پريشانم كن * گريه برحال خود اى خواهر نالانم كن\r\nكه پس از من به بسى درد گرفتار شوى * سربرهنه به سوى كوچه و بازار شوى \r\nهلال گويد : ناگاه ديدم صداى گريه عليا مكرّمه زينب بلند شد و به صورت حزين عرض كرد :\r\nيا اخاه ءاشاهد مصرعك و ابتلى برعاية هذه المذاعير من النّساء و القوم كما تعلم .\r\nحسين جان من چگونه مىتوانم ببينم بدن نازپرور تو روى خاك افتاده و چطور نگهدارى اين مشت زنان بىكس بنمايم با آنكه مىدانى اين قوم كينه قديمه از ما در دل دارند .\r\nبرادر چه‌قدر برمن گرانست كه ببينم بدن نازپرور تو روى خاك افتاده و چطور نگهدارى اين مشت زنان بىكس بنمايم با آنكه مىدانى اين قوم كينه قديمه از ما در دل دارند .\r\nبرادر چه‌قدر برمن گرانست كه ببينم جوانان پاك و پاكيزه و ماه‌هاى تابان بنى هاشم روى خاك افتاده‌اند كاش مادر مرا نمىزاد .\r\nحضرت خواهر را تسليت مىداد و امر به صبر مىنمود .\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nبعد حضرت زينب خاتون عرضه داشت : برادر جان آيا از اين اصحاب اطمينان حاصل كرده و درست امتحان فرموده‌اى ، آيا مىدانى درباره شما چه خيال دارند ؟\r\nمىترسم وقتى كه آتش جنگ شعله‌ور گردد ، نيزه‌ها بلند شود و شمشيرها كشيده شود اصحاب شما را به دشمن سپرده و خود سلامت باشند .\r\nامام عليه السّلام از سخن خواهر به گريه درآمد ، فرمود : خواهر البتّه اصحاب خود را امتحان كرده و همه را آزموده‌ام ليس فيهم الّا الاقسر الاشرس همه جوانمردان با فتوّت و شجاعان بامروت‌اند يتنافسون بالمنيّة كاستيناس الطّفل بلبن امّه اى خواهر اين ياران و ياوران كه مىبينى دور مرا گرفته‌اند ايشان چنان از جان بيزارند و طالب مرگ هستند و انس به من دارند مثل انس طفل به پستان مادر .\r\nهلال گويد : من چون اين مقاله را از عليا مجلّله محترمه شنيدم ديگر نتوانستم خوددارى كنم گريه برمن مستولى شد از آنجا آمدم به اصحاب اين خبر را ذكر كنم ، رسيدم به در خيمه حبيب بن مظاهر ديدم آن پير روشن‌ضمير نشسته چراغ افروخته و بيده سيف مصلت شمشير خود را برهنه كرده خطاب به تيغ برهنه خود مىگويد :\r\nايّها الصّارم استعد جوابا . . . . .\r\nهلال گويد : همان در خيمه حبيب نشستم سلام كردم جواب شنيدم ، احوال‌پرسى كرد و فرمود :\r\nيا حبيبى ما الّذى اخرجك برادر عزيز چه چيز تو را از خيمه خود بيرون آورده ؟\r\nهلال تمام تفصيل احوال را بيان كرد تا آنجا كه گفت :\r\nيا حبيب فاقت الحسين عليه السّلام عند اخته و هى فى وحشة و رعب و اظنّ النّساء شاركتها فى الحسرة و الزّفرة اى برادر الآن امام زمان را نزد خواهرش عليا مكرّمه\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nزينب خاتون سلام اللّه عليها گذاشتم و آمدم در حالتى كه آن مخدّره را ترس و واهمه برداشته بود از ما بدگمان بود ، مىگفت برادر مىترسم اصحاب تو ، تو را تنها بگذارند و بدست دشمن بسپارند ، جائى كه عليا مخدّره زينب اين گمان را در حق ما ببرد و بترسد يقين دارم همه مخدّرات با او در اين گمان شريك باشند بهتر آنست كه برخيزى برويم اصحاب را جمع كنيم تا امام در خيمه نزد خواهر نشسته برويم پيش روى زنان حرم بايستيم ، اظهار چاكرى و نوكرى و ثبات‌قدم بكنيم شايد اين رعب و هراس از دل خواهر آقاى ما و ساير اهل حرم بيرون آيد زيرا من حالتى از عليا مخدّره مشاهده كردم كه به غير اين چاره‌اى ندارد .\r\nحبيب فرمود : اطاعت مىكنم ، فى الفور از جا جست ، اصحاب را ندا كرد كه يا ليوث الوغاء و يا ابطال الصّفا اى شيران بيشه شجاعت و اى دليران عرصه شهامت كه در خيمه‌ها آرميده‌ايد بيرون بيائيد ، صداى حبيب كه بلند شد جوانان هاشمى سراسيمه از خيمه‌ها بيرون دويدند كه يا حبيب چه مىگوئى ؟\r\nعرض كرد : اى آقازاده‌ها من با شما عرضى ندارم ، زحمت كشيديد برگرديد آسوده باشيد ، من با اين اصحاب عرض دارم ، پس بانك ديگر برآورد : يا اصحاب الحميّة و ليوث الكريهه اى لشگر بىننگ و اى شيران جنگى بيرون بيائيد .\r\nناگاه اصحاب جملگى از ميان خيام بيرون دويدند و به دور حبيب صف كشيدند ، گفتند : فرمايش چيست ؟\r\nحبيب فرمود : ياران خواهر آقاى شما ، ناموس حرم كبريا و نيز مخدّرات همه از شما بدگمانند و مىترسند مبادا شما سيّد مظلومان را در ميان دشمن بگذاريد و برويد لهذا گريانند ، نالانند چه مىگوئيد آيا همين نحو است كه خانمها خيال كرده‌اند يا نه ؟\r\nهمين كه اصحاب باغيرت و حميّت از حبيب اين سخن را استماع كردند و عرق تشيّع آنها به حركت آمد فجرّدوا صوارمهم و رموا عمائمهم شمشيرهاى\r\n\r\n","description":"","footnote":"","page_name":" 430 ","page_number":430},
  {"content":"\r\n\r\nنازك شكاف از غلاف كشيدند ، عمامه برزمين زدند\r\nگفتند : اى حبيب به ذات پاك آن خدائى كه منت به جان ما نهاده ما را در اين صحرا گرفتار ابتلاء كرده و منصب چاكرى شهيد كربلاء را به ما داده كه از ما بىوفائى نخواهد سر زد ، به خدا هرآينه خواهى ديد با اين داس شمشير آتش فشان كلّه پرباد سر دشمنان را درو خواهيم كرد و در جهنّم به بزرگانشان ملحق خواهيم نمود تا جان در بدن داريم البتّه وصيّت رسول خدا را درباره اولادش محافظت مىكنيم حبيب فرمود : حال كه چنين است همراه من بيائيد تا من شما را در خيمه عليا مكرّمه ببرم ثبات قدم شما را به خاكپاى ايشان برسانم شايد رعب از دلهاى نازك دختران فاطمه بيرون برود .\r\nگفتند : حاضريم .\r\nحبيب از پيش ياران كمربسته از عقب آهسته آهسته بدر خيمه اهالى حرم رسيدند عرض كردند : يا اهلنا و يا سادتنا و يا معشر حرا بررسول اللّه اى خانمهاى ما و اى خواتين محترمات و اى حرائر فاطميّات و اى پردگيان حرم ولايت و امامت مائيم چاكران و نوكران آستان شما و اين است قبضه شمشيرهاى ما در دست ما ، اين شمشيرها را در غلاف نخواهيم كرد مگر در گردنهاى دشمنان شما و اين است نيزه‌هاى رساى ما كه فرونمىرود مگر به سينه پركينه اعداى شما .\r\nحضرت چون صداى احباب و اصحاب خود را شنيد فرمود : خواهر مىشنوى اصحاب من چه مىگويند ، نگفتم ايشان با من مهر و محبّت داشته و از من جدا نمىشوند تا جانهاى خود را فداى من نكنند ، ببين آمده‌اند تو را از ترس و واهمه بيرون آرند تو هم برخيز بيرون برو با ايشان تعارف كن بعد به ساير مخدّرات هم فرمود : اخرجن يا آل اللّه عليهم ، اى پردگيان حرم خدائى شما هم بيرون برويد از ايشان معذرت بخواهيد ، پس آن مخدرات محترمه از ميان خيمه‌ها بيرون آمدند در مقابل اصحاب ايستادند حضرت ميان خيمه نشسته بودند و گوش\r\n\r\n","description":"","footnote":"","page_name":" 431 ","page_number":431},
  {"content":"\r\n\r\nمىدادند كه صداى ضجّه و ناله عيال و اهل حرم بلند شد با چشم گريان ندبه و ناله مىكردند و مىگفتند : حاموا ايّها الطّيّبون عن الفاطّميات اى نيكان عالم و اى پاكان اولاد آدم ما ناموس پيغمبر خدائيم و عصمت فاطمه زهرائيم از ما حمايت كنيد ، ما را در دست دشمن مبادا بگذاريد ، اگر خداى ناكرده دست اجنبى به گوشه چادر ما برسد شما جواب پيغمبر خدا را چه خواهيد داد ؟\r\nحبيب و اصحاب كه اين حالت را ديده و اين مقالات را شنيدند سرها به زير انداخته چنان صيحه و ناله از دل برآوردند كه زمين از اثر صيحه و ناله ايشان به لرزه درآمد .\r\nدميدن فجر روز عاشوراء و نماز صبح امام عليه السّلام با اصحاب عاليمقام\r\nشب پرتعب و پرماجراى عاشوراء به آخر رسيد و سفيده صبح صادق روز عاشوراء دميد و بدين ترتيب مقدار مهلت امام عليه السّلام تمام شد در چنين وقتى آن حضرت با دلى آكنده از اضطراب و حزن و اندوه پيوسته نظر به افق مىنمود و كلمهء استرجاع و . . . . برزبان جارى مىكرد ناگاه صداى اذان شاهزاده على اكبر سلام اللّه عليه به گوش امام عليه السّلام رسيد حضرت خود را براى اداء فريضه صبح آماده كرده و از خيمه بيرون آمدند همين كه آفتاب دين و سلطان حجاز به جهت نماز از خيمه طلوع نمود اصحاب و انصار و شهزادگان جملگى يكان يكان از خيام و سراپرده‌ها بيرون آمده پشت سر امام عليه السّلام صف كشيده تا نماز را با آن قبله عالميان بجا آورند ، بارى در آن دشت پربلاء و بيابان پرآشوب نمازى خوانده شد كه تمام فرشتگان آسمانها به گريه درآمدند زيرا تمام آحاد اين جماعت مىدانستند كه اين نماز آخر و وداع با حق تبارك و تعالى مىباشد و پيدا است كسى كه اميد نماز خواندن ديگر نداشته باشد چگونه آن را به انجام مىرساند .\r\nمرحوم ابن قولويه قمى در كتاب كامل الزّيارات از حلبى و او نيز از حضرت\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nامام صادق عليه السّلام روايت كرده كه آن جناب فرمود :\r\nانّ الحسين عليه السّلام صلّى باصحابه صلواة الغداة ثمّ التفت اليهم ، فقال انّ اللّه قد اذن فى قتلكم فعليكم بالصّبر .\r\nحضرت امام صادق عليه السّلام فرمودند : پس از آنكه حضرت امام حسين با ياران با وفايش نماز صبح را خواندند متوجه ايشان شده و فرمودند : حق تعالى اذن و اجازه در قتل شما داده برخيزيد آماده قتال شده و صبر را شعار خود سازيد .\r\nو جبرئى هم در ميان آسمان و زمين فرياد برآورد يا خيل الله اركبى يعنى اى لشگر خدا و اى انصار حق سوار شويد .\r\nمرحوم صدر قزوينى در كتاب حدائق الانس فرموده :\r\nروز عاشوراء جبرئيل دو مرتبه صيحه كشيده :\r\nالف : در صبح كه اذن جهاد صادر شد .\r\nب : زمانيكه عزيز فاطمه سلام اللّه عليه از اسب سرنگون گرديد ، در اين هنگام جبرئيل فرياد بركشيد :\r\nالا يا اهل العالم قد قتل الامام ، و ابن الامام اخو الامام و ابو الامام الحسين بن على ابن ابيطالب .\r\n\r\nروشن شدن صبح روز پربلاء عاشوراء و صف‌آرائى امام عليه السّلام در مقابل لشگر كفرآئين عمر سعد ملعون\r\nمرحوم شيخ مفيد در ارشاد مىفرمايد :\r\nو اصبح الحسين عليه السّلام فعبّاء اصحابه بعد صلوة الغداة و كان معه اثنان و ثلاثون فارسا و اربعون راجلا ، فجعل زهير بن القين فى ميمنة اصحابه و حبيب بن مظاهر فى ميسرة اصحابه و اعطى رايته العبّاس اخاه و جعلوا البيوت فى ظهورهم و امر بحطب و قصب كان من وراء البيوت ان يترك ان فى خندق كان قد حفر هناك و ان\r\n\r\n","description":"","footnote":"","page_name":" 433 ","page_number":433},
  {"content":"\r\n\r\nيحرق بالنّار مخافة ، ان يأتوهم من ورائهم .\r\nحضرت امام حسين شب را به سحر رسانده و سحر را گذرانده وارد صبح شد ، پس از اداء نماز صبح اصحاب و ياران را آماده كارزار فرمود .\r\nعدد لشگر آن حضرت سى دو سواره و چهل نفر پياده بود ، پس از صف‌آرائى زهير بن قين را كه مردى مردانه و شجاعى فرزانه و مبارزى دلير و صفدرى كم نظير بود طلبيد ، علمى پيچيد و به دستش داد و فرمود تو سردار دست راست من باش\r\nشعر\r\n زهير دلاور خم آورد سر * سوى ميمنه رفت و گسترد پر\r\nچو آن شيردل سر سوى راه كرد * شه تشنه‌كامان يكى آه كرد \r\nسپس حبيب بن مظاهر را كه مردى عابد ، زاهد ، حافظ قرآن و شجاع و مخلص اهل بيت عصمت و طهارت بود پيش خواند و علمى بست و بدست باكفايتش داد و او را سردار دست چپ قرار داد\r\nشعر\r\n بخواند آن زمان با دل ناشكيب * جهانديده پور مظاهر حبيب\r\nچپ لشگرش را به دو داد و گفت * كه مردى مردان نبايد نهفت \r\nو برادرش حضرت عباس سلام اللّه عليه را علمدار نمود و تمام خيمه‌ها را پشت سر سپاه لشگر قرار داد و سپس امر فرمود كه چوب و نى را در خندقى كه به دور خيمه و سراپرده‌ها حفر كرده بودند ريخته و آنها را آتش زدند تا بدينوسيله از حمله پشت سر دشمن ممانعت و جلوگيرى شود\r\n\r\nعدد لشگريان امام عليه السّلام و آراء در آن\r\nمرحوم سيّد در لهوف مىفرمايد : از امام باقر عليه السّلام مروى است كه عدد لشگر\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nامام حسين عليه السّلام چهل و پنج سوار و يكصد پياده بوده .\r\nمشهور از ارباب تاريخ گفته‌اند : تعداد سپاه آن جناب سى و دو سوار و چهل پياده بودند\r\nبرخى ديگر گفته‌اند تعداد سپاه آن حضرت مجموعا هفتاد و دو نفر بوده چنانچه جمعى ديگر تعداد آنها را هشتاد و چهار نفر گفته‌اند .\r\nو در روايتى كه برخى نقل كرده‌اند آمده است كه تعداد لشگر امام عليه السّلام نود و دو سوار و هشتاد و دو پياده بوده است\r\nمقاله مرحوم صدر قزوينى در حدائق الانس\r\nمرحوم صدر قزوينى فرموده :\r\nاز زير علم زهير تا تحت رايت و علم حبيب بن مظاهر اصحاب و انصار و جان نثاران صف كشيدند و هم ثلثمائة راجل و فارس كلّهم ليوث عوابس عليهم الدّروع الدّاوديّة متقلّدين بالسّيوف الهنديّة متعلّقين بالرّماح الخطّية راكبين على الخيول العربيّة و هم خيار امّة المحمديّة\r\nيعنى : عدد لشگريان امام مظلوم سيصد نفر پياده و سواره بود كه جملگى شيران شرزه بوده و زره‌هاى داودى در برو شمشيرهاى هندى حمايل كرده و نيزه‌هاى خطّى در دست داشته براسبهاى عربى سوار بوده در حالى كه بهترين افراد امّت محمّدى بودند آن زهّاد و عبّاد به استقبال كوه آهن و فولاد رفتند و تيرها و شمشيرهاى دشمن را به سينه و صورت و گلو و روى خود خريدند ، بهر صورت بعد از آنكه ميمنه لشگر به وجود زهير دلاور آراست و ميسره به حمايت حبيب پير است قلب لشگر را هم بايد به علمدار بسپارند ، اين علم را به علم سلطانى و علامت و لواء اعظم نيز مىنامند و نقش آن در لشگر بسيار حسّاس و مهم مىباشد زيرا اگر در ميان سپاه هزار علم باشد چشم همه علمدارها به آن\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nعلامت مىباشد ، اگر آن برسر پا باشد لشگر آماده و برسر جا استوار هستند خلاصه اگر در لشگر هزار علم بوده و جملگى صحيح و برپا باشند ولى لواء اعظم سرنگون باشد همه لشگر فرار كرده و متفرق مىشوند بنابراين چنين علمى را عبث بدست هركسى نمىدهند بلكه دارنده آن بايد صفت شجاعت و رشادت داشته ، كرّار غير فرّار باشد لذا خامس آل عباء سلام اللّه عليه لواء اعظم لشگر خود را بدست مبارك اشجع ناس و شجاع مهراس ثابت الاساس شير بيشه پردلى يعنى برادر والاگهرش حضرت ابو الفضل العباس سپرد .\r\nهمين كه امام عليه السّلام علم خاصه خود را به دست باكفايت برادر داد و او را به قلب لشگر فرستاد آن نهنگ درياى فتح و ظفر با شش برادر كوه‌پيكر كه شيران دشت يلى و پسران مرتضى على بودند با سلاح تمام از عقب برادر والامقام خود روان شدند و همچنين برادرزاده‌ها يعنى قاسم بن حسن و احمد بن الحسن و ابو بكر بن الحسن و عبد اللّه بن حسن و حسن بن حسن و نيز بنى اعمام مانند :\r\nعبد اللّه بن مسلم بن عقيل ، عبيد اللّه بن مسلم بن عقيل و همچنين اولاد عقيل كه نه تن بودند به اين شرح :\r\nجعفر بن عقيل ، عبد الرحمن بن عقيل ، عبد اللّه اكبر من عقيل ، محمّد بن ابى سعد بن عقيل ، موسى بن عقيل ، عون بن عقيل ، عبد اللّه اصغر بن عقيل ، على بن عقيل و احمد بن عقيل و اولاد جعفر بن ابى طالب كه از عبد اللّه جعفر بودند مثل عون بن عبد اللّه جعفر و محمد بن عبد اللّه جعفر تمام خويشان و اقارب حضرت كه قريب سى نفر بودند و هيجده نفر از آنها فرسان هيجاء بودند آمدند در گرد وجود مبارك قمر بنى هاشم صف بستند .\r\n\r\nذكر اسامى ياوران حضرت امام حسين عليه السّلام\r\nياوران امام عليه السّلام دو دسته بودند :\r\nاوّل : بنى هاشم و منسوبين به امام عليه السّلام\r\n\r\n","description":"","footnote":"","page_name":" 436 ","page_number":436},
  {"content":"\r\n\r\nدوّم : اصحاب و ياوران از غير بنى هاشم كه بين ايشان و امام عليه السّلام خويشاوندى و نسبتى نبوده .\r\n\r\nاسامى بنى هاشم و منسوبين امام عليه السّلام\r\nالف : نه نفر كه جملگى برادر امام عليه السّلام بوده و اسامى مباركشان عبارت است از :\r\n1 - عباس بن على بن ابيطالب معروف به حضرت ابو الفضل و قمر بنى هاشم\r\n2 - عثمان بن على بن ابيطالب\r\n3 - جعفر بن على بن ابيطالب\r\n4 - عبد اللّه بن على بن ابيطالب\r\n5 - محمد اصغر بن على بن ابيطالب\r\n6 - عمر بن على بن ابيطالب ملقّب به اطرف\r\n7 - عون بن على بن ابيطالب\r\n8 - ابو بكر بن على بن ابيطالب\r\n9 - محمد اوسط بن على بن ابيطالب\r\nب : چهار تن از اولاد و فرزندان خود امام عليه السّلام كه اسامى شريفشان عبارت است از :\r\n1 - حضرت على بن الحسين عليه السّلام معروف به زين العابدين و سجّاد\r\n2 - حضرت على اكبر بن الحسين عليه السّلام\r\n3 - حضرت على اصغر بن الحسين عليه السّلام\r\n4 - حضرت عبد اللّه بن الحسين عليه السّلام\r\nج : دوازده نفر كه جملگى فرزندان امام حسن مجتبى بوده و اسامى مباركشان عبارت است از :\r\n1 - حسن بن الحسن معروف به حسن مثنّى\r\n2 - عمرو بن الحسن\r\n3 - قاسم بن الحسن\r\n4 - عبد اللّه بن الحسن\r\n5 - احمد بن الحسن\r\n6 - محمد بن الحسن\r\n7 - جعفر بن الحسن\r\n8 - ابو بكر بن الحسن\r\n9 - حسين بن الحسن ملقّب به اثرم\r\n10 - طلحة بن الحسن\r\n11 - زيد بن الحسن\r\n12 - عبد الرحمن بن الحسن\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nد : چهارده تن از عموزادگان امام عليه السّلام كه اسامى شريفشان عبارتست از :\r\n1 - عون اكبر بن عبد اللّه بن جعفر بن ابيطالب\r\n2 - محمد بن عبد اللّه بن جعفر بن ابيطالب\r\n3 - عون بن جعفر بن ابيطالب\r\n4 - قاسم بن محمد بن جعفر بن ابيطالب\r\n5 - عبيد اللّه بن عبد اللّه بن جعفر بن ابيطالب\r\n6 - جعفر بن عقيل بن ابيطالب\r\n7 - عبد الرحمن بن عقيل بن ابيطالب\r\n8 - عبد اللّه بن مسلم بن عقيل\r\n9 - محمد بن مسلم بن عقيل\r\n10 - محمد بن ابى سعيد بن عقيل\r\n11 - عبد اللّه اصغر بن عقيل\r\n12 - موسى بن عقيل بن ابيطالب\r\n13 - على بن عقيل بن ابيطالب\r\n14 - احمد بن عقيل بن ابيطالب\r\nبنابراين تعداد بنى هاشم و منسوبين امام عليه السّلام كه در كربلاء حضور داشتند 39 نفر بوده كه تمام آنها در روز عاشوراء شهيد شدند باستثناء حضرت امام زين العابدين عليه السّلام\r\n\r\nاسامى ياوران حضرت از غير بنى هاشم\r\nاصحاب و ياوران حضرت را برخى از اهل تحقيق استقصاء كرده و گفته‌اند تعدادشان 95 نفر بوده و اسامى ايشان عبارت است از :\r\n1 - نعيم بن العجلان\r\n2 - عمران بن كعب بن مالك اشجعى\r\n3 - حنظلة بن عمرو شيبانى\r\n4 - قاسط بن زهير\r\n5 - سواد بن ابى عمير\r\n6 - كنانة بن عتيق\r\n7 - ضرغامة بن مالك\r\n8 - مجمع بن عبد اللّه العائذى\r\n9 - جبلة بن على شيبانى\r\n42 - عمرو بن خالد الازدى\r\n43 - سعد بن حنظله تميمى\r\n44 - عمرو بن عبد اللّه مذحجى\r\n45 - نافع بن هلال بجلى\r\n46 - هلال بن نافع\r\n47 - مسلم بن عوسجه اسدى\r\n48 - عمر بن قرطة انصارى\r\n49 - انيس بن معقل اصبحى\r\n50 - على بن مظاهر اسدى\r\n\r\n","description":"","footnote":"","page_name":" 438 ","page_number":438},
  {"content":"\r\n\r\n10 - عبد الرحمن بن عبد اللّه\r\n11 - عمرو بن عبد اللّه\r\n12 - كرش بن زهير الثعلبى\r\n13 - عمرو بن كعب الانصارى\r\n14 - عبد اللّه الغفارى\r\n15 - عبد الرحمن بن عروة الغفّارى\r\n16 - عمار بن حسان طائى\r\n17 - زاهد مولى عمرو الخزاعى\r\n18 - اسلم بن كثير الازدى\r\n19 - عبد اللّه بن ثبيت\r\n20 - عبيد اللّه بن ثبيت العبسى\r\n21 - عمرو بن ضبيعه\r\n22 - قيس بن منبّه\r\n23 - مسعود بن حجّاج\r\n24 - عمار بن ابى سلامة الهمدانى\r\n25 - عامر بن مسلم\r\n26 - سيف بن مالك\r\n27 - زهير بن بشير الخثعمى\r\n28 - حيان بن الحرث\r\n29 - زهير بن سليم\r\n30 - ضحّاك بن عبد اللّه\r\n31 - خزيمة بن عمرو الكوفى\r\n32 - عقبة بن سمعان\r\n51 - حبيب بن مظاهر اسدى\r\n52 - يحيى بن كثير انصارى\r\n53 - طرماح بن عدى\r\n54 - مالك بن دودان\r\n55 - هند بن ابى هند\r\n56 - ابو تمامه صيداوى\r\n57 - سعيد بن عبد اللّه حنفى\r\n58 - سعيد بن عبد اللّه يربى\r\n59 - عمرو بن خالد صيداوى\r\n60 - حنظلة بن سعد شامى\r\n61 - سويد بن عمرو بن ابى المطاع الجعفى\r\n62 - حجّاج بن مسروق\r\n63 - يحيى بن سليم المازنى\r\n64 - قرة بن ابى قرة الغفارى\r\n65 - مالك بن انس المالكى\r\n66 - ابراهيم بن حصين اسدى\r\n67 - جنادة بن حارث انصارى\r\n68 - عمرو بن جناده\r\n69 - معلى بن معلى\r\n70 - معلى بن حنظلة الغفارى\r\n71 - عبد الرحمن بن عروه\r\n72 - عابس بن شبيب شاكرى\r\n73 - شوذب غلام عابس\r\n\r\n","description":"","footnote":"","page_name":" 439 ","page_number":439},
  {"content":"\r\n\r\n33 - عبد الرحمن الارحبى\r\n34 - حلاسى بن عمرو الراسبى\r\n35 - برير بن خضير الهمدانى\r\n36 - زهير بن حسان الاسدى\r\n37 - وهب بن عبد اللّه الكلبى\r\n38 - وقاص بن عبيد\r\n39 - شريح بن عبيد\r\n40 - عبد اللّه بن زيد البصرى\r\n41 - عبيد اللّه بن زيد البصرى\r\n83 - مرد سياح صاحب كشكول آب\r\n74 - يزيد بن شعشاء\r\n75 - ابو عمرو نهشلى\r\n76 - يزيد مهاجر\r\n77 - احمد بن محمّد هاشمى\r\n78 - زيهر بن قين بجلى\r\n79 - حرّ بن يزيد رياحى\r\n80 - مصعب بن يزيد رياحى\r\n81 - على بن حرّ\r\n82 - غلام حرّ\r\n84 - جوان نصرانى\r\nمؤلّف گويد :\r\nحرّ و برادرش مصعب و پسرش على و غلامش هرچهار نفر در روز عاشوراء به سپاه امام عليه السّلام ملحق شدند و دو نفر ديگر يعنى مرد سياح و جوان نصرانى بعد از ظهر عاشوراء به جمع شهيدان باوفاء ملحق گرديدند و ده نفر ديگر كه جملگى از غلامان امير المؤمنين عليه السّلام بودند كه حضرت آزادشان كرده بودند ، اسامى آنها عبارتست از :\r\n85 - سعد غلام\r\n86 - نصر غلام\r\n87 - غارب غلام\r\n88 - منهج غلام\r\n89 - محمّد بن مقداد غلام\r\n90 - عبد الرحمن بن ابى دجاجه\r\n91 - قيس بن ربيع\r\n92 - اشعث بن سعد\r\n93 - عنطمه غلام\r\n94 - غلام ترك\r\nيك نفر ديگر در صف شهداء بود و آن « جون » غلام ابى ذر مىباشد پس مجموع اصحاب و ياران از غير بنى هاشم 95 نفر بودند .\r\n\r\n","description":"","footnote":"","page_name":" 440 ","page_number":440},
  {"content":"\r\n\r\n\r\nصف‌آرائى عمر بن سعد ملعون در مقابل امام حسين عليه السّلام\r\nمرحوم مفيد در ارشاد مىفرمايد :\r\nو اصبح عمر بن سعد فى ذلك اليوم و هو يوم الجمعة و قيل يوم السّبت العاشر من المحرّم ، فعبا اصحابه و خرج فيمن معه من النّاس نحو الحسين عليه السّلام و كان على ميمنته عمرو بن الحجّاج و على ميسرته شمر بن ذى الجوشن و على الخيل عروة بن قيس و على الرّجالة شبث بن ربعى و اعطى الرّاية دريدا مولاه .\r\nروز دهم محرّم كه روز عاشوراء است جمعه و به قولى شنبه بود كه عمر بن سعد ملعون صبح كرد و بدون درنگ ياران خود را آماده و بسيج نمود به طرف امام حسين عليه السّلام .\r\nعمرو بن حجاج را امير دست راست و شمر بن ذى الجوشن را فرمانده دست چپ و عروة بن قيس را سردار سواران و شبث بن ربعى را امير پيادگان قرار داد و لواء اعظم را بدست غلامش بنام دريد داد .\r\nشرح و توضيح\r\nارباب تاريخ گفته‌اند : در لشگر پسر سعد حرامزاده از بلاد و قبائل بسيار نفرات جمع شده بودند از جمله :\r\nشام ، حلب ، تكريت ، ساباط ، موصل ، بصره ، مدائن ، عراق ، و از قبائل :\r\nخوارج ، حمير ، كنده ، آل مطعون ، جثعم ، سكون ، عباده ، مضر ، ربيعه ، مذحج خزاعه ، يربوع ، محلب ، نبط ، شاكريه ، خزيمه ، مسجد بنى زهره مردان سواره و پياده به مقدار زيادى آمده بودند ، رؤساى كوفه و شام جملگى با غلامان و نوكران و چاكرانشان حاضر بودند حاصل لشگرى در آن روز فراهم شده بود كه چشم روزگار نظيرش را به خود نديده بود ، خيل سپاه همچون موج دريا در تلاطم بود ، علم‌ها را افراشته همچون بادبان كشتىها در اهتزاز بودند ، سرداران و سران سپاه\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nدر جلوى سراپرده پسر سعد ملعون صف كشيده و آن روسياه در حالى كه غرق در سلاح بود نقشه قتل پسر پيغمبر را در سر مىپروراند و آرزو مىكرد هرچه زودتر كار فيصله داده شود تا در اوّلين فرصت خود را در اريكه حكومت بررى كه منتها تمنّاى او بود ببيند .\r\nبارى جهت آرايش لشگر عمرو بن حجاج را به سردارى دست راست لشگر تعيين نمود و شمر حرامزاده را سپه‌سالار دست چپ نمود ، خولى سنگدل را به كمك عمرو بن حجاج و حرمله ولد الزنا را به نصرت شمر فرستاد و خود در قلب لشگر ايستاد و علم را به غلام خود دريد سپرد ، تير و كمان خويش را به پسرش حفص داد و وى را به قلب لشگر فرستاد ، حصين بن نمير را سركرده كمانداران نمود و محمد بن اشعث را رئيس سنگ‌اندازان كرد و ابو ايوب غنوى را سركرده بيلداران نمود و حاصل كلام آنكه هركارى را به سردارى نفويض كرد و بدين ترتيب صفوف لشگر را آراست و سپاهى در كمال آراستگى تنظيم نمود سپس به فرمان وى طبل‌ها نواخته شد و بوق و شيپورها به صدا درآمده اسبها شيهه مىكشيدند و نفرات لشگر كه عدد آنها را خداوند متعال بهتر مىدانست دست مىزدند و هلهله مىكردند ، پاى به زمين مىكوفتند ، غلغله‌اى در آن سرزمين به راه انداختند و زمين و زمان را به لرزه درآوردند .\r\nمرحوم علّامه قزوينى در رياض فرموده :\r\nدر خيمه‌هاى ابى عبد اللّه عليه السّلام محترمات و مخدّرات و اطفال وضع عجيب و دلخراشى داشتند ، اشگ چشم بانوان مانند سيل جارى بود و از بيم دشمن در اضطراب و واهمه افتاده بودند صداى ناله و زارى و افغان در سراسر خيام امام عليه السّلام به گوش مىرسيد ، يكى برزانو مىزد ، ديگرى برسر مىكوبيد ، يكى صورت مىخراشيد ، ديگرى گيسو مىكند از طرفى ديده مىشد كه يكى گريبان مىدرد و يكى ديگر برسينه مىكوبد اطفال خردسال دو و سه سال از ديدن اين هيئت\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nوحشت‌اثر و به گوش رسيدن صداهاى مهيب طبل طبالان و بانگ بوق‌ها و شيپورها و طنين آواز سنج‌ها چنان دچار رعب و دهشت شده بودند كه گوئى لحظات ديگر روح از كالبد ايشان پرواز خواهد نمود ، جملگى صدا به گريه و شيون بلند نموده بودند خلاصه كلام آنكه چنان زارى و افغان در خيمه‌هاى امام عليه السّلام به پا شده بود كه حضرت مجبور شدند با دلى شكسته و غربتى غير قابل توصيف به ميان خيمه‌ها آمده و آن وضع و حالت رقّت‌بار زنان و بچه‌ها را ديدند بىاختيار زارزار گريستند و بعد محاسن شريف بدست گرفته فرمودند :\r\nلعمرى انّ البكاء امامكنّ اى بانوان و اى دختران شما را به جان من خاموش باشيد گريه شما بعد از اين است هنوز من زنده‌ام ، جوانان من همچون سرو و شاخ شمشاد در قيد حيات بوده و جلو دشمن را گرفته‌اند مترسيد تا من و جوانان و اصحاب و ياوران من زنده هستند احدى جرأت نمىكند به اين خيمه‌ها وارد شود بهرصورت امام عليه السّلام بانوان و اطفال را به نحوى آرام و ساكت فرمودند .\r\nفرستادن امام عليه السّلام برير را ميان دو لشگر به منظور نصيحت كردن و موعظه نمودن دشمن\r\nپس از آنكه صفوف قتال از طرفين آراسته شد امام عليه السّلام به برير بن خضير فرمودند :\r\nكلّ القوم اى برير ميان دو صفّ بشو و اين كوردلان و از خدا بىخبران را موعظه كن .\r\nآن شيردل به فرموده امام عليه السّلام دامن زره بركمر زد همچون تيرى كه از كمان رها شود رو به لشگر كفرآئين آورد تا به وسط ميدان رسيد ايستاد و لب به سخن گشود و فرمود :\r\nاى قوم بىترس و بيم چرا از خدا بيمناك نيستيد و چرا نمىترسيد كه آل و ذرّيه رسول در ميان شما با دل پرسوز شب را به روز آوردند ، اگر اعتقاد به پيغمبر داريد\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nاينها ذريّه و عترت پيغمبرند .\r\nشعر\r\n حسين است اين جسم و جان نبى * كه خورده است شير از زبان نبى\r\nهمه دختران ، دختران وىاند * ببرج عفاف اختران وىاند \r\nمقصود شما از اين لشگركشى و سپاه‌آرائى چيست ؟ به چه حجّت و دليل خيال كشتن و ريختن خون اولاد رسول داريد ؟\r\nدر جواب گفتند :\r\nمقصود آن است كه پادشاه حجاز دست بيعت به امير عبيد اللّه بن زياد بدهد و يا اگر بيعت نمىكند آماده كشته شدن گردد .\r\nبرير فرمود : أفلا تقبلون منهم ان يرجعوا الى مكان الذّى جاؤا منه\r\nآيا قبول نمىكنيد كه پادشاه حجاز به همان جائى كه آمده برگردد .\r\nدر جواب گفتند : به اين خيال نبوده و بهانه‌جوئى مكنيد جز بيعت با يزيد هيچ راه ديگرى وجود ندارد .\r\nبرير دلير نعره از جگر بركشيد و فرمود :\r\nاى بىحيا مردم ، و اى برشما چه شد آن نامه‌ها و اظهار علاقه‌هايتان و كجا رفت آن عهد و پيمان شما كه نوشتيد و فرزند فاطمه را به ميهمانى دعوت كرديد تا شما را هدايت كند حال كه قبول كرد و به سوى شما آمد مىخواهيد او را بگيريد و به دست دشمن بدهيد .\r\nاهل كوفه گفتند : زياده مگوى و فضولى مكن دشت كارزار جاى جنگ است نه محل موعظه و نصيحت .\r\nفرد\r\n حسين را به بيعت اگر رأى نيست * مر او را به جز در كفن جاى نيست \r\nبرير فرمود : اين گفتار شما را جز لعن پروردگار چيز ديگرى سزاوار نيست ،\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nپس سر به آسمان كرد و گفت :\r\nالّلهمّ انّى ابرء من فعال هؤلاء القوم ، پروردگارا تو مىدانى كه من از كردار زشت اين قوم بيزارى مىجويم و تو از اين جماعت انتقام بكش و رحمت خود را از ايشان دور كن .\r\nچون لشگر نفرين برير را شنيدند عناد و ستيزشان زياد شد بنا كردند آن بزرگوار را تيرباران كردن\r\n\r\nمحاصره كردن دشمن اردوى امام عليه السّلام را\r\nپس از آراسته شدن ميمنه و ميسره و افراشتن علمها و به اهتزاز درآوردن پرچم‌ها عمر بن سعد ملعون فرياد كشيد اى لشگر پاى ثبات محكم كنيد دور حسين و اصحابش را مانند نگين انگشتر در ميان بگيريد .\r\nهمين كه لشگر كفرآئين اين حكم را از جرثومه فساد شنيدند صيحه چاوشان و صداى جارچيان بلند شد كه فرمان سپهسالار است كه ثابت‌قدم و راسخ باشيد ، دور حسين و اصحابش را بگيريد ، مبادا يك تن جان سالم بدر برد .\r\nآن گروه از خدا بىخبر به گفته عمر بن سعد بداختر ركاب به مركب نواختند و دور قلعه كرباسى امام عليه السّلام را مثل حلقه در ميان گرفتند و بناى ناسزا و استهزاء را گذاردند و گاه‌گاه از اطراف تير به جانب خيمه‌ها مىانداختند\r\nخطبه خواندن و موعظه نمودن حضرت ابى عبد اللّه الحسين عليه السّلام\r\nچون امام عليه السّلام اين خيره‌گى و جسارت را از آن گروه كفرپيشه ديد مركب پيش راند و خود را در ميان ميدان رسانيد و آن‌قدر پيش رفت تا جلو روى لشگر عمر بن سعد رسيد سپس ايستاد يك نگاهى به صفوف لشگر دشمن نمود در ميان آن درياى لشگر چشم امام عليه السّلام به عمر بن سعد نابكار افتاد كه خندان و شادان با اعيان\r\n\r\n","description":"","footnote":"","page_name":" 445 ","page_number":445},
  {"content":"\r\n\r\nو اركان كوفه به صحبت مشغول است دل نازك امام به درد آمد آهى سرد كشيد سپس لب به سخن گشود و خطبه‌اى در بىاعتبارى دنيا به اين شرح ايراد فرمودند :\r\nالحمد للّه الّذى خلق الدّنيا فجعلها دار فناء و زوال ، متصرّفة باهلها حالا بعد حال فالمغرور من غرته و الشّقىّ من فتنته فلا تغرّنكم هذه الحيوة الدّنيا فانّها تقطع الرّجاء من ركن اليها و تخيب طمع من طمع اليها\r\nحمد بىحدّ و بىقياس خداوندى راست كه دنيا را آفريد پس آن را فانى و زائل گرداند ، اين عجوزه مكّاره در همه حال به اهل خود تصرّف دارد ، پس مغرور كسى است كه فريب آن را بخورد و شقّى در اين عالم كسى است كه به دام فتنه اين فتنه‌گر بيفتد و دچار افسون آن گردد ، اى قوم زندگانى اين دنيا نفريبد شما را چه آنكه اين مكّار غدّار اميد بسيارى از اميدواران به آن را به نااميدى مبدّل كرده و طمع كثيرى از طمعكاران را به يأس تبديل نموده است .\r\nو اراكم قد اجتمعتم على امر قد اسخطتم اللّه فيه عليكم و اعرض بوجهه الكريم عنكم و احلّ بكم نقمته .\r\nاى مردم مىبينم شما را كه اجتماع كرده‌ايد بريك امرى كه خدا را از آن به سخط و غضب آورده‌ايد ، روى رحمت خود را از شما برگردانيده و نقمت خويش را به شما نزديك كرده\r\nفنعم الرّب ربنا و بئس العبيد انتم چه خوب خدائى است خداى ما و چه بد بنده‌ايد شما كه :\r\nاقررتم بالطّاعة و آمنتم بالرّسول محمّد صلّى اللّه عليه و آله ثمّ انّكم زحفتم الى ذريّته و عترته تريدون قتلهم .\r\nاوّلا اقرار آورديد به اطاعت پروردگار و ايمان آورديد به جدّ من محمّد مصطفى صلّى اللّه عليه و آله و سلّم بعد چه شد شما را و چه ديديد از من كه جمع شديد لشگر و سپاه آراستيد برسر من و عترت طاهره و ذريّه نبويه ريختيد كمر قتل ايشان را بسته‌ايد .\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nلقد استحوذ عليكم الشيطان فانسيكم ذكر اللّه العظيم .\r\nهمانا شيطان در سينه و قلوب شما جاى گرفته و ذكر خدا را از ياد شما برده ، حق را فراموش و باطل را پسنديده‌ايد .\r\nفتبّا لكم و لما تريدون ، انّا للّه و انّا اليه راجعون\r\nپس واى برشما و براراده شما كه بدكارى را پيش گرفته‌ايد ، فرزند پيغمبر خود را مىكشيد و امّا ما اولاد پيغمبر در جوار رحمت رب العالمين بوده و باز بسوى او برمىگرديم .\r\nسپس امام عليه السّلام فرمودند :\r\nهولاء قوم كفروا بعد ايمانهم فبعدا لقوم الظّالمين\r\nاينها گروه و جماعتى هستند كه پس از آوردن ايمان كفر ورزيدند پس چنين قوم ظالم و ستمكارى دور از رحمت الهى باشند .\r\nسخنان امام عليه السّلام كه به اينجا رسيد عمر بن سعد بداختر رو به لشگر كرد و گفت :\r\nيكى از شما جواب حسين بن على را داده و او را ساكت كند و نگذارد اينقدر سخن بگويد فانّه ابن ابيه و اللّه لو وقف فيكم هكذا يوما جديدا لما انقطع .\r\nاى لشگر به خدا سوگند اين شخص پسر همان پدر است كه فصاحت و بلاغت در نزد وى خاضع و خاشع است به ذات حق تعالى قسم اگر حسين تا يك روز ديگر در ميدان بايستد و سخن بگويد هرآينه خسته نمىشود و كلامش را قطع نمىكند هرچه زودتر جوابش را بدهيد كه هوا گرم مىشود و كار دشوار مىگردد .\r\nشمر ملعون از ميان آن همه لشگر پيش آمد و فرياد زد :\r\nيا حسين ما هذا الذى تقول افهمنا اى حسين حرفى بزن كه ما بفهميم و جواب بازگوئيم اى حرفها كه مىگوئى ما نمىفهميم .\r\nحضرت فرمود :\r\nاقول : اتّقو اللّه و لا تقتلونى فانّه لا يحلّ لكم قتلى و لا انتهاك حرمتى\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nمىگويم از خدا بترسيد و مرا نكشيد زيرا كه خون من برشما حلال نيست پرده حرمت من دريدن جايز نيست زيرا من پس دختر پيغمبر شمايم ، جدّه من خديجه خاتون امّ المؤمنين است و من و برادرم حسن به گفته پيغمبر ذو المنن سيّد جوانان اهل بهشتيم ، بهشتى را كشتن روا نيست .\r\nاصحاب و احباب و خويشان و نزديكان از فرمايشات امام عليه السّلام محزون و مغموم شدند به حدّى كه نزديك بود از غصه هلاك شوند\r\nمؤلف گويد :\r\nصاحب حدائق الانس فرموده : آنچه از عبارات علماء استفاده مىشود آنست كه حضرت به منظور موعظه مكرّر به ميدان آمده و اتمام حجّت فرموده و هربار از مواريث نبوّت يكدام را به همراه مىآورده و نشان مىدادند قريب دوازده مرتبه حضرت به ميدان آمده گاهى براسب پيامبر صلّى اللّه عليه و آله و سلّم سوار شده و گاهى برناقه رسول خدا نشسته زمانى عمامه پيغمبر برسر بسته و گاهى قرآن بدست گرفته و لشگر را موعظه فرموده است\r\nمقاله صاحب بيت الاحزان و مناجات امام عليه السّلام بين دو لشگر\r\nمؤلّف گويد : از عبارات و كلمات بزرگان و ارباب مقاتل اين‌طور استفاده مىشود كه اين مناجات قبل از ايراد خطبه مذكور صورت گرفته است و شرح آن چنين مىباشد :\r\nصاحب بيت الاحزان مرحوم عبد الخالق بن عبد الرحيم يزدى مىفرمايد :\r\nجناب سيّد السّاجدين عليه السّلام مىفرماين :\r\nچون پدر بزرگوارم واقعه دشت كربلاء را بدينگونه مشاهده فرمود و ملاحظه نمود آن سواران بىايمان به قصد جان آن جان جهانيان بناى فتنه و طغيان دارند در ميانه هردو لشگر ايستاه و دستهاى مبارك را به جانب آسمان بلند كرده و با\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nپروردگار خود مناجاتى فرمود كه معناى فارسى آن اينست :\r\nاى خداوند من توئى كه محلّ اعتماد منى در هرهمّى و غمى ، توئى كه محلّ اميدوارى منى در هرشدتى ، و توئى كه در هرامرى كه برمن وارد مىشود مايه اعتماد و اميدوارى منى ، اى چه غمهاى بسيار بزرگ كه برمن وارد شده كه عقلها در آن ضعيف گرديده و راه چاره در آن سدّ شده و دوستانم در چاره آن عاجز گرديده‌اند و دشمنانم در آن زبان شماتت گشوده‌اند و من آن را به جناب تو عرض كرده‌ام و شكوه آن را به تو نموده‌ام و از غير تو روى گردانيده‌ام و به جانب تو روى آورده‌ام ، پس تو از لطف خود فرج عطاء فرموده‌اى و آن غصّه را بر طرف گردانيده‌اى ، و توئى ولىّ هرنعمتى و صاحب هرحسنه و منتهاى هررغبتى .\r\nسپس مؤلف بيت الاحزان فرموده :\r\nخداوند لعنت كند بردنيا و اهل دنيا خصوصا براهل كوفه و شام كه اصلا اعتنائى به آن بزرگوار كه حجّت خداوند بود براهل آسمانها و زمينها نكردند بلكه فرصت ندادند كه مناجات با حضرت قاضى الحاجات را به آخر رساند و در همان ساعت خيره‌گى كرده از اطراف رو به خيام طاهرات آوردند ، پس ديدند كه در عقل آنها در خندقها آتش برافروخته است ، پس شمر شرير كه خداوند دهان او را مملو از زقّوم جهنم گرداند فرياد زد كه :\r\nيا حسين أتعجّلت بالنّار قبل يوم القيامة يعنى اى حسين پيشى گرفته‌اى به آتش قبل از آتش روز قيامت پس آن حضرت سلام اللّه عليه فرمود : كيست فريادزننده ؟ گويا شمر بن ذى الجوشن باشد ؟\r\nاصحاب عرض كردند : بلى شمر ملعون است .\r\nفقال له الحسين عليه السّلام : يابن راعية المعز انت ادلى بها صليّا .\r\nامام حسين عليه السّلام به آن نافرجام فرمود : اى ولد الزنا و اى فرزند گوسفندچران تو سزاوارترى كه به آتش جهنّم سوخته شوى .\r\n\r\n","description":"","footnote":"","page_name":" 449 ","page_number":449},
  {"content":"\r\n\r\nپس مسلم بن عوسجه پيش آمد و عرض كرد : يابن رسول اللّه مرخّص فرما كه اين ملعون را به تيرى هلاك گردانم\r\nفانّ الفاسق من اعداء اللّه و عظماء الجّبارين و قد امكن اللّه منه\r\nيعنى بدرستى كه اين فاسق از دشمنان خداوند و از سركردگان و بزرگان جبّارين است و خداوند هلاكت او را از براى ما ميسّر كرده ، پس آن بزرگوار او را اذن تير زدن نداد و فرمود : انّى اكره ان ابدئهم بقتال\r\nيعنى دوست نمىدارم كه من ابتداء كنم با ايشان به مقاتله كردن .\r\n\r\nاتمام حجّت نمودن حضرت با آن قوم شقى و پليد\r\nامام عليه السّلام بعد از خواندن خطبه اوّل و موعظه نمودن آن قوم پليد كه شرحش گذشت بار دوّم روى منوّر و مقدّس خود را به جانب آنها نمود و با صداى بلند كه همه صحراى كربلاى پربلاء را پر كرده بود و هردو لشگر مىشنيدند فرمود :\r\nاى جماعت نسب مرا بيان كنيد و نظر نمائيد كه من كيستم و رجوع كنيد به نفوس شريره ملعونه خود و سرزنش كنيد خود را برعمل خويش ، فانظروا هل يصلح لكم قتلى و انتهاك حرمتى .\r\nاى جماعت ملاحظه كنيد كه آيا صلاح شما هست كشتن من و در هم شكستن حرمت من ، آيا من فرزند پيغمبر شما و پسر وصى او و پسر عمّش جناب على بن ابيطالب عليه السّلام كه اوّلين نفرى بود كه به رسول خدا صلّى اللّه عليه و آله و سلّم ايمان آورد نيستم ؟ آيا جناب حمزه سيد الشّهداء عمّ من نيست ؟ آيا جعغر طيّار كه با ملائكه در بهشت پرواز مىكند عموى من نيست ؟ آيا اين حديث شريف به گوش شما نرسيده است كه رسول الله صلّى اللّه عليه و آله در حق من و برادرم حضرت امام حسن عليه السّلام فرمود : هذان سيّد شباب اهل الجنّة يعنى حسن و حسين دو آقاى همه جوانان اهل بهشت‌اند .\r\nاى قوم اگر مرا در آنچه مىگويم تصديق مىكنيد و حال آنكه هرچه مىگويم\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nراست است و بحقّ خداوند كه هرگز قصد دروغ نكرده‌ام زيرا دانسته‌ام كه خداوند جليل دروغگو را از رحمت خود نااميد گردانيده است پس چرا با من اين گونه سلوك و رفتار مىكنيد و اراده كشتن من داريد و اگر كلام مرا دروغ مىپنداريد قطعا در ميان شما هستند جمعى كه اگر از ايشان سؤال كنيد به شما خبر داده و گفته من را تصديق مىنمايند ، از جابر بن عبد اللّه انصارى و ابا سعيد خدرى و سهيل بن سعد ساعدى و زيد بن ارقم و انس بن مالك سؤال كنيد تا به شما خبر دهند كه خودشان همين حديث شريف را از حضرت رسول اكرم صلّى اللّه عليه و آله در حق من و برادرم شنيده‌ام .\r\nسپس حضرت فرمودند :\r\nيا قوم اما فى هذا حاجز لكم عن سفك دمى .\r\nاى جماعت بىحيا اين همه سخنان كه براى شما گفتم باعث آن نشد كه شما را از كشتن و ريختن خون من بازدارد ؟ !\r\nناگاه در اين هنگام شمر بداختر در بين سخنان امام عليه السّلام جسارتى كرد و كلامى گفت كه مضمونش اين است كه :\r\nحسين از دين خدا بيرون رفته و مىخواهد سخنان خود را راست قلمداد كند و ما نمىفهميم كه او چه مىگويد .\r\nپس حبيب بن مظاهر عليه الرّحمه در جواب او فرمود :\r\nاى ملعون ، توئى كه از دين خدا بيرون رفته‌اى و هركس هرچه بگويد متابعت او مىكنى و اگر هفتاد مذهب به هم رسد از براى دنيا با همه همراهى مىكنى و راست مىگوئى كه سخنان و كلمات اين بزرگوار را نمىفهمى زيرا كه به جهت كفر تو خداوند قلب تو را سرنگون كرده و برآن مهر گذاشته است .\r\nو چون آن بىدين از حبيب اين جواب را شنيد ساكت شد .\r\nسپس امام عليه السّلام دفعه ديگر به صداى بلند كه همه كس شنيدند فرمودند :\r\n\r\n","description":"","footnote":"","page_name":" 451 ","page_number":451},
  {"content":"\r\n\r\nاى قوم اگر شما در سخنان من شك داريد پس معلوم مىشود در اينكه من فرزند پيغمبر شمايم شك داريد\r\nفو اللّه ما بين المشرق و المغرب ابن بنت نبىّ غيرى فيكم و لا فى غيركم .\r\nاى جماعت به خداوند عالم قسم كه در ميان مشرق و مغرب فرزند دختر پيغمبرى غير از من وجود ندارد نه در ميان شما و نه در ميان غير شما ، اى قوم واى برشما ، آيا مىخواهيد كه مرا به قتل رسانيد در عوض آنكه از شما كسى را كشته‌ام يا آنكه مالى را از شما تلف كرده‌ام يا كسى را مجروح نموده‌ام كه قصاص كنيد و حال آنكه هيچ يك از اينها از من صادر نشده است .\r\nپس چون كلام را از آن حجّت خدا شنيدند همگى ساكت شده و احدى جواب نگفت و متحيّر و سرگردان شدند كه چنين كلمات و فرمايشات را چه جواب بگويند و چون حضرت ديدند همه ساكت شده‌اند و اصلا جواب نمىگويند جمعى از رؤساء و بزرگان ايشان را صدا زد و فرمود :\r\nيا شبث بن ربعى و يا حجّار بن ابحر و يا قيس بن الاشعث و يا يزيد بن الحرث آيا شماها نامه ننوشتيد به من كه همهء ميوه‌ها بردرختهاى ما رسيده و همه زراعتهاى ما سبز و خرّم گرديده و از براى نصرت و يارى تو لشگرهاى مسلّح و مكمل آماده نموده‌ايم ، كو وعده‌هاى شما و صدق قولتان ؟ !\r\nراوى مىگويد : و اللّه هرگز سخنگوئى به آن فصاحت و بلاغت پيش از او و بعد از او شنيده نشده .\r\nمرحوم مجلسى در كتاب بحار روايت كرده است كه چون سخن آن حضرت به اينجا رسيد عمر بن سعد ملعون فرياد زد اى ياران مگذاريد حسين اين‌قدر سخن بگويد و او را جواب بگوئيد كه او پسر پدرش على بن ابيطالب است و اللّه اگر در ميان شما همين طور يك روز بايستد كلام او قطع نخواهد شد و از حرف زدن مانده نمىشود\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nپس شمر حرامزاده قدم جرأت در ميان نهاده عرض كرد : يا حسين اينقدر حرف كه مىزنى چه مىگوئى حرفى بزن كه ما آن را بفهميم .\r\nحضرت فرمود : مىگويم از خدا بترسيد و متّقى و پرهيزكار گرديد لا تقتلونى فانّه لا يحلّ لكم قتلى و لا انتهاك حرمتى ، اى شمر غدّار مكّار مىگويم دست از كشتن من برداريد و حرمت مرا در هم مشكنيد زيرا من پسر دختر پيغمبر شمايم و جدّه من خديجه زوجه پيغمبر شما است و البتّه به شما رسيده است كلام پيغمبر كه فرموده : الحسن و الحسين سيّدى شباب اهل الجنّة .\r\nپس اشعث بن قيس ملعون پيش آمد و عرض كرد : ما اين سخنان را نمىدانيم و گوش به اين حرفها نخواهيم داد و لكن بدان كه سخن ما اينست كه دست از بزرگى بردار و در فرمان پسر عمّ خود درآى و كوچكى او را راضى شو كه او و اصحاب او و دوستانش با تو رفتارى نخواهند كرد مگر همانطورى كه موافق خواهش تو است .\r\nپس آن بزرگوار و برگزيده خلّاق زمين و آسمان در جواب آن ملعون فرمود :\r\nو اللّه لا اعطيكم بيدى اعطاء الذّليل و لا اقرّ لكم اقرار العبد\r\nبه خدا قسم دست بيعت به شما نخواهم داد از روى ذلّت و خوارى و اقرار نخواهم كرد از براى شما مثل اقرار بندگان و غلامان ، پس به نداى بلند فرمود :\r\nيا عباد اللّه همانا من به پروردگار خود و پروردگار شما پناه مىبرم كه شماها مرا سنگباران كنيد و پناه مىبرم به پروردگار خود از هرمتكبرى كه ايمان نياورد به روز حساب .\r\nآگاه باشيد كه اتمام حجّت الهى برشما كردم و راه خير و شرّ را به شما نمودم و لكن بدانيد كه جهاد خواهم كرد با اين گروه بسيار ، كم است آذوقه و اصحاب من .\r\nپس شعرى چند قرائت فرمود كه جملگى دلالت داشتند براعراض از دنياى دنى ، پس روى مبارك به جانب آسمان كرد عرض نمود :\r\n\r\n","description":"","footnote":"","page_name":" 453 ","page_number":453},
  {"content":"\r\n\r\nاى خداوند من منع فرما از ايشان باران رحمت خود را و قحط كن در زمان ايشان مثل آنكه در زمان حضرت يوسف كردى و مسلّط گردان برايشان غلامى از ثقف كه زندگانى را برايشان تلخ گرداند و احدى از ايشان را باقى و زنده نگذارد و به قتل رساند ايشان را در عوض آن‌كه ما را به قتل رسانيدند .\r\nخداوندا ، اين جماعت ما را فريب دادند ، به ما دروغ گفتند ، ما را خوار و ذليل گردانيدند ، توئى پروردگار ما و اعتماد ما برتو است و بسوى تو است زارى و بجانت تو است بازگشت همه ما .\r\nو پس از فراغ از مناجات با حضرت قاضى الحاجات روى مقدّس را بجانب آن ملاعين كرده فرمود :\r\nكجاست عمر بن سعد كه مرا با او كارى است ؟\r\nچون آن شقى بداقبال از خواستن آن جناب آگاهى يافت اكراه داشت كه به خدمت آن جناب شرفياب شود ، بعد از نزديك شدن آن ملعون به آن جناب حضرت فرمودند :\r\nاى عمر تو مرا به قتل مىرسانى به گمان آنكه حرامزاده‌اى پسر حرامزاده تو را در ملك رى و بلاد جرجان والى خواهد كرد ! ! !\r\nاى عمر و اللّه كه تو به آرزوى خود نخواهى رسيد و اين كلام عهدى باشد در ميان من و تو و آنچه مىخواهى و مىتوانى بكن كه هرگز بعد از شهيد كردن من خوشحالى نخواهى ديد نه در دنيا و نه در آخرت و گويا مىبينم سر تو را كه در كوفه به نيزه كرده‌اند و اطفال آن را بازيچه خود گردانيده‌اند .\r\nعمر بن سعد بدعاقبت از شنيدن اين كلام خشمناك گرديد و روى نحس خود را گردانيد و به مكان خويش برگرديد و روى به لشگر خود كرد و گفت :\r\nما تنتظرون به احملوا باجمعكم انّما هى اكلة واحدة\r\nيعنى انتظار چه مىكشيد جميع لشگر يك دفعه براو حمله كنيد كه او يك لقمه\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nبيشتر نيست .\r\nبه گفته آن شقى همه لشگر برآن مقتداى عالميان و مركز دايره ايمان حمله كرده و به تيرها و نيزه‌ها و آلات حرب به آن بزرگوار و اصحابش اذيتها مىرساندند .\r\n\r\nاستنصار حضرت امام عليه السّلام و آمدن فرشتگان به يارى آن جناب و قبول نكردن حضرتش\r\nمرحوم ابو طاهر محمّد بن الحسين در كتاب معالم الدين از امام به حق جعفر بن محمّد الصّادق عليهما السّلام روايت نموده كه آن حضرت از پدر والاگهرش حضرت باقر عليه السّلام نقل كردند كه فرمودند :\r\nلمّا التقى الحسين عليه السّلام و عمر بن سعد لعنه اللّه و قامت الحروب انزل اللّه تعالى النّصر حتّى رفرف على رأس الحسين عليه السّلام ثمّ خيّر بين النّصر على اعدائه و بين لقاء اللّه ، فاختار لقاء اللّه .\r\nيعنى در صبح روز عاشوراء چون بين دو لشگر تلاقى شد و اسباب حرب آماده و ابواب صلح بسته گرديد در آن اثناء نصرملك با افواج فرشتگان باذن حضرت بارى به يارى حضرت شهريارى آمدند .\r\nنصرملك محضر امام همام و قلب عالم امكان عرضه داشت : قربانت مژده باد تو را كه خداى تعالى تو را مخيّر ميان دو كار نموده :\r\nالف : آنكه با اين فئه ( لشگر ) قليله خود برسپاه خصم بزنى و مظفّر و منصور باشى .\r\nب : آنكه جان به جانان بدهى و از اين عالم فانى رو برتابى و به سراى باقى تشريف بياورى اگر ظفر و نصرت بخواهى از مقام و اجر تو ذرّه‌اى كم و كاست نمىشود بلكه همان ثواب و همان رتبه شفاعت تو نزد خدا مسلّم است ، اختيار تو اختيار خداست و رضاى تو رضاى الهى است .\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nفرزند پيغمبر ، امام تشنه‌جگر فرمود :\r\nاى نصر چون كه فيّاض كريم و محبوب قديم اختيار به من واگذار فرمود بدان كه اختيار من جان دادن بوده و رضاى من قربان شدن مىباشد\r\nفرد\r\n مرا پيش يزدان شدن آرزو است * لب تشنه قربان شدن آرزو است \r\n\r\nاستغاثه امام عليه السّلام و منقلب شدن حرّ بن يزيد رياحى و توبه نمودنش و ملحق شدن آن با سعادت به اردوى كيوان شكوه\r\nبه نوشته ابو مخنف همين كه از در خيمه ناله غريبى مظلوم كربلاء به هل من ناصر ينصرنا و هل من مجير يجيرنا بلند شد صداى استغاثه و زارى آن بزرگوار در آن صحراى وحشتزا پيچيد و به گوش حرّ بن يزيد رياحى رسيد دلش از جا كنده شد ، بدنش به لرزه درآمد در درياى حيرت فرورفت و غرق در بحر تفكر شد ، بنا كرد در غرق حميّتش به زدن و خون تشيّعش در جوشيدن ، نور هدايت در ساحت دل آن مقبل تابيد و صورتش مثل قرص قمر درخشيد و دست قدرت سبحانى وى را از جنگ وساوس شيطانى نجات داد و حضرت پروردگار خطاب به شيطان فرمود :\r\nانّ عبادى ليس لك عليهم سلطان يعنى وى از عباد مخلص ما است تو را قدرتى با اين صاحب همّت نيست ، پس حرّ دلاور تازيانه برمركب زد و خود را به پسر سعد بداختر رسانيد فرمود :\r\nأتقاتل انت مع هذا الرّجل ، آيا با اين غريب بىيار خيال مقاتله و كارزار دارى يا اينكه اينها اسباب‌چينى است براى بيعت گرفتن ؟\r\nآن ناپاك گفت : اى و اللّه قتالا شديدا يعنى آرى به ذات خدا جنگى سخت خواهم كرد كه آسانترش آن باشد كه سرها از تن و دستها از بدن جدا شود .\r\nحرّ فرمود : آنچه پسر فاطمه از شما خواهش كرده به عمل نخواهيد آورد ؟\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nپسر سعد گفت : اگر اختيار با من بود هرآينه خواهش حسين را اجابت مىكردم امّا چكنم حكم امير است يا بيعت و يا جنگ .\r\nرخسار حرّ زرد شد ، سر به زير انداخت ، خود را به عقب كشيد در موقف خود ايستاد ، پسر فرخنده سيرش هم با سنان و سپر در لشگر ايستاده بود ، يك طرف حرّ ، قرة بن قيس رياحى كه پسر عموى حرّ بود قرار داشت ، حرّ به فرمود : هل سقيت فرسك آيا مركب خود را آب داده‌اى ؟\r\nگفت : نه يابن عمّ\r\nحرّ فرمود : چرا كوتاهى كردى ، حالا نمىخواهى آب بدهى ؟\r\nقره از گفتار حرّ به خيال افتاد با خود گفت : اين شيرمرد مىخواهد از جنگ طفره بزند و با پسر فاطمه روبرو نشود\r\nگفت : من اسب خود را آب نخواهم داد .\r\nحرّ گفت : پس من مىروم مركب خود را آب بدهم ، حرّ در اين خيال بود كه ناگاه دومرتبه ناله استغاثه و زارى حضرت به گوشش رسيد كه مىفرمود :\r\nاما من مجير يجيرنا ، اما من معين يعيننا ، اما من ناصر ينصرنا .\r\nابو مخنف مىگويد : حرّ دلاور كه اين نداى امام عليه السّلام را شنيد رو كرد به قره فرمود :\r\nپسر عم آيا نمىشنوى صداى غريبى امام ابرار و ناله بىكسى سلطان بىيار را ؟\r\nاما تنظر الى الحسين عليه السّلام كيف يستغيث و لا يغاث و يستجير و لا يجار\r\nآيا نگاه نمىكنى چگونه در خيمه تكيه به نيزه بىكسى داده هرچه استغاثه مىكند كسى به فريادش نمىرسد فهل لك ان تسيربنا اليه و نقاتل بين يديه آيا مىتوانى با ما يار شوى اين لشگر را بگذارى دست از اين عالم بردارى با هم برويم خدمت جگرگوشه مصطفى اگر بناى كارزار شد ياريش كنيم فانّ النّاس عن هذه الدّنيا راحلة و كرامات الدّنيا زائلة فلعلّنا نفوز بالشهادة و نكون من اهل\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nالسّعادة .\r\nاى پسر عم دنيا جاى ثبات و قرار نيست و نعمتهاى دنيا برهيچ كس پايدار نمىماند ، شايد از دولت اين غريب دولت شهادت نصيب ما گردد و نام ما در زمره اهل سعادت مرقوم شود در حشر با پسر پيغمبر محشور شده و از نعم باقيه مسرور گرديم .\r\nقره بىسعادت گفت : مرا با اين كار حاجت نيست .\r\nحرّ سعادتمند روى از آن بيگانه برگردانيد و روى به پسر فرخ سير خود آورد و فرمود :\r\nيا بنى لا صبر لى على النّار و لا على غضب الجبّار و لا ان يكون غدا خصى احمد المختار .\r\nپسرم مرا طاقت حرارت جهنم نبوده و نمىتوانم غضب حق تعالى را تحمّل كنم و توان اينكه در فرداى قيامت پيغمبر صلّى اللّه عليه و آله و سلّم دشمن من باشد ندارم ، شنيدى صداى استغاثه جگرگوشه پيغمبر را كه هرچه زارى كرد كسى يارى ننمود يا بنى سربنا اليه برو تا به سوى حسين رو نهيم\r\nفرزند ارجمند حرّ گفت : يا ابه حبّا و كرامة به چشم فرمان تو برمن مطاع است .\r\nفجعل يدنوا من الحسين عليه السّلام قليلا قليلا ، پس به قصد شرفيابى حضور سلطان العالمين آهسته آهسته ، كم‌كم پيش آمدند و صفوف را شكافتند و از كنار اوس مهاجر عبور كردند اوس مهاجر پرسيد : اى دلير چه خيال دارى ، مىخواهى ميدان دارى و اظهار شجاعت و دلاورى كنى ؟\r\nحرّ جواب مهاجر را نداد فاخذه مثل الافكل بدن حرّ در پشت زين مثل بيد مىلرزيد كه صداى استخوانهاى بدنش شنيده مىشد .\r\nمهاجر گفت : اى حرّ باللّه حالت تو را دگرگون مىبينم ، من تو را در معارك ديدار كرده‌ام دليريهاى تو را سنجيده و پسنديده‌ام اگر كسى از اشجع شجاعان\r\n\r\n","description":"","footnote":"","page_name":" 458 ","page_number":458},
  {"content":"\r\n\r\nكوفه از من سؤال مىكرد من تو را نشان مىدادم حال چطور اين‌قدر مضطرب و ترسان مىباشى ؟\r\nحرّ گفت : و اللّه اخيرّ نفسى بين الجنّة و النّار ، اى مهاجر به ذات پروردگار خود را ميان بهشت و نار مىبينم ولى بهشت را اختيار مىكنم ، اين بگفت تازيانه برمركب نواخت مثل باد صرصر تاخت .\r\nمرحوم سيّد در لهوف مىنويسد :\r\nو يده على رأسه و هو يقول : الّلهمّ اليك انبت فتب علىّ فقدار عبت قلوب اوليائك و اولاد بنت نبيّك .\r\nحرّ سعادتمند و سرافراز دست برسر گذارده با حالتى زار و گريان و از روى عجز و نياز مىگفت :\r\nپروردگارا به سوى تو بازگشتم ، توبه مرا قبول و گناهم را ببخشاى كه دل دوستان تو را بترس انداختم و اولاد دختر پيغمبر تو را مضطرب ساختم از كردار زشت خود پشيمانم .\r\nهمين نحو زمزمه مىكرد و گريان گريان مىآمد تا خود را به صف اصحاب حضرت رساند ، ياران راه دادند آن مرد ديندار چون چشمش برجمال پرملال حسينى افتاد ناله از دل كشيد خود را از مركب به زير انداخت صورت به خاك ماليد ، قدم امام عليه السّلام را بوسيد و زارزار گريست و عرضه داشت :\r\nشعر\r\n آمدم اى دوست با حال خراب * سينه‌ام شد از غم هجرت كباب\r\nجان نباشد آنكه از بهر تو نيست * خشك باد آبى كه در نهر تو نيست \r\nيابن رسول اللّه التوبه التوبه ، از سر تقصير من درگذر\r\nابو مخنف مىنويسد :\r\nثمّ بكى بكاءا شديدا و قال الامام عليه السّلام : ارفع رأسك يا شيخ .\r\n\r\n","description":"","footnote":"","page_name":" 459 ","page_number":459},
  {"content":"\r\n\r\nبعد از گريه بسيار امام ابرار فرمودند : اى جوانمرد سر بردار زيرا\r\nفرد\r\n سر نامور لايق خاك نيست * سزاى ثريا جز افلاك نيست \r\nبه روايتى خود حضرت دست آورد و سر حرّ را از روى خاك برداشت با دست مرحمت گرد و غبار از سر و صورت آن فرخنده‌اقبال پاك كرد .\r\nآغاز جنگ و نبرد بين لشگر كفر و ايمان\r\nدر روز عاشوراء بعد از آنكه صفوف را از جانبين آراستند و امام عليه السّلام مكّرر به ميدان تشريف برده و آن قوم غدّار و مكّار را موعظه نمودند و بالاخره از ميان تمام آن درياى لشگر حرّ بن يزيد رياحى با پسر و غلامش تائب شده و به اردوى حضرت ملحق شدند ملحق شدند عمر بن سعد از مشاهده اين صحنه به خود پيچيد و عزم را جنگ جزم نمود لذا به نوشته مرحوم مفيد در ارشاد :\r\nنادى عمر بن سعد لعنه اللّه يا دريد ادن رايتك\r\nعمر بن سعد فرياد برآورد : اى دريد پرچم و علامتت را نزديك بياور\r\nفادناها پس غلام بدكردارش علامت را پيش كشيد و در صف اوّل ايستاد و پسر سعد ملعون نيز در زير علم قرار گرفت و به همراهى آن پيش آمد و پس از آن از پسرش حفص تير و كمان را گرفت و تير را به چلّه كمان نهاد و فرياد كرد :\r\nاى مردم كوفه ، پير و جوان جملگى نزد امير عبيد اللّه شهادت دهيد كه جنگ را من آغاز كردم و اوّلين كسى كه به روى حسين تير انداخت من بودم ، سپس تير را از كمان رها كرد و به طرف اردوى امام عليه السّلام پرتاب نمود .\r\nبه گفته صاحب روضة الصّفا يكى از شيعيان امام عليه السّلام فرياد كرد :\r\nبلى ما شهادت مىدهيم اوّل كسى كه از اين لشگر روى به جهنم نمود تو بودى .\r\nآن ناپاك از اين سخن به غضب درآمد فرمان داد هركس تير و كمان داشت\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nاصحاب و ياران امام حسين عليه السّلام را تيرباران كند .\r\nمرحوم سيّد در لهوف مىفرمايد :\r\nو اقبلت السّهام من القوم كانّها القطر ، تير دشمن به طرف سپاه سلطان عالمين مانند قطرات باران ، باريدن گرفت ، حضرت با دلى پرحسرت رو به اصحاب باوفا نمود و فرمود :\r\nقوموا رحمكم اللّه الى الموت الذّى لا بدّ منه ، اى ياران خدا شما را رحمت كند مردانه در جهاد ثابت‌قدم باشيد كه عاقبت الامر از مرگ چاره‌اى نيست فانّ هذه السّهام رسل السّهام رسل القوم اليكم\r\nاين تيرها كه از اين گروه بسوى شما پرتاب مىشوند پيام‌آوران مرگ مىباشند .\r\nسپس امام عليه السّلام به اصحاب اذن جهاد دادند ، ايشان پس از صدور فرمان مبارك امام عليه السّلام به جهاد تيرها به كمان نهاده لشگر كفرآئين عمر بن سعد ملعون را تيرباران كردند .\r\nاز محمّد بن ابيطالب نقل شده كه عدد تيراندازان لشگر كفر هشت هزار نفر بودند و در مقابل تيراندازان سپاه ايمان پنجاه نفر رقم زده شده‌اند لذا در وقت پرتاب تير آسمان زمين كربلاء از تير دشمن سياه شده بود و اكثر دلاوران و دليران سپاه امام زخمدار و مجروح شدند .\r\nاصحاب و ياران امام عليه السّلام مخصوصا سپهسالار والاگهر سپاه ايمان يعنى قمر بنى هاشم سلام اللّه عليه كه كار را اينچنين زار ديد علم سپهسالارى را پيش كشيد و در زير آن رو به سپاه كفر آورده و خود را به قلب آن درياى لشگر زد از طرف ديگر شير بيشه‌هاى شجاعت يعنى شاهزادگان عاليمقام از پشت سر قمر بنى هاشم همچون شيران گرسنه كه به گلّه روبهان حمله كنند ميان آن ناكسان و نانجيبان افتاده از كشته پشته مىساختند زهير دلاور ميمنه لشگر را و حبيب بن مظاهر ميسره را حركت داد آن دو لشگر مثل دو كوه فولاد بريكديگر حمله بردند سرها\r\n\r\n","description":"","footnote":"","page_name":" 461 ","page_number":461},
  {"content":"\r\n\r\nبود كه مثل گوى در ميدان مىغلطيد خونها همچون جوى روان گرديد سردار سپاه ايمان ميرغضب مرتضى على يعنى عباس رشيد شجاعت خود را در آن صبح روز عاشوراء به نمايش گذارد يك بار ديگر جنگاوران بعينه شجاعت امير المؤمنين عليه السّلام را مشاهده كردند تو گوئى نفس نفيس مولى الموحدين اسد الله الغالب است كه در ميان آن درياى لشگر بدون هيچ هراس و وحشتى خرمن عمر آن بدسگالان را به آتش تيغ سوزانده و آنها را به دار البوار روانه مىكند از طرف ديگر شاهزاده والاتبار حضرت على اكبر سلام اللّه عليه در ميان آن انبوه لشگر كالنجم الثاقب و الكوكب الطارق مىدرخشيد و برق تيغ خونبارش بود كه گاهى از بالا و زمانى از پائين ، در وقتى از مشرق و هنگامى از مغرب مىدرخشيد و لا ينقطع نفرات آن سپاه كفرآئين را روانه سقر مىكرد از جانب ديگر حضرت قاسم بن حسن سلام اللّه عليها كالبدر المنير در آن صحنه ظلمانى و غبارآلود مىدرخشيد و امان از دشمن بريده و مجال هرحركتى را از ايشان برده بود ، دستها بود كه جدا مىكرد و سرها بود كه از تن قطع مىنمود ، هركه را بركمر مىزد همچون خيار تر دو نيم مىنمود و آن كس را كه برفرق مىزد برق تيغش از بين دو شاخش جستن مىكرد و شاهزادگان ديگر نيز دستها تا مرفق بالا زده سخت مردانه مىكوشيدند و مىخروشيدند امّا همه تشنه و جملگى گرسنه بودند .\r\nمرحوم سيّد در لهوف مىنويسد :\r\nفاقتتلوا ساعة من النّهار حملة حملة يعنى تا يكساعت از روز گذشته آن جنگ مغلوبه برپا بود و حملات پىدرپى در ميان آن دو لشگر واقع شد عدد زيادى از لشگر كفرآئين بجهنم و اصل شد و از اصحاب امام عليه السّلام نيز تعدادى به درجه رفيعه شهادت رسيدند .\r\nدر روضه الشهداء مىنويسد :\r\nعدد شهداء از اصحاب و غلامان پنجاه و سه نفر بود و باقى اصحاب و ياران\r\n\r\n","description":"","footnote":"","page_name":" 462 ","page_number":462},
  {"content":"\r\n\r\nهمه زخمدار و مجروح بودند مگر شاهزاده عاليمقام حضرت على اكبر سلام اللّه عليه كه زخمى برنداشته بود و جهتش آن بود كه ده نفر از غلامان امير المؤمنين دور آن حضرت را گرفته بودند و نمىگذاشتند زخم و جراحتى براندام لطيف و پيكر نظيفش برسد .\r\nمؤلف گويد :\r\nاين حمله كه در آن پنجاه و دو يا پنجاه و سه تن به درجه رفيعه شهادت رسيدند موسوم است به حمله اوّل\r\nاسامى كسانى كه در حمله اوّل شهيد شدند\r\nمرحوم محدّث قمى در منتهى الآمال فرموده : اين بزرگواران عبارتند از :\r\n1 - نعيم بن عجلان ، وى برادر نعمان بن عجلان است كه از اصحاب امير المؤمنين عليه السّلام و عامل آن حضرت بربحرين و عمّان بود .\r\n2 - عمران بن كعب بن حارث الاشجعى\r\n3 - حنظلة بن عمرو شيبانى\r\n4 - قاسط بن زهير\r\n5 - مقسط بن زهير كه برادر قاسط بوده .\r\nمرحوم شيخ در رجال نام پدر ايشان را عبد اللّه ضبط كرده نه زهير .\r\n6 - كنانة بن عتيق تغلبى كه از ابطال و قرّاء و عبّاد كوفه بشمار مىرفت .\r\n7 - عمرو بن ضبيعه بن قيس ، وى سوارى شجاع و دلير بود .\r\nگويند وى اوّل با عمر سعد بود و بعدا در انصار امام حسين عليه السّلام داخل گرديد .\r\n8 - ضرغامة بن مالك تغلبى\r\nبعضى گفته‌اند كه او بعد از نماز ظهر به مبارزت بيرون شد و شهيد گرديد .\r\n9 - عامر بن مسلم العبدى\r\n10 - سالم ، وى مولاى عامر بن مسلم بود و هردو دو از شيعيان بصره بودند\r\n\r\n","description":"","footnote":"","page_name":" 463 ","page_number":463},
  {"content":"\r\n\r\n11 - سيف بن مالك العبدى ، بعضى گفته‌اند كه وى بعد از ظهر به مبارزت بيرون گرديد و شهيد شد .\r\n12 - ادهم بن اميّه .\r\n13 - يزيد بن ثبيط ، اين چهار نفر اخير جملگى به يارى امام عليه السّلام آمدند كه جملگى در حمله اوّل شهيد شدند .\r\n14 - عبد الرحمن بن عبد اللّه الارحبى الهمدانى ، وى همان كسى است كه اهل كوفه او را با قيس بن مسهر بسوى امام حسين در مكّه فرستادند كه حامل كاغذها بود ، روز دوازدهم ماه رمضان بود كه خدمت آن حضرت رسيدند\r\n15 - جباب بن عامر التميمى ، وى از شيعيان كوفه است كه با مسلم بيعت نمود و پس از جفا كردن كوفيان با مسلم وى به قصد خدمت امام حسين عليه السّلام حركت كرد و در بين راه به آن حضرت ملحق شد .\r\n16 - عمرو الجندعى ، ابن شهرآشوب او را از مقتولين در حمله اولى شمرده ولى برخى از اهل سير گفته‌اند كه او مجروح روى زمين افتاده بود و ضربتى سخت برسر او رسيده بود ، قوم او وى را از معركه بيرون بردند و مدت يكسال مريض و صاحب فراش بود و در سر سال وفات كرد\r\n17 - حلاس ( با حاء بدون نقطه بروزن غراب ) بن عمرو الازدى\r\n18 - نعمان بن عمرو ، وى برادر حلاس است ، اين دو برادر اهل كوفه بوده و هردو از اصحاب امير المؤمنين عليه السّلام بوده بلكه حلاس از سرهنگان لشگر آن حضرت در كوفه بوده است .\r\n19 - سوار بن ابى عمير ، وى در حمله اوّل مجروح در ميان كشته‌گان افتاد او را اسير كردند و بنزد عمر سعد بردند عمر خواست او را بكشد ، قومش شفاعت او را كرده و بدين ترتيب جان سالم بدر برد ولى به حال اسيرى و مجروح بود تا ششماه و پس از آن وفات كرد\r\n\r\n","description":"","footnote":"","page_name":" 464 ","page_number":464},
  {"content":"\r\n\r\n20 - موقع بن ثمامه ، وى نيز در حمله اوّل مجروح در ميان كشته‌گان افتاد و قومش او را به كوفه بردند و مخفى كردند ، ابن زياد مطّلع شد فرستاد تا او را بكشند قوم او از بنى اسد شفاعتش كردند او را نكشت ولى در قيد آهنش نمود و او را به زاره كه موضعى است در عمّان فرستاد ، موقع از زحمت جراحتها مريض بود تا يكسال پس از آن در همان زاره وفات فرموده است .\r\n21 - عمار بن سلامة الدالانى الهمدانى ، وى از اصحاب امير المؤمنين عليه السّلام و از مجاهدين در خدمتش بوده\r\n22 - زاهر مولى عمرو بن الحمق جدّ محمد بن سنان است وى در سنه شصت به حج مشرف شد و به شرف مصاحبت حضرت سيّد الشّهداء نائل گرديد و در خدمتش بود تا در روز عاشوراء در حمله اوّل شهيد گشت .\r\n23 - جبله بن على الشيبانى وى از شجاعان كوفه بود .\r\n24 - مسعود بن الحجّاج التيمى\r\n25 - عبد الرحمن بن مسعود بن حجاج وى و پدرش از شجاعان و معروفين بودند ، ايندو با ابن سعد آمده بودند در ايّامى كه جنگ واقع نشده بود آمدند خدمت امام حسين عليه السّلام سلام كنند پس سعادت شامل حالشان شد خدمت آن جناب ماندند تا در حمله اوّل شهيد گشتند .\r\n26 - زهير بن بشر الخثعمى\r\n27 - عمار بن حسان بن شريح الطائى وى از شيعيان و مخلصين بوده و با حضرت امام حسين عليه السّلام از مكّه مصاحبت كرده تا كربلاء و پدرش حسان از اصحاب امير المؤمنين عليه السّلام بود و در صفّين در ركاب آن حضرت شهيد شد .\r\n28 - مسلم بن كثير ازدى كوفى تابعى ، گويند از اصحاب امير المؤمنين عليه السّلام بوده و در ركاب آن حضرت در بعضى از حروب زخمى به پايش رسيده بود و خدمت سيّد الشّهداء عليه السّلام از كوفه به كربلاء مشرف شد و روز عاشوراء در حمله اوّل شهيد\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nگرديد .\r\n29 - زهير بن سليم ازدى ، وى از بزرگوارانى است كه در شب عاشوراء به اردوى كيوان شكوه ملحق شد .\r\n30 - عبد اللّه بن يزيد ثبيط\r\n31 - عبيد اللّه بن يزيد ثبيط\r\n32 - جندب بن حجير كندى خولانى ، وى از اصحاب امير المؤمنين عليه السّلام بوده\r\n33 - جنادة بن كعب انصارى ، وى از مكّه با اهل و عيال خود در خدمت امام حسين عليه السّلام بود\r\n34 - سالم بن عمرو\r\n35 - قاسم بن حبيب ازدى\r\n36 - بكر بن حىّ التيمى\r\n37 - جوين بن مالك التيمى .\r\n38 - امية بن سعد الطّائى\r\n39 - عبد اللّه بن بشر كه از مشاهير شجاعان بود\r\n40 - بشر بن عمرو\r\n41 - حجّاج بن بدر بصرى ، وى حامل كتاب مسعود بن عمرو بود كه از بصره خدمت امام عليه السّلام رسيد .\r\n42 - قعنب بن عمرو نمرى بصرى\r\n43 - عائذ بن مجمّع بن عبد اللّه عائذى\r\nعلاوه براين اشخاص ده نفر از غلامان امام حسين عليه السّلام و دو نفر از غلامان امير المؤمنين عليه السّلام نيز در اين حمله شهيد شدند ايشان عبارت بودند از :\r\n44 - اسلم بن عمرو ، وى كاتب امام عليه السّلام بود\r\n45 - قارب بن عبد اللّه دئلى ، مادر وى كنيز امام عليه السّلام بود\r\n\r\n","description":"","footnote":"","page_name":" 466 ","page_number":466},
  {"content":"\r\n\r\n46 - منجح بن سهم ، وى غلام امام حسن عليه السّلام بود كه با فرزندان آن جناب به كربلاء آمد و شهيد شد .\r\n47 - سعد بن الحرث ، وى غلام امير المؤمنين عليه السّلام بود .\r\n48 - نصر بن ابى نيزر ، وى غلام امير المؤمنين بود و پدرش در نخلستان امير المؤمنين عليه السّلام كار مىكرد\r\n49 - حرث بن بنهان ، وى غلام حضرت حمزه سيّد الشّهداء بود .\r\n50 - اشعث بن سعد\r\n51 - قيس بن ربيع\r\n52 - سعد بن ربيع\r\n53 - عبد اللّه بن ابى دجانه\r\n54 - محمّد بن مقدّاد\r\n55 - سليمان\r\n56 - كرش بن زهير .\r\n\r\nصف‌آرائى دوّم و حمله مكرّر لشگر كفرآئين به لشگر امام عليه السّلام\r\nمحمّد بن ابيطالب مىگويد :\r\nفما بقى من اصحاب الحسين عليه السّلام احد الّا اصابه من سهامهم از اصحاب امام حسين عليه السّلام كسى باقى نماند مگر آنكه بواسطه اصابت تيرها زخمدار و مجروح بود و چون تعداد نفرات ياران امام عليه السّلام اندك بود شهادت شهداء خيلى نمايان و آشكار بود و از لشگر كوفه و شام اگرچه تعداد كشته‌شدگان بسيار بود ولى بواسطه كثرت جمعيّت فقدان آنها هيچ نمايان و ظاهر نبود .\r\nبارى آنچه از اصحاب و ياران امام عليه السّلام باقى مانده بودند جملگى زخمدار ، خسته و تشنه بوده ولى درعين‌حال با كمال قوّت در جلوى خيام دومرتبه صف\r\n\r\n","description":"","footnote":"","page_name":" 467 ","page_number":467},
  {"content":"\r\n\r\nبستند ، ميمنه و ميسره را آراستند از آنطرف لشگر عمر بن سعد وقتى دست از مقاتله كشيدند چندان مكث نكردند بلكه فقط به مقدارى كه مراكب خود را سيراب كرده زره و سلاح خود را تصفيه و تسويه نموده و رفع خستگى و تشنگى كنند تأمل كرده سپس براى بار دوم صفوف خود را آراستند و مانند سيل كه از كوهسارى جارى شود به طرف خيمه‌هاى امام عليه السّلام حركت كردند و دوباره شروع به تيراندازى كردند .\r\nمرحوم صدوق در امالى مىنويسد :\r\nامام عليه السّلام در آن روز پنجاه و هفت سال از سنّ مباركش گذشته بود ، حضرت در آن حال غير قابل توصيف محاسن مبارك را بدست گرفته بود و مىفرمود :\r\nغضب اللّه على اليهود حين قالوا عزيز ابن اللّه و اشتدّ غضب اللّه على النّصارى حين قالوا المسيح بن اللّه و اشتدّ غضبه على هذه العصابة الذين يريدون قتل ابن نبيّهم .\r\nحاصل كلام آنكه : چندين مرتبه غضب خدا برخلايق شديد شد :\r\nيك مرتبه وقتى بود كه يهود عزيز را پسر خدا خواندند و دفعه ديگر زمانى بود كه نصارى مسيح را فرزند خدا دانستند و امروز هم غضب خدا شديد شد كه اين قوم اراده كشتن و به خون آغشتن پسر پيغمبر خود را كردند\r\nمرحوم شيخ در ارشاد مىنويسد :\r\nدر همين حال ناپاكى از بنى تميم كه او را عبد اللّه بن خوزه مىگفتند از لشگر عمر سعد جدا شد و به طرف خيام امام عليه السّلام حركت كرد از عقب سر سپاه عمر براو بانگ زده و گفتند : اى اجل برگشته به كجا مىروى آيا به شجاعت خود مىنازى كه اين گونه متهوّرانه جلو مىروى ؟ ! مادرت به عزايت بنشيند\r\nدر جواب گفت : انّى اقدم على رب رحيم و شفيع مطاع .\r\nامام عليه السّلام فرمودند : اين شخص كيست ؟\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nمحضر مباركش عرض كردند : اين عبد اللّه بن خوزه است .\r\nحضرت سر به آسمان بلند كرده و به درگاه الهى عرضه داشت : اللّهم جرّه الى النّار\r\nخدايا اين سركش را بسوى آتش بكشان .\r\nهنوز سخن در دهان مبارك امام عليه السّلام بود كه اسب سركشى كرد و به جست و خيز درآمد و آن ناپاك را ميان نهر خشك از زين سرنگون كرد بطورى كه پاى چپ در ركاب و پاى راستش در هوا ماند مركب شيهه‌كنان آن‌قدر لگد به سر و صورت و شكم آن بدعاقبت زد كه استخوانهاى سر و صورت و بدنش شكست در اين اثنا مسلم بن عوسجه با شمشير ضربتى به كمرش نواخت و او را به جهنم روانه ساخت ، لشگر كوفه از ترس نفرين امام عليه السّلام ديگر جرئت جسارت و بىحرمتى نكردند و احدى تاب قدم گذاردن به ميدان را نداشت عمر سعد ملعون چون چنان ديد در غضب شد شروع كرد به لشگر دشنام دادن و گفت :\r\nچرا به حرب اقدام نمىكنيد و بميدان نمىرويد مگر از اين جماعت اندك كه همه خسته و مجروح و گرسنه و تشنه‌اند بيم و هراس داريد ؟\r\nلشگر از تحريص و ترغيب آن ناپاك دلگرم شده بناگاه يورش و حمله آوردند عمرو بن حجاج كه سردار ميمنه بود سواران سمت راست را فرمان داد كه برميمنه لشگر امام حمله كنند زهير دلير كه سردار ميمنه سپاه امام عليه السّلام بود ديد اگر اين گروه انبوه با اين حال به ميمنه حمله كنند كار لشگر در طرفة العينى ساخته مىشود لذا صلاح ديد كه خود و نفراتى كه در تحت فرمايش بودند جملگى از مراكب پياده شده و دم لشگر را بگيرند و نگذارند كه پيش بيايند لذا بفرمان آن ارجمند همگى به سر زانو نشستند و نيزه‌ها را بدست گرفته و در مقابل چشم مركبان دشمن قرار دادند ، چشم اسبان كه به تيزى نيزه‌ها مىافتاد رم مىكردند و قدم پيش نمىگذاردند غريو از هردو سپاه برآمد و تمام انگشت تحيّر به دندان گرفتند كه اين چه تمهيد و\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nچه تدبيرى است كه اين جماعت قليل با اين تدبير جلو انبوه لشگر را به اين سادگى مهار كنند بفرموده مرحوم علّامه قزوينى در رياض اين از جمله اعاجيب محاربات بود كه زهير دلير اعمال كرد و الى اكنون از گذشته و آينده كسى چنين محاربه‌اى نه ديده و نه شنيده است .\r\nبارى عمرو بن حجّاج چون مار زخم‌خورده برخود پيچيد و بانك برلشگر زد و گفت :\r\nاى بىحميت مردم ، من را رسوا و خود را ذليل و خوار كرديد اين گروه جماعت اندكى بيش نيستند به يك حمله مىتوانيد ايشان را زير سمّ اسبان خورد و نرم كنيد چرا معطّل مانده‌ايد .\r\nلشگر بىنام و نشان بار ديگر مهميز براسبان زده و آنها را به جلو راندند ولى مراكب اصلا قدم از قدم برنداشته و همچنان به حالت وحشت و رم بجاى خود ايستادند .\r\nعمرو بن حجّاج بار ديگر خجل و منفعل شد و بدين ترتيب باد نخوت از مغز سرش بدر رفت و با كمال سرافكندگى و خوارى و ذلّت از معركه قتال رو برگرداند .\r\nمرحوم مفيد فرموده :\r\nهمين كه لشگر عمرو بن حجاج پشت به سپاه امام عليه السّلام كردند بطور جنگ و گريز خود را به عقب كشانده و بدين ترتيب عقب‌نشينى نمودند اصحاب و ياران امام عليه السّلام كه حال را بدين منوال ديدند از فرصت استفاده كرده نيزه‌ها را به زمين گذارده و به چابكى تمام تيرها به چلّه كمان نهاده لشگر عمرو را تيرباران كردند و جمع كثيرى را به خاك مذلّت انداختند و باقيمانده لشگر به صف خود بازگشتند و اصحاب امام عليه السّلام براسبهاى خود نشسته با يك دنيا وقار و عزّت و سرافرازى صف خود را دوباره منظّم كردند\r\n\r\n","description":"","footnote":"","page_name":" 470 ","page_number":470},
  {"content":"\r\n\r\n\r\nبه ميدان رفتن حرّ بن يزيد رياحى و موعظه كردن آن قوم مكّار را\r\nچون ميدان كربلاء از حمله اوّل ساكت و آرام شد و دو لشگر صفوف خود را دوباره آراسته و منظّم كردند حرّ دلاور از مركب به زير آمد تنگ مركب را سخت كشيد همچون شير خشم‌آلود برپشت آن بادپا قرار گرفت و به سرعت خود را خدمت سلطان دنيا و آخرت رساند تعظيم كرد و عرض نمود :\r\nفدايت شوم من آن بنده شرمنده و روسياهم كه از اوّل سر راه برتو گرفتم و در بيابانها به بيراهه روانه كردم و در اين مكان سخت‌گيرى كردم اكنون از كردار زشتم پشيمانم\r\nشعر\r\n با خجالت‌هاى كلّى رو به راه آورده‌ام * جان پردرد و زبان عذرخواه آورده‌ام\r\nبرمن بىدلى ميفشان دست رد زيرا كه من * براميدى رو سوى اين بارگاه آورده‌ام \r\nديگرى زبانحال اين تائب واقعى را اين گونه وصيف كرده :\r\n يكى بنده‌ام پاى تا سر گناه * به دل مهربان و به لب عذرخواه\r\nچسان سر برآرم ز شرمندگى * كه گردن كشيدم من از بندگى\r\nتو درياى رحمت منم مشت خاك * بر اين خاك بخشى گر آبى چه باك \r\nاى پسر پيغمبر به خدا سوگند نمىدانستم كار تو اين گونه زار مىشود ، من را ببخش و اذن فرما كه اين سر را در خاك قدمت اندازم شايد بدينوسيله آبروى باز رفته دوباره برگردد .\r\nاين بگفت و اشگ از ديده باريد و زارزار چون ابر بهارى سرشگ از ديدگان برروى و محاسنش جارى شد .\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nامام عليه السّلام فرمودند :\r\nاى جوانمرد تو برما ميهمان هستى و هنوز از رنجش راه آسوده نشده‌اى پس از اسب پياده شو .\r\nحرّ عرض كرد : قربانت گردم بيش از اين شرمنده‌ام مساز ، كاش نام و نشان من از صفحه عالم محو مىبود و اين عمل از من سر نزده بود ، اجازه بفرمائيد همينطور كه براسبم سوار هستم بميدان روم و پياده نشوم و بنا به روايت لهوف عرض كرد :\r\nيابن رسول الله چون من اوّلين كسى بود كه برشما خروج كردم لذا تقاضا دارم به من اذن دهيد بميدان رفته تا اوّلين كسى باشم كه در پيش روى شما كشته شوم .\r\nمرحوم علّامه مجلسى فرموده : مقصود حرّ از اوّل كشته شدن ، اوّلين كشته‌شدگان از مبارزين است زيرا همان طورى كه گفته شد در حمله اوّل تعدادى از صحابه و ياران امام عليه السّلام شهيد شدند\r\nبارى پس از التماس و تقاضاى زياد امام عليه السّلام آهى از دل كشيد و با ديده اشكبار به او اجازه داد آن شير بيشه شجاعت و صفدر دلير از نهايت خرّمى و خوشحالى در جامه نمىگنجيد ، پس روى به ميدان آورد و مركب خود را لختى در معركه جولان داد دو لشگر به نظاره حرّ مشغول بودند كه آن رشيد دلاور خود از سر برداشت نعره رعدآسائى از جگر بركشيد و نام و نسب خود را آشكار كرد و سپس اين بيت را مكرّر و با صدائى بلند خواند :\r\n اميرى حسين و نعم الامير * له لمعة كالسّراج المير \r\nسپس بانگ برآورد كه اى اهل كوفه مادرهايتان به عزاى شما نشينند و اشگها برصورتهاى خود جارى كنند اى ملاعين آيا اين بنده صالح شايسته بزرگوار را به جانب خود دعوت كرديد و چون به ديار شما وارد شد او را تنها گذاشتيد و سخن شما اين بود كه جانهاى خود را به فداى او خواهيد كرد ، حال از كجا روا و انصاف\r\n\r\n","description":"","footnote":"","page_name":" 472 ","page_number":472},
  {"content":"\r\n\r\nاست كه به دور او جمع شده‌ايد و مىخواهيد او را به قتل رسانيد و چون مرغ شكارى به چنگالهاى خود سينهء او را گرفته‌ايد و اطرافش را با لشگرهاى خود بسته‌ايد و نمىگذاريد كه به هيچ طرف از اطراف ملك الهى كه به اين وسعت است برود نه در وطن خودش و نه در جاى ديگر و مانند اسيرى گرديده است كه به دست شما مبتلا شده باشد كه برتحصيل نفع و دفع ضرر از خود اصلا قدرت نداشته باشد .\r\nسپس فرمود : اى بىوفا مردم از اين ظلم بالاتر چه مىشود اين آبى را كه سگ و خوك و يهود و مجوس از آن سيرابند برروى ساقى كوثر و عيال آن سرور بسته‌ايد كه جرعه‌اى از آن خون‌بهاى اولاد رسول است ، بد راه رفتيد با ذريّه پيغمبر خود ، خدا از تشنگىهاى روز قيامت شما را سيراب نكند و سر پسر سعد در گور باد كه اراده ريختن خون پسر پيغمبر خود كرده .\r\nسخن آن شيردل كه به اينجا رسيد فحمل عليه رجال يرمونه بالنّبلة جمع كثيرى از آن كوردلان او را تيرباران كردند .\r\nشعر\r\n ز شصت خدنگ افكنان شرير * تن شير جنگى هدف شد به تير\r\nچنان تير باريد برشيردل * كه باران اردى از او شد خجل \r\nحرّ از براى تشنگى امام عليه السّلام و ياران باوفايش بلند بلند گريه كرد بعد دست برد نيزه خطّى به چنگ گرفت پس مركب برانگيخت و خود را زد به قلب سپاه كفرآئين در آن هنگامه ناگاه مصعب بن يزيد رياحى برادر حرّ كه از پدر و مادر با هم يكى بودند از صف لشگر جدا شد مركب تاخت تا خود را به برادر برساند تمام لشگر پنداشتند كه مصعب به جنگ برادر مىرود لذا جملگى گردن كشيدند و نگاه مىكردند ، حرّ از آمدن برادر آزرده شد رنگ رخسارش زرد گرديد زيرا هرگز گمان نمىكرد برادرش به حرب او آيد ولى همين كه مصعب مقابل برادر رسيد از\r\n\r\n","description":"","footnote":"","page_name":" 473 ","page_number":473},
  {"content":"\r\n\r\nمركب در غلطيد خود را به پاى برادر انداخت ركابش را بوسيد و عرض كرد :\r\nبرادر جان در هردو جهان سرافراز باشى كه خضر راه من شدى ، مرا پند دادى و به راه راست آوردى لشگر خدا را كه برادر را از برادر جدا نكرد ، به ذات خدا اگر از زمين و هوا برمن تير و شمشير اصابت كند از تو جدا نخواهم شد .\r\nجناب حرّ از برادر خوشحال شد در همان پشت زين خم شد برادرش را در بغل گرفت و پيشانيش را بوسيد و فرمود :\r\nتو هم با من همگام شو و باتّفاق با اين گروه از خدا بىخبر نبرد كنيم كه جهاد با اين كافران و كشته شدن در اين راه موجب سعادت و رستگارى است .\r\nمصعب عرض كرد :\r\nهرچه بفرمائى اطاعت مىكنم ولى دلم مىخواهد جمال بىمثال حسينى را ببينم ، مرا خدمتش ببر تا قدمش را ببوسم و عذر تقصير خود را از ساحت مقدسش بخواهم بعد هرچه بفرمائى همان را بجا آورم .\r\nحرّ برادر را آفرين كرد باتّفاق خدمت سلطان آفاق آمدند .\r\nفرد\r\n چو مصعب رخ شاه لب‌تشنه ديد * سرشگش ز مژگان به رخ برچكيد \r\nچون خدمت سلطان عالمين مشرف شدند مصعب خود را از مركب به زير انداخت و دويد قدمهاى حضرت را بوسيد .\r\nحرّ پيش آمد عذر تقصير برادر را از امام عليه السّلام خواست و تقاضاى عفو و بخشش نمود .\r\nحضرت حرّ را تحسين و آفرين نمود و از تقصير مصعب نيز درگذشت و از قدوم هردو اظهار شادمانى فرمود .\r\nبنابراين نتيجه موعظه و نصيحت حرّ در ميدان كارزار فقط مستبصر شدن يك نفر بود كه آن هم برادرش مصعب باشد .\r\n\r\n","description":"","footnote":"","page_name":" 474 ","page_number":474},
  {"content":"\r\n\r\n\r\nفرستادن حرّ بن يزيد رياحى فرزند خود را به جنگ لشگر كفرآئين و شهادت آن نوجوان ( 1 )\r\nدر مقتل ابو مخنف آمده :\r\nپس از آنكه صف مبارزان آراسته شد جناب حرّ از امام عليه السّلام اذن جهاد گرفت و حضرت به او رخصت فرمود وى پس از اخذ اذن رو كرد به فرزندش على فرمود : يا بنىّ احمل على القوم الظالمين نور ديده جانت را نثار امام خود كن و براين قوم حمله ببر .\r\nعلى بن حرّ : انگشت قبول برديده نهاد و نيزه خطّى به چنگ درآورد ركاب به مركب زد رو به لشگر دشمن تاخت ، حرّ تماشاى جنگ فرزند مىكرد ، ديد آن نوجوان مانند شير غرّان به آن روباه‌صفتان حمله كرد گاه به ميمنه و زمانى به ميسره خود را مىزد بهرطرف كه رو مىكرد همچون باد خزان برگ درخت عمر آن پست‌فطرتان را مىريخت در آن عرصه گيرودار آن دلاور لا نيزه بيست و چهار مبارز نامى را به جهنّم فرستاد ، ديگر كسى جرئت مبارزه با او را نكرد آن دلير شجاع در ميدان همچنان جولان مىكرد و مبارز مىطلبيد هركدام از آن ناپاكان كه به ميدانش مىآمدند و مقابلش مىشدند بىدرنگ با نوك نيزه او را از زمين مىربود و به زمين مىزد بطوريكه استخوانهايش همچون طوطيا نرم مىگشت .\r\nابو مخنف نوشته : آن شير بيشه شجاعت هفتاد تن از آن خدانشناسان را به خاك مذلّت انداخت و وقتى ميدان بسته شد و كسى جرئت مقابل شدن با او را نداشت برگشت محضر مبارك امام عرض كرد سرور و آقاى من از ما راضى شديد ؟\r\nامام عليه السّلام فرمودند : خدا از شما راضى است سپس حضرت دست به دعا برداشته و بدرگاه الهى عرضه داشت : اللّهم انى اسئلك ان ترضى عنهما فانّى راض عنهما .\r\nخدايا از اين پدر و پسر خشنود باش كه من از ايشان راضيم .\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nسپس حرّ دلاور پسر را پيش انداخت هردو خود را به قلب لشگر زدند ، قلب لشگر را بهم ريخته سپس به ميمنه روى آوردند ، ميمنه را نيز بهم زدند پس از آن متوجه ميسره شدند آنجا را نيز زير و رو كردند خلاصه آتشى در لشگر عمر سعد افروختند و در اندك فرصتى دويست نفر از آن دشمنان خدا را بجهنم رهسپار كردند پسر حرّ اين گونه رجز مىخواند :\r\n انا على و انا بن الحرّ * افدى حسينا من جميع الضّر\r\nارجوا بذاك الفوز يوم الحشر * مع النّبى و الامام الطهر \r\nسپس حمله را از سر گرفت و خود را زد به درياى لشگر پنجاه دلير ديگر را به درك اسفل فرستاد ، لشگر از پيش رويش فرار مىكردند فهمّ بالرّجوع فلقيه الحرّ پس خواست از ميدان برگردد در مراجعت با پدر مواجه شد ، حرّ فرمود :\r\nفرزندم كجا مىروى برگرد و رو به سعادت ابدى كن .\r\nعلى برگشت و مردانه كارزار سختى كرد تا خسته و درمانده شد ، تشنگى و گرسنگى و خستگى او را از ادامه جنگ بازداشت ، لشگر ديدند كه وى خسته و ناتوان شده ناگاه جملگى براو حمله كردند هركس ضربتى به او زد بعضى با نوك نيزه ، برخى با شمشير ، گروهى با زوبين ، جماعتى با گرز و عمود او را مىزدند و آن قدر ضربات براو وارد كردند تا بدن نازكش را پاره پاره كردند ، على هرچه سعى كرد خود را به پدر رساند ممكن نشد بناچار با صداى بلند گفت : يا ابه ادركنى بابا مرا درياب\r\nصداى على به گوش حرّ رسيد ، حرّ با جماعتى از اصحاب امام عليه السّلام رو به او آوردند وقتى رسيدند كه آن نامردان بدن على را با شمشير و نوك نيزه پاره پاره كرده و آن را بسرنيزه نموده بودند حرّ كه اين منظره را ديد گفت :\r\nالحمد للّه الذى لم تمت جاهلا و استشهدت بين يدى الحسين عليه السّلام\r\nشكر خدا را كه جاهل و بىدين از دنيا نرفتى و در مقابل امام حسين عليه السّلام به\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nشهادت رسيدى .\r\n\r\nمبارزه نمودن شير بيشه شجاعت حرّ بن يزيد رياحى عليه الرّحمه بين دو لشگر و شهادت آن نامدار ( 2 )\r\nپس از آنكه فرزند برومند جناب حرّ به درجه رفيعه شهادت رسيد آن دلاور با اخلاص با دلى مشحون از خون در مقابل سلطان عالمين آمد سر تعظيم فرود آورد اذن جهاد گرفت ، امام عليه السّلام به او رخصت داد وى روانه ميدان شد و در اينحال زبانحالش اين بود :\r\nشعر\r\n كنون نوبت كارزار من است * خزان پسر شد بهار من است\r\nبه كين پسر كارزارى كنم * كه اندر جهان يادگارى كنم \r\nارباب مقاتل گفته‌اند :\r\nدر روز عاشوراء ميان اصحاب باوفاى امام حسين عليه السّلام شجاع و دلاورى به مثل حرّ بن يزيد رياحى نبود آن شير فرزانه در ميدان كربلاء چنان رشادتى از خود نشان داد كه عقلها را حيران نمود .\r\nدر ترجمه وى گفته‌اند :\r\nوى سپهسالار پسر زياد بود و برتمام ابطال و ناموران كوفه و شام برترى داشت و چنان شجاع و دلير بود كه يك تنه با هزار سوار مقابل بود بارى آن عالى مقدار پس از گرفتن اذن از سلطان كربلاء خود را به دو دانگه ميدان رساند و طريد نبرد چنان بجا آورد كه هوش از سر هردو لشگر پريد سپس رجزى خواند كه ابو المفاخر در ترجمه‌اش آن را چنين به نظم آورده :\r\nشعر\r\n منم شيردل ، حرّ مردم‌رباى * كمر بسته پيش ولىّ خداى \r\n\r\n","description":"","footnote":"","page_name":" 477 ","page_number":477},
  {"content":"\r\n\r\n منم شير و شمشير برّان بدست * كه دارد برشير و شمشير پاى \r\nميدان‌دارى جناب حرّ بن يزيد رياحى به بيان مرحوم ملّا حسين كاشفى\r\nمرحوم ملّا حسين كاشفى در روضة الشّهداء مىنويسد\r\nچون عمر سعد حرّ را با آن جلال و عظمت در ميدان ديد لرزه براندامش افتاد زيرا وى كاملا او را مىشناخت و به شجاعت و دليرى او وقوف كامل داشت درد بردلش پيچيد رو كرد به صفوان بن حنظله كه از شجاعان معروف عرب بود و گفت :\r\nبرو و حرّ را نصيحت كن و با ملايمت او را به سوى ما برگردان اگر برگشت كه هيچ و الّا با او حرب كن و سرش را با شمشير از تن بردار .\r\nصفوان خود را به حرّ رساند و در مقابلش قرار گرفت گفت :\r\nاى حرّ تو مرد عاقل و پردلى مىباشى و از مبارزان بنام هستى روا نيست كه از يزيد برگردى و رو به حسين بياورى .\r\nحرّ فرمود : اى صفوان از خردمندى و فرزانگى تو اين سخن عجب است ، تو نمىدانى كه يزيد ناپاك و ظالم و فاسق است و امام حسين پاك و پاكزاده بوده و تزويج مادرش در بهشت صورت گرفته و جبرئيل امين گهواره جنبانش بوده و پيغمبر صلّى اللّه عليه آله او را ريحانه بوستان خود خوانده است .\r\nفرد\r\n وصفش از شرح و بيان بالاتر است * هرچه من گويم از آن والاتر است \r\nصفوان گفت : من تمام اين مطالب را مىدانم و به بيشتر از آن نيز آگاهم امّا دولت و جاه با يزيد است و ما مردم سپاهى هستيم ، طالب يراق و مرتبه و مال و منصب مىباشيم ، تقوى و طهارت و علم و فضيلت به چه كار آيد .\r\n\r\n","description":"","footnote":"","page_name":" 478 ","page_number":478},
  {"content":"\r\n\r\nحرّ فرمود : اى خاكسار حق را مىدانى و ميپوشى و شربت شيرين نماى جان كاه غرور را مىنوشى صفوان در غضب شد و نيزه را حواله سينه حرّ كرد ، حرّ نيزه برنيزه‌اش انداخت و پس از ردوبدل شدن چند طعن ، نيزه او را شكست و در همان گرمى و نرمى سنان نيزه برسينه‌اش زد چنان كه به مقدار يك گرز از پشتش بيرون آمد ، پس با همان نيزه او را از صدر زين در ربود برسر دست آورد چنانچه هردو لشگر مىديدند چنان برزمينش زد كه تمام استخوانهايش آرد شد غريو از هردو سپاه برآمد .\r\nصفوان سه برادر داشت كه پس از كشته شدن او هرسه برادر به جناب حرّ حمله كردند آن شير نر نعره رعدآسائى از جگر بركشيد و خداى را به عظمت ياد نمود ابتداء دوال كمر يكى از آن دو را گرفت و از خانه زين ربودش و چنان برزمين زد كه گردنش شكست و ديگرى را چنان تيغ برسر زد كه تا صندقچه سينه‌اش شكافت سوّمى رو به هزيمت نهاد كه آن دلاور همچون صيّاد كه به دنبال صيد باشد از عقب وى تاخت همين كه نزديك وى رسيد با نيزه چنان به پشتش نواخت كه سر سنان از سينه پركينه‌اش بيرون آمد و به دار البوار ملحق شد سپس رو به جانب قبله عالم كرد و عرضه داشت يابن رسول اللّه آيا مرا بخشيدى و از من خشنود شدى ؟\r\nامام عليه السّلام فرمودند : نعم انت حرّ كما سمّتك امّك ، آرى من از تو خوشنودم و تو آزادى چنانچه مادر تو را نام نهاد يعنى فردا از آتش دوزخ آزاد خواهى بود .\r\nحرّ اين بشارت كه شنيد با نشاط تمام روى به ميدان نهاده حرب در پيوست بهر جانب كه مىتاخت از كشته پشته مىساخت و به هرطرف كه روى مىنهاد مرد و مركب برروى هم مىفتاد ، مقارن اين پياده‌اى دويد و اسب حرّ را پى كرد ، حرّ پياده به حرب درآمد شعله خشم جهانسوزش زبانه كشيد و نايره قهر غبرت‌افروزش اشتعال پذيرفت .\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nبيت\r\n به نيزه صخره را سوراخ مىكرد * به پيكان موى را صد شاخ مىكرد \r\nلشگر كه آنگونه كارزار مىديدند پياده و سوار از پيش وى مىرميدند امّا چون امام حسين عليه السّلام ديد كه حرّ پياده جنگ مىكند اسبى تازى با ساخت گرانمايه فرستاد و حرّ سوار شده به جولان درآمد\r\nبيت\r\n عنان مركب خود تاب مىداد * به خون نوك سنان را آب مىداد \r\nو جمعى را كه مانند پروين گرد او درآمده بودند چون بنات النّعش متفرّق مىساخت و خواست كه بازگردد و نزد امام حسين عليه السّلام آيد كه هاتفى آواز داد : اى حرّ بازمگرد كه حوران منتظر قدوم به جهت لزوم تواند ، پس حرّ روى به جانب امام حسين عليه السّلام كرد و گفت :\r\nيابن رسول اللّه نزديك جدّت مىروم ، هيچ پيغامى دارى ؟\r\nامام حسين عليه السّلام گريان شده گفت : اى حرّ خوش باش كه ما نيز از عقب تو روانيم .\r\nخروش از اصحاب امام برآمد و حرّ خود را به لشگر دشمن زده حرب مىكرد تا نيزه او در هم شكست ، پس تيغ آبدار را بركشيد و هرخاكسارى را كه برفرق مىزاد تا سينه مىشكافت و هركه را برميان مىزد دو نيم مىكرد گاهى حمله برميمنه كرده شور از لشگريان برمىآورد و گاهى متوجّه ميسره شده جمع ايشان را پريشان مىنمود و بدين سان كارزار مىنمود تا خود را نزديك علمدار لشگر عمر سعد انداخت كه علمدار را با علم دو نيم كند كه شمر بانگ برلشگر زد گرداگرد وى فروگيريد و نگذاريد از ميان شما بيرون رود ، به يك بار لشگر حمله كرده غلبه كردند و از اطراف و جوانب زخم به روى زدند و حرّ در ميان آن گروه مىجوشيد و مىخروشيد و مردانه مىكوشيد كه ناگاه قسورة بن كنانه نيزه‌اى برسينه حرّ زد كه\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nدر آن جاى گرفت حر گرم حرب بود چون زخم خود را در نگريست و قسوره را ديد كه ضرب زده بود و خود از سرش جدا شده شمشيرى بيانداخت برفرق قسوره كه تا سينه‌اش بشكافت ، قسوره از اسب به زير افتاد و حرّ نيز از مركب افتاد نعره زد كه يابن رسول اللّه ادركنى ، مرا درياب ، امام حسين عليه السّلام مركب تاخت و حرّ را از ميدان دشمنان ربود به پيش صف لشگر خود آورد ، پس پياده شد و بنشست و سر حرّ بر كنار نهاده به آستين گرد از رخسار وى پاك كرد ، حرّ را رمقى مانده بود ديده باز كرد سر خود را در كنار حضرت امام حسين عليه السّلام ديد تبسمى نمود و گفت : يابن رسول اللّه از من راضى شدى ؟\r\nامام حسين عليه السّلام فرمود : من از تو خوشنودم ، خداى از تو راضى باد .\r\nحرّ از اين بشارت شادمان شده نقد جان به جانان نثار كرد .\r\nامام حسين عليه السّلام براى حرّ بگريست و اصحاب آن حضرت نيز براو گريه كردند .\r\nحاكم خثعمى آورده كه امام عليه السّلام در مرثيه حرّ سه بيعت فرموده است يكى از آن اينست :\r\n لنعم الحر حربنى رياح * صبور عند مختلف الرّياح \r\nابو المفاخر آورده كه :\r\n خوشا حرّ فرزانهء نامدار * كه جان كرده برآل احمد نثار\r\nز رخش تكبّر فرود آمده * شده بريراق شهادت سوار\r\nبه عشق جگرگوشه مصطفى * برآورده از جان دشمن دمار \r\n\r\nشهادت مصعب بن يزيد رياحى ( 3 )\r\nامّا چون مصعب برادر حرّ ديد كه حرّ ببال شهادت به روضهء قدس پريد به اجازت امام سديد روى به ميدان نهاده در خصمان پيچيد و بعد از كارزار مردانه و كشتن دشمنان از حياء و آزرم بيگانه شربت نوش كرد و با برادر با جان برابر دست\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nوصال در آغوش نمود .\r\nمقاله مرحوم صدر قزوينى و ميدان‌دارى حرّ بن يزيد رياحى عليه الرّحمه\r\nمرحوم صدر قزوينى در كتاب حدائق الانس ميدان‌دارى جناب حرّ را اين‌طور تقرير و تشريح نموده :\r\nچون در روز عاشوراء حرّ رياحى به سعادت خدمت سلطان دنيا و آخرت مستسعد شد و از كرده خود عذر خواست امام عليه السّلام به كرم عميم و لطف جسيم گناه وى را عفو و اغماض نمود و از جهت وى طلب مغفرت نمود .\r\nحرّ رياحى به شكرانه اين نعمت اوّل پسر خود را تصدّق خاك پاى حضرت نمود سپس با دلى پرخون خدمت امام عليه السّلام آمد اذن جهاد گرفت روانه ميدان شد .\r\nشعر\r\n ز قلب اندر آمد بميدان جنگ * يكى نخله يعنى سنانى به چنگ\r\nدل و دشت كين مركز كارزار * بلرزيد از هيبت آن سوار\r\nيلان را ز پرواى آسيب جان * سبك شد ركاب و گران شد عنان \r\nبه ميدان كه رسيد مركب ميان ميدان به جولان درآورد و سپس مبارز خواست ، يك تن يك تن از آن پولادپوشان جنگى جرئت ميدانش نكردند ، حرّ رشيد نعره بركشيد و گفت :\r\nرجز\r\n انّى انا الحرّ و مأوى الضّيف * اضرب فى اعناقكم بالسّيف\r\nعن خير من حلّ بارض الخيف * اضربكم و لا ارى من حيف \r\nاين بگفت و خود بىمحابا در درياى هيجا غوطه خورد و مانند شير لب‌تشنه بريك صحرا گرگ حمله‌ور شد در اندك وقتى پنجاه نفر از لشگريان را كشت ناگاه نامردى نيز ميان دو گوش اسب حرّ نواخت كه آن حيوان خروشى بركشيد ، خون\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nاز يال و كاكلش فروريخت ، حرّ رياحى هى برمركب زد خود را به آن نيزه‌زن رسانيد با نيزه از زينش در ربود و برزمينش كوبيد مركب را بربدنش تاخت و اعضايش را خورد ساخت .\r\nبىرحم ديگر از كوفيان زوبين از براى حرّ انداخت به آن شير شكارى آزارى نرسانيد و ليكن ميان دو ابروى مركب رسيد ، خون مثل فواره فوران كرد ، حرّ دلاور آشفته‌خاطر گرديد خود را بدان كوفى رسانيد نيزه برجگرگاه آن كافر زد .\r\nحرّ دلاور از غصّه آنكه مبادا مركب از خستگى و جراحت در غلطد و او پياده بماند از لشگر بيرون آمد راكب و مركب هردو از كثرت خون سر تا به پا لعلگون بود ، در اين اثناء يزيد بن سفيان تميمى كه در شجاعت و رشادت مهارت تمام داشت در آغاز كار كه حرّ دلاور با پسر از لشگر عمر سعد روى برتافتند و به لشگر امام تشنه‌جگر شتافتند اين يزيد بن سفيان گفته بود :\r\nاى لشگر ديديد كه حرّ مثل غلامان گريزپا فرار نمود ، به خدا اگر مىدانستم به لشگر پسر فاطمه مىرود هرآينه از عقبش مىتاختم كارش را به يك نيزه و با يك شمشير مىساختم ، افسوس مىخورد كه چرا از حال وى آگاه نشدم تا چون حرّ دلاور سر تا پاى لشگر عمر را برهم زد آشوب در لشگر انداخت تا مركب و راكب هردو خسته شدند حرّ از ميان سپاه بيرون آمد از آن دو زخم كارى كه برابرو و گوش اسب رسيده بود آن حيوان زبان‌بسته شيهه و خروش مىكشيد ، خون مثل فواره از گوش و ابروى آن جوش مىزد حصين بن نمير رو به يزيد بن سفيان كرد گفت :\r\nاى دلاور اين حرّ گردن‌كش است كه آرزوى كشتن او داشتى .\r\nگفت : آرى ، باش تا من به يك زخم جوشنش را كفنش سازم .\r\nشعر\r\n ز قلب سواران پس آن گاه فرد * برانگيخت اسب و برآورد گرد \r\n\r\n","description":"","footnote":"","page_name":" 483 ","page_number":483},
  {"content":"\r\n\r\n خروشيد كى حرّ كجا ميروى * ز من جان شيرين كجا مىبرى\r\nبيا تا چو شيران نبرد آوريم * سر شير جنگى به گرد آوريم\r\nنظر كرد حرّ آن يل ارجمند * پلنگى ژيان ديد جسته ز بند\r\nدلير است و آيد به آهنگ او * زمين را به درد پى خنك او \r\nآن شير خشمگين چين برابرو آورد و از روى غضب نگاهى به آن بىادب كرد با همان خستگى عنان مركب خونين را برگردانيد مانند پيل دمان حمله آورد و وقتى به او رسيد دست برد نيزه خطى را به سر چنگ آورد نيزه به نيزه‌اش افكند پس از چند طعن كه بينشان ردوبدل شد حرّ دلاور نيزه‌اش را زد به تهيگاه تميمى و ديگر مهلتش نداد نيزه را اندكى فشرد و سپس او را از خانه زين ربود و بعد چنان به زمين كوبيد كه مغز سرش پريشان شد كوفيان كه اين دليرى و شجاعت را از آن واحد بىهمتا ديدند به غيرت درآمدند از چهار طرف به روى هجوم آوردند ، آن يل ارجمند را در ميان گرفتند ديگرباره تنور حرب گرم شد و عرصه جنگ برحرّ دلاور تنگ گرديد از جان دست شست و دست به شمشير آبدار نمود مانند شعله جوّاله حمله برفرسان و رجّاله كرد\r\nفرد\r\n كشيد اژدهائى ز چاك غلاف * كه سيمرغ از او گشت پنهان به قاف \r\nدر مقتل ابو مخنف آمده :\r\nثمّ حمل عل القوم و قتل رجالا و نكّس ابطالا و قد امتلأ غيظا و حنقا\r\nعرق غيرتش به جوش آمده ، داغ فرزندش شرر به دلش زده ، خصمانه مىكوشيد ، مبارزان الحذر الحذر ، دليران اين المفر ، سواران اين المناص ، پيادگان اين الخلاص مىگفتند\r\n به هرجا نهادى رخ آن تيز جنگ * تهى گشتى آن سوز مردان جنگ \r\nعمر سعد چون اين دليرى و شجاعت از حرّ فرزانه مشاهده كرد بانگ برآورد :\r\n\r\n","description":"","footnote":"","page_name":" 484 ","page_number":484},
  {"content":"\r\n\r\nاى بىحميّت مردم اين ننگ را برخود چگونه هموار مىكنيد كه با اين همه چاره يك دلاور را نمىكنيد اگر جرئت مبارزتش را ندارد از دور تير بباريد و كارش را بسازيد .\r\nآن زن‌صفتان تير و سنگ و خشت و چوب پرتاب مىكردند ، باندازه‌اى تير به آن نامدار پرتاب كردند كه مرد و مركب همچون خارپشت پر برآوردند به نحوى كه اسب زبان‌بسته خسته شد ، بجا ماند گويا آن را به زمين دوخته‌اند ، حرّ غمگين شد دانست كه روز حيات حيات به شام ممات مبدّل گشت ، آن نامدار همان نحو برپشت زين بود و هركه پيش مىآمد شر او را از خود رفع مىنمود ولى تير مثل باران مىآمد و بربدنش مىنشست در اين هنگام ناپاكى برآن شجاع كرّار كمين داشت چون حرّ را بخت‌برگشته ديد از كمين برآمد ، مركب سالار را پى كرد ، حرّ از اسب به زمين فرود آمد فصرخ صرخة عالية پس با صداى بلند نعره غريبى و بىكسى از جگر بركشيد زمين مىخواست سر آن تهمتن ثانى را به دامن گيرد ولى آسمان نخواست ، نعره رعدآسا از جگر بركشيد از پهلو برآمد به زانو نشست ، دشمن برآن پيلتن هجوم آورد مانند گرگ و يا چون روباه سترك اطراف وى حلقه زدند ، آن نامور بدون ترس براى حفظ وجود خود نام خدا برزبان آورد و از شاه اولياء استمداد خواست از جا جست با شمشير مثل شعله جوّاله چرخ زد آن جمعيّت را مانند بنات النّعش از اطراف خود متفرّق ساخت ، اگرچه آن شجاع مظفّر دشمن را از خود دور مىكرد ولى پياده با آن همه سواره مشكل است مبارزه نمودن لهذا امام عليه السّلام از پياده ماندن حرّ خبر شد بانگ براصحاب زد كه مركبى زين كرده آماده به آن دلاور برسانند و از اين غصّه‌اش برهانند .\r\nاصحاب مركبى بادپيما به آن دلاور رسانيدند ، حرّ نيكنام از لطف امام خوشحال شد كانّه روحى تازه برقالب افسرده‌اش دميد ، ركاب مركب بوسيد و برآن سوار شد و با آنحالت تشنگى و خستگى و كوفتگى خود را به آن درياى لشگر\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nزد ، چهارده صف لشگر دشمن را دريد و بريد و شكست و بست حتّى قتل نيّفا و ثمانين فارسا هشتاد و هشت نامرد ديگر را به جهنم فرستاد ابن سعد لعين از غصّه پشت دست خائيد و از غم پيچ و تاب مىخورد ، آن دلير قسوره از قلب رو به ميسره آورد شمر ناپاك از ميسره روى به گريز نهاد و حصين بن نمير با خولى بن يزيد هم پشت به هزيمت دادند\r\nفرد\r\n سراسر بهم خورد از او ميسره * چو از گرگها يل بهامون بره \r\nاو كأنّهم جراد منتشر عصفت عليها ريح صرصر فى يوم نحس مسمّر .\r\nروضة الشّهداء مىنويسد : جمعى را كه مانند پروين يك جا جمع بودند مثل مور و ملخ پراكنده مىكرد هرخاكسارى را كه برفرق مىزد شمشيرش از تنگ مركب برق مىزد و هركه را برميان مىنواخت همچون پرنيان مىساخت شور از لشگر پرشرر برآورد خواست عنان انعطاف خدمت سيّد الاشراف و نبيره عبد مناف بگشاند و چشم خود را به جمال حضرت روشن نمايد هاتفى آواز داد كه اى حرّ\r\nفرد\r\n نگهدار پائى ، كجا مىروى * ز بزم شهادت چرا مىروى \r\nاى دلاور حور در قصور منتظر قدوم تواند ، تخت و سرير استبرق و حرير در انتظار آمدن تواند .\r\nحرّ چون اين مژده را به گوش هوش از سروش شنيد خون محبّت در تنش جوشيد جهان را يكباره بدرود گفت و زره داودى از بربدر كرد با تن برهنه و سر برهنه خود را در درياى جنگ انداخت\r\nشعر\r\n گفت اى جان آمدم خوب آمدم * در هوايش مست و مجذوب آمدم \r\n\r\n","description":"","footnote":"","page_name":" 486 ","page_number":486},
  {"content":"\r\n\r\n قاتلا خنجر بكش زارم بكش * هرچه بتوانى بيا خوارم بكش\r\nقاتلا دستت ببوسم زودتر * كن از اين دار فنايم بىخبر \r\nدر اين اثناء عروة بن قيس با سى هزار از اشرار برآن نامدار حمله آوردند ، حرّ اصلا پروا نكرد خود را برايشان زد از طرف ديگر شمر نگون‌بخت لشگر را به كمك فرستاد حرّ در ميان ميدان با تن عريان مشتاقانه جنگ مىكرد و عاشقانه نبرد مىنمود و با خود مىگفت :\r\nشعر\r\n هم‌اينك گلو زير خنجر كشم * چو پروانه خود را در آذر كشم\r\nخدا را كدام است جلّاد من * كه بستاند از دوريش داد من \r\nقال المفيد فى الارشاد : اشترك فى قتله ايّوب بن مسرّح و رجل آخر من فرسان اهل الكوفة .\r\nمرحوم مفيد در ارشاد فرموده : دو نفر نامرد به نامهاى ايّوب بن مسرّح و شخصى ديگر كه در بعضى از كتب اسم نحسش را قسورة بن كنانه ثبت كرده‌اند با هم در كشتن حرّ متّفق شدند و متعهّد شدند قسوره از پيش رو و ايّوب بن مسرّح از پشت سر اين دو بيدادگر يك مرتبه به روى تاختند ايوب از عقب فريادى چون رعد بركشيد كه اى حرّ بگير ، حرّ رفت به عقت سر نگاه كند قسوره از پيش رو نيزه برسينه حرّ زد كه از پشت سر بدر كرد ، حرّ نگاهى از روى خشم به قسوره كرد آن نامرد از هيبت آن دلاور بترسيد سنان را در سينه حرّ گذاشت و خود روى به فرار نهاد حرّ دلير به آرزوى آنكه كينه خود را از آن كافر بازستاند با دو دست نيزه را گرفت از سينه بىكينه بيرون آورد ، خون مثل فواره جوشيدن گرفت ، بعد از بيرون كشيدن نيزه حرّ شمشير به چنگ علم ساخت كه برقسوره زند آن ناپاك در پشت زين خم شد تا شايد شمشير آن دلاور را از خود دور كند در اين اثناء خود از سرش افتاد حرّ شمشير به فرقش نواخت او را دو پاره ساخت ، ايّوب بن مسرّح از عقب\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nسر حرّ رسيد تيغى زهر آبدار برفرق حرّ نواخت كه كارش را ساخت مغز سر حرّ سرازير شد روز در چشمش تاريك گشت ديگر نتوانست در پشت زين قرار بگيرد ، چون آن جوانمرد بىنظير از پشت زين سرازير شد و به خاك قرار گرفت منادى غيبى نداء يا ايّتها النفس المطمئنة ارجعى را به گوش هوش حرّ رسانيد روح حرّ در طيران آمد ثمّ هبّت ريح الشهادة من تلقاء الغيوب و لبّت ناطقة الحرّ نداء المحبوب .\r\nدر روضة الشّهداء مىنويسد :\r\nدر آن دم رفتن حرّ روى خود به خيام امام امم نمود مستمندانه عرض كرد : السّلام عليك يابن رسول اللّه ادركنى ، اى محبوب نازنين خداحافظ رفتم به فريادم برس دم جان دادن است و شربت ديدار مىبايد اگرچه برتو دشوار است ليكن برمن آسان كن .\r\nحضرت مركب به ميدان تاخت از پشت جمعى از جان‌نثاران تاختند جسم چاك چاك حرّ را از زير سمّ اسبها دور ساختند به اذن امام عليه السّلام نخل قامتش را به در خيام آوردند در پيش صف سپاه به زمين نهادند .\r\nامام عليه السّلام با دلى پرخون از مركب پياده شد سر حرّ را به زانو گرفت فاخذ الغبار عن وجهه بكمّه حضرت با آستين مرحمت گرد و غبار از رخسار حرّ پاك كرد و از آن جوانمرد رمقى باقى مانده بود چشم گشود سر خود را در كنار امام اشگبار ديد عرض كرد : قربانت شوم از من راضى شدى ؟\r\nحضرت فرمود : من از تو راضى بوده و خدا نيز از تو راضى مىباشد .\r\nحرّ به مژدگانى جان خود را نثار كرد و روى به خرم‌آباد بهشت نهاد ، امام و اصحاب از جهت وى گريان شدند به روايت ابو مخنف امام عليه السّلام خون از سر و صورت و ثناياى حرّ پاك مىكرد و مىفرمود :\r\nو اللّه ما اخطأت امّك حيث سمّتك حرّا ، به خدا قسم مادرت خطاء نكرده از\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nاينكه نام تو را حرّ نهاد ، تو در دنيا و آخرت حرّى بعد اين اشعار را در مرثيه حرّ از دو لب گهربار اداء نمود چنانچه شيخ صدوق در امالى ذكر مىكند كه حضرت فرمود :\r\n فنعم الحرّ حرّبنى رياح * صبور عند مشتبك الرّماح\r\nو نعم الحرّ اذنادى حسين * فجاد بنفسه عند الصّياح \r\nچه خوب جوانمردى بود حرّ رياحى و چقدر صبور بود كه چون او را لشگر اعداء نيزه پيچ كردند و بدنش را از نيزه مشبّك نمودند ، چه خوب جوانمردى بود كه چون صداى استغاثه و زارى حسين را شنيد در وقت صبح زود خود را به خدمت مولايش رسانيد و جان خود را فدا نمود .\r\nو در روضة الصّفا اين يك بيت نيز اضافه شده كه از حاكم خثعمى نقل مىنمايد :\r\n فيا ربّى اضفه فى جنان * و زوّجه من الحور الملاح \r\nيعنى اى خداى حسين اين جوان را در روضه رضوان ميهمان كن و از حوريان او را قسمت بده .\r\nمرحوم سيّد جزائرى مىگويد :\r\nهمين كه چشم حضرت به فرق شكافته حرّ افتاد كه مثل قرص قمر منشق گرديده دل مبارك حضرت سوخت ، دستمال از جيب بدر آورد و زخم سر حرّ را بست .\r\nمؤلف گويد :\r\nمرحوم حائرى در كتاب معالى السبطين فرموده :\r\nمنقول است كه شاه اسماعيل صفوى دستور داد قبر حرّ را نبش كردند تا دستمالى را كه امام عليه السّلام به سر او بسته بود از باب تيمّن و تبرّك برداشته و در خزانه نگهدارى كند تا به منظور فتح در غزوات و حروب از آن استمداد جويد وقتى مأمورين دستمال را از سر جناب حرّ باز كردند خون تازه از آن ريخت شاه دستور\r\n\r\n","description":"","footnote":"","page_name":" 489 ","page_number":489},
  {"content":"\r\n\r\nداد دستمالى ديگر بسرش بستند خون بازنايستاد بلكه از دستمال سركرد هردستمالى كه آوردند و بسر او بستند مانع از جريان خون نشد تا بناچار همان دستمال امام عليه السّلام را به سرش بستند تا خون بازايستاد .\r\nمرحوم حائرى فرموده : از اين قصه اين‌طور معلوم مىشود كه سر مبارك جناب حرّ را از بدن قطع نكرده بلكه متّصل به بدنش بوده است .\r\n\r\nشهادت عروه غلام حرّ بن يزيد رياحى عليه الرّحمه ( 4 )\r\nپس از شهادت حرّ و پسر و برادرش جناب حرّ غلامى داشت بنام عروه كه همراه آقايش از لشگر عمر سعد به سپاه امام مظلوم عليه السّلام ملحق شده بود وى پس از آنكه ناظر شهادت آقا و آقازاده و برادر آقايش بود عرصه براو تنگ شد بطورى كه از جان شيرين سير گرديد و بىاختيار مركب به ميدان تاخت و تنى چند از آن نامردان را به خاك مذلّت انداخت و بدين ترتيب داغ خود را فرونشاند سپس از ميدان مراجعه كرد و خود را مقابل امام عليه السّلام رساند و به روى قدمهاى مبارك آن حضرت افتاد و عرض كرد :\r\nمرا ببخش كه بدون رخصت شما به ميدان رفتم ، اختيار از دستم رفته بود اينك پوزش خواسته و از شما درخواست اذن مىكنم .\r\nامام عليه السّلام به او اذن داد ، وى پس از دريافت اذن مركب به جولان درآورد و خود را زد به درياى لشگر ، لشگر عمر سعد محاصره‌اش كردند و از اطراف به او حمله نموده و با حربه‌هاى خود بدنش را پاره پاره كردند .\r\n\r\nاتمام حجّت نمودن امام عليه السّلام برلشگر عمر سعد و مخيّر نمودن ايشان را بين يكى از سه امر\r\nپس از شهادت حرّ و مصعب و فرزند و غلام جناب حرّ امام عليه السّلام به وسط ميدان تشريف آورده و ميان دو صف ايستاده بنا كردند كوفيان را نصيحت و دلالت كردن ، حضرت به ايشان فرمودند :\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nاى قوم از خدا بترسيد و از رسولش حيا نمائيد بىجهت خون من را نريخته و باقيمانده اصحابم را نكشيد ، اى قوم من جنگ را آغاز نكردم بلكه شما اوّل تير به روى من انداختيد و گروهى را كشتيد و جمعى را زخمدار و مجروح ساختيد ، حر و پسر و برادر و غلامش از لشگر شما بودند كه به نصرت من آمدند ، آنها را هم به خون خود آغشتيد ولى درعين‌حال هنوز فرصت باقى بوده و وقت از دست نرفته است ، اى گروه يكى از اين سه كار را كه مىگويم براى من اختيار كنيد :\r\nيا راه بدهيد كه خودم بنزد يزيد رفته با او صحبت كنم و يا بگذاريد به سر روضه جدّم رسول خدا بازگردم و يا من و اصحاب و اهل بيتم را آب دهيد .\r\nآن جماعت بىحيا و بىشرم گفتند :\r\nامّا اينكه به تو راه دهيم نزد يزيد روى امكان ندارد زيرا زبان تو شيرين و سحرآميز است بسا ممكن است يزيد را بفريبى و از چنگالش خود را برهانى و بار ديگر فتنه‌انگيزى كنى .\r\nو امّا اينكه بگذاريم به مدينه بازگردى اين هم ممكن نيست زيرا اگر به آنجا برگردى جمعى برگرد تو اجتماع كنند و دوباره دعوى خلافت كنى و همين فتنه و آشوب كه اكنون برانگيخته‌اى آن زمان نيز به راه اندازى .\r\nو امّا دادن آب به تو و اصحاب و اهل بيت تو : تا با يزيد بيعت نكنى جرعه‌اى از اين آب به تو و اصحاب و اهل بيتت نخواهيم داد .\r\nامام عليه السّلام پس از جواب آنها و اظهار و بروز شقاوتشان فرمودند :\r\nحال كه به هيچيك از اين سه امر رضايت نمىدهيد پس در حرب و قتال تن به تن و يكان يكان به ميدان آئيد\r\nگفتند : اين خوب پيشنهادى است و از تو پذيرفته است .\r\nامام عليه السّلام چون اين كلام بشنيد به صف خود مراجعت كرد .\r\n\r\n","description":"","footnote":"","page_name":" 491 ","page_number":491},
  {"content":"\r\n\r\n\r\nمبارزه سامر ازدى و كشته شدنش به دست زهير بن حسان اسدى و شهادت آن نامدار ( 5 )\r\nدر كتاب روضة الشّهداء و به تبع آن صاحب رياض القدس اوّلين مبارزى كه از صف دشمن به ميدان آمده و بانگ هل من مبارز سرداده است را شخصى بنام « سامر » معرفى كرده و افزوده است كه اوّل كسى كه بعد از شهادت حرّ و مصعب و فرزند و غلام حرّ به ميدان رفته زهير بن حسان اسدى است\r\nشرح اين ماجرا در كتاب رياض القدس چنين آمده :\r\nپس از آنكه امام عليه السّلام به صف خود مراجعت فرمود پسر سعد غدّار مبارزى نامدار كه « سامر » نام داشت را به ميدان فرستاد ، سامر نامردى بود ازدى برمركبى تيزگام سوار ، سلاحى ملوكانه پوشيده مركب خود را به جولان درآورد فدار بالفرسان و الرّجالة كالشعلة الجوّالة نام خود را در معركه حرب آشكار نمود و سپس نداى هل من مبارز سرداد .\r\nاز لشگر امام عليه السّلام مردى به مردانگى تمام زهير بن حسّان اسدى نام از صف جدا شد وى از دلاوران و سواركاران و شجاعان عرب بود در نبرها آزموده شده و در حربها شراب ظفر را سر كشيده و در مجالس طعن و ضرب ، باده نصرت چشيده بود فاقبل الى الامام و ابتدر بالسّلام خدمت امام عليه السّلام آمد محضر مباركش سلام كرد و زمين ادب بوسيد عرضه داشت :\r\nقربانت گردم اين نامرد كه به ميدان آمده او را مىشناسم كه چقدر شجاع و بىباك و متهور و سفّاك است مبارزى است صف‌شكن و دليرى است مردافكن ، تقاضاى من اين است كه اذن دهيد تا با او مصاف كنم و لاف گزاف او را به صرصر قهر در هم شكنم .\r\nحضرت او را اجازت داد ، زهير روى به معركه نهاد فبرز زهير كالاسد الضّائر و\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nقطع السّبيل على السّامر پس زهير همچون شير غرّان در مقابل سامر درآمد و سر راه را برآن نامرد گرفت\r\nفرد\r\n درافكند مركب به ميدان دلير * بغرّيد ماننده نرّه شير \r\nسر راه برسامر گرفت آن ناپاك زهير را در مقابل ديد از بيم صولت او بلرزيد زيرا كه مىشناخت وى از شجاعان و دليران روزگار است لهذا از در نصيحت درآمد و گفت :\r\nاى شهسوار مضمار محاربت و اى نامدار ميدان مبارزت چگونه دلت مىآيد كه مال‌ومنال و اهل و عيال خود را ضايع كنى و حمايت از حسين بىيار و ياور نمائى و بطور قطع و يقين عاقبت كشته شده و اين نخل قامتت به خون آغشته گردد .\r\nزهير فرمود : اى بىحيا تو شرم ندارى كه شمشير برروى پسر پيغبر خود مىكشى و اهل بيت رسالت را به واسطه مال فانى دنيا ضايع مىگذارى فتكلّما و تسابّا پس شطرى با هم سخن ردّوبدل كرده و به يكديگر ناسزا گفتند سپس زهير دلير فرصت نداد با نيزه به دهان آن بىايمان كه سرنيزه از قفاى وى بيرون شد ، ثقب الرّمح فاه و خرج السّنان من قفاه فار الدّم من فمه وقعدت امّه فى ماتمه نيزه دهان آن ناپاك را سوراخ كرد و نوك آن از پشت گردنش بيرون آمد ، خون از دهانش فوران كرد و بدين ترتيب جان به مالك دوزخ تسليم نمود و مادرش در عزايش نشست .\r\nسپس زهير در برابر لشگر پسر سعد ايستاد و فرياد كرد : يا اهل العراق و يا اهل الغدر و النّفاق و يا ارباب المكر و الشّقاق اگر مرا نمىشناسيد بشناسيد :\r\nفرد\r\n انا زهير و ابى حسّان * امضى الى الرّوح و بالرّيحان \r\n\r\n","description":"","footnote":"","page_name":" 493 ","page_number":493},
  {"content":"\r\n\r\nبيت\r\n كوى عشق است درد و زخم بلا پىدرپى * كو حريفى كه قدم در سر اين كوى نهد \r\nاهل شام و عراق كه نام آن بيگانه آفاق را شنيدند همه به واهمه افتادند ، يكى از رؤساى كوفه و نامداران عرب كه او را نصر بن كعب مىگفتند مركب برانگيخت در مقابل زهير آمد و او به زبان بريده ابواب نصيحت گشود\r\nگفت : اى شجاع نامور از ولى نعمت خود عبيد اللّه بن زياد دور ماندى مىدانم از خجالت روى آمدن به حضور امير را ندارى بيا من تو را نزد امير ببرم و تو را از خارستان فقر و عنا برهانم .\r\nزهير دلير مثل شير خشمگين نعره از جگر برآورد و گفت :\r\nاى ولد الزنا از گلستان خدمت سلطان دنيا و آخرت گلهاى معرفت چيده‌ام و تو خبر ندارى اين بگفت شمشير آتشبار به فرقش نواخت تا خانه زين شكافت دو نيمه‌اش ساخت .\r\nبرادر نصر بنام صالح بن كعب به طلب خون برادر به ميدان آمد و زهير را دشنام داد زهير فرصت نداد نيزه خطى حواله آن بدكردار نمود ، صالح به يك طرف اسب ميل كرد تا نيزه زهير را از خود دور كند ، اسبش رم كرد او را سرنگون ساخت ، پايش در ركاب ماند مجال پياده شدن نداشت ، اسب در جست‌وخيز بود و لگد مىپرانيد صالح از ضرب لگد اسب تمام استخوانهايش خورد شد .\r\nبعد از صالح ، طالح پسر بدگهرش به ميدان آمد به انتقام خون پدر و عمو بناى گفتگو نهاد هنوز كلام در ذهن داشت كه زهير دلاور با نيزه چنان برنافش زد كه نوك سنان از پشتش بيرون آمد و بجهنم و اصل شد .\r\nبه همين نحو جمع كثيرى را به بئس المصير فرستاد ، پسر سعد رو به حجر بن حجار كرد و گفت :\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nنمىبينى اين شجاع يگانه و دلير فرزانه چگونه مبارزت مىكند ، فكرى در كشتن وى بنما .\r\nحجر گفت : سيصد نفر از سواران در سه موضع كمين كنند و من به ميدان رفته با وى برابرى مىكنم چون برمن حمله آورد فرار مىكنم خود را در كمين‌گاه مىآورم چون زهير از عقب بيايد به روى بتازند كارش را بسازند ، پس آن سيصد نفر كمين كرده حجر بن حجار روى به معركه آورد از دور فرياد كرد : اى زهير من نيامده‌ام با تو محاربه بنمايم بلكه مىخواهم تو را نصيحت كنم و بنزد امير ابن زياد ببرم .\r\nزهير نعره‌اى مانند رعد بركشيد كه اى بىدين چه مىگوئى و چه ژاژ مىخائى ، اين بگفت برآن شقى حمله كرد ، حجار روى به فرار نهاد ، زهير از عقب وى تاخت تا به كمين‌گاه رسيد اهل كمين دور زهير را مثل نگين انگشترى گرفتند ، زهير در ميان آن گروه دغا افتاد مانند شير گرسنه با زبان تشنه و دل گرسنه جنگ مىكرد ، آن جمعيت و گروه نامردان براو حمله كردند و آن شهسوار تنها بىپروا جمعى را به خاك مذلّت انداخت ، سلاح در بدنش گرم گرديد و بدن همچون نقره در بوته مىگداخت بارى آن دلير بىهمتا و شير بيشه شجاعت خود را ميان آن گروه دون‌فطرت انداخت و از آنها مىكشت و از كشته پشته مىساخت لشگر چاره‌اى نديدند بجز آنكه از دور آن نامدار را تيرباران كنند لذا دستها به كمان برده به يك بار تيرها را از كمان رها كردند تيرها همچون قطرات باران بربدن آن دلاور مىباريد در اندك زمانى بدن زهير مثل خارپشت پر برآورد ، خون نرم نرم از جاى تيرها بنا كرد به جوشيدن در بدنش نود زخم تير و نيزه و شمشير رسيده بود كه همه كارى بودند ، ضعف برزهير غلبه كرد در پشت زين گاهى راست و گاهى خم مىشد ، اصحاب امام عليه السّلام همين كه زهير را گرفتار اشرار ديدند به كمك درآمدند خود را به زهير رساندند و او را به همان حالت به لشگرگاه آوردند ولى نيم جانى در\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nبدن زهير بود وى را از زين برزمين نهادند ، بدن پاره پاره و نفس به شماره افتاده امام ابرار با چشم خون‌بار خود را به بالين زهير رسانيد سرش را به زانو گرفت ، اصحاب حلقه زده بودند به ملاطفت امام نظاره مىكردند ، زهير چشم گشود حضرت را بربالين خود ديد تبسّمى كرد .\r\nحضرت ديدند كه زهير لب به لب مىزند ، فرمودند : اى دلاور حاجتى دارى بگو .\r\nعرض كرد : قربان آب از برايم آوردند و آب مىآشامم صبر فرماى تا آب بخورم آنگه سخن گويم .\r\nامام حسين عليه السّلام فرمودند : اى ياران بهشت را به زهير نموده‌اند و آن شراب بهشت است كه به دو مىنمايند\r\nپس زهير دهان برهم مىزد چنانچه كسى چيزى آشامد آنگه نفسى زد و طوطى روحش به شكرستان يرزقون فرحين پرواز نمود امام حسين عليه السّلام بگريست و فرمود : طوبى مر زهير را كه در آن جهان همسايه من شد رضوان اللّه عليه .\r\n\r\nبه ميدان رفتن عبد اللّه بن عمير و به شهادت رسيدن آن دلير نامدار ( 6 )\r\nپس از شهادت زهير بن حسان اسدى دو لشگر چشم به ميدان دوختند كه كدام دلير در عرصه ميدان به مبارزت مىآيد ابو المؤيد مىگويد در اين هنگام دو سوار از لشگر كفرآئين به ميدان آمدند يكى بنام يسار و ديگرى به اسم سالم هردو مكمّل و مسلّح اسبهايشان را به جولان درآورده وقتى به دو دانگه ميدان رسيدند يسار فرياد كشيد منم يسار غلام زياد بن ابيه و سالم نعره برآورد منم سالم غلام عبيد اللّه كيست كه از عمر خود سير شده باشد دو تن از اصحاب امام عليه السّلام يكى برير بن خضير همدانى و ديگرى جناب حبيب بن مظاهر اسدى خواستند به ميدان\r\n\r\n","description":"","footnote":"","page_name":" 496 ","page_number":496},
  {"content":"\r\n\r\nروند ، خدمت امام عليه السّلام رسيدند تا اذن بگيرند ، حضرت فرمودند :\r\nتأمل كنيد ، در اين حال عبد اللّه بن عمير كلبى محضر امام عليه السّلام آمد عرضه داشت :\r\nيابن رسول اللّه مرا اجازت دهيد كه به ميدان اين دو بىدين رفته و به دوزخ روانه‌اشان كنم .\r\nحضرت نظرى به عبد اللّه فرمود ، مردى ديد گندمگون ، بلندقامت ، بازوها قوى و سينه‌اش گشاده و فراخ فرّ مبارزت از جبينش آشكار ، حضرت فرمودند :\r\nكشنده اين دو غلام وى خواهد بود ، پس عبد اللّه را اذن داد وى با تيغى شرربار روى به كارزار آورد\r\nفرد\r\n ژدر آمد به ميدان يل تيز جنگ * دل از جان گرفته نهاده به جنگ \r\nپس از ذكر حسب و نسب خود را مقابل آن دو بىوجود آورد ، آنها گفتند :\r\nما تو را نمىشناسيم از ميدان برگردد ، زهير بن قين بجلى يا برير بن خضير همدانى يا حبيب بن مظاهر اسدى بميدان بيايند .\r\nعبد اللّه بانگ برايشان زد كه اى غلامان شوربخت ناكس كار شما بدانجا رسيده كه سرداران لشگر و مبارزان دلاور را مىطلبيد ، اين بگفت و برايشان تاخت ابتداء روى به يسار كرد و ضربتى سخت براو زد كه آن پليد در خاك غلطيد به چالاكى خود را بالاى سر او رساند تا كارش را تمام كند سالم از پشت سر وى درآمد و تيغ كشيد و قصد او نمود اصحاب امام عليه السّلام فى الفور او را خبر نمودند كه دشمن را درياب كه از پشت سر قصد تو را دارد عبد اللّه بدان سخن التفات نكرد و سر تيغ برسينه يسار نهاد و قوّت كرد تا سر شمشير از پشت يسار بيرون آمد و كارش ساخته شد در اين هنگام تيغ سالم برعبد اللّه فروآمد عبد اللّه فرصت آنكه سپر را از مهره پشت بگيرد و از خود دفاع نمايد را نداشت لاجرم دست در مقابل\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nتيغ گرفت و تيغ انگشتان آن نامدار را از كف جدا كرد عبد اللّه از آن زخم نهراسيد در همان گرمى تيغش را از سينه يسار بيرون كشيد و سر در عقب سالم گذارد و با يك ضربت او را به دار البوار روانه ساخت پس نام خدا برزبان راند و رجزى چنين انشاء نمود :\r\n ان تنكرونى فانا بن كلب * حسبى ببيتى فى عليم حسبى\r\nانّى امرء ذومرّة و عصب * و لست بالخوّار عند النّكب \r\nغلامان ابن زياد لعين به يك بار روى به ميدان آورده گرد عبد اللّه را گرفتند آن شيرمرد گروهى از ايشان را كشت عاقبت تشنگى و خستگى و جريان خون او را از كار بازداشت ضعف و ناتوانى براو غلبه كرد دستش از كار افتاد جراحات بسيار بربدنش رسيد از مركب در غلطيد و شربت شهادت چشيد رضوان اللّه عليه\r\nشعر\r\n برداشت پاى و روى به راه عدم نهاد * و آن كيست كو به راه عدم پا نمىنهد\r\nشاه و گدا و پير و جوان و بلند و پست * از دام هولناك اجل كس نمىجهد \r\nخبر به امام عليه السّلام دادند ، حضرت براى او گريست و اشگ فشاند و فرمود :\r\nعند اللّه احتسبه و حماة اصحابى يعنى در نزد پروردگار حساب خود و ياران خود را خواهم نمود كه چه‌ها برمن رسيده\r\n\r\nشهادت برير بن خضير همدانى ( 7 )\r\nپس از آنكه آفتاب روز عالم‌سوز عاشوراء بلند شد ، حرارت آفتاب شدّت يافت عطش براهل و عيال امام عليه السّلام تنگ گرفت و حالشان مشوّش گرديد بىاختيار فرياد العطش سر دادند ، اين صدا به گوش اصحاب و جوانان رسيد همگى از جان سير و از زندگى دلگير شدند\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nشعر\r\n بهرسو از آن شيون جان كسل * جوانان نهادند برمرگ دل\r\nمگو آب در خيمه ناياب بود * دل نازك دختران آب بود\r\nچنان موج برداشت درياى جنگ * كه رخسار جبريل بنهاد رنگ \r\nتمام اصحاب و ياران امام چشم از اين عالم بربسته و ديده بسوى آخرت گشوده بودند لذا هركدام در ميدان رفتن برديگرى سبقت مىگرفته و خدمت امام مىآمدند و عرض مىكردند : السّلام عليك يابن رسول اللّه يعنى مولا جان تو بسلامت باشى ما رفتيم .\r\nفرد\r\n چاكران كم اگر شوند چه غم * از سر شه مباد موئى كم \r\nحضرت در جوابشان مىفرمود : و عليكم السّلام و نحن خلفكم يعنى ما هم از دنبال خواهيم آمد ، ماندنى نيستيم ، سپس اين آيه را قرائت مىنمود :\r\nو منهم من قضى نحبه و منهم من ينتظر « 1 » يعنى بعضى رفته‌اند و بعضى انتظار رفتن دارند\r\nبارى به گفته نور الائمه پس از شهادت عبد اللّه بن عمير جناب برير بن خضير همدانى به ميدان رفته است « 2 »\r\nوى از زهّاد و عبّاد و قرّاء بوده و در ترجمه‌اش گفته‌اند : برير بن خضير همدانى از اصحاب امير المؤمنين صلوات اللّه و سلامه عليه است و از اشراف كوفه\r\n\r\n\r\n","description":"","footnote":"\r\n( 1 ) - سوره احزاب آيه ( 23 )\r\n( 2 ) - مرحوم سماوى در ابصار العين مىفرمايد :\r\nدر ضبط اسم اين بزرگوار و نام پدرش اختلاف است ، در كتب اهل رجال نام او و پدرش را يزيد بن حصين ضبط كرده‌اند و ابن اثير گفته است : برير بن خضير با باء مضموم و دو راء بىنقطه كه بين آن دو ياء مىباشد و خضير نيز با خاء مضموم و ضاد مفتوح است .\r\n","page_name":" 499 ","page_number":499},
  {"content":"\r\n\r\nمحسوب مىشده .\r\nبارى اين بزرگوار با دلى پرغم و قلبى آكنده از حزن و اندوه خدمت امام آمد اجازه ميدان گرفت و عرضه داشت : السّلام عليك يابن رسول اللّه مىخواهم خدمت جدّت رفته شكايت اين قوم را بنمايم آيا اذن مىدهى ؟\r\nحضرت فرمودند : مأذونى .\r\nدر هيچيك از كتب مقاتل ذكر نشده كه اين بزرگوار سواره به ميدان رفته يا پياده بهرصورت وقتى به وسط ميدان رسيد اين رجز را خواند :\r\n انا برير و ابى خضير * يعرف فينا الخير اهل الخير\r\nاضربكم و لا ارى من ضير * كذاك فعل الخير من برير \r\nسپس برآن قوم مكّار و از خدا بىخبر حمله كرد بهرطرف كه رو مىكرد سرها از بدن جدا مىنمود چنان رزمى كرد كه بهرام فلك را حيران و مريخ خنجرگذار را واله نمود ، لشگر كوفه و شام از اطرافش كناره گرفتند ، پيوسته مىجوشيد و مىخروشيد و اين عبارات را مىفرمود :\r\nاقتربوا منّى يا قتلة المؤمنين ، اقتربوا منّى يا قتلة اولاد البدريين .\r\nيعنى : اى كشندگان مؤمنان چرا فرار مىكنيد پيش بيائيد تا سزاى شما را بدهم ، اى كشندگان اولاد بدريين كجا مىرويد نزديك آئيد تا جزاى شما را بدهم .\r\nدر اين هنگام از لشگر كوفه نامردى بنام يزيد بن معقل جلو آمد و در مقابل برير ايستاد و گفت :\r\nاشهد انّك من المضلّين گواهى مىدهم كه تو از جمله گمراهانى .\r\nبرير فرمود : شهادت تو فاسق و فاجر نفعى ندارد اگر راست مىگوئى با هم مباهله مىكنيم در همين مقام از خدا بخواهيم تا حق و باطل را از هم مشخص كند و باطل به دست حق كشته شود .\r\nيزيد بىعقل راضى شد ، پس با هم درآويختند ، اين معقل شمشيرى حواله برير\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nكرد ، كارگر نشد نوبت به برير رسيد تيغ را علم ساخت و برسرش فرود آورد ، شمشير برنده ، بازوى پرقوّت خود را شكافت تيزى تيغ به فرق آن كافر رسيد بند نشد وقتى دو لشگر خبردار شدند كه تا صندوقچه سينه پركينه آن حرامزاده شكافته شد و به جهنم و اصل گرديد برير از اين نعمت بىنهايت خوشحال گرديد كه به معيار حرب و محك كارزار حال هريك از حق و باطل برعاقل و جاهل روشن شد .\r\nفرد\r\n خوش بود گر محك تجربه آيد به ميان * تا سيه‌روى شود هركه در او غش باشد \r\nبعد از كشتن آن فاسق برير خدمت امام عليه السّلام آمد تا يك بار ديگر جمال الهى را ببيند و توشه سفر آخرت بردارد ، حضرت وى را مژده بهشت داد دومرتبه آن بزرگوار روى به معركه آورد همچون شير خشمناك برآن گروه حمله برد لختى با آن لشگر درآميخت و تا قوّت و توانائى داشت با لب تشنه در يارى شاه تشنه‌كام كوشش كرد كم‌كم از كثرت جراحات و رفتن خون ناتوان گرديد آن روباه‌صفتان وقتى ناتوانى آن دلير را ديدند دورش را گرفتند در آن ميان ناپاكى به نام بحير بن اوس از پشت سر شمشيرى برآورد و وى را شهيد نمود و پس از آنكه او را كشت و به خون آغشت بانك افتخار در ميان معركه برآورد و اشعارى چند با صداى بلند خواند كه از جمله آنها دو بيت ذيل مىباشد :\r\nشعر\r\n فابلغ عبيد اللّه از مالقيته * بانّى مطيع للخليفة سامع\r\nقتلت بريرا ثم جلت لهمه * غداة الوغا لمادعى من مقارع \r\nصاحب كتاب نور الائمه مىنويسد :\r\nبحير بن اوس پسر عموئى داشت بنام عبد اللّه بن جابر وى نزد بحير آمد و او را\r\n\r\n","description":"","footnote":"","page_name":" 501 ","page_number":501},
  {"content":"\r\n\r\nملامت و سرزنش كرد و گفت : اى نامرد كار خوبى كرده‌اى ، افتخار هم مىكنى ، به خدا قسم او از جمله مقرّبان درگاه إله و از خواص اهل اللّه بود ، قارى قرآن و حافظ صحيفه فرقان بود ، صوّام و قوّام و متعبّد و متهجّد بود غير از تو ناپاك كسى ديگر دست به خون وى نمىآلود .\r\nبحير از كار خود خجل و از كردارش نادم و پشيمان شد لذا از معركه قتال بيرون آمد و پيوسته تأسف مىخورد و اين اشعار را جهت ابراز تأسف سروده است :\r\n فلو شاء ربّى ما شهدت قتالهم * و لا جعل النعماء عند ابن جابر\r\nلقد كان ذاعار على و سبه * يعير بها الانباء عند المعاشر\r\nفياليت انّى كنت فى الرحم حيضة * و يوم حسين كنت ضمن المقابر\r\nفياسوأتا ماذا اقول لخالقى * و ما حجتى يوم الحساب القماطر \r\nروايت ديگر در تعيين قاتل جناب برير بن خضير همدانى\r\nبنا برروايت ديگر وقتى يزيد بن معقل با ضربت برير به دار البوار شتافت ناپاكى ديگر بنام رضى بن منقذ عبدى برآن بزرگوار حمله كرد و با هم دست به گردن شدند ، يكساعت با يكديگر نبرد كردند آخر الامر برير او را برزمين افكند و برسينه‌اش نشست ، رضى رو به لشگر كرد و استغاثه نمود تا وى را خلاص كنند ، كعب بن جابر بربرير حمله كرد و نيزه خود را برپشت برير گذاشت ، برير كه احساس نيزه كرد همچنان‌كه برسينه رضى نشسته بود خود را برروى او افكند و صورت او را دندان گرفت و طرف بينى او را قطع كرد از آن طرف كعب بن جابر چون مانعى نداشت چنان به نيزه فشار آورد تا در پشت برير فرورفت و او را از روى رضى افكند و پيوسته شمشير برآن بزرگوار زد تا شهيد شد .\r\nراوى مىگويد :\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nرضى از خاك برخاست در حالى كه خاك از قباى خود مىتكانيد به كعب گفت :\r\nاى برادر برمن نعمتى عطاء كردى كه تا زنده‌ام فراموش نخواهم نمود چون كعب بن جابر برگشت زوجه‌اش يا خواهرش بنام نوّار با وى گفت كشتى سيّد قرّاء را هرآينه امر عظيمى به جاى آوردى به خدا سوگند ديگر با تو تكلّم نخواهم نمود .\r\n\r\nتوصيف وهب بن عبد اللّه بن حباب كلبى و شهادت آن نوجوان ( 8 )\r\nبعد از شهادت برير مبارزت وهب بن عبد اللّه بن حباب كلبى است در ترجمه وى گفته‌اند :\r\nاو جوانى بود نيكوروى ، زيباخوى ، خوش‌رخسار ، صورتش همچون ماه و موىهايش همچون مشگ سياه ، قامتش موزون و رشيد ، نقاش قدرت به علم و صنعت نقش صورت وى كشيده و برلوح احسن التقويم چهره‌گشائى كرده\r\nفرد\r\n هرچه برصفحه انديشه كشد كلك خيال * شكل مطبوع تو زيباتر از آن ساخته‌اند \r\nوهب قبلا به كيش ترسايان بود و آئين مسيحا داشت پس از آنكه امام عليه السّلام در منزل ثعلبيّه عبورش به در خيام وى افتاد و چشمه آبى ظاهر كرد و بعد وهب آمد و آن چشمه را ديد و از مادر صورت واقعه را پرسيد و از آن مطّلع گرديد نور ايمان در دلش تابيد خيمه خود را كند و با مادر و همسرش كه نوعروس هفده روزه بود بكربلاء آمد و مسلمان گرديد ، بارى مادر اين نوجوان كه قمر نام داشت در روز عاشوراء وقتى غربت و بىكسى حضرت امام حسين عليه السّلام را ديد به نزد پسر آمد و گفت :\r\nاى جان شيرين من تو مىدانى كه محبّت من با تو به اندازه‌اى است كه يكساعت بىتو نمىتوانم بنشينم\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nفرد\r\n چو در خواب باشم توئى در خيالم * چو بيدار باشم توئى در ضميرم \r\nولى درعين‌حال خودت بنگر ببين عزيز فاطمه در اين بيابان پربلاء چگونه غريب و تنها مانده و هرچه استغاثه مىكند كسى به فريادش نمىرسد و از هركه پناه مىخواهد ياريش نمىنمايد مىخواهم كه امروز مرا از خون خود شربتى دهى تا شيرى كه از پستان من خورده‌اى برتو حلال گردد و تمنّا دارم كه نقد جان برطبق اخلاص نهاده خدمت امام حسين عليه السّلام روى تا فرداى قيامت از تو راضى باشم .\r\nوهب گفت : اى مادر مهربان آرام باش كه اطاعتت كرده و نيمه جانى كه دارم آن را فداى شاه دو عالم مىكنم مضايقه‌اى نيست امّا دلم به جانب آن نوعروس نگران است كه در اين غربت با ما موافقت كرده و هنوز از نهال وصال ما ميوه‌اى نچيده اگر اجازت بفرمائى بروم و از او حلاليّت بطلبم و به مرگ خود دلداريش بدهم .\r\nمادر گفت : اى نور ديده برو امّا زنان ناقص عقلند ، مبادا كه به افسون تو را بفريبد زيرا زنان راه‌زن مردانند مبادا به سخن وى از دولت سرمدى و سعادت ابدى محروم گردى .\r\nوهب گفت : مادر خاطر جمع دار كه من كمر محبّت امام حسين عليه السّلام را چنان برميان بسته‌ام كه ابدا با سرانگشت فريب نمىتوان آن را گشود .\r\nفرد\r\n بر روى صفحه دل از وفاى دوست * نقشى نوشته‌اند كه نتوان ستردنش \r\nپس وهب نزد نوعروس آمد ، ديد كه وى غمناك در گوشه خيمه اندوهناك سر به زانوى غم نهاده و در بحر غم فرورفته و دانه‌هاى اشگ بررخسارش جارى است تا نگاهش به قامت سروآساى وهب افتاد از جا برخاست و استقبال كرد ،\r\n\r\n","description":"","footnote":"","page_name":" 504 ","page_number":504},
  {"content":"\r\n\r\nوهب دست عروس را گرفت و نشست با روى باز و زبان گرم و نرم گفت :\r\nاى بانوى دمساز و اى مونس دل‌نواز و اى جان شيرين خبر دارى از حال زار فرزند رسول خدا صلوات اللّه و سلامه عليه كه در چنين بيابانى گرفتار لشگر كفر گشته و از غربت آن حضرت مرا جان به لب آمده مىخواهم نقد جان نثار مقدمش گردانم و آيت سعادت از مصحف شهادت برخوانم تا فردا رضاى خدا و شفاعت محمّد مصطفى صلّى اللّه عليه و آله و خشنودى بتول عذراء و عنايت على مرتضى صلوات الله عليهما قرين حال و رفيق ما گردد .\r\nعروس آهى از دل بركشيد گفت :\r\nاى يار غمگسار من و اى انيس وفادار من هزار جان من فداى بندگان امام حسين عليه السّلام كاش در شريعت زنان را رخصت حرب كردن بود تا من نيز جانم را فداى آقا مىنمودم زيرا اين بزرگوار نه آن محبوبى است كه بتوان از جان در راه او مضايقه كرد و نه آن سرورى است كه از سر بتوان درگذشت و نه آن دلبرى است كه توان رضاى دل او را از دست داد با اينحال من چگونه سر راه تو را مىگيرم ! ! ! امّا مىدانم هركه امروز در اين صحراى پرسوز جان فداى اين مظلوم كند حور از قصور بانشاط و سرور استقبال او خواهد نمود و تمناى آن دارد كه در بهشت برين با وصال وى قرين باشد و من مىترسم چنانچه در دنيا از تو محروم مانده‌ام در عقبى نيز از جمال تو محروم باشم و تو به جمال حور بنگرى و متعرّض من نشوى ، اگر از خواهش من ملول نمىشوى برخيز برويم خدمت فرزند رسول و نور ديده فاطمه بتول در محضر آن سرور با من شرط كن بىمن قدم به بهشت نگذارى تا رسم مهربانى را در دار السّرور بسر بريم .\r\nوهب عالى حسب قبول كرد لذا هردو نفر برخاستند محضر مبارك سلطان دو عالم رفتند ، عروس با تضرّع و زارى و جزع و بيقرارى گفت يابن رسول اللّه شنيده‌ام هرشهيدى كه از مركب برزمين مىافتد حوران بهشتى سرش را به كنار\r\n\r\n","description":"","footnote":"","page_name":" 505 ","page_number":505},
  {"content":"\r\n\r\nگيرند و در قيامت جفت و قرين وى باشند ، اى جوان داعيه جان باختن دارد و من از وى هيچ تمتعى نيافته‌ام و ديگر آنكه در اين صحرا غريب و بيچاره‌ام نه مادرى و نه پدرى و نه برادرى و نه خويش و نه غمگسارى و نه مددكارى دارم حاجتم آن است كه چون ترك زندگى اين دنيا كند و مرا بىكس گذارد در عرصه‌گاه محشر مرا بازطلبد و بىمن قدم به بهشت نگذارد .\r\nعرض ديگر آنكه مرا به شما بسپارد و شما هم مرا به خانم خانمها عليا مخدّره بانوى حرم خدا حضرت مقدسه زينب خاتون بسپاريد تا جان در بدن دارم كنيزى خانمها و خانم كوچكها را بكنم .\r\nامام حسين عليه السّلام و اصحاب از سخن آن نوعروس گريان شدند .\r\nجوان گفت يابن رسول اللّه قبول كردم كه در روز قيامت وى را بازطلبم و چون به دولت شفاعت جدّ بزرگوارت رخصت دخول به بهشت را يابم بىوى قدم در آن منزل ننهم و من او را به شما سپردم و شما به مخدّرات سپاريد اين بگفت و اذن جهاد از امام عليه السّلام گرفت آمد به خيمه اسلحه حرب پيش كشيد و برتن پوشيد با عذارى چون گل شكفته و رخسارى چون ماه دو هفته زره داودى در بر ، خودى عادى برسر ، نيزه در دست ، سپر مكّى بردوش افكند برمركبى چون عمر گرامى رونده و چون اجل ناگهان برخصم رسنده سوار شد بوسط ميدان آمد اين رجز بخواند :\r\n ان تنكرونى فانا بن الكلب * عبل الذّراعين شديد الضّرب\r\nانا غلام واثق بالرّب * لا ارهب الموت بذات الحرب\r\nافوز بالجنّة يوم الكرب \r\nسپس قصيده‌اى در مدح امام حسين عليه السّلام ادا كرد بعد از آن اسب كوه‌پيكر در آن روى دشت بجولان درآورد و لعبى چند نمود و هنرى چند اظهار فرمود كه آشنا و بيگانه ، دوست و دشمن براو آفرين گفتند آنگه مبارز طلبيد ، هركه به مصاف او\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nآمد گاهى با نيزه از پشت مركب مىربود زمانى با تيغ بىدريغ در هلاكت به روى او مىگشود تا بسيارى از مبارزان و نامداران را برخاك تيره انداخت و از كشته‌ها پشته‌ها ساخت سپس از ميدان برگشت و خود را به مادر رسانيد و گفت :\r\nمادر از من راضى شدى يا نه ؟\r\nمادر گفت : آرى ، بسى مردانگى نمودى و علم نصرت برافراختى امّا مىخواهم كه تا جان در بدن دارى طريقه حرب فرونگذارى .\r\nپسر گفت : اى مادر فرمانبردارم امّا دلم به طرف آن نوعروس مىكشد ، اگر فرمائى بروم و داعى بجاى آرم و يك بار ديگر او را ببينم .\r\nمادر اجازه داد ، جوان روى به خيمه آن نوعروس نهاد آوازى شنيد كه او از سوز فراق ناله مىكرد و از حرارت اشتياق آه آتشين از جگر گرم برمىكشيد و مىگفت :\r\nفرد\r\n نهاد بردل من روزگار با فراق * كه تيره باد چو شب روز روزگار فراق \r\nجوان را طاقت نماند خود را از مركب به زير انداخت به خيمه وارد شد عروس را ديد سر به زانوى حسرت نهاده و قطرات اشگ از ديدگانش جارى است گفت : اى دختر در چه حالى و بدين زارى چرا مىنالى ؟\r\nجواب داد كه اى آرام جان و اى انيس دل ناتوان چرا گريه نكنم و حال آنكه يكساعت ديگر روزم سياه مىشود\r\nوهب سر آن نوعروس را به دامن گرفت و او را تسلى داد و سپس از جا برخاست از خيمه بيرون رفت و دومرتبه روى به معركه نهاد و اين رجز را خواند :\r\n اميرى حسين و نعم الامير * له لمعة كالسّراج المنير \r\nپس از آن مبارز طلبيد ، محكم بن طفيل ( حكيم بن طفيل ب ) به ميدانش آمد ، هنوز از گرد راه نرسيده و نفس تازه نكرده بود كه وهب به روى تاخت و با نيزه از\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nروى مركب ربودش و چنان او را به زمين كوبيد كه استخوانهايش خورد و نرم شد غريو از هردو لشگر برآمد ، صف قتال بسته شد و احدى جرئت ميدانش را نكرد وهب چون چنان ديد هى برمركب زد و خود را به قلب لشگر رسانيد و از چپ و راست مىتاخت مرد و مركب را به نوك نيزه برخاك معركه مىانداخت تا نيزه‌اش خورد شد دست برد تيغ از نيام كشيد و با آن به لشگر حمله كرد .\r\nفرد\r\n بهرجا كه خود و سپر يافتى * بشمشير برّنده بشكافتى \r\nچنان جنگ نمايانى كرد كه فلك با هزار ديده در ميدان‌دارى او خيره ماند و ملك با هزار زبان برتيغ‌گذارى وى آفرين خواند ، بارى لشگر دشمن از جنگ با او به تنگ آمدند عمر سعد لعين برخود پيچيد و فرياد زد : اى زن‌صفت مردم از شمشير يك جوان نورسيده مىگريزيد ؟ !\r\nروئين‌تن كه نيست تا شمشير و تير به روى كارگر نباشد\r\nفرد\r\n ز هرسو بگيريد پيرامنش * بسوزيد با تير كين جوشنش \r\nبه يكباره انبوه لشگر چون مور و ملخ اطراف آن نوجوان را گرفتند با تيغ و تير و نيزه و پرتاب خشت او را از پاى درآوردند .\r\nابو مخنف مىگويد :\r\nفوقعت به سبعون ضربة و طعنة و نبلة و جعلوه و جواده كالقنفذ من كثرة النّبل و السّهام .\r\nهفتاد ضربت شمشير و طعن نيزه و زخم تير براو وارد آمد و آن نوجوان و اسبش از بسيارى تير همچون خارپشت پر درآوردند .\r\nفرد\r\n تن مرد و مركب به تير درشت * يكى شد عقاب و يكى خارپشت \r\n\r\n","description":"","footnote":"","page_name":" 508 ","page_number":508},
  {"content":"\r\n\r\nناپاكى از كمين برآمد چهار دست و پاى مركبش را قلم كرد آن حيوان زبان‌بسته در غلطيد ، وهب به روى خاك افتاد .\r\nمرحوم مجلسى در بحار و سيّد در لهوف فرموده‌اند : و اخذت امرأته عمودا و اقبلت نحوه همسرش كه شوهر خود را با آن حال ديد دنيا در نظرش تيره و تار گرديد عمودى كشيد و خود را به داماد به خون آغشته رسانيد پروانه‌وار به دور شوهر مىگرديد و مردم را از اطرافش دور مىكرد ، وهب طاقت نياورد از جا جست آستين زوجه‌اش را گرفت هرچه كرد كه وى به خيمه برگردد آن ضعيفه بىكس دست از شوهر برنمىداشت كه او را در همچو وقتى تنها بگذارد و به دشمن بسپارد و مىگفت :\r\nاى مونس روزگار ، هيهات هيهات واى برمن كه تو را در همچو حالتى تنها بگذارم و از تو جدا شوم .\r\nامام عليه السّلام گفتگوى ايشان را مىشنيد كه ميل وهب به برگشتن زوجه‌اش مىباشد و آن زن جدا نمىشود ، امام فرمود : ارجعى رحمك الله اى زن خدا تو را جزاى خير دهد برگرد پيش خانمها خدا برتو رحمت كند .\r\nعروس مأيوسانه بفرموده امام يگانه به خيمه برگشت و به نزد مادر وهب رفت و از فراق شوهر خود را به خاك تيره غلطانيد .\r\nوهب از رفتن همسرش به خيمه خوشحال شد .\r\nبه روايت مرحوم صدوق در امالى از جا جست آن عمود را از زمين برداشت و خود را به آن انبوه لشگر زد\r\nفرد\r\n تن خسته را غوطه زد در نبرد * بيفكند برهم بسى اسب و مرد \r\nدر آن حالت ظالمى ضربتى بدست راست آن نوجوان زد و آن را از بدن جدا ساخت وهب خروشى از دل كشيد به چابكى عمود را از زمين با دست چپ ربود\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nو در حالى كه خون مانند فواره از دست راستش كه قطع شده بود جستن مىكرد به آن قوم مكّار حمله كرد همان ناپاك كه دست راستش را قطع كرده بود با يك ضربت عمود كارش را ساخت و بىرحم ديگرى دست چپ وى را نيز قطع كرد ، وهب روى زمين غلطيد و كوفيان از خدا بىخبر هلهله‌كنان و كف‌زنان دور آن نوجوان را همچون زنبور گرفته و اسيرش كردند و در حالى كه نيمه جانى داشت وى را نزد عمر سعد حرامزاده بردند آن ناپاك پس از آنكه ناسزاى چند به او گفت دستور داد سرش را از بدن جدا كرده و به سوى مادرش انداختند ، عروس سر را روى زانو نهاد با ميل سرمه‌دان از خون شوهر چشم خود را سرمه كشيد و بعد خود را به بدن بىسر شوهر رسانيد و خويش را روى بدن انداخت و چنان ناله و افغان نمود كه دوست و دشمن را به گريه درآورد .\r\n\r\n[ شهادت جمعى از اصحاب امام ( ع ) 
  ]\r\nشمر نابكار غلامش را فرستاد تا او را راحت كند ، غلام نگون‌بخت خود را به عروس رسانيد و همان طورى كه آن داغدار روى بدن شوهر گريه و افغان مىكرد با عمود چنان برفرق زن زد كه سرش را طوطيا كرد و روحش از قفاى داماد به دولت‌آباد رضوان خراميد .\r\nمادر وهب خود را به ميدان رسانيد نگاهى به كشته بىسر فرزند كرد قدرى نوحه‌سرائى نمود سپس از جاى برخاست و گفت : زنده ماندن من ثمرى ندارد ، پس رو به لشگر آورد فرياد كرد :\r\nاى قوم شهادت مىدهم كه گبر و يهود و ترسا از شما طائفه بهتر هستند كه پسر پيغمبر خود را مىكشيد .\r\nفرد\r\n سپس آن سر خون‌چكان را به خشم * به چنگ اندر آورد و پوشيد چشم \r\nبه روايت ابو مخنف سر پسر را مانند گوى به سوى لشگر انداخت و با آن كافر\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nو زنديقى را كشت و گفت اى بىحيا مردم در پيش ما و در كيش ما ننگ است سرى را كه در راه دوست داده‌ايم پس بگيريم سپس آن شيرزن وارد خيمه بىصاحب پسر شد خيمه را سرنگون كرد ستون خيمه را كشيد و برسر دست علم ساخت دليرانه خود را به ميدان رسانيد و برآن دون‌صفتان حمله كرد و دو تن را به درك فرستاد امام عليه السّلام با آهنگ بلند فرمود : اى بانو برگرد جهاد برزنان نيست تو با پسرت در خدمت جدّم پيغمبر خواهيد بود .\r\nزن برگشت و مىگريست امام عليه السّلام به بانوان امر فرمودند او را آرام كردند و هرگاه صداى ناله آن مادر بلند مىشد نفس نفيس امام عليه السّلام وى را تسلّى مىدادند .\r\n\r\nشهادت عمرو بن خالد ( 9 )\r\nبه نوشته مرحوم ملّا حسين كاشفى در روضة الشّهداء پس از شهادت وهب كلبى عمرو بن خالد ازدى كه مردى بلندقامت و خوش‌سيما بود عازم ميدان كارزار شد ، ابتداء خدمت امام عليه السّلام آمد زمين ادب بوسيد عرض كرد فدايت شوم مىخواهم به شهداء ملحق شوم و دوست ندارم زنده بمانم و غربت و تنهائى شما را ببينم اكنون مرخص فرما تا جانم را قربانت كنم .\r\nامام عليه السّلام اجازت داده و فرمودند : ما هم ساعت بعد به تو ملحق مىشويم آن سعادتمند از خدمت امام عليه السّلام مرخص شد به ميدان رفت به وسط صحنه كارزار كه رسيد اين زجر بخواند :\r\n اليوم يا نفس الى الرحمن * تمضين بالرّوح و بالرّيحان\r\nاليوم تجزين على الاحسان * ما خط فى اللّوح لدى الدّيان\r\nلا تحزنى فكلّ حىّ فان \r\nابو المفاخر در ترجمه اين رجز اشعارى به اين شرح ايراد نموده :\r\n اى نفس عزيز ترك جان كن * ترتيب بهشت جاودان كن\r\nاز بهر شهود عرض اكبر * خود را به شهادت امتحان كن \r\n\r\n","description":"","footnote":"","page_name":" 511 ","page_number":511},
  {"content":"\r\n\r\n وز شعله تيغ آسمان وش * اطراف زمين چو ارغوان كن\r\nدر معركه همچو شيرمردان * سر پيشكش خدايگان كن \r\nسپس با تيغ آتشبار به آن قوم بىدين حمله كرد ، كارزار سهمگينى نمود و از آن فسقه و فجره بسيار كشت تا شهيد شد و روحش به رياض جنّات عدن تجرى من تحتها الانهار طيران نمود .\r\n\r\nشهادت خالد بن عمرو بن خالد ( 10 )\r\nپس از شهادت عمرو بن خالد فرزند رشيدش خالد بن عمرو عزم ميدان كرد ، وى از شهادت پدر و غربت شاه تشنه‌لب از حيات خود سير و از زندگانى خويش دلگير شد محضر مبارك امام رسيد زمين ادب بوسيد و اذن جهاد گرفت ، امام رخصتش داد ، خالد روانه ميدان شد و اين رجز را انشاء كرد :\r\n صبرا على الموت بنى قحطان * كى ما تكونوا فى رضى الرّحمن\r\nيا ابتا قد صرت فى الجنان * فى قصر ربّ حسن البنيان \r\nسپس روى به آن ارباب عناد و جدال آورد و خاك ميدان را از خون نحسشان رنگين كرد ، بسيارى از آن گروه فاسق و فاجر را به جهنم فرستاد تا پس از كوشش بسيار و برداشتن زخم و جراحت فراوان به صف شهداء پيوست رحمة الله عليه .\r\n\r\nشهادت سعد بن حنظله تميمى ( 11 )\r\nپس از شهادت خالد بن عمرو ، سعد بن حنظله تميمى عازم نبرد شد ، وى از وجوه و اعيان اصحاب امام عليه السّلام بود مرحوم ملا حسين كاشفى مىنويسد : وى در هيچ معركه‌اى از سيوف روى نتافت و پشت به دشمن نكرد ، بارى آن نامدار پلنگ آسا از صف لشگر جست و خود را خدمت امام عليه السّلام رساند و اذن جهاد گرفت و آنگاه به شعشعه شمشير رخشان غبار ميدان را شكافت و خود را به قلب لشگر زد جمعى را از حيات محروم نمود و در حال نبرد اين رجز را مىخواند :\r\n صبرا على الاسياف و الاسنّة * صبرا عليها لدخول الجنّة \r\n\r\n","description":"","footnote":"","page_name":" 512 ","page_number":512},
  {"content":"\r\n\r\n و حور عين ناعمات هنّة * يا نفس للرّاحة فاجهدنّه\r\nو فى طلاب الخير فارغبنّه \r\nو بعد از مقاتله سخت و زيادى به تيغ نامردى عنيد از پاى درآمد و در زمره شهداء قرار گرفت رحمة الله عليه\r\n\r\nشهادت عمير بن عبد اللّه مذحجى ( 12 )\r\nپس از شهادت سعد بن حنظله عمير بن عبد اللّه مذحجى آهنگ ميدان نمود ابتداء خدمت سلطان عالمين رسيد دست ادب به سينه گرفت اجازه ميدان خواست ، امام عليه السّلام اذنش داد ، از ياران و اصحاب خداحافظى كرد چون شير غرّيد و نعره رعدآسا از جگر بركشيد و اين رجز را خواند .\r\n انّى لدى الهيجاء ليث مخرج * اعلو بسيفى هامة المدحّج\r\nو اترك القرن لدى التّعرّج * فريسته الضّبع الازل الاعرج \r\nو پس از رجز تيغ شرربار از نيام كشيد و مركب بادپيما را در آتش حرب وزاند و خرمت عمر كفّار را به خزان مبدّل نمود با كام تشنه و جگر تفتيده بهرسو كه رو مىكرد دمار از آن تبهكاران برمىآورد در آن گرما گرم نبرد دو نامرد ظالم به نامهاى مسلم و عبد اللّه در كشتن وى با هم متّفق شدند و آن دلير نامور را از پاى درآورده و شهيدش نمودند رحمة الله عليه .\r\n\r\nشهادت حماد بن انس ( 13 )\r\nبه نوشته صاحب روضة الشّهداء پس از شهادت عمير بن عبد اللّه مذحجى ، حماد بن انس قصد ميدان رفتن نمود ، محضر مبارك امام عليه السّلام مشرّف شد رخصت حاصل كرد سپس با تيغ شرربار خود را به ميدان رساند و به مبارزت پرداخت از آن قوم غدّار جمعى را به سقر روانه كرد تا بالاخره به صف شهداء پيوست رضوان اللّه تعالى عليه\r\n\r\n","description":"","footnote":"","page_name":" 513 ","page_number":513},
  {"content":"\r\n\r\n\r\nشهادت وقاص بن عبيد ( 14 )\r\nاز جمله مجاهدين كه در ركاب سلطان دين شربت شهادت نوشيدند جناب وقّاص بن عبيد است .\r\nچون بعد از ظهر روز عاشوراء كار برشاه دين سخت شد وقاص بن عبيد كه غربت آن جناب را ديد مثل مار گزيده برخود پيچيد از جان سير و از زندگى دلگير گشت خدمت امام عليه السّلام رسيد اذن جهاد گرفت حضرت اذنش دادند ، وى پس از رخصت مركب به جولان درآورد و خود را زد به لشگر دوازده تن از آن ناكسان را بدرك فرستاد عاقبت الامر نامردى از كمين برجست و با نيزه از خانه زين به زمين آوردش و شربت شهادت را نوشيد رحمة الله عليه .\r\n\r\nشهادت شريح بن عبيد ( 15 )\r\nپس از شهادت وقاص ، شريح برادرش عزم ميدان كرد ، خدمت امام عليه السّلام رسيد رخصت حاصل كرد سپس برمركب تيزگام نشست و به سوى ميدان شد به چپ و راست مىتاخت و مردان را از بالش زين برفرش زمين مىانداخت در آن گيرودار ناگاه اسبش سكندرى خورد و آن دلير را برزمين زد انبوه جمعيّت هجوم آورده و با زخمهاى كارى او را از پاى درآورده و شهيدش كردند رحمة الله عليه .\r\n\r\nمبارزه هلال بن نافع بجلى و شهادت آن نامدار ( 16 )\r\nاز جمله شهداء كه در راه ابا عبد اللّه الحسين جان شيرين باخت و شربت شهادت را نوشيد پيشر بيشه شجاعت و ببر نيزار پردلى هلال بن نافع بجّلى است به نوشته ابى مخنف اين بزرگوار دست‌پرورده و تربيت‌شده شاه اولياء بود ، در تيراندازى ثانى نداشت برفاق تير نام خود و اسم پدر را نقش مىكرد تا مردم بدانند كه اين تير از هلال بن نافع مىباشد .\r\nدر ترجمه‌اش نوشته‌اند كه هرگز تيرش به خطاء نمىرفت و در شب تار چشم مار را مىدوخت .\r\n\r\n","description":"","footnote":"","page_name":" 514 ","page_number":514},
  {"content":"\r\n\r\nبارى مرحوم صدوق در امالى نام اين بزرگوار را هلال بن حجّاج ذكر نموده و مبارزه و شهادتش را پس از شهادت وهب آورده است ولى مرحوم مجلسى و ديگران اسم مباركش را هلال بن نافع ثبت كرده و فرموده‌اند : شهادت اين بزرگوار پس از شهادت جمعى از امجاد بوده است .\r\nبارى پس از شهادت جمعى از اصحاب امجاد كه اسامى شريفشان ذكر شد دل آن بزرگوار به جوش آمد و علاقه‌اش از اين عالم فانى قطع و ميلش به سراى باقى شدّت يافت از صف اصحاب جدا شد خدمت امام عليه السّلام آمد و اذن جهاد گرفت و پس از اذن آن شجاع مظفّر و دلير غضنفر وسط ميدان ايستاد و به اطراف نگريست تمام لشگر گرنها كشيده آن صفدر را ديدند و به خود لرزيدند لذا خويشتن را به عقب كشيدند ، هلال كمان را از پشت به سر چنگ درآورد به روايت محمد بن ابيطالب سيزده تن از سران لشگر و به نقل ابى مخنف هفتاد تن از سپاه كفرآئين را هدف تير قرار داده و آنها را به دار البوار رهسپار نمود .\r\nبه روايت محمّد بن ابيطالب آن دست‌پرورده اسد الله الغالب مكرّر اين رجز را در عرصه كارزار مىخواند :\r\n انا الغلام اليمنى البجلى * دينى على دين حسين و على\r\nان اقتل اليوم فهذا املى * فذاك رائى دالا فى عملى \r\nبرخى از اهل ذوق در ترجمه اين رجز گفته‌اند :\r\n من آنسر فرازم بيال يلى * بدين على و حسين و على\r\nبدين روز اگر كشته گردم نكوست * كه عمرى مرا دل در اين آرزوست \r\nمرحوم علّامه قزوينى در رياض الاحزان فرموده :\r\nفلمّا طار جميع طيور كنانته من برج قوسه فنسى النّاس وجودهم من شدّة تحركه و نوسه قبض على القائمه .\r\nيعنى همين كه تمام مرغان تير از آشيانه تركش آن دلير پريد كمان را بيفكند و\r\n\r\n","description":"","footnote":"","page_name":" 515 ","page_number":515},
  {"content":"\r\n\r\nلب را گزيد ، كله خود را تا به ابرو كشيد و سلّ الهلال عن افق الغلاف و قال بارك اللّه فى يمين السّياف\r\nدست برد به قائمه شمشير شرربار ، هلالى از افق غلاف بدر آورد كه برق بارقه و لامعه‌اش در صف مصاف چشم را خيره مىكرد و آن شجاع مظفّر و دلير غضنفر ركاب اسب را سنگين و عنان را سبك نمود و زمين معركه را درنورديد تا خود را به قلب آن لشگر ضد خدا رسانيد شمشير آتشبار را مانند شعله جوّاله برفرق دشمن حواله مىكرد\r\nشعر\r\n بزد خويشتن را به قلب سپاه * چكاچاك خنجر درآمد به ماه\r\nدلير اندر آمد به زخم درشت * ز قلب يلان چهارده تن بكشت\r\nبزد بانك چون شير برپشت يال * كه جنگى منم پور نافع هلال \r\nابو مخنف مىنويسد : اين شير فرزانه جمع كثيرى از ابطال را به بئس المصير فرستاد ولى افسوس بلكه صد افسوس كه آن نامور از سوز عطش مىسوخت ، از نوك زبانش تا حقه نافش خشكيده بود و گرمى هوا نقره بدنش را در بوته زره گداخته بود از طرف ديگر اگرچه آن شير بيشه پردلى بسيار نيرومند و چالاك و دلير بود ولى چه فائده نفرات دشمن به قدرى زياد بودند كه هرچه از آنها مىكشت چندان نمايان نبود ازاينرو رفته رفته نيروى آن بزرگوار رو به كاهش گذارد و در آن گيرودار ظالمى كه كمين كرده بود از كمينگاه برجست و با گرزى دست راست او را شكست ، همين كه دست راست هلال از كار افتاد به چالاكى تمام شمشير را بدست چپ گرفت و خواست آن نامرد بىحيار را تعقيب كند و كينه خود را از او بگيرد ظالمى ديگر اسب تاخت گرزى ديگر به دست چپش نواخت و آن را نيز از كار انداخت .\r\nمرحوم علّامه مجلسى در بحار روايت نموده كه : كسروا عضديه و اخذ اسيرا\r\n\r\n","description":"","footnote":"","page_name":" 516 ","page_number":516},
  {"content":"\r\n\r\nيعنى دو بازوى او را شكستند و اسيرش نمودند .\r\nفرد\r\n دو بازو شد از پوست آويخته * همه مغز با خون درآميخته \r\nروز روشن در نظرش تيره و تار شد گاهى به يمين و زمانى به يسار نگاه مىنمود تا چشمش كار مىكرد دريائى از دشمن موج مىزد و هيچ يار و ياورى نمىديد ، آن گروه فرصت‌طلب وقتى ديدند كه آن دلاور دو دستش قلم شده و ديگرى كارى از او ساخته نيست جرئت كردند براو هجوم آورده و وى را گرفته كشان كشان به نزد ابن سعد نابكار بردند ، آن ملعون وقتى او را ديد بنا گذارد به فحش دادن و ناسزا گفتن در اين اثناء شمر ناپاك همان طورى كه برمركب سوار بود به دو حلقه ركاب ايستاد و با شمشيرى گردن آن يگانه آفاق را زد و سر را از تنش جدا نمود .\r\nشعر\r\n بر او خنجر شمر دون خون گريست * ندانم زمين و زمان چون گريست\r\nز پرورده شاه مردان دريغ * از آن سكّه نقد گردان دريغ \r\n\r\nمبارزه نافع بن هلال بجلى مرادى بين دو لشگر و شهادت آن نامدار صف‌شكن ( 17 )\r\nپس از شهادت هلال فرزند نيكوسير وى به نام نافع بن هلال عازم ميدان شد ، در زيارت شهداء آمده است :\r\nالسّلام على نافع بن هلال بن نافع البجلى المرادى و مقصود از او همين بزرگوار است .\r\nواقعه شهادت اين دلاور طبق شرح و توضيح مرحوم واعظ قزوينى در\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nحدائق الانس چنين مىباشد :\r\nنافع بن هلال بعد از شهادت پدر فرخنده مآل عازم قتال شد با آنكه نوداماد بود و عروس خود همراه داشت هنوز بساط عشرت برنچيده طومار عمر خود را پيچيده ديد ، از جان سير و از زندگانى دلگير شد خدمت امام عليه السّلام خواست برود و اذن جهاد بگيرد ، عروس دست به دامنش زده ممانعت كرد ، نافع از داغ پدر و غصّه شاه تشنه‌جگر به عروس بانك زد و گفت :\r\nلك الشكل و الويل ، اما ترى الحسين عليه السّلام و عياله و اولاده و اطفاله\r\nواى برتو اى زن مگر حال زار پسر پيغمبر و ذرارى و اولاد آن سرور را نمىبينى كه چگونه خوار و زار و در دست اعادى گرفتارند ، در اين روز اگر من او را يارى نكنم كه خواهد كرد مگر من در نوكرى آن مظلوم از ديگران كمترم\r\nفرد\r\n به عهد محبّت وفا مىكنم * به خاك درش جان فدا مىكنم \r\nسخنان ايشان به سمع امام تشنه‌لب رسيد فرمود :\r\nيابن هلال لا تكدّر عيش العيال اى جوانمرد تو تازه‌دامادى دل عيال به بسوى تو نگران است ، روزش را تيره و عيش او را منغّص مساز .\r\nنافع عرض كرد : قربان اگر امروز تو را در محنت بگذارم فرداى قيامت جواب جدّت رسول خدا را چه بدهم و چه عذر بياورم ، تو را به روح پيغمبر مرا اذن جهاد بده تا اين جان بىقابليّت خود را فداى تو بنمايم حضرت وى را اذن داد با دل داغدار روى به مصاف آورد .\r\nدر رياض الاحزان مىنويسد :\r\nفبرز من بعد اذن الامام من حصار الخيام كالضّر غام العبوس من الاجام مع الرّمح و الحسام و القوس و قنديل السّهام .\r\nيعنى : بعد از اينكه امام عليه السّلام اذن دادند از درون خيمه نامدارى و دلاورى\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nهمچون شير خشمگين كه از بيشه‌اى بيرون بيايد ظاهر شد در حالى كه مسلّح بود به نيزه و تيغ و كمان و انبان تير .\r\nمرحوم كاشفى در روضة الشّهداء نوشته : خودى عادى برسر پسرى چون جرم قمر منوّر و مدوّر ، به كتف انداخته قنديلى پر تير خدنگ ، برميان بسته تيغ جوهردار يمانى ، از بيشه‌زار حصام خيام مثل شير خشمگين از آجام بيرون آمد .\r\nشعر\r\n چو دريا دلش برلب آورده كف * نهنگى به زير اژدهائى به كف\r\nتو گفتى كه ابرى درآمد به دشت * به پولاد آهن برآن پهنه گشت \r\nمرحوم علّامه مجلسى در بحار و ابن شهرآشوب در مناقب فرموده‌اند :\r\nآن جوان هنرمند و آن دلير سعادتمند رو به روى لشگر عمر سعد ايستاد و اين رجز را با آواز بلند خواند :\r\n انا الغلام اليمنى البجلى * دينى على دين حسين و على\r\nاضربكم ضرب غلام بطل * و يختم اللّه بخير املى \r\nفرد\r\n كه من نافعم پور جنگى هلال * بدين عليّم به آئين آل \r\nاز سپاه روسياه عمر سعد مزاحم بن حريث فرياد بركشيد : اى پسر هلال انا على دين عثمان\r\nنافع فرمود : انت على دين الشيطان ، الآن جانت را از تن بيرون مىآورم\r\nشعر\r\n بگفت اين برپا و پا زد ركاب * برانگيخت آتش برآورد آب\r\nچنانش به شمشير برفرق زد * تو گفتى بسر كوه را برق زد \r\nبه يك ضربت كارى آن شيطان‌پرست را به عثمان رسانيد و تيغ جوهردار خونبار خود را نظر كرد و آفرين گفت\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nشعر\r\n نظر كرد نافع به آن تيغ آل * بگفتا كه زه‌اى شفق كون هلال\r\nتو پيوسته دشمن شكار منى * برو نشكنى پشت و يار منى \r\nفحمل عليه الخيول و علت اصوات الطبول فجعلوه فى مثل الحلقة فاثخنوه بالجراح من ضرب السيف و طعن الرّماح .\r\nيك مرتبه سواران به روى حمله كردند ، نافع بن هلال را مانند هاله در ميان گرفتند از اطراف تير دلدوز و نيزه و شمشير خارا شكاف به روى زدند .\r\nشعر\r\n در آن دشت از كينه بدسگان * سنان پيچ شد نافع بن هلال\r\nبه زور سنان اندر آمد ز زين * همه كند از درد روى زمين \r\nآنقدر كه از كثرت جراحت ضعف و عدم استكانت به روى غالب شد ، منادى غيبى از وراء ستر لاريبى نداى ارجعى به گوش هوش وى رسانيد آن نونهال بوستان هلال داعى را لبيك و سلام فرشته موت را عليك گفت روح پسر به پدر و هردو به بهشت جاويد شتافتند و عزيز فاطمه را تنها گذاشتند .\r\nفرد\r\n همه بار سفر بستند و رفتند * حسين را خون جگر كردند و رفتند \r\n\r\nطرح مغلوبه كردن جنگ بواسطه عمرو بن حجّاج و تصديق نمودن عمر بن سعد اين طرح را\r\nهمان طورى كه قبلا گذشت حضرت ابا عبد اللّه الحسين سلام اللّه عليه در آغاز حرب امورى را به آن لشگر كفرآئين پيشنهاد فرمودند كه آنها همه را رد كرده مگر يكى را و آن اين بود كه در حرب مبارزان يكان يكان با هم بجنگند و باصطلاح كيفيّت نبرد ، نبرد تن به تن باشد لذا برطبق اين پيمان از طرفين يكان يكان به ميدان مىآمدند و هركدام از اصحاب امام عليه السّلام كه به صحنه كارزار مىآمدند تا گروه انبوه\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nو جمعيّت كثيرى را به درك نمىفرستادند و به شهادت نمىرسيدند اين نحو از نبرد ادامه داشت تا نافع بن هلال به مبارزت پرداخت و به همان گونه كه اصحاب جنگيدند او نيز مصاف نمود و دليريها و شجاعتها از خود نشان داد و جمع بسيارى را كشت و به دار البوار فرستاد ، عمرو بن حجاج زبيدى بعد از مشاهده اين همه رشادتها و دليريها و شجاعتها از اصحاب خامس آل عبا از پيمانى كه به آن ملتزم شده بودند منصرف شد لذا همان طورى كه مرحوم مفيد در ارشاد فرموده :\r\nعمرو بن حجّاج فرياد كشيد و خطاب به لشگر گفت :\r\nاى احمقهاى نادان ، واى برشما آيا مىدانيد با چه اشخاصى مقاتله مىكنيد تا كى و تا چند خود را به چنگ شيران گرفتار مىكنيد ، با شجاعان و نامداران اهل مصر مقاتله مىكنيد ، با قومى جنگ مىكنيد كه از جان سيرند و تمنّاى مرگ مىكنند ، به خدا سوگند اگر اين قوم تن به تن و يكان ، يكان به ميدان ما درآيند برهمه غالب شوند ، ديگر كسى مأذون نيست به مبارزت ايشان برود بلكه بايد بناى جنگ را به مغلوبه نهاد يعنى اگر يكى از آن قوم به مبارزت آمد شما برسر وى هجوم آوريد سنگ و چوب و عمود برسر وى بباريد .\r\nعمر سعد برتدبير و رأى عمرو بن حجّاج تحسين و آفرين كرد ، پس منادى در ميان لشگر ندا كرد كه احدى به مبارزات اين قوم نرود بلكه مغلوبه نمائيد ، در اين وقت به قول طبرى و ديگران عطش براصحاب شاه تشنه‌لبان چنان غلبه كرده بود كه عنان صبر و اختيار از دستشان برده بود و چنان امام عليه السّلام افسرده و محزون شده بود كه از جان سير و از زندگى دلگير گشته بود پس آن وجود مقدس شمشير از نيام كشيد خواست به ميدان رود و آنقدر جنگ كند تا كشته شود يك مرتبه اصحاب و انصار و اعوان و برادران و برادرزادگان از هرطرف دويدند جلوگيرى كردند عرض نمودند :\r\nاى نور ديده رسالت و اى خورشيد آسمان ولايت : قربان خاك پايت شما را چه\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nمىشود جاى خود قرار بگيريد به ذات خدا كه ما تا جان در تن و رمق در بدن داريم نمىگذاريم شما قدم به ميدان كارزار بگذاريد فدايت شويم هنوز جمعيّت ما مثل عقد ثريا مجتمعند و در حمايت و نصرف شما كمال جد و جهد را داريم\r\nفرد\r\n چاكران كم اگر شوند چه غم * از سر شه مباد موئى كم \r\nامام عليه السّلام چون ثبات قدم اصحاب را ديد و عرائض ايشان را شنيد اشگ از ديدگان فروريخت درباره ايشان دعاء خير فرمود .\r\n\r\nرشادتهاى مسلم بن عوسجه در ميدان كارزار و شهادت آن بزرگوار ( 18 )\r\nبه روايت مرحوم شيخ مفيد در ارشاد لشگر عمر بن سعد ملعون در روز عاشوراء قتال را به مبارزات نپسنديدند زيرا از عهده دليران لشگر امام عليه السّلام برنمىآمدند چه آنكه هرنفرى از صفوف لشگر امام عليه السّلام كه به ميدان كارزار مىآمد تا هزار يا پانصد نفر را نمىكشت شهيد نمىگشت ازاينرو بناى جنگ را به مغلوبه نهادند .\r\nعمرو بن حجّاج از لشگر كفرآئين جدا شد آمد تا به نزديكى سپاه امام حسين عليه السّلام رسيد فرياد برآورد :\r\nاى اهل كوفه ، خاموش باشيد و سخنان مرا درست گوش دهيد :\r\nالزموا طاعتكم و جماعتكم فى قتل من مرق من الدّين و خالف امام المسلمين .\r\nدر اطاعت امام زمان يزيد ثابت باشيد ، جمعيّت خود را در بندگى پراكنده مكنيد ، كسى كه از جماعت خارج شد او از دين بيرون رفته مثل تيرى كه از كمان بيرون رود پس در كشتن او درنگ مكنيد اينك حسين بن على سر از دين و جماعت بيرون كشيده و قتل او واجب گشته ، در كشتن او مسامحه روا مداريد و شتاب كنيد .\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nامام عليه السّلام سخنان عمرو بن حجاج را استماع مىفرمود\r\nفرد\r\n ندانى كه شه برچه احوال شد * به پيكان غم خست و پامال شد \r\nامام عليه السّلام فرمودند :\r\nاى پسر حجّاج ، مردم را به كشتن و ريختن خون من ترغيب مىكنى ؟\r\nاى ظالم آيا ما از دين بيرون رفته و شما در ديندارى ثابت هستيد ؟\r\nخدا مىداند و همه شما نيز مىدانيد كدام يك از ما دين دارد و كدام بىدين مىباشد ، اى بىمروّت پى خون من سعى بىحاصل است .\r\nپسر حجّاج چون اين سخنان از پسر فاطمه عليها السّلام شنيد در غضب شد با سپاه خود يك مرتبه براصحاب حضرت حمله كرد .\r\nطبرى در تاريخ خود مىنويسد : تيراندازان پسر سعد سپاه امام عليه السّلام را تيرباران كردند از ميمنه هنگامه قتال برپا شد ، ياران امام عليه السّلام دست از جان شسته لشگر كوفه و شام را استقبال كردند ، تير و شمشير دشمن را در يارى فرزند على مرتضى به سينه و صورتهاى خود خريدند .\r\nمسلم بن عوسجه اسدى از پيش و شيران نيزار بيشه احمدى از پشت خود را زدند به آن درياى لشگر پس آن مبارز مردانه و شجاع يگانه از پيشاپيش برلشگر كفر تاخت آورد و ياران مجاهد و دليران واحدا بعد واحد از عقب سر او برعمرو بن حجّاج و سپاه وى حمله بردند .\r\nدر اين حمله چند تن از ياران جناب مسلم در ميان گيرودار از پا درآمدند با خوارى و زارى به خاك افتادند .\r\nمسلم بن عوسجه چون ياران خود را كشته و به خون آغشته ديد دريغ و افسوس خورد ، نعره از جگر بركشيد و بانگ برياران زد كه جان مسلم فداى شما باد پاى ثبات بيفشريد و خود چون شير گرسنه برآن روباه‌صفتان حمله برد از آن طرف\r\n\r\n","description":"","footnote":"","page_name":" 523 ","page_number":523},
  {"content":"\r\n\r\nسپاه كوفه و شام مسلم را محاصره كردند آن شير با شمشير چنان در معركه دشمن ثبات ورزيد و بطورى با مشركان جنگيد كه تمام اعادى حيرت كردند و برصبر و استقامت او تعجب نمودند گاهى رو به لشگر مىآورد و زمانى خود را به عقب مىكشيد ، تير و شمشير دشمن را در نصرت سيّد گلگون كفن به جان خود مىخريد با آنكه لب تشنه و شكم گرسنه بود و با آنكه پير سالخورده گشته بود ولى مانند ايّام جوانى و هنگام ريحان شباب كه در معارك بلارك مىزد مثل آنكه در جنگ آذربايجان كارهاى بزرگ و جنگهاى عظيم نموده بود ، كار را برمشركان تنگ نموده همان نحو در وقعه كربلاء كشتار مىكرد و شمشير آتشبار به كار مىبرد ، آن زاهد شب‌زنده‌دار و مجاهد ديندار در روز عاشوراء كارى كرد و كارزارى نمود كه از هيچ شجاعى چنين شجاعتى بروز نكرد ، پنجاه نفر از كفار را به نيزه شرربار به دار البوار فرستاد و شصت نامرد را با تيغ آتشبار به جهنم روانه كرد غير از مجروحين و پايمال شده و زير سم اسب مانده‌ها امّا افسوس كه او يك نفر بود و جمعيّت دشمن دريا دريا لشگر لذا هرچه از آن اعداء مىكشت اصلا معلوم نمىشد كه كسى كشته شده يا نه .\r\nمسلم را زخم كارى زياد رسيده بود و از كثرت تير مثل خارپشت شده بود ، زبان در كامش مثل كباب نيم سوخته بود\r\nفرد\r\n درونش ز بس تشنگى چاك چاك * برونش پر از خون و از گرد و خاك \r\nآن كافران همين كه مسلم را زار و ناتوان يافتند اطراف وى را گرفتند ، آن قدر شمشير و سنان زدند كه آن نخل موزون و قامت پرخون را از مركب ميمون نگون ساختند ، همين كه آن دلاور از زين برزمين افتاد آن ناپاكان آن قدر زخم به او زدند كه يقين به هلاكتش كردند سپس رهايش نمودند .\r\nخبر به امام عليه السّلام دادند ، چشمان مبارك امام عليه السّلام پر از اشگ شد با دل شكسته\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nباتّفاق حبيب بن مظاهر بسروقت مسلم آمدند ، هنوز رمقى در تن داشت چون چشم حضرت برجسم چاك چاك مسلم افتاد كه با آن حالت روى خاك افتاده سرش را به دامن گرفت و فرمود : اى مسلم و منهم من قضى نحبه و منهم من ينتظر يعنى طائفه‌اى از ياران ما را اجل دريافت و جمعى كه هستند انتظار مرگ مىبرند .\r\nاى مسلم غم مخور كه ما نيز از قفاى تو مىآئيم و با تو خدمت رسول خدا مىرويم .\r\nمسلم آواز دلنواز محبوب خود را شنيد ديده باز كرد و به حضرت نگريست و گريست .\r\nحبيب پيش آمد گفت : اى برادر ، اى مسلم به خدا قسم خيلى برمن گرانست كه تو را با اين حالت ببينم و لكن البشر بالجنّة خوشا براحوال تو ، به بهشت مىروى ، برادر اگر مىدانستم كه بعد از تو زنده ميمانم التماس مىكردم كه وصيّتى كنى تا عمل كنم ، امّا يقين دارم همين دم به تو خواهم رسيد .\r\nمسلم فرمود : برادر يك وصيّت دارم .\r\nحبيب گفت : بفرما .\r\nمسلم فرمود : وصيّتى عليك ان لا تدع هذا الغريب و اشار الى الحسين عليه السّلام\r\nوصيتم آنست كه اين غريب را تنها نگذاشته و دست از دامنش برندارى .\r\nحبيب گفت : اى برادر آسوده باش كه خدا مرا از براى همين آفريده ، در اين اثناء روح پرفتوح مسلم از شاخسار بدن پرواز كرد و برشاخه طوبى قرار گرفت حضرت بعد از گريه و زارى باتّفاق حبيب برگشتند .\r\n\r\nشهادت پسر جناب مسلم بن عوسجه ( 19 )\r\nجناب مسلم بن عوسجه عليه الرّحمه پس از آنكه به واسطه سه نفر مشتركا به نامهاى : عبد اللّه ضبانى و عبد اللّه بن خشكاره اسدى و مسلم بن عبد اللّه ضبانى شهيد شد اين سه ناپاك در ميان معركه قتال افتخار و مباهات مىكردند كه مسلم بن\r\n\r\n","description":"","footnote":"","page_name":" 525 ","page_number":525},
  {"content":"\r\n\r\nعوسجه را ما كشتيم .\r\nشبث بن ربعى با آن همه قساوت و خباثتى كه داشت به ايشان دشنام داد و گفت :\r\nثكلتكم امّكم مادرهاى شما به عزايتان بنشيند نهال عزّت خود را قطع كرده و بكشتن او افتخار مىكنيد واى برشما كسى را كشته‌ايد كه در اسلام كارهاى بزرگ و نمايان كرده است .\r\nبه نقل محمد بن ابيطالب چون مسلم را شهيد كردند و خبر شهادتش منتشر شد به گوش زوجه مسلم رسيد دست برد گريبان دريد و فرياد زد : وا سيّداه ، وا عوسجاه\r\nچون صداى گريه و شيون از خيمه آن شهيد بلند شد تمام اصحاب و آقازادگان حتى مخدرات حرم امام عليه السّلام به گريه درآمدند ، مسلم كنيزى داشت كه از براى آقاى خود خيلى بىتابى مىكرد و پيوسته به نوحه‌گرى و شيون و افغان مشغول بود .\r\nنور الائمه خوارزمى روايت كرده كه مسلم بن عوسجه فرزندى داشت نونهال و تازه‌سال همين كه خبر شهادت پدر را شنيد و دانست كه يتيم شده زارى و شيون آغاز كرد و سپس با شمشير آخته روى به مصاف آورد خامس آل عبا عليه السّلام ديدند جوانى خردسال از خيمه بيرون آمده با شمشير برهنه ، حضرت فرمودند :\r\nپسر كجا مىروى ؟ پدرت را كشته‌اند اگر تو هم قدم پيش گذارى كشته مىشوى و مادرت غريب و بىمونس مىماند ، برگرد به نزد مادرت .\r\nآن جوان يتيم خواست به فرموده امام عليه السّلام برگردد ، مادرش رسيد گفت :\r\nنور ديده چه خيال دارى ؟ اگر روى از جهاد بگردانى از تو راضى نيستم .\r\nمحمد بن ابيطالب مىگويد :\r\nجوانى در صحنه كارزار ظاهر شد كه پدرش كشته شده بود و مادرش همراه و بدنبالش مىآمد و اين جوان گويا همين پسر مسلم بن عوسجه باشد بارى مادر او\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nرا تحريص و ترغيب به جهاد و كشته شدن مىنمود .\r\nامام عليه السّلام فرمود : اى جوان نورس شايد مادرت راضى به مبارزت و ميدان رفتن تو نباشد برگرد .\r\nعرض كرد : تصدّقت شوم ، امّى امرتنى بذلك مادرم مرا امر كرده كه جان فداى خاك پايت كنم و او شمشير به كمرم بسته تا جهاد نمايم .\r\nاشگ حضرت جارى شد و اصحاب امام عليه السّلام نيز به گريه درآمدند كه كار سيّد الشهداء به كجا رسيده كه اطفال خردسال از آن جناب حمايت مىكنند ، بارى آن جوان روى به معركه نهاد و وارد ميدان شد و اين رجز بخواند :\r\n اميرى حسين و نعم الامير * سرور فؤاد البشر النّذير\r\nعلى و فاطمه والده * فهل تعلمون له من نظير\r\nله طلعة مثل شمس الضّحى * له غرّة مثل بدر منير \r\nپس از خواندن رجز خود را زد به درياى لشگر ، آن شير بچه بيست نفر از آن نامردان را به خاك هلاكت افكند بازوانش از كار افتاد عطش براو غالب شد آن ناپاكان فرصت را غنيمت شمرده به او هجوم آورده و از پا درآوردنش و وقتى آن جوان روى خاك افتاد سرش را بريده و به طرف لشگر امام عليه السّلام پرتاب كردند مادرش دويد و سر را برداشت و بوسيد و گفت : آفرين برتو اى نور ديده كه مرا پيش فاطمه سلام اللّه عليها روسفيد كردى سپس سر را به طرف لشگر عمر سعد پرتاب نمود و يك نفر را با آن كشت و پس از آن درنگ نكرد عمود خيمه را كشيد و گفت اين زندگى از براى من بعد از شوهر و پسر ديگر به كار نمىآيد مردانه برآن نامردان حمله كرد و اين رجز بخواند :\r\n انا عجوز ، سيّدى ضعيفة * خاوية بالية نحيفة\r\nاضربكم بضربة غنيفة * دون بنى فاطمة الشريفة \r\nيعنى من زنى شوهرمرده ، ضعيفه پير و ناتوانى باليده نيم جانى هستم كه\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nحمايت اولاد فاطمه را مىكنم .\r\nاين بگفت و دو تن از كوفيان را با ضرب عمود كشت و عاقبت به روايت ابن شهرآشوب نامردان آن ضعيفه داغديده را محاصره كرده كشتند و به شوهر و فرزندش ملحق كردند .\r\nشرح وقوع حملات لشگر كفرآئين به سپاه كيوان شكوه امام عليه السّلام قبل از ظهر روز عاشوراء\r\nطبق فرموده برخى از اهل تحقيق آنچه از كتب معتبره ارباب مقاتل استفاده مىشود آنست كه از اوّل طلوع آفتاب كه لشگر حق و باطل در مقابل هم صف‌آرائى نمودند تا نزديك زوال ظهر چهار حمله در ميان اين دو گروه واقع شده و شرح اين حملات چنين است :\r\nحمله اوّل\r\nپس از آنكه عمرو بن حجاج زبيدى و عمر بن سعد جنگ تن به تن را نپسنديده و بنا گذاردند كه بطور مغلوبه محاربه كنند به گفته پسر سعد ستمگر تمام لشگر به جوش و خروش درآمدند ، پياده و سواره به حركت آمدند ، سركرده پيادگان شمر بن ذى الجوشن و سردار سواران عمرو بن حجّاج زبيدى بود ، گاهى شمر ملعون از ميسره عربده‌كنان پيادگان را به هروله و ولوله مىآوردند و زمانى عمرو بن حجّاج از ميمنه هلهله‌كنان لشگر را به جولان وادار مىكرد بفرموده برخى از ارباب مقاتل گاها شمر از ميسره به ميمنه لشگر امام عليه السّلام حمله مىبرد و تنور حرب را گرم مىكرد و گاها عمرو بن حجّاج از ميمنه به ميسره سپاه خامس آل عبا عليه السّلام يورش مىبرد يك حمله عمرو بن حجّاج با سپاه خود براصحاب امام عليه السّلام آورد و مىخواست با آن لشگر را از پا درآورد ولى كارى از پيش نبرد زيرا همان طورى كه قبلا شرح داديم اصحاب امام عليه السّلام از مراكب به زير آمده زانوها برزمين زده نيزه‌هاى خود را در مقابل چشم اسبان روى دست گرفتند ، اسبها رم كرده\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nاصلا قدم از قدم برنمىداشتند لشگر عمرو بن حجّاج هرچه ركاب به مركبان زدند اسبها اصلا قدم پيش ننهادند لذا لشگر كفر با كمال خفّت و سرافكندگى رو برگردانده و هزيمت كردند ، آنها كه برگشتند اصحاب امام عليه السّلام نيزه‌ها به زمين نهاده كمانها به سر چنگ درآوردند و آن كافران را تيرباران كردند و جمع بسيارى را كشتند و گروهى را مجروح ساختند .\r\nحمله دوّم\r\nپس از ناكام ماندن حمله اوّل شمر بن ذى الجوشن عمرو بن حجّاج را مورد سرزنش و شماتت قرار داد بلكه دشنام بسيار به او گفت و خود عازم شد كه برسپاه امام حمله ببرد ، مرحوم مفيد در ارشاد مىفرمايد :\r\nفحمل شمر بن ذى الجوشن فى الميسرة على اهل الميسرة ، فثبتواله و طاعنوه .\r\nحاصل آنكه : شمر بىدين به روى پيادگان صيحه زد و سواران را به مدد پيادگان واداشت و هردو را برحمله برانگيخت ، از ميسره به ميسره لشگر امام حمله آورد دچار شير بيشه پردلى حبيب بن مظاهر اسدى شد كه رئيس و سردار ميسره امام عليه السّلام بود آن دلير بسيار سعى و كوشش نمود تا با سپاه تحت فرمانش جلو لشگر را كه همچون مور و ملخ حمله آورده بودند گرفتند و با نيزه‌هاى بلندى كه در دست داشتند مانع هرگونه تعرض و پيشروى دشمن شدند ، مردانگىها كرده و رشادتها از خود نشان دادند و با اينكه جمعيّتشان اندك بود و سپاه دشمن انبوه و غير معدود نشان مىداد مع ذلك آنها را مهار كرده و حمله آنها را متوقف نمودند .\r\nمرحوم مفيد در ارشاد مىفرمايد :\r\nو اخذت خيلهم تحمل و انّما هى اثنان و ثلاثون فارسا و لا تحمل على جانب من اهل الكوفة الّا كشفته يعنى انصار اللّه كه سى و دو سوار بودند برهيچ طرفى از سپاه كوفه حمله نمىآوردند مگر آنكه متفرّق مىساختند مانند مور و ملخ به روى هم مىانداختند\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nشعر\r\n حبيب دلاور در آن كارزار * بكوشيد كوشيدنى مردوار\r\nدرآويخت شمر و بسى پى فشرد * جهان ديده را پاى از جا نبرد \r\nحبيب و اصحاب سپاه شمر ملعون را در هم شكستند كار را برسواران و پيادگان تنگ نمودند .\r\nحمله سوّم\r\nمرحوم مفيد در ارشاد مىفرمايد :\r\nفلمّا رأى ذلك عروة بن قيس و هو على خيل اهل الكوفة بعث الى عمر بن سعد :\r\nاما ترى ما يلقى خيلى هذا اليوم من هذه العدّة اليسيرة ، ابعث اليهم الرّجال و الرّماة . . .\r\nچون عروة بن قيس ناپاك كه سردار سواران بود اين جلادت و رشادت را از آن جماعت اندك كه همگى تشنه و گرسنه و خسته و مجروح بودند ديد برخود پيچيد و خون حميّتش به جوش آمد .\r\nمرحوم علّامه قزوينى در رياض الاحزان فرموده : در اين حمله اكثر اصحاب امام عليه السّلام شهيد شده و اندكى از آنها باقى مانده آن هم همگى مجروح و درمانده و خسته .\r\nچون ميرغضب حضرت مرتضى على ، عباس بن على سلام اللّه عليهما ديد عروة بن قيس از قلب لشگر به حمايت شمر كافر لشگر آورد و كار اصحاب را زار كرد غيرت اسد اللهّيش به حركت آمد ، ياران و جوانان هاشمى را فرمان داد كه سپرها برسر و شمشيرها از كمر بكشند به حمايت حبيب درآيند\r\nشعر\r\n چو آن ديد عبّاس از قلب گاه * خروشيد كى جان‌نثاران شاه \r\n\r\n","description":"","footnote":"","page_name":" 530 ","page_number":530},
  {"content":"\r\n\r\n بتازيد پير و جوان كينه‌توز * كه برميسره اسپرى گشت روز\r\nاگر يكدم ديگرستى شكيب * نماند يكى از يلان حبيب\r\nبه يارى يكى رنج برتن نهيد * همه يك عنان رو به دشمن نهيد\r\nمترسيد از سختى روزگار * كه فيروز كار است پروردگار\r\nز گفتار سالار لشگر پناه * دليران گرفتند از سر كلاه \r\nچون عروة بن قيس شجاعت و دلاورى اصحاب حضرت را ديد و نيز قمر بنى هاشم به مدد و حمايت آنها رسيد و روز روشن را در نظر لشگر چون شب ظلمانى تار نمود و لشگر كوفى بناى فرار نهادند ، آشفته‌خاطر گشت و كسى بنزد عمر بن سعد ناپاك فرستاد كه آيا نمىبينى اين قوم بىترس و باك چه خاك برسر لشگر ريختند و اين جماعت اندك چه آتشى افروختند\r\nشعر\r\n تماشا مگر آمدى سوى بزم * نه اين دشت جنگ است ميدان رزم\r\nنبينى كزين تشنه مشتى سوار * چه آمد به من درگه كارزار \r\nحمله چهارم\r\nمرحوم مفيد در ارشاد فرموده : فابعت اليهم الرّماة ، عمر بن سعد بىحيا تيراندازان آنچه بودند را به مدد فرستاد سركرده تيراندازان حصين بن تميم بود ، حكم كرد اصحاب حضرت را تيرباران كنيد :\r\nاز يك طرف سواران شمشيرزن ، از طرف ديگر تيراندازان و از طرف ديگر سنگ‌افكنان اصحاب امام عليه السّلام را محاصره كردند ، پيادگان براى پى كردن اسبها در كمين نشستند .\r\nمرحوم مفيد فرموده : آن قدر طول نكشيد كه آن زن‌صفتها اسبان اصحاب شاه تشنه‌لب را پى كردند شيران دين را از زين به زمين آوردند و از يكديگر جدا كردند و هريك را گروهى در ميان گرفتند .\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nسربازان امام عليه السّلام را تيراندازان حلقه زدند ، خونهاى آن دليران را مانند باران بهارى ريختند اصحاب و ياران امام عليه السّلام خسته و كوفته از حمله كوفيان به هرگوشه و كنار مىدويدند و پناه به سوراخ جانوران مىبردند مثل آنكه كبوتر از چنگ باز بهرطرف پناه برده و راه فرار نداشته باشد لاعلاج جان در اين كار گذاشتند و بسيارى از آنها شهيد شدند ، ناله زار ايشان به گوش شاه تشنه‌كام رسيد امام عليه السّلام چون كار اصحاب را زار ديد پاى مبارك به حلقه ركاب گذارده به حمايت اصحاب روى به معركه نهاد\r\nشعر\r\n بجنبيد شاه شهادت كراى * بزين همچو خورشيد بگرفت جاى\r\nيكى ابر گوهرفشانش به مشت * سپه داد بركوه پولاد پشت\r\nغريو يلان سر به گردون كشيد * ز ابر بلا ، لالهء خون چكيد \r\nثمّ يكرّون كرّا لليوث من الغاب و يفترسون قطيعا من تلك الذّباب يصطرخون بالصّوت الجلّى و ينادون مددا يا على .\r\nچون اصحاب و انصار شاه شهداء را در معركه كارزار ديدند كه به حمايت ايشان برآمده مانند اسد الله الغالب جنگ مىكند و سپاه كفر به روى هم مىريزد قوّت گرفتند چون شير گرسنه حمله‌ور شدند ، گرگان كوفه و شام را از پيش روى خيام دور كردند جمعى پروانه‌آسا در گرد شمع امام عليه السّلام مىگشتند ، هروقت تير و يا شمشير به قصد جان امام زمان مىآمد ياران سينه سپر مىكردند تيرها به جان خود مىخريدند چنانچه مرحوم سيّد در لهوف مىفرمايد :\r\nعمرو بن قرطه انصارى پروانه‌وار دور حضرت مىگشت و كان لا يأتى الحسين عليه السّلام سهم الّا تقاه بيده ، يعنى تيرى به سوى حضرت نمىآمد مگر آنكه عمرو بن قرطه به دست خود آن تير را مىگرفت و نمىگذاشت بربدن حضرت بيايد و لا سيف الّا تلقاه بمهجته اگر شمشيرى به روى امام كشيده مىشد آن\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nجوانمرد به دل و سينه خود قبول مىكرد و مشتاقانه مىكوشيد .\r\nبه فرموده برخى از ارباب تحقيق اين حمله شديدتر از حملات ديگر بود و مىتوان گفت نظير آن اصلا در هيچ حربى واقع نشده نه در قبل و نه در بعد و اساسا چشم روزگار همچو كارزارى نديده و گوش زمانه چنين واقعه‌اى نشنيده ، دو سپهسالار امام عليه السّلام يعنى زهير بن قين و حبيب بن مظاهر چنان ثابت‌قدم و رشادتها از خود نشان دادند و در مقابل آن انبوه لشگر كه عدد آنها را خدا مىدانست به نحوى ايستادگى كردند كه تا به حال از هيچ دلاور و شجاعتى ديده نشده .\r\nبارى ياران امام عليه السّلام چنان كار را برعمرو بن حجّاج زار كردند و بطورى برشمر و ياران كافرش سخت گرفتند كه در تصوّر نمىگنجد ، عروة بن قيس و حصين بن تميم كه يكى سركرده تيراندازان و ديگرى سردار سنگ‌افكنان بودند با آن سپاه نامعدود هرچه كردند كه اصحاب و ياران حضرت را از در خيمه‌ها دور كنند و رو به خيام آورند و كار را يكطرفه نمايند ميسّر نشد .\r\nمرحوم مفيد در ارشاد مىفرمايد :\r\nقاتل اصحاب الحسين عليه السّلام القوم اشدّ القتال حتّى انتصف النّهار\r\nيعنى اصحاب و ياران باوفاى امام عليه السّلام همچنان قتال و كارزار سختى كردند تا زمانيكه روز به نيمه رسيد عمر بن سعد ملعون حكم كرد از يك طرف حصين با تيراندازان و از طرف ديگر عمرو بن صبيح با سنگ‌اندازان و شمر حرامزاده با پيادگان حمله آوردند ، از طرفى ديگر امام عليه السّلام به حمايت اصحاب و احباب پاى در ركاب آورده شمشير آتش‌فشان بدست گرفت از پشت اصحاب تكبير مىگفت و حمله مىكرد ، سپاه كفرآئين اسبهاى انصار الله را پى كرده و سواران را از برج زين به زير كشيدند چون شهسواران مضمار جلادت پياده ماندند دامن پردلى بركمر زده و آستين يلى بالا كشيدند دسته‌هاى شمشيرهاى آتشبار به دست گرفتند و بر\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nكوفيان حمله كردند .\r\nابن سعد نامرد همين كه ديد شهزادگان و ياران امام عليه السّلام پياده ماندند و يك سمت خيام را از اصحاب و انصار خالى ديد به شمر گفت پيادگان را بردار و رو به خيام امام ببر و صداى شيون زنان را بلند كن تا حسين و اصحابش پريشان شوند سپاه پسر سعد به دو فرقه تقسيم شدند ، يك فرقه دور امام و اصحاب آن جناب را گرفته بودند مشغول جنگ و جدال بودند و فرقه ديگر رو به خيام آوردند از جلو طناب خيمه‌ها را بريدند و خيمه‌ها را مثل حباب سرنگون كردند ، زن و بچه‌ها كه در ميان خيمه‌ها بودند بيرون مىدويدند از اين خيمه به آن خيمه پناه مىبردند ، بهرخيمه كه پناه مىبردند لشگر مىرسيدند آن خيمه را كنده و غارت مىكردند و كار به جائى رسيده بود كه همه زنان و دختران به خيمه خاص شاه تشنه‌لبان پناه بردند و در آنجا جمع شدند و بناى ناله و ضجّه و صيحه گذاردند .\r\nشمر ناپاك به آن خيمه هم رسيد دست بىادبى دراز كرد ، مخدّرات حرم و بانوان محترم بيرون خيمه نظر كردند كسى از ياران و اصحاب را نديدند بلكه تا چشم كار مىكرد اعداء و دشمنان بودند چنان شيون وا محمداه وا علياه سر دادند همين كه صداى شيون زنان به گوش اصحاب رسيد دانستند كه دشمن رو به خيام كرده خواستند برگردند راه بسته بود ، دو يا سه نفر كه از روى غيرت و حميّت براى حفظ ناموس ، دشمن را مىشكافتند و رو به خيام مىآوردند سپاه شمر آنها را تيرباران كرده و از پاى درمىآوردند .\r\nامام عليه السّلام در ميان معركه صداى شيون زنان را شنيد و حال زار اصحاب خود را ديد كه نه حالت جنگ كردن دارند و نه قوّه رفتن به سوى خيمه‌گاه زيرا لشگر ميان ايشان و خيمه بانوان حائل بودند ، اگر ساعتى ديگر به همين حالت باقى بمانند جملگى گرفتار اشرار شده و همه شهيد مىشوند لذا آن حضرت بانگ برآورد كه اى ياران از خيمه‌ها بگذريد به خدا بسپاريد خود مشغول جنگ بشويد دشمن را\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nاز ميان برداريد و خود را به خيام برسانيد .\r\nبه فرموده امام عليه السّلام ، اصحاب در يك جا جمع شدند پشت به پشت هم دادند از روى غيرت و حميّت مىكوشيدند هرچه صداى شيون زنان زياد بلند مىشد اصحاب و ياران و جوانان كوشش و كشش بيشتر مىكردند .\r\nابو مخنف مىنويسد : شمر ناپاك ميدان را خالى ديد بعد از خراب كردن خيمه‌ها و پاره نمودن سرادق امام عليه السّلام گفت : آتش بياوريد تا خيمه ظالمان را آتش بزنم .\r\nبعضى از اصحاب حضرت كه اهل جنگ نبودند از قبيل خدّام و عملجات خيام و مثل هند بن ابى هند كه خالوى امام عليه السّلام بود و پيرى قدخميده و ريش‌سفيد در خانه حضرت محسوب مىشد اينها فرياد برآوردند :\r\nاى ظالم : أتحرق حرم اللّه و رسوله ، آيا حرم خدا و رسولش را آتش ميزنى\r\nقال : نعم ، گفت : بلى\r\nدر آن گيرودار پير روشن‌ضمير را شهيد كردند و به صورت بلند جار زدند : قتل و اللّه خال الحسين\r\nاى مردم و اللّه خالوى حسين بن على عليهما السّلام را هم كشتند .\r\nاز جمله شهداء در اين جمله خزيمه رسول ابن سعد بود كه به رسالت خدمت حضرت آمد و برنگشت .\r\nو از جمله انس بن ابى سجيم بود چنانچه مرحوم مجلسى در بحار فرموده است .\r\nپسر سعد ستمكار صيحه زد : اى شمر مترس خيمه‌ها را آتش بزن .\r\nخبر به امام عليه السّلام دادند : آقا خيمه‌ها را شمر آتش زد .\r\nحضرت آهى سرد از دل بركشيد و سر به آسمان كرد و عرضه داشت :\r\nاللّهم لا يعحزك الشّمر ان تحرق جسده فى النّار يوم القيمه ، اى خداى حسين\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nتو كه عجز ندارى از اينكه شمر را به آتش غضب بسوزانى ، ايخدا در راه تو همه مصيبات را برخود مىخرم ، از مال گذشتم ولى عيال را به تو مىسپارم .\r\nامام در ميان معركه جنگ مىكرد و از دل با خدا مناجات مىكرد ، زنان و دختران در آفتاب سوزان شيون‌كنان بودند ، نائره آتش از دور خيمه‌ها بلند بود ، همين كه خروش و ناله اهل و عيال بلند شد جوانان هاشمى از عمر سير شدند ، پسر از براى مادر ، برادر از براى خواهر ، مرد به جهت زن زار و دل افكار شدند ، رنجى بسيار و زحمتى بىشمار كشيدند چندين هزار كشتند تا راهى به خيمه‌ها پيدا كردند پيشاپيش زهير بن قين بجلى راه مىگشود ياران از عقب سر بريمين و يسار حمله مىكردند و مىآمدند .\r\nمرحوم شيخ مفيد در ارشاد مىفرمايد : و حمل عليهم زهير بن القين مع عشرة رجال من اصحاب الحسين عليه السّلام\r\nمرحوم مجلسى در بحار فرموده :\r\nدر آن هنگامه و گيرودار ابو غدره ضبابى كه از طائفه شمر شرير بود به زهير بن قين برخورد و گفت : اى زهير خيمه‌ها را همه غارت كرده و آتش زديم .\r\nزهير ديگر فرصتش نداد نيزه به دهانش زد كه از قفا سر به در آورد و به جهنم رهسپار شد ، بعد رو به شمر آورد آن ناپاك ديد اصحاب و انصار خود را از ميان هنگانه كارزار خلاص كرده و اينك پشت سر هم مىرسند ، لذا روى به فرار نهاد .\r\nزهير با ياران كه تعدادشان ده نفر بود برآن كفره و فجره تاختند جمعى كثير را به خاك انداختند الباقى زخم‌دار راه فرار پيش گرفتند در راه و نيمه راه به ساير اصحاب برمىخوردند طعمه شمشير آبدار مىشدند .\r\nمخدّرات حرم از آمدن زهير و فرار دادن دشمن قدرى آرام گرفتند ولى از براى جوانان و برادران تشويش داشتند كه مبادا خداى نكرده سر موئى از ايشان كم شده باشد در اين اثناء علم خورشيد پرچم عباسى پيدا شد نعره جوانان به\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nگوش خواهران و مادران رسيد همه ديده به راه داشتند ديدند امام عليه السّلام آمد ، على اكبر رسيد ، قاسم پيدا شد ، عون و جعفر و عبد اللّه و ساير جوانان همه از راه رسيدند .\r\nاز آن طرف شبث بن ربعى با آن قساوت قلب شمر را سرزنش كرد و گفت :\r\nثكلتك امّك افزعنا النساء مادرت به مرگت بنشيند اين زنها كه جگرهاى ما را از ضجّه و ناله كباب كردند زنها چه تقصير داشتند .\r\nفاستحيى شمر و اخدوا لا يقاتلوهم الّا من وجه واحد شمر ناپاك از حرف شبث خجالت كشيد قرار دادند كه ديگر به زنها كارى نداشته باشند و فقط با مردان بجنگند .\r\n\r\nظهر روز عاشوراء و آنچه در آن وقت واقع شد\r\n چو خورشيد تابنده برچرخ چار * گذر كرد برخط نصف النّهار\r\nخروس فلك ز آشيان پر كشيد * بزد طبل و اللّه اكبر كشيد\r\nبرآمد به هنجار بانگ خروس * به چرخ از زمين ناله ناى و كوس \r\nدر چنين وقت و ساعتى كه آفتاب روى نصف النّهار قرار گرفت و زمان نماز ظهر فرارسيد ابو ثمامه صائدى يا ابو تمامه صيداوى كه نام شريفش عمرو بن عبد اللّه بود خدمت امام تشنه‌كام آمد در حالى كه گرسنه و تشنه و خسته و زخمدار بود ، به روايت ابو مخنف عرضه داشت :\r\nيا مولاى انّنا مقتولون لا محالة ، اى مولاى من در اينكه ما كشته خواهيم شد شك و ترديدى نيست\r\nو به روايت مرحوم مجلسى در بحار عرض كرد :\r\nلا و اللّه لا نقتل حتى اقتل دونك ، چون چنين است به ذات خدا خود را بكشتن نخواهيم داد تا آنكه از اين گروه جمعى را بكشيم بعد شربت شهادت را بچشيم .\r\nاحبّ ان القى اللّه ربّى و قد صلّيت هذه الصّلوة ، قربانت گردم دوست دارم چون\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nخدا را ملاقات كرده باشم نماز ظهر را كه وقتش رسيده انجام داده باشم .\r\nو نيز ابو مخنف روايت كرده كه عرضه داشت : يابن رسول اللّه قد حضرت الصّلوة فصلّ بنا\r\nوقت نماز رسيده مايليم كه نماز را با شما بخوانيم\r\nمرحوم مجلسى در بحار فرموده :\r\nفرفع الحسين عليه السّلام رأسه الى السّماء و قال : ذكرت الصّلوة جعلك اللّه من المصلّين پس امام عليه السّلام سر به آسمان بلند كردند آفتاب را در زوال ديدند فرمودند : ياد نماز كردى خدا تو را از نمازگزاران قرار دهد .\r\nبارى در چنين وقتى امام عليه السّلام فرمودند : اى ياران از اين گروه زمانى مهلت بخواهيد كه دست از جان ما بردارند تا ما نماز بجاى آوريم .\r\nبه روايت ابو مخنف سپس امام عليه السّلام به ابو تمامه صيداوى فرمودند : اذّن يرحمك اللّه\r\nخدا تو را رحمت كند اذان بگو .\r\nبرخى فرموده‌اند : در بعضى از نسخ مقتل ابو مخنف است كه خود حضرت به نفس نفيس اذان فرمود\r\nسپس ابو مخنف مىگويد : امام عليه السّلام فرياد زدند : يا عمر بن سعد أنسيت شرائع الاسلام الّا تقف عنّا الحرب حتّى نصلّى و نعود الى الحرب آيا يكباره شريعت را به كنار گذاشتى و مسلمانى را فراموش كرده‌اى ؟ ! چرا دست از ما برنمىدارى كه ما فريضه حق را بجا آوريم بعد رو به جنگ آريم ؟\r\nعمر بن سعد ناپاك جواب نداد ، امام عليه السّلام زبان به حوقله گشوده و فرمودند : شيطان براين قوم چيره شده است\r\n\r\nشهادت سردار دست چپ حبيب بن مظاهر اسدى ( 20 )\r\nپس از فرمايشات امام عليه السّلام و سكوت پسر سعد حرامزاده از ميان جمع حصين\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nبن نمير ناپاك فرياد كرد :\r\nيا حسين صلّ ، فانّ صلوتك لا تقبل يعنى نماز كن ولى نماز تو مقبول درگاه إله نيست .\r\nاصحاب امام عليه السّلام از شنيدن اين كلام قرار و آرامش خود را از دست دادند مخصوصا جناب حبيب بن مظاهر اسدى كه در جنب امام عليه السّلام ايستاده بود و وقتى اين كلام شوم را از آن شوم‌بخت استماع فرمود فرياد زد : ويلك لا تقبل صلوة الحسين عليه السّلام و تقبل صلوتك يابن الحماره ، واى برتو نماز حضرت امام حسين عليه السّلام قبول نمىشود ولى نماز تو كرّه خر قبول مىشود ! ! !\r\nشعر\r\n نماز پسر دختر مصطفى * نگردد به پاكى قبول خدا\r\nنماز تو اى كرّه مادّه خر * قبول خدا گشت اى سگ‌پدر \r\nحصين بن نمير از كلام حبيب در غضب شد زيرا كه نام مادر ناپاكش را در ميان لشگر به اسم ( ماده خر ) برد آن نااصل همچون خوك خشم‌آلود رو بسوى حبيب آورد گفت بگير از دست من و اين شعر را خواند :\r\n دونك ضرب السّيف يا حبيب * و افاك ليث بطل نجيب\r\nفى كفّه مهنّد قضيب * كانّه من لمعة حليب\r\nنگر شير از بهر جنگ آمده * به كف هندى نيل‌رنگ آمده\r\nبرون آى تا رأى جنگ آوريم * شتابى بجاى درنگ آوريم \r\nحبيب با امام عليه السّلام وداع كرد و عرض نمود :\r\nاى مولاى من اميد دارم كه نمازم را در بهشت اداء كنم و در آنجا سلام شما را به جدّ و پدر و برادر شما برسانم\r\nمرحوم مجلسى در بحار شهادت حبيب را بعد از اداء نماز ظهر ذكر فرموده ولى ابو مخنف و ابن شهرآشوب و ديگران نوشته‌اند كه حبيب نماز ظهر را با\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nامام عليه السّلام نخواند زيرا به او مجال و فرصت خواندن نماز را ندادند .\r\nبارى جناب حبيب حمله كرد به حصين بن نمير و شمشيرش را حواله فرق او نمود آن نااصل از ترس جان عنان اسب خود را كشيد ، سر در عقب برد در آن حال شمشير فرود آمد برخيشوم اسب آن ناپاك ، دماغ حيوان بريده شد اسب پهلو تهى كرد و راكب نانجيب خود را از پشت زين برزمين انداخت حبيب دلاور برسرش تاخت و خواست سر نحسش را جدا كند كه طائفه حصين تاختند آن مردود كافر را از چنگ حبيب ربودند ، حبيب برخاست و اين رجز را خواند :\r\n انا حبيب و ابى مظهّر * و فارس الهيجاء ليث قسور\r\nانتم اعدّ عدّة و اكثر * و نحن اوفى منكم و اصبر\r\nو نحن اولى حجّة و اظهر * حقّا و اتقى منكم و اعذر\r\nمن اينك حبيبم ، مظاهر پدر * سوار عرب مرد فرخاشخر\r\nشما گرچه انبوه و ما اندكيم * فزون ما به صبر از شما بىشكيم\r\nبه دريا و نيزار و صحرا و سنگ * نهنگيم و ببريم و شير و پلنگ\r\nبگفت اين و برزد به شمشير دست * سر افكند و تن خست و بازو شكست \r\nبه روايت ابو مخنف آن يل ارجمند در يك حمله سى و پنج نفر را به خاك هلاكت افكند و به روايت محمد بن ابيطالب شصت و دو تن از آن كفّار و فسّاق را\r\n\r\n","description":"","footnote":"","page_name":" 540 ","page_number":540},
  {"content":"\r\n\r\nروانه جهنم نمود .\r\nبارى آن شير بيشه شجاعت تا جان در تن و رمق در بدن داشت كوشيد و در دفاع از حضرت ابى عبد اللّه الحسين عليه السّلام و اهل بيتش آنچه داشت در طبق اخلاص نهاد .\r\nارباب مقاتل نوشته‌اند جناب حبيب كارزار سختى كرد و بسيار از آن نامردان و روباه‌صفتان را كشت تا آنكه زخم فراوان از شمشير و تير و نيزه بربدنش رسيد و خون بسيارى از او جارى شد و بدين وسيله قوّت و توانائى خود را از دست داد در چنين فرصتى نامردى از قبيله بنى تميم به نام بديل بن صريم برآن بزرگوار حمله كرد و شمشيرى برسر مباركش زد و ناپاكى ديگر از همين قبيله نيزه‌اى خارا شكاف برپيكر مطهّرش زد و بدين وسيله او را از خانه زين برزمين افكند ، حبيب خواست تا برخيزد كه حصين بن نمير نامرد كه همچون زنان و يا اطفال از صحنه نبرد گريخته بود وقت را غنيمت شمرد و شمشيرى در آن حال برسرش زد كه از كار افتاد پس آن مرد تميمى كه به حبيب نيزه زده بود از اسب فرود آمد و سر مباركش را از تن جدا كرد .\r\nحصين گفت كه من شريك توام در قتل او سر را به من بده تا به گردن اسب خود آويزم و جولان دهم تا مردم بدانند من در قتل او شركت كرده‌ام آنگاه بگير و آن را ببر نزد عبيد اللّه بن زياد براى اخذ جايزه پس سر حبيب را گرفت و به گردن اسب خويش آويخت و در لشگر جولانى داد و سپس به او ردّ كرد .\r\nچون لشگر به كوفه برگشتند آن شخص تميمى سر حبيب را به گردن اسب خويش آويخته رو به قصر ابن زياد نهاده بود كه قاسم پسر حبيب در آن روز غلامى مراهق بود سر پدر را ديد دنبال آن سوار را گرفت و از او مفارقت نمىنمود هرگاه آن مرد داخل قصر دار الاماره مىشد او نيز داخل مىگشت و هرگاه بيرون مىآمد وى نيز بيرون مىآمد ، آن مرد زود از اين كار به شك افتاده گفت چه شد تو\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nرا اى پسر كه عقب مرا گرفته‌اى و از من جدا نمىشوى ؟\r\nگفت : چيزى نيست .\r\nگفت : بىجهت نيست ، مرا خبر بده .\r\nقاسم گفت : اين سرى كه با توست ، سر پدر من است آيا به من مىدهى تا او را دفن كنم ؟\r\nآن مرد گفت : اى پسر امير راضى نمىشود كه او دفن گردد و من هم مىخواهم جائزه نيكى به جهت قتل او از امير بگيرم .\r\nقاسم گفت : ولى خدا جزا به تو نخواهد داد مگر بدترين جزاها ، به خدا سوگند كشتى او را در حالى كه بهتر از تو بود ، اين بگفت و گريست و پيوسته درصدد انتقام بود تا زمان مصعب بن زبير كه قاتل پدر خود را كشت .\r\nمقاله مرحوم ملا حسين كاشفى در كتاب روضة الشّهداء\r\nمرحوم ملّا محمد حسين كاشفى در روضة الشّهداء مىگويد :\r\nدر بعضى از تواريخ مذكور است كه بديل بن صريم حبيب را به قتل رسانيد و سر او را بريد جائى محفوظ داشت و بعد از آنكه جنگ به اتمام رسيد آن سر را در گردن اسب آويخته به مكّه برد كه آنجا دوستى داشت دشمن حبيب تا سر را به دوست خود بنمايد قضاء را پسر حبيب بردروازه مكّه ايستاده بود كه بديل برسيد آن پسر پرسيد : اين سر كيست ؟\r\nبديل ندانست كه اين پرسنده پسر حبيب است جواب داد : سر حبيب بن مظاهر است كه در كربلاء من او را به قتل رسانيده‌ام و تحفه براى دوست خود فلان كس آورده‌ام .\r\nچون پسر حبيب اين سخن بشنيد دود از نهاد او برآمد و با آن‌كه به حدّ بلوغ نرسيده بود سنگى برداشت و برپيشانى بديل زد بطوريكه مغزش پريشان شده از\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nمركب درافتاد و پسر حبيب سر پدر از گردن مركب باز كرده ببرد و در گورستان معلى دفن كرد و حالا آن موضع مزارى است مشهور و معروف به رأس الحبيب و الله اعلم\r\n\r\nمبارزه سردار دست راست زهير بن قين بجلى\r\nپس از شهادت جناب حبيب بن مظاهر آثار شكستگى از جمال باجلال حسينى عليه السّلام ظاهر گشت بلكه به فرموده مرحوم مجلسى آثار انكسار از وجوه تمام اصحاب و احباب آشكار شد ، زهير بن قين كه سردار دست راست سپاه امام عليه السّلام بود وقتى آثار شكستگى در چهره امام عليه السّلام مشاهده كرد عرض كرد :\r\nقربان خاك پاى مباركت شوم : ما هذا الانكسار الذى اراه فى وجهك ؟\r\nاين چه حزن و اندوه است كه بردل راه داده و اين چه آثار شكستگى است كه از روى مبارك مىبينم ، ألست تعلم انّا على الحقّ آيا ما را برحق نمىدانى ؟\r\nحضرت فرمود : چرا به حق خداوند متعال كه ما برحقّيم و حق با ماست .\r\nزهير عرض كرد : چون چنين است ، چه باك از مرگ داريم كه دمى ديگر به بهشت مىرويم و به نعيم سرمد مىرسيم .\r\nسپس عرضه داشت : يا مولاى أتأذن لى فى البراز آقاى من آيا به من اذن مبارزه مىدهيد كه بجنگم ؟\r\nامام عليه السّلام اذن دادند .\r\nزهير پس از كسب رخصت اين رجز بخواند :\r\n انا زهير و انا ابن القين * اذودكم بالسّيف عن حسين\r\nانّ حسينا احد السبطين * اضربكم و لا ارى من شين \r\nسپس بردرياى لشگر حمله برد و پيوسته از آن نابكاران مىكشت تا پنجاه تن از شجاعان و ناموران آنها را به خاك هلاكت افكند\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nشعر\r\n بزد خويشتن را به كوفان سپاه * بجنبيد درياى آوردگاه\r\nبناليد ناى و بغرّيد كوس * هوا گشت برگونه آبنوس\r\nملك گشت واله ، فلك شد ز سير * بنظّاره حرب جنگ زهير\r\nتو گفتى كه در قلزمى پر ز جوش * نهنگى است با ماهيان سخت‌كوش\r\nو يا شيرى از بند جسته سترك * بپيچيد به پيكار يك دشت گرگ \r\nبارى لشگر تاب مقاومت آن شجاع دلاور را نياوردند فرار اختيار كردند .\r\nزهير دلاور بخاطرش گذشت كه مبادا امام عليه السّلام با اصحاب و احباب نماز بگذارد و او از اين فيض عظيم محروم بماند چنانچه حبيب از آن بىنصيب ماند لذا به سرعت خود را به محضر مبارك امام عليه السّلام رساند .\r\n\r\nنماز خواندن امام عليه السّلام با اصحاب و شهادت سعيد بن عبد اللّه ( 21 )\r\nابن شهرآشوب نقل كرده پس از شهادت حبيب بن مظاهر امام عليه السّلام در آن دشت پرآشوب و فتنه نماز خوف خواندند .\r\nنماز خوف طبق آنچه فقهاء فرموده‌اند نمازى است كه بواسطه كثرت جمعيت دشمن و خائف بودن از آنها جمعيّت نمازگزاران به دو فرقه تقسيم مىشوند .\r\nيك فرقه با امام عليه السّلام نماز مىخوانند و فرقه ديگر در پيش روى امام ايستاده از آن وجود مبارك و نمازگزاران حفاظت مىنمايند .\r\nعمر بن سعد حرامزاده وقتى ديد كه امام عليه السّلام با اصحاب آماده خواندن نماز هستند فرمان داد كه تيراندازان ايشان را تيرباران كنند .\r\nامام عليه السّلام كه اين بىشرمى را از اهل كوفه و شام ملاحظه فرمودند دو نفر از اصحاب را انتخاب نمودند :\r\nيكى : سعيد بن عبد اللّه الحنفى و ديگرى زهير بن قين بجلى .\r\nحضرت به ايشان فرمودند شما در پيش صف نمازگزاران باشيد و نگذاريد\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nآسيبى به ايشان رسد تا ما نماز را بخوانيم آن دو شير دلير از جان گذشته در جانب راست و چپ ايستاده و آنچه تير و سنان مىآمد با دست و سينه به استقبال آنها مىرفتند و از امام عليه السّلام و نمازگزاران دفع آسيب مىكردند سيزده تير به سعيد بن عبد اللّه اصابت كرد غير از زخمهاى نيزه و شمشير كه برداشته بود خلاصه آنكه آن شيرمرد باهمّت چنان از سلطان مظلومان حمايت كرد كه تمام دشمن متحيّر شده و از استقامت و پايمردى او به غضب آمدند لذا با اينكه سيزده تير به او خورده بود ديدند با كمال قوّت و قدرت به حفاظت از امام عليه السّلام مشغول است نزديك آمده ضرباتى چند با شمشير به وى زدند باز در جايش ايستاده و همچون سدّ سكندر مقاومت نمود شروع كردند با طعن نيزه او را زخمى نمودن باز در جايش قائم بود و اين استقامت و ايستادگى آن دلير تا زمانى بود كه امام عليه السّلام مشغول به خواندن نماز بودند و همين كه نماز آن حضرت به پايان رسيد سعيد بن عبد اللّه نيز به روى خاك افتاد ولى با خداوند مشغول مناجات و عرض حال شد و بركفّار و معاندين لعنت مىنمود و مىگفت :\r\nاللّهم العنهم لعن عاد و ثمود ، اللّهم ابلغ نبيّك عنّى السّلام و ابلغه ما لقيت من الم الجراح فانّى اردت بذلك نصرة ذرّيّة نبيّك .\r\nبار خدايا براين قوم لعنت كن آن لعنتى كه برقوم عاد و ثمود كردى ، خداوندا در همچو حالى سلام مرا برپيغمبر خود برسان و او را از حال فكار من مطّلع گردان كه به اين روز افتاده و زخمهاى جگرسوز به جان خود خريدم ، خدايا همه را در راه ذرّيه پيغمبر تو كشيدم و مقصودم يارى فرزند غريب و مظلوم او بود .\r\nدر برخى از كتب مقاتل آمده كه بنا به روايتى خود را غلطان و كشان كشان به قدمهاى امام عليه السّلام رساند و سر برقدم مولاى خود نهاد و در همان حال مرغ روحش از قفس آزاد شد\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nمقاله مرحوم صدر قزوينى در كتاب حدائق الانس\r\nمرحوم صدر قزوينى در كتاب حدائق الانس فرموده :\r\nدر مقتلى كه منسوب است به ابى مخنف آمده است كه : و صلّى عليه السّلام باصحابه صلوة الظهر ، فلمّا فرغ من صلوته حرّصهم على القتال .\r\nچون خامس آل عبا جناب سيّد الشّهداء عليه السّلام از نماز ظهر فارغ شد حالتى دل شكن برآن جناب رخ داد كه دل مقبلش مثل مرغ نيم بسمل مىتپيد ، آثار انكسار از بشره آن سرور آشكار بود ، اين آثار انكسار بنابر قول مرحوم علّامه در بحار براى آن بود مبادا فدا بيايد و يا بداء حاصل شود و الّا اگر براى شهادت مىبود هرچه امام عليه السّلام نزديكتر به شهادت مىشد رخساره‌اش شكفته و برافروخته‌تر مىشد چنانچه شيخ صدوق طاب ثراه در كتاب امالى مىفرمايد هرقدر كه كار برآن بزرگوار سخت‌تر مىشد چهره گلناريش برافروخته‌تر مىشد بر خلاف اصحاب آن جناب كه هرقدر از ايشان كشته مىشد دل‌شكسته‌تر مىشدند مخصوصا بعد از نماز ظهر چنان افسرده و پژمرده شده بودند و خسته و درمانده گشته بودند كه طاقت از جا برخاستن و قدرت شمشير برداشتن نداشتند ، حق داشتند زيرا شب تا صبح نخوابيده و از طلوع آفتاب تا بعد از ظهر با لب تشنه و با شكم گرسنه مشغول حركت و جنگ بوده ميان آفتاب سوزان با زخمهاى فراوان و با قلّت اعوان چنان دلها شكسته بود كه نمىخواستند از جا برخيزند و با دشمن در ستيزند امام مستضام كه اين حالت زار اصحاب ديد برخواست و ايستاد و تكيه به شمشير داد لعل گهربار گشود و ياران خسته را خطاب نمود و ترغيب برجهاد فرمود .\r\nيا اصحابى انّ هذه الجنّة قد فتحت ابوابها و اتّصلت انهارها و اينعت اثمارها و زيّنت قصورها و تولفت ولدانها و حورها .\r\n كه اى پاسداران دين خداى * به مردى يكى برفشاريد پاى \r\n\r\n","description":"","footnote":"","page_name":" 546 ","page_number":546},
  {"content":"\r\n\r\n به فيروزى از چند نبود اميد * زبونى ز دشمن نبايد كشيد\r\nبسى مرگ بهتر از آن زندگيست * كه فرجام او با سرافكندگيست\r\nمر اين نيم جان نيست چندان عزيز * كز او تنگ آيد بكس يا گريز\r\nهمان به كه در راه دين خداى * بكوشيم تا سر شود زير پاى\r\nبرپاك يزدان شدن سرخ‌روى * به از رنگ زردى به پيش عدوى\r\nدگر چون شهادت سرانجام ماست * وزان تا در خلد يك كام ماست\r\nبهشت اينك و باز درهاى او * ابر شاخ شيرين ثمرهاى او\r\nبباغ اندر اينك سرايان طيور * بجوى اندر اينك شرابا طهور \r\nو هذا رسول اللّه صلّى اللّه عليه و آله و الشّهداء الّذين قتلوا معه و ابى و امّى يتوقعون قدومكم و هم مشتاقون اليكم .\r\nاينك رسول خدا با شهداء امّت منتظرند پدر و مادرم مشتاق ديدار شمايند ، پس حمايت كنيد از دين خداى و حمّيت كنيد از حرم رسول اللّه و حفظ ذرّيه او بنمائيد\r\n بسى گفت اين گونه با چشم تر * بدان تا بجوشيد شه را جگر\r\nبناليد زار از دل پر ز جوش * بسوى زنان حرم زد خروش \r\nچون امام تشنه‌كام ديد كه اصحاب از اين فرمايشات از جا برنخواستند با چشم اشگبار رو به خيام حرم آورد\r\nفرمود : زنان من حالا ديگر شما بايد اصحاب را به جوش آوريد ثمّ صاح الحسين : اخرجن فخرجن منشرات الشّعور مهتكات الجيوب .\r\nسپس امام عليه السّلام به زنان حرم صيحه زد كه بيرون بيائيد اصحاب را ترغيب و تحريص برجهاد كنيد ، پس آن زنان موپريشان با گريبانهاى دريده و صورتهاى خراشيده بيرون آمدند .\r\n برآمد خروش از زنان حرم * برون شد بسى بانوى محترم \r\n\r\n","description":"","footnote":"","page_name":" 547 ","page_number":547},
  {"content":"\r\n\r\n همه برهنه‌پا و بگشوده موى * دريده گريبان بشب خورده روى\r\nبرهنه سر افتان خيزان همه * ز آبر نگه اشگ ريزان همه\r\nفغان درگرفتند از سوز دل * فغانى كه زد شعله در آب گل \r\nرسم در ميان عرب براين است كه چون كار مردان در كارزار بسيار سخت مىشود زنها مردها را تشجيع به حرب مىكنند و يله عربى و ناله غريبى از جگر برمىكشند ، دستها برسر مىگذارند اللّه اللّه مىگويند ، مردها از اين حالت به جوش و شور برمىآيند همچنين بودند آن غريبان بىكس و پوشيده‌رويان بىدادرس از سوز دل ضجّه و ناله عربى برآوردند كه يا معشر المسلمين و يا عصبة الموحدين اللّه اللّه فى ذرّية نبيّكم حاموا عن دين الله و عن امامكم ابن بنت نبيّكم .\r\n ايا معشر مسلمين الغياث * بزرگان توحيد دين الغياث\r\nبه ما پرده‌گيهاى آل نبىّ * خدا را براى جلال نبىّ\r\nيكى رحمت آريد و غيرت كنيد * بىپاس دين پاس حرمت كنيد\r\nدر اين وادى از طيش قوم لئيم * دل اللّه اللّه خون شد ز بيم \r\nاى مسلمانان و اى دينداران اولاد پيغمبر و ذرارى فاطمه اطهر را در ميان دشمن مگذاريد ، از امام خود كه پسر دختر پيغمبر شما است حمايت كنيد ، شما در بهشت همسايه مائيد ، در جوار جدّ ما رسول خدائيد ، اهل كرامت و اهل مودّت شمائيد فدافعوا ، بارك اللّه فيهم عنّا ، از ما يك مشت زن غريب و بىكس نامحرمان را دور كنيد و ما را در دست دشمن مسپاريد .\r\nامام ابرار ضجّه و ناله دختران و خواهران را شنيد مثل باران مىگريست ، اصحاب نيز مانند ابر بهار به گريه درآمدند .\r\n شه تشنه را برحرم دل بسوخت * همه هرچه از عمر حاصل بسوخت\r\nفغان كردگى حافظان كلام * مطيعان تنزيل خير الانام \r\nيا امّة التنزيل و حفظة القرآن حاموا عن هؤلاء الحريم و لا تفشلوا عنهم\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nاى امّت تنزيل و حافظان قرآن ، اين دختران را مىبينيد همه فروزنده اختران آسمان نبوّت و ولايتند كه در اين صحرا ميان گروه اشقياء گرفتار شده‌اند اگر چشم نيكى به پروردگار داريد از اين آوارگان رعايت كنيد ، سستى در كار نياوريد .\r\n شهيدان از آن حال گريان شدند * چو ماهى ابر تابه بريان شدند \r\nبكوا بكاءا شديدا و قالوا يابن رسول اللّه نفوسنا دون نفسك الفداء و دمائنا دون دمك الوقاء و اللّه لا يصل اليك و اليهنّ سوءا و فينا عرقا يضرب .\r\n خروشى كشيدند از دل به زار * كه اى سبط محمود والاتبار\r\nخلاص عيار روانهاى ما * فداى تو پيش از تو جانهاى ما\r\nبه دارنده آسمان و زمين * به عزّ جلال جهان‌آفرين\r\nكزين بندگان تا يكى زنده است * نيارد كسى برتو اى شاه دست\r\nحريمى كه ايزد نگهبان اوست * شب و روز جبريل دربان اوست\r\nاگر چرخ بينند به چشم مكش * نبيند بديدار نامحرمش \r\nامام عليه السّلام درباره ايشان دعاى خير نمود و فرمود : جزاكم اللّه عنّا خيرا\r\nپس آن خسته جانها و شكسته روانها از جا برخاستند با كمال ضعف و جراحت اذن گرفتند سلام دادند روى به جهاد آوردند .\r\n\r\nشهادت دو برادر بنامهاى عبد اللّه غفارى و عبد الرحمن غفارى ( 22 و 23 )\r\nاز جمله آنها دو برادر باتّفاق يكديگر گريان ، گريان خدمت امام عليه السّلام آمدند يكى را نام عبد اللّه و ديگرى عبد الرحمن الغفّاريان بودند چنانچه مرحوم سيّد در لهوف مىفرمايد ، همين كه چشم امام عليه السّلام برديده اشگبار ايشان افتاد كه مىگريند و مىآيند حضرت فرمود :\r\nيا بنى اخى ما يبكيكما ، فو اللّه انّى ارجو ان تكونا بعد ساعة قريرى العين\r\nاى ياران جانى و اى برادران روحانى براى چه گريانيد ، به خدا قسم اميدوارم\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nيكساعت ديگر مسرور و شادان باشيد و چشم شما به جمال رسول خدا و رضاى حق تعالى روشن شود .\r\nآن دو برادر ملول عرض كردند : يابن فاطمة البتول جعلنا و اللّه فداك\r\nخدا جانهاى بىقابليّت ما را فداى تو كند فو اللّه ما على انفسنا نبكى ، به ذات اقدس الهى ما براى جان خود نمىگرئيم ، هزار همچو ما فداى يك تار موى تو و ليكن نبكى عليك بذاك قد احيط بك و لا نقدر على ان ننفعك ، بلكه گريه ما از براى غريبى و بىكسى تو و عيال تو است كه اين قوم لعين تو را در ميان گرفته‌اند و قصد جان تو و جوانان تو را دارند ، ما چند نفر را آن‌قدر قدرت نيست كه دفع شرّ و رفع ضرر از تو بنمائيم ، لشگر بىحدّ و حساب و ما مجروح و دل كبابيم ، نمىدانيم يكساعت ديگر حال زار تو چگونه خواهد بود .\r\nالحاصل امام عليه السّلام به آن دو برادر فرمود كه ياران خدا هرچه خواهد همان خواهد شد ، ما در نظر خدائيم برويد كه ما نيز از عقب مىآئيم .\r\nپس آن دو برادر سلام به امام دادند و روى به ميدان نهادند ، قرار دادند كه پشت به پشت يكديگر بدهند برادرانه جنگ كنند از هم جدا نشوند مانند دو شير با شمشير برآن فوج حمله كردند چند نامرد را به راه عدم فرستادند عاقبت از ضعف و جراحت و شدّت عطش بازوها سست شد ، زخم كارى خوردند با كمال خوارى به خاك افتادند و روحشان به اعلى علييّن رفت\r\n همه بار سفر بستند و رفتند * حسين را خون جگر كردند و رفتند \r\n\r\nمبارزه زهير بن قين و شهادت آن دلير ( 24 )\r\nبعد از آنكه امام عليه السّلام نماز ظهر را با اندك اصحابى كه باقى مانده بودند اداء كردند اوّل كسى كه مشترى متاع شهادت شد سردار دست راست سپاه كيوان شكوه امام عليه السّلام البطل الضّر غام و ظهر الاصحاب نهنگ درياى پردلى شير بيشه شجاعت جناب زهير بن قين بجلى بود آن بزرگوار وقتى بعد از ظهر عاشوراء كار حضرت\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nرا زار ديد و شيون آل اللّه و زارى و افغان اطفال تشنه و گرسنه را شنيد روز روشن در نظرش همچون شب تار گرديد به خود پيچيد و چنان از جان و زندگانى دنيا سير شد كه نمىخواست حتى براى لحظه‌اى در اين ظلمتكده فانى قرار داشته باشد لذا آستين همّت بالا كرد و دامن پردلى بركمر زد نيزه شصت بند به چنگ گرفت برپشت مركب بادپاى قرار گرفت در حال سواره خدمت امام عليه السّلام رسيد در مقابل حضرتش قد خم نمود و عرض كرد :\r\nاى سلطان سرير اقليم ايمان و يقين وقت جان‌بازى است مشتاق ديدار جدّ و پدرت گشته‌ام اذن مرخّصى مىخواهم امام عليه السّلام اذن داد .\r\nزهير پس از كسب اجازه از حضرت روى به معركه آورد بىمهابا و بدون درنگ خود را به درياى لشگر زد و بىپروا روى به قلب لشگر برد ، صفها را مىدريد و سرها را مىبريد و سينه‌ها را مىشكافت به روايت مرحوم صدوق در امالى نوزده تن از رجال نامى لشگر دشمن و به نقل ابو مخنف هفتاد نفر از نامداران گروه اعداء را به جهنم فرستاد و در وقت مغلوبه خدا داند كه چقدر از آن جماعت را به خاك مذلّت انداخت حاصل كلام آنكه تا نيزه‌اش در دست بود و از آن كارى مىآمد با نيزه از آن لشگر مىكشت و وقتى نيزه‌اش از كار افتاد دست برد تيغ آتشبار را از غلاف كشيد و با آن دمار از روزگار آن تبه‌كاران برمىآورد و در آن هنگامه و گيرودار بانگ برآورد : اى بىحيا مردم كوفه اينك رسول خدا ايستاده خيره‌گى و بىشرمى شما را مىبيند ، اين چه ماجرائى است در اسلام كه در حضور پيغمبر پسر پيغمبر را مىكشيد اين عبارت مىگفت و خود را به چپ و راست لشگر مىزد و هنگامه عظمائى به راه انداخته بود\r\nفرد\r\n همى گفت و مىزد به چپ و راست * تو گفتى كه در جوشنش اژدهاست \r\nبه روايت محمّد بن ابيطالب صد و بيست تن ديگر از مردان را به دار البوار\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nفرستاد ولى افسوس كه تشنگى و گرسنگى و خستگى مفرط آن دلاور را از پا درآورد و به روايت صدوق با حالت ضعف از مركب سرنگون شد و آن فرقه ضلال و گمراه اطراف آن دلير بىمثال را گرفتند و دو نامرد ناپاك به نامهاى كثير بن عبد اللّه شعبى و مهاجر بن اوس تميمى از چپ و راست براو تاختند و با ضرب شمشير و سنان كار آن بىهمتا را ساختند .\r\nو در وقتى كه زهير از زين به زمين افتاد امام عليه السّلام در حالى كه آب در ديدگان مىگردانيد و سخت مىگريست فرمود : لا يبعدك الله يا زهير ، لعن اللّه قاتلك ، لعن اللّه الذين مسخوا قردة و خنازير\r\nيا زهير خدا تو را از رحمت خودش دور نكند كه از من دورى نكردى و در يارى من تقصيرى نكردى ، همواره پشت و پناه من بودى ، سردار ميمنه سپاهم بودى ، فى الواقع چشم راست من بودى ، تو و حبيب كه از دست من رفتيد دو بال اقبال من شكست ، ديگر به كدام قوّت پرواز كنم\r\n\r\nمبارزت دلير كم‌نظير و شهادت طرماح بن عدى ( 25 )\r\nپس از شهادت دو سردار دلير دست راست و دست چپ لشگر امام عليه السّلام آثار شكستگى كامل در سپاه ايمان ظاهر شد باقىمانده اصحاب جملگى زخمدار و كوفته بوده بطورى كه نيروى كرّ و فرّ و جنگيدن از آنها سلب شده بود از طرف ديگر شدّت عطش و جوع در حرم تاب و صبر را از بانوان و اطفال برده بحدّى كه تمام از بزرگ و كوچك به حال شيون و افغان بودند هاله‌اى از غبار غم و اندوه اطراف سپاه امام عليه السّلام را احاطه كرده بود بطوريكه هربيننده‌اى را بىاختيار مغموم و محزون مىكرد شايد همه چشم دوخته بودند ببينند كه كدام دلير اراده ميدان مىكند در اين اثناء چشم و چراغ دودمان حاتم طائى يعنى طرماح بن عدى مهياى جان باختن شد و آن نامور از جمله شجاعان روزگار و تابعان حضرت امير المؤمنين عليه السّلام بود ، وى مردى بلندبالا سمين فصيع ، بليغ و بسيار قوى بود و\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nقبلا گفتيم وقتى خبر ورود حضرت ابا عبد اللّه عليه السّلام را به كربلاء شنيد در شب عاشوراء از قبيله خود بيرون آمد و برجمازه‌اى نشست و خود را به حضرت رسانيد و از آن جناب درخواست كرد كه به مأمن وى تشريف ببرد ولى امام عليه السّلام قبول نفرمود ، بارى چون طرماح ديد كه امام عليه السّلام دست از اهل بيت خود برنمىدارد و به مأمن او نمىآيد او نيز دست از مال‌ومنال و اهل و عيال خود كشيد و به بزم اصحاب امام عليه السّلام وارد شد و در كنار ايشان بود تا ظهر روز عاشوراء كه نوبت جانبازى به وى رسيد مكمّل و مسلح گرديد كمانى بلند در بازوى ارجمند افكنده و جعبه پر تير خدنگ برميان بسته شمشير يمانى به زهر آب داده سپر مكى برمهر پشت انداخته چون شير ژيان يا اژدهاى دمان بعد از حضرت از امام عليه السّلام به طرف ميدان حركت كرد وقتى به دو دانگه ميدان رسيد به روايت ابو مخنف اين رجز در ميان دو لشگر انشاء كرد :\r\n انا طرماح شديد الضّرب * و قد وثقت بالاله الرّبّ\r\nاذا قضيت فى الهياج غضبى * يخشى قرينى فى القتال غلبى\r\nفدونكم فقد قيست قلبى * على الطغاة لو بذاك صلبى \r\nلشگر كوفه و شام وقتى نام مبارك آن بزرگوار را شنيدند برخود ترسيده و از وى رميدند ، پسر سعد ناپاك فرياد كشيد : اى قوم ده ، بيست نفر حريف ميدان او نيستند بايد يك مرتبه برسر وى هجوم آوريد شايد كارى از پيش ببريد\r\nپس آن گروه نااصل مانند زنبور و مگس به روى حمله آوردند آن شير شرزه اصلا هراسى به خود راه نداد دست كرد بقائمه شمشير و پلنگ‌آسا خود را انداخت وسط آنها سرها بود كه مىپراند دستها بود كه قطع مىكرد ، هركس را به كمر مىزد دو نيم مىنمود و هركه را بفرق مىزد تا صندوقچه سينه‌اش مىشكافت قلم قلم دو نيم دو نيم روى هم مىريخت الحاصل محشرى در آن ميدان به پا كرد و هركس به چشم انصاف رزم آن نرّه شير را مىديد سمند او را توتياى ديده مىنمود ، ارباب\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nمقاتل نوشته‌اند پيوسته از آن قوم مىكشت تا نفرات كشته‌شده‌ها به هفتاد تن رسيد باز همچون رعد مىغرّيد و مىجوشيد و با دشمن بدمنش مىكوشيد و از صف پيادگان نيز بسيارى را به دار البوار فرستاد از قضاء اسب او سكندرى خورد و راكب را برزمين انداخت نخل موزون و قامت بلند طرماح در خاك غلطيد ، هم خسته و هم تشنه و هم گرسنه و هم زخمدار بود و از طرفى بواسطه كرّ و فرّ و كشتار زيادى كه نموده بود ضعف و ناتوانى براو غالب گشته ديگر قادر نبود كه از جاى برخيزد ، لشگر دون‌همت و روباه‌صفت چون چنين ديدند او را احاطه كرده و جسدش را در ميان گرفتند و بسرعت سر پرمهر و محبّتش را از بدن جدا كرده و بنزد عمر سعد بردند و بفرموده برخى از ارباب تحقيق به روايتى طرّماح با زخم و جراحت در ميان قتلگاه به حالت اغماء افتاد و بعد از رفتن لشگر و سپاه از زمين كربلاء در شب يازدهم به هوش آمد . . . .\r\n\r\n[ شهادت جمعى ديگر از اصحاب امام ( ع ) 
  ]\r\n\r\nشهادت عبد الرحمن بن عبد اللّه يزنى ( 26 )\r\nدر روضة الشّهداء آمده كه از جمله شهداء دشت نينوا عبد الرحمن بن عبد اللّه يزنى است وى پس از رخصت از امام عليه السّلام بميدان كارزار آمد و بيست و هشت تن از آن كافران را به درك فرستاد و پس از غالب شدن ضعف و سستى برآن بزرگوار شربت شهادت را نوشيد .\r\n\r\nشهادت يحيى بن سليم مازنى ( 27 )\r\nپس از عبد الرحمن بن عبد اللّه يحيى بن سليم مازنى محضر امام عليه السّلام آمد و اذن گرفت و به ميدان رفت ، وى مرد پسنديده و مبارز كارديده‌اى بود ، اين بزرگوار در حال حرب پيوسته اين مقال برزبانش مترنم بود :\r\nو محياى و مماتى للّه ربّ العالمين ، بارى حمله به ميمنه لشگر كفر نمود و آن را بهم زد و سپس به ميسره حمله آورد آرايش آن را منهدم ساخت و بالاخره پس از غلبه ضعف و خستگى از پاى درآمد و در عداد شهداء قلم زده شد\r\n\r\n","description":"","footnote":"","page_name":" 554 ","page_number":554},
  {"content":"\r\n\r\n\r\nشهادت مالك بن انس بن مالك ( 28 )\r\nديگر از شهداء طف مالك بن انس بن مالك است ، وى به اذن امام عليه السّلام از صف سپاه خارج شد و در برابر عمر سعد بايستاد و فرياد زد :\r\nاى عمر اگر سعد وقاص مىدانست كه روزى از تو اين حركت صادر خواهد شد بدست خويش سرت را برمىداشت و عالم را از ننگ وجود ناپاكت مىزدائيد .\r\nعمر سعد از اين سخن خجل و سرافكنده شد بانگ برسپاه خود زد كه مبارزى بميدان رود و او را خاموش كند ، دليرى به ميدانش آمد ، مالك او را بدرك اسفل فرستاد و بعد از او ديگرى آمد ، وى نيز راه سقر پيش گرفت و پيوسته از آن قوم غدّار مىكشت تا بشرف شهادت نائل آمد رحمة الله عليه\r\n\r\nشهادت عمرو بن مطاع ( 29 )\r\nبه نوشته ملا حسين كاشفى در روضة الشّهداء پس از مالك بن انس عمرو بن مطاع جعفى روى به ميدان نهاد و رجزى به زبان فصيح و بيان مليح ايراد كرد و سپس به كارزار پرداخت ، از لشگر دشمن مىكشت و بهرطرف كه رو مىكرد جان دارى باقى نمىگذاشت و بالاخره پس از كوشش بسبار و كارزارى سخت ضعف و ناتوانى به روى غالب شد و از پا درآمد و در زمره شهدا قرار گرفت .\r\n\r\nشهادت قيس بن منبه ( 30 )\r\nبعد از عمرو بن مطاع قيس بن منبه كه از شجاعان روزگار و فرسان نامدار بود چون شير شكارى روى به ميدان نهاد و رجزى آغاز كرد كه ترجمه بعضى از ابياتش اين است :\r\n من قيس منبه‌ام كه در جنگ * كيوان ترسد ز داروگيرم\r\nگر رستم زال زنده گردد * گردد به خم كمند اسيرم\r\nدر دوستى حسين و آلش * باكى نبود اگر بميرم\r\nامروز شوم شهيد و فردا * در خلد برين بود سريرم \r\n\r\n","description":"","footnote":"","page_name":" 555 ","page_number":555},
  {"content":"\r\n\r\nسپس از لشگر دشمن مبارز خواست ، سردارى از دست چپ به ميدانش آمد همين كه با آن اژدهاى دمان مواجه شد از صولت و سطوتش هراسيد به طورى كه بندبندش به لرزه آمد لاجرم روى به فرار گذارد ، قيس از عقبش مركب تاخت تا از لشگرگاه به صحرا رسيد ، عمر سعد جمعى از لشگر را به حمايت آن نامرد فرستاد از آن طرف قيس وقتى به آن سردار كوفى رسيد خواست كه نيزه به وى رساند سواران از قفاى وى درآمده و زخمهاى متعدّد براو وارد ساختند و عاقبت بواسطه كثرت زخمها از پا درآمده و به صف شهداء پيوست .\r\n\r\nشهادت عمرو بن قرظه انصارى ( 31 )\r\nديگر از شهداء صحراء پربلاء كربلاء جناب عمرو بن قرظة بن كعب انصارى خزرجى است ، قرظه ، از صحابه كبار و از اصحاب امير المؤمنين عليه السّلام است و مردى كافى و شجاع بوده و در سنه 24 رى را با ابو موسى فتح كرده و در صفّين امير المؤمنين عليه السّلام پرچم انصار را به او مرحمت كرده بود و در سنه 51 وفات كرد وى غير از عمرو كه در لشگر امام عليه السّلام بود و از فدائيان و جان‌نثاران حضرت محسوب مىشد فرزند ديگرى بنام على داشت كه در لشگر عمر بن سعد بود و بسيار خبيث به نظر مىرسيد زيرا پس از شهادت برادرش عمرو امام حسين عليه السّلام را نداء كرد و گفت : يا حسين يا كذّاب بن الكذّاب اضللت اخى و غرّرته حتّى قتلته .\r\nحضرت در جوابش فرمودند : انّ اللّه لم يضلّ اخاك و لكنّه هدى اخاك و اضلّك .\r\nعلى ملعون گفت : خدا بكشد مرا اگر تو را نكشم مگر آنكه پيش از آن‌كه به تو برسم هلاك شوم ، پس به قصد آن حضرت حمله كرد و نافع بن هلال او را نيزه زد كه برزمين افتاد و اصحاب عمر سعد او را نجات دادند\r\nعمرو بن قرظه همان كس است كه امام حسين عليه السّلام او را بنزد عمر سعد فرستاد\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nو از عمر خواست كه شب همديگر را ملاقات كنند و گويند چون ملاقات حاصل شد حضرت او را به نصرت خويش طلبيد ولى عمر عذر آورد .\r\nبارى عمرو پس از كسب اذن از امام عليه السّلام عازم ميدان شد و بفرموده ابن شهرآشوب اين رجز را خواند :\r\n قد علمت كتيبة الانصار * انى ساحمى حومة الذّمار\r\nضرب غلام غير نكس شار * دون حسين مهجتى و دارى \r\nسپس خود را به قوم بىشرم و حيا زد و كارزارى سخت نمود و جمع كثيرى را به دوزخ فرستاد و بالاخره شربت شهادت را نوشيد ، اين بزرگوار تا زمانى كه در قيد حيات بود به نحو احسن از شاه تشنه‌كام حمايت و حفاظت نمود او كسى بود كه هرچه تير بجانب امام عليه السّلام مىآمد دست خود را سپر قرار مىداد و آن را از حضرت دفع مىكرد و اگر كسى نيزه يا شمشيرى به قصد سرور كائنات مىزد آن محبّ و عاشق با سر و سينه آن را از جناب حضرتش رد مىنمود حاصل آنكه به نحوى جان‌فشانى نمود كه دوست و دشمن از وفادارى و ثبات قدم آن بزرگوار حيران ماندند\r\nشعر\r\n هرآن تير كز شصت پرّان شدى * سوى سرور تشنه‌كامان شدى\r\nفراداشتى پيش آن تير ، دست * نه هشيار ، مانند شيران مست\r\nگر از دور سنگين‌دلى زان سپاه * سنانى و تيغى فكندى به شاه\r\nنمودى سپر سينه خويش را * خريدى به جان ضربت نيش را\r\nزهى مستى عشق و آهنگ او * زهى آشتى حبّذا جنگ او\r\nمگر پرده برداشت عشق از ميان * كه آرام جان گشت تيغ و سنان \r\n\r\n","description":"","footnote":"","page_name":" 557 ","page_number":557},
  {"content":"\r\n\r\n\r\nتحريص امام عليه السّلام اصحاب را برجهاد و شهادت حنظلة بن سعد شيبانى ( 32 )\r\nچون بعد از ظهر روز عاشوراء اصحاب و ياران امام عليه السّلام به درجه رفيعه شهادت رسيدند و اندكى باقى ماندند و همگى زخمى و مجروح ، تشنه و گرسنه به حالتى كه زبان قدرت شرح حال ايشان را ندارد ، امام ابرار چون حالت زار ايشان را ديدند فرمودند : صبرا بنى الكرام فما الموت الّا قنطرة يعبركم من البؤس و الفرار الى الجنان الواسعة و النّعيم الدّائمة .\r\nيعنى اى كريمان عالم و اى نجيبان اولاد آدم كه از مال‌ومنال و فرزند و عيال و جاه و جلال چشم پوشيديد چند دقيقه ديگر نيز در صدمات و لطمات اين دار فانى صبر كنيد تا آنكه شربت شهادت بنوشيد و از سندس و استبرق بپوشيد نيست مرگ مگر يك پلى كه شما را عبور مىدهد از زحمت و محنت نجات مىدهد و به درجات جنّات و نعيم باقى دائمه مىرساند\r\nفايّكم يكره ان ينتقل من سجن الى قصر ، كدام يك از شما ميل نداريد از زندان انتقال نمائيد و به قصر دار الجلال منزل سازيد ، پس زود باشيد خود را به ياران برسانيد .\r\nدر اين حال پسر سعد فرياد كشيد : اى لشگر زود باشيد كه روز تمام شد و كار اين يك مشت مردم تمام نشد كسى از ايشان باقى نمانده حمله كنيد جمله را طعمه شمشير سازيد .\r\nآن بىحيا مردم رو به لشگر شكست‌خورده امام عليه السّلام آوردند در آن اثناء كه لشگر كوفى برامام و اصحاب امام حمله‌آور شدند و تير و سنگ و عمود مىپرانيدند حنظلة بن سعد شيبانى آمد در پيش روى امام ابرار سپروار سينه خود را سپر و هدف تيرهاى بلا نمود چنانچه در روايت است :\r\nو جاء حنظلة بن سعد الشيبانى ، فوقف بين يدى الحسين عليه السّلام\r\n\r\n","description":"","footnote":"","page_name":" 558 ","page_number":558},
  {"content":"\r\n\r\nحنظلة بن سعد شيبانى آمد و در مقابل امام حسين عليه السّلام ايستاد و با كمال ذوق و منتهاى شوق خود را هدف تير و سر و صورت خويش را سپر نيزه و شمشير ساخت و نگذاشت از آن باران تير و شمشير گزندى به وجود ارجمند امام عليه السّلام برسد .\r\nحاصل آنكه حنظلة بن سعد در حفظ و حراست امام عليه السّلام نهايت سعى و كوشش را مىكرد و تا آنجا كه توانست آن قوم ظالم را نصيحت كرد ، مىفرمود :\r\nيا قوم انّى اخاف عليكم مثل يوم الاحزاب اى فرقه اشرار و اى طائفه ستمكار اين خيرگى و ستم تا كى به هوش بيائيد برشما مىترسم كه مثل روز احزاب كه طائفه قريش با پيغمبر خدا كردند و مثل قوم ثمود و عاد كه با پيغمبرها نمودند ، اى قوم از خدا بترسيد و اين‌قدر ظلم در حق اين مظلوم روا مداريد .\r\nيا قوم انّى اخاف عليكم مثل يوم التناد و يا قوم لا تقتلوا حسينا اى گروه ستمگر راضى به كشتن پسر فاطمه سلام اللّه عليها مشويد ، خون اين بىگناه مظلوم را مريزيد ، از خدا بترسيد بيش از اين آزار و اذيّت روا مداريد ، از اين مقوله سخنان مىگفت و از امام عليه السّلام حفاظت و حراست مىكرد .\r\nدر مناقب ابن شهرآشوب آمده كه حضرت به حنظله فرمود : خدا تو را رحمت كند كه حق نصيحت را به عمل آوردى ولى اين قوم مستحق عذاب و سزاوار سخط و عقاب خداوند عالم شده‌اند موعظه به ايشان اثر نمىكند بلكه شقاوت و ضلالتشان افزوده شده .\r\nحنظله عرض كرد : قربانت شوم راست فرمودى : جعلت فداك افلا نروح الى ربّنا و نلحق باخواننا يعنى اى مولا فداى تو شوم چه انتظار دارى آيا نمىخواهى به سوى پروردگار خود رفته و به برادران روحانى خويش ملحق شويم ؟\r\nحضرت فرمود : چرا تو برو كه ما نيز از عقب مىآئيم .\r\nحنظله مانند شيرى كه از هستى خود چشم پوشيده باشد پروانه‌وار خود را در\r\n\r\n","description":"","footnote":"","page_name":" 559 ","page_number":559},
  {"content":"\r\n\r\nآتش كارزار انداخت ، عرض كرد : يابن رسول اللّه وعده من و شما در حضور جدّت محمّد مصطفى صلّى اللّه عليه و آله و سلّم .\r\nحضرت فرمود : آمين آمين .\r\nثمّ استقدم و قاتل قتالا شديدا ، سپس حمله كرد و كشتار سختى نمود و جمعى را به درك فرستاد\r\nشعر\r\n به پيوست تنها يكى رزم سخت * سران ريخت از تن چو بار درخت\r\nز بس زخم شمشير و تير و سنان * فتاد آخر از پا و بسپرد جان \r\nهمين كه حنظله به روى خاك افتاد با خداوند مناجات كرد و در حق آن كفّار از خدا بىخبر نفرين نمود ، ظالمى به بالين وى آمد زبان آن خسته و تشنه را از دهان بيرون آورد و با خنجر بريد به جرم اينكه آنها را نصيحت كرده و در حقشان نفرين نموده بود رحمة الله عليه .\r\n\r\nشهادت حجّاج بن مسروق ( 33 )\r\nديگر از جانبازان و شهداء در سرزمين طف جناب حجّاج بن مسروق جعفى است كه مؤذن لشگر امام حسين عليه السّلام و به گفته برخى ركاب‌دار آن حضرت بوده است ، وى مردى كثير الصّلوة و كثير الصّوم ، قارى قرآن و حافظ فرقان بود .\r\nحجّاج بن مسروق وقتى روزگار را تيره و تار و حال امام عليه السّلام را آن‌طور زار مشاهده كرد دنيا در نظرش ظلمانى آمد و جان عزيز در پيش چشمش خوار گشت ، خدمت آن مظلوم آمد عرض كرد : قربانت گردم وقت تصدّق شدن من رسيده ، اجازه فرمائيد كه جانم را قربان شما كنم .\r\nحضرت با ديده اشگبار اذن دادند .\r\nحجّاج با خاطرى افسرده و روانى پژمرده روى به معركه آورد و اين رجز را خواند .\r\n\r\n","description":"","footnote":"","page_name":" 560 ","page_number":560},
  {"content":"\r\n\r\n اقدم حسينا هاديا مهديّا * فاليوم تلقى جدّك النّبيا\r\nثم اباك ذالندى عليا * ذاب الذى نعرفه وصيّا \r\nسپس حمله برد برآن درياى لشگر و با شمشير آتشبار دمار از روزگارشان برآورد به روايت مناقب پانزده نفر از شجاعان لشگر دشمن را به دار البوار فرستاد و بسيارى از پيادگان را از حيات محروم ساخت .\r\nمرحوم محدّث قمى در منتهى الآمال فرموده : حجّاج بيست و پنج نفر از لشگر دشمن را به خاك هلاكت افكند صف دشمن بسته شد و لشگريان از ضرب تيغش به تنگ آمدند بناچار از دور و نزديك تيربارانش نمودند آن شيردل رجز را اعاده كرد و كارزار سختى نمود تا از كثرت زخم و خستگى مفرط از پاى درآمد آن روباه صفتان حال را كه چنين ديدند دورش را احاطه كرده با نوك سنان بدن مباركش را سوراخ سوراخ و با شمشير پاره پاره و قطعه قطعه كردند رحمة اللّه عليه .\r\n\r\nآمدن هاشم بن عتبه به مدد امام عليه السّلام و شهادت آن جوانمرد ( 34 )\r\nمرحوم ملّا حسين كاشفى در روضة الشّهداء مىنويسد :\r\nبعد از ظهر عاشوراء كه رفته رفته كار برحضرت ابا عبد اللّه الحسين سخت مىشد و بسيارى از اصحاب شهيد شده و باقىمانده آنها نيز همگى خسته و زخمدار بودند ناگاه از دست راست حضرت از ميان بيابان سوارى بيرون آمد برخنكى تازى نژاد نشسته و برگستوانى با جلال زرّين و سيميمن در روى كشيده مركبى كه در معركه چون قطرات غمام فرودويدى و برمصاعد معركه چون دخان به اندك زمانى به دامن آسمان رسيدى .\r\nفرد\r\n برق ، رو و ابر ، وش آنكه برفتار خوش * شام بدى در حبش ، صبح شدى در ختن \r\n\r\n","description":"","footnote":"","page_name":" 561 ","page_number":561},
  {"content":"\r\n\r\nمركبى بدين زيبائى به جولان درآمده و راكبش خفتانى لعل چون زهره و مريخ درخشان پوشيده و خودى عادى چون افسركيان برسر نهاده و نيزه‌اى چون مار ارقم در دست گرفته و كمانى بلند در بازوى ارجمند افكنده و جعبه‌اى پر از تير خدنگ برميان بسته و شمشير يمانى به زهر آب داده حمايل كرده و سپر مكّى از پس پشت درآويخته چون شير ژيان و چون ببر بيان به غرّش درآمد و سراپاى ميدان بگرديد ، رجزى مىخواند و چون از طريد و جولان فارغ شد روى به سپاه مخالف كرد و نعره زد كه اى لشگر كوفه و شام و اى بىرحمان خون‌آشام هركه مرا داند خود داند و هركه نداند ، بداند منم هاشم بن عتبة بن وقاص برادرزادهء سعد وقاص و پسر عمّ عمر سعد بىاخلاص ، پس روى به لشگر امام حسين نهاده گفت : السّلام عليك يابن رسول اللّه اگر پسر عمّم عمر سعد با دشمنان يار است دل من دوستان شما را هوادار است و در دوستى شما به غايت وفادار .\r\nاين هاشم در صفين حرب كرده بود و در حرب عجم همراه عمّ خود بسى دليرىها نموده چنانچه در تواريخ صحابه معلوم است\r\nآنگه از امام عليه السّلام همّت طلبيد روى به ميدان نهاد و گفت نمىخواهم از اين لشگر الّا عمزاده خود عمر سعد را .\r\nعمر سعد كه اين سخن را بشنيد و طعنه هاشم گوش كرد لرزه به روى افتاد چون مبارزتهاى هاشم شنيده و دليرى و مردانگى او را دانسته بود ، روى به لشگر خود آورده گفت اى دلاوران اين سوار عم‌زاده من است و مرا در ميدان رفتن پيش او مصلحت نيست كيست كه برود و دل مرا فارغ گرداند ؟\r\nسمعان بن مقاتل كه امير حلب بود به ميدان آمد و او را در آن نزديكى از دمشق با هزار سوار به يارى پسر زياد آمده بود ، مردى كارديده و گرم و سرد روزگار چشيده ، چون به ميان ميدان رسيد نعره زد برهاشم كه اى بزرگ‌زاده عرب ، پسر عمّ تو را از پسر زياد چه بد رسيده و حالا ملك رى و طبرستان نامزد او است و\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nسپهسالار لشگر كوفه و شام است و او او را گذاشته‌اى و با حسين كه نه مملكت دارد و نه حشم و نه خزانه و نه خدم يار شده‌اى مكن و از دولت روى مگردان و با بخت خويش ستيزه فروبگذار\r\nفرد\r\n همّت بلند دار وز دولت متاب روى * ادبار را مجوى وز اقبال سر مپيچ \r\nهاشم گفت : اى ناكس اين دو سه روزه اختيار فانى را دولت نام نهاده‌اى و جاه بىاعتبار دنى را اقبال لقب داده‌اى مگر ندانسته‌اى :\r\nفرد\r\n گفتم به كسى كه چيست دولت ؟ گفتا * روزى دو سه دو باشد و باقى همه لت « 1 » \r\nنه دولت جهان را اعتبارى است و نه اقبال او را ثباتى و قرارى\r\nشعر\r\n اگر دهد به تو جام جهان‌نما دنيا * به نيم جو مستان صد هزار جام جمش\r\nكشيده دار قدم از حريم حرمت او * كه بيشتر همه نامحرمند در حرمش \r\nاى سمعان بيا و ديده انصاف بگشاى و به نعيم باقى بهشت رغبت نموده از سر اين جيفه از سگان واپس‌مانده درگذر و كمر خدمت فرزند مصطفى صلوات الله و سلامه عليه برميان جان بسته دولت ابد پيوند رضاى الهى و سعادت سرمدى بدست آر .\r\n\r\n\r\n","description":"","footnote":"\r\n( 1 ) - يعنى پاره چيزى بىارزش همچون پاره كاغذى\r\n","page_name":" 563 ","page_number":563},
  {"content":"\r\n\r\nفرد\r\n چون مىتوان به منزل روحانيون رسيد * حيف است در بوادى غولان قدم زدن \r\nسمع سمعان از استماع اين سخنان تيره و بصر بصيرتش از اشعه بوارق اين كلمات طيّبات خيره شد گفت :\r\nاى هاشم نه از پسر عمّ شرم دارى و نه از پسر زياد حساب مىگيرى به خيالى مغرور شده‌اى و از روش عقل معاش دور افتاده‌اى .\r\nهاشم گفت : نفرين به پسر زياد باد كه پسر عمّم را بازى داد تا دين به دنيا بفروخت من عالىهمّتم دنيا به آخرت بدل مىكنم ، معيوب فانى مىدهم و مرغوب باقى مىستانم ، اين جاه فانى كه شما به دو مىنازيد زود درگذرد و به عذاب اليم و عقاب عظيم گرفتار گرديد .\r\nسمعان ديگرباره خواست كه سخن گويد هاشم در غضب شده بانگ برمركب زد و گفت اى ناستوده به مجادله آمده‌اى يا به مقاتله ؟\r\nپس برسمعان حمله كرد و نيزه در نيزه يكديگر افكندند در آخر هاشم نيزه از دست بيفكند و شمشير كشيد روى به سمعان نهاد سمعان حلبى نيزه برسينه هاشم راست كرده بود هاشم پشت شمشير برنيزه او زد نيزه از دستش بيفتاد خواست كه تيغ بركشد هاشم امانش نداد شمشير برق‌كردار ، صاعقه آثار خود را برفرق سرش زد كه تا به خانه زين به دو نيم شد آواز تكبير از سپاه امام حسين برآمد و هاشم در پيش صف عمر سعد بايستاد و گفت : اى عمزاده پدرت سعد وقاص در روز جنگ احد جان فداى حضرت رسالت صلّى اللّه عليه و آله و سلّم كرده تير در روى دشمنان دين مىانداخت و شر اعادى را از آن حضرت دفع مىكرد و پيغمبر صلوات اللّه و سلامه عليه او را دعاء مىگفت و پدر من عتبة بن ابى وقاص سنگ برلب و دندان مبارك آن حضرت مىزد و مدد مخالفان مىكرد امروز حالتى عجيب مشاهده مىشود كه تو پسر\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nچنان پدر با دشمن يار شده‌اى ، تيغ در روى فرزند مصطفى صلّى اللّه عليه و آله مىكشى و من پسر چنان پدرى اهل بيت آن حضرت را حمايت مىكنم و مىخواهم كه بنياد اهل خلاف و عناد را براندازم اينجا سرّ يخرج الحىّ من الميّت و يخرج الميّت من الحىّ ظهور تمام دارد و آن روز زبان معجز بيان سيّد عالميان صلّى اللّه عليه و آله و سلّم برپدرت آفرين مىگفت و امروز برتو نفرين مىكند و همان روز برپدرم نفرين مىكرد و مىدانم كه امروز برمن آفرين مىگويد .\r\nعمر سعد كه اين سخنان را گوش كرد آه سرد از دل پردرد برآورد ، سر در پيش افكند ، آب ندامت از ديدهء بىشرمش روان شد .\r\nاما چون سمعان بدان خوارى كشته گرديد برادرش نعمان بن مقاتل با هزار مرد كه ملازم سمعان بودند به يك بار برهاشم حمله كردند ، هاشم نترسيد و از آن لشگر ذره‌اى نينديشيد و پيش حمله ايشان باز شد و دست و بازو به كار آورده دستبردى نمود كه اگر رستم دستان به چشم انصاف مشاهده كردى گرد سمند او را توتياى ديده ساختى و اگر سام نريمان آن رزم را بديدى رشته خدمت او را بجاى طوق مرصّع در گردن انداختى\r\nفرد\r\n ترك خنجردار گردون هردم از چرخ برين * حرب او مىديد مىگفت آفرين باد آفرين \r\n\r\nشجاعت فضل بن على عليه السّلام و شهادت آن بزرگوار ( 35 )\r\nچون امام عليه السّلام ديد كه هاشم با هزار سوار كارزار مىكند روى به ياران نمود كه آن جوان دلاور جگردار را دريابيد .\r\nبرادر امام حسين كه او را فضل بن على مىگفتند : با نه تن ديگر از اصحاب امام حسين عليه السّلام كه نام ايشان معلوم نيست به مدد هاشم روان شدند ، عمر سعد دو هزار نامرد فرستاد كه مگذارند آن مبارزان به هاشم بپيوندند سواران سر راه برآن ده تن\r\n\r\n","description":"","footnote":"","page_name":" 565 ","page_number":565},
  {"content":"\r\n\r\nگرفتند و حرب درپيوست ، آواز گيرودار ايشان به فلك دوّار رسيد سلامت چون زه كمان گوشه‌گير شد و فتنه چون تيغ انتقام از نيام آشكارا گشت .\r\nشعر\r\n جگر تاب شد نعره‌هاى بلند * گلوگير شد حلقه‌هاى كمند\r\nز عكس سر تيغ و برق سنان * سر از راه مىرفت و دست از عنان \r\nلشگر دشمن به جهت انبوهى غالب شده نه تن را شهيد كردند و فضل بن على چون پدر بزرگوار خود به تيغى چون ذو الفقار زبانه‌دار و نيزه‌اى مانند مار ارقم جان شكار حرب مىكرد و مبارز مىكشت گاهى به شعله سنان آتش آهنگ دود جانسوز از سينه بىدلان برآوردى و گاهى به خدمت تيغ بىدريغ رخنه در صف دليران و مبارزان كردى ، دو هزار كس به آن يك كس درمانده دست به تير كردند\r\nفرد\r\n ز پيكان عالمى را ژاله بگرفت * ز خون روى زمين را لاله بگرفت \r\nدر اين تيرباران اسب شاهزاده فضل سقط شده و پياده در ميان آن قوم گرفتار گشت و عاقبت از سراى بىاعتبار دنيا متوجه منزل دار القرار شد و از برادران امام مظلوم عليه السّلام اوّل كسى كه شربت شهادت چشيد و تشنه‌لب و سوخته‌جگر به پدرش ساقى كوثر رسيد فضل بن على بود رضوان اللّه عليه .\r\nچون لشگر عمر سعد ملعون اين ده تن را شهيد كردند روى به مددكارى نعمان بن مقاتل آوردند و او با هزار سوار گرداگرد هاشم را فروگرفته بودند و هاشم تنها با آن مدبّران دغا كارزار مىكرد و دمار از پياده و سواره برمىآورد\r\nشعر\r\n نشسته بزين چون يكى اژدها * سر بارگى كرده به روى رها\r\nنه اسبى عقابى برانگيخته * نه تيغى نهنگى درآويخته \r\nبهرطرف كه مركب مىراند بوى مرگ به مشام مقاتلان مىرسيد و به هرجانب\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nكه حمله مىكرد رنگ احمر به نظر مخالفان درمىآمد و نعمان بن مقاتل هرزمان نعره برسپاه مىزد كه كوشش كنيد و خون برادرم بازخواهيد در اين حال هاشم دريازيد « 1 » و دوال كمرش بگرفت و از خانه زين در ربوده برزمين زد چنانچه استخوانهايش در هم شكست و فى الحال مرغ روحش از قفس قالب شومش بيرون جست ، پس علمدار او را به ضرب تيغ به نعمان در رسانيد و علمش نگون سار گردانيد سپاه نعمان چون وى را كشته و علمش را نگون‌شده ديدند روى به گريز نهاده نعره الحذر الحذر بركشيدند و در اين محل لشگر عمر سعد در رسيدند و ايشان را بازگردانيده قرب سه هزار كس حوالى هاشم را فروگرفتند و او مانده شده بود و زخم بسيار خورده و تشنگى براو غلبه كرده نه راه گريز داشت و نه مجال ستيز و با اين همه مىجوشيد و مىخروشيد و مردانه مىكوشيد تا وقتى كه شربت شهادت نوشيد و از جامهء خانه كرامت سرمدى خلعت سعادت ابدى بپوشيد ، زين عالم فانى سوى گلزار بقا رفت .\r\n\r\n[ شهادت جمعى ديگر از اصحاب 
  ]\r\n\r\nشهادت جنادة بن الحارث الانصارى ( 36 )\r\nاز جمله سربازان خامس آل عبا سلام اللّه عليه كه پروانه‌آسا در هنگامه كربلاء خود را سوخته و چشم از كونين بردوختند جنادة بن الحارث الانصارى بود ، اين بزرگوار از فرقه انصار و در زمرهء هواداران آن اطهار بود با لب تشنه و شكم گرسنه و روان خسته از امام عليه السّلام اجازه ميدان گرفت و اين رجز را مىخواند :\r\n انا جنادة و انا بن الحارث * لست بخوار و لا بناكث\r\nعن بيعتى حتّى يرثنى وارث * اليوم ثارى فى الصعيد ماكث \r\nسپس خود را به لشگر كفر زد و جمعى را كشت و تعدادى را زخمى نمود تا آنكه با زخم بسيار برزمين افتاد و شربت شهادت را نوشيد .\r\n\r\n\r\n","description":"","footnote":"\r\n( 1 ) - يعنى دست دراز كردن\r\n","page_name":" 567 ","page_number":567},
  {"content":"\r\n\r\n\r\nشهادت عمرو بن جنادة ( 37 )\r\nجناده را پسرى بود به نام عمرو ، وى اخلاصى تمام به حضرت امام الكونين سلام اللّه عليه داشت ، خدمت آن جناب مشرّف شد و از مرگ پدر و فراق ياران اظهار دلتنگى نمود و اشگ ريخت و سپس اذن ميدان خواست حضرت اذنش داد .\r\nآن جوان انصارى اين رجز را مىخواند :\r\n اضق الخناق من ابن هندوارمه * من عامر و فوارس الانصار\r\nو مهاجرين فحضّبين رماحهم * تحت العجاجة من دم الكفّار\r\nخضبت على عهد النبى محمدا * فاليوم نخضب من دم الفجّار \r\nاين بگفت و از روى غيرت و حمّيت بكوشيد تا جائى كه بالاخره به درجه رفيعه شهادت نائل آمد رحمة الله عليه\r\n\r\nشهادت معلى بن المعلى ( 38 )\r\nديگر از شهداء سرزمين پربلاء كربلاء جناب معلى بن المعلى است وى از شجاعان و دلاوران روزگار بود ، پس از آنكه از امام عليه السّلام رخصت گرفت همچون شيرى كه از قفس رها شده باشد خود را به وسط ميدان رساند نعره‌اى چون رعد قاصف بركشيد و اين رجز را خواند :\r\n انا المعلى و انا بن البجلى * دينى على دين حسين بن على\r\nاضربكم بصارم لم يفلل * و اللّه ربّى حافظى من زللى \r\nسپس حمله كرد برلشگر و پيوسته از آن قوم مىكشت تا بيست و چهار نفر را به جهنم فرستاد و در اثناى مقاتله و هنگامه مجادله نامردى با گرزى گران او را از پاى درآورد ، معلى برزمين غلطيد آن گروه از خدا بىخبر دورش را احاطه كرده و وى را به غل و زنجير كشيده و نزد عمر بن سعد ملعون بردند و در حضور آن ناپاك ظالمى جلو آمد و گفت :\r\nآفرين و مرحبا ، عجب يارى و هوادارى در حق مولاى خود نمودى سپس\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nشمشير از كمر كشيد و گردن آن مظلوم را زد .\r\n\r\nشهادت معلى بن حنظلة الغفارى ( 39 )\r\nاز جمله جان‌نثاران حضرت ابا عبد اللّه الحسين عليه السّلام جناب معلى بن حنظلة الغفارى است وى پس از آنكه سلطان دين را تنها و غريب ديد محضر مبارك حضرت رسيد و اذن جهاد گرفت و براسبى كوه‌پيكر نشست و نيزه خطّى بدست گرفت و حمله كرد برآن قوم بىدين بهرطرف كه رو مىكرد مرد و مركب را از پا درمىآورد آن‌قدر با نيزه افراد دشمن را كشت و با آن سينه‌ها را شكافت و پهلوها را سوراخ كرد تا نيزه‌اش شكست سپس دست كرد و شمشير فولادى را از نيام كشيد و با آن حمله برد به آن شغالان و روباهان و كارزار سختى كرد و جماعت بسيارى را با تيغ بىدريغ از نعمت حيات محروم ساخت ولى از آنجا كه اقبال آن جوانمرد رو به زوال بود اسبش سكندرى خورد و آن دلير را روى زمين انداخت ، صورت او شكست و قامتش نقش زمين شد لشگر متوارى و متفرق همين كه ديدند وى به زمين خورد و زخمى شده دورش را گرفتند و با آلات حرب به او حمله كرده و بدنش را پاره پاره كرده و شهيدش نمودند .\r\n\r\nشهادت جابر بن عروة الغفارى ( 40 )\r\nديگر از جانبازان و شهداء طف جناب جابر بن عروة الغفارى است وى برادر عبد الرحمن بن عروة است كه ترجمه‌اش قبلا گذشت وى پس از شهادت برادر با كمر خميده خدمت امام عليه السّلام آمد عرض كرد :\r\nمولاى من ، اميدم قطع شد ، كمرم شكست ، برادرم از دست رفت ، اذن مرحمت كن تا خود را به برادرم برسانم و خاطر از اين غم برهانم .\r\nامام عليه السّلام وى را اجازت داد .\r\nارباب مقاتل نوشته‌اند : جابر مردى بود نيكوسيرت و پيرى بود روشن‌ضمير و زاهدى بود نيكوبيان عمرى در خدمت رسول خدا صلّى اللّه عليه و آله بسر برده و در غزوات\r\n\r\n","description":"","footnote":"","page_name":" 569 ","page_number":569},
  {"content":"\r\n\r\nبسيار به پيامبر اكرم صلّى اللّه عليه و آله و سلّم كمك كرده بود بارى امام عليه السّلام به وضع لباس و اسلحه و اساس آن پير روشن‌ضمير نظر مىكرد و مىديد كه با آن حالت ناتوانى كه از تشنگى و گرسنگى نيمه جانى بيش در بدن ندارد معهذا اظهار شجاعت و دليرى مىكند و به گرگان كوفه و شام نفرين مىنمايد حضرت از روى بنده‌نوازى فرمود :\r\nكدام بىرحم اين ريش سفيد تو را كه در اسلام در ركاب خير الانام سفيد كرده‌اى به خونت خضاب خواهد كرد و رحم برپيرى و ناتوانى تو نخواهد نمود\r\nشعر\r\n به دو گفت اى شيخ بيداردل * ز كار تو گردون دون شد خجل\r\nكرا دل ، كرآيد باز آر تو * خداى از تو خشنود و از كار تو \r\nسپس امام عليه السّلام فرمود :\r\nاى جابر جهاد برتو واجب نيست تو پيرى قوّت و قدرت در تو نيست بيا به ميدان مرو .\r\nجابر تعظيم نموده عرض كرد : تصدّقت پيران رسوم حرب و آداب جنگ را نيكو مىدانند علاوه براين دلم مىخواهد نامم در زمره شهداء آل محمّد عليهم السّلام ثبت شود تا فرداى قيامت سرخ‌رو باشم ، قربانت تا زنده بودم ايّام عزّت تو را مستدام ديده بودم اكنون نمىتوانم روز ذلّت و خوارى تو را ببينم ، اين قوم حرمت تو را از ميان بردند و بناى جسارت و بىادبى گذارده ، تو را دشنام و ناسزا مىگويند قربانت شوم ، مىروم مژده وصل تو را به پيغمبر مىدهم .\r\nحضرت صورت وى را بوسيد گريان گريان اذن ميدان داد .\r\nجابر وارد صحنه كارزار شد و حمله كرد به آن نااصلان شصت نفر از آنها را به خاك مذلّت انداخت وى از كثرت زخمهاى كارى و شدّت تشنگى و خستگى لاعلاج پهلو به خاك نهاد و مرغ روحش از قفس قالب بناى پرواز نهاد لحظات آخر حياتش بود كه آن پير خسته از گوشه چشم نگاه پرحسرت به حضرت كرد ،\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nامام عليه السّلام خود را به بالين وى رساند و سرش را به دامن گرفت و در اين حال به عالم باقى شتافت رحمة الله عليه .\r\n\r\nشهادت انيس بن معقل ( 41 )\r\nاز جمله قربانيان در راه حضرت خامس آل عبا عليه السّلام انيس ابن معقل است كه پس از شهادت اكثر اصحاب با چشم پر از سرشگ محضر امام عليه السّلام آمد و اجازه ميدان گرفت .\r\nحضرت به او اجازه دادند و وى به ميدان شتافت و به روايت ابن شهرآشوب در مناقب اين رجز را خواند :\r\n انا انيس و انا بن معقل * و فى يمينى فصل سيف مصقل\r\nاعلو به الهامات وسط قسطل * من الحسين الماجد المفضّل\r\nابن رسول اللّه خير مرسل \r\nپس با صمصام آتشبار برسر كفّار تاخت و هستى جمعى را غرق و خرمن عمر قومى را حرق نمود كه از جمله آنها بيست و چهار مبارز نامى از كوفه و شام بودند كه آن جناب آنها را به دار البوار رهسپار كرد ولى در آن اثناء نامردى شمشيرى به كتفش نواخت كه تا سينه‌اش چاك ساخت ، انيس آهى كشيد و مرغ روحش از قفس پر كشيد و در فردوس اعلى انيس و جليس ساير شهداء گرديد رحمة الله عليه\r\n\r\nشهادت على بن مظاهر اسدى ( 42 )\r\nمرحوم صدر قزوينى در حدائق الانس فرموده : شايد وى برادر حبيب بن مظاهر باشد بهرصورت آن پير بااخلاص پس از كسب اذن از حضرت روى به فرقه ضلال آورد و اين رجز را مىخواند :\r\n اقسمت لو كنّا لكم اعدادا * او شطركم لكنتم الّا نكادا\r\nيا شرّ قوم حسبا و زادا * لا حفظ اللّه لكم اولادا \r\n\r\n","description":"","footnote":"","page_name":" 571 ","page_number":571},
  {"content":"\r\n\r\nو سپس به آن قوم كفّار حمله كرد و كارزار سختى با آنها كرد و به روايت ابو مخنف شصت نفر از آنها را به جهنم فرستاد تا بالاخره شهيد گرديد .\r\n\r\nشهادت داود بن مالك ( 43 )\r\nبه نوشته مرحوم ابن شهرآشوب در مناقب پس از على بن مظاهر داود بن مالك محضر امام عليه السّلام آمد و اذن خواست حضرت اذنش دادند ، وى در حالى كه زره داودى به تن و شمشير هندى بركمر بسته بود روى به ميدان نهاد و اين رجز را خواند :\r\n اليكم من بطل ضرغام * ضرب فتى يحمى عن الامام\r\nيرجو ثواب الملك العلّام * سبحانه مقدر الاعوام \r\nو سپس برآن قوم كافر حمله برد و جنگ نمايانى نمود و پس از مجادله بسيار عطش مفرط براو غالب شد و وى را به حالت غش انداخت و از پاى درآمد اشرار وقت را غنيمت شمرده اطرافش را گرفتند با تير و سنان و شمشير شهيدش كردند\r\n\r\nشهادت يزيد بن شعشاء ( 44 )\r\nپس از شهادت جمعى از اصحاب يزيد بن شعشاء از امام عليه السّلام رخصت گرفت و سپس رو به ميدان كارزار آورد و از رجز را خواند :\r\n انا يزيد و ابى مهاجر * كأنّنى ليث به غير حاذر\r\nيا ربّ انّى للحسين ناصر * و لابن سعد تارك و هاجر \r\nبعد از اين رجز تير از تركش درآورد و هركه را كه علامت خباثت بيشتر داشت نشانه تير نمود ، هشت تير انداخت و پنج نفر را كشت و سه ، چهار نفر را هم زخمى نمود .\r\nامام عليه السّلام برتيراندازيش او را تحسين و آفرين نموده و فرمودند : اللّهم سدّد رميته و اجعل ثوابه الجنّة\r\nو پس از دلاوريها و رشادتها كه از خود نشان داد شهيدش كردند .\r\n\r\n","description":"","footnote":"","page_name":" 572 ","page_number":572},
  {"content":"\r\n\r\n\r\nشهادت ابو عمرو النّهشلى ( 45 )\r\nپس از شهادت يزيد بن شعشاء ابو عمرو نهشلى اراده مبارزه نمود ، وى مردى متهجّد و كثير الصّلوة و شب‌زنده‌دار بود ، به يارانش گفت : اكنون عبادتى خوش‌تر از نصرت امام حسين عليه السّلام نيست لذا خود را خدمت امام عليه السّلام رساند اجازه گرفت و سپس براسبى سوار و تيغى در دست گرفت و اين رجز را خواند :\r\n انا ابو عمرو لحى نهشلى * دينى على دين حسين و على\r\nاضربكم ضربا شديد العمل * اطعنكم بالرّمح لعن البطل \r\nبعد از آنكه رجزش تمام شد برآن كفّار حمله نمود .\r\nاز ابن نما روايت شده كه غلام بنى كاهل بنام حمران نقل كرده و گفت : من در صحنه كارزار حاضر بودم و در ميان معركه جنگ مبارزى نامدار و دليرى نامور ديدم جنگى صعب و رزمى سخت مىنمايد ، برهرفوجى كه حمله مىكند آنها را همچون بنات النّعش متفرق مىسازد با تيغ به هركس مىزند او را به خاك هلاكت مىاندازد و با نيزه آتش‌فشان دود از دل آن قوم بدنشان برمىآورد و پيوسته گروهى را مىكشت و سپس خدمت امام عليه السّلام مىآمد و از آن حضرت استمداد مىجست و ديده خود را به نور جمالش روشن مىكرد و قوّتى پيدا مىكرد سپس دوباره به آن گروه نااصل حمله مىبرد و اين بيت را مىخواند\r\n ابشر هديت الرّشد تلقى احمدا * فى جنّة الفردوس تعلى صعدا \r\nحمران غلام مىگويد : پرسيدم اين شجاع يگانه و اين دلير فرزانه كيست ؟\r\nگفتند : جان‌ثنار حضرت حسين بن على ، ابو عمرو نهشلى است .\r\nبارى در اثناء محاربه نامردى كه از قبيله او بود بنام عامر نهشلى از كمين جست و ضربت كارى برآن شير شكارى نواخت كه از پاى درآمد ، بلافاصله عامر سر آن دلير را بريد .\r\nمؤلف گويد :\r\n\r\n","description":"","footnote":"","page_name":" 573 ","page_number":573},
  {"content":"\r\n\r\nتمام سرها را بعد از عاشوراء جدا كردند مگر چند سر را كه در روز عاشوراء بريدند و از جمله آنها سر عمرو نهشلى مىباشد\r\n\r\nشجاعت شوذب غلام بااخلاص عابس بن شبيب شاكرى و شهادت آن باسعادت ( 46 )\r\nپس از آنكه تعداد بسيارى از اصحاب باوفاى امام عليه السّلام شربت شهادت نوشيدند و معدود قليلى از ياران حضرت با حالى تشنه و خسته باقى بودند و آن هم بوضعى بودند كه ملائكه ملاء اعلى و قدوسيان عالم بالا برحال زار ايشان مىگريستند از محمد بن ابيطالب روايت شده كه عابس بن شبيب شاكرى درحالى كه غلامش شوذب نيز همراهش بود محضر امام رسيد ، اين جوان در اخلاص و چاكرى نسبت به ساحت مقدس حضرت حسينى سلام اللّه عليه گوى سبقت را از ديگران ربوده بود وى پس از آنكه آن همه صحنه‌هاى دلخراش روز عاشوراء را ديد و داغ فراق همه شهداء را لمس كرد و ناسزاهاى اسقياء را به گوش خود شنيد مثل مار ارقم از غصه به خود پيچيد ، غلامش نگريست و گفت :\r\nاى غلام در خاطر چه دارى ؟\r\nغلام گفت : هيچ در خاطر ندارم مگر آنكه جنگ كنم و زمين را از خون دشمنان رنگ نمايم\r\nعابس او را تحسين كرد و آفرين گفت سپس به او فرمان داد كه نزد امام عليه السّلام رود و از حضرتش اذن جهاد بگيرد\r\nغلام محضر سلطان كونين مشرّف شد ، سلام كرد و اذن خواست .\r\nامام عليه السّلام اذنش داد .\r\nغلام پس از آن رو به ميدان نهاد .\r\nشعر\r\n جگر خسته آمد به ميدان جنگ * چو در بحر قلزم شناور نهنگ \r\n\r\n","description":"","footnote":"","page_name":" 574 ","page_number":574},
  {"content":"\r\n\r\n ز پولاد تيغ آتشى برفروخت * از آن بيشه كفر بىحدّ بسوخت \r\nآن دلير كارآمد مانند شير شكارى در عرصه‌گاه نبرد داد مردى و مردانگى داد از كشته پشته‌ها ساخت و صحنه كارزار را از خون كثيف آن دغل مردم رنگين نمود ، عاقبت ضعف و خستگى به روى مستولى شد تشنگى و گرسنگى عنان اختيار را از دستش ربود ، سواره و پياده به روى هجوم آوردند و از مركب به زيرش انداختند و سپس بدن او را قطعه قطعه كردند رحمة الله عليه خوشا برحالش كه چنين سعادتى نصيبش شد و نام نامى و اسم ساميش در زمره شهداء ثبت و ضبط شد چنانچه در زيارت شهداء آمده است :\r\nالسّلام على شوذب مولى شاكر . . . .\r\n\r\nشجاعت و شهادت شير بيشه پردلى عابس بن شبيب شاكرى ( 47 )\r\nپس از آنكه تعداد بسيارى از اصحاب به ميدان كارزار رفته و جانهاى عزيزشان را در راه دين ايثار كرده و قامت هركدام همچون سرو نگونسار به روى زمين كربلاء فرش گرديد و امام عليه السّلام در انجمن قليلى از ياران آن هم ، همگى خسته و كوفته ، تشنه و گرسنه و زخمدار ديده مىشد و از آن طرف گرگان و درندگان لشگر پسر ملعون در انتظار بودند كه كدام دلير آهنگ ميدان مىكند تا همچون سگان درنده و گزنده او را پاره پاره كنند در چنين وقتى جناب عابس آهن لابس كه از شجاعان بىهمتا و از ناموران روزگار بود مهياى جانبازى شد و خود را خدمت سلطان دو عالم رساند و در مقابل شاه ولايت زمين ادب بوسيد و تعظيم نمود :\r\n خم آورد عابس برشاه يال * بگفتا كه اى مظهر ذو الجلال\r\nبه ذات خداوند بارى قسم * به جاه جهان كردگارى قسم \r\nاما و اللّه ما امسى على وجه الارض قريب و لا بعيد اعزّ علىّ و لا احب الىّ منك\r\nقربانت گردم به خدا قسم روى زمين هيچ نزديك و دورى پيش من عزيزتر و\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nمحبوبتر از تو نيست\r\nشعر\r\n نباشد مرا خوش‌تر از روى تو * گرامىتر از طاق ابروى تو\r\nفراق تو سوزنده نار من است * چو روى تو بينم بهار من است \r\nو لو قدرت على ان ادفع عنك الصّنيم او القتل بشىء اعزّ من نفسى و دمى لفعلت\r\nاگر قدرت مىداشتم كه ظلم و ستم و قتل را از تو با آنچه عزيزتر از جانم باشد دفع كنم حتما اين كار را مىكردم\r\nشعر\r\n زهى شرمسارى كه آن هردو نيز * نشد تاكنون هم فداى عزيز\r\nعفى الله وجهت وجهى اليك * فديناك طوعا سلام عليك \r\nاشهد انّى على هداك و هدى ابيك ، قربانت شاهد باش كه من بردين و آئين تو و پدر بزرگوار تو بودم ، اكنون به همين عقيده مىخواهم جانم را نثارت كنم و پس از كسب اجازه با شمشير كشيده همچون شير شميده به ميدان تاخت\r\nشعر\r\n رخش ارغوان ريش و ابرو سياه * ز آهنش ساعد ز آهن كلاه\r\nز خود بىخبر همچو مست مدام * برآمد ز قلب شه تشنه‌كام\r\nز پرواى آن شير لشگرپناه * سراسر به هم خورد پيش سپاه \r\nوقتى به وسط ميدان رسيد ، ربيع بن تميم كه از لشگر عمر سعد بود گفت من ايستاده بودم نظاره مىكردم چون عابس دلاور را ديدم مانند شير با شمشير رو به قلب لشگر آورد او را شناختم زيرا در حروب و غزوات وى را بسيار ديده بودم و در معارك بلارك زدنش را پسنديده بودم ، اشجع شجعان و سرآمد اقران بود .\r\n\r\n","description":"","footnote":"","page_name":" 576 ","page_number":576},
  {"content":"\r\n\r\nشعر\r\n چو ديدم كه آمد بسان پلنگ * گرفته دل از خود نهاده به چنگ\r\nز بيمش دلم چون كبوتر طپيد * زدم صيحه‌اى برسپاه يزيد\r\nكه اين صف‌شكن عابس شاكريست * نه برمرده برزنده بايد گريست \r\nايّها النّاس هذا اسد الاسود ، هذا ابن شبيب لا يخرجنّ اليه احد\r\nاى قوم كسى متوجه جنگ شما شده كه در هنگام حرب برشير ژيان و پيل‌دمان غالب مىآيد ، البته بايد از جنگ با وى احتراز كنيد .\r\nهمين كه عابس در وسط ميدان قرار گرفت چون رعد خروشيد و مبارز طلبيد و فرياد زد : الا رجل الا رجل\r\nاحدى جرئت ميدانش را نكرد صف لشگر بسته شد\r\nشعر\r\n كسى جنگ او را نكرد آرزوى * خروشى دگر برزد آن نام‌جوى\r\nكه آيا در اين انجمن مرد نيست * ز صد صف سپه يك هم‌آورد نيست \r\nباز كسى وى را جواب نداد ، عمر سعد فرياد كشيد : اى لشگر حال كه جرئت محاربه با او را نداريد پس از دور و نزديك به روى سنگ بباريد ، ناگاه آن سپاه بىنام و ننگ همچون باران بهارى از اطراف خشت و سنگ بربدن آن نامدار پرتاب كردند .\r\nفلمّا رأى ذلك القى درعه و مغفره آن دلاور بىهراس و آن شير شرزه از كردار آن شغال‌صفتان برخود پيچيد به يك بار خود از سر و زره از تن كند و خود را در ميان تير و سنگ و خشت و كلوخ افكند و بىپروا برآن گروه نااصل حمله آورد\r\n\r\n","description":"","footnote":"","page_name":" 577 ","page_number":577},
  {"content":"\r\n\r\nگاهى با عمود و زمانى با شمشير و بعضا با نيزه آبدار كارزار مىنمود\r\nشعر\r\n هم‌چون نهنگ ، صف‌شكن * در موج دريا غوطه‌زن\r\nكرده زره بيرون ز تن * از فرق خود آهنين\r\nبرپشت رخش تيز تك * مهرى است رخشان برفلك\r\nبركوهه پولاد رك * كوهى نمودستى مكين\r\nخونريز تيغش را اجل * نعم المعين ، بئس البدل\r\nمنحوس خصمش را زحل * نعم البدل بئس المعين \r\nلشگر عمر سعد ملعون برخى از عشقبازى و جان‌نثارى آن دلير در تحيّر بوده و بعضى از شجاعت و رشادتش به عجب آمده بودند :\r\nربيع بن تميم مىگويد :\r\nفو اللّه لقد رأيته يطرد اكثر من مأتين من البأس ، به خداى آسمان و زمين قسم ديدم عابس را كه زياده از دويست مرد جنگى را در جلو انداخته مانند بزان مىراند .\r\nمرحوم ملّا حسين كاشفى در روضة الشّهداء مىنويسد : ربيع بن تميم مىگويد :\r\nمن با وى آشنائى داشتم گفتم : اى عابس سر برهنه و تن بىزره خود را در درياى هيجاء افكنده‌اى از غرقاب هلاكت نمىانديشى ؟\r\nعابس جوابى داد كه مضمونش اين بيت بود :\r\n چو من در بحر هجرانم ز خونريزى مترسانم * كسى كابش ز سر بگذشت از باران چه غم دارد \r\nاين بگفت و از من درگذشت و خود را در ميان تير و شمشير و سنان افكند و همچون شير گرسنه مىغريد و صفوف كفر را مىدريد و از آن طرف آن كفّار و فسّاق نيز دست از ايذاء و آزار برنمىنداشتند\r\n\r\n","description":"","footnote":"","page_name":" 578 ","page_number":578},
  {"content":"\r\n\r\nو زبانحال عابس در آن وقت اين بود :\r\n زخمهاى كارى اى مردود زن * جهد كن هى دير شد هى زود زن\r\nتا بيايد برسرم جانان من * تا برآسايد به پايش جان من\r\nاى لعينان زخم پىدرپى زنيد * تير را برتير و نى برنى زنيد\r\nتا پر از بال و پر پيكان شوم * در هواى دوستى پرّان شوم \r\nربيع بن تميم گويد : بعد از ساعتى ديدم از فرق سر تا قدم غرقه خون شده ، سرش از چند جا شكسته و تنش مثل لانه زنبور سوراخ سوراخ شده مانند خارپشت از كثرت تير پر آورده و مانند شاخه ريحان در پشت زين گاهى خم مىشد و زمانى راست مىگشت ، ضعف به روى مستولى شده ، روح در طيران ، عروق در ضربان اشقياء ديدند كه توانائى و قدرت عابس از دست رفته و آفتاب عمرش ، رو به افول است ، وقت را غنيمت شمرده روى به وى آوردند و آن شير خسته را از هرطرف در ميان گرفتند .\r\nربيع بن تميم مىگويد : در پى آن بودم كه ببينم برسر عابس چه آمده ناگاه ديدم چند نفر سر عابس را بريده‌اند و با هم نزاع دارند ، يكى مىگويد قاتل او منم ، ديگرى مىگويد منم .\r\nخبر به عمر سعد رسيد ، گفت بى جا مجوشيد يك نفر به تنهائى قاتل او نبوده است .\r\n\r\n[ شهادت جمعى ديگر از اصحاب 
  ]\r\n\r\nشهادت جون غلام ابى ذر غفارى ( 48 )\r\nاز جمله شهداء كه در ركاب همايون حضرت جانش را نثار كرد جون غلام با اخلاص ابى ذر غفارى است .\r\nاين بنده فرخنده‌مآل چون ديد اصحاب يكى پس از ديگرى رخش همّت به ميدان آخرت تاختند و روى سفيدشان را سرخ نمودند و از طرف ديگر لشگر دشمن برامام بىياور چيره شده و احترام آن حضرت را از ميان برده‌اند و كم‌كم\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nبناى دشنام دادن و ناسزا گفتن نهاده‌اند غيرتش به جوش آمد و احوالاتش دگرگون گشت بطورى كه گويا نمىتوانست روى پا بند شود ، امام عليه السّلام به روى او نظر كرد و اضطرابش را ديد و فرمود : چه اراده داشته و در چه خيالى مىباشى ؟ انت فى اذن منى ، اختيار تو با من است .\r\nجون عرض كرد : قربانت خيال دارم كه سر در قدمت بيندازم كه ديگر تاب و طاقت ديدن اين حار زار تو را ندارم و نمىتوانم غريبى تو را به چشم خود ببينم و قدرت شنيدن ناسزا گفتن به تو را ندارم .\r\nحضرت فرمودند : انّما تبعتنا طلبا للعافية فلا تبتلى بطريقتنا ، تو در اين سفر با ما همراه شدى اميد عافيت و سلامتى داشتى اكنون اينجا زمين بلاء است باخبر باش خود را براى خاطر ما مبتلا به بلاء نسازى .\r\nغلام ديد مولا بخاطر عطوفت و كرم از او عذر مىخواهد ، خود را به قدمهاى آقا انداخت عرض كرد :\r\nمولاى من نه اينكه تصور فرمائى من درمانده‌ام ، از روى كراهت و بىميلى عازم جان باختن شده‌ام ، نه و اللّه بلكه ملاحظه مىكنم كه در روز رفاهيّت و آسودگى كاسه‌ليس شما بوده‌ام ، امروز كه روز درماندگى است چطور شما را تنها و غريب بگذارم\r\nشعر\r\n روا باشد از من كه روز رفاه * كنم كاسه‌ليس درگاه شاه\r\nبه هنگام سختى و بد روزگار * تو را خوار بگذارم اى شهريار \r\nقربانت بروم ، مىدانم چرا عذر مىآورى و ميل جان فدا كردن مرا ندارى ، و اللّه انّ ريحى لمنتن و انّ حسبى لئيم ولونى لاسود ، به خدا قسم مىدانم بوى من متعفن است و حسب و نژاد من تباه است و رويم سياه مىباشد ، امّا اى مولا تو را به خدا به اين اوصاف زشت مرا از راه بهشت محروم مفرما كه بهشت خدا روى مرا منوّر و\r\n\r\n","description":"","footnote":"","page_name":" 580 ","page_number":580},
  {"content":"\r\n\r\nبوى مرا معطّر و حسب مرا اعلى مىنمايد ، علاوه براين اى مولا به خدا دست از دامنت برنمىدارم حتّى اختلط هذا الدّم الاسود مع دمائكم تا اينكه خون سياه خود را با خونهاى لطيف و شريف شما شهداء آل محمّد صلّى اللّه عليه و آله مخلوط و مخروج نمايم .\r\nاين بگفت و زارزار مثل ابر بهار گريست ، امام عليه السّلام نيز به گريه درآمد فرمود :\r\nاى غلام سعادت انجام برو كه ما هم از قفا مىآئيم .\r\nپس آن غلام رو به حوالى خيام بانوان با احترام آورد آهى سوزناك برآورد و گفت : اى بانوان حرم و اى خواتين محترم جون است با شما خداحافظى مىكند و از شما حلاليت مىطلبد .\r\nشيون از ميان حرم بلند شد ، اطفال خردسال كه جون انس داشتند بيرون آمدند اطراف غلام حلقه زدند و مىگريستند و چون يكان يكان را تسليت و دلدارى داد و به خيمه فرستاد مانند شير غضبناك روى به آن قوم ناپاك آورد و به روايت محمّد بن ابيطالب اين رجز را خواند :\r\n سوف ترى الكفّار ضرب الاسود * بالمشرفّى الصّارم المهنّد\r\nاذبّ عن سبط النبىّ احمد * اذبّ عنهم باللّسان و اليد\r\nارجو بذاك الفوز عند المورد * من الاله الواحد الموحدّ \r\nاين بگفت و مانند نهنگ تيز چنگ خود را برآن قوم بىنام و ننگ زد و در بحر جنگ غوطه خورد بسى سواران را پياده و پيادگان را به جهنم روانه كرد\r\nشعر\r\n در آن سهمگين وادى پرخطر * كه مرغ از هوايش نكردى گذر\r\nبكوشيد تا زخم بسيار خورد * درافتاد از پا و لب تشنه مرد \r\nچون برزمين افتاد پيوسته ديده بود كه هرشهيدى از زين به زمين مىافتاد سلطان دين را به بالين خود مىخواند و عزيز فاطمه به بالينش مىآمد و مىنشست با هركدام به نوعى مهربانى مىفرمود لذا طمعش به حركت آمد از گوشه چشم\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nنگاهى به طرف خيام حرم نمود عرض كرد : السلام عليك يا مولاى يا ابا عبد اللّه ادركنى آقا جان به بالين من هم بيا ، حضرت با چشمى خونبار خود را به غلام رسانيد سر او را به دامن گرفت و بلند بلند گريست و دست برسر و صورت جون كشيد و عرضه داشت : اللّهم بيّض وجهه و طيّب ريحه و احشره مع الابرار ، بار خدايا رويش را سفيد و بويش را خوش و با نيكان محشورش فرما .\r\n به رحمت ببخشاى براين شهيد * چو صبح اميدش نما روسفيد\r\nشميم ورا نفخ تاتار كن * ورا حشر با فوج ابرار كن \r\nاز بركت دعاى امام عليه السّلام فى الفور روى غلام مانند بدر تمام درخشيدن گرفت و بوى عطر و عنبر از وى به مشام مىرسيد چنانچه امام زين العابدين مىفرماين : بعد از شهادت پدر بزرگوارم كه مردم غاضريّه آمدند اجساد شهداء را به خاك سپردند بعد از ده روز جسد جون غلام را دريافتند كه صورتش منوّر و بوش معطّر بود\r\n\r\nشهادت حريره غلام ( 49 )\r\nدر روضة الشّهداء مىنويسد : بعد از شهادت حبيب بن مظاهر حره يا حريره كه آزاد كرده ابو ذر غفارى رحمة الله عليه بود به ميدان آمد و پياده طريد مىكرد و رجز مىخواند و مبارز مىخواست ، اگرچه رويش سياه بود امّا دلش روشن‌تر از مهر و ماه بود ابو المفاخر رجزهاى او را به فارسى منظوم كرده كه چند بيت آن ذكر مىشود :\r\n چون من سوى ميدان شجاعت بخرامم * بس خصم كه بىجان شود از ضرب حسامم\r\nبگزيده مردانم اگر چند سياهم * بستودهء شاهانم اگر چند غلامم\r\nفردا به شفاعت بود آسان همه كارم * و امروز برآيد به شهادت همه كامم \r\nحمله مردانه مىنمود و قتال مبارزانه مىكرد تا وقتى كه به قتل آمد و به جنّات\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nجاويدى رسيد .\r\n\r\nشهادت يزيد بن مهاجر جعفى ( 50 )\r\nدر روضة الشّهداء مىنويسد :\r\nپس از حريره يزيد بن مهاجر جعفى قدم در ميدان نهاد و در محاربه و مقاتله داد مردى و مردانگى بداد آخر الامر از لباس حيات مستعار عارى رو به جامه خانهء عنايت حضرت بارى آورد و ساكنان ربع مسكون را كه در دامگاه بلا افتاده‌اند و در شاهراه فنا ايستاده به يكبارگى وداع كرد رضوان اللّه عليه .\r\n\r\nشهادت سيف بن حارث و مالك بن عبد سريع ( 52 - 51 )\r\nمرحوم ملّا حسين كاشفى در روضة الشّهداء مىنويسد :\r\nبعد از شهادت حجّاج بن مسروق سيف بن حارث بن سريع با پسر عمّ خود مالك بن عبد بن سريع گريه‌كنان به سرعت تمام به پاىبوس فرزند خير الانام شتافتند ، آن جناب پرسيد كه سبب گريه شما چيست ؟\r\nجواب دادند كه ما براى تو مىگرييم زيرا مىبينيم كه دشمنان تو را احاطه كرده‌اند و دوستان بردفع ايشان قدرت ندارند .\r\nامام عليه السّلام در شأن ايشان دعاى خير گفت .\r\nآن دو مبارز كارزارى سخت كرده و داد نامدارى دادند و بسى سوار و پياده را از عرصه حيات به دروازه فنا و فوات فرستادند و آخر الامر از اين ظلمت خانهء پر وحشت و ملال روى به نزهت آباد قرب ملك متعال نهادند .\r\nامام عليه السّلام برآن دو نوجوان كه با دل پرحسرت از اين جهان برفتند گريست و آمرزش ايشان را از حضرت غفور منّان استدعا نمود و فرمود : باتصادم مقتضيات تقدير جز در ساختن و تسليم شدن چه تدبير فالحكم للّه العلى الكبير و اليه المرجع و المصير .\r\n نيست كس را ز دست مرگ نجات * اكثروا ذكر هادم اللّذّات \r\n\r\n","description":"","footnote":"","page_name":" 583 ","page_number":583},
  {"content":"\r\n\r\n\r\nشهادت سويد بن عمرو بن ابى المطاع ( 53 )\r\nمرحوم سيّد در لهوف مىنويسد :\r\nيكى از جانبازان و شهداء سويد بن عمرو بن ابى المطاع خثعمى است وى مردى شريف النسب و زاهد و كثير الصّلوة بود .\r\nمرحوم محدث قمى در منتهى الآمال مىنويسد :\r\nوى چون شير شرزه حمله كرد و برزخم سيف و سنان شكيبائى بسيار نمود ، چندان جراحت يافت كه اندامش سست شد و در ميان كشتگان بيفتاد و برهمين حال بود تا وقتى كه شنيد حسين شهيد گرديد ديگر تاب نياورده و در موزه او كاردى بود او را بيرون آورده و به زحمت و مشقت شديد با آن حربه لختى جهاد كرد تا شهيد شد و قاتل او عروة بن بطار تغلبى و زيد بن رقاد مىباشد .\r\nسپس مرحوم محدّث قمى در آخر ترجمه اين بزرگوار فرموده :\r\nايشان آخر شهيد از اصحاب مىباشد .\r\nولى برخى ديگر از ارباب مقاتل آخر شهيد را احمد بن محمد الهاشمى دانسته‌اند چنانچه عقيده مرحوم ابن شهرآشوب براين است .\r\n\r\nشهادت احمد بن محمّد هاشمى ( 54 )\r\nدر مناقب مىفرمايد :\r\nآخرين كسى كه از اصحاب سيّد الشهداء عليه السّلام به درجه رفيعه شهادت رسيد احمد بن محمّد هاشمى بود ، اين جوان در آخر كار خدمت سلطان دو عالم آمد و سلام كرد و اذن جهاد گرفت .\r\nحضرت جواب سلام داد فرمود : جزاك اللّه خيرا ، تو هم مىروى خدا تو را جزاى خير دهد\r\nاحمد بن محمد در مقابل دشمن آمد و بدينگونه رجز انشاء نمود :\r\n اليوم ابلوا حسبى و دينى * بصارم تحمله يمينى \r\n\r\n","description":"","footnote":"","page_name":" 584 ","page_number":584},
  {"content":"\r\n\r\n احمى به يوم الوغا عن دينى \r\nپس با تن خسته همچون شير خشمگين برآن قوم حمله برد ، ابو مخنف مىنويسد : آن شير فرزانه مردانه مىكوشيد و از دل مىخروشيد و مىگفت :\r\n احمى به عن سيدى و دينى * ابن على الطاهر الامين \r\nپيوسته با آن قوم غدّار مقاتله نمود تا هشتاد تن از سواران را به جهنم فرستاد فرياد الحذر الحذر از لشگر دشمن بلند شد بارى بهرطرف كه مركب مىتاخت بوى مرگ به مشام دشمنان مىرساند و به هرجانب كه حمله مىكرد رنگ موت احمر به نظر مخالفان درمىآمد ولى افسوس كثرت دشمنان گواهى مىداد كه عاقبت اين دلير شهادت است لذا طولى نكشيد بازوى اين دلاور از قوّت رفت و ساعتى نگذشت كه چندين زخم كارى به روى رسيد و از ركب درغلطيد زمين سرش را به دامن گرفت ، چند جلّاد بىرحم برسر وى تاختند و با شمشير و نيزه او را به شهادت رساندند\r\n\r\nشهادت نه نفر از غلامان و چاكران امام عليه السّلام\r\nمرحوم صدر قزوينى در حدائق الانس به نقل روضة الشّهداء مىنويسد :\r\nسه نفر از نوكرهاى در خانه حضرت كه خادم آستانه بودند به يارى مخدوم نشأتين برآمدند اين سه عبارت بودند از :\r\n1 - محمّد بن مقداد\r\n2 - عبد اللّه\r\n3 - ابو دجانه\r\nهرسه نفر با هم روى به لشگر كفر آوردند جنگى سخت و رزمى صعب نمودند نزديك بود كه از كار بازمانند روى از كارزار كشيدند خواستند برگردند و به ملازمت حضرت آيند لشگر مخالف آنها را احاطه كردند غلامهاى حضرت كه پنج نفر بودند به كمك و مدد درآمدند ، اين پنج نفر عبارت بودند از :\r\n\r\n","description":"","footnote":"","page_name":" 585 ","page_number":585},
  {"content":"\r\n\r\n1 - قيس بن ربيع\r\n2 - اشعث بن سعد\r\n3 - عمر بن قرطبه\r\n4 - عنطمه\r\n5 - كماد\r\nو يك غلام از غلامان امير المؤمنين عليه السّلام نيز بنام سعد با آنها همراهى كرد و هرشش تن خود را در معركه كارزار انداختند و به حمايت آن سه نفر برآمدند ، آتش حرب بالا گرفت عاقبت از كثرت مخالفين درمانده شدند و ضربتهاى متوالى خورده و هرنه نفر شهيد گرديدند .\r\n\r\nمبارزت و شهادت غلام ترك ( 55 )\r\nپس از آنكه ياران و ياوران خامس آل عبا عليه السّلام جملگى به ميدان رفته و شهيد شدند و ديگر غلام و نوكرى براى حضرتش باقى نماند مگر يك غلام ترك كه قارى قرآن و حافظ فرقان بود .\r\nدر كتب مقاتل است كه اين غلام قابچى درب خانه امام عليه السّلام و لله اطفال بود بنا به نقل صاحب روضة الشّهداء اين غلام سعادتمند وقتى غربت و تنهائى امام عليه السّلام را ديد طاقت نياورد دست از زندگانى دنيا شست با روئى درخشان و چهره‌اى همچون آفتاب خدمت مهر سپهر ولايت آمد زمين ادب بوسيد عرض كرد :\r\nنفسى لنفسك الفداء جانم فداى تو باد اى فرزند رسول خدا ، از لشگر ما ديگر كسى باقى نمانده و گويا نوبت آقايان و آقازاده‌ها رسيده و من تاب آن را ندارم كه ببينم مخدوم و مخدوم‌زادگانم خداى نكرده از اوج به حضيض مىگرايند لذا آمده‌ام اجازه فرمائى كه جانم را قربانت كنم .\r\nحضرت نگاهى به او نمود و فرمود : اى غلام من تو را به پسر بيمارم بخشيده‌ام ، اختيار تو با او است برو از فرزندم اجازه بگير .\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nغلام به فرموده امام عليه السّلام خدمت زين العابدين عليه السّلام آمد و دور بستر آن سرور گرديد و قدمهاى آن حضرت را بوسيد .\r\nحضرت ديده گشود غلام ترك را ديد فرمود اى غلام براى چه گريانى ؟\r\nغلام عرضه داشت : من از حضرت پدرت اجازه حرب طلبيدم فرمود كه تو از آن نورديدهء منى اختيارت با او است حال روى به آستان شما آورده‌ام و اميدوارم كه مرا محروم نگردانى و دستور حرب را به من بدهى .\r\nامام عليه السّلام فرمودند : من تو را در راه خدا آزاد كردم ، ديگر خود مىدانى .\r\nغلام نيكوخصال با امام سجاد عليه السّلام خداحافظى كرد از خيمه بيرون آمد به حوالى خيام حرم كه رسيد با صوت حزين فرياد كرد : خانمها مرا حلال كنيد ، فرداى قيامت مرا فراموش نفرمائيد ، خداحافظ .\r\nغريو و غلغله از اهل حرم بلند شد ، اطفال خردسال از خيمه‌ها بيرون آمدند و به دور غلام حلقه زدند غلام اطفال را آرام كرد و با چشم گريان روى به ميدان نهاد و اين رجز را خواند :\r\n البحر من طعتى و ضربى يصطلى * و الجوّ من سهمى و نبلى يمتلى\r\nاذا حسامى فى يمينى ينجلى * ينشق قلب الحاسد المنجلى \r\nاز اين رجز معلوم مىشود كه غلام هم تير و كمان و هم شمشير و سنان همراه داشته بارى آن دلير رزم‌آور برآن قوم كافر حمله برد و هرمبارزى كه مقابلش مىآمد در دستش كشته مىشد تا بسيارى از آن نااصلان را كشت و آخر تشنگى براو غالب شد بازگرديد و ديگرباره به در خيمه حضرت امام سجّاد عليه السّلام آمد ، امام سجّاد عليه السّلام به روى آفرين گفت و مبارزاتش را پسنديد و بسيار تحسين نمود و به بشارت شربت كوثر وى را مبتهج فرمود غلام دست و پاى امام زين العابدين عليه السّلام را بوسه زد ديگرباره از مخدرات حلاليت طلبيد و از سوز مفارقت ايشان هاىهاى گريست سپس روى به ميدان نهاد و خود را زد به درياى لشگر و خاك\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nهلاكت برفرق مبارزان تيره‌بخت مىريخت ، بسيارى از آن گروه را به دار البوار فرستاد تا بالاخره ضعيف و تشنگى مفرط براو غالب شد و از كثرت جراحت و زخم بىقوّت گرديد و روى خاك افتاد از گوشه چشم به خيمه‌ها نظر مىكرد در اين اثناء امام حسين عليه السّلام به بالينش آمد و او را به در خيمه امام سجاد عليه السّلام رسانيد و از مركب فرود آمد سرش را در كنار گرفت و روى به رويش مىنهاد و امام سجاد عليه السّلام با وجود بيمارى برسر بالين وى آمد ، غلام ديده باز كرد سر خود را بر كنار امام حسين عليه السّلام ديد و امام زين العابدين را برسر خود مشاهده نمود تبسم كنان برپدر و پسر سلام كرد و در همين حال مرغ روحش از قفس بدن آزاد شد رحمة الله عليه .\r\n\r\nوداع جوانان بنى هاشم با يكديگر\r\nپس از آنكه تمام اصحاب و ياران امام عليه السّلام به شهادت رسيدند و خامس آل عبا عليه السّلام با جوانان تنها ماند جوانان بنى هاشم كه بوى فراق به مشامشان رسيد دست به گردن يكديگر انداخته با هم وداع كرده و سخت گريستند .\r\nشعر\r\n ز جان دست شستند شهزادگان * دگرگونه شد حال آزادگان\r\nهراسان عزيز از براى عزيز * حسين از براى همه اشگ‌ريز \r\nمقاله مرحوم واعظ قزوينى\r\nمرحوم واعظ قزوينى مىفرمايد :\r\nسرّ اينكه جوانان يكديگر را وداع كرده و با هم خداحافظى نمودند با اينكه در برزخ و دار باقى بهم مىرسيدند اين بود كه فراق قطعى و وصال محتمل بود زيرا احتمال اين بود كه يكى از آنها زنده مانده و در شهادتش بداء حاصل شود و طبق اين احتمال وداع مناسب بوده و بجا .\r\n\r\n","description":"","footnote":"","page_name":" 588 ","page_number":588},
  {"content":"\r\n\r\n\r\nاختلاف آراء در اينكه اوّل شهيد از بنى هاشم چه كسى بوده\r\nاتّفاق است بين ارباب مقاتل كه تا اصحاب و ياران امام عليه السّلام زنده بودند يك تن از اقارب و نزديكان حضرت شهيد نشدند ولى بعد از انصار و اصحاب نوبت به بنى هاشم رسيد كه يكى پس از ديگرى به ميدان رفته و شهيد شدند و آنچه مورد اختلاف بوده اينستكه : اوّل شهيد از بنى هاشم كيست ؟\r\nدر آن دو نظريه مىباشد :\r\nالف : اوّل شهيد عبد اللّه بن مسلم بن عقيل بوده .\r\nاين قول مختار مرحوم محمد بن شهرآشوب در مناقب و مجلسى در بحار و جلاء العيون و صاحب كتاب حبيب السير و نيز ابو الفتوح و هروى و ابى مخنف در مقتل مىباشد .\r\nب : اوّل شهيد از بنى هاشم حضرت على بن الحسين عليه السّلام يعنى على اكبر مىباشد .\r\nاين قول مختار مرحوم محمد بن ادرس و صاحب مقاتل الطالبين و سيّد در لهوف و شيخ مفيد در ارشاد و محمد بن جرير طبرى و امير محمد صاحب كتاب روضة الصّفاء مىباشد .\r\nمؤلف گويد :\r\nمؤيّد نظريّه دوّم اين فقره از زيارت ناحيه مقدّسه است :\r\nچون اراده كنى قبر على اكبر را زيارت نمائى فقف عند رجلى الحسين و هو قبر على بن الحسين فاستقبل القبلة بوجهك فانّ هناك خواصة الشهداء .\r\nرو به قبله بايست كه مقبره جميع شهداء آنجا است فاوم و اشر پس با انگشت اشاره كن و بگو :\r\nالسّلام عليك يا اوّل قتيل من نسل خير سليل من سلالة ابراهيم الخليل\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nصلّى اللّه عليك و على ابيك\r\n\r\nاذن جهاد خواستن حضرت على اكبر از پدر بزرگوارش\r\n چو نوبت به آل پيمبر رسيد * جهان جامهء صبر در بردريد\r\nنخستين على اكبر مه‌لقا * نمودى شه تشنه را جان فدا \r\nپس از شهات همه انصار و اصحاب باوفاى امام عليه السّلام نوبت به جوانان بنى هاشم رسيد كه تعدادشان سى نفر بود ، پيش از آنكه ايشان آماده كارزار شوند خامس آل عبا خود مهيّاى نبرد گرديدند به يك بار تمام جوانان اهل بيت دور امام عليه السّلام را گرفته خود را به روى دست و پاى آن حضرت انداختند و عرضه داشتند :\r\nفداى خاك پايت گرديم تا يك تن از ما زنده است نخواهيم گذارد كه به ميدان تشريف ببريد و در ميان تمام اين عزيزان جوان رشيد و دلير و فرزند دلبند خود حضرت يعنى جناب على اكبر سلام اللّه عليه از همه بيشتر براى غربت امام عليه السّلام مىسوخت ، آن سرو باغ ولايت خود را بقدم سلطان دين انداخت و عرض كرد : يا ابه لا ابقانى اللّه بعدك طرفة عين\r\nپدر جان بعد از تو يك لحظه و يك چشم برهم زدن خدا من را زنده نگه ندارد ساعتى صبر نما و حرب خود را متوقف كن تا من جانم را قربانت كنم پس از آن خود دانى\r\nفرد\r\n به خلد بى على اكبر مرو نه شرط وفاست * بده اجازه كه تا گفته براو دير است \r\nامام حسين عليه السّلام از استماع اين كلمات رنگش متغيّر شد و حالش دگرگون گرديد سر على اكبر را از خاك برداشت و به سينه مبارك چسبانيد ، صورت نازنينش را بوسيد و فرمود :\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nعلى جان چه خيال كرده و چه در نظر دارى ؟\r\nعلى اكبر عرضه داشت : بابا اين زندگى برمن حرام است ، الآن وارد خيمه شدم تا اطفال را تسلّى داده و بانوان را آرام كنم\r\nشعر\r\n رقيه آمده خود را به دامنم افكند * به گريه گفت كه اى اكبر سعادتمند\r\nكباب شد جگرم از عطش برادر جان * رسيد جان به لبم از عطش برادر جان\r\nهزار مرتبه مردن ز زندگى بهتر * مرا شهادت از اين سرافكندگى بهتر \r\nاين بگفت و شروع كرد به گريستن .\r\nفرد\r\n از جزع بست دجله سيماب برسمن * وز اشگ ريخت سوده الماس بر كنار \r\nپس امام عليه السّلام على را در بركشيد و صورتش را بوسيد .\r\nشعر\r\n چو شاه تشنه‌جگر ديد بيقرارى او * كه جان گرفته به كف از براى يارى او\r\nكشيد دست به رخسارهء على اكبر * كه بگذر از سر اين خواهش اى عزيز پدر\r\nفتادن قد سرو تو برزمين حيف است * به خون طپيدن اين جسم نازنين حيف است \r\n\r\n","description":"","footnote":"","page_name":" 591 ","page_number":591},
  {"content":"\r\n\r\n تو تازه‌سرو برومند جويبار منى * شبيه جدّ كبار بزرگوار منى\r\nمرو كه بار غمم را غم تو سربار است * مرو كه هجر تو سخت است و سخت دشوار است \r\nسپس با عجز و لابه و اصرار و ابرام زياد از پدر درخواست اذن جهاد نمود فلمّا كثرت مبالغته فى الاستيذان و اشدّ جزعه و هو عطشان اذن له الحسين و هو ولهان\r\nو وقتى مبالغه و اصرار شاهزاده در گرفتن اذن زياد گرديد و جزع و فزع آن سروقامت تشنه‌لب شديد گشت امام عليه السّلام در حالى كه حيران و واله مانده بود اذنش داد .\r\nعلى اكبر بسيار خشنود و شادمان گشت و عزم را جزم كرد كه به ميدان رود ، امام عليه السّلام كه چنين ديد عزيزش را پيش طلبيد و با دست مبارك خود لباس حرب براندامش پوشيد .\r\nو رتّب على قامته اسلحة الحرب و البسته الدّرع و شدّ فى وسطه منطقة له من الاديم ، فوضع على مفرقه مغفرا فولاديّا و قلّده سيفا مصريّا و اركبه العقاب براقا مأويّا .\r\nامام عليه السّلام برقامت بااستقامت فرزند دلبندش اسلحه حرب پوشاند و زره به اندامش استوار نمود و كمربند چرمى كه از پيامبر اكرم صلّى اللّه عليه و آله و سلّم بود بركمرش بست و خود فولادى برسرش نهاد و شمشير مصرى برميانش حمايل كرد و او را براسب عقاب براق‌آسا سوار كرد\r\nشعر\r\n چه قامت بدينسان بياراستش * شهيد ره ايزدى خواستش\r\nبگفتا به حال غمين سر بسر * جدا گشتى از من تو جان پسر\r\nتو رفتى و غم محفل ما شكست * چه محفل دگر چون دل ما شكست \r\n\r\n","description":"","footnote":"","page_name":" 592 ","page_number":592},
  {"content":"\r\n\r\n ز گلبن اگر نوگلى كم شود * ابر بلبلان حال در هم شود\r\nچه دانى كه من در چه احوالمى * الف بودم اكنون ز غم دالمى \r\nسپس امام عليه السّلام فرمود : فرزندم اكنون برو بدر خيام حرم خداحافظى كن\r\nشعر\r\n برو بسوى حرم لحظه‌اى به چشم پرآب * به آخرين نظرى اهل بيت را درياب\r\nدمى انيس دل عمّه‌هاى بىكس باش * نمك به زخم دل مادر پريشان باش \r\nعلى اكبر با قدى چون شاخهء صنوبر و با چشمى اشگبار و آهى آتشبار بدر خيمه آمد فرياد كرد .\r\nشعر\r\n ديگر به قيامت است ديدار * اى اهل حرم خدا نگهدار\r\nوقت است كه جان خود فشانيم * در پاى امام زار افكار \r\nاهل بيت چون صداى روح‌افزاى على اكبر را شنيدند مانند كواكب سر از برج خيمه بيرون كردند و پروانه شمع رخسار على اكبر گرديدند يك مرتبه شيون اهل حرم بلند شد فاذا ضجّة قامت من الحرم و عجّة علت من الفسطاط المحرّم عمّه‌ها و خواهرها همه از بزرگ و كوچك بيرون آمدند و بدور مركب على حلقه زدند فاخذت عمّاته و اخواته و بركابه و عنانه و قوائم مركبه و امطرن عليه سحائب العيون الهاطلة .\r\nعمّه‌ها و خواهران ركاب و عنان و دست و پاى مركبش را گرفتند و اشگ از ديدگان باريدند\r\n\r\n","description":"","footnote":"","page_name":" 593 ","page_number":593},
  {"content":"\r\n\r\nزبانحال ليلى مادر على اكبر سلام اللّه عليه\r\nدر اين ميان ليلاى خسته‌جگر جلو آمد و دست در گردن فرزند نمود و به زبانحال فرمود :\r\n على اكبر مرو مادر فداى قد دل جويت * پريشانم مكن اى من اسير سنبل مويت\r\nبلاخيز است اين وادى خطرناكست اين منزل * حسين بىياور است و من غريب اين قوم سنگين‌دل\r\nچو مرغ آشيان گم كرده‌ام رحمى براحوالم * شكسته سنگ صيّاد قضا از كين پر و بالم\r\nقران عقرب گيسو به روى چون قمر بنگر * قمر در عقرب است اى نوجوان از اين سفر بگذر \r\nزبانحال على اكبر در پاسخ مادر\r\nعلى در جواب مادر عرضه داشت :\r\n تو را چون شمع افتاده بجان بىقرار آتش * مرا زين گفتگو بر جان مزن پروانه‌وار آتش\r\nببين بىيارى باب من و بيداد دشمن را * ببين برنيزه دارد تكيه و كج كرده گردن را \r\n\r\nميدان رفتن شاهزاده والاتبار على اكبر سلام اللّه عليه\r\nپس از آنكه شاهزاده بانوان حرم را آرام كرد و تسلّى داد ايشان را وداع نمود و روى به ميدان آورد .\r\nمرحوم ملّا حسين كاشفى در روضة الشّهداء مىنويسد :\r\nعلى اكبر جوانى بود هيجده ساله با روى چون آفتاب و گيسوى چون مشگ ناب و از حيث خلق و خلق شبيه‌تر از وى به رسول خدا صلّى اللّه عليه و آله كس نبود ، چون به\r\n\r\n","description":"","footnote":"","page_name":" 594 ","page_number":594},
  {"content":"\r\n\r\nميدان رسيد ساحت آن معركه از شعاع رخسار وى منوّر شد لشگر عمر سعد در جمال وى متحيّر مانده از آن ناپاك پرسيدند اين كيست كه تو ما را به حرب وى آورده‌اى ؟\r\nشعر\r\n اين كيست سواره كه بلاى دل و دينست * صد خانه برانداخته در خانهء زينست\r\nماهيست درخشنده چو برپشت سمندست * سرويست خرامنده چو برروى زمينست \r\nعمر سعد چون نگريست و شاهزاده را براسب عقاب سوار ديد گفت : اين پسر بزرگ حسين است كه در شكل و شمايل به حضرت رسالت صلّى اللّه عليه و آله مىماند « 1 »\r\nو در روايتى آمده است كه هرگاه شوق لقاى سيد عالم صلّى اللّه عليه و آله براهل مدينه غالب مىشد مىآمدند و در روى على اكبر نظر مىكردند و چون شوق استماع كلام سيّد انام عليه الصلاة و السلام برايشان غلبه مىكرد سخن شكر نثار شاهزاده را مىشنيدند .\r\nاين جوان با قامتى چون سرو روان و طلعتى افروخته‌تر از گل ارغوان اسب را در عرصهء ميدان به جولان درآورده و اين رجز را بخواند :\r\n انا على بن الحسين بن على * نحن و بيت اللّه اولى بالنبى \r\n\r\n\r\n","description":"","footnote":"\r\n( 1 ) - مرحوم تنكابنى در كتاب اكليل المصائب مىگويد :\r\nابن ادريس كه از مشاهير علماء شيعه است علىّ شهيد را على اكبر مىداند و على اوسط را امام زين العابدين دانسته است و در اين باب اصرارى دارد و به بسيارى از كلام اهل تواريخ و غير آن استشهاد كرده .\r\nو شهيد اوّل نيز در مزار دروس همين را اختيار كرده ليكن مشهور از علماء برآن رفته‌اند كه على اكبر امام زين العابدين عليه السّلام است و على اوسط على مقتول و قول مشهور را اقوى و منصور مىدانيم چنان كه شيخ مفيد و اكثرى از ارباب مقاتل به قول مشهور مايلند\r\n","page_name":" 595 ","page_number":595},
  {"content":"\r\n\r\nو اين بيت از رجزى است كه شاهزاده مىخوانده و از عزّ حسب و شرف نسب خود خبر مىداده .\r\nابو المؤيد خوارزمى آورده : على اكبر به معركهء مبارزت جلوه‌كنان درآمد ، حلقه گيسوى مشگين برروى رنگين افكنده و آن شاهزاده چهار گيسوى تافته بافته مجعّد معنبر مسلسل معطّر داشته دو از پيش و دو از پس مىانداخته و زبان روزگار در وصف آن شهسوار بدين ابيات نغمه مىپرداخته .\r\n خسروا مشترى غلام تو باد * توسن چرخ در لگام تو باد\r\nسبز خنك فلك مسخّر تو است * ابلق روزگار رام تو باد \r\nو شاهزاده رجزى در مناقب خود و اهل بيت مىخواند كه ترجمه بعضى از آن در مقتل نور الائمه خوارزمى چنين آمده :\r\n منم على حسين على كه خسرو مهر * فراز تخت فلك كمترين غلام منست\r\nمن از نژاد شهيم كه قدر او مىگفت * كه خطبه شرف سرمدى بنام منست\r\nعنان ز معركهء خصم برنخواهم تافت * چرا كه توسن تند سپهر رام منست \r\nراوى گويد : هرچند على اكبر مبارز طلبيد كسى به مبارزتش نيامد شاهزاده خود را برلشگر خصم زده شور در ميمنه و ميسره و قلب و جناح آن سپاه افكند و چندان مقاتله كرد كه آن گروه انبوه از حرب وى به ستوه آمدند ، پس مراجعت نموده پيش پدر آمد و گفت :\r\nيا ابتاه ذبحنى العطش اى پدر بزرگوار تشنگى مرا مىكشد و هلاك مىگرداند\r\nو اثقلنى الحديد و گران مىسازد و در رنج مىافكند مرا آهن سلاح\r\nفهل الى شربة ماء من سبيل آيا به شربتى از آب هيچ راه توان برد و براى حصول مقدارى از آن چاره توان كرد ، حقا كه اگر قطره‌اى آب به حلق من مىرسيد دمار از اين قوم نابكار برمىآوردم ؟\r\nامام حسين عليه السّلام او را پيش طلبيد و خاك از لب و دهان وى پاك كرد و انگشترى\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nحضرت رسول صلّى اللّه عليه و آله در دهان وى نهاد تا بميكد و تشنگى او تسكين يافت ، ديگر باره روى به ميدان نهاد و رجزى در صورت حال خود ادا كرد كه ابو المفاخر در ترجمهء آن آورده كه :\r\n ساقى كوثر آب مىخواهد * مير مجلسى شراب مىخواهد\r\nبچه شير در طريق خطر * راه آب از گلاب مىخواهد\r\nكيست آن كو ز فرط بىنمكى * دل زهرا كباب مىخواهد\r\nگيسوان سيه سفيد حسين * كيست كز خون خضاب مىخواهد\r\nمؤمنان در بهشت و منكرما * سوى دوزخ شتاب مىخواهد \r\nدر اين نوبت كه شاهزاده مبارز طلبيد عمر سعد طارق بن شبث را گفت برو و كار پسر حسين را بساز تا من حكومت رقه و موصل را از پسر زياد براى تو بستانم .\r\nطارق گفت : مىترسم كه فرزند رسول صلّى اللّه عليه و آله را بكشم و تو بدين وعده وفا نكنى .\r\nعمر سعد سوگند خورد كه از اين قول برنگردم و اينك انگشترى من بگير و بستان .\r\nطارق انگشترى عمر سعد را در انگشت كرد و به آرزوى حكومت رقه و موصل روى به حرب با على اكبر آورد ، با سلاح تمام به ميدان آمده نيزه حواله على اكبر كرد ، على اكبر نيزه‌اش را ردّ نمود سپس با نيزه چنان برسينه‌اش زد كه به مقدار دو وجب سنان از پشتش بيرون آمد ، طارق از اسب سرنگون شد ، على اكبر مركب عقاب را براو راند تا همه اعضاى او به سمّ مركب شكسته شد و پايمال گرديد :\r\nپسر او عمر بن طارق بيرون آمد كه در همان گرمى و نرمى به پدر ملحق شد ، پسر ديگرش طلحة بن طارق از غم پدر و برادر بسوخت و مركب برانگيخته چون شعله آتش خود را به على اكبر رسانيد و فى الحال گريبان شاهزاده را گرفت و به طرف خود كشيد تا از مركب درافكند كه دست قدرت فرزند زاده اسد الله الغالب\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nگردن آن ملعون را گرفت و چنان بهم پيچيد كه رگ و استخوان گردنش در هم خورد شد و از زينش كنده به زمينش زد كه غريو از لشگر برآمد و جملگى او را تحسين كردند ، نزديك بود كه مردم از هول و هيبت و زور و شوكت شاهزاده متفرّق گردند .\r\nعمر سعد بترسيد و مصراع بن غالب را گفت برو و اين جوان هاشمى را دفع كن .\r\nمصراع در برابر شاهزاده آمد گرما گرم براو با نيزه حمله كرد ، على اكبر شجاعت را از جدّ و پدر خود به ارث برده بود نعره‌اى زد چنانچه همه سپاه از هول نعره او بترسيدند ، مصراع از هول جان و هيبت آن صدا بند جگرش گسيخت سپس شاهزاده با تيغ نيزه‌اش را قلم نمود مصراع دست برد به شمشير و خواست با آن به شاهزاده بزند كه على اكبر خدا را ياد نموده و بررسول او صلوات فرستاد و تيغ را چنان برسر مصراع زد كه تا به روى زين شكافت و او را به دو نيم نمود و مصراع دو پاره شد و هرپاره‌اش به روى زمين افتاد خروش از سپاه دشمن برآمد ، ابن سعد محكم بن طفيل را با ابن نوفل طلبيد و بهريك هزار سوار داده و به حرب شاهزاده فرستاد آن دو سردار با دو هزار سوار رسيدند و برآن دلاور حمله آوردند ، شاهزاده حمله آنها را دفع كرد و سپس برايشان تاخت و به يك حمله آن دو هزار سوار را از پيش برداشت و يك تنه آن گروه انبوه را همچون گله روباه و خرگوش به عقب نشاند و فرار كردند آن شير بيشه شجاعت آنها را تعقيب نمود تا به قلب لشگر رسيد و مانند شير گرسنه كه در رمه افتد مىزد و مىكشت تا شور در لشگريان افتاد در ميان آن گيرودار صداى على اكبر به گوش امام عليه السّلام مىرسيد و حضرت هى برميخاست و هى مىنشست و مىفرمود پدر بقربان زور و بازويت لشگر مثل مور و ملخ برشاهزاده حمله مىكردند و گاهى از صولت آن شير بچه عالم امكان مانند روباه فرار مىكردند تا آنكه به روايت مناقب صد و هشتاد نفر از\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nآن گروه روباهان را به جهنم فرستاد فاصابته جراحات كثيرة زخم و جراحت بسيار بربدن آن دلاور رسيد و از كثرت زخم كارى تاب و توانائى از دست آن شير شكارى رفت ، رو از معركه برتافت و بسوى پدر شتافت و از تشنگى شكايت كرد و عرضه داشت :\r\nيا ابه العطش قد قتلنى فهل الى شربة من الماء سبيل ، بابا جان تشنگى مرا كشت آيا راه به آب دارى كه مرا شربتى بچشانى تا قوّت گرفته و با دشمنانت جنگ كنم ؟\r\nامام عليه السّلام از روى جوانش خجالت كشيد جواب نگفت همينقدر پسر را در برگرفت و چهره عرق‌آلود وى را بوسيد و فرمود : حبيبى اصبر قليلا حتّى يسقيك رسول اللّه بكأسه اى ميوه دل و آرام قلبم اندكى صبر كن جدّت رسول خدا از جام خود تو را سيراب خواهد نمود .\r\nشاهزاده بدين مژده دلشاد گشته دوباره به ميدان بازگشت ، به يك بار لشگر اشرار از يمين و يسار براو حمله كرده زخم بسيار به روى واقع شد و در آن گيرودار گروه زيادى را روانه جهنم ساخت باز از شدّت عطش به سوى پدر آمد شكايت از تشنگى نمود .\r\nحضرت او را تسلّى مىداد ، على اكبر از شدّت تشنگى رو به مدينه كرد عرض نمود : يا جداه العطش\r\nپس رو كرد به نجف اشرف و جدّ خود را خواند كه يا على العطش امام غريب تشنگى پسر را كه به نهايت ديد فرمود :\r\nبنىّ يعزّ على جدّك محمّد صلّى اللّه عليه و آله و على علىّ ان تدعوهم فلا يجيبوك و تستغيث بهم فلا يغيثون ، نور ديده على چه‌قدر برجدّ و پدرت گرانست كه ايشان را بخوانى و نتوانند جواب تو را بدهند و استغاثه كنى بفرياد تو نرسند ، نور ديده زبان خود را از دهان بيرون بياور ، على اكبر زبان خشگيده مثل كباب نيم سوخته را از دهان بيرون آورد حضرت زبانش را در دهان خود گذارد كه شايد رفع عطش بشود\r\n\r\n","description":"","footnote":"","page_name":" 599 ","page_number":599},
  {"content":"\r\n\r\nولى نشد ، حضرت انگشتر در دهانش گذاشت شايد رفع تشنگى بشود ولى نشد آخر الامر فرمود : نور ديده تو از آب دنيا قسمت ندارى برو شب نشده از دست جدّت سيراب خواهى شد على اكبر مأيوس گرديد رو به معركه كارزار آورد ديگر از ميدان برنگشت مگر آنكه امام عليه السّلام به ميدان رفت و نعش پسر را بدر خيام آورد كه چگونگى آن بعدا بيان مىشود .\r\nمقاله مرحوم طريحى در منتخب و شهادت شاهزاده حضرت على اكبر سلام اللّه عليه\r\nمرحوم فخر الدين طريحى در كتاب منتخب واقعه شهادت حضرت على اكبر سلام اللّه عليه را اين‌طور تقرير فرموده :\r\nچون روز عاشوراء آتش فتنه بالا گرفت و طغيان اهل غد از حدّ گذشت و عطش اولاد ساقى كوثر را از پا درآورده بود و اطفال خردسال براى يك جرعه آب العطش العطش مىكردند حتّى طفل شش ماهه از سوز عطش غش كرد نزديك به هلاكت رسيد عليا مكرّمه زينب خاتون على اصغر طفل شيرخواره را خدمت حضرت آورده عرض كرد برادر اين طفل از تشنگى ميميرد ، شير در پستان مادرش خشگيده فكرى درباره اين شيرخواره بفرما .\r\nفلمّا نظر الحسين ذلك نادى يا قوم اما من مجير يجيرنا ، اما من مغيث يغيثنا .\r\nامام عليه السّلام وقتى حال زار تشنگان را به آن وضع ديد از سوز دل فرمود : اى قوم آخر در ميان شما مسلمانى نيست بفرياد ما درماندگان برسد و ما را پناه دهد و بفرياد آل محمد صلّى اللّه عليه و آله برسد ؟\r\nكسى جواب حضرت را نداد .\r\nامام عليه السّلام رو به ياران خود نمود و فرمود : اما من احد فيأتينا بشربة من ماء لهذا الطّفل فانّه لا يطيق الظّمآء ، اى ياران باوفا آيا در ميان شما كسى هست كه دامن همّت بركمر زند و شربتى از آب به جهت اين طفل بياورد كه طاقت تشنگى ندارد ؟\r\n\r\n","description":"","footnote":"","page_name":" 600 ","page_number":600},
  {"content":"\r\n\r\nجوانان بنى هاشم از شرم اين سخن بجاى آب ، آب شدند و در پيچ و تاب افتادند ، شاهزاده عالم امكان نورديدهء پير و جوان شبيه پيغمبر صلّى اللّه عليه و آله و سلّم جناب على اكبر از ميان همه پيش آمد خدمت پدر سر فرود آورد عرض كرد : انا اتيك بالماء اى پدر بزرگوار مرا با اين خدمت سرافراز فرما كه بهمّت و الا براى برادرم آب مىآورم .\r\nحضرت لاعلاج فرمود : امض بارك اللّه فيك آفرين خدا برتو باد ، نورديده برو و برادرت را بفرياد برس ، پس آن وارث صولت اسد الله الغالب دامن پردلى بركمر زده مهيّاى كارزار شد ، پس مشگ خالى خشگيده‌اى آوردند آن دلير آن را به دوش گرفت و با همان هيئت روى به شريعه فرات آورد به قهر و غلبه وارد شريعه شد مركب برآب راند موج آب زير ركاب را گرفت با چشم پراشگ مشگ را پر كرد و با لب تشنه از شريعه بيرون آمد و به طرف خيام حركت كرد ، همين كه خدمت امام عليه السّلام رسيد عرض كرد : يا ابه الماء لمن طلب اسق اخى و ان بقى فصبّه علىّ فانّى و اللّه عطشان ، بابا جان اينك آب به هركه مىخواهى بده ، اوّل برادر شيرخوارم را سيرآب كن ، اگر چيزى ماند به من جرعه‌اى بچشان كه به ذات خدا به دريا قدم نهادم و خشك لب بيرون آمدم ، گفتم اوّل پدر و خواهر و برادرم بنوشند بعد اگر ماند قسمتى به من مرحمت شود .\r\nامام عليه السّلام از فتوت جوان خود به گريه درآمد ، على اصغر را طلبيد ، آن طفل معصوم را آوردند .\r\n لب كبود از تشنگى رخساره نيلى از عطش * چشم برگودى نشسته كرده غش آن ماه‌وش \r\nحضرت در خيمه نشست و آن طفل را به روى زانو نشاند سر مشگ را باز كردند قدرى نزديك لب خشك آن معصوم مظلوم آوردند كه ناگاه از لشگر مخالف تير زهرآلودى آمد و به گلوى نازك آن طفل رسيد آب از گلو فرونرفته حلقومش دريد و مهر از آب بريد روى دست پدر مانند مرغ سركنده دست و پا\r\n\r\n","description":"","footnote":"","page_name":" 601 ","page_number":601},
  {"content":"\r\n\r\nزده جان داد .\r\nحضرت با كمال صبر فرمود : انّا للّه و انّا اليه راجعون ، از براى مظلومى آن طفل به گريه افتاد شيون جوانان و افغان زنان به فلك رفت ، شاهزاده على اكبر عرض كرد : اى پدر اين چه زندگيست ؟ تو را به روح جدّم مرا اجازه جهاد بده تا از همّ و غمّ اين عالم راحت شوم .\r\nحضرت با ديدهء اشگبار فرمود : اى جوانان و اى پاكيزه‌گان همه يكان ، يكان مىخواهيد برويد و مرا تنها و بىكس بگذاريد ، پس انيس و مونس من كه باشد ، بالاخره بناچار امام عليه السّلام على اكبر را به ميدان فرستاد ، على اكبر سلام اللّه عليه قتل منهم مقتلة عظيم آن شجاع مظفّر قتالى صعب و جنگى سخت نمود و اين رجز را شعار خود كرده بود :\r\n انا على بن الحسين بن على * نحن و بيت اللّه اولى بالنّبى\r\nاضربكم بالرّمح حتّى يبتنى * اضرب بالسّيف احامى عن ابى\r\nضرب غلام هاشمى قرشىّ \r\nلشگر را مثل گله روباه پيش انداخته بود و با داس شمشير قد و قامت شجاعان را قلم قلم مىكرد از جدّ و پدر استمداد همّت دم‌بدم مىنمود و يا محمّد صلّى اللّه عليه و آله و يا على عليه السّلام مىفرمود ، مبارزان جرئت و جلادت آن نوجوان را ديدند همديگر را ملامت مىنمودند كه خاك برسرتان ، جوان هيجده ساله آتش برخرمن وجود صد هزار لشگر زده ، چرا كارزار به روى سخت نمىگيرد همه ناگهان به روى حمله كنيد\r\nفجاشت جيش الثّعالب و الارانب و صالوا عليه من كلّ جانب\r\nآن همه لشگر برشبيه پيغمبر صلّى اللّه عليه و آله و سلّم رحم نكردند ، دل احدى برآن گل باغ احمدى نسوخت\r\nشعر\r\n به ميدان كين بهر آن نوجوان * دل ناى ناليد و پشت كمان \r\n\r\n","description":"","footnote":"","page_name":" 602 ","page_number":602},
  {"content":"\r\n\r\n ندانم حسين بهر آن گل غدار * چسان داشت آرام صبر و قرار \r\nمرحوم صدر قزوينى در حدائق الانس پس از آنكه به نقل مرحوم مفيد فرزندان حضرت ابا عبد اللّه الحسين عليه السّلام را تعداد مىكند مىفرمايد :\r\nشاهزاده على اصغر عليه السّلام كه به على اكبر معروف است مادرش ليلى مىباشد اين شاهزاده پس از آنكه از پدر اذن گرفت و با مخدّرات در خيام وداع نمود روى به قتال كفّار آورد و بعد از خواندن رجز مركب عقاب را چون بحر خفيف به جولان درآورد در حمله اوّل صد و بيست نفر از مشركين را به نيران فرستاد و برگشت خدمت پدر و اظهار عطش كرد ، امام عليه السّلام پسر را حواله به آب كوثر نمود ، آن جوان رشيد دومرتبه عنان مركب به ميدان كشيد و ليكن در اين حمله ثانيه خستگى و تشنگى برشاهزاده غلبه كرده بود زخم و جراحتهاى منكر بربدنش زياد رسيده بود معهذا در حمله هشتاد نفر ديگر را نيز مسافر جهنّم نمود و هركس كه جنگهاى امير المؤمنين عليه السّلام را ديده بود از جنگ كردن على اكبر جنگ حيدر صفدر را بخاطر مىآورد و هركه را كه برسر مىنواخت تا پشت زين مىشكافت و هركه را بركمر مىزد دو نيمه مىساخت .\r\nمرحوم مفيد در ارشاد فرموده : در آن هنگام كه شاهزاده والامقام بركفّار مىتاخت و اركان كفر را زير و زبر مىساخت چشم مرّة بن منقذ بردليرى و شجاعت على اكبر افتاد كه بهرطرف مىتازد فوجى را از زين به زمين مىاندازد و بهرسو كه روى مىكند گروهى را معدوم مىسازد آن حرامزاده از شجاعت شاهزاده به غضب درآمد قسم ياد كرد و كشتن شبيه پيغمبر صلّى اللّه عليه و آله را به گردن گرفت و گفت :\r\nعلىّ آثام العرب ان مرّبى يفعل به مثل ما فعل ان لم اثكله اباه ، اى مردم گناه تمام عرب به گردن من باد هرگاه اين جوان از نزد من عبور كرد و باز شجاعت و دليرى به خرج داد هرآينه پدرش را به مرگش مىنشانم .\r\n\r\n","description":"","footnote":"","page_name":" 603 ","page_number":603},
  {"content":"\r\n\r\nشاهزاده به همان قاعده در حرب مىكوشيد و مانند رعد مىخروشيد در قتال فتور و قصور نمىنمود ، عرق برچهره‌اش نشست ، رخسارش مانند گل مخمل سرخ گشته بود در اثناى محاربه عبور شاهزاده به جائى كه مرّة بن منقذ ايستاده بود افتاد ، آن ناپاك سخت‌دل كه كمين كرده بود شمشيرى زهرآلود برفرق همايون على اكبر نواخت از فرق تا به ابرو شكافت ، هنوز آن جوان از زخم منقذ آسوده نشده بود كه مرّة بن منقذ به روايت شيخ مفيد عليه الرّحمه نيز آتش‌فشان برپشت و پهلوى شاهزاده فروبرد ، ماه آسمان ولايت از زين برزمين افتاد فصرعه فاحتواه القوم فقطّعوه باسيافهم از طعن نيزه شاهزاده برزمين افتاد لشگر پراكنده كه پدر كشته و برادر كشته و فرزند كشته بودند همه جمع شدند و دور آن ناكام را گرفتند و جسم اطهرش را با دم شمشير قطعه قطعه نمودند .\r\nمرحوم سيّد در لهوف مىنويسد : تير زهرآلودى به گلوى شاهزاده جاى گرفته بود كه از خون او قامت على اكبر مانند شاخه ارغوان رنگين شده بود .\r\nمرحوم مجلسى قدّس سرّه در بحار مىفرمايد : بعد از ضربت خوردن بفرق همايون على اكبر سلام اللّه عليه قوّت و توانائى از شاهزاده رفت سپر از يك دست و شمشير از دست ديگرش افتاد ثمّ اعتنق فرسه فاحتمله الفرس الى عسكر الاعداء يعنى دست به گردن اسب انداخت و معانقه كرد كه اسب او را به خيام حرم ببرد ولى از كثرت لشگر آن حيوان راه خيام را گم كرد روى به ميان لشگر مىرفت از هرجا آن حيوان عبور مىكرد بىرحمان ضربت بربدن آن جوان مىزدند خلاصه هركه هرچه در دست داشت مضايقه نمىكرد و با آن ضربتى برشاهزاده مىزد تا حدّى كه مرحوم مجلسى فرموده : فقطّعوه بسيوفهم اربا اربا يعنى آن نانجيب مردم شاهزاده را با شمشيرهايشان پاره پاره كردند .\r\n\r\n","description":"","footnote":"","page_name":" 604 ","page_number":604},
  {"content":"\r\n\r\n\r\nآمدن امام عليه السّلام بربالين شاهزاده على اكبر و حمل نعش آن جوان بواسطه جوانان بنى هاشم\r\nهمين كه حضرت على اكبر سلام اللّه عليه از زين به زمين افتاد امام عليه السّلام خود را به نعش جوانش رساند چون چشمش به نعش جوان ناكام افتاد و ديد آن پيكر آغشته به خون است وى را در بركشيد و سرش را به روى زانو نهاد و ساعتى به زخمهاى بدن جوانش نظر كرد ، مهر پدرى به جوش آمد .\r\nمرحوم علّامه قزوينى در رياض الاحزان مىفرمايد :\r\nو كان الحسين على تلك الحالة جالسا على التّراب كهيئة الثّاكل الملتهب فؤاده المنهمل عينه السّائل دمعه العاطل جوارحه المرتعد قرائصه المتروع من الحياة قلبه .\r\nحضرت بربالين جوانش نشست مثل نشستن جوان مرده كه برسر نعش جوانش بنشيند ، دلش از مرگ پسر آتش گرفته ، چشمها در ريزش اشگ ، سينه پر غم ، ديده برهم ، اعضاء از كار افتاده ، جوارح سست شده استخوانها در لرزه افتاده ، دل از دنيا بركنده ، روز روشن در مدّ نظرش تار شده ، از جان سير و از زندگى دلگير گشته گاهى صدا مىكند جواب نمىدهد ، گاهى مىپرسد حرف نمىزند گاهى نفرين به قاتلانش مىكند ، گاهى خون از لب و دهانش پاك مىكند گاهى صورت به زخمهاى بدنش مىمالد ، گاهى مىفرمود :\r\nبابا راحت شدى ، گاهى مىفرمود : پدر پيرت را تنها گذاردى .\r\nگاهى مىفرمود : على جان من هم زود به تو مىرسم .\r\nبعد از همه ناله‌ها و نوحه‌ها سر بلند كرد ديد هفده جوان يكان ، يكان آمده و بالاى سر حضرت حلقه ماتم زده گريبانها دريده‌اند سينه‌ها خراشيده‌اند ، دستمالها به دست گرفته‌اند اشگ مىبارند و افسوس مىخورند\r\nمتأسّفين و متلهّفين باكين على رقّة و نحيب و حرقة و لهيب و ما رأت عين\r\n\r\n","description":"","footnote":"","page_name":" 605 ","page_number":605},
  {"content":"\r\n\r\nالزّمان مثل ما بهم من الحالة المفزحة للفؤاد و المتفتّة للاكباد\r\nشيونى كردند ، ناله‌اى از دل برآوردند كه چشم روزگار چنين آه و ناله‌اى نديده بود ، اشگها مثل مرواريد غلطان از ديدهء نوجوانان مىريخت ، آه و ناله برآسمان مىرفت ، در آن بيابان ميان آفتاب سوزان بىچتر و سايبان عرق مىريختند و خاك عزا برفرق مىبيختند .\r\nحضرت فرمود : جنازه جوان مرا برداريد و از براى خواهر و مادرش ببريد ، جوانان اطراف نعش شاهزاده را گرفته و آن بدن پاره پاره را به طرف خيام حركت دادند ، در موقع حمل نعش چنان جوش و خروشى از جوانان بلند شد كه اهالى حرم همه شنيدند ، آنها هم شيون بلند كردند ، غلغله در آسمانها و ملائكه ملأاعلى افتاد ، امّا از لشگر مخالف كسى ناله نكرد مگر طبل برسينه مىكوفت و كوس برسر مىزد و سنج دست تأسف بريكديگر مىزد .\r\nامام غريب يا از پيش و يا از عقب جنازه با قد خميده و با رنگ پريده و با عمامه ژوليده و با محاسن گردآلوده ولدى ، ولدى گويان مىآمد .\r\nعبّاس بن على از يك طرف ، جعفر بن على از طرف ديگر زير بغل امام عليه السّلام را گرفته مىآوردند حضرت با دل پرحسرت گاهى نظر به كشته على اكبر مىانداخت بعد سر به زير مىانداخت گريه مىكرد .\r\nمرحوم صدر قزوينى مىگويد :\r\nدر روضة الشّهداء مىنويسد : شاهزاده تا درب حرم نيمه جانى داشت و حرف مىزد ، چون به در خيام رسيد از زبان افتاد چون نظر كردند ديدند از دنيا رفته است .\r\n\r\nشكايت امام عليه السّلام از بىوفائى دنيا در مرگ شاهزاده على اكبر\r\nشعر\r\n اى فلك سخت آتشى از راه كين افروختى * جان زارم را ز مرگ نوجوانم سوختى \r\n\r\n","description":"","footnote":"","page_name":" 606 ","page_number":606},
  {"content":"\r\n\r\n بر غريبان ديار كربلاء بردى به كار * هربلائى كز ازل برروى هم اندوختى\r\nروز روشن را به چشمم تيره‌تر كردى ز شام * از كه اين نيرنگ بازى اى فلك آموختى\r\nفرق اكبر را ز تيغ كينه بدريدى ز هم * زين مصيبت جان زهرا را به جنّت سوختى\r\nنوجوانم مىرود در حجله‌اى ليلا بيار * آن قبائى را كه بهر عيش اكبر دوختى \r\n\r\nشهادت يكى از اطفال امام عليه السّلام برسر نعش على اكبر سلام اللّه عليه\r\nمرحوم مجلسى در بحار مىنويسد :\r\nدر هنگامى كه شاهزاده على اكبر به روى زمين افتاده و جسم اطهرش چاك چاك و قطعه قطعه گرديده بود\r\nخرج غلام من تلك الابنية و فى اذنيه درّتان و هو مذعور فجعل يلتفت يمينا و شمالا . . . .\r\nيعنى در اين اثناء پسر كوچكى از ميان خيمه‌ها بيرون آمد و دو گوشواره از درّ شاهوار در گوش داشت از ترس و لرزه گوشواره مىلرزيد ، حيرتزده به راست و چپ نگاه مىكرد ناگاه چشمش به نعش پاره پاره برادرش على اكبر افتاد ، گريان گريان آمد خود را به روى نعش انداخت ناله و نوحه مىكرد بطوريكه هرشنونده و بيننده‌اى را متأثر مىساخت در اين هنگام بىرحمى بنام هانى بن ثبيت به او حمله كرد و او را كشت اين واقعه در هنگامى بود كه مادر آن طفل عليا مخدّره شهربانو صحنه را مشاهده مىكرد و لا تتكلم كالمدهوشه\r\n\r\n[ شهادت برخى از بنىهاشم 
  ]\r\n\r\nشهادت عبد اللّه بن مسلم بن عقيل و ساير آل عقيل\r\nمرحوم مجلسى در بحار مىفرمايد :\r\n\r\n","description":"","footnote":"","page_name":" 607 ","page_number":607},
  {"content":"\r\n\r\nچون اصحاب باوفاى امام عليه السّلام جملگى شهيد شدند باقى نماند از براى آن حضرت مگر خويشان و اقارب آن سرور ، آن جوانان نيز همگى مهياى جانبازى گشته و گرد هم حلقه زدند و يكديگر را وداع كردند .\r\nصداى الوداع ، الوداع و ناله الفراق ، الفراق ، از ايشان بلند بود .\r\nفاوّل من برز من اهل بيته عبد الله بن مسلم بن عقيل ، پس اوّل كسى كه از خويشان حضرت به مبارزت اقدام نمود عبد اللّه پسر جناب مسلم بن عقيل بوده است .\r\nبه نوشته ابو الفرج اين جوان در بين بنى هاشم به غرّه ناصية آل عقيل معروف بود چه آنكه بسيار خوش‌سيما و زيباروى بود و نقّاش فطرت ديباچه صورتش را برلوح احسن التقويم در نهايت رعنائى رقم رعنائى رقم زده بود\r\nشعر\r\n تنى از پاى تا سر دل‌ربائى * نمك‌پروردهء حسن خدائى\r\nز رويش قدرت حق آشكارا * ز خوبى آفتاب عالم‌آراء \r\nمادر ماجده‌اش عليا مخدّره رقيه خاتون دختر حضرت امير المؤمنين عليه السّلام بود .\r\nبه روايت روضة الشّهداء آن جوانمرد خدمت دائى مكرّم خود آمد برقدمهاى امام عليه السّلام افتاد و پاهاى حضرت را بوسه زد و عرض كرد :\r\nاى صدرنشين مسند امامت و ولايت ائذن لى حتّى اجول حصان الهمّة الى عرصة الآخرة .\r\nچه شود مرا اذن فرمائى تا مركب همّت به عرصه آخرت جهانم و سلام شما را به مسلم بن عقيل برسانم .\r\nحضرت ابا عبد اللّه عليه السّلام ديد عبد اللّه مهيّاى ميدان شده ، فرمود : اى نورديدهء من هنوز از داغ فراق پدرت مسلم نياسوده‌ام تو ديگر مرا به آتش هجران خود منشان ، تو از مسلم يادگارى ، مصيبت پدر تو را كفايت مىكند تا مجال هست مادرت رقيّه\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nخاتون را بردار از اين دشت آشوب‌ناك برو كه اين لشگر غير از من مقصودى ندارند .\r\nفاقسمه عبد اللّه عند ذلك باللّه ، آن جوان دل‌شكسته امام عليه السّلام را به خدا و رسول صلّى اللّه عليه و آله قسم داد\r\nعرض كرد : فدايت شوم اوّل كسى كه در هواى تو جان داد پدرم مسلم بود ، اكنون مىخواهم در اين روز پرسوز اوّل كسى كه از اقرباى تو در وفادارى سر بازد من باشم .\r\nحضرت ، عبد اللّه را در كنار گرفت فرمود : اى يادگار پسر عمّ چشمم به روى تو روشن و دلم به تو خرّم است چگونه داغ فراق شما جوانان را بردل پرغم نهم ، بى شما زندگى برمن حرام است اكنون كه ميل رفتن دارى مأذون و مختارى ، ما نيز از قفا مىآئيم .\r\nعبد اللّه مسرور شد بعد از وداع مادر و خواهر روى به كارزار نهاد .\r\nقال ابو مخنف : لمّا برز الغلام شمّر عن ذراعيه ، دست رشادت از آستين جلادت بدر آورد\r\nبا شمشير هلال‌آسا مانند شير در جلو لشگر ايستاد و اين رجز را خواند :\r\n نحن بنو هاشم الكرام * نجمى بنات سيّد الهمام\r\nسبط رسول الملك العلّام * نسل على الفارس الضّرغام\r\nفدونكم اضرب بالصّمصام * ارجو بذاك الفوز فى القيام \r\nپس مركب به جولان درآورد و مبارز طلبيد هركه پيش آمد از ضربت تيغش به خاك در غلطيد گاهى چون مريخ تيغ‌زن و گاهى همچون شهاب ثاقب نيزه به كار مىبرد و بانتقام خون پدر لشگر را زير و زبر مىكرد فقتل رجالا و جدّل ابطالا مردان بسيارى را كشت و شجاعان زيادى را برزمين انداخت مرحوم ملّا حسين كاشفى در روضه مىنويسد :\r\n\r\n","description":"","footnote":"","page_name":" 609 ","page_number":609},
  {"content":"\r\n\r\nيكى از آن مبارزان و شجاعان قدّامة بن اسد فزارى بود كه به تحريك و ترغيب پسر سعد به ميدان عبد اللّه آمد ، او مردى بود كه در حرب بصيرت كامل داشت و در طعن زدن با نيزه مجرّب بود در ميدان جنگ با عبد اللّه اسبها تاخت و لعب‌ها نمود در تاخت گاهى برعبد اللّه حمله برد و زمانى از او فرار مىكرد گاهى برعبد اللّه صيحه مىزد و نعره مىكشيد و زمانى از او دور مىشد و خنده مىكرد و جنگ و گريز مىنمود و مقصودش از اين نحو جنگ خسته كردن عبد اللّه بود با آنكه عبد اللّه هم خودش خسته بود و گرسنه و تشنه و هم مركبش لذا از تاختن عاجز ماند از اين‌رو صبر كرد تا قدامه پيش آمد آن شجاع هاشمى از روى غيرت و قوّت به خانه زين بلند شد سرپنجه‌اش با شمشير بلند گرديد و چنان تيغى بردهان قدّامه زد كه نيم كله‌اش پريد در همان گرمى دست انداخت كمربند آن ملعون را گرفت و از زين به زمينش زد و فى الحال برمركبش سوار شد و به نوشته مرحوم مجلسى در بحار اين رجز را خواند :\r\n اليوم القى مسلما و هو ابى * و فتية بادوا على دين النّبى\r\nليسوا بقوم عرفوا بالكذب * لكن كرام و خيار النسب\r\nمن هاشم السّادات اهل الحسب \r\nترجمه اين رجز به فارسى اشعار ذيل مىباشد :\r\n امروز ببينم پدر سوخته جان را * پيش شه مظلوم كشم روح و روان را\r\nيا دولت جاويد به آغوش درآرم * روضه فردوس عروسان جنان را\r\nزان پيش كه با شير به خلوت بنشينم * خاك برابر كنم اين جمع سگان را \r\nمحمد بن ابيطالب مىنويسد كه عبد اللّه در سه حمله نود و هشت تن را به جهنم فرستاد ، سلامه قدامه كه شجاعت عبد اللّه را ديد به عمر سعد گفت : اى سپهسالار بدان كه من حرب بسيار كرده‌ام و مبارزان و دليران بسيار ديده‌ام ولى به جرئت و شجاعت اين جوان هاشمى كسى بنظرم نيامده است .\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nفرد\r\n سالها لعب نمايد فلك چوگان قدر * تا چنين شاهسوارى سوى ميدان آرد \r\nامّا چون سپاه مخالف آن ضرب و حرب را مشاهده كردند همه از وى ترسان و هراسان شده هيچ كس را زهره آن نبود كه به حرب او بيرون رود ، عبد اللّه ساعتى ايستاد ولى مبارزى در برابرش نيامد از تشنگى بىطاقت شده برميمنه لشگر حمله برد و از ميمنه به ميسره تاخت مرد و مركب بسيارى را به خاك هلاكت انداخت از جمله حمير بن حمير را كه از باقيمانده خوارج نهروان بود با پسرش كامل بن حمير ، سپس خواست به مركز خود مراجعت كند ، سواران و پيادگان اطرافش را گرفتند و راه ميدان را به روى تنگ كردند در همين هنگام بود كه خدّاع دمشقى از كمين بيرون آمد و با سواران خود برعبد اللّه حمله كرد ، اين ناپاك از قفا شمشيرى براى دست و پاى اسب عبد اللّه انداخت كه پاهاى مركب او را قلم ساخت ، آن جوان خسته از زين خسته برزمين قرار گرفت و يكّه و تنها در ميان آن قوم ماند .\r\nمرحوم مفيد در ارشاد مىنويسد : در همين اثناء كه عبد اللّه خسته و تنها در معركه ايستاده بود عمرو بن صبيح ناپاك پيشانى نورانى عبد اللّه را نشان تير كرد همين كه صداى تير و كمان بلند شد عبد اللّه دست خود را حمايل صورت خويش نمود ، تير به پشت دست عبد اللّه اصابت كرد و دست را به پيشانى او دوخت ، عبد اللّه هرچه خواست دست خود را از پيشانى حركت دهد ممكن نشد چنان دست را برجبهه دوخته بود كه قادر بركندن دست نشد در اين اثناء ناپاكى در رسيد و نيزه به شكم عبد اللّه زد و آن نوجوان را از پاى درآورد\r\n\r\n","description":"","footnote":"","page_name":" 611 ","page_number":611},
  {"content":"\r\n\r\nشعر\r\n دريغ و درد كه خورشيد آسمان كمال * غروب كرد ز اوج شرف ببرج زوال\r\nهماى روح رفيعش گشاد بال و برفت * از اين نشيمن فانى به آشيان وصال \r\n\r\nشهادت جعفر بن عقيل رحمة الله عليه\r\nپس از شهادت عبد اللّه بن مسلم جعفر بن عقيل چون برادرزاده خود را كشته ديد بسيار گريست و سپس از امام عليه السّلام اجازت خواست كه به ميدان رود ، امام عليه السّلام به او اجازه دادند ، جعفر با لب تشنه و تن خسته از حصار خيام همچون شير كه از بيشه بيرون آيد ، خارج شد و اين رجز را خواند :\r\n انا الغلام الابطحى الطّالبى * من معشر و هاشم و غالب\r\nو نحن حقّا سادة الذّوائب * هذا الحسين اطيب الاطائب \r\nابو المفاخر رازى در قالب نظم اين رجز را اين گونه ترجمه كرده :\r\n قرّة العين عقيلم من و مولاى حسين * جان و دل پاك ز آلايش هرتهمت و شين\r\nپسر عمّ منست اين شه و شهزاده كه هست * قرّة العين نبى چشم و چراغ ثقلين\r\nاين حسين بن على است كه جبريل امين * پرورش داد ورا در حلل اجنحتين \r\nپس تيغ كشيد و مانند رعد خروشيد و در قتال مردانه كوشيد هرمبارز كه به ميدان آن صفدر مىآمد فى الحال از نعمت حيات محروم مىشد ، پانزده تن از كافران را به جهنّم فرستاد و به روايت ابو مخنف چهل و پنج نفر را از دم تيغ گذرانيد و پيوسته در حال حرب مىگفت :\r\n\r\n","description":"","footnote":"","page_name":" 612 ","page_number":612},
  {"content":"\r\n\r\n يا معشر الكهول و الشّبان * اضربكم بالسّيف و السّنان\r\nارضى بذاك خالق الانسان * ثمّ رسول الملك الدّيّان \r\nبا تن خسته و جگر تشنه و دل گرسنه نهايت شجاعت را بخرج داد عاقبة الامر نامردى كه نام وى بشر بن سوط الهمدانى بود از كمين بدر آمد و در حالى كه جعفر همچون غضنفر در حرب سعى مىكرد و از شدّت حرارت صورتش به رنگ لاله احمر شده بود و عرق برجبهه‌اش نشسته و با لب تشنه ذكر خدا مىگفت آن بىرحم جلّادصفت با شمشير دست آن جوان را قلم ساخت و ملعونى ديگر عمودى به فرقش نواخت كه آن نهال فرخنده‌فال از پا درآمد و در درياى شهادت غوطه خورد\r\nفرد\r\n در فرقت آن نور دل و راحت روح * جانها همه محزون شد و دلها مجروح \r\n\r\nشهادت عبد الرحمن بن عقيل رحمة اللّه عليه\r\nپس از شهادت جعفر بن عقيل برادرش عبد الرحمن از سلّاله خير سليل اذن جهاد يافت و با دل شكسته روى به معركه نهاد و به فرموده مرحوم مجلسى در بحار اين رجز را خواند :\r\n ابى عقيل فاعرفوا مكانى * من هاشم و هاشم اخوانى\r\nكهول صدق سادة الاقران * هذا حسين شامخ البيان\r\nو سيّد الشبيب مع الشّبّان \r\nهفده تن از مردان كوفه و شام را به راه عدم فرستاد و عاقبة الامر با تير عبد اللّه بن عروه خثعمى از جام سعادت شربت شهادت چشيد رضوان اللّه عليه\r\nمرحوم صدر قزوينى در حدائق الانس فرموده :\r\nدر اثناء محاربه عبد الرحمن با لشگر اعداء عبد اللّه بن عقيل به حمايت برادر و خونخواهى جعفر از شاه تشنه‌لب اذن گرفت و روى به معركه نهاد خود را به\r\n\r\n","description":"","footnote":"","page_name":" 613 ","page_number":613},
  {"content":"\r\n\r\nبرادرش عبد الرحمن رسانيد و هردو پشت به پشت هم داده و گروه انبوهى را شكست دادند ، عاقبت از كثرت لشگر تفرقه ميان آن دو برادر افتاد يكى را فوجى در ميان گرفتند و پاره پاره كردند و ديگرى را گروهى محاصره نموده و قطعه قطعه كردند .\r\nقاتل عبد اللّه بن عقيل نامردى بود بنام عبد اللّه بن عثمان كه با ضربت عمود مغز سر عبد اللّه بن عقيل را پريشان ساخت\r\n\r\nشهادت محمد بن ابى سعيد بن عقيل\r\nپس از شهادت آن دو برادر وى به حمايت اعمام خود از امام عليه السّلام اذن گرفته و روى به معركه آورد ، گروهى از آن اشقياء را به جهنم فرستاد و بالاخره طبق روايت مدائنى لقيط بن ياسر جهنى او را با زخم تير شهيد ساخت\r\n\r\nشهادت موسى بن عقيل\r\nپس از شهادت محمد بن ابى سعيد ، موسى بن عقيل كفن به گردن انداخت و بعد از گريه‌ها و زارىهاى بسيار از امام عليه السّلام اذن گرفت و با بنى اعمام وداع كرد و نيزه به سر چنگ درآورد و به طرف ميدان روان شد همين كه به وسط ميدان رسيد اين رجز را بخواند :\r\n يا معشر الكهول و الشّبّان * احمى عن القتية و النّسوان\r\nارضى بذاك خالق الانسان \r\nسپس برآن اشرار حمله برد و هفتاد تن از آن نااصلان را به درك فرستاد تا بالاخره شربت شهادت را نوشيد رحمة الله عليه .\r\n\r\nشهادت اولاد جعفر بن ابيطالب عليه السّلام\r\nپس از شهادت اولاد عقيل نوبت به اولاد جعفر بن ابيطالب عليه السّلام رسيد .\r\nاهل اطّلاع نوشته‌اند جعفر دو فرزند داشت : محمّد بن جعفر و عون بن جعفر .\r\nولى صاحب كتاب عمدة الطّالب احمد بن على بن الحسين نوشته : جعفر طيّار\r\n\r\n","description":"","footnote":"","page_name":" 614 ","page_number":614},
  {"content":"\r\n\r\nهشت فرزند ذكور داشت به اين شرح : عبد اللّه بن جعفر ، عون بن جعفر ، محمد الاكبر بن جعفر ، محمد الاصغر بن جعفر ، حميد بن جعفر ، حسين بن جعفر ، عبد اللّه الاصغر بن جعفر ، عبيد اللّه بن جعفر .\r\nوالده ماجده اين هشت نفر اسماء بنت عميس بود .\r\nاز اين هشت تن دو نفر در كربلاء حضور داشته كه شهيد گشتند آنها عبارت بودند از محمد اصغر و عون البته مرحوم مفيد در ارشاد ايندو را از اولاد عبد اللّه بن جعفر دانسته و فرموده در كربلاء شهيد شدند و عبد اللّه اين دو پسر را در خارج مكّه همراه امام عليه السّلام نمود كه اگر جنگ و محاربه‌اى روى داد ايندو در يارى امام جان‌نثارى كنند و به آنها سفارش كرد كه در اين سفر با مادر خود همراه باشيد و من نيز بعد از اداء مناسك حج به شما ملحق خواهم شد .\r\n\r\nشهادت محمد بن عبد اللّه بن جعفر\r\nمرحوم ملّا حسين كاشفى در روضة الشّهداء مىنويسد :\r\nچون اولاد عقيل شهيد شدند نوبت به فرزندان جعفر طيّار رسيد و بيش از همه محمد بن عبد اللّه بن جعفر به نزد امام همام عليه السّلام آمد و اذن خواست ، امام حسين عليه السّلام به او اذن داد ، محمّد روى به ميدان نهاد و رجزى خواند ، صاحب نور الائمه آورده است كه ترجمه رجز او اينست :\r\n با شما كارزار خواهم كرد * بر شما كارزار خواهم كرد\r\nوز براى دل حسين بن على * جان خود را نثار خواهم كرد\r\nتا كنم دست ظالمان كوتاه * پا بحرب استوار خواهم كرد\r\nكين خود از شما بخواهم خواست * سر دل آشكار خواهم كرد\r\nشكوه در پيش جعفر طيّار * از شما بىشمار خواهم كرد \r\nپيوسته حرب مىكرد و از آن قوم مكّار مىكشت تا بالاخره به جانب آشيان قدس پرواز نمود عليا مخدّره زينب خاتون خواهر امام عليه السّلام در فراق فرزند دلبند\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nخود بناليد و امام عليه السّلام وى را تسلّى داده و خاموش گردانيد .\r\nمرحوم صدر قزوينى در حدائق فرموده :\r\nقال العلّامة فى البحار : و خرج محمد بن عبد اللّه بن جعفر . . . . .\r\nمرحوم علامه مجلسى در بحار فرموده : محمد بن عبد اللّه بن جعفر پس از اجازه از شاه شهيدان دست مادر و صورت برادر را بوسيد و با خويشان خداحافظى كرد و قدم به معركه نهاد و اين رجز مىخواند :\r\nشعر\r\n نشكو الى اللّه من العدوان * قتال قوم فى الرّدى عيان\r\nقد تركوا معالم القرآن * و محكم التنزيل و التبيان\r\nو اظهروا الكفر مع العصيان * روز جنگ است و كار خواهم كرد\r\nبا شما كارزار خواهم كرد * از براى دل حسين ( ع ) على ( ع )\r\nجان خود را نثار خواهم كرد \r\nثمّ قاتل حتى قتل عشرة انفس پس با آن قوم شقاوت نهاد بناى مقاتله را نهاد و زمين ميدان را از مغز دليران آلوده ساخت و ده نفر از نامداران را نيز به خاك تيره انداخت ، عامر بن نثل تميمى به روى تاخت ميوه دل زينب خاتون را از شاخ حيات به خاك ممات انداخت خبر به دختر امير عرب رسيد آن مخدّره اصلا بىتابى نكرد و فرمود :\r\nبيت\r\n گر جوانم ز دست رفت چه غم * از سر شه مباد موئى كم \r\n\r\nشهادت عون بن عبد اللّه بن جعفر\r\nعون بن عبد اللّه چون برادر را كشته و در خون آغشته ديد بىاختيار خود را در ميان معركه انداخت قاتل برادر را ديد كه برسر كشته او ايستاده و شمشير خون آلود در دست دارد عون بعون عنايت پروردگار به يك ضربت كارى قاتل برادر را\r\n\r\n","description":"","footnote":"","page_name":" 616 ","page_number":616},
  {"content":"\r\n\r\nبه جهنم فرستاد و با جوانان ديگر همّت كرده نعش برادر را به در خيام آوردند و خود نيز خدمت امام عليه السّلام آمد معذرت خواست و عرضه داشت :\r\nاى كريم بنده‌نواز مرا معذور دار كه از مرگ برادر بىاختيار بودم اكنون از حضرت شما اجازت مىطلبم تا خود را به برادر برسانم .\r\nحضرت وى را در برگرفت صورتش را بوسيد و با چشم گريان او را اذن ميدان داد .\r\nمرحوم مجلسى در بحار فرموده :\r\nثمّ خرج من بعده عون بن عبد اللّه بن جعفر .\r\nسپس بعد از محمّد عون بن عبد اللّه بن جعفر با خاطرى افسرده و دلى پژمرده روى به معركه آورد و اين رجز را خواند :\r\n ان تنكرونى فانابن جعفر * شهيد صدق فى الجنان ازهر\r\nيطير فيها بجناح احضر * كفى بهذا شرفا فى المحشر \r\nابو المفاخر در ترجمه اين رجز گفته است :\r\n مائيم به قوت عنانها * برخاسته از ، زه كمانها\r\nدر معرض رغبت شهادت * بر دست نهاده نقد جانها\r\nچون اختر تيغ‌زن كشيده * بر ديدهء اهرمن سنانها \r\nپس به قوّت بازوى دليرى شمشير آذرى چون هلال خاورى برسر چنگ علم ساخت و شاخ حيات دشمنان را قلم مىكرد و به رمح آتش‌فشان جگرهاى كافران را مىشكافت و جمعى از سواره را آواره كرد مرحوم مجلسى در بحار مىفرمايد : حتّى قتل من القوم ثلاثة فارس و ثمانية عشر راجل\r\nسه سواره با هيجده پياده خنجرگذار به روى حمله كردند ، عون به عون الهى همه را كشت ناگهان عبد اللّه بطّه طائى كه از شجاعان عالم بود بىخبر از كمين برآمد و عمودى از آهن برپشت عون زد كه تمام فقرات و استخوانهاى وى را\r\n\r\n","description":"","footnote":"","page_name":" 617 ","page_number":617},
  {"content":"\r\n\r\nخورد كرد و نخل قامتش برزمين افتاد و مرغ روحش پرزنان به فضاى عند ربّهم يرزقون بال افشاند جوانان رفتند و نعش وى را آورده در پهلوى برادر خوابانيدند\r\n\r\nشهادت اولاد حضرت امام مجتبى عليه السّلام\r\nپس از شهادت خواهرزاده‌هاى امام عليه السّلام نوبت به برادرزادگان يعنى اولاد حضرت امام حسن مجتبى عليه السّلام رسيد ، ابتداء جناب عبد اللّه بن الحسن به ميدان رفت و شرح مبارزت آن نوجوان چنين است\r\n\r\nمبارزت عبد اللّه بن الحسن و شهادت آن جوان با سه تن از غلامان\r\nمرحوم ملا حسين كاشفى مىنويسد :\r\nعبد اللّه بن الحسن جوانى نوخاسته و همچون ماه ناكاسته و سرو آراسته بود ، وى محضر عم بزرگوار خود آمد و عرضه داشت :\r\nاى عمّ بزرگوار مرا اجازت ده كه بيش از اين طاقت فراق خويشان را ندارم .\r\nامام حسين عليه السّلام فرمود : تو را چگونه اجازت حرب دهم كه يادگار برادرم هستى و نزد من با جان شيرين برابر مىباشى .\r\nعبد اللّه امام را قسم داد و در گرفتن اذن اصرار زياد نمود تا بالاخره اجازه حرب گرفت و روى به ميدان نهاد و اين رجز را خواند .\r\n ان تنكرونى فانا فرع الحسن * سبط النبىّ المصطفى و المؤتمن \r\nو ابيات ابو المفاخر در ترجمه رجز او اينست :\r\n خواجه هردو جهان جدّ من است * جدّ ديگر ولى ذو المنن است\r\nپدر محترم محتشمم * نور بينائى زهراء حسن است\r\nوين شهنشاه گرانمايه حسين * هادى راه حق و عمّ من است\r\nنائب ذو المنن است اندر دين * آنكه امروز امام ز من است\r\nطاير قدسم و عم و پدرم * شهره طيّار مرصع بدن است \r\n\r\n","description":"","footnote":"","page_name":" 618 ","page_number":618},
  {"content":"\r\n\r\n تو چه مرغى و تو را خارجيان * روش و پرورش اندر چه فن است\r\nحاصل عمر شما اهل نفاق * طاعت و پيروى اهرمن است\r\nروز رفتن به سقر كار شماست * جان ربودن ز بدن كار من است \r\nبارى چون عبد اللّه براى مبارزت به ميدان آمد اصلا توقف و درنگ ننمود بلكه از گرد راه كه رسيد روى به قلب لشگر عمر سعد نهاد و صفوف را همچنان شكافت تا به نزديك آن ناپاك رسيد ، عمر سعد از بيم تيغ شاهزاده عنان مركب كشيد و در ميان سواران گريخت ، عبد اللّه بميدان بازگشت و زمانى استراحت نمود و خستگى گرفت آنگاه مبارز طلبيد چون عمر سعد ديد عبد اللّه روى به عرصه‌گاه ميدان آورد خود را به پيش صف لشگر رساند و مردان را به حرب با او تحريص و ترغيب نموده و وعده زر و خلعت و غلام و مركب داد ، بخترى بن عمرو شامى پيش وى آمد و گفت اى پسر سعد دعوى سپهسالارى لشگر مىكنى و داعيه‌سالارى و سردارى سپاه دارى ولى نيك مىگريزى و از بيم تيغ اين جوان هاشمى فرار مىكنى .\r\nعمر سعد خجل شد و گفت : اى بخترى جان عزيز است و عمر بىعوض اگر نمىگريختم جان از كف او نبرده و عمر عزيز را وداع كرده بودم و اگر صدق گفتار مرا بخواهى بدانى اكنون اين پسر در ميدان ايستاده و مبارز مىطلبد برو تا دستبرد هاشميان را ملاحظه نمائى و از درخت كارزار و نهال حرب و پيكار ايشان ميوه ناكامى و بىفرجامى بچينى .\r\nبخترى از سخن عمر سعد منفعل شده و آتش غضبش مشتعل گشته با پانصد سوار كه تحت فرمانش بودند روى به عبد اللّه آوردند و از صف سپاه امام حسين محمّد بن انس و اسد بن ابى دجانه و پيروزان غلام امام حسن عليه السّلام به مدد شاهزاده آمدند و پيروزان خود را در پيش افكنده در برابر بخترى درآمد ، بخترى از غايت خشم برپيروزان حمله كرد ، پيروزان نيز با او درآويخت عبد اللّه برغلام\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nخود بترسيد نيزه در ربوده روى بدان سواران نهاد و اسد و محمد بن انس در عقب وى حمله كردند پيروزان چون ديد شاهزاده حمله كرد او نيز از بخترى برگشته با ايشان متّفق شد به يك حمله آن پانصد سوار را برداشته مىدوانيدند تا به قلبگاه لشگر رسانيدند ، شبث بن ربعى با پانصد سوار از صف لشگر جنبيده بانگ بربخترى زد كه شرم ندارى كه با اين همه مردان كارى از پيش چهار تن روى به گريز مىآرى ، پس او را با لشگر او بازگردانيد و خود نيز با پانصد سوار حمله كرده گرداگرد آن چهار مبارز را فروگرفتند ، عبد اللّه روى به شبث آورد و محمد و اسد با وى بودند امّا پيروزان ديگرباره بربخترى حمله آورد و لشگر او را زير و زبر كرد .\r\nاز عمر بن سعد ملعون نقل شده كه گفت : من در آن روز حرب پيروزان را تفرّج مىكردم و سوگند به خدايكه اگر يك شربت آب مىيافت همه لشگر ما را كفايت مىكرد از غايت شجاعتى كه داشت و من مىشمردم كه صد و سى كس را با نيزه و بيست كس را با شمشير هلاك گردانيد .\r\nراوى گويد : پيروزان از بسيارى حرب كوفته شد برگشت تا به ملازمت امام عليه السّلام رود كه عثمان موصلى از قفاى او درآمد و بىخبر نيزه‌اى بركمر وى زد كه از پشت اسب درافتاد و اسب رم كرده روى به صحرا نهاد پيروزان چون پياده بماند نيزه بيفكند و سپر در سر كشيده تيغ از نيام برآورد و با آن نامردان درآويخت .\r\nاما اسد بن ابو دجانه چون پيروزان را پياده ديد بانگ برمركب خود زده حمله كرد و از حلقه‌اى كه گرد پيروزان زده بودند چهارده كس را به قتل آورد و باقى فرار كردند و اسد نزديك پيروزان آمد و گفت اى برادر جهد كن و براسب من بنشين ، پيروزان خواست كه سوار شود ناگاه مخالفان از چهار سوى ايشان درآمده آغاز حرب كردند ، اسد پيروزان را گذاشت و پيش ايشان قرار گرفت و بحرب با آنها مشغول گشت ، در اثناى محاربه بخترى از دست راست اسد درآمد و نيزه‌اى بر\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nپهلوى وى زد كه سر سنان از پهلوى ديگر بيرون شد و نيزه از دست اسد بيفتاد ، خواست كه تيغ بكشد دستش كار نكرد ازرق بن هاشم درآمد و به يك ضربت كار اسد را تمام كرد .\r\nامّا شاهزاده با شبث بن ربعى درآويخته بود و در اثناى گيرودار هفده زخم به روى زده بودند عاقبت بكوشيد تا آن قوم از وى گريزان شدند و چون ديد كه آن لشگر نحوست اثر گرد پيروزان و اسد را فروگرفته‌اند به جانب ايشان تاخت و در محلى رسيد كه اسد شهيد شده بود عبد اللّه درآمد و قاتل اسد را با يك طعن نيزه هلاك كرد و بخترى را مجروح نمود ، لشگر از وى فرار كردند و او پيش آمد پيروزان را ديد افتاده دست دراز كرد و او را از زمين در ربود و در پيش زين گرفته و روان شد ، اسب عبد اللّه چون چند قدمى برفت فروماند زيرا بيش از صد چوبه تير به آن حيوان زده بودند و درعين‌حال تشنه و گرسنه و خسته نيز بود و وقتى سواران برآن دو تن شدند طاقت نياورد و از رفتار بازايستاد عبد اللّه پياده شد و پيروزان را از اسب فروگرفت عمّش عون بن على چون وى را پياده ديد مركب بتاخت و اسب يدكى آورد تا عبد اللّه سوار شد و بازوى پيروزان را گرفت و بدست عون داد ، عون خواست كه راه بيفتد پيروزان به روى زمين پرت شد و جان به حق تسليم كرد رضوان اللّه عليه\r\nعبد اللّه بگريه درآمد و عون نيز گريان گرديده و برفوت او افسوس و دريغ مىخوردند .\r\nشعر\r\n از غم و حسرت ياران وفادار دريغ * ترك احباب گرفتند به يك بار دريغ\r\nبا لب تشنه به خون غرقه برفتند افسوس * ما بمانديم به صد حسرت و تيمار دريغ \r\n\r\n","description":"","footnote":"","page_name":" 621 ","page_number":621},
  {"content":"\r\n\r\nديگرباره شاهزاده والاتبار روى به لشگر مخالف آورده مبارز طلبيد ، هيچ كس را داعيه حرب او نشد و هرچند عمر سعد مبالغه مىكرد كسى سخن او را نمىشنيد ، پسر سعد در غضب شده لشگر خود را دشنام مىداد و نفرين مىكرد ، يوسف بن احجار اسب پيش راند و گفت : اى پسر سعد منشور ملك رى را تو گرفته‌اى و علم سپهسالارى را تو برافراشته‌اى چرا خودت پيش نمىروى و ما را نكوهش مىكنى ؟\r\nعمر سعد جواب داد : امير مرا امر نكرده كه خود به حرب بروم بلكه اين لشگر را در فرمان من كرده تا ايشان را به حرب بفرستم ، پس تو بايد فرمان من ببرى نه آنكه به من فرمان دهى ، برو با اين پسر حرب كن و الّا از تو پيش پسر زياد شكايت كنم .\r\nيوسف بن احجار ترسيد و مركب برانگيخته به مصاف عبد اللّه آمد و از گرد راه كه رسيد نيزه را حواله سينه عبد اللّه كرد شاهزاده طعنه او را رد كرد نيزه‌اى برحلقومش زد كه سر سنان از قفايش آشكار شد و آن شقى نگونسار از مركب در افتاد و جان به مالك دوزخ سپرد ، پسرش طارق بن يوسف چون حال پدر بدينگونه ديد روى به مصاف عبد اللّه آورد و زبان به بيهوده‌گوئى گشاده و رسم حيا و ادب بريك طرف نهاده ، دشنام مىداد و سخنان ناسزا مىگفت .\r\nعبد اللّه را طاقت طاق شده با نيزه برطارق حمله كرد ، طارق با چابكى تمام تيغ كشيد و نيزه عبد اللّه را به دو نيم كرد و خواست كه همان تيغ را برعبد اللّه فرود آورد كه عبد اللّه مركب تاخت و سر دست او را با تيغ در هوا بگرفت و چنان دستش را پيچاند كه استخوان ساعدش در هم شكست و تيغش بيفتاد ، عبد اللّه بدست ديگر كمرش بگرفت و بهردو دست او را از خانه زين ربود و چنان برزمين زد كه همه استخوانهايش خورد شد .\r\nطارق عموئى داشت كه نامش مدرك بن سهل بود ، وى از كشته شدن پسر عمّ\r\n\r\n","description":"","footnote":"","page_name":" 622 ","page_number":622},
  {"content":"\r\n\r\nخود غبار الم و غم بردلش نشسته به ميدان آمد و فحش بسيار نسبت به حيدر كرّار و فرزندان نامدار آن حضرت داد .\r\nعبد اللّه را تحمّل نمانده در همان گرمى اسب بتاخت و تيغى محرّف براو فروآورد كه سر و هردو دست و يك نيمه از تنش برزمين افتاد و نيم ديگرش برروى زين ماند ، شاهزاده پايش را گرفت از اسب دور انداخت و از مركب به زير آمد و برمركب گرانمايه و تازى او سوار شد و مبارز طلبيد .\r\nلشگريان از ضرب تيغ او هراسان شده سر در پيش انداختند و هول و هيبتى از وى در دل دشمنان افتاد عبد اللّه چون ديد كه هيچ مبارزى به ميدان او نمىآيد دلتنگ شده خواست خود را برسپاه دشمنان زند ناگاه ديد نيزه‌اى قوى در آن صحرا افتاده فى الحال آن را ربود و گرد سر گرداند و روى به ميمنه لشگر نهاد و صف ايشان را از جاى بركند و دوازده كس را به طعن نيزه بيفكند و برگشته نزد امام عليه السّلام آمد و عرض كرد :\r\nيا عمّاه العطش ! !\r\nحضرت امام عليه السّلام فرمودند : اى روشنائى ديده عمّ و اى بهجت‌افزاى سينه پر غم الحال جدّ و پدرت تو را آب خواهند داد و مرحم راحت برجراحتهاى دل تو خواهند نهاد .\r\nپس عبد اللّه بدين بشارت مسرور گشته روى به ميدان نهاد ، قرب پنج هزار مرد به يك بار براو حمله كردند و با تير و تيغ و نيزه و سنان و ناوك و زوبين و خنجر زخم به روى مىزدند تا از كار بازماند و حمله كرده خواست كه به يك طرف بيرون رود نگذاشتند .\r\nعبّاس بن على عليه السّلام كه علمدار لشگر امام عليه السّلام بود خود با برادرش عون بن على عليه السّلام به مدد عبد اللّه آمده او را از ميان لشگر بيرون آوردند و عبد اللّه زخم بسيار خورده بود و آهسته مىراند ناگاه بنهان بن زهير از عقب وى درآمد و\r\n\r\n","description":"","footnote":"","page_name":" 623 ","page_number":623},
  {"content":"\r\n\r\nضربتى ميان دو كتف وى زد چنانچه شاهزاده از مركب به زمين افتاد و بعالم قدس قدم نهاد .\r\nعباس بازنگريست و آن حال را مشاهده نمود اسب تاخت و خود را به بنهان رساند و با يك ضربت سر نحس او را ده گام دور انداخت ، پسرش حمزة بن بنهان خواست كه نيزه برعباس زند كه عون بن على عليه السّلام پيشدستى كرد با تيغ دست و نيزه حمزه را بيانداخت و عباس با تيغ ديگر كارش را ساخت و عبد اللّه را برداشته پيش خيمه امام حسين عليه السّلام آورد .\r\nآوردن حضرت قاسم بن الحسن عليه السّلام محضر مبارك حضرت امام حسين عليه السّلام جهت گرفت اذن\r\nچون در روز پربلاء عاشوراء قرعهء قربانى بنام نامى حضرت شاهزاده قاسم بن حسن عليه السّلام افتاد آن در ولايت و يادگار بوستان رسالت با قلبى آكنده از حزن و دلى مملو از درد محضر مبارك قبله عالم امكان حضرت ابا عبد اللّه الحسين مشرّف شد و عرض كرد :\r\nشعر\r\n كه اى پايه‌ات برتر از برترى * ز راز دل من تو آگه‌ترى\r\nدمى از كرم سوى من دار گوش * برم را به درع پيمبر بپوش\r\nسلاح پدر ساز زيب تنم * از آن جوشن آرا تن روشنم\r\nكله خود خود برسرم تاج كن * سر پيكرم ، رشگ معراج كن \r\nمرحوم طريحى در منتخب فرموده : و جاء القاسم و قال : يا عمّ الاجازة لامضى الى قتال هولاء الكفرة .\r\nقاسم بن الحسن عليه السّلام محضر امام عليه السّلام مشرّف شد و عرضه داشت : اى عموى مهربان محضرت آمده‌ام تا به من اجازه دهى به قتال و مصاف اين كفّار بروم ، اى عمو جان ديگر مرا تاب و توانائى آن نمانده كه اين همه بار مصيبت اقارب و\r\n\r\n","description":"","footnote":"","page_name":" 624 ","page_number":624},
  {"content":"\r\n\r\nخويشان را بكشم و زهر فراق ايشان را به چشم لذا تقاضايم اين است كه دستورى دهى تا كينه برادرم را بازجويم .\r\nامام عليه السّلام فرمود : اى يادگار برادر چگونه تو را اجازه ميدان رفتن بدهم و داغ فراق تو را به سينه پرغم بنهم ، دلم گواهى نمىدهد كه پيكر لطيف تو را در عرصهء تير و شمشير ببينم .\r\nقاسم دامن عمو را گرفت و سخت گريست امام عليه السّلام كه اين منظره را ديد نتوانست خود را نگه دارد آن حضرت نيز شروع به گريستن نمود ساير جوانان نيز بگريه درآمدند و مخدّرات در داخل خيام به زارى و افغان شدند بارى هرچه قاسم التماس و زارى كرد امام عليه السّلام به او اذن ميدان نداد .\r\nقاسم با حالتى افسرده و چشمى گريان آمد در گوشه خيمه نشست و زانوى غم در بغل گرفت از فراق پدر و تنهائى مادر و گرفتارى عمو و شهادت عموزادگان و نيز اضطراب زنان و غلبه دشمنان چنان افسرده و غمگين شده بود كه مىخواست خود را هلاك سازد ، از يك طرف مىديد برادران و خويشان تهيه كارزار مىبينند و اذن جهاد مىگيرند جان فداى محبوب عالميان مىنمايند و او از اين فيض عظمى و مواهب كبرى محروم است .\r\nبه فرموده طريحى در منتخب وقتى جناب قاسم از گرفتن اذن مأيوس شد فجلس مغموما حزين القلب متألّما و وقع رأسه على ركبتيه .\r\nقاسم به همان حالت محزون و متألم سر نازنين به زانوى غم نهاده بود و از بى كسى و يتيمى زارزار مىگريست و دم‌بدم پدر پدر مىگفت .\r\nشعر\r\n پدر گفتى و آتش افروختى * پدر گفتى و جان و تن سوختى\r\nپدر گفتى و اشگ غم ريختى * پدر گفتى و نه فلك سوختى \r\nدر آن حال يادش آمد كه پدر تعويذى به بازوى او بسته و نيز وصيت كرده\r\n\r\n","description":"","footnote":"","page_name":" 625 ","page_number":625},
  {"content":"\r\n\r\nكه اى قاسم در وقتى كه لشگر اندوه بسيار و ملال بىشمار برتو غلبه كند اين تعويذ را باز كن و بخوان و بدانچه در او نوشته عمل كن ، با خود گفت تا بوده‌ام در زير سايه عمو با عزّت و جلال بسر برده‌ام و هرگز گرد ملالى برآينه خاطرم ننشسته و تا به حال چنين روزى برمن نگذشته و همچو حالتى رخ نداده ، خوب است آن تعويذ را بگشايم و مضمون آن را بدانم ، دست برد تعويذ را باز كرد ديد پدر بزرگوارش به خطّ مبارك خود نوشته :\r\nيا ولدى ، يا قاسم اذا رأيت عمّك الحسين عليه السّلام بكربلاء و قد احاطه الاعداء فلا تترك البراز و الجهاد لاعداء اللّه و اعداء رسول اللّه و لا تبخل عليه بروحك و كلّما نهاك عن البراز عاوده ليأذن لك\r\nاى نور ديده قاسم ، ترا وصيت مىكنم چون عمويت حسين عليه السّلام دچار دشمنان شد كوشش كن كه سر خود را در قدم او اندازى و جان خويش را در راه وى ببازى و هرچند تو را از مصاف بازدارد تو مبالغه كن كه جان فداى حسين عليه السّلام كردن مفتاح سعادت ابدى است .\r\nقاسم كه اين وصيت را مطالعه كرد از شادى نتوانست آرام گيرد از جاى جست خدمت عمو آمد و نوشته پدر را ارائه داد چون چشم حضرت ابا عبد اللاهّ لحسين به خط برادر افتاد و مضمون آن از نظرش گذشت بكى بكاءا شديدا و نادى بالويل و الثبور و تنفّس الصّعداء\r\nعقد نمودن امام عليه السّلام دختر خود را براى شاهزاده حضرت قاسم در روز عاشوراء\r\nپس از آنكه شاهزاده قاسم وصيّت‌نامه پدر را به عموى مهربان نشان داد و امام عليه السّلام متأثّر گرديد حضرت با چشم اشگبار فرمود : اى نور ديده اين وصيّتى بود كه پدر به تو فرموده ، يك وصيّت نيز به من نموده كه بايد آن را عمل كنم .\r\nمرحوم طريحى در منتخب مىنويسد : فاخذ بيد القاسم و ادخل الخيمة و طلب\r\n\r\n","description":"","footnote":"","page_name":" 626 ","page_number":626},
  {"content":"\r\n\r\nعونا و عبّاسا\r\nحضرت دست قاسم را گرفت و داخل خيمه شد ، عبّاس بن امير المؤمنين و عون را طلبيد و مادر قاسم را نيز طلب كرد و فرمود : يا امّ ولد ، أليس للقاسم تباب جدد ؟ قالت : لا .\r\nيعنى امام عليه السّلام از مادر قاسم پرسيدند : آيا قاسم لباس نو دارد ؟\r\nمادرش عرض كرد : خير .\r\nامام عليه السّلام خواهرش عليا مخدّره زينب سلام اللّه عليها را خواست فرمود :\r\nاى خواهر صندوق رخوت برادرم حسن را حاضر كن .\r\nفى الحال آورد و گشودند قبا و عمّامه حضرت مجتبى را بيرون آوردند ، قبا را در برو عمامه را نيز برسر قاسم نهادند\r\nسپس امام فرمودند : دخترم فاطمه را كه نامزد قاسم است حاضر كنيد .\r\nمخدّرات حرم فاطمه را با چشم گريان و دلى بريان به حضور حضرت آوردند ، فاطمه در پيش و زنان در عقب سر\r\nشعر\r\n به گردش همه بانوان پر ز آه * ستادند چون هاله برگرد ماه\r\nهمه ديده خون و دل سوگوار * همه اشگ‌ريزان بسان بهار \r\nحضرت به يك دست ، دست فاطمه را گرفت و به دست ديگر دست قاسم را در حضور زنها بشهادت عون و عباس شروع كرد خطبه عقد خواندن و اشگ ريختن فعقد له عليها\r\n بياراست مجلس خداى جليل * نواخوان آن بزم شد جبرئيل\r\nدر آن دشت خون‌خوار چون عقد بست * درآمد به عقد دو گيتى شكست \r\n\r\n","description":"","footnote":"","page_name":" 627 ","page_number":627},
  {"content":"\r\n\r\n تو اى ديده بربند زين ماجرا * در اين قصّه چون و چرا \r\nبعد از عقد بستن دست فاطمه را بدست قاسم نهاد و فرمود نور ديده اين امانت تو است بگير .\r\nسپس حضرت با برادران از خيمه بيرون آمدند و به عليا مخدّره زينب كبرى فرمود خيمه ايشان را خلوت كنيد\r\nمرحوم ملّا حسين كاشفى در روضة الشّهداء مىنويسد : قاسم از يكجانب دست عروس را گرفته در وى مىنگريست و سر در پيش مىانداخت كه ناگاه از لشگر عمر سعد آواز آمد كه هيچ مبارز ديگر مانده است ؟\r\nو در كتاب حدائق الانس نيز نوشته : قاسم و عروس در ميان آواز كوس و نقاره صداى هل من مبارز مىشنيدند و برحال زار امام غريب مىگريستند ، قاسم را طاقت شنيدن سخنان كوفيان طاق شد و ماه صبرش در محاق آمد سپندآسا از جاى برخاست و دست دختر عمو را از دست بداد .\r\nعروس گفت : يابن العمّ اين تريد ؟ چه اراده دارى ؟\r\nقاسم گفت : خيال سر باختن در پاى عمو دارم\r\nفجذبت ذيله و ما نعته عن الخروج ، عروس مأيوس دامان داماد را گرفت و با چشم گريان و دل بريان وى را از رفتن به ميدان ممانعت مىنمود ، قاسم با اشگ گرم و زبان نرم فرمود :\r\nيا بنت العمّ خلّى ذيلى ، فانّ عرسنا اخّرناه الى الآخرة ، اى دختر عمو دست از دامنم بردار كه عروس ما به قيامت افتاد .\r\nعروس زارزار گريست و ناله نمود و گفت : مىفرمائى كه عروسى ما به قيامت افتاد ، فرداى قيامت ترا كجا جويم و به چه نشان بشناسم ؟\r\nگفت : مرا بنزديك پدر و جدّ طلب كن و بدين آستين دريده بشناس ، پس دست آورد و سر آستين بدريد و غريو از اهل بيت برآمد .\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nمقدمات ميدان رفتن شاهزاده قاسم عليه السّلام\r\nعلّامه مجلسى مىفرمايد : فلمّا نظر الحسين عليه السّلام قد برز اعتنقه همين كه امام عليه السّلام ديدند قاسم براى مبارزه بيرون آمد و مهيّاى جانبازى شده و اذن مىخواهد او را در بغل گرفت و شروع كرد به گريستن قاسم هم باتّفاق عمو در گريه شد فجعلا يبكيان حتّى غشى عليهما آن‌قدر هردو گريستند كه هردو به حالت غش افتادند .\r\nمرحوم طريحى در منتخب فرموده : امام عليه السّلام پس از گريستن فرمود : يا ولدى اتمشى برجلك الى الموت اى نور ديده مىخواهى با پاى خود به طرف مرگ روى ؟\r\nقاسم عرض كرد : دوحى لروحك الفداء و نفسى لنفسك الوقاء و كيف يا عمّ و انت بين الاعداء وحيدا فريدا .\r\nعمو جان روانم فداى تو باد ، چگونه با پاى خود به طرف مرگ نروم و حال آنكه مىبينم تو در ميان دشمن غريب و تنها مانده‌اى فلم يزل الغلام يقبل يديه و دجليه آن‌قدر قاسم به دست و پاى عمو بوسه زد تا عمو را راضى كرد .\r\nحضرت اشتياق قاسم را به نهايت ديد چشم از وى پوشيد ثمّ انّ الحسين شقّ اذياق القاسم و قطع عمامته نصفين حضرت بدست مبارك خود گريبان و آستين قاسم را دريد و عمامه‌اش را دو نيم كرد نيمى را برسرش بست ثمّ اولاها بوجهه قطعه ديگر را به صورت كفن به گردنش انداخت و آن جوان را به اين شكل آراست كه هركه او را به اين هيئت ببيند ترحم كند و دلش بريتيمى و جوانى او بسوزد و شمشيرى هم به كمرش بست .\r\nقاسم به جهت خداحافظى به خيمه آمد ، عروس چشمش به داماد افتاد او را عازم جهاد ديد از جا جست پيش دويد\r\nعرض كرد : پسر عمو چه اراده دارى ؟\r\nقاسم فرمود : اراده جان‌نثارى دارم ، دختر عمّ عروسى ما به قيامت افتاد .\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nنوعروس عرض كرد : پسر عم در قيامت به چه چيز تو را بشناسم و در كجا تو را بيابم .\r\nقاسم به گريه افتاد و فرمود : دختر عمو اعرفنى بهذا الرّدن المقطوعة مرا در حضور جدّم به همين آستين دريده در صفوف شهداء بشناس .\r\nمرحوم مجلسى در بحار مىفرمايد : و كان وجهه كفلقة القمر روى قاسم مانند ماه پاره بود .\r\nو در جلاء العيون فرموده : صورتش در درخشندگى مانند آفتاب بود .\r\nحميد بن مسلم كه از تاريخ‌نگاران در لشگر پسر سعد بود مىگويد :\r\nمن در لشگر پسر سعد بودم ناگاه ديدم از صف امام جوانى با روى درخشان همچون ماه تابان برما طلوع كرد شمشيرى در دست ، پيراهنى در برنعلينى در پا كه بند يكى گسيخته بود\r\nفرد\r\n محمّد جمالى على صولتى * حسن دستگاهى ، حسين شوكتى \r\nبارى مرحوم مجلسى در بحار الانوار مىفرمايد :\r\nجناب شاهزاده قاسم سلام اللّه عليه وقتى به ميدان درآمد اين رجز را بخواند :\r\n ان تنكرونى فانا بن الحسن * سبط النبىّ المصطفى المؤتمن\r\nهذا حسين كالاسير المرتهن * بين اناس لا سقوا صوب المزن\r\nمنم نوگل گلشن ذو المنن * منم سرو نوخيز باغ حسن\r\nز باغ نبوّت منم نونهال * به بستان گيتى ندارم همال\r\nمنم گوهر درج پيغمبرى * منم گلبن گلشن حيدرى\r\nمنم نخبه سيد المرسلين * ز مهر نبوّت منم نو نگين\r\nعمويم حسين شاه گردون سرير * به مثل اسيران شده دستگير \r\nپس از آنكه شاهزاده اين رجز را خواند و بدين وسيله اظهار حسب و نسب\r\n\r\n","description":"","footnote":"","page_name":" 630 ","page_number":630},
  {"content":"\r\n\r\nكرد بنا به روايت منتخب رو كرد به عمر سعد ملعون و فرمود :\r\nيا عمر بن سعد ، اما تخاف اللّه اما تراهب اللّه يا اعمى القلب اما تراعى رسول اللّه ، اى ستمكار وقت آن نشده كه از خدا بترسى ، اى كور باطن وقت آن نشده كه رعايت حرمت رسول خدا كنى .\r\nدر روضة الشّهداء آمده است كه شاهزاده فرمودند :\r\nويلك ، قتلت الشّبّان و افنيت الكهول و قطعت الفروع و اجتثثت الاصول و هذه بقيّة اللّه شرذمة قليلة مستأصلة .\r\nواى برتو ، اى بىحيا جوانان ما را كشتى ، پيران ما را نيز از پاى درآوردى ، ريشه و اصل و فرع ما را كندى ، معدودى از ذرارى پيغمبر باقى مانده افلا تكفّ عن الجقا و سفك الدماء آيا وقت آن نشده كه دست از جفا بردارى و خون اين بقيه ذريّه را نريزى و دل فاطمه را نسوزى آيا ملاحظه قرابت كه از طايفه قريشى نمىنمائى ، دست از جان اين باقىمانده برنمىدارى ؟\r\nآيا وا نمىگذارى اين مشت عيال و اطفال خردسال را كه اغلب پدر مرده و برادر مرده و جوان مرده و مصيبت‌زده‌اند با بار محنت رو به وطن خود آورند و گوشه عزلت اختيار نمايند ؟\r\nعمر بن سعد ملعون جواب نداد .\r\nباز قاسم فرمود : واى برتو كه دعوى مسلمانى مىكنى اسب خود را آب داده ولى شهسواران ميدان امامت را تشنه مىگذارى و شربت آب به اطفال ما نمىدهى در حالى كه اهل بيت رسول خدا و ذرّيات او از تشنگى تمنّاى مرگ مىكنند ؟\r\nقد اسودّت الدّنيا باعينهم اى پسر سعد اولاد پيغمبر آن‌قدر تشنه‌اند كه دنيا در نظرشان تيره و تار است صاحب روضة الشّهداء نوشته است كه از بيانات حضرت قاسم آتش در دل پسر سعد افتاد و اشگ از ديدگان فروريخت و لشگر نيز جملگى گريستند .\r\n\r\n","description":"","footnote":"","page_name":" 631 ","page_number":631},
  {"content":"\r\n\r\nپسر سعد گفت : اى لشگر شناختيد اين جوان خردسال شيرين‌مقال را ؟\r\nگفتند : نه ، او كيست ؟\r\nعمر سعد گفت : اين يتيم امام حسن است كه به اين فصاحت و بلاغت سخن مىگويد و آثار شجاعت و رشادت نيز از بشره‌اش هويدا است به جنگ شما آمده تا فوجى را با تيغ بىدريغ از حيات محروم سازد پس بهتر آن است كه شما هواداران بنى اميّه دور او را گرفته و پسر فاطمه را بمرگش بنشانيد .\r\nلشگر را دل نمىآمد كه به روى او شمشير بكشند ، پسر سعد پيادگان را بانگ زد كه او را سنگ‌باران كنيد .\r\nشمر لعين كه سركرده پيادگان بود حكم كرد كه پيادگان قاسم را سنگباران كنند ، ناگهان شاهزاده ملاحظه كرد مثل باران سنگ مىبارد .\r\nمؤلف گويد :\r\nارباب مقاتل فرموده‌اند : در روز عاشوراء چهار نفر را سنگ‌باران كردند :\r\nاوّل : حرّ بن يزيد رياحى بود\r\nدوّم : عابس بن شبيب شاكرى\r\nسوّم : قاسم بن حسن عليهما السّلام\r\nچهارم : حضرت ابا عبد اللّه الحسين عليه السّلام\r\n\r\nمبارزه و شجاعت و شهامت حضرت شاهزاده قاسم\r\nبه روايت ابو مخنف حضرت شاهزاده قاسم سلام اللّه عليه در روز عاشوراء سال 61 چهارده سال از عمر شريفش گذشته بود آن نونهال بوستان ولايت پس از آنكه در ميان ميدان قرار گرفت مركب به جولان درآورد و مبارز طلبيد ، ابن سعد ملعون نظر به چپ و راست كرد چشمش به ازرق شامى افتاد ، وى را پيش طلبيد ، آن ناپاك بسكه به خود مغرور بود سلاح جنگ تا آن ساعت در برنكرده بود و آن‌گونه جنگها را ننگ مىانگاشت ابن سعد به او گفت :\r\n\r\n","description":"","footnote":"","page_name":" 632 ","page_number":632},
  {"content":"\r\n\r\nاى ازرق هرسال مبالغ خطيرى از امير جائزه مىستانى و طنطنه شجاعت خود را به آسمان دلاوران مىرسانى امروز در اين معركه اصلا جلادت و رشادت خود را بروز ندادى و اين جوان در ميدان مبارز مىطلبد و كس به ميدانش نمىرود كشتن اين جوان با تو است .\r\nازرق از سخن عمر سعد در خشم شد و گفت : يابن سعد مرا فرسان شام با هزار سوار برابر مىدانند اكنون تو مىخواهى سر مرا زير ننگ آورى و به جنگ كودكى كه هنوز بوى شير از دهانش مىآيد بفرستى ديگرى را به حرب وى روانه كن .\r\nعمر بن سعد ملعون گفت : اى كافر اين قوم را در نظر خوار مگير ، به خدا قسم هرگاه تشنگى برايشان استيلاء نيافته بود بطور قطع هركدام از اين سواران صف شكن برهزار تن مىتاختند و كار همه را يكسره مىنمودند مخصوصا اين نوجوان كه در نظر تو به سن خورد مىآيد شجاعت را از پيغمبر به ارث برده و فرزند حسن مجتبى بوده و نبيرهء على مرتضى است ، البته بايد به ميدان او به روى تا چاشنى دست او را ببينى ازرق ديد چاره ندارد و پسر سعد او را رها نخواهد نمود ، چهار پسر داشت كه هركدام در تهوّر و شجاعت مشهور بودند ، پسر بزرگ خود را پيش خواند و با كمال غضب گفت : سر اين جوان را بياور .\r\nآن پسر خيره‌سر با سلاحى تمام مركب تيزگام تاخت و شمشير خود را علم ساخت و برشبل غضنفر و نبيره حيدر حمله نمود ، قاسم ديد سوارى با شمشير آخته در حضورش پيدا شد ، سپر مدوّر را در پيش رو نگاهداشت و صورت همچون قمر را مانند خورشيد انور در برابر سپر پنهان كرد ، تيغ پسر ازرق رسيد سپر را دو نيم ساخت و دست چپ قاسم را مجروح ساخت امام عليه السّلام نظر فرمود محمد بن انس را ديد او را با سپر ديگر به يارى شاهزاده فرستاد ، محمد وقتى رسيد ديد قاسم قطعه‌اى از عمامه را پاره كرده و زخم دست را مىبندد ، سپر را تسليم قاسم نمود .\r\n\r\n","description":"","footnote":"","page_name":" 633 ","page_number":633},
  {"content":"\r\n\r\nشاهزاده از ملاطفت عمو دلشاد شد ، سپر را گرفت و شمشير هلال‌آسا بركشيد آهنگ پسر ازرق نمود آن ملعون بىباك دوباره تيغ كشيد خواست بقاسم زند اسبش سكندرى خورد و او را برزمين زد خود از سرش بيافتاد چون موهاى سرش دراز بود شاهزاده از پشت اسب خم شد دست دراز كرد و موى سر آن ملعون را بدست پيچيد و مركب برانگيخت و آن بدسير را نيز به دور ميدان بگردانيد فرفعه و ضربه على الارض ، تن نحس آن ناپاك را بلند كرد و چنان برزمين كوبيد كه همچون توتيا نرم شد .\r\nفرد\r\n اى روبهك چرا ننشستى بجاى خويش * با شير پنجه كردى و ديدى سزاى خويش \r\nقاسم پس از كشتن پسر ازرق تيغ او را كه بسيار گرانمايه بود برداشت و مبارز خواست ازرق چون پسر بزرگ خود را كشته ديد پسر ديگر را طلبيد و او را نيز به حرب شاهزاده فرستاد .\r\nپسر دوّم ازرق به مصاف آن شير بچه آمد\r\nشعر\r\n به خون برادر كمر بسته تنگ * بميدان روان شد پر از كين جنگ\r\nخروشيد كاى نوجوان دلير * همانا كه گشتى تو از عمر سير\r\nبه خون برادر كمر بسته‌ام * ز خون تو شمشير خود شسته‌ام \r\nآن ملعون داشت رجز مىخواند و حرف مىزد كه قاسم مجالش نداده نيزه به پهلويش زد كه فى الفور بدرك و اصل شد .\r\nپسر سوّم آن ناپاك مثل باد صرصر به ميدان تاخت و زبان وقاحت گشود و به دشنام و ناسزا پرداخت كه اى بيرحم دو برادر مرا كه در روى زمين نظير نداشتند كشتى ؟\r\n\r\n","description":"","footnote":"","page_name":" 634 ","page_number":634},
  {"content":"\r\n\r\nقاسم فرمود : آزرده مباش اگر برادرانت را دوست دارى اكنون تو را بديشان مىرسانم .\r\nآن كافر نيزه حواله قاسم كرد ، قاسم نيز با شمشير برادرش زد به دستى كه نيزه داشت ، دستش از مرفق قلم شد آن روباه‌صفت رو به فرار نهاد ، قاسم از عقب وى تاخت تا خود را به او رساند و شمشير چنان به فرقش نواخت كه تا خانه زين او را شكافت و به دو نيمش ساخت\r\nپسر چهارم ازرق به ميدان آمد هنوز از گرد راه نرسيده بود كه با يك ضربت شاهزاده به دار البوار رهسپار گشت .\r\nلشگر از آن قوّت بازو و شوكت نيرو حيرت كردند شاهزاده آزاده آغاز رجز خوانى كرد و فرمود :\r\n انّى انا القاسم من نسل علىّ * نحن و بيت الله اولى بالنبىّ \r\nازرق از مرگ چهار پسر خود گريبان دريد وارد خيمه شد و لباس حرب پوشيد و با آرايشى تمام برمركب تيزگام و سيمين‌لگام سوار شد مانند سيلاب وارد ميدان شد .\r\n\r\nكشته شدن ازرق شامى بدست شاهزاده قاسم\r\nمرحوم شيخ طريحى در منتخب مىنويسد :\r\nاز كشتن چهار پسر ازرق سستى در بازوى قاسم و ضعف در نيروى او پيدا شده بود و علاوه برآن تشنگى و گرسنگى او را بىتاب نموده بود فهمّ بالرّجوع الى الخيمة قصد برگشتن به خيمه را نمود كه ناگاه ازرق سر راه برقاسم گرفت و چون پلنگى زخم‌آلود براو بانگ زد كه اى بيرحم و بىانصاف چهار پسر مرا كشتى كه در عراق بلكه در تمام آفاق عديل و نظير نداشتند اكنون كجا مىروى ؟\r\nقاسم برگشت كوهى را ديد كه بركوهى نشسته غرق در درياى اسلحه و آلات حرب آن نتيجه شجاعت اصلا خوف در دل پيدا نكرده فرمود :\r\n\r\n","description":"","footnote":"","page_name":" 635 ","page_number":635},
  {"content":"\r\n\r\nاى شقى پسرانت درب جهنم منتظر تو هستند هم‌اكنون تو را هم به ايشان مىرسانم .\r\nمرحوم ملّا حسين كاشفى در روضه مىنويسد :\r\nچون امام حسين عليه السّلام ديد كه ازرق ملعون در برابر قاسم درآمد به روى بترسيد زيرا ازرق در آفاق مشهور به شجاعت و معروف به سبالت بود پس امام دست نياز برداشت و جهت نصرت و پيروزى شاهزاده دعاء نمودند از طرف ديگر مخدّرات حرم جملگى مضطرب و گريان از حق تعالى فتح و نصرت شاهزاده را خواستار گشتند خلاصه كلام آنكه در خيام امام عليه السّلام زلزله و در مضمار و صحنه نبرد صداى هلهله بلند بود صفوف لشگر تمام گردنها كشيده و چشمها دوخته كه ببينند از اين دو مبارز كدام غالب و ظافر مىگردند .\r\nبارى ازرق دست به نيزه برد و برقاسم حمله كرد ، شاهزاده نيز نيزه به كار برد و بينشان دوازده طعن ردّوبدل شد ازرق در غضب شد نيزه را به شكم اسب قاسم زد اسب از پاى درآمد و قاسم پياده ماند امام عليه السّلام كه چنين ديد به نوشته كاشفى به محمد انس امر فرمود كه اسب يدكى به قاسم برساند و به گفته مرحوم صدر قزوينى به وزير خويش جناب عباس بن على عليهما السّلام اسب پيل‌پيكرى داد تا به قاسم برساند ، رخسار قاسم از محبّت عمو مانند گل شكفته شد ركاب را بوسيد و برمركب سوار گرديد و شمشير را كشيد و رو به ازرق آورد چشم ازرق كه برشمشير پسرش افتاد گفت :\r\nاى جوان اين شمشير پسر من است بىمروّت آن را هزار دينار خريده‌ام در دست تو چه مىكند ؟\r\nقاسم فرمود : مىخواهم شربتى از شيرينى اين شربت به تو بچشانم و تو را به فرزندت ملحق كنم ، اى ازرق روا باشد كه تو خود را از جمله شجاعان عالم بدانى و تنگ مركب را نكشيده آهنگ جنگ مىنمائى ؟ !\r\n\r\n","description":"","footnote":"","page_name":" 636 ","page_number":636},
  {"content":"\r\n\r\nازرق خم شد كه تنگ را ببيند قاسم چنان شمشير بركمرش نواخت كه همچون خيار تر به دو نيم شد و هرنيمه‌اش از طرفى روى زمين افتاد قاسم ديد اسب ازرق بىصاحب مانده مىخواهد فرار كند فى الفور خود را برمركب رسانيد جست برمركب ازرق و اسب خاصه عمو را يدك ساخت به در خيمه‌ها تاخت تا به نزد عمو رسيد عرض كرد : عمو جان العطش العطش اگر يك شربت آب بياشامم دمار از اين لشگر برمىآورم .\r\nحضرت قاسم را در برگرفت انگشتر خود را به دهان قاسم نهاد به گفته صدر قزوينى چشمه آب خوشگوارى ظاهر شد قاسم سيراب گشت حاصل آنكه امام قاسم را بسيار نوازش نمود .\r\nقاسم پس از سيراب شدن از عمو آرزوى ديدن دختر عمو را نمود و پس از اذن از امام عليه السّلام روى به خيمه‌اى آورد كه مادرش و عروس در آن بودند ، مادر استقبال كرده و فرمود :\r\nنور ديده شير من برتو حلال باشد سپس صورتش را بوسيد ، قاسم وارد خيمه شد ديد عروس سر بزانوى غم نهاده و مىگويد بفرموده طريحى در منتخب شاهزاده فرمود : ها انا جئتك ، دختر عمو آمدم گريه مكن ، وداع عمر نزديك است .\r\nعروس از جا جست عرض كرد : الحمد للّه الذّى ارانى وجهك قبل الموت ، شكر خدا را كه بار ديگر جمال نورانى تو را ديدم .\r\nقاسم فرمود : دختر عمّ آن‌قدر فرصت ندارم كه بنشينم و به كام دل صحبت بدارم ، بارى شاهزاده مادر و همسر را كه بىتابى مىكردند آرام نمود و سپس عزم رفتن كرد .\r\nمرحوم ملا حسين كاشفى در روضة الشّهداء مىنويسد :\r\nچون قاسم عزم رفتن نمود مضمون اين كلام جگرسوز و فحواى اين سخن محنت‌اندوز برزبان بازماندگان از صحبت او جارى شد :\r\n\r\n","description":"","footnote":"","page_name":" 637 ","page_number":637},
  {"content":"\r\n\r\n ديده از بهر تو خونبار شد اى مردم چشم * مردى كن مشو از ديدهء خونبار جدا \r\nشاهزاده از خيمه بيرون آمد و براسب شهادت نشست و روى به صراط آخرت نهاد همين كه وارد معركه شد لشگر به صدا درآمدند كه كشنده ازرق شامى برگشت صداى طبل بلند و آواز كوش ، گوش سپهر آبنوس را كر نمود .\r\nامّا قاسم به ميدان آمد چشمش بررايت ابن زياد افتاد كه بالاى سر عمر بن سعد بداختر افراشته بودند ثمّ جعل همّته على حامل اللّواء و اراد قتله شاهزاده همّتش را به جانب حامل رايت معطوف داشت و به قصد كشتن او بدان طرف تاخت و روى به قلب لشگر كرد خود را زد برصف اوّل و آن صف را شكست سپس به صف دوّم زد آن را نيز شكست پس از آن خود را به صف سوّم رساند و آن را نيز از هم دريد آن‌گاه به صف چهارم و پنجم زد .\r\nمرحوم صدر قزوينى در حدائق الانس مىنويسد : قاسم به هرصف كه روى مىآورد ، صف باز مىشد و راه مىدادند كه قاسم بيايد همين كه وارد صف ديگر مىشد صف بسته مىگشت تا آنكه قاسم خود را ميان انبوه دشمن ديد و به علمدار هم نرسيد كوفى و شامى اطراف شاهزاده را گرفتند از هرطرف مىرسيدند حربه به بدن آن نوجوان مىزدند طاقت از دست قاسم بيرون رفت ديدند نه حال جنگ دارد و نه راه برگشتن و صداى او هم به در خيام حرم نمىرسد .\r\nدر روضة الشّهداء مىنويسد : پيادگان سر راه به روى گرفتند همين كه بحرب ايشان مشغول شد سواران به گرد وى درآمدند و تير و نيزه و گرز و شمشير حواله وى كردند قاسم در دياى حرب غوطه خورده قريب سى پياده و پنجاه سوار را بيفكند و صف سواران را دريد خواست كه از وسط معركه بيرون آيد مركبش را تيرباران كردند اسب از پاى درافتاد و شبث بن سعد نيزه برسينه قاسم زد كه سر سنان از پشت مباركش بيرون آمد و قاسم در آن حرب بيست و هفت زخم خورده\r\n\r\n","description":"","footnote":"","page_name":" 638 ","page_number":638},
  {"content":"\r\n\r\nبود و خون بسيار از وى رفته از اسب درگشت و گفت يا عمّاه ادركنى .\r\nآواز به گوش امام حسين عليه السّلام رسيده مركب در تاخت و صف پياده و سوار را برهم زده قاسم را ديد ميان خاك و خون غرق شده و شبث برسر وى ايستاده مىخواست سر مباركش باز برد امام حسين عليه السّلام ضربتى برميان وى زد كه به دو نيم شد آنگاه قاسم را در ربوده به در خيمه آورد و هنوز رمقى در تن وى باقى بود امام حسين عليه السّلام سرش بر كنار گرفته بوسه بررويش مىداد و مادر و عروس آنجا ايستاده مىگريستند ، قاسم چشم باز كرده در ايشان نگريست و تبسّمى فرموده جان بجان آفرين تسليم كرد رضوان اللّه عليه\r\nمؤلف گويد :\r\nدر هيچ يك از كتب ارباب مقاتل نديدم كه قاتل شاهزاده قاسم را شبث بن سعد نوشته باشند تنها مرحوم كاشفى است كه او را قاتل آن نوجوان معرّفى نموده و مشهور در كتب آن است كه قاتل آن حضرت عمر بن سعد ازدى بوده است .\r\nبارى مرحوم مفيد در ارشاد مىنويسد :\r\nحميد بن مسلم كه از وقايع‌نگاران عاشوراء در صف دشمن بود مىگويد : من در لشگر پسر سعد بودم كه ديدم تازه جوانى برما طلوع كرد وجهه شقّة قمر شمشيرى در دست و پيراهن درازى در برو نعلينى در پا كه يك بند نعلين او باز بود عمر بن سعد بن نفيل ازدى گفت : به خدا هرآينه براين نوجوان حمله مىكنم .\r\nمن به او گفتم تو از جان او چه مىخواهى ؟ واگذار غير از تو اين قوم بىپروا كه از هيچ چيز پرهيز ندارند كفايت كار او را خواهند كرد .\r\nحميد گويد : آن ظالم از من نپذيرفت ، قسم خورد كه او را مىكشم ، فشدّ عليه فما ولّى حتّى ضرب رأسه بالسّيف آن بيرحم رفت و برنگشت مگر آنكه حمله برقاسم كرد و شمشيرى به فرقش نواخت و كارش را به همان ضربت ساخت ، قاسم از مركب افتاد فرياد كرد : يا عمّاه .\r\n\r\n","description":"","footnote":"","page_name":" 639 ","page_number":639},
  {"content":"\r\n\r\nعمويش مثل باز شكارى به يارى آمد به عمر بن سعد بن نفيل رسيد شمشيرى حواله آن ناپاك كرد ، عمر دست پيش آورد شمشير حضرت دست عمر را از ساعد انداخت فرياد كرد لشگر را به حمايت خود خواند و حمل خيل اهل الكوفة ليستنقذوه فتوطاته بارجلها حتّى مات سواران لشگر هجوم‌آور شدند كه عمر سعد را از چنگ حضرت بربايند گرد و غبار كه فرونشست ديدم امام حسين عليه السّلام بربالين قاسم ايستاده و به قاتلان وى نفرين مىكند و آن نوجوان يفحص برجليه در ميان خاك و خون دست و پا مىزند .\r\nسپس امام عليه السّلام جسد پاره پاره قاسم را به سينه چسبانيد و رو به خيام آورد مىديدم كه پاهاى قاسم نيز برزمين كشيده مىشد آن جوان را نزد كشته على اكبر عليه السّلام و ساير كشته‌ها نهاد .\r\nمرحوم طريحى در منتخب مىنويسد :\r\nچون حضرت امام حسين عليه السّلام قاسم سلام اللّه عليه را به خيمه آورد و به رمق ففتح عينيه فجعل يكلّمه در ميان خيمه دو چشم مبارك خود را باز كرد و به صورت عمو و عمّه و مادر و ساير زنان نگاه كرد ديد همه ايستاده‌اند و براحوال او مىگريند .\r\n\r\nگريستن امام عليه السّلام برسر نعش قاسم\r\n چو قاسم عمو را ببالين بديد * برويش نظر كرد و آهى كشيد\r\nبگفتا عمو جان فداى رهت * كنم جان بقربانى مقدمت\r\nمرا آنچه بد آرزو يافتم * چه گويم كه سوى كه بشتافتم\r\nبگفت اين و آندم همى جان سپرد * بجانان همه راز دل گفت و مرد\r\nز درگاه دارندهء نشأتين * ندائى كه صبرا لك يا حسين عليه السّلام\r\nميان دو كشته امام امم * نشسته همى بود با درد و غم\r\nيكى كشته قاسم نااميد * يكى نعش اكبر جوان رشيد \r\n\r\n","description":"","footnote":"","page_name":" 640 ","page_number":640},
  {"content":"\r\n\r\nاشعار مرحوم جودى در شهادت شاهزاده گلگون‌كفن حضرت قاسم بن حسن عليه السّلام\r\n شد چو آغشته به خون پيكر داماد حسين * برشد از بام فلك ناله و فرياد حسين\r\nتيشهء ظلم چو آن سرو قد از پا افكند * كند گفتا ز ستم خانه و بنياد حسين\r\nناگه افتاد به خون نوگل بستان حسن * خم شد از بار الم قامت شمشاد حسين\r\nرود از خاطر او داغ غم قاسم او * گر كه داغ على اكبر رود از ياد حسين\r\nشد كفن برتن قاسم چو قباى شادى * داغ آمد روى داغ دل ناشاد حسين\r\nزهره برزد كف افسوس چو در پيش عروس * زينت نوك سنان شد سر داماد حسين\r\nجوديا داغ على اكبر و قاسم داغيست * كه نه تا عرصه محشر رود از ياد حسين \r\n\r\nشهادت احمد بن حسن مجتبى عليه السّلام\r\nاز جمله فرزندان حضرت امام مجتبى كه در روز عاشوراء شربت شهادت نوشيدند جناب احمد بن حسن مىباشد\r\nابو مخنف شهادت وى را بعد از شهادت حضرت قاسم نقل كرده و مىگويد :\r\nبعد از شهادت جناب قاسم برز اخوه احمد بن الحسن و كان من العمر ستّة عشر سنة\r\nيعنى برادرش احمد بن حسن كه شانزده سال از عمر شريفش گذشته بود براى\r\n\r\n","description":"","footnote":"","page_name":" 641 ","page_number":641},
  {"content":"\r\n\r\nمبارزه آماده شد .\r\nاحمد بن حسن جوانى نيكوخصال و زيباروى بود ، خدمت عموى مهربان آمد و عرضه داشت :\r\nعمو جان برادرانم رفتند و خدمت پدر رسيدند مرا نيز مرخص فرمائيد كه بدنبال ايشان بروم .\r\nامام حسين عليه السّلام با چشم اشكبار به او اجازه فرمود ، احمد پس از گرفتن اجازه با جوانان و مخدّرات خداحافظى كرده روى به ميدان نهاد و اين رجز را انشاء فرمود :\r\n انّى انا نجل الامام بن علىّ * اضربكم بالسّيف حتّى يقلل\r\nنحن و بيت اللّه اولى بالنبىّ * اصعنكم بالرّمح وسط القسطل \r\nسپس نيزه بدست گرفت مبارز خواست و در معركه جلادت و ميدان شجاعت هشتاد نفر از آن گروه بىدين را به جهنم فرستاد و از اثر گرمى بسيار هوا و سوزش زخمها و عطش فوق العاده و گرسنگى مفرط حال آن بزرگوار مشوش شده بود ، ابو مخنف مىنويسد :\r\nو قد غارت عينا فى امّ رأسه من شدّة العطش يعنى چشمهاى آن نوجوان از شدّت تشنگى به كاسه سر فرورفته بود بطورى كه ديگر تاب ماندن در ميدان و طاقت جنگ كردن را نداشت خدمت عمّ بزرگوار خود آمد عرض كرد : يا عمّاه هل من شربة من الماء ابردبها كبدى ؟\r\nآيا مىشود از يك شربت آب جگر تفتيده خود را خنك كنم ؟\r\nامام عليه السّلام كه تشنه‌تر از برادرزاده بود فرمود :\r\nاصبر قليلا حتّى تلقى جدّك رسول اللّه فيسقيك ز شربة من الماء لا تظمأ بعدها ابدا ، يعنى اندكى درنگ كن تا جدّت رسول خدا را ملاقات كنى پس آبى به تو بچشاند كه هرگز تشنه نشوى احمد كه ديد از آب دنيا قسمتى ندارد با جگرى\r\n\r\n","description":"","footnote":"","page_name":" 642 ","page_number":642},
  {"content":"\r\n\r\nبريان به ميدان برگشت و با خود حديث نفس مىكرد و مىگفت :\r\n اصبر قليلا فالمنا بعد العطش * فانّ روحى فى الجهاد منكمش\r\nلا ارهب الموت اذ الموت وحش * و لم اكن عند اللقاء ذات رعش \r\nسپس شمشير از غلاف كشيد و با آن شعله سوزان خرمن ابطال و دليران و شجاعات را مىسوزاند ارباب مقاتل نوشته‌اند كه آن يل ارجمند و شير بيشه شجاعت پنجاه تن از شجاعان را به خاك هلاكت انداخت و به نوشته ابو مخنف شصت تن از رجال ميادين حرب را كشت و پس از آن سه حمله ديگر نمود و صد و نود نفر ديگر را به دار البوار روانه ساخت ولى از تشنگى چنان بىطاقت شده بود كه قوّت از بازو و نور از چشمانش رفته بود و درست جائى را نمىديد گرگان كوفه و شام چون حال او را نيك ملاحظه كردند اطرافش را گرفته با هرگونه از آلات حرب به او حمله كردند و آن‌قدر با شمشير و نيزه و خنجر به بدن مباركش ضربه زدند تا آن را پاره پاره كردند .\r\n\r\nشهادت ابو بكر بن حسن مجتبى سلام اللّه عليه\r\nچون ابو بكر بن حسن مجتبى عليه السّلام برادر خود را گرفتار دست دشمنان ديد محضر مبارك عم بزرگوار رسيد و از آن جناب تقاضاى اذن نمود و پس از صدور اذن از آن جناب خود را به سرعت به ميدان رساند ولى بسيار دير شده بود زيرا زمانى خود را به برادر رساند كه اعداء او را ريزريز كرده بودند بهرصورت دست به قائمه شمشير برد آن سگان و روبهان را از اطراف نعش برادر متفرّق ساخت و هركس جلو مىآمد با يك ضربت به جهنم واصلش مىكرد لشگر دشمن كه چنين ديدند پشت به پشت هم داده به او هجوم آوردند و بفرموده مرحوم مجلسى در بحار ظالمى بدكردار به نام عبد اللّه غنوى به وى حمله كرد و آن شاهزاده را شهيد نمود .\r\nو در روايتى از حضرت باقر عليه السّلام نقل شده كه عقبه غنوى او را شهيد كرد و\r\n\r\n","description":"","footnote":"","page_name":" 643 ","page_number":643},
  {"content":"\r\n\r\nسليمان بن قتّه در بيت ذيل به همين روايت نظر داشته كه مىگويد :\r\n و عند غنىّ قطرة من دمائنا * و فى اسد اخرى تعدّ و تذكر \r\n\r\nبه ميدان رفتن حسن مثنى و زخمى و مدهوش شدنش در بين كشتگان و به اسارت درآمدنش\r\nپس از شهادت فرزندان امام حسن مجتبى سلام اللّه عليه تنها فرزندى كه از ايشان مانده بود جناب حسن مثنى بود اين بزرگوار مردى جليل القدر و عظيم المنزله و فاضل و بارع و باورع بود و والى صدقات جدّش حضرت امير المؤمنين بود ، بارى مرحوم سيّد در لهوف مىنويسد :\r\nالحسن بن الحسن المثنى قدواسى عمّه و امامه فى الصّبر على الرّماح .\r\nاز كيفيت قتال و چگونگى محاربه اين بزرگوار در ميدان حرب در كتب مقاتل اثرى نمىباشد فقط مرحوم مجلسى و ابن شهرآشوب و صاحب عمدة الطّالب و سيّد در لهوف مىنويسند كه حسن مثنى در وقعه كربلاء به جان مواسات كرد و تا توان و نيرو داشت از عم مكرّم خود حمايت نمود .\r\nمرحوم علامه قزوينى از كتاب مصابيح مرحوم سيّد نقل كرده كه حسن مثنى در ميدان نبرد هفده تن را به خاك مذلّت انداخت و هيجده جراحت بربدنش وارد آمد .\r\nسيّد در لهوف مىنويسد : از كثرت جراحت و ضعف قوّت بىحال شد و به خاك افتاد و بيهوش شد و در ميان كشتگان به حالت اغماء افتاد .\r\nصاحب عمدة الطّالب مىنويسد :\r\nهمين كه لشگر كفرآئين پسر سعد بعد از كشتن امام عليه السّلام و فرزندان و يارانش خواستند رؤس شهداء را قطع كنند چون به بالين حسن مثنى آمدند در او رمقى ديدند خبر به پسر سعد دادند كه پسر بزرگ امام حسن كه نام وى حسن مثنى است با زخم و جراحت به حالت اغماء در ميان كشتگان افتاده و جان دارد چه بايد كرد ؟\r\n\r\n","description":"","footnote":"","page_name":" 644 ","page_number":644},
  {"content":"\r\n\r\nاسماء بن خارجة بن عتبة بن عصيرة بن حديقة بن بدر الفرازى كه به ابى حسان ملقّب بود در نزد عمر بن سعد حاضر بود گفت :\r\nايّها الامير حسن بن حسن همشيرزاده من است او را به من ببخش .\r\nعمر بن سعد قبول كرد و او را در اختيار وى گذارد .\r\nمرحوم مجلسى در بحار مىنويسد : همين كه اسماء وساطت حسن مثنى را نمود و مقبول شد فرياد كرد :\r\nو اللّه لا يوصل الى ابن خولة ابدا به خدا قسم نبايد احدى دست تعدّى به سوى پسر خوله كه همشيرزاده من است بگشايد .\r\nو صاحب عمدة الطّالب نيز مىنويسد : ابى حسّان به ابن سعد گفت :\r\nيابن سعد ، حسن مثنى را به من بسپار تا او را به كوفه نزد امير ابن زياد ببرم اگر شفاعت مرا قبول كرد كه هيچ و الّا آنجا مىتوان سرش را بريد .\r\nپسر سعد ملعون قبول كرد و گفت : حسن مثنى را به ابى حسّان بسپاريد .\r\nابى حسّان او را به همين حالت مجروح به خيمه خود آورد .\r\nمرحوم علّامه مجلسى در بحار مىفرمايد : حسن مثنى بواسطه كثرت زخم و ضعف مفرط مدهوش بود و از آن زمان كه از امام عليه السّلام اذن ميدان گرفت عمو و اعمام ديگر را سالم گذاشته و به ميدان نبرد رفت و چون زخم‌هاى فراوان برداشت از پاى درافتاد و مدهوش گرديد و ديگر به هوش نيامد مگر در كوفه كه وقتى به هوش آمد و چشم باز كرد نه عموئى ديد و نه عموهاى ديگر و نه جوانان و شاهزادگان را پرسيد اينجا كجاست و عمويم چه شد ؟\r\nگفتند : اين‌جا كوفه است ، و عموى تو را كشتند و برادرانش را نيز جملگى شهيد نمودند و اكنون سرهاى ايشان را به نيزه زده و همراه با زنان و دختران به كوفه آورده‌اند .\r\nبارى چون ابى احسان در حضور پسر زياد شفاعت كرد آن حرامزاده گفت :\r\n\r\n","description":"","footnote":"","page_name":" 645 ","page_number":645},
  {"content":"\r\n\r\nمقصود ما قتل خارجى بود ، حسن مثنى در شفاعت تو است .\r\nحسن مثنى در زمرهء اسراء بود كه به شام برده شد و در مدينه وفات يافت .\r\n\r\nمبارزات و شهادت فرزندان امير المؤمنين عليها السّلام گرفتارى و شهادت ابو بكر بن على عليه السّلام\r\nبعد از شهادت فرزندان امام حسن مجتبى سلام اللّه عليه نوبت به برادران امام عليه السّلام رسيد ، اوّلين نفر از فرزندان امير المؤمنين عليه السّلام كه عازم ميدان نبرد و شهادت شد جناب ابو بكر بن على عليه السّلام بود ، نام وى عبيد اللّه است .\r\nمرحوم شيخ على در رجال فرموده : مادر اين بزرگوار ليلى دختر مسعود بن خالد دارميه است و خالويش ابو الاسود الدّئلى مىباشد .\r\nمرحوم ملّا حسين كاشفى در روضة الشّهداء مىنويسد :\r\nجناب ابو بكر بن على ابيطالب عليه السّلام محضر امام حسين عليه السّلام مشرّف شد عرضه داشت : برادر مرا دستورى دهيد تا كينه خويشان از اين بدكيشان بازخواهم .\r\nامام حسين عليه السّلام فرمود : شما يك يك مىرويد و مرا نيز تنها مىگذاريد ، اين حرم رسول خدا را به كه وا مىگذاريد از كلام امام عليه السّلام شرر به قلب برادران افتاد شروع كردند زارزار گريستن ، سپس ابو بكر بن على عليه السّلام عرضه داشت : اى سيّد ما و اى مولاى ما تا به حال هرچه نظر كرده‌ايم شما را به بزرگى و آقائى ديده‌ايم اكنون كه آفتاب عزّت روى به زوال نهاده ما غلامان طاقت ديدن آن را نداريم از اين گذشته مدت‌ها بود كه مىخواستم تحفه‌اى به خدمت آورم و نمىدانستم كه تحفهء لايق شما چيست امروز مىبينم كه هيچ تحفه‌اى لايق‌تر از جان نيست ، مىخواهم اين متاع ناقابل را نثار قدم ملازمان كنم .\r\nشعر\r\n امروز كه يار من مرا مهمان است * بخشيدن جان و دل مرا پيمان است \r\n\r\n","description":"","footnote":"","page_name":" 646 ","page_number":646},
  {"content":"\r\n\r\n دل را خطرى نيست سخن در جان است * جان افشانم كه روز جان افشان است \r\nامام عليه السّلام فرمودند : برادر برو كه ما هم از عقب مىآئيم و منهم من قضى نحبه و منهم من ينتظر .\r\nآن شجاع و دلير با برادران خداحافظى كرد و روى به ميدان نهاد و اين رجز را خواند :\r\n شيخى علىّ ذو الفخار الاطول * من هاشم الصّدق الكريم المفضل\r\nهذا حسين بن النبىّ المرسل * عنه نحامى بالحسام المصقل\r\nنفديه نفسى من اخ مبجّل \r\nبعد شروع كرد به نصيحت و ملامت اهل كوفه و شام ، فرمود :\r\nاى بىحميّت مردمان بىدين سنگين‌دل ، دين خود را فروختيد و آتش غضب خدائى را به جان خريديد و به جهت تعيّش اين دو روزه دنيا عقوبت ابدى عقبى را قبول نموديد جوانان ماهرو و لاله‌عذار را كه در تمام روى زمين عديل و نظير نداشتند كشتيد و از صفحه ايّام برانداختيد و اكنون منتظريد كه شيره جان رسول و ميوهء باغ بتول را به خاك خوارى بياندازيد و نيز نهال توحيد را از پاى درآوريد تبّا لكم و تعسا لدينكم بئس القوم انتم .\r\nسپس تيغ از غلاف كشيد كاللّيث القسور بل كأنّه الحيدر خود را به قلب لشگر زد و آن روبهان را همچون برگ خزان به روى خاك مىريخت تا وقتى كه از كثرت جراحات از پاى درآمد و قوى و نيرويش تمام شد در چنين وقتى نامردى از اهل همدان كه به گفته مرحوم مجلسى نامش عبد اللّه بن عقبه غنوى بود برشاهزاده حمله كرد و او را از پاى درآورد .\r\nبرخى ديگر گفته‌اند نام قاتل وى زجر بن الجر بود و در روضة الشّهداء آمده كه قاتل آن بزرگوار قدامه موصلى بود كه با طعن نيزه وى را شهيد كرد رحمة اللّه عليه .\r\n\r\n","description":"","footnote":"","page_name":" 647 ","page_number":647},
  {"content":"\r\n\r\nتذكّر\r\nمرحوم مجلسى در بحار الانوار فرموده :\r\nنام ابو بكر بن على عليه السّلام عبيد اللّه بود .\r\nو شيخ مفيد در ارشاد فرموده : عبيد اللّه بن على عليه السّلام و ابو بكر بن على هردو از فرزندان امير المؤمنين عليه السّلام هستند و مادرشان ليلى بنت مسعود الثقفيّه مىباشد .\r\nمرحوم صدر قزوينى از والد معظمش نقل مىكند كه ايشان گفته‌اند : تحقيقا ابو بكر و عبيد اللّه دو برادر بودند ابو بكر در كربلاء شهيد شد و عبيد اللّه را در يوم الدّار اصحاب مختار كشتند .\r\n\r\nشهادت عمر بن على عليه السّلام\r\nبه نوشته ملّا حسين كاشفى بعد از ابو بكر بن على عليه السّلام برادرش عمر بن على خدمت امام عليه السّلام رسيد و از آن حضرت اذن ميدان گرفت و به طلب قاتل برادرش روانه صحنه كارزار شد و اين رجز را خواند :\r\n اضربكم و لا ارى فيكم زجر * ذاك الشّقى بالنّبىّ قد كفر\r\nيا زجر يا زجر تدانى من عمر * لعلّك اليوم تبومن سقر\r\nشرّ مكان فى حريق و سعر * لانّك الجاحد يا شرّ البشر \r\nزجر يعنى قاتل برادرش در لشكر عمر بن سعد بود ديد اگر به ميدان عمر بن على عليه السّلام نرود ديگران وى را به جبن و ترس نسبت مىدهند ازاينرو مركب به ميدان تاخت و گفت برادر تو را من كشتم اكنون تو را نيز به او مىرسانم آن فرزند على عليه السّلام نعره يا على از دل بركشيد و برآن بىدين حمله كرد و شمشيرى به فرقش نواخت كه فى الفور به درك اسفل روانه شد ، لشكر كه چنين ديدند براو هجوم آوردند آن شير بيشه پردلى از هجومشان وحشت نكرده كه خود را به درياى لشگر زد و اين رجز را خواند :\r\n خلّوا عداة اللّه خلّوا عن عمر * خلّوا عن اللّيث العرين المكفهر \r\n\r\n","description":"","footnote":"","page_name":" 648 ","page_number":648},
  {"content":"\r\n\r\n يضربكم بسيفه و لا يفرّ * و ليس فيها كالجبال المتحجر \r\nپيوسته مىخروشيد و از آن نابكاران مىكشت تا بالاخره تشنگى و خستگى براو چيره شد و دستش از كار افتاد سپاه پسر سعد كه ضعف و خستگى او را مشاهده كردند به او هجوم آورده و وى را از سر زين به روى زمين كشيدند و پيكر مطهّرش را پاره پاره ساختند .\r\n\r\nشهادت عثمان بن على عليه السّلام\r\nبعد از عمر بن على عليه السّلام برادرش جناب عثمان بن على عليه السّلام محضر امام عليه السّلام آمد و اجازه گرفت و روانه ميدان شد و اين رجز را خواند :\r\n انّى انا عثمان ذو المفاخر * شيخى على ذو الفعال الطّاهر\r\nهذا حسين سيّد الاخاير * و سيّد الصّغار و الكبائر \r\nسپس برآن لشگر كفرآئين حمله برد و كارزار سختى نمود و گروهى از آن فاجران و فاسقان را به درك اسفل روانه كرد تا بالاخره خولى اصبحى تيرى برپهلوى او زد و وى را برزمين افكند سپس مردى از بنى دارم براو تاخت و وى را شهيد نمود و سر مباركش را از تن جدا كرد .\r\nمرحوم محدّث قمى در منتهى الآمال مىنويسد : نقل شده كه سن مبارك اين جوان در وقت شهادت بيست و يك بود مرحوم ملّا حسين كاشفى قاتل او را يزيد ابطحى معرّفى كرده است .\r\n\r\nشهادت عون بن على عليه السّلام\r\nپس از عثمان برادرش عون بن على عليه السّلام كه جوانى بسيار نيكومنظر و زيبا سيرت بود عازم ميدان شد ابتداء خدمت امام عليه السّلام رسيد و كسب اجازه نمود و محضر مباركش عرضه داشت :\r\nاى برادر به صرف من نيست كه مبارز طلبم زيرا در آن تأخير و توقّف مىباشد و من در محاربه و مقاتله با دشمنان تعجيل دارم .\r\n\r\n","description":"","footnote":"","page_name":" 649 ","page_number":649},
  {"content":"\r\n\r\nامام حسين عليه السّلام فرمود : اى برادر لشگر دشمن بسيار است و مخالفان ما از سواره و پياده بىشمار هستند عون جواب داد : يابن رسول اللّه شير را از هجوم روباهان هراس و انديشه‌اى نيست .\r\nشعر\r\n بكوشم درين حرب مردانه‌وار * چه انديشه از لشگر بىشمار\r\nدل و دست و بازو به كار آورم * جهان برعد و تنگ و تار آورم \r\nاين بگفت و مركب به جولان درآورد و خود را برقلب سپاه دشمن زد ، ابن الاحجار با دو هزار پياده و سواره گرداگرد او را گرفتند ، عون با شمشير صف آنها را از هم دريد و لشگر را از پيش خود رمانيد و عنان بجانب خيمه معطوف داشت حضور مبارك امام عليه السّلام رسيد آن حضرت براو آفرين كرد و فرمود :\r\nمىبينم كه مجروح شده و زخم‌هاى متعددى برداشته‌اى برو بخيمه و برآنها مرحم بگذار .\r\nعون عرض كرد : اى برادر بزرگوار شما را به روح جدّت احمد مختار صلّى اللّه عليه و آله و سلّم سوگند مىدهم مرا از حرب بازمداريد كه از تشنگى نزديك است هلاك شوم و مىبينم كه ساقى كوثر جامى پر از شربت بهشتى در دست دارد و به من اشارت مىكند و من زود مىخواهم كه خود را از تشنگى برهانم .\r\nامام حسين عليه السّلام فرمود : اسب ادهم را كه حضرت امير در حال حيات به تو حواله كرده بود بفرماى تا زين كنند و برآن گستوانى برافكنند و سوار شو .\r\nعون بفرمود تا آن مركب را مكمّل كرده بياوردند و سوار شده زره داودى پوشيده و پيراهن سفيد بربالاى زره پوشيد و تيغ يمانى حمايل كرده و نيزه رومى بدست گرفته روى به ميدان نهاد ، زمان به زبانحال اين صدا به عرصه‌گاه حربگاه انداخت :\r\n\r\n","description":"","footnote":"","page_name":" 650 ","page_number":650},
  {"content":"\r\n\r\nفرد\r\n چه آفت است باز اين سوار پيدا شد * كدام سرو ز بالاى زين برون آمد \r\nصالح بن يسار را كه چشم به روى افتاد بلرزيد و كينه ديرينه‌اش تجديد شد و سبب عداوت او آن بود كه در زمان خلافت امير المؤمنين عليه السّلام او را با حالت مستى به محكمه حضرت آوردند امام عليه السّلام به شاهزاده عون فرمان دادند كه او را هشتاد تازيانه بزن .\r\nعون در مقام امتثال فرمان امام عليه السّلام او را هشتاد تازيانه زد و اين قضيّه سبب شد كه كينه آن جناب در سينه آن شقى مخفى مانده تا در اين وقت كه عون به ميدان آمد آن صالح نام و طالح عاقبت به انتقام قصّه ماضى تيغ از نيام كشيد و زبان به فحش و دشنام گشود برعون حمله نمود ، عون از كلمات سفاهت‌آميز او به خشم آمد با يك طعن نيزه وى را از اسب سرنگون نمود برادرش بدر بن يسار كه برادر را بدان خوارى و ذلّت ديد برعون حمله كرد و در برابر آن صفدر آمده خواست كه زبان به ناسزا گشايد شاهزاده او را مجال نداد و نيزه بردهانش زد كه سر سنان از قفايش نمودار شد و روح پليدش به سقر رهسپار گرديد به يك بار هزار سوار از ميمنه و هزار سوار از ميسره براو حمله كردند عون با ايشان به نبرد پرداخت ، به هركه مىتاخت حياتش را قطع و خرمن عمرش را با تيغ آتشبار مىسوزاند تا زخم بسيار به روى وارد آمد ، قوا و توانائى از آن نامدار برفت ، ضعف و سستى در او پيدا شد شدّت عطش چشمانش را بىنور و گرسنگى مفرط تمام اعضاء و جوارحش را ناتوان نموده بود در اين هنگام نامردى به نام خالد بن طلحه با طعن نيزه آن شير بيشه شجاعت را از مركب واژگون نمود عون وقتى به روى زمين قرار گرفت گفت : بسم اللّه و باللّه و على ملّة رسول اللّه ، يابن رسول اللّه به هوادارى تو در معركه دنيا آمدم و در وفادارى به تو به ميدان آخرت رفتم در همين هنگام مرغ\r\n\r\n","description":"","footnote":"","page_name":" 651 ","page_number":651},
  {"content":"\r\n\r\nروحش از قفس بدن به شاخسار جنان پرواز نمود رضوان اللّه عليه .\r\n\r\nشهادت جعفر بن على عليه السّلام\r\nبعد از عون برادر ديگر يعنى جعفر بن على عليه السّلام از امام عليه السّلام اجازت گرفت و روى به ميدان نهاد وقتى به ميان صحنه كارزار رسيد اين رجز بخواند :\r\n انّى انا جعفر ذو المعالى * ابن علىّ الخير ذو النّوال\r\nحسبى بعمّى شرفا و الخال * احمى حسينا ذى النّدى المفضال \r\nسپس برآن قوم نابكار حمله برد و جنگ نمايانى نمود و بالاخره هانى بن تبيت براو حمله كرد و شهيدش نمود ابو الفرج از امام باقر عليه السّلام نقل كرده كه خولى ملعون آن بزرگوار را شهيد كرد .\r\nابن شهرآشوب فرموده : خولى اصبحى تيرى بجانبش انداخت و آن تير به شقيقه يا چشم آن والامقام رسيد و از پاى درآوردش .\r\n\r\nشهادت عبد اللّه بن على عليه السّلام\r\nپس از جعفر برادرش عبد اللّه بن على عليه السّلام با ديده اشگبار خدمت امام عليه السّلام رسيد و عرض كرد : اى برادر از فراق برادران طاقتم طاق شده اجازت فرمائيد به ميدان روم .\r\nحضرت امام حسين عليه السّلام به او اجازه دادند ، عبد اللّه روى به مصاف آورد و خود را به قلب لشگر زد و صد و هفتاد كس را به خاك مذلّت انداخت و پس از غلبه ضعف و تشنگى و گرسنگى برآن جناب ، هانى بن ثويب حضرمى به او زخمى زد كه از مركب افتاد و مرغ روحش به شاخسار جنان پرواز نمود .\r\n\r\nشهادت محمّد بن عبّاس سلام اللّه عليه\r\nمرحوم صدر قزوينى در كتاب حدائق الانس مىنويسد :\r\nاز جمله مستشهدين در ركاب سلطان دنيا و دين فرزند قمر منظر ماه‌پيكر و شجيع ناس محمّد بن العبّاس است .\r\n\r\n","description":"","footnote":"","page_name":" 652 ","page_number":652},
  {"content":"\r\n\r\nعبّاس بن امير عليهما السّلام سه پسر داشت كه يكى از آنها به نام محمّد در كربلاء همراه پدر بود .\r\nقمر بنى هاشم علاقه تامّى به وى داشت و او را هيچ‌گاه از خود جدا نمىكرد از ماه ، خورشيدى به عمل آمده بود كه ماه تمام از تاب رخساره‌اش رشگ مىبرد و مهر جهان‌افروز از عكس عارض دلربايش در عرق خجلت مىنشست\r\n از محيط فضل زيبا گوهرى آمد پديد * برسپهر مجد رعنا اخترى آمد پديد \r\nاز بس اين جوان مقدّس خداى را سجده كرده بود كان بين عينيه اثر السّجود در ميان دو چشمان مباركش علامت سجده ظاهر بود نماز تهجّد وى ترك نمىشد چون قمر بنى هاشم كار برادرش حسين عليه السّلام را زار ديد اوّل برادران خود را تصدّق خاكپاى حضرت كرد بعد جوانش محمّد را طلبيد كفن به گردن و شمشير به كمرش بست آن ماه تمام را آورد بدور امام عليه السّلام گردانيد اذن جهاد و جان‌ثنارى او را از حضرت شهريارى گرفت فرمود نور ديده در اين محنت‌آباد جهان همان روى به خرّم‌آباد بهشت ببر كه ساعت ديگر به تو خواهم رسيد .\r\nمحمّد نيز دست و پاى عمو را بوسيد و با عمّه‌ها خداحافظ كرد ، روى به ميدان نهاد .\r\nكيفيّت مبارزت و چگونگى جنگ او در مقاتل مذكور نيست همين‌قدر ابن شهرآشوب و ديگران محمّد بن عبّاس را در شمار شهداء كربلاء مىآورند و قاتل وى نامردى از قبيله بنى دارم است كه داغ اين جوان را به دل قمر بنى هاشم نهاده و حرملة بن كاهل روزى كه به كوفه آمد سر محمّد بن عبّاس را به گردن اسب خود آويخته بود كه مرحوم مجلسى و صاحب تبرمذاب روايت مىكنند ، امّا صاحب تبرمذاب نيز از هشام بن محمّد و از قاسم بن اصبغ نقل مىكند ، كه گفت آن روزى كه اهل بيت رسالت را وارد كوفه مىكردند من نيز از جمله تماشائيان بودم اذا\r\n\r\n","description":"","footnote":"","page_name":" 653 ","page_number":653},
  {"content":"\r\n\r\nبفارس من احسن النّاس وجها سوارى كه از همه سواران نيكوصورت‌تر بود ديدم براسبى جلف سوار است قد علّق فى لبد فرسه رأس غلام امرد كأنّه القمر ليلة تمامه آن سوار سر جوانى را به گردن اسب خود آويخته بود كه اصلا مو در صورت آن جوان نبود ولى در حسن و درخشندگى آن سر مانند قرص قمر كه در شب چهارده بدرخشد مىدرخشيد و الفرس يمزح فاذا طأطأ رأسه لحق الرّأس الارض اسب جلف آن سوار جانى كه بازى و مزاح مىكرد سر را به زير مىآورد آن سر بريده نورانى مثل گوى برزمين مىرسيد و به خاك مىكشيد .\r\nپرسيدم اين سر كيست ؟\r\nگفتند : اين سر مبارك محمّد بن عبّاس است .\r\nسپس مرحوم صدر قزوينى نوشته است :\r\nاين روايت تبرمذاب را هركه نوشته سر عبّاس بن على عليهما السّلام نوشته و هركه از ذاكرين و واعظين در منابر خوانده و مىخواند سر عباس بن على عليهما السّلام مىخواند ولى تأمّل و تفكّر ننموده‌اند كه سهو كاتب و يا غفلت ناقل عبّاس را بجاى محمّد نوشته و محمّد را از قلم انداخته و اشتباه شده و الّا ابو الفضل العبّاس كه صاحب دو پسر و به قولى سه پسر و يك دختر بوده و لااقل سن مباركش از سى و پنج سال متجاوز بوده چگونه جوانى امرد مىشود لذا يا ناقل غفلت كرده از اينكه محمّد بن عبّاس را عبّاس گفته و يا كاتب سهو نموده است .\r\nحاصل كلام قاسم بن اصبغ مىگويد :\r\nسر را شناختم ولى سوار كه سر مبارك را به گردن اسب خود آويخته بود نشناختم پرسيدم كيست ؟\r\nگفتند : حرملة بن كاهل اسدى است .\r\nقاسم گويد : آن‌قدر زمانى نگذشت كه حرمله را ديدم با صورتى سياه و با حالتى تباه آمد چهرهء او از شدّت سياهى قيرگون شده به او گفتم :\r\n\r\n","description":"","footnote":"","page_name":" 654 ","page_number":654},
  {"content":"\r\n\r\nاى پليدك ، آن روز كه با شوكت تمام براسبى سيمين‌لجام نشسته بودى و سرى همچون ماه تمام به گردن اسب آويخته بودى عيش و نشاطى داشتى و صورتى بهتر از صورت تو نديدم ، اكنون چرا به اين روز افتادى كه از تو قبيح‌تر و سياه‌تر كسى را نمىبينم ؟\r\nقاسم گويد : حرمله شروع كرد به گريه كردن و گفت اى قاسم به خدا از همان روز كه اين فعل از من صادر شد شب كه به خواب رفتم ديدم دو نفر شديد الغضب آمدند گريبان مرا گرفتند و در ميان آتشى افروخته انداختند و هرشب تا حال اين كار را برسر من مىآورند و كسى نيست كه مرا از دست ايشان خلاص كند .\r\nفرد\r\n ديدى كه خون ناحق پروانه شمع را * چندان امان نداد كه شب را سحر كند \r\nامّا روايت مجلسى عليه الرّحمه :\r\nدر بحار از ابو الفرج و او نيز از مدائنى و او از قاسم بن اصبغ روايت مىكند كه گفت :\r\nنامردى از بنى دارم را ديدم صورتى چون قير سياه دارد كنت اعرفه جميلا شديد البياض و من پيش از آن ديده بودم و او را مىشناختم وى بسيار نيكو صورت و سفيدروى بود پرسيدم چرا به اين روز افتادى ؟\r\nجواب داد : انّى قتلت شابّا امرد مع الحسين عليه السّلام و بين عينيه اثر السّجود من در كربلا جوانى امرد را كه با حسين عليه السّلام بود كشتم در ميان دو چشمش آثار سجده بود و از آن روز الى اكنون هرشب كه بخواب مىروم آن جوان مىآيد و گريبان مرا مىگيرد و در آتش جهنم مىاندازد و هركس كه بيدار است صداى مرا مىشنود .\r\n\r\n","description":"","footnote":"","page_name":" 655 ","page_number":655},
  {"content":"\r\n\r\n\r\nشرح شهادت اشجع ناس صاحب لواء حضرت سيّد الشّهداء سلام اللّه عليه قمر بنى هاشم حضرت ابو الفضل العبّاس صلوات اللّه و سلامه عليه\r\nآنچه از عبارات كتب ارباب مقاتل استخراج مىشود آن است كه قمر بنى هاشم بعد از ظهر عاشوراء پس از شهادت تمام برادران شهيد گرديده و در كيفيّت شهادت آن بزرگوار چهار روايت نقل شده كه ذيلا آنها را مىنگاريم .\r\n\r\nروايت اوّل و نقل مرحوم شيخ مفيد\r\nمرحوم صدر قزوينى از مرحوم مفيد نقل نموده كه چون در روز عاشوراء اصحاب حضرت جملگى كشته شدند و انصار شهيد گشتند و اقرباء و شهزادگان همه در خون خود خفتند و از اهل بيت باقى نماند مگر اشجع و اشرف ناس يعنى حضرت قمر بنى هاشم ابو الفضل العبّاس سلام اللّه عليه لشگر بىحياء كوفه و شام امام عليه السّلام را تنها و غريب ديدند پاى جرئت پيش نهاده و زبان وقاحت به دشنام و ناسزا گشودند و رو به خيام آوردند و به فرموده مرحوم مفيد در ارشاد و حملت جماعة على الحسين عليه السّلام يك مرتبه جماعتى خونريز برامام عليه السّلام حمله كردند ، حضرت خيرگى سپاه را كه ديد به جهت حمايت و حراست عترت طاهره ذو الفقار آتشبار بركشيد و مانند رعد خروشيد .\r\nدر كتاب رياض الاحزان مىنويسد : فحمل عليهم الامام عليه السّلام بالبادق الحسام حملة الضّرغام من اجام الخيام .\r\nعبّاس بن على عليهما السّلام هم باتّفاق برادر به آن فرقه كافر حمله‌ور شد .\r\nشعر\r\n از جلو سردار و از دنبال شاه * آرى آيد از پى سيّاره ماه\r\nكوفى و شامى هجوم‌آور شدند * حمله‌ور برسبط پيغمبر شدند \r\n\r\n","description":"","footnote":"","page_name":" 656 ","page_number":656},
  {"content":"\r\n\r\nآن دو فرزند اسد اللّه الغالب به يك حمله حيدرى آن گروه ارانب و ثعالب را از جلو خيام حرم دور كردند .\r\nمرحوم مفيد در ارشاد مىنويسد : و اشتدّ به العطش در اثناى قتال و جدال تشنگى خامس آل عبا شدّت يافت و چون به ميان لشگر آمده بود ازاينرو عزم خود را جزم كرد كه به فرات برسد و جگر سوخته خود و برادر را از تشنگى برهاند ، بارى آن دو برادر به يارى يكديگر روى به شريعه نهادند\r\nشعر\r\n هريكى لب تشنه مانند نهنگ * غوطه‌ور گشتند در درياى جنگ\r\nآن برادر همچو شير كردگار * اين برادر قابض ارواح‌وار \r\nهردو مثل شير شميده چشم از عالم پوشيده لشگر را مثل گله بز جلو انداخته مىزدند و مىكشتند و مىانداختند و يا مانند جراد منتشر متفرّق مىساختند .\r\nامام عليه السّلام شمشير مىزد و مىفرمود : انا بن اسد اللّه\r\nفرد\r\n چنان دريد صف از حمله‌هاى پيوستش * كه جبرئيل امين بوسه داد بردستش \r\nعبّاس بن امير سلام اللّه عليهما شمشير مىزد و مىفرمود : انا بن رسول اللّه\r\nفرد\r\n بر رزم خصم پدروار آنچنان كوشيد * كه پرده بررخ احزاب نهروان پوشيد \r\nتا آنكه برسر آب فرات رسيدند كه بند آب را عرب مسنّاة مىگويد .\r\nمرحوم مفيد در ارشاد مىنويسد : ثمّ ركب المسنّاة يريد الفرات و بين يديه اخوه العبّاس عليه السّلام بعضى از عوام مسنّاة را شتر راويه‌كش ترجمه كرده‌اند هرچند در لغت به اين معنى هم آمده ولى مناسب‌تر همان بند آب فرات است ، آن مترجم\r\n\r\n","description":"","footnote":"","page_name":" 657 ","page_number":657},
  {"content":"\r\n\r\nبملاحظه ركب المسنّاة ، ركوب را برشتر مناسب‌تر دانسته و ليكن ملاحظه آخر روايت را نكرده كه مىفرمايد : ثمّ نزل عن جواده ، به اين زودى شتر اسب نمىشود و شتر مركب جدال و جنگ نيست .\r\nخلاصه كلام ، خامس آل عبا با برادرش عبّاس برسر بند آب قرار گرفتند حضرت خواست وارد نهر شود لشگر بناى معارضه گذاشتند و نگذاشتند آن جناب وارد نهر شود فاعترضه خيل ابن سعد تمام لشگر پيش آمدند و در ميان آن گروه نامردى از بنى دارم فرياد مىكرد ويلكم حولوا بينه و بين الفرات و لا تمكّنوه من الماء واى برشما نگذاريد حسين عليه السّلام به آب برسد بين او و آب حائل شويد حضرت سخن او را شنيد درباره‌اش نفرين نمود اللّهم اعطشه خدايا او را تشنگى بده فغضب الدّارمى لعنة اللّه عليه ابن دارمى از نفرين امام عليه السّلام در غضب شد دست برد ، يك تير زهرآلودى بكمان نهاد و زير گلوى امام عليه السّلام را نشان كرد و رماه به سهم اثبته فى حنكه تير آن ملعون آمد برحنك كه زير گلو باشد سخت و محكم جاىگير شد ، امام عليه السّلام دست آورد تير را از حنك مبارك كشيد فانتزع الحسين عليه السّلام السّهم خون مثل فواره بيرون آمد لشگر مىديدند كه حضرت دو دست مبارك زير گلو برد و بسط يديه تحت حنكه فامتلأت راحتاه بالدّم فرمى دو كف بحرآساى حضرت از خون گلو پر شد نگاهى به آن خون كرد و ريخت و فرمود : اللّهم انّى اشكو اليك ما يفعل بابن بنت نبيّك يعنى اى خدا به تو شكايت مىكنم از آنچه به پسر دختر پيغمبرت بجا آورده مىشود .\r\nجناب عبّاس بن على عليهما السّلام وقتى برادر غريب خود را به آن حالت ديد كه با گلوى تيرخورده آب نياشاميده به مكان خود برگشت دلش به حال برادر سوخت از جان سير شده به تلافى خون برادر از روى غضب برآن قوم تاخت و سرها را مثل گوى و خونها را مثل جوى روان ساخت فجعل يقاتلهم وجده عبّاس نامدار به تنهائى مشغول كارزار شد\r\n\r\n","description":"","footnote":"","page_name":" 658 ","page_number":658},
  {"content":"\r\n\r\nشعر\r\n فتاد حضرت عبّاس در ميان سپاه * بسان شير كه افتد به گله روباه\r\nز بيم سطوت او رفت زان سپاه شرير * خروش الحذر و الحذر به چرخ اثير \r\nهرچقدر لشگر پيش مىآمدند كشته مىشدند تا اينكه تمام سپاه برفرزند رشيد امير المؤمنين عليه السّلام حمله آوردند و احاط القوم بالعبّاس علمدار امام را در ميان گرفتند امام عليه السّلام با چشم خونبار نظر به علم برادر مىكرد تا علم برسر پا بود حضرت را دل بجا بود\r\nشعر\r\n بلى به قاعده اهل رزم ناچار است * كه چشم دشمن خون‌خواره برعلمدار است\r\nعلم چو گشت نگون آن سپاه مىشكند * سپاه چون شكند پشت شاه مىشكند \r\nحاصل آنكه تا قمر بنى هاشم قوّت و قدرت داشت شجاعت و رشادت خود را بخرج داد ولى دو نامرد ناپاك بنام‌هاى زيد بن ورقاء و حكيم بن طفيل يكى از راست و ديگرى از چپ دو دست آن صفدر نامدار را از بدن انداختند اميد امام عليه السّلام قطع شد و كمر آن حضرت شكست حاصل آن‌قدر زخم و جراحت به عبّاس زدند كه از ضعف افتاد فلم يستطع حراكا ديگر قوّت حركت نداشت .\r\n\r\nروايت دوّم و نقل ابن شهرآشوب و مجلسى رحمة اللّه عليهما\r\nمرحوم علّامه مجلسى در جلد عاشر بحار از مناقب ابن شهرآشوب وضع شهادت ابو الفضل عليه السّلام را به اين شرح نقل نموده و مىفرمايد :\r\n\r\n","description":"","footnote":"","page_name":" 659 ","page_number":659},
  {"content":"\r\n\r\nعبّاس بن على معروف به سقّاى اهل بيت و مشهور به قمر بنى هاشم و صاحب علم برادرش حضرت امام حسين عليه السّلام بود و او را از همه برادران بزرگ‌تر دانسته‌اند « 1 »\r\nبارى چون قمر بنى هاشم اشجع شجاعان و سرآمد فرسان بود ازاينرو حضرت امام حسين عليه السّلام علم بزرگ خود را بدست آن بزرگوار داد .\r\nمرحوم علّامه مجلسى تتمه روايت ابن شهرآشوب را اين‌طور نقل مىكند كه جناب ابو الفضل عليه السّلام به طلب آب روانه شط فرات شد لشگر از قصد آن بزرگوار خبردار شدند برسر آن سرور هجوم آوردند و همچون گرگان گرسنه حمله كردند .\r\nشعر\r\n پس همچو سيل خيل روان شد ز هرطرف * طوفان تير و سنگ عيان شد ز هركنار\r\nكردند جمله حمله برآن شبل مرتضى * يك شير در ميانهء گرگان بىشمار \r\nپس آن شير بيشه شجاعت دست به تيغ برد و برايشان حمله كرد و فرمود :\r\nرجز\r\n لا ارهب الموت اذ الموت رقا * حتّى اوارى فى المصاليب لقا \r\n\r\n\r\n","description":"","footnote":"\r\n( 1 ) - مرحوم صدر قزوينى در حدائق الانس مىفرمايد :\r\nدر اين روايت و ساير روايات كه عبّاس بن على عليهما السّلام را اكبر الاخوان و يا اكبر الاخوه مىشمارند مطلقا معلوم است كه قائل برآن نيستند كه عبّاس را بزرگ‌تر از امام حسين دانسته باشند بلكه از ساير برادرهاى خود بزرگتر مىدانند . بلى ، اختلاف است در ميان عبّاس بن على عليهما السّلام و برادرش عمر بن على كه كدام يك بزرگ‌تر هستند .\r\nالبته شاه اولياء دو پسر به نام عمر داشتند يكى عمر الاصغر كه در كربلاء شهيد شد و ديگرى عمر الاكبر كه در مدينه بود و عمر طولانى كرد و اين همان عمر است كه مورد اختلاف مىباشد .\r\n","page_name":" 660 ","page_number":660},
  {"content":"\r\n\r\n نفسى لنفس المصطفى الطّهر وقا * انّى انا العبّاس اغدوا بالسّقا\r\nو لا يخاف السّرّ يوم الملتقا \r\nسپس بعد از اين رجز با صمصام آتشبار ميان آن فرقه اشرار افتاد جمعيّت ايشان را مانند بنات النّعش متفرّق ساخت .\r\nمرحوم مجلسى مىفرمايد : زيد بن ورقاء در پشت نخله خرمائى كمين كرده بود ، وى با كمك حكيم بن طفيل شمشير زهرآلودى به دست راست قمر بنى هاشم زد كه قطع شد آن حضرت شمشير را به دست چپ گرفت و فرمود :\r\nشعر\r\n گر مرا افتاد از تن دست راست * شكر حق دارم كه دست چپ بجاست\r\nآنكه تن را پى كند در راه دوست * تيغ و زوبين نرگس و ريحان اوست\r\nجمله مىدانيد حيدرزاده‌ام * جان خود را راه جانان داده‌ام\r\nدست من بالاى دست ماسوى است * دست سرباز حسين دست خدا است\r\nگر نيفتد از بدن در عشق يار * دست باشد در بدن بهر چه كار \r\nفقاتل حتّى ضعف با همان دست چپ شاهزاده عالىنسب آن‌قدر كوشش كرد تا آنكه ضعف و سستى براو عارض شد ظالمى ديگر بنام حكيم بن طفيل طائى از پشت نخله برآمد و شمشيرى به دست چپ حضرت نواخت دست چپ را هم قطع نمود ، حضرت از زندگى مأيوس شد و منتظر مرگ گرديد ، لشگر كه دو دست بريده علمدار امام عليه السّلام را ديدند دور او را حلقه زدند آن غيرت اللّه با خود خطاب كرد و گفت :\r\nشعر\r\n يا نفس لا تخشى من الكفّار * و ابشرى برحمة الجبّار \r\n\r\n","description":"","footnote":"","page_name":" 661 ","page_number":661},
  {"content":"\r\n\r\n مع النّبى سيّد المختار * قد قطعوا ببغيهم يسار\r\nچون كه دست چپ فتاد از پيكرم * سر بياندازم به پاى سرورم\r\nهين مترس عبّاس از تير بلا * جان سپر كن پيش تيغ ابتلاء\r\nسينه‌ام چون شد ز پيكان چاكچاك * چشم را كن وقف برتير هلاك\r\nچشم و دست و سر چه دادى بىدرنگ * استخوان خويش را كن وقف سنگ\r\nچون نماندت هيچ آثارى بجا * گو در آن دم يا اخا رفتم بيا \r\nقمر بنى هاشم با همان دستهاى بريده يك‌جا ايستاده خون از بازوهايش مىريخت و غريبانه به يمين و يسار مىنگريست ، آن مردم بىحميّت مىآمدند محض ثواب دشنام مىدادند و ضربتى مىزدند عاقبت ملعونى پيش آمد و بعد از ناسزا گفتن عمود گرانى از آهن برسر مباركش زد كه از زين برزمين افتاد و جان به جانان داد فلمّا رأى صلوات اللّه عليه صريعا على شاطئ الفرات بكى چون امام عليه السّلام بديدن برادر كنار نهر فرات رسيد و علمدار خود را به آن حالت ديد خيلى گريست و رو كرد به لشگر فرمود :\r\nاى قوم جرأت و جسارت و تعدى كرديد براولاد پيغمبرتان ، اميدوارم به زودى جزاى خود را بينيد .\r\n\r\n","description":"","footnote":"","page_name":" 662 ","page_number":662},
  {"content":"\r\n\r\n\r\nروايت سوّم و نقل مرحوم شيخ طريحى در منتخب\r\nمرحوم طريحى در منتخب مىنويسد : عبّاس سلام اللّه عليه علمدار برادرش حضرت ابا عبد اللّه الحسين عليه السّلام بود چون ديد برادران و خويشاوندان و بنى اعمام جملگى رفته و به منزل مقصود رسيدند سيل خون از ديده بباريد و آه دردناك از دل بركشيد و از مرگ ياران گريست و از اشتياق ملاقات رب الارباب از سوز دل ناليد فحمل الرّاية و جاء نحو اخيه الحسين عليه السّلام و قال هل من رخصة\r\nپس با چشم گريان علم را آورد بالاى سر برادر گرفت و عرض كرد : برادر حالا ديگر وقت مرخصى است كه جانم را فدايت كنم .\r\nفبكى الحسين بكاء شديدا حتّى بلّ ازياقه ، امام عليه السّلام گريه سختى نمود بطورى كه از اشگ‌هاى چشمان مباركش جامه آن حضرت مرطوبى شد و فرمود :\r\nكنت العلامة من عسكرى و مجمع عددنا فاذا انت مضيت يؤل جمعنا الى الشّتات و عمارتنا تنبعث الى الخراب اى برادر تو علمدار لشگر من بوده و گرد تو نفرات و عدد لشگر من جمع هستند و وقتى تو از بين ما به روى اجتماع ما به افتراق و آبادى ما به خرابى مبدّل مىشود .\r\nشعر\r\n شاه فرمود اى علمدار رشيد * اذن جنگ از من مدار اكنون اميد\r\nترك جان با يار جانى مشكل است * بىتو يك دم زندگانى مشكل است\r\nگر بسر دارى هواى وصل خود * شاه را باشد علمدارى ضرور \r\nفقال العبّاس : فداك روح اخيك يا سيّدى قد ضاق صدرى عن الحيوة الدّنيا\r\n\r\n","description":"","footnote":"","page_name":" 663 ","page_number":663},
  {"content":"\r\n\r\nعبّاس سلام اللّه عليه عرضه داشت : روح و جانم فداى تو باد ، دلم از زندگى دنيا تنگ شده مردن از اين حيات بهتر است كه تو را خوار و زار و اهل بيت اطهار را در ميان دشمنان گرفتار ببينم و ناله العطش از اطفال مشوّش بشنوم\r\nشعر\r\n بر تن من دست و بردستم علم * العطش آنگه بيايد از حرم\r\nدست عبّاس ار نباشد صف‌شكن * بهر يارى تو گو نبود به تن \r\nمرخّص فرما داد دل از اين ستمكاران بدكيش بستانم و به تيغ انتقام مدبّران كوفه و شام را شربت مرگ بچشانم .\r\nامام عليه السّلام چاره‌اى غير از اذن دادن نديد لذا فرمود :\r\nبرادر چون مقصود تو ميدان رفتن است اوّل محض اتمام حجّت از اين قوم آنچه با تو گويم با ايشان بگوى چون نشنوند آغاز حرب بنماى .\r\nفلمّا اجاز الحسين عليه السّلام اخاه العبّاس للبراز برز كالجبل العظيم و قلبه كالطّود الجسيم چون اشجع شجاعان عالم ، كعبة الانام و قبلة الانام ، اكمل و اجمل و افضل و اشرف و اعلم و اورع ناس يعنى مولانا ابو الفضل العبّاس سلام اللّه عليه از برادر عاليمقدار اذن و اجازت يافت همچون كوه محكم با دلى مستحكم روى به ميدان آورد و كان فارسا هماما و به طلا ضرغاما و كان جسورا على الطّعن و الضّرب فى ميدان الكفاح و الحرب\r\nشعر\r\n سمند كين چه بتازند بررزم حيدروار * زمين بچرخ برين برشود بسان غبار\r\nز سركشان دلاور ز فارسان دلير * تو را به عرصهء هيجاء چو ده چو صد چو هزار \r\n\r\n","description":"","footnote":"","page_name":" 664 ","page_number":664},
  {"content":"\r\n\r\n سخنوران جهان قصّه شجاعت تو * بگفته‌اند و نگفتند عشرى از اعشار \r\nبارى آن شير بيشه شجاعت و صفدر باكرامت برمركبى بادپا سوار با تيغ مصرى و خود رومى و سپر مكّى\r\nفرد\r\n برقى گرفته بركف و ابرى به پيش روى * ماهى نهاده برسر و چرخى به زير ران \r\nوقتى به وسط ميدان رسيد عنان مركب كشيد و پا از ركاب خالى كرد نعره‌اى از جگر برآورد يا قوم انتم كفرة ام مسلمون ؟\r\nاى گروه بىمروّت شما كافريد يا مسلمان ؟\r\nاگر مسلمانيد طريقه اسلام اين نيست كه اولاد پيغمبر و زرارى فاطمه اطهر و فرزندان ساقى كوثر در ميان دو نهر آب نالهء العطش العطش آنها به فلك برسد و شما برآنها رحم نكنيد و سپس فرمود :\r\nهذا الحسين بن فاطمة يقول : انّكم قتلتم اصحابه و اخوته و بنى عمّه و بقى فريدا مع عياله و اطفاله و وصلوا الى الهلاك .\r\nاين بحر رحمت عام و ابر رأفت تمام به من پيغام داد كه به شما بگويم :\r\nشما اصحاب و برادران و پسر عموهاى او را كشتيد و خودش را تنها با اهل و اطفالش تنها گذارده بطورى كه مشرف به هلاكت رسيده‌اند و هو عليه السّلام مع ذلك يقول لكم دعونى ان اخرج الى طرف الرّوم او الهند و اخلّى لكم الحجاز و العراق با اين حال برادرم مىفرمايد :\r\nدست از من بداريد تا به طرف روم يا هند رفته و حجاز و عراق را براى شما بگذارم و اگر اين حاجت مرا برآوريد شرط مىكنم فرداى قيامت با شما مخاصمه نكرده و طلب خون جوانانم را ننمايم خدا هرچه خواهد با شما بنمايد ، اى قوم\r\n\r\n","description":"","footnote":"","page_name":" 665 ","page_number":665},
  {"content":"\r\n\r\nبيائيد اين حاجت برادرم را برآوريد و نصيحت مرا بپذيريد .\r\nآن بىحيا مردم نصايح سودمند باب المراد را شنيدند بعضى به گريه درآمدند و برخى ساكت بودند و جمعى به كنارى رفتند و از مركب به زير آمدند خاك بسر مىريخته و اشگ مىباريدند .\r\nشعر\r\n شد نفس‌ها بند اندر سينه‌ها * مشتعل شد برگروهى كينه‌ها\r\nچونكه حرفش را جوابى كس نداد * غير اين منطق زبانى برگشاد \r\nفرمود اى گروه بىانصاف اگر اين كار را هم نمىكنيد پس قدرى از اين آب كه مهريّه مادرش فاطمهء زهرا است به او بدهيد كه اطفال خردسال او هلاك نشوند .\r\nاز اين سخن لشگر بيشتر به گريه درآمدند ، شمر با شبث بن ربعى از لشگر جدا شدند به نزد ماه بنى هاشم آمدند آهسته گفتند : اى پسر ابو تراب برو به برادرت بگوى اگر تمام عالم را آب فروگيرد و در تصرّف ما باشد قطره‌اى از آن نه به تو و نه به اهل و اطفالت خواهيم رساند مگر سر اطاعت در مقابل امام زمان يزيد بن معاويه فرود آورى .\r\nقمر بنى هاشم مأيوس شد برگشت و خدمت برادر آمد و حكايت را بازگفت .\r\nحضرت سر به زير انداخت و آنقدر گريست تا گريبانش از اشگ تر شد و قمر بنى هاشم نيز ايستاده و مىگريست لشگر هياهو مىكردند و دشنام و ناسزا مىگفتند كه در آفتاب سوختيم چرا به ميدان نمىآئيد و از ميان خيمه شيون زنان و ناله العطش طفلان بلند بود ، عبّاس از جان سير و از عمر و زندگى به تنگ آمده بود\r\n\r\n","description":"","footnote":"","page_name":" 666 ","page_number":666},
  {"content":"\r\n\r\nشعر\r\n غصّه مظلومى شاه شهيدان يك طرف * گريه اطفال يكسو ، ظلم عدوان يكطرف\r\nنعره هل من مبارز ؟ با خروش العطش * از دو جانب شد بلند اين يكطرف آن يكطرف \r\nعبّاس نامور با گريه دست به دامان برادر زد عرض كرد : برادر اجازه بده شايد با آتش شمشير آبى از براى اين اطفال صغير بگيرم بناچار دل از برادر كند و با چشم پر از اشگ به جهت گرفتن مشگ به در خيام آمد و به زبانحال :\r\nشعر\r\n خطاب كرد كه اى طائران سوخته‌بال * شعاع كوكب عبّاس راست وقت زوال\r\nشوم فداى تو اى دختر امير عرب * ستاره سوخته برج ابتلاء زينب\r\nبراى ماتم من اى ستم‌كش ايجاد * سيه بپوش كه مرگ نوت مباركباد \r\nوقتى صداى الوداع عباس به گوش بانوان رسيد جملگى سراسيمه و مضطرب شدند زينب سلام اللّه عليها در همان حال افتاد و غش كرد و ساير مخدّرات شيون زنان آماده اسيرى شدند اطفال بىپناه و دختران نورس به دامان عمو آويختند و اشگ ريختند و مشگ خشكيده‌اى آوردند و از عموى نامدار آب خواستند .\r\nقمر بنى هاشم سر به آسمان بلند نمود و عرض كرد :\r\nالهى و سيّدى اريد اعيد بعدّتى و املئى لهولاء الاطفال قربة من الماء\r\nبار خدايا اميدم را نااميد مكن شايد مشگ آبى براى اين اطفال بياورم فركب فرسه و اخذ رمحه و القربة فى كتفه آن مير دلاور برمركب سوار و نيزه خطّى آبدار\r\n\r\n","description":"","footnote":"","page_name":" 667 ","page_number":667},
  {"content":"\r\n\r\nبدست و مشگ بدوش كشيد و روى به سفر آخرت نهاد .\r\nعمر سعد چهار هزار سوار برشريعه فرات موكّل نموده احدى از اعوان حضرت را نمىگذاشت به آن نگاه كند فلمّا رئوا العبّاس قاصدا نحو الفرات احاطوا به من كلّ جانب و مكان چون لشگر پسر سعد ملعون عباس را ديدند كه رو به شريعه فرات مىآورد سر راه برآن دلير نامدار گرفتند عباس دلاور نعره حيدرى بركشيد و فرمود اى قوم آخر اين مسلمانى است كه شما داريد ، آبى كه گرگ و خوك اين بيابان از آن مىخورند ، يهود و نصارى از آن مىآشامند چرا بايد پسر پيغمبر و اولاد او از تشنگى بميرند ، اين را فرمود و حمله برآن كفركيشان نمود فشدّ عليهم بالفوج المقابل بالسّمهرى الذّابل و هو يهمّهم كالاسد الباسل و كشفهم عن المشرعة بالصّولة الحيدريّة و السّودة الغضنفريّة به يك بار انبوه لشگر آن شير بيشه شجاعت را تيرباران كردند\r\nفرد\r\n به يك بار برآن يل تيز چنگ * فروريخت از چار جانب خدنگ \r\nغيرت آن حضرت به جوش آمد و قلزم قهاريّتش به خروش در اندك زمانى تمام آن روباه‌صفتان را متفرّق ساخت فحمل فتفرّ قواعنه هاربين كما يتفرّق الثعالب عن الاسد به يك حمله حيدرى آن روباه‌صفتان فرارى گشتند كنار شريعه خالى ماند حضرت ابو الفضل سلام اللّه عليه وارد نهر شد قحم الفرات بهمّة سمت السّموات العليّة ملك الشّريعة سيفه و الماء تحت القعضبيّة فهمزّ فرسه الى الماء آن جناب مركب در آب جهانيد نسيم آب به مشام حضرت رسيد آب زير ركاب اسب را گرفت دست به زير آب برد نگاهى به آن كرده آب را تا نزديك دهان برد فاراد ان يشرب فذكر عطش الحسين عليه السّلام همين كه مىخواست آب را بياشامد :\r\n\r\n","description":"","footnote":"","page_name":" 668 ","page_number":668},
  {"content":"\r\n\r\nشعر\r\n آمد به ياد از لب خشك برادرش * شد غيرت فرات دو چشم ز خون ترش\r\nگفتا نخورده آب گلستان حيدرى * دارى تو ميل آب كجا شد برادرى\r\nتشنه است آنكه نوگل باغ فتوّت است * لب تر مكن ز آب كه دور از مروّت است \r\nآب را روى آب ريخت فرمود : و اللّه لا اشربه به خدا قسم آب را نخواهم آشاميد زيرا برادرم و اطفال او همه تشنه‌اند\r\nفرد\r\n به دريا پا نهاد و خشك لب بيرون شد از دريا * مروّت بين جوانمردى نگر غيرت تماشا كن \r\nمشگ را پر كرده به دوش كشيد و از فرات بيرون آمد ، لشگر ديدند ماه بنى هاشم با آب از فرات بيرون آمد يك مرتبه به روى هجوم آوردند فاجتمع عليه القوم آن نامردان دور عبّاس را احاطه كردند حضرت اراده خيام داشت لشگر سر راه آن قبله‌گاه را گرفته بودند و نمىگذاردند ابو الفضل آن مشگ آب را به اطفال برساند فحاربهم محاربة عظيمة در اثناء جنگ نامردى خدانشناس كه او را نوفل بن ازرق مىگفتند با حضرت برخورد كرد و شمشيرى انداخت دست راست ابو الفضل را قلم نمود نيمى از اميد باب المراد قطع شد فحمل القربة على كتفه الايسر اميرزاده عالىنسب مشگ را بدوش چپ انداخت و با خود گفت :\r\nفرد\r\n سهل باشد گرچه دستم شد جدا * مشگ من سالم بماند اى خدا \r\nهمان ظالم شرير شمشير ديگر انداخت فبراء كفّه الايسر من الزّند دست چپ\r\n\r\n","description":"","footnote":"","page_name":" 669 ","page_number":669},
  {"content":"\r\n\r\nرا هم قطع كرد اميد ابو الفضل نااميد شد با هزار زحمت مشگ را به دندان گرفت فحمل القربة باسنانه پس مشگ را به دندان گرفت در همين حال بود كه دو تير از لشگر دشمن به طرف آن حضرت آمد فجاء سهم فاصاب القربة ثمّ جاء سهم آخر فى صدره ، پس يكى از آن دو تير آمد و به مشگ اصابت كرد سپس تير ديگر رسيد و به سينه بىكينه آن نامدار خورد و در آن جاى نمود .\r\nو در روايت ديگر آمده : ثمّ جاء سهم آخر فى عينه اليمنى يعنى تير ديگر رسيد و به چشم راست آن جناب خورد و در آن نشست .\r\nبهرصورت چه تير به چشم اصابت كرده و چه به سينه آن حضرت دست در بدن نداشت كه آن تير را بيرون بكشد ارباب مقاتل گفته‌اند آن‌قدر آن حضرت در پشت زين پيچ و تاب خورد كه فانقلب عن فرسه الى الارض از روى اسب به روى زمين افتاد فصاح الى اخيه الحسين ادركنى صدا زد برادر مرا درياب .\r\nچون صدا به گوش امام عليه السّلام رسيد خدا آگاه است كه حضرت به چه وضع و چطور خود را ببالين برادر رساند وقتى رسيد رآه طريحا او را افتاده روى خاك ديد غريبانه ناله نمود و فرمود : وا عبّاساه ، وا قرّة عيناه وا قلّة ناصراه .\r\nمرحوم صدر قزوينى در حدائق الانس مىفرمايد :\r\nباستناد اين روايت مرحوم طريحى معتقد است كه امام عليه السّلام نعش برادر را به خيام آورده چه آنكه در آخر همين روايت مىفرمايد : ثمّ حمل العبّاس الى الخيمة فجدّدوا الاحزان و اقاموا العزاء يعنى سپس امام عليه السّلام نعش عبّاس را به خيمه حمل نمود و دوباره گريه و شيون و اندوه در خيام تجديد شد و بدين ترتيب بانوان و اطفال عزاء و سوگ به پا نمودند .\r\nحاصل كلام آنكه ابو مخنف و مرحوم طريحى در اين روايت با هم متفق مىباشند امّا مشهور و جمهور از علماء نوشته‌اند كه امام عليه السّلام هرچه خواست كه كشته برادر را به خيمه‌ها نقل دهد نتوانست .\r\n\r\n","description":"","footnote":"","page_name":" 670 ","page_number":670},
  {"content":"\r\n\r\n\r\nروايت چهارم طبق نقل ابو مخنف و مرحوم طريحى در منتخب\r\nابو مخنف بطور مفصّل و طريحى بنحو اجمال و ملخّص اين روايت را در مقتل خود نقل مىكنند .\r\nمرحوم طريحى مىفرمايد :\r\nلمّا التّقى العسكران و امتاز الرّجالة من الفرسان و اشتدّ الجلادة بين العسكرين الى ان علا النّهار .\r\nيعنى چون روز عالم‌سوز عاشوراء لشگر حق و باطل برابر هم مقابل شدند و عساكر و جنود صفوف خود را آراستند و سواره از پياده ممتاز گشت آغاز مبارزه و اظهار جلادت نمودند تا وقت نهار ، جنگهاى سخت و رزم‌هاى شديد در ميان دو لشگر رخ داد تشنگى برحضرت و ياوران آن جناب مستولى شد ، امام عليه السّلام برادر والامقام خود عبّاس را طلبيد فرمود : برادر و برادرزاده‌هاى خود را جمع كن چاهى بكنيد شايد آبى از براى تشنه‌لبان بيرون آوريد ، عبّاس نامدار بفرموده برادر عمل كرد چاهى كندند آب بيرون نيامد او را پر كردند چاهى ديگر حفر كردند باز آب ناياب بود آن را پر كردند فتزايد العطش عليهم تشنگى برهمه ايشان غلبه كرد ، قمر بنى هاشم عرض كرد :\r\nاى برادر كار ما از تشنگى زار است ، مىبينى برما چه مىگذرد مخصوصا عطش اطفال خردسال كه از همه سخت‌تر است بايد براى تشنه‌لبان فكر آب كرد .\r\nحضرت فرمود : برادر همّت كن و به شط فرات برو شايد قدرى آب تحصيل كنى .\r\nعبّاس عرض كرد : سمعا و طاعة ، قمر بنى هاشم آماده رفتن به شريعه شد .\r\nحضرت جمعى از ياران را با برادر همراه نمود ، ابا الفضل با آن مردان رو به شط فرات نهاد و ساروا حتّى اشرفوا على المشرعة چون بنزديك شريعه رسيدند\r\n\r\n","description":"","footnote":"","page_name":" 671 ","page_number":671},
  {"content":"\r\n\r\nنگهبانان آب فرات به جوش و خروش آمدند و سر راه برعبّاس و ياران او گرفتند و گفتند : چه مىخواهيد ؟\r\nفرمودند ما ياران حضرت امام حسين عليه السّلام هستيم و تشنگى كار ما را بجان رسانيده مخصوصا تشنگى اهل حرم سيّد مظلومان به نهايت رسيده آمده‌ايم قدرى آب براى عترت طاهره نبويّه ببريم .\r\nسپاه ابن زياد جواب ناملايم گفتند و برعبّاس و يارانش حمله كردند .\r\nفرزند رشيد مرتضى على كه بىحيائى اهل كوفه و شام را ديد شمشير آتشبار از نيام كشيد و نعره حيدرى برآورد و برآنها حمله نمود و اين رجز را خواند :\r\n اقاتل القوم بقلب مهند * اذبّ عن سبط النّبى احمد\r\nاضربكم بالصّارم المهنّد * حتّى تحيدوا عن قتال سيّدى\r\nانّى انا العبّاس ذوا التّودّد * نجل علىّ المرتضى المؤيّد \r\nسپس بعد از خواندن رجز خود را به لشگر زد همچون بادى كه در فصل خزان برگ از درخت بريزد سرهاى مشركين را به خاك مىانداخت همين كه لشگر را از كنار شريعه دور كرد ايستاد و به صوت بلند فرمود :\r\n لا ارهب الموت اذ الموت زقا * حتّى اوارى ميّتا عند اللّقا\r\nنفسى لنفس الطّاهر الطهر وقا * انّى صبور شاكر فى الملتقى\r\nو لا اخاف طارقا ان طرقا * بل اضرب الهام وافر المفرقا\r\nانّى انا العبّاس صعب باللّقا * نفسى لنفس الطّاهر السّبط وقا \r\nسپس وارد شريعه فرات شد اوّل مشگ را پر از آب كرد بعد دست برد آب بردارد بنوشد فذكر عطش الحسين عليه السّلام بخاطرش لب تشنه برادر آمد گفت : و اللّه لب به آب تر نخواهم كرد و حال آنكه آقايم حسين عليه السّلام تشنه است آب را ريخت و از شريعه با مشگ پر بيرون آمد و با خود مىگفت :\r\nاى عبّاس اگر مىخواهى بعد از حسين عليه السّلام زنده باشى ، خوار باشى و اگر\r\n\r\n","description":"","footnote":"","page_name":" 672 ","page_number":672},
  {"content":"\r\n\r\nبخواهى پيشتر از برادر آب بخورى ، نخورى ، هيهات هيهات تو آب سرد بخورى و حسين شربت ناگوار مرگ بچشد اينكه ديندارى نيست ! ! !\r\n يا نفس من بعد الحسين هونى * فبعده ان كنت لا تكونى\r\nهذا الحسين شارب المنون * و تشربين بارد المعين\r\nهيهات ما هذا فعال دينى * و لا فعال صادق اليقين \r\nسپس بربالاى شريعه آمد چشم لشگر كه برعبّاس و مشگ آب آن كامياب افتاد بناى تيراندازى گذاردند پس از هرطرف تير بجانب آن جناب مىآمد ، حضرت راه خيمه‌گاه را پيش گرفت و برلشگر حمله مىكرد و با كمال دقت و احتياط مشگ را حفظ مىكرد و تيرها را به جان مىخريد و نمىگذارد كه به مشگ برسند و صار درعه كالقنفذ و زره‌اش همچون خارپشت گرديد .\r\nفرد\r\n بباريد آن‌قدر تير درشت * زره برتنش گشت چون خارپشت \r\nنامردى كه او را برص بن شيبان مىگفتند از عقب سر شمشيرى به دست راست عبّاس زد فطارت مع السيف آن دست رشيد او با شمشير پريد به چابكى شمشير را با دست چپ از زمين برداشت و به جنگ ادامه داد و لشگر را دور مىنمود و مىفرمود :\r\n و اللّه لو قطعتم يمينى * انّى احامى ابدا عن دينى\r\nو عن امام صادق اليقين * سبط النبىّ الطّاهر الامين\r\nنبىّ صدق جائنا بالدّين * مصدّقا بالواحد الامين \r\nابو مخنف و طريحى در منتخب نوشته‌اند : با همان دست چپ قتل منهم رجالا و نكس ابطالا جمعى از دليران را كشت و فوجى از دلاوران را به خاك انداخت مشگ هم به دوش آن‌قدر به خيام نمانده بود كه پسر سعد ملعون فرياد كرد ويلكم ارشقوا القربة بالنّبل واى برشما لشگر نگذاريد عبّاس آب را به خيام برساند مشگ\r\n\r\n","description":"","footnote":"","page_name":" 673 ","page_number":673},
  {"content":"\r\n\r\nاو را تيرباران كنيد فو اللّه ان شرب الحسين الماء افناكم عن آخركم اما هو الفارس ابن الفارس و البطل المداعس به خدا اگر حسين بن على آب بياشامد هرآينه جملگى شما را از اوّل تا آخر تمام مىكند مگر نمىشناسيد و نمىدانيد كه او فارس ميدان جلادت و فرزند فارس عرصه شجاعت است .\r\nفرد\r\n دلير است در روز جنگ‌آورى * نباشد به گيتى و را هم سرى \r\nبا تحريك و تحريص پسر سعد نابكار همه لشگر برجناب ابو الفضل عليه هجوم آوردند ، عبّاس نامدار با دست چپ حمله برايشان كرد صد و هشتاد نفر ديگر را به جهنم فرستاد در اين اثناء ظالمى بنام عبد اللّه يزيد شيبانى دست چپ آن حضرت را انداخت عبارت روايت آن است كه : فانكبّ على السيف بفيه يعنى عباس خود را از روى اسب به روى شمشير انداخت و با دندان آن را برداشت و در آن حال به خود خطاب كرد و فرمود :\r\n يا نفس لا تخشى من الكفّار * و ابشرى برحمة الجبّار\r\nمع النّبىّ سيّد الابرار * مع جملة السّادات و الاطهار\r\nقد قطعوا ببغيهم يسارى * فاصلهم يا ربّ حرّ النّار \r\nبه همان حالت گاهى با نوك شمشير و زمانى با نيش ركاب حمله مىكرد و يداه ينفخان دما در حالى كه خون از دو دست مباركش مىجوشيد ، لشگر ديدند كه از عبّاس ديگر كارى ساخته نمىشود چيره شدند فحملوا عليه باجمعهم جميعا پس برباب الحوائج حمله كردند هركسى به تقاص خون پدر و برادر و عمو و پسر ضربتى به آن وجود مبارك مىزد و بربدنش نوك نيزه فرومىبرد ، قمر بنى هاشم دندان به روى جگر گذاشته و با خود مىگفت : عباس اينجا به سوى رحمت خدا مىروى در آنحال ناپاكى گرز آهنين در دست داشت فضربه رجل منهم بعمود من حديد ففلق هامته و انصرع عفيرا على الارض چنان عمود آهنين را برفرق آن\r\n\r\n","description":"","footnote":"","page_name":" 674 ","page_number":674},
  {"content":"\r\n\r\nحضرت زد كه مغز سر آن حضرت پريشان شد به روى زمين افتاد عرض كرد : يا ابا عبد اللّه عليك منّى السّلام برادر من هم رفتم تو بسلامت باشى .\r\nصدا به گوش امام عليه السّلام رسيد از همان درب خيمه فريادكنان وا اخاه ، وا عبّاس گويان آمد فحمل على القوم و كشفهم حمله برلشگر كرد و همه را از كشته برادر متفرّق نمود ، بالاى سر عباس نشست و نوحه‌سرائى كرد و بعد از گريه و ناله حمله على ظهر جواده و اقبل به الى الخيمه و طرحه و بكى عليه بكاء شديدا نعش عبّاس را برپشت اسب خود نهاد جلو مركب را گرفت و روى به خيمه آورد و زمين نهاد و نشست گريه بسيارى كرد و حاضرين همه گريستند ، سپس حضرت فرمودند :\r\nبرادر ، جزاك اللّه خيرا من اخ لقد جاهدت فى اللّه حق جهاده .\r\nمرحوم علامه قزوينى مىفرمايد :\r\nاين سخن كه حضرت نعش عبّاس عليه السّلام را به خيمه حمل فرموده باشند خيلى بعيد است زيرا كه جمهور از علماء ما و از مخالفين اين را نقل نكرده‌اند بلكه علماء تصريح نموده‌اند به اينكه نعش حضرت ابو الفضل عليه السّلام به جهت كثرت زخم و جراحت و قطع شدن اعضاء به نحوى ذرّه ذرّه و پاره پاره شده بود كه قابل حمل‌ونقل نبود و آن بزرگوارى كه متصدى دفن شهداء شد جسد پاره پاره ابا الفضل عليه السّلام را در همانجا كه قطعه قطعه شده بود دفن كردند .\r\nاشعار مرحوم سيّد مداح در بيان شهادت قمر بنى هاشم سلام اللّه عليه\r\n فتاد از زين چو برروى زمين مير غضنفر * علمدار حسين بن على نور دل حيدر\r\nعدو بگرفت دورش را ز كين آن فرقه كافر * زدند برپيكرش بسيار تيغ و نيزه و خنجر\r\nتنش شد پاره پاره آه خاك عالمم برسر \r\n\r\n","description":"","footnote":"","page_name":" 675 ","page_number":675},
  {"content":"\r\n\r\n زبانم لال باشد چون دهم شرح مصيبت را * تنش سوراخ شد چون خانه زنبور واويلا\r\nبسى آمد به جسم اطهر او صدمه از اعداء * نبودش جاى سالم در بدن واويل وا اسفا\r\nبه جنّت شد كمان از فرقت او قامت حيدر * پس آنگه كرد رو در خيمه سلطان مظلومان\r\nبگفتا يا اخا ادرك اخا اى مظهر يزدان * برادر جان به فريادم برس گشتم به خون غلطان\r\nخلاصم كن برادر از كف اين قوم بىايمان * دم مردن ببينم عارض ماهت من مضطّر\r\nحسين بشنيد آواز علمدارش همان سرور * به تندى شد سوار مركب آن فرزند پيغمبر\r\nنمودى حمله چون طومار پيچيدى همان لشگر * بيامد برسرش آن شاه دين با ديده‌هاى تر\r\nبديدش گشته در خون غوطه‌ور جسم آن هنرپرور * سرش را از وفا برداشتى بگرفت بردامان\r\nچو جان او را به آغوشش كشيد آن خسرو خوبان * بگفتا يا اخا بنگر به حالم اندر اين ميدان\r\nشكسته پشتم از داغت ز ظلم اين ستم‌كاران * در اين هامون غريب بىكس بىيار و بىياور\r\nچسان بينم تنت صد پاره افتاده در اين هامون * چه سازم اى برادر جان ندارم چاره‌اى اكنون \r\n\r\n","description":"","footnote":"","page_name":" 676 ","page_number":676},
  {"content":"\r\n\r\n اگر بيند تو را زينب شود از غصّه او مجنون * ز داغت از بصر بارم به جاى اشگ همچون خون\r\nشفاعت مىكنم از سيّد مداح در محشر \r\n\r\nوحدت امام همام حضرت ابى عبد اللّه الحسين عليه السّلام و مهيّاى جهاد شدن آن سرور\r\n باز سوداى جنونم زد به سر * كرد از اقليم عقلم دربدر\r\nبار ديگر بحر عشقم جوش كرد * بانگ نى تاراج عقل و هوش كرد\r\nنى ، نوا برداشت باز از نينوا * بندبندم شد چو نى اندر نوا\r\nنى نواى نينوا را ساز كن * نينوا را با نوا همراز كن\r\nگوش جان بگشا دمى اى جان من * بشنو از نى نالهء جانان من\r\nچون كه شاه عشق را در كربلا * عشق زد در دشت جانبازى صلا « 1 »\r\nظهر عاشوراء در آن صحراى كين * ديد خود را بىكس و يار و معين\r\nمهره‌اى در نرد عشق انداخته * و آنچه او را بود يك جا باخته \r\nمرحوم علّامه مجلسى در بحار مىفرماين :\r\nثمّ التفت الحسين عليه السّلام عن يمينه ، فلم يراحدا من الرّجال و التفت عن يساره فلم يراحدا يعنى چون در سرزمين غم‌بار و پربلاء كربلا تمام ياران و برادران و خويشان امام عليه السّلام شهيد شدند آن حضرت غريبانه نگاهى به دست راست كرد كسى را نديد سپس نگاهى به جانب چپ نمود احدى را مشاهده نكرد سر به سوى آسمان بلند كرد و با پروردگار به مناجات پرداخت برخى از ارباب مقاتل نوشته‌اند كه حضرت سجّاد در اينحال چشمش به پدر افتاد ديد واله و حيران سر به آسمان كرده از سوز دل آهى كشيد از جا برخاست شمشيرى از گوشه خيمه برداشت با حال ضعف و ناتوانى به حدّى كه قادر برحركت نبود و از ضعف و نقاهت تمام\r\n\r\n\r\n","description":"","footnote":"\r\n( 1 ) - صلا بفتح صاد يعنى خواندن و دعوت كردن\r\n","page_name":" 677 ","page_number":677},
  {"content":"\r\n\r\nاعضاء و جوارحش مىلرزيد به طرف پدر روانه شد امام عليه السّلام توجه به عقب سر كرده چشمانشان به فرزند بيمارشان افتاد كه از عقب سر مىآيند فرمود :\r\nنور ديده برگرد تو حجّت خدائى ، تو خليفه من و پدران منى ، برگرد مبادا كشته شوى ، سپس امام عليه السّلام فرزندشان را به خيمه برگردانده و نزد او نشست و آنچه از ودايع امامت بود به وى سپرده و وصيت‌هاى خود را به او نمودند .\r\nمرحوم طريحى در منتخب مىگويد :\r\nحضرت زين العابدين عليه السّلام روايت فرمود كه پدر بزرگوارم يك ساعت قبل از شهادت خود به خيمه من آمده و از براى تسلّى دلم حديثى فرمود كه اى نور ديده روزى جبرئيل به صورت دحيه كلبى خدمت جدّ ما بود ، من با برادرم حسن عليه السّلام بردوش او مىجستيم و برشانه او مىنشستيم كه در آن حال جبرئيل دست به سمت آسمان برد و يك دانه انار و به و سيبى آورد بدست ما داد رسول خدا فرمود :\r\nنور ديده‌ها حالا برويد به خانه ، ما روانه شديم و امير المؤمنين عليه السّلام جدّت را از اين واقعه اطّلاع داديم .\r\nفرمود : مخوريد تا رسول خدا بيايد ما آن سه ميوهء بهشتى را نگاه داشتيم تا آنكه رسول خدا به خانهء ما تشريف آورد خمسة النّجباء در يك جا جمع شدند آن ميوه‌ها را در ميان گذاشتيم آن‌قدر تناول نموده تا سير شديم باز به همان حالت به و سيب و انار بجاى خود بود هرزمان كه از آن ميوه‌ها مىخورديم باز بجاى خود بود تا وقتى كه جدّ بزرگوارمان حضرت رسول صلّى اللّه عليه و آله و سلّم از دنيا رحلت فرمود فقدنا الرّمّان و بقى السّفرجل و التّفاحة انار را ديگر نديديم فقط به و سيب باقى بود چون پدرم على را كشتند از به آثارى نديديم آن سيب بود تا همين روزها به كمال طراوت و لطافت بود از آن روز كه آب را از ما دريغ كردند من هروقت تشنه مىشدم آن سيب را مىبوئيدم رفع تشنگى من مىشد ، نور ديده حالا مىبينم رنگ سيب تغيير پيدا كرده و از آن طراوت افتاده ايقنت بالفناء يقين به مرگ كرده‌ام و آن\r\n\r\n","description":"","footnote":"","page_name":" 678 ","page_number":678},
  {"content":"\r\n\r\nسيب هم مىرود .\r\nحضرت امام زين العابدين عليه السّلام فرمود : وقتى من در قتلگاه رفتم در جستجوى آن سيب بودم نيافتمش ولى بوى آن به مشامم رسيد و هنوز كه پدرم را زيارت مىكنم بوى آن سيب را استشمام مىكنم و هرزائرى كه به كربلاء رود مخصوصا در وقت سحر بوى آن سيب را از قبر مطهّر استشمام مىنمايد .\r\nبارى امام عليه السّلام فرزند بيمار خود را تسليت داده فرمودند : نور ديده خليفه و جانشين من توئى ، حجّت خدائى برخلق تو را نمىكشند امّا اسير مىشوى و به شام مىروى از آن جا به مدينه برمىگردى شيعيان و دوستان من به ديدن و سرسلامتى تو مىآيند تو سلام مرا به ايشان برسان و بگو : پدر غريبم وقتى كه مىخواست به ميدان برود به شما سلام فرستاد و پيغام داد كه در راه شما سر دادم ، پيكر دادم ، اكبر و اصغر دادم ، خواهر و دختر دادم از شما اجر و مزد نمىخواهم مگر آنكه هروقت آب سردى نوشيديد ياد از لب‌هاى خشك من بنمائيد شيعتى مهما شربتم ماء عذب فاذكروني\r\n\r\nوداع اوّل حضرت ابا عبد اللّه الحسين عليه السّلام با اسيران دشت كربلاء و اهل حرم\r\nچون همه اعوان و انصار و اقرباء مظلوم كربلاء شهيد شدند و آن بزرگوار ديد كه جملگى برروى خاك افتاده‌اند و از طرفى معاندين و منافقين مدام مبارز مىطلبند و ديگر كسى نماند كه به جهاد رود لاعلاج خود تن به شهادت داده و از براى وداع با حرم محترم و زنان بىكس نزديك به خيمه‌ها تشريف برده و با صداى بلند فرمود كه : يا سكينة يا رقيّة يا زينب يا امّ كلثوم عليكن منّى السّلام يعنى اى سكينه و اى فاطمه و اى رقيّه و اى زينب و اى امّ كلثوم سلام من برهمگى شما باد خداحافظ ، پرده‌نشينان حرم پس از استماع صداى آن سرور جملگى به دور آن حضرت جمع شدند به فرموده صاحب بيت الاحزان اوّلين كسى كه پيش آمد\r\n\r\n","description":"","footnote":"","page_name":" 679 ","page_number":679},
  {"content":"\r\n\r\nعليا مخدّره سكينه مظلوم بود آن محترمه محضر پدر عرضه داشت :\r\nيا ابتاه استسلمت للموت يعنى پدر جان ، تن به مرگ و كشته شدن داده‌اى ؟ !\r\nامام عليه السّلام فرمود :\r\nو كيف لا يستسلم من لا ناصر له و لا معين يعنى اى جان فرزند ، چگونه تن به شهادت ندهد و راضى به كشته شدن نشود كسى كه برايش يار و معينى نيست .\r\nسكينه مظلوم عرضه داشت :\r\nيا ابتاه ردّنا الى حرم جدّنا يعنى اى پدر بزرگوار ما زنان بىكس را به حرم محترم جدّمان برگردان .\r\nامام عليه السّلام فرمودند :\r\nهيهات لو ترك القطا لنام و غفى يعنى هيهات اگر مرغ قطا را به حال خود گذارند هرگز ترك آشيانه خود نكند ، مقصود اين است كه اگر مرا به حال خود مىگذاردند هرگز ترك وطن و حرم جدّ خود نمىكردم .\r\nپس چون آن جناب اين سخن ايراد فرمود بانوان مضطرب شده و يقين كردند كه آن حضرت تن به كشته شدن داده لذا همه ايشان يكباره صداها را به ناله و افغان بلند كردند ، پس آن حضرت ايشان را امر به صبر فرمود و ساكت گردانيد و وداع را ناتمام گذاشته روانه ميدان شد .\r\n\r\nسخنان امام عليه السّلام با عمر بن سعد ملعون\r\nامام عليه السّلام وقتى به وسط ميدان رسيد فرمود كجاست عمر بن سعد ؟\r\nآن ملعون نزديك آمد ، حضرت فرمود : تو را ميان سه كار مخيّر مىگردانم تا يكى را اختيار كنى .\r\nآن بىحيا عرض كرد : آنها كدامند ؟\r\nحضرت فرمود : تتركنى حتّى ارجع الى المدينة ، الى حرم جدّى رسول اللّه يعنى اوّل آن است كه مرا مانع نشوى و واگذارى تا اينكه اين بانوان بىكس را\r\n\r\n","description":"","footnote":"","page_name":" 680 ","page_number":680},
  {"content":"\r\n\r\nبرداشته و بسوى مدينه برگردانم .\r\nقال : مالى الى ذلك من سبيل : پسر سعد بىشرم گفت اين حاجتت را نمىتوانم برآورم زيرا از جانب امير خود مأذون نيستم تو را مرخّص كنم .\r\nقال عليه السّلام : اسقنى بشربة من الماء يعنى حاجت دوّم من آنست كه شربتى از آب به من بياشامى كه بسيار تشنه‌ام .\r\nقال اللعين بن اللعين : و لا الى الثانية من سبيل : يعنى آن ملعون پسر ملعون جواب داد اين حاجتت را نيز نمىتوانم روا كنم\r\nقال عليه السّلام : ان كان لا بدّ من قتلى فليبرز الىّ رجلا بعد رجل يعنى هرگاه چاره‌اى بجز كشتن من ندارى پس يكنفر ، يكنفر به جنگ من غريب بفرست .\r\nآن ملعون اين را پذيرفت و فرياد زد بسم اللّه ، اى شجاعان لشگر مشغول جهاد و قتال شويد .\r\n\r\nكلام مرحوم صدر قزوينى و وداع حضرت امام حسين عليه السّلام با حضرت امام زين العابدين عليه السّلام\r\nمرحوم صدر قزوينى در حدائق الانس مىنويسد : چون ياران و ياوران حضرت در زمين كربلاء شهيد و جوانان و برادران كشته شدند امام عليه السّلام براى همه دلسوزى كرد و ديگر كسى غير از حضرت و زنان پرحسرت و دختران نورس و اطفال بىكس باقى نماند پس از سوز دل نداى هل من ناصر ينصرنى و هل من ذابّ يذبّ عن حرم رسول اللّه را بلند فرمود :\r\nفخرج علىّ بن الحسين زين العابدين و كان مريصا لا يقدر انّ يفلّ سيفه و امّ كلثوم تنادى خلفه يا بنى ارجع از صداى استغاثه امام عليه السّلام امام زين العابدين عليه السّلام براى يارى پدر از جا برخاست .\r\nعليا مكرّمه زينب خاتون سلام اللّه عليها پسر برادر را به آن حال ديد دويد دامنش را گرفت با گريه و زارى مىفرمود :\r\n\r\n","description":"","footnote":"","page_name":" 681 ","page_number":681},
  {"content":"\r\n\r\nنور ديده كجا مىروى و با اين حالت چرا مىروى ! ؟ تو كه بيمارى و طاقت حرب با اين قوم را ندارى .\r\nشعر\r\n كودكانى چند بردنبال او * هريكى آشفته‌تر ز احوال او\r\nوانزمان خسته جان پيرامنش * هريكى بگرفته بركف دامنش\r\nكاى عليل ناتوان بىشكيب * مىروى چون از سر جمعى غريب \r\nفقال يا عمّتاه ذرينى اقاتل بين يدى ابن رسول اللّه صلّى اللّه عليه و آله :\r\nحضرت سجّاد عليه السّلام فرمود : عمّه جان دست از من بردار و بگذار در مقابل پسر رسول خدا صلّى اللّه عليه و آله و سلّم جان‌فشانى كنم .\r\nفقال الحسين : يا امّ كلثوم خذيه لئلّا تبقى الا الارض خاليا من نسل آل محمّد .\r\nحضرت امام حسين عليه السّلام فرمود : اى امّ كلثوم ، فرزندم را بگيريد و نگذاريد بيايد مبادا كشته شود و زمين از نسل آل محمد خالى بماند يك بازوى حضرت سجاد عليه السّلام را عليا مخدّره زينب و بازوى ديگرش را عليا مخدّره امّ كلثوم گرفت و آن حضرت را آوردند نزديك بستر ، حضرت چون بيمار بود از حركتى كه كرده بود بدنش به لرزه و نفسش به شماره افتاده بود ازاينرو وقتى به كنار بستر رسيد افتاد و غش كرد .\r\n\r\nشهادت ولى اكبر حضرت على اصغر سلام اللّه عليه\r\nاز جمله فدائيان و شهداء ارض پربلاء كربلاء شاهزاده على اصغر سلام اللّه عليه است .\r\nوالده ماجده او به روايت روضة الشّهداء و ابن شهرآشوب شهربانو دختر يزدگرد پادشاه عجم بود و بدين ترتيب برادر پدرى و مادرى حضرت امام سجاد است .\r\nابو مخنف سن شاهزاده را ششماه تعيين و تحرير نموده است و صاحب\r\n\r\n","description":"","footnote":"","page_name":" 682 ","page_number":682},
  {"content":"\r\n\r\nروضة الصفاء گفته است : سن مباركش يكسال بوده بهرحال از ظواهر و آثار و اخبار معتبر به خوبى استفاده مىشود كه آن درّ صدف امامت و ولايت در سنّ اطفال شيرخوار بوده است .\r\nدر كيفيّت شهادت آن طفل ميان ارباب مقاتل اختلاف است ، بعضى مانند مرحوم سيّد در لهوف شهادتش را درب خيام ذكر نموده‌اند ، عبارت مرحوم سيّد چنين است :\r\nفتقدّم الحسين الى باب الخيمة و قال لزينب ناولينى ولدى الصّغير حتّى اودّعه فاخذه و اومى اليه ليقبّله فرماه حرملة بن كاهل لعنه اللّه به سهم فوقع فى نحره فذبحه . . . . . الخ .\r\nولى اكثر از اهل خبر شهادت آن مظلوم را در ميدان حرب ذكر كرده‌اند و گفته‌اند كه امام عليه السّلام براى استسقاء شاهزاده را به ميدان برد شايد او را سيراب كند و برگرداند و مناسب است كه ما هردو روايت را در اينجا بياوريم :\r\n\r\nروايت اوّل در شهادت شاهزاده على اصغر سلام اللّه عليه\r\nدر روز محنت‌بار و غم‌انگيز عاشوراء چون هيچ ياور و معينى براى سلطان العالمين باقى نماند مگر زنان و اطفال حضرت خود عازم جانبازى گرديد و آمد به در خيمه صدا زد اى همسفران خداحافظ .\r\nزنان و دختران و اطفال جملگى گرد حضرت حلقه زدند ، امام عليه السّلام هريك را دلدارى داده و امر به صبر مىفرمود در اين اثناء صداى شاهزاده على اصغر به سمع مبارك حضرت رسيد .\r\nسيّد عليه الرّحمه در لهوف مىنويسد :\r\nحضرت به خواهرش فرمود : خواهر پسر صغيرم را بياور او را ببينم و با او خداحافظى كنم .\r\n\r\n","description":"","footnote":"","page_name":" 683 ","page_number":683},
  {"content":"\r\n\r\nعليا مخدّره حضرت زينب سلام اللّه عليها على اصغر را آورد ، طفل از شدّت عطش و گرسنگى گريه مىكرد و آنى آرام نمىگرفت و مانند باران اشگ مىريخت ، چشم‌ها به گودى فرورفته و شكم به پشت چسبيده و لبها برشته شده امام عليه السّلام طفل را بدست گرفت و خواست آن لب‌هاى خشكيده و صورت اشگ‌آلوده را ببوسد ناگاه تيرى از دست حرمله ملعون آمد و گلوى آن طفل را بريد و دريد و ذبحش كرد ، امام عليه السّلام خواهر را طلبيد فقال لزينب خذيه به خواهرش فرمود : خواهر بچه را بگير و نگهدار .\r\nعليا مكرّمه با چشمهاى اشگبار و دلى نالان و قلبى سوزان بچه را گفت و نگاه داشت .\r\nامام عليه السّلام با دو دست مبارك خون گلوى آن طفل را گرفت همين كه دستهاى حضرت از خون آن طفل معصوم پر شد آن را به طرف آسمان پاشيد و فرمود : خواهر جان اين مصيبت به اين بزرگى در نزد من محترم است زيرا كه خدا مىبيند .\r\nقال الباقر عليه السّلام : فلم يسقط من ذلك الدّم قطرة على الارض .\r\nحضرت باقر عليه السّلام مىفرمايد : از آن دو مشت خون على اصغر كه امام عليه السّلام به آسمان پاشيد قطره‌اى به زمين نريخت .\r\n\r\nروايت دوّم در شهادت شاهزاده على اصغر عليه السّلام\r\nمرحوم مجلسى در بحار مىفرمايد : چون در زمين پربلاء كربلاء براى مظلوم آل عبا يارى و هوادارى نماند و مرگ همه جوانان را ديد و داغ همهء برادران را به دل گرفت و باقى نماند براى حضرتش مگر بانوان و مخدّرات محترمه نادى هل من ذابّ يذبّ عن حرم رسول اللّه ، هل من موحّد يخاف اللّه فينا و هل من مغيث يرجو اللّه فى اغاثتنا .\r\nحضرت در آن حال ندائى از دل محزون برآورد كه آيا در اين صحرا كسى\r\n\r\n","description":"","footnote":"","page_name":" 684 ","page_number":684},
  {"content":"\r\n\r\nهست كه دفع شرّ از حرم پيغمبر صلّى اللّه عليه و آله و سلّم كند ؟ آيا موحّد و ديندارى هست كه از خدا بترسد و ما را نترساند ؟ و آيا كسى هست كه در راه خدا به فرياد آل محمّد صلّى اللّه عليه و آله برسد ؟\r\nصداى امام عليه السّلام كه در خيمه‌ها به گوش بانوان رسيد جملگى به گريه و زارى در آمدند ارتفعت اصوات النّساء بالعويل صداى صيحه زنان و ضجّه مخدّرات محترمه به آسمان رفت .\r\nامام عليه السّلام كه چنين ديد رو به خيمه آورد فتقدّم الى باب الخيمة فقال : ناولونى عليّا ابنى الطّفل حتّى اودّعه .\r\nحضرت تمام بانوان و اطفال را ساكت كرد مگر على اصغر سلام اللّه عليه را كه از تشنگى و گرسنگى آرام نداشت .\r\nامام عليه السّلام فرمود : طفل صغيرم را بياوريد تا با او وداع كنم .\r\nعلى اصغر را بدست حضرت دادند به نوشته روضة الشّهداء چون آن طفل را بدست حضرت دادند و آن جناب حالت طفل خود را از تشنگى به آن منوال ديد اشگ از رخسار حضرت ريخت ساير مخدّرات نيز از گريه حضرت به گريه افتادند ، عرضه داشتند : يا ابا عبد اللّه دو روز است كه از بىآبى و بىغذائى شير در پستان مادر على اصغر خشكيده و اين طفل گرسنه و تشنه مانده .\r\nحضرت از حالت آن طفل سخت متأثر شد ملاحظه نمود ديد از تشنگى مىسوزد و اشگ گرم مىريزد حضرت از باب اتمام حجّت برآن قوم ستمكار آن طفل معصوم را در پيش زين نهاد آمد تا به نزديك صفوف اعداء رسيد سپس با هردو دست آن شيرخوار را بلند نمود و با صداى بلند فرمود : يا قوم ان اكن انا آثم على زعمكم اگر من به اعتقاد شما تقصيركارم امّا اين طفل تقصيرى ندارد ، چشم بگشائيد و ببينيد كه چقدر تشنه است الآن از تشنگى مىميرد ، اى لشگر قدرى آب بياوريد تا من به اين طفل بچشانم و وى را از اين تشنگى و حرقت دل و جگر\r\n\r\n","description":"","footnote":"","page_name":" 685 ","page_number":685},
  {"content":"\r\n\r\nبرهانم ، اگر به من نمىدهيد پس اين طفل را بگيريد و ببريد كنار نهر و آبى به لب عطشانش برسانيد و بياوريدش تا من وى را به مادرش برسانم .\r\nگفتند : اى حسين قطره‌اى از آب بدون اذن امير نه به تو و نه به اولاد و ذريّات تو نخواهيم چشانيد در همين موقع حرملة بن كامل ملعون فاستهدف حلق الرّضيع و عبرت النشابة من حلقه الى عضد الحسين عليه السّلام .\r\nتير حرمله از حلقوم على اصغر گذشت و به بازوى امام عليه السّلام رسيد ، امام عليه السّلام خون گلوى آن مظلوم را گرفت و به آسمان پاشيد ، پس طفل را با چشم اشگبار نزديك خيام آورد و مادرش شهربانو را طلبيد و فرمود :\r\nاخرجى و خذى ابنك الشهيد فانّ جدّه سقاه من الكوثر ، بگير طفل شهيد خود را كه جدّش ساقى كوثر او را سيراب كرد . شهربانو طفل خود را گرفت .\r\nزبانحال شهربانو در شهادت فرزندش\r\n جان مادر ز برم از چه جدا گشتى تو * همره باب گرامى به كجا رفتى تو\r\nدل مجروح من از هجر چرا خستى تو * از چه اى بلبل من لب ز نوا بستى تو\r\nبكجا رفتى و اينك ز كجا آمده‌اى * با فغان رفتى و خاموش چرا آه\r\nچشم بگشا و ببين ديده گريان مرا * پنجه آور و بخراش تو پستان مرا\r\nشير اگر نيست مرا شيره جان ميدهمت * از سرشگ مژگان آب روان مىدهمت \r\nشرحى ديگر در شهادت شاهزاده على اصغر سلام اللّه عليه\r\nابو مخنف در مقتل خود مىگويد :\r\n\r\n","description":"","footnote":"","page_name":" 686 ","page_number":686},
  {"content":"\r\n\r\nانّه عليه السّلام اقبل الى امّ كلثوم و قال لها : يا اختاه اوصيك بولدى الاصغر فانّه طفل صغير و له من العمر ستّة اشهر .\r\nامام غريب در ميان تمام بانوان رو به امّ كلثوم خاتون نموده و فرمودند : خواهر وصيت مىكنم تو را درباره پسر شيرخواره‌ام على اصغر كه در مراعات حالت او سعى كنى و در حفظ او بكوشى زيرا كه او طفل صغيرى است كه شش ماه از عمرش گذشته .\r\nامّ كلثوم سلام اللّه عليها عرضه داشت : برادر سه روز مىگذرد كه اين طفل آب و شير نچشيده پس خوب است شما از اين گروه برايش شربت آبى بطلبيد تا از تشنگى نميرد .\r\nحضرت فرمودند : بياور طفل شيرخواره را .\r\nطفل را آورده و بدست امام عليه السّلام سپردند ، امام عليه السّلام سوار شدند و عباى مبارك بدوش كشيده و آن طفل را در زير آن گرفتند كه مبادا حرارت و سوزش آفتاب سبب زيادتى عطش و التهاب آن شيرخوار شود بارى حضرت روى به ميدان آوردند .\r\nراوى گفت : امام عليه السّلام از اوّل طلوع آفتاب تا آن وقت مكرّر به خيمه رفتند و به ميدان آمدند و در هردفعه چيزى از براى اتمام حجّت آوردند يك بار قرآن را آورده و فرمودند : اى قوم آيا اين قرآن نيست كه برجدّ من نازل شده يا من پسر پيغمبر شما نيستم بار ديگر عمامه پيغمبر خدا صلّى اللّه عليه و آله و سلّم را برسر نهاده و فرمودند : اى قوم آيا اين عمامه پيغمبر صلّى اللّه عليه و آله و اين زره آن سرور و اين شتر سوارى جدّم نيست ؟\r\nمىگفتند : چرا .\r\nدفعه ديگر به ميدان آمدند و اظهار حسب و نسب خود را كرده و دفعه ديگر با خواندن خطبه و نصيحت و موعظه اتمام حجّت فرمودند و بار ديگر ديدند حضرت عبا برسر كشيده و روى به معركه آوردند ، با خود گفتند : خدايا اين بار\r\n\r\n","description":"","footnote":"","page_name":" 687 ","page_number":687},
  {"content":"\r\n\r\nپسر پيغمبر صلّى اللّه عليه و آله چه آورده ، ديدند دست از عبا بيرون آورده قنداقه شيرخواره را بلند كرد آنقدر كه زير بغلش نمودار شد كه همه لشگر ديدند حضرت با صداى بلند فرمودند : اى كوفيان و شاميان اما ترونه كيف يتلظّى عطشا آيا نمىبينيد اين طفل از تشنگى چگونه آتش گرفته ، شما را به خدا ترحّم كنيد فاسقوه شربة من الماء و شربتى از اين آب به اين طفل بچشانيد .\r\nدر كتاب منبع الدّموع مذكور است كه لشگر بعضى ، بعضى را سرزنش و ملامت كردند و گفتند : اگر قطره‌اى آب به اين طفل برسد چه خواهد شد كم‌كم در ميان لشگر همهمه افتاد ، عمر سعد ملعون ديد نزديك است شورش در ميان لشگر افتد رو به حرمله كرد و گفت : چرا جواب حسين را نمىدهى ؟\r\nگفت : امير جواب پدر بگويم يا پسر را كنايه از اينكه پدر را نشانه كنم يا پسر را ؟\r\nعمر گفت : مگر سفيدى گلوى طفل را نمىبينى ؟\r\nحرمله اسب خود را تاخت بربلندى برآمده از مركب به زير آمد و از جعبه تيرى بيرون آورد به كمان نهاد .\r\nراوى گفت : چون صداى پرش تير بلند شد نگاه به دست امام تشنه‌كام كردم ديدم آن طفل مثل مرغ سركنده جان مىدهد\r\nابو مخنف مىنويسد : فذبح الطّفل من الاذن الى الاذن آن تير زهرآلود از زير اين گوش تا زير آن گوش على اصغر را بريد قابل ذكر است كه ابو مخنف قاتل شاهزاده على اصغر را قديمة بن عامر معرّفى كرده و بعد مىگويد :\r\nامام عليه السّلام خون آن طفل را مىگرفت و به هوا مىپاشيد و مىفرمود : خدايا تو گواه باش كه اين قوم گويا نذر كرده‌اند يكنفر از ذريّه پيغمبر صلّى اللّه عليه و آله را باقى نگذارند .\r\nثمّ رجع بالطّفل مذبوحا و دمه يجرى على صدر الحسين عليه السّلام پس حضرت با دل پرحسرت با طفل مذبوح خود برگشت با يكدست قنداقه او را گرفت و با\r\n\r\n","description":"","footnote":"","page_name":" 688 ","page_number":688},
  {"content":"\r\n\r\nدست ديگر سر به پوست آويخته را نگه داشت و در حالى كه خون از گلوى آن طفل به سينه حضرت جارى بود او را به در خيمه آورد امّ كلثوم را طلبيد طفل را به وى داد و آن مخدّره صيحه‌زنان و برسرزنان على اصغر را به خيمه آورد و در آنجا نهاد .\r\nبرخى از ارباب مقاتل فرموده‌اند : سن شاهزاده على اصغر يكسال بود و در وقتى كه حضرت از اسب افتاده يا پياده شده بودند صداى ناله طفل خود را شنيده و به هواى ديدن او آهسته آهسته آمدند و او را در برگرفته و به زانو نشانيدند ناگاه مرد مخنّثى از بنى اسد تيرى انداخت و گلوى آن طفل را نشانه تير زهرآلود ساخت كه فى الفور روح آن طفل از قفس بدن پرواز كرد ، حضرت فرمودند : انّا للّه و انّا اليه راجعون\r\nمقاله عليين وساده مرحوم فاضل دربندى\r\nمرحوم دربندى مىفرمايد : لمّا سمع هذا النّور النّيّر و القمر المنير استغاثة ابيه عليه السّلام قطع القماط و القى نفسه يعنى هنگامى كه صداى استغاثه امام به سمع نور تابناك و ماه درخشان شاهزاده على اصغر رسيد بند قنداقه را پاره كرد و خود را از گهواره بيرون انداخت .\r\nشعر\r\n دست از قنداق جان بيرون كشيد * بندهاى بسته را برهم دريد\r\nآرى آرى شير حق است اين ولد * آنكه در گهواره اژدر مىدرد \r\nو بكى و ضجّ حسيرا بذلك روحى و ارواح العالمين فداه الى اجابة دعوة ابيه .\r\nپس از پاره كردن بند قنداق و خود را بيرون انداختن ضجه و ناله خود را بلند كرد و بدينوسيله دعوت پدر را اجابت نمود\r\n\r\n","description":"","footnote":"","page_name":" 689 ","page_number":689},
  {"content":"\r\n\r\nشعر\r\n بانگ برزد كاى غريب نينوا * نيستى بىكس هنوز اين سو بيا\r\nمانده باقى بين ز اصحاب كرم * شيرخوار خسته جانى در حرم\r\nشيرخوارم گرچه من شير حقم * زهرهء شيران بدرّد ابلقم\r\nاندكى گر شير جانم هى كند * شير گردون شير جان را قى كنم\r\nشيرخوارم ليك شير سرمدم * بر سر عرش هوايت واحدم\r\nشير معنى شد شكار پنجه‌ام * هين بيا كز زخم هجران رنجه‌ام\r\nعزم كوى دوست چون دارى بيا * ارمغانى بربدرگاه خدا\r\nقابل شه ارمغان كوچكست * كو به قيمت بيش و در وزن اندكست\r\nگوهرى برپيش آن شاه ارمغان * كو سبك وزنست و در قيمت گران\r\nشاهباز وحدتم من در نشست * عيب نبود شاهم ار گيرد بدست\r\nغير دستت نيست چون جائى مرا * بر بدستم نيست چون پائى مرا\r\nنيست دست از بهر دفع دشمنت * دست آن دارم كه گيرم دامنت\r\nگر كه نتوانم به ميدان تاختن * سوى ميدان جان توانم باختن\r\nگر ندارم گردن شمشيرجو * تير عشقت را سپر سازم گلو \r\nاز اضطراب و ناله و افغان طفل بانوان حرم جملگى با صداى بلند گريه كردند ، فرجع الامام الى نحو الخيام و سئل الصّديقة الصّغرى اعنى زينب عن سبب تلك الحالة فاخبرته بما صنع الطفل بعد استغاثته و استنصاره ، حضرت از صديقه صغرى زينب كبرى سلام اللّه عليها سبب ضجّه بانوان را سؤال فرمود عليا مخدّره عرضه داشت : برادر همين كه در ميدان صداى استغاثه شما بلند شد اين طفل شيرخوار بند قنداقه را پاره كرد و خود را بيرون انداخت و ناله كرد و ما را به گريه آورد .\r\nامام عليه السّلام فرمودند : بياوريد آن طفل شيرخوارم را .\r\n\r\n","description":"","footnote":"","page_name":" 690 ","page_number":690},
  {"content":"\r\n\r\nطفل را به دست حضرت دادند ، حضرت او را جلو زين نهاد و به طرف صفوف لشگر حركت كرد .\r\nمرحوم صدر قزوينى در حدائق الانس مىفرمايد :\r\nاين حكايت را مرحوم فاضل دربندى در مقتل خود نقل كرده و به نظر ما سزاوار نيست از مثل چنين كسى كه معروف به فهم و ذكاوت و جودت فكر و دقت است اين كلمات و حكايات موضوعه و جعلى را در كتابش كه مىخواهد تا قيامت بين اماميه باقى بماند نقل كند .\r\nمؤلف گويد :\r\nاصل وقوع چنين حادثه‌اى هيچ استبعاد نداشته و نمىتوان آن را به عنوان نكته ضعفى از مرحوم دربندى ياد كرد .\r\nبلى ، ممكن است حديث و نقل معتبرى برآن در دست نباشد ولى اين‌طور نيست كه برهرواقعه و حادثه‌اى آن هم وقايع و حوادث روز عاشوراء كه تنها خدا مىداند چه رويدادهائى در آن روز در سرزمين پربلاء كربلاء به وقوع پيوسته اگر دليل معتبرى نداشتيم آن را از حكايت موضوعه و جعلى تلقى كنيم و اللّه اعلم بحقيقة الحال .\r\n\r\nمقاله مرحوم طبرسى در احتجاج\r\nمرحوم طبرسى در احتجاج مىنويسد :\r\nپس از شهيد شدن شاهزاده على اصغر امام عليه السّلام از اسب فرود آمد و با غلاف شمشير زمين را حفر كرده و طفل را به خونش آلوده نموده و سپس در گودال دفنش كرد و بعد از آن جست و ايستاد و به درگاه الهى ناليد و عرض كرد : خداوندا ، انتقام ما را از اين دشمنان بكش ، ربّ انتقم لنا من هولاء الظّالمين .\r\n\r\nمقاله مرحوم شيخ جعفر شوشترى در خصائص\r\nمرحوم شيخ جعفر شوشترى اعلى اللّه مقامه الشريف در كتاب خصائص\r\n\r\n","description":"","footnote":"","page_name":" 691 ","page_number":691},
  {"content":"\r\n\r\nمىفرمايد :\r\nاينكه حضرت ابا عبد اللّه الحسين عليه السّلام بدن شاهزاده على اصغر را دفن نمود ولى هيچيك از ابدان شهداء ديگر را دفن نفرمود به چند جهت ممكن است باشد :\r\nالف : دفن بدن شيرخوار به تنهائى براى حضرت ممكن بود .\r\nب : اقدام به دفن شيرخوار بخاطر آن بود كه پس از اتمام جنگ سر آن طفل را مانند سرهاى شهداء از بدن جدا نكنند .\r\nج : دفن بخاطر آن بود كه بدن آن طفل مانند ابدان شهداء سه شبانه‌روز روى زمين نماند .\r\nد : جهت دفن اين بود كه بدن آن طفل زير سم ستوران پايمال نشود .\r\nه : بخاطر آن بود كه مبادا چشمان مباركش براى بار ديگر به قنداقه خون‌آلود آن طفل بيفتد .\r\nاشعار مرحوم سيّد مدّاح راجع به شهادت حضرت على اصغر\r\n مظهر حق نور چشمان رسول * آمد اندر رزم با قلب ملول\r\nگفت با لشگر ايا قوم جهول * من حسينم نور چشمان بتول\r\nآيه تطهير در شأنم نزول * از غم ياران ، دلم پراخگر است\r\nشاهدم اين ديدهء پرگوهر است * اين گل پژمرده و خوش‌منظر است\r\nلاله و نسرين مرا كاندر براست * شيرخوار است و على اصغر است\r\nرحمى آخر برمن مضطر كنيد * شرمى از جدّم ز پيغمبر كنيد\r\nظلم و كين برمن دمى كمتر كنيد * اوّل از آبى گلويش تر كنيد \r\n\r\n","description":"","footnote":"","page_name":" 692 ","page_number":692},
  {"content":"\r\n\r\n وانگه اصغر از پى اكبر كنيد * اى جفاكاران گروه بدشعار\r\nحجّت حقّم نبى را يادگار * گشتم از ظلم شما من دل‌فكار\r\nگر منم در زعمتان تقصيركار * كرده كى تقصير طفل شيرخوار\r\nز آن محن از سر برون شد حوصله * مىندانم چون شد از آن مرحله\r\nجيش كفر افتاد اندر ولوله * نامسلمانى كه نامش حرمله\r\nناگهان ز آن فرفه كافر كله * تير كينش شد برونش از كمان\r\nحنجر شهزاده را كردى نشان * غلغله افتاد اندر آسمان\r\nآه با يك تير كرد او را نشان * رفت پيغمبر ز خود اندر جنان\r\nاز غم آن خسرو مالك رقاب * با نفخ صور عالم دل كباب\r\nسوى جنّت رفت در آغوش باب * شه ز ديده ريخت بررويش گلاب\r\nگشت خون جارى ز حلقش همچو ناى * سيّد مدّاح كن كوته بيان\r\nسوخت زين غم قلب زهرا در جنان * بيش از اين ديگر مده شرح و بيان\r\nدل پر از غم مىشود صاحب‌زمان * اجر تو با خاتم پيغمبران \r\nاشعار مرحوم جودى در زبانحال امام عليه السّلام با حضرت على اصغر سلام اللّه عليه\r\n اصغرا گر ز عطش تشنه و بىتاب شدى * به روى دست پدر خوب تو سيراب شدى\r\nشمر رحمى نه اگر بردل بىتابت كرد * نوك تير ستم حرمله سيرابت كرد \r\n\r\n","description":"","footnote":"","page_name":" 693 ","page_number":693},
  {"content":"\r\n\r\n گفت پيكان چه به گوش تو كه مدهوش شدى * چه شنيدى كه به يك مرتبه خاموش شدى\r\nطاير هوش ز سر رفت ز مدهوشى تو * نالهء من به فلك رفت ز خاموشى تو\r\nنور چشما بگشا ديده ز هم خواب بس است * برونم طاقتت از اين دل بىتاب بس است\r\nبود اميدم كه توام يار بهرحال شوى * به زبان آئى و هم‌صحبت اطفال شوى\r\nهوسم بود هم‌آواز به مادر باشى * نقل مجلس شب دامادى اكبر باشى\r\nگر دلم سوخت پس از مرگ عزيزان دگر * سوخته ، داغ تو جان من ابا جان پسر\r\nزانكه اندر دم جان دادنت اى دل خسته * دست‌هاى تو بدى خسته و پايت بسته\r\nسينه بگداخت از اين غم كه تو با اين دل ريش * دست و پائى نزدى در دم جان دادن خويش\r\nجوديا بگذر از شرح و غم و باش خموش * كه ز غم فاطمه غش كرد و على شد مدهوش \r\nآمدن جنيّان به يارى امام غريب عليه السّلام\r\nمرحوم طريحى در منتخب مىفرمايد :\r\nهنگامى كه امام عليه السّلام در سرزمين كربلاء غريب و بىياور ماند فوج فوج از اجنه خدمت آن سرور آمده و به پايبوسى امام عليه السّلام مشرّف شده و عرض كردند :\r\nيا حسين نحن انصارك فمرنا بامرك ما تشاء فلو امرتنا بقتل كلّ عدوّ لكم لفعلنا .\r\n\r\n","description":"","footnote":"","page_name":" 694 ","page_number":694},
  {"content":"\r\n\r\n( اى حسين ما ياوران تو هستيم پس آنچه خواهى بما فرمان بده ، اگر به ما امر كنى كه تمام دشمنانت را بكشيم البته اين كار را خواهيم نمود )\r\nحضرت در حق ايشان دعا نمود و فرمود :\r\nجزاكم اللّه خيرا انّى لا اخالف قول جدّى ( خدا به شما جزاى خير دهد من مخالفت فرمان جدّم رسول خدا صلّى اللّه عليه و آله و سلّم را نمىكنم جدّم به من فرموده :\r\nانّ اللّه شاء يراك مقتولا ملطّخا بدمائك مخضّبا شيبك بدمائك مذبوحا من قفاك مشيّت حضرت بارى عزّ اسمه درباره تو چنين جارى شده كه كشته و به خون آغشته‌ات بيند ، ريشت را غرقه به خون و سرت را از قفا بريده ببيند .\r\nسپس حضرت به ايشان فرمودند :\r\nاين خواست خدا درباره من بود و امّا مشيّت الهى درباره ناموس و عيالم ، جدّم فرمود :\r\nنور ديده ، و قد شاء اللّه ان يرى حرمك سبايا على اقطاب المطايا .\r\nخدا خواسته حرم تو كه حرم عصمت و طهارتند اسيروار برشتران بىجهاز سوار شوند و به شهر و ديارشان ببرند و انّى و اللّه ساصبر اى پادشاه جن به ذات اقدس الهى من بخواست خدا و اشاره رسولش صبر نموده و براى كشته شدن آماده‌ام و تن به اسيرى اهل و عيال داده‌ام و خدا احكم الحاكمين مىباشد .\r\n\r\nاتمام حجّت نمودن حضرت ابا عبد اللّه الحسين عليه السّلام با لشگر كفرآئين كوفه و شام\r\nابو مخنف مىنويسد :\r\nثمّ زلف نحو القوم و قال :\r\nيا ويلكم على م تقاتلونى ؟ أعلى حقّ تركته ام على سنّة غيّرتها ام على شريعة بدّلتها ؟\r\nسپس امام عليه السّلام به طرف سپاه كفرآئين عمر بن سعد ملعون رفته و فرمودند :\r\n\r\n","description":"","footnote":"","page_name":" 695 ","page_number":695},
  {"content":"\r\n\r\nاى سپاه كوفه و شام و اى گروه خون‌آشام ، براى چه با من جنگ مىكنيد ؟ تقصيرم چيست و گناهم كدام است ؟ آيا حقّ كسى را برده‌ام يا مال شخصى را پامال كرده‌ام و يا شريعت پيغمبر را تغيير داده‌ام و يا اينكه بدعتى در دين نهاده‌ام ؟ آخر براى چه به خون من تشنه هستيد ؟\r\nآن گروه از خدا بىخبر گفتند :\r\nيا حسين نقاتلك بغضا منّا لابيك ، اى حسين با تو قتال مىكنيم و خون ترا مىريزيم بخاطر عداوتى كه با پدرت على داريم ، زيرا پدران و مادران ما را كشته است .\r\nفلمّا سمع صلوات اللّه عليه كلامهم بكى بكاء شديدا ، فجعل ينظر يمينا و شمالا فلم ير احدا من اصحابه و انصاره الّا من صافح التّراب جبينه و قطع الحمام انينه .\r\nحضرت سخت گريست و نگاهى به راست و چپ خود نمود پس هيچيك از ياران و اصحاب خود را نديد مگر جملگى را كشته و به خاك خفته يافت ، از سوز دل آهى كشيد پس با صداى بلند فرمود :\r\nيا مسلم بن عقيل يا هانى بن عروة يا حبيب بن مظاهر يا زهير بن القين يا يزيد بن مظاهر يا يحيى بن كثير يا هلال بن نافع يا ابراهيم بن الحصين يا عمير المطاع يا اسد الكلبى الى آخر . . . . .\r\nاز هيچيك جوابى نيامد ، خويشان و اقارب خود را خوانده و فرمود :\r\nيا على بن الحسين ، اى جوان رشيدم و اى نهال اميدم ، اى على اكبر برخيز پدر غريبت را ببين اى علمدار من و اى پشت و پناه من ، اى عباس برادرم برخيز من غريب را يارى كن .\r\nباز از ايشان نيز جوابى نيامد ، فرمود : اى ياران جانى و اى عزيزان روحانى مالى اناديكم فلا تجيبونى و ادعوكم فلا تنتصرون چه شده كه هرچه شما را مىخوانم\r\n\r\n","description":"","footnote":"","page_name":" 696 ","page_number":696},
  {"content":"\r\n\r\nجواب مرا نمىدهيد و هرچه شما را به يارى مىطلبم برنمىخيزيد يارى كنيد ؟\r\nانتم نيام ارجوكم تنتبهون اگر خوابيده‌ايد دلم مىخواهد بيدار شويد و غريبى مرا ببينيد .\r\nام مالت محبّتكم عن امامكم شايد محبّت شما از امامتان بريده شده و دل از مهر او بركنده‌ايد كه جوابش را نمىدهيد .\r\nهذه بنات الرّسول لفقدكم قد علاهنّ النّحول اى ياران عزيز سر از خاك برداريد صداى ضجّه و زارى و ناله و بيقرارى حرم پيغمبر را بشنويد كه از براى شما صيحه مىزنند و به جهت فقدان شما آه و ناله از دل برمىآورند شما كسانى بوديد كه مىگفتيد تا جان داريم از حرم پيغمبر حمايت مىكنيم حالا شما را چه شد كه ايشان را گريان گذاشته و رفتيد .\r\nقوموا عن نومتكم ايّتها الكرام و ارفعوا عن حرم الرّسول الطّغاة اللّئام از خواب خويش برخيزيد اولاد رسول خدا را از دست كفره و فسقه نجات دهيد و دفع شر از عترت پيغمبر بكنيد ، پس حضرت به كرم عميم و لطف جسيم و عنايت وسيع از زبان شهداء معذرت خواسته و فرمود :\r\nاى عزيزان بخوابيد كه حق داريد صرعكم و اللّه ريب المنون و غدر بكم الدّهر الخئون و الّا لما كنتم عن دعوتى تقصرون و لا عن نصرتى تحتجبون .\r\nبه خدا روزگار جفاكار شما را از پاى درآورده و دهر خيانت‌كار با شما خيانت ورزيده و الّا شما همچو اصحابى نبوديد كه حسين را تنها بگذاريد و ناموس پيغمبر را به دست دشمن بسپاريد .\r\nفها نحن عليكم مفتجعون و بكم لا حقون پس آگاه باشيد من هم مانند شما غصه آن زنان بىكس و دختران نورس را مىخورم و چون چاره ندارم ايشان را گذاشته و خود را به شما مىرسانم .\r\nثمّ صفق صفقة و قال : انّا للّه و انّا اليه راجعون ، پس حضرت دست اسف\r\n\r\n","description":"","footnote":"","page_name":" 697 ","page_number":697},
  {"content":"\r\n\r\nبه يكديگر سود و كلمه استرجاع اداء نمود و سپس براى اصحاب باوفايش اين مرثيه را قرائت فرمود :\r\n قوم اذا نودو الدفع ملّمة * و القوم بين مدعس و مكروس\r\nليسوا القلوب على الدّروع و اقلبوا * يتها فتون على ذهاب الانفس\r\nنصروآ الحسين فيالها من فتية * عافوا الحيوة و البسوا من سندس \r\n\r\nرجز خواندن امام عليه السّلام و كشتن جمعى از كافران را\r\nمرحوم يزدى در بيت الاحزان مىنويسد :\r\nدر حديث است كه چون تشنگى برخامس آل عبا ، مظلوم كربلا عليه آلاف التحيّة و الثّناء در دشت كربلاء و براهل بيت آن غريب بزرگوار كه همه اولاد ساقى كوثر بودند شدّت كرد و كسى از فرزندان و ياران آن جناب باقى نمانده بود كه بتوانى آبى از براى لب‌تشنگان تحصيل نمايد لابد و لاعلاج آن حضرت خود بنفس نفيس روانه ميدان شده كه شايد از براى جگرسوختگان آبى فراهم نمايد ، پس چون داخل ميدان شد در مقابل لشگر اعداء ايستاده اين رجز را انشاء فرمود :\r\n كفر القوم و قدما رغبوا * عن ثواب اللّه ربّ الثّقلين \r\nيعنى : اين جماعت كافر شدند و حال آنكه پيش از اين روز عاشوراء روى گردانيده بود از ثواب خداوند جنّ و انس\r\n قتلوا قدما عليّا و ابنه * حسن الخير كريم الابوين \r\nكشتند پيش از اين پدرم على بن ابيطالب عليه السّلام و برادرم حسن مجتبى را كه از همه بهتر و از جهت پدر و مادر كريم بود\r\n حنفا منهم و قالوا اجمعوا * و احشروا النّاس الى حرب الحسين \r\nو باعث آنها بغض‌هاى ايشان بود و بعد از آن گفتند كه جمع شويد و برانگيزانيد خلق را به سوى جنگ حسين\r\n\r\n","description":"","footnote":"","page_name":" 698 ","page_number":698},
  {"content":"\r\n\r\n يا لقوم من اناس ارذل * جمعوا الجمع لاهل الحرمين \r\nواى براين خلق پست‌فطرت باد كه جمع كردند اين اشرار را براى جنگ با اهل حرم خدا و رسولش\r\n ثمّ صاروا و تواصوا كلّهم * باحتياج لرضاء الملحدين \r\nپس همه عهد خود را محكم كردند در اين كار به جهت خشنودى دو ملعون ملحد يعنى يزيد و ابن زياد .\r\n لم يخافوا اللّه فى سفك دمى * لعبيد اللّه نسل الكافرين \r\nاز خداوند نترسيدند در ريختن‌خون من از براى خاطر عبيد اللّه بن زياد كه پدر و مادر او هردو كافر بودند\r\n و ابن سعد قدرمانى عنوة * بجنود كوكوف الهاطلين \r\nو پسر سعد لعين با لشگر خود از روى قهر و غلبه مرا تيرباران كردند به مثل شدّت باريدن باران از دو ابر ريزان\r\n لا لشئ كان منّى قبل ذا * غير فخرى بضياء النّيّرين \r\nو اين تيرباران نه بسبب گناهى بود كه از من صادر شده بود به غير از فخر كردن من به جدّم رسول خدا صلّى اللّه عليه و آله كه نور آفتاب و ماه است .\r\n بعلىّ الخير من بعد نبىّ * و النّبىّ القرشىّ الوالدين \r\nو فخر كردن من به پدرم على بن ابيطالب عليهما السّلام كه بعد از پيغمبر از همه كس بهتر است و پيغمبرى كه پدر و مادر او از قريش است .\r\n خيرة اللّه من الخلق الى * بعد جدّى و انا بن الخيرتين \r\nاى قوم پدرم بهتر از همه خلق خداوند است بعد از جدّم رسول اللّه صلّى اللّه عليه و آله و سلّم و منم فرزند اين هردو بزرگوار برگزيده خدا\r\n امّى الزّهراء حقّا و ابى * وارث العلم و مولى الثّقلين \r\nاى جماعت به حقيقت همه مىدانيد كه مادرم فاطمه زهرا است و پدرم وارث\r\n\r\n","description":"","footnote":"","page_name":" 699 ","page_number":699},
  {"content":"\r\n\r\nعلم و مولاى جن و انس است .\r\n فضّته قد صفيت من ذهب * فانا الفضّة و ابن الذّهبين \r\nمادرم نقره‌اى است كه مصفّاى از طلا است ، پس منم نقره و فرزند حاصل شده از دو طلا\r\n ذهب فى ذهب فى ذهب * و لجين فى لجين فى لجين \r\nمنم طلا در طلا و منم نقره در نقره در نقره يعنى منم حسين بن فاطمه دختر رسول اللّه صلّى اللّه عليه و آله و سلّم\r\n والدى شمس و امّى قمر * فانا الكوكب و ابن القمرين \r\nپدرم آفتاب تابان است و مادرم ماه درخشان ، پس منم ستاره فرزند آفتاب و ماه\r\n عبّد اللّه غلاما يافعا * و قريش يعبدون الوثنين \r\nپدر بزرگوارم در زمان كودكى خداپرست بود در حالى كه قريش عبادت دو بت بزرگ را مىكردند .\r\n يعبدون اللّات و العزّى معا * و علىّ قائم بالحسنيين \r\nو قريش لات و عزّى را مىپرستيدند و پدرم جناب على بن ابيطالب عليه السّلام برپا دارنده بود هردو نيكوئى را يعنى عبادت پروردگار و اطاعت رسول را .\r\n مع رسول اللّه سبعا كاملا * ما على الارض مصلّى غير ذين \r\nپدرم نماز جماعت مىكرد با رسول خدا تا هفت سال كامل و حال آنكه برروى همه زمين به غير از اين دو بزرگوار نماز گذارنده‌اى نبود .\r\n هجر الاصنام لا يعبدها * مع قريش لا و لا طرفة عين \r\nپدرم دورى جست از بت‌ها و هرگز عبادت نكرد آنها را با قريش بلكه به قدر چشم برهم زدن و باز نمودن هم آنها را نپرستيد .\r\n من له جدّ كجدّى فى الورى * او كامّى فى جميع المشرقين \r\nكيست كه از براى او جدّى باشد مثل جدّ من در همه عالم يا مادرى باشد مثل\r\n\r\n","description":"","footnote":"","page_name":" 700 ","page_number":700},
  {"content":"\r\n\r\nمادر من در مشرق و مغرب عالم ؟\r\n خصّة اللّه بفضل و تقى * فانا الازهر و ابن الازهرين \r\nخداوند مخصوص گردانيد جدّم را به فضل و تقوى ، پس منم كوكب درخشنده فرزند دو كوكب نوردهنده .\r\n جوهر من فضّة مكنونة * فانا الجوهر و ابن الدّرّتين \r\nجدّم جوهرى است از نقره پنهانى يعنى از نور ابيض الهى ، پس منم جوهر و فرزند دو درّ نهانى\r\n نحن اصحاب العبا خمستنا * قد ملكنا شرقها و المغربين \r\nمائيم اصحاب عبا كه هرپنج نفر ما مالك شديم مشرق و مغرب زمين را .\r\n نحن جبريل لنا سادسنا * و لنا البيت و مثوى الحرمين \r\nمائيم اصحاب كساء كه فخر كرد به ششمين شدن ما جبرئيل و از براى ما است خانه كعبه و آرامگاه حرمين\r\n كلّ ذى العالم يرجو فضلها * غير ذا الرّجس لعين الوالدين \r\nهرصاحب علمى اميد دارد فضل ما را به غير از اين ملعون نجس كه لعنت كرده شده است پدر و مادرش .\r\n جدّى المرسل مصباح الدّجى * و ابى موفى له بالبيعتين \r\nجدّ من پيغمبر مرسلى است كه چراغ تاريكىها است و پدرم وفاكننده است به هردو بيعت او كه آن : الست بربّكم است و محمّد نبيّكم .\r\n والدى خاتمه جادبه * حين وافى رأسه للرّكعتين \r\nپدر بزرگوارم انگشتر خود را عطاء نمود به سائل در حالتى كه سر او وفاء كرد از براى هردو ركعت نماز .\r\n قتل الابطال لمّا برزوا * يوم بدر و باحد و حنين \r\nپدرم كشت شجاعان را كه مبارز مىطلبيدند در روز جنگ بدر و احد و حنين .\r\n\r\n","description":"","footnote":"","page_name":" 701 ","page_number":701},
  {"content":"\r\n\r\n اظهر الاسلام رغما للعدا * بحسام سارم ذى شفرتين \r\nپدرم ظاهر گردانيد اسلام را به خاك ماليدن خرطوم دشمنان به ضرب ذو الفقار دو دم قطع‌كننده\r\n فعليه اليه صلّى كلّما * غرب القمرى و غاب الفرقدين \r\nپس برپدرم صلوات فرستاده است خدا مادامى كه مخفى است قمرى ( نام مرغى است ) و غائبند فرقدان .\r\nدر حديث است كه آن حضرت بعد از خواندن اين رجز غيرت اسد اللّهيش به جوش آمد برآن منافقان بىدين حمله كرد و بسيارى از ايشان را به درك نيران فرستاد ، پس به مكان خود مراجعت فرمود .\r\n\r\nدر بيان مبارزه حضرت خامس آل عبا عليه السّلام با لشكر كوفه و شام و شجاعت آن جناب\r\nپس از آنكه امام عليه السّلام برآن گروه حجّت را تمام كرد و اثرى به آنها نبخشيد بلكه طغيان و سركشى ايشان افزوده شد حضرت خطاب به عمر بن سعد فرمود :\r\nاخيّرك فى ثلاث خصال : امروز تو را ميان سه كار مخيّر مىكنم « 1 »\r\nپسر سعد عرض كرد : و ما هى ، آن سه حاجت چيست ؟\r\nحضرت فرمود : سه حاجت من اينستكه :\r\nيا دست از جان من برداريد و بگذاريد تا اين ناموس و عترت پيغمبر صلّى اللّه عليه و آله و سلّم را برداشته و به مدينه برگردم\r\nو يا جرعه‌اى آب به جگر سوخته و لبان تشنه من برسانيد .\r\n\r\n\r\n","description":"","footnote":"\r\n( 1 ) - در ميان عرب رسم است كه در وقت پريشانى هركس از ايشان سه حاجت بخواهد حتما يكى را برآورند چنانچه در غزوه احزاب كه آن را جنگ خندقش نيز خوانند شاه اولياء در هنگام مقاتله با عمرو بن عبدود سه حاجت خواست عمرو يكى را قبول كرد و عمرو نيز متقابلا سه حاجت از آن جناب درخواست كرد ، شاه اولياء هرسه حاجتش را روا نمود ، بارى در ميان عرب ننگ است كه يكى از سه حاجت سائل را برنياورند .\r\n","page_name":" 702 ","page_number":702},
  {"content":"\r\n\r\nو يا در ميدان جنگ تن به تن با من بجنگيد .\r\nعمر بن سعد ملعون گفت : حاجت اوّل و دوّم را برنخواهم آورد ولى نسبت به درخواست سوّمى موافق هستم و از آن باكى ندارم سپس آن ناپاك با حضرت عهد كرد كه از خواهش سوّم آن جناب نگذرد .\r\nمرحوم علّامه مجلسى در بحار مىفرمايد : ثمّ دعى النّاس الى البراز يعنى سپس آن سلطان بىسپاه آن ناكسان را به مبارزت طلبيد و فرمود :\r\nشعر\r\n منم حيدر ساحت كردگار * منم زادهء شير پروردگار\r\nكمندافكن يال دشمن منم * جهان يلى را بهم‌زن منم\r\nشما روبهانيد بىنام و ننگ * دل جملتان سخت باشد چو سنگ\r\nاگر راست گوئيد و هستيد مرد * دليران و گردان روز نبرد\r\nيكايك بيائيد رو سوى من * ببينيد شمشير و بازوى من \r\nرجز\r\n انا بن علىّ الطّهر من آل هاشم * كفانى بهذا مفخرا حين افخر\r\nو جدّى رسول اللّه اكرم خلقه * و نحن سراج اللّه فى الارض نزهر\r\nو فاطم امّى من سلالة احمد * و عمّى يدعى ذو الجناحين جعفر \r\nبعد از خواندن اين رجز و اظهار حسب و نسب مرحوم مجلسى مىفرمايد :\r\nثمّ وقف قبال القوم و سيفه مصلّت ايسا من الحيوة عازما على الموت سپس امام عليه السّلام در مقابل سپاه كوفه و شام ايستاد در حالى كه شمشير از غلاف كشيده و از زندگانى دنيا مأيوس بوده و مهياى مرگ گرديده آن قوم بىحميّت و پست را خطاب كرد :\r\nيا اهل الكوفة قبحا لكم و نرحا و بؤسا و تعسا فحين استصرختمونا و الهين فاتيناكم موجفين . . . . و پس از آن فرمود :\r\n\r\n","description":"","footnote":"","page_name":" 703 ","page_number":703},
  {"content":"\r\n\r\n ويحكم لا تهونوا بحسين عليه السّلام * فتذوقوا طعم العذاب المهين\r\nو تقولوا يوم القيامة انّا * ما علمنا و انّكم تجهلون \r\nاى كوفيان بىوفا واى برشما اين‌قدر درصدد خوارى و زارى من برنيائيد ، از عذاب قيامت بترسيد آنچه بايد بشما بگويم گفتم تا شما نگوئيد كه ما نمىدانستيم .\r\nسپس امام عليه السّلام مبارز طلبيد صاحب روضة الشّهداء مرحوم ملّا حسين كاشفى مىنويسد :\r\nاز صف دشمن تميم بن قحطبه كه يكى از امراى شام بود ، مرد نامدار و در ميان قوم خود عالىمقدار محسوب مىشد پيش امام حسين عليه السّلام بازآمد و گفت :\r\nاى پسر ابو تراب تا كى خصومت مىكنى فرزندانت زهر هلاك نوشيدند ، اقربا و چاكرانت لباس فنا و فوات پوشيدند و تو هنوز جنگ مىكنى و يك تن تنها با بيست هزار كس تيغ مىزنى ؟ !\r\nامام حسين عليه السّلام فرمود :\r\nاى شامى من به جنگ شما آمده‌ام يا شما به جنگ من آمده‌ايد ، من سر راه برشما گرفتم يا شما سر راه برمن گرفتيد ، برادران و فرزندان مرا به قتل رسانيديد و اكنون ميان من و شما بجز شمشير چه تواند بود و بسيار مگوى بلكه بيار تا چه دارى ، اين بگفت و از روى فرزانگى نعره‌اى از جگر بركشيد كه زهره برخى از لشگريان آب گشت ، تميم سراسيمه شده دستش از كار فرومانده و امام تيغى برگردنش زد كه سرش پنجاه قدم دور افتاد پس برلشگر حمله كرد و سپاه دشمن از ضرب تيغ و دست ضرب او هراسان شده به يك بار دررميدند و يزيد ابطحى بانگ برلشگر زد كه اى بىحميتان همه درمانده يك تن شده‌ايد ببينيد كه من كار وى چطور مىسازم ، پس سلاح برخود راست كرده پيش امام حسين عليه السّلام آمد .\r\nارباب مقاتل نوشته‌اند كه وى در همه شام و عراق مشهور و به جرئت و شجاعت در ولايت مصر و روم معروف و مذكور بود سپاه عمر چون او را در\r\n\r\n","description":"","footnote":"","page_name":" 704 ","page_number":704},
  {"content":"\r\n\r\nمقابل امام حسين عليه السّلام ديدند از شادى نعره بركشيدند و اطفال و عورات اهل بيت از اين حال واقف شده بترسيدند امّا امام حسين عليه السّلام فلمّا راه زعق عليه زعقة علوية و حمل عليه حملة هاشمية بانگ برابطحى زد كه مرا نمىشناسى كه چنين گستاخانه پيش مىآئى ؟\r\nابطحى جواب نداد و تيغ را حواله امام حسين عليه السّلام نمود ، فرزند اسد اللّه الغالب دست به كمر برد ذو الفقار از نيام كشيد چنان بركمرش زد كه همچون خيار تر به دو نيم شد لشگر از ضرب دست و شجاعت آن سرور متحيّر شدند صداى الحذر الحذر از آنها بلند شد امام عليه السّلام مركب در ميدان جولان مىداد و مبارز مىطلبيد .\r\nمرحوم سيّد در لهوف مىنويسد : و كان يقتل كلّ من برز اليه حتّى مقتلة عظيمة ، هركس به مبارزت آن جناب مىآمد كشته مىشد تا جائى كه حضرت كشتار سختى نمودند و در هنگام نبرد به ميمنه حمله نمود و فرمود :\r\n الموت خير من ركوب العار * و العار اولى من دخول النّار \r\nسپس حمله به ميسره برد و فرمود :\r\n انا الحسين بن علىّ * اليت ان لا انثنى\r\nاحمى عيالات ابى * امضى على دين النّبىّ \r\nمرحوم محدّث قمى در منتهى الآمال مىنويسد :\r\nبعضى از رواة گفته‌اند : به خدا قسم هرگز نديدم مردى را كه لشگرهاى بسيار او را احاطه كرده و ياران و فرزندان او را كشته و اهل بيتش را محصور و مستأصل ساخته باشند شجاع‌تر و قوى القلب‌تر از امام حسين عليه السّلام چه تمام اين مصائب در او جمع بود بعلاوه تشنگى و كثرت حرارت و بسيارى جراحت و با وجود اينها گرد اضطراب و اضطرار بردامن وقارش ننشست و بهيچگونه آلايش تزلزل در ساحت وجودش راه نداشت و با اينحال مىزد و مىكشت و گاهى كه ابطال رجال براو حمله مىكردند چنان برايشان مىتاخت كه آنها همچون گلّه گرگ‌ديده\r\n\r\n","description":"","footnote":"","page_name":" 705 ","page_number":705},
  {"content":"\r\n\r\nمىرميدند و از پيش روى آن فرزند شير خدا مىگريختند ديگرباره لشگر گرد هم درمىآمدند و آن سى هزار نفر پشت با هم مىدادند و حاضر جنگ او مىشدند پس آن حضرت برآن لشگر انبوه حمله مىكرد و آنها مانند جراد منتشر از پيش او متفرّق و پراكنده مىشدند و لختى اطرافش از دشمن تهى مىگشت پس از قلب لشگر روى به مركز خويش مىنمود و كلمه مباركه لا حول و لا قوّة الّا باللّه را تلاوت مىفرمود .\r\nمرحوم قزوينى در رياض الاحزان مىنويسد : و زمّل مفرقه الشّريف الى القدم بالنّاقع من الدّم يرى شخصه فى الجولان كأنّه شجرة الارجوان يعنى از فرق سر تا ناخن پا غرق خون گشته بود در وقت حركت و جولان قد و قامت آن حضرت مانند شاخه درخت ارغوان رنگين شده بود و هو مع ذلك يطلب الماء با اين حالت اظهار عطش مىفرمود .\r\nحرارت آفتاب و حركت و اسلحه دهان روزه‌دار و زخم بسيار بىخوابى شب غم و غصّه اطفال و عيال داغ فراق جوانان آن‌قدر حضرت را تشنه كرده بود چون چشم مىگشود دنيا در نظرش مثل دود مىنمود .\r\n\r\nپيمان‌شكنى عمر بن سعد ملعون\r\nدر روز عاشوراء دومرتبه پسر سعد ملعون با امام عليه السّلام پيمان‌شكنى كرد و بدين ترتيب خيانت و خباثت خود را اظهار و ابراز نمود .\r\nمرتبه اوّل آن بود كه قبل از ظهر طبق پيمانى كه بين طرفين مقرّر شد قرار گذاردند لشگر اسلام با سپاه كفار تن به تن بجنگند يعنى يكان يكان به ميدان آيند ، اندكى كه براين منوال مبارزت كردند لشگر كفرآئين ابن سعد ديدند شير شكاران سپاه ابا عبد اللّه الحسين عليه السّلام تا هركدام عدد بسيارى را نكشند ، كشته نمىشوند از ميان آنها عمرو بن حجّاج زبيدى كه بسيار غضب‌آلود و آشفته‌حال به نظر مىرسيد بانگ برآورد :\r\n\r\n","description":"","footnote":"","page_name":" 706 ","page_number":706},
  {"content":"\r\n\r\nيا حمقى أتدرون من تقاتلون ، تقاتلون فرسان اهل المصر و تقاتلون قوما مستمنّين لا يبرز منكم احد ، يعنى آيا مىدانيد اى احمق‌ها با چه كسانى نبرد مىكنيد ، با سواران مصر و حجاز مقابله مىكنيد ، با قومى كه تمنّاى مرگ دارند روبرو مىشويد ، اين قوم كسانىاند كه ميدان رزم را مجلس بزم مىپندارند و روز مصاف را شب زفاف تصور مىكنند ، شما از عهده چنين قومى برنمىآئيد .\r\nشعر\r\n سواران مگو از حجاز آمدند * كه شيران به جنگ گراز آمدند \r\nديگر حق نداريد يكان يكان به ميدان رويد صبر نمائيد وقتى يكى از اصحاب حسين به ميدان آمد شما جملگى برآن يك نفر حمله ببريد ، بارى بدين ترتيب عهد و پيمان اوّل را شكستند .\r\nمرتبه دوّم آن بود كه عمر بن سعد نابكار با امام عليه السّلام پيمان بست كه لشگريانش يكى يكى به جنگ حضرت روند ولى پس از آنكه چند تن از شجاعان و ناموران لشگر همچون تميم بن قحطبه و يزيد ابطحى به طرز حيرت‌انگيزى بدست آن جناب روانه ديار عدم شدند اين بار شمر فتنه‌انگيز و بيدادگر در غضب شد و بنزد عمر بن سعد رفت و او را ملامت نمود و گفت اين چه عهدى بود كه نمودى اگر از اوّل دنيا تا انقراض عالم تمام مبارزان و دلاوران روى زمين به جنگ حسين بن على عليهما السّلام بيايند تمام را فانى مىكند پس بهتر آن است كه عهد و پيمان خود را بشكنى و دستور دهى تمام لشگر يك جا به حسين بن على حمله كنند و كارش را بسازند .\r\nپسر سعد ملعون پيشنهاد شمر مخذول را قبول كرد و فرمان داد تمام لشگر با شمشير و نيزه و خنجر و تير و سنگ و چوب و كلوخ و عمود و گرز و ساطور و بلارك و ساير ادوات حرب برامام مظلوم حمله نمايند حسب الامر آن بداختر از چهار طرف به آن سرور حمله كردند و مانند باران بهارى آلات و ادوات حرب بر\r\n\r\n","description":"","footnote":"","page_name":" 707 ","page_number":707},
  {"content":"\r\n\r\nسر و صورت و بدن عزيز فاطمه سلام اللّه عليه مىباريد\r\nحميد بن مسلم كوفى كه در لشگر عمر بن سعد بود مىگويد :\r\nفو اللّه ما رأيت مكثورا قطّ قد قتل ولده و اهل بيته و اصحابه اربط جاشا و لا امضى جنانا منه يعنى به خدا قسم من هيچ دل‌شكسته‌اى را در عالم مثل حسين سراغ ندارم كه فرزند و اهل بيتش شهيد شده باشند با اين حال در وقت محاربه قوّت قلب و ثبات قدم و دليريش مثل آن حضرت باشد .\r\nمرحوم سيّد در لهوف مىفرمايد :\r\nحتّى قتل منهم قتلة عظيمة ينهزمون من بين يديه كأنّهم الجراد المنتشر ، گروهى انبوه و جماعتى بسيار مانند مور و ملخ در بيابان پراكنده شدند زمين ميدان را از دشمن خالى مىنمود حضرت در مركز خود مىايستاد و تكيه به نيزه مىداد و خستگى مىگرفت باز لشگر به اغواى عمر بن سعد و دشنام شمر كافر مانند درياى موّاج جمع مىشدند و از چهار جانب برحضرت حمله مىكردند باز آن سرور صدا به اللّه اكبر بلند مىكرد و بريمين و يسار مىتاخت سرها مثل گوى ، خون‌ها مانند جون روان مىنمود اگرچه لشگر گرداگرد آن حضرت را محاصره كرده بودند ولى بس كه آن دلير در شجاعت مهارت داشت در پشت زين پيچ و تاب مىخورد كه از هرطرف هركه حضرت را مىديد از پيش روى مىديد و يك زخم هم از پشت سر به آن حضرت نرسيده بود لذا حضرت امام باقر عليه السّلام مىفرماين :\r\nجراحاتى كه بربدن جدّم بود همه در پيش رو بود زيرا آن حضرت اصلا پشت به دشمن نكرده بود و ليكن يك زخم كه از پيش رو به حضرت رسيده بود سر از پشت بدر كرده و آن تير مسموم سه شعبه‌اى بود كه بردل يا ناف و يا سينه آن سرور فرورفت كه هرچه حضرت سعى كرد آن را بيرون آورد ممكن نشد عاقبت از پشت سر بيرون آورد .\r\nبارى آن جناب ظرف چند ساعت آن‌قدر از آن اشرار كشت كه افهام ضعيفه و\r\n\r\n","description":"","footnote":"","page_name":" 708 ","page_number":708},
  {"content":"\r\n\r\nعقول ناقصه عوام انكار مىنمايند كه يك تن اين همه كشتار كند .\r\nبه روايت صاحب مناقب امام عليه السّلام دوازده حمله كرد و در هرحمله زياده از ده هزار نفر را به جهنم فرستاد .\r\nبرخى گفته‌اند : آن دلير بىنظير هيجده هزار نفر از آن كافران بىدين را به ديار عدم رهسپار نمود .\r\nمرحوم طريحى در منتخب مىفرمايد :\r\nفتارة يحمل على الميمنة و اخرى على الميسرة حتّى قتل ما يزيد على عشرة آلاف فارس يعنى گاه برميمنه و زمانى برميسره حمله مىنمود تا جائى كه زياده از ده هزار سوار غير از پيادگان را به جهنم فرستاد .\r\nمرحوم مجلسى كه از همه ارباب مقاتل كمتر نقل مىنمايد فرموده : حضرت به غير از مجروحين نهصد و پنجاه تن از آن كفّار را كشت در اين وقت عمر بن سعد ملعون دانست كه در پهندشت عالم آفرينش احدى را قوّت و توانائى آن نيست كه با امام حسين عليه السّلام نبرد كند و به خوبى دريافت اگر كار بدين‌گونه پيش برود آن حضرت تمام آنها را طعمه شمشير خود خواهد نمود\r\n\r\nضعف امام عليه السّلام از جهاد\r\nمرحوم صدر قزوينى در حدائق الانس مىفرمايد :\r\nآنچه از عبائر كتب استفاده مىگردد آن است كه امام عالم امكان حضرت حسين بن على عليهما السّلام در جنگ و جهاد روز عاشوراء مادامى كه سوار و مشغول كارزار بود يك ضربت از شمشير بربدن حضرت نرسيد اما زخم تير و نيزه و سنگ و كلوخ و عمود بسيار رسيده بود به حدّى كه مانند خارپشت از كثرت تير پر آورده بود و نشبت فى ثقبات درعه سهام كثيرة تيرها برحلقه‌هاى زره حضرت فرورفته بود كه جاى درستى در بدن نداشت اما زخم شمشير بربدنش نرسيده بود زيرا احدى جرئت نمىكرد پيش بيايد و ضربتى از شمشير برآن جناب بزند و\r\n\r\n","description":"","footnote":"","page_name":" 709 ","page_number":709},
  {"content":"\r\n\r\nالسّهام يأخذه من كلّ ناحية و هو عليه السّلام يتقيها بصدره و نحره و يقول : يا امّة السّوء بئس ما خلفتم محمّدا فى عترته .\r\nيعنى تيرها از هرطرف مثل باران برحضرت مىريخت و آن سرور تيرها را به سينه و صورت و گلوى خود مىخريد و مىفرمود :\r\nبد امّتى بوديد ، با عترت پيغمبر خود بد سلوك كرديد .\r\nهرچه آن جناب نصيحت مىنمود فائده‌اى نمىبخشيد بلكه آن به آن بىشرمى و بىحيائى آنها افزون مىگشت و حضرت هم تا قوّت و قدرت داشت در امر جهاد سستى ننمود بلكه فلم يزل يقاتل حتّى اصابته جراحات عظيمة قد ضعف عن القتال متصل در جنگ و جدال و قتل و قتال بود تا از كثرت جراحت و رفتن خون از بدن مباركش ضعف در حالت و فتور در طاقت آن بزرگوار افتاد و در اينحال ضعف مالك بن النسير الكندى ملعون چون حال فتور و سستى را در حضرت مشاهده كرد جرئت نمود جلو آمد ولى خائف بود از اينكه مبادا آن جناب تظاهر به سستى مىكند تا لشگر جلو آيند و سپس حضرت به ايشان حمله كند لذا براى امتحان و آزمايش اوّل به حضرت دشنام داد وقتى ديد آن جناب حال جواب دادن را ندارد يقين كرد كه قوه و توان جنگيدن در آن حضرت كاسته شده از اينرو دلش قوى شد دست برد شمشير زهرآلود از غلاف كشيد و چنان برفرق همايون حضرت نواخت كه فرق حضرت را با عمامه دو نيم ساخت عمامه از سر آقا افتاد و شب‌كلاه پاره شد و از مغز سر تا به ابرو شكافته گرديد اقتربت السّاعة و انشق القمر حضرت فرمود الهى با اين دست نخورى و نياشامى .\r\nمرحوم شاهزاده فرهاد ميرزا در قمقام مىنويسد :\r\nمالك بن النسير الكندى ملعون نزديك آمد امام را ناسزا گفت و شمشيرى فرود آورده چنان كه كلاه خز كه برسر امام بود و فرق همايونش بشكافت آن كلاه كه از خون مطهّرش پر شده بود بيانداخت و زخم سر با خرقه ببست كلاه ديگر بر\r\n\r\n","description":"","footnote":"","page_name":" 710 ","page_number":710},
  {"content":"\r\n\r\nتارك مبارك نهاده عمامه برآن پيچيد فرمود : لا اكلت بيمينك و لا شربت بها و حشرك مع الظّالمين ، بدين دست نخورى و نياشامى و خداوند حشر تو با ظالمان كند .\r\nآن ملعون بعد از واقعه كربلا كلاه به خانه آورده همى خواست تا از خون بشويد زن او بديد گفت : جگرگوشه فرزند رسول مختار همى كشى و لباس او به خانه من همى آورى ؟\r\nهم‌اكنون از اين سراى بيرون رو .\r\nاز اثر دعاى امام عليه السّلام دست‌هاى او خشك شد چنان كه گفتى چوبى بود و پيوسته به فقر روزگار بسر برد تا جان به زبانيه دوزخ بسپرد .\r\nمرحوم مجلسى فرموده :\r\nبعد از آنكه عمّامه حضرت از سر مبارك افتاد آن نامرد كندى شب‌كلاه آن سرور را كه از خز بود ربود و بعد از اتمام جنگ به منزل برد و از همسرش طشت و ابريق خواست و مشغول شستن عمامه و شب‌كلاه حضرت گرديد ، طشت پر از خون شد ضعيفه شروع كرد به گريه نمودن و گفت واى برتو پسر پيغمبر صلّى اللّه عليه و آله و سلّم را كشتى و عمامه او را به غارت به خانه من آوردى و اللّه من ديگر در خانه تو نمىمانم .\r\nاز طريحى در منتخب نقل شده كه آن ظالم برخاست از قفاى زن به درب خانه رسيد خواست با لطمه ضعيفه را برگرداند دستش به مسمار درب خورد و ميخ بدست آن ظالم فرورفته و فى الفور دستهايش قطع شده و دعاى حضرت مستجاب گرديد .\r\n\r\nوداع دوّم حضرت ابا عبد اللّه الحسين عليه السّلام با اسيران دشت كربلاء و اهل حرم\r\nاز كتب معتبره ارباب مقاتل اين‌طور استفاده مىشود كه در روز عاشوراء امام\r\n\r\n","description":"","footnote":"","page_name":" 711 ","page_number":711},
  {"content":"\r\n\r\nهمام عليه السّلام دومرتبه با اهل حرم وداع و خداحافظى نموده‌اند اگرچه آن سرور مكرّر به خيام اهل حرم آمده و به ميدان رفته‌اند بارى وداع دوّم كه آخرين بارى است آن حضرت با اهل حرم صحبت فرموده در وقتى بود كه آن جناب در ميدان مجاهدت ضعف پيدا كرده و زخم بسيار و جراحت بىشمار برداشته و فرق همايونش از ضرب شمشير مالك بن النسير الكندى شكافته شده بود .\r\nحضرت با سر برهنه روى به خيام حرم آورد و اخذ من اهل الحرم ما شدّ به شجّ الهام دستمالى گرفت و زخم سر را بست و عمامه برسر پيچيد و با صورت خون‌آلود فرمود : يا زينب ، يا امّ كلثوم يا سكينه ، يا رقيّه يا فاطمة عليكنّ منّى السّلام .\r\nچون چشم اهل حرم به صورت و محاسن غرقه به خون امام عليه السّلام افتاد همه به شيون درآمدند زيرا در وداع اوّل اهل حرم آن حضرت را صحيح و سالم ديده بودند ولى اكنون مىبينند كه سر مباركش شكسته ، پهلوها فرورفته سينه‌اش سوزان ، بدنش لرزان ، دلش مجروح و خون از اعضاء و جوارحش ريزان است .\r\nاوّل كسى كه از جا جست و بنزد امام عليه السّلام آمد خواهرش عليا مخدّره زينب كبرى سلام اللّه عليها بود ، به پاى برادر افتاد و فرمود :\r\n اخى يا اخى يا خير ذخر فقدته * و انفس شئ صاننى منه نافس \r\nبرادرم ، اى بهترين ذخيره خواهر كه امروز از دستم مىروى و مثل تو جواهرى را گم مىكنم .\r\n اخى اليوم مات المصطفى و وصيّه * و لم يبق للاسلام بعدك حارس \r\nبرادرم در واقع امروز پيغمبر خدا صلّى اللّه عليه و آله و على مرتضى عليه السّلام از دنيا مىروند ، بعد از تو ديگر براى اسلام و دين نگهبانى نمىباشد .\r\n اخى من لاطفال النبّوّة يا اخى * و من لليتامى ان قضيت نوانس \r\nبرادرم ، بعد از تو اين اطفال را چه كسى نگهدارى كند ، و اين يتيم‌ها را كيست كه پرستارى نمايد ؟\r\n\r\n","description":"","footnote":"","page_name":" 712 ","page_number":712},
  {"content":"\r\n\r\nسپس امّ كلثوم عليها السّلام پيش آمده و دامن برادر را گرفت و با گريه و زارى عرضه داشت :\r\n قد كنت لى ذخرا و لكنّ الفتى * ابدا اليه حمامه مجلوب\r\nفالآن بعدك ظلّ مجدى قالص * و لماء وجهى خفّة و نضوب \r\nاى پناه بىكسان كه سايه مرحمت برسر ما داشتى و الآن مانند كبوتر تو را صيد و سايه دولتت را از سر ما كم كرده و آبروى ما را مىبرند ، ما بىتو زندگانى را مىخواهيم چه بكنيم ، خود را از گريه هلاك خواهيم نمود .\r\nپس از آن سكينه خاتون سلام اللّه عليها با دل پرخون نزديك آمد و دامن پدر را گرفت و با سوز و گدازى خارج از توصيف عرض كرد :\r\n ابى يا ابى ما كان اسرع فرقتى * لديك ، فمن لى بعدك اليوم يكفل\r\nو من لليتامى بعد فقدك سيّدى * و من للايامى كافل و مكفّل \r\nپدر جان ، اكنون وقت يتيمى من نبود چه زود مرا تنها گذاشتى ، بعد از تو اين بيوه‌زنان ميان اين همه دشمنان چه كنند\r\n فعذب حيوتى بعد فقدك والدى * و ما دمت حتّى للقيامة حنظل \r\nپدر جان تا سايه پرمهر و محبت تو برسر ما بود زندگى برما شيرين و گوارا بود ، الآن روز ما تار و زندگى ما ناگوار شده .\r\nو امّا ساير محترمات حرم دور امام عليه السّلام را كالكواكب المتحيرة الحافين بالبدر التّمام همچون پنج كوكب متحير ( عطارد ، زهره ، مريخ ، مشترى و زحل ) كه دور ماه شب چهارده را احاطه كرده باشند گرفتند .\r\n سرگشته بانوان حرم گرد شاه دين * چون دختران نعش به پيرامن جدى \r\nجملگى مضطرب ، پريشان و لرزان و خائف بودند كه ساعتى ديگر چه برسرشان خواهد آمد ، ملجاء و پناهشان تنها امام عليه السّلام بود آن هم در شرف مرگ ، بارى شصت و چهار زن ميان سراپرده يكى دامن امام عليه السّلام را گرفته ديگرى به دور آن\r\n\r\n","description":"","footnote":"","page_name":" 713 ","page_number":713},
  {"content":"\r\n\r\nسرور مىگرديد ، يكى به صورت حزين ناله مىكرد چنان غلغله و ندبه مىكردند كه خروش در ملاءاعلى افتاد و حضرت با گوشه چشم به يمين و يسار مىنگريست و اشگ مىريخت ، امام عليه السّلام حال زار و وضع نابسامان مخدّرات و اطفال را مشاهده مىفرمود و به حال آنها مىگريست و آنها غربت و مظلوميت سلطان دين را مىديدند و براى آن سرور اشگ مىريختند خلاصه قيامتى برپا شده بود كه جز خدا احدى برواقع آن واقف نيست اين است كه وداع آخر حضرت را اعظم مصائب مىدانند .\r\nبهرصورت امام عليه السّلام نه مىتوانست در ميان خيمه‌ها بماند و نه حال بيرون رفتن و جنگ كردن را داشت چه آنكه اگر مىخواست از خيمه بيرون بيايد بانوان نمىگذاشتند و اگر مىخواست در خيمه بماند لشگر نمىگذاشتند و بىحيائى مىكردند و تا نزديك طناب چادرهاى حرم جلو آمده بودند و عربده مىكشيدند كه يا حسين تا كى در ميان خيمه مىمانى ، چرا بيرون نمىآئى ، ما در اين آفتاب و هواى گرم سوختيم .\r\nحضرت فرمود : ها انا هيهنا من اينجا هستم ، جائى نرفته‌ام حالا مىآيم ، سپس به نحوى خود را از ميان محترمات بيرون آورد و تقاضا نمود كه صدا به گريه بلند نكنند زيرا گريه آنها موجب شماتت دشمن مىگردد ولى بعد از كشته شدن اگر شيون و ناله كنند اشكالى ندارد .\r\nمرحوم شيخ جعفر شوشترى اعلى اللّه مقامه در خصائص مىفرمايد :\r\nپس از آنكه امام عليه السّلام بانوان را ساكت و آرام نمود خواهر را به صبر و سكوت و پرستارى اطفال امر فرمود .\r\nعليا مخدّره زينب سلام اللّه عليها كه از گريه نمىتوانست خود را بازدارد وقتى ديد كه امام عليه السّلام ميل و خواسته‌اشان سكوت و آرامش و صبر است عرض كرد :\r\nبرادر به چشم ، صبر مىكنم و گريه را در گلو مىفشرم و در خيمه مىنشينم ، عيال\r\n\r\n","description":"","footnote":"","page_name":" 714 ","page_number":714},
  {"content":"\r\n\r\nو اطفال را نگهدارى مىكنم و آن‌قدر صبر كنم كه صبر از من عاجز شود .\r\nسپس امام عليه السّلام فرمود : خواهش ديگر دارم به شرط آنكه بىتابى و بيقرارى نكنى .\r\nعرض كرد : به چشم .\r\nحضرت فرمودند : خواهر يك جامهء كهنه براى من بياور كه كسى در آن طمع نكند .\r\nعرض كرد : برادر مىخواهى چه كنى ؟\r\nفرمود : خواهر وقتى مرا كشتند لباس‌هاى مرا غارت كرده و بدن مرا برهنه مىنمايند ، اين جامه را مىخواهم زير لباس‌هاى خود بپوشم تا كسى رغبت نكند آن را بيرون آورد . « 1 »\r\nو وقتى مخدّرات حرم شنيدند آقا لباس كهنه خواسته تا زير لباس‌ها بپوشد و همان كفن او است صدا به ضجّه بلند كردند مرحوم طريحى در منتخب مىنويسد :\r\nفارتفعت اصوات النساء بالبكاء و النّحيب ثمّ اتى بثوب ، فخرقه و مزّقه من اطرافه و جعله تحت ثيابه لباس كهنه‌اى آوردند و به دست حضرت دادند امام عليه السّلام چند جاى آن را دريده و سپس برهنه شد و آن را زير لباس‌ها پوشيد .\r\nشعر\r\n لباس كهنه بپوشيد زير پيرهنش * كه تا برون نكند خصم بدمنش ز تنش\r\nلباس كهنه چه حاجت كه زير سم ستور * تنى نماند كه پوشند جامه يا كفنش \r\n\r\n\r\n","description":"","footnote":"\r\n( 1 ) - اكثر ارباب مقاتل قضيه خواستن جامه كهنه را نقل كرده‌اند از جمله :\r\nمرحوم شيخ مفيد مىفرمايد : ثم انّه عليه السّلام جاء الى قرب الخياء و دعى بسراويل\r\nمرحوم سيّد بن طاووس و ابن شهرآشوب نوشته‌اند :\r\nحضرت فرمودند : ايتنى بثوب عتيق لا يرغب فيه ، فانّى مقتول ، مسلوب .\r\n","page_name":" 715 ","page_number":715},
  {"content":"\r\n\r\n\r\nوداع حضرت ابا عبد اللّه الحسين عليه السّلام با سيّد سجّاد حضرت زين العابدين سلام اللّه عليه\r\nچون هنگام شهادت امام عليه السّلام رسيد آن سرور پس از وداع با محترمات و بانوان حرم با حالى مشوّق و خاطرى آزرده از خيمه بيرون آمد و برذو الجناح سوار شد كه روانه ميدان شود ناگاه شصت و چهار زن و بچه اطراف مركب حضرت را گرفتند و شيون و زارى آغاز نمودند حضرت سجّاد عليه السّلام سبب شيون و افغان بانوان را جويا شد محضر مباركش عرضه داشتند : پدرت عازم سفر آخرت است و اين ضجّه و زارى براى وداع با ان حضرت مىباشد پسر حجّت خدا سخت متأثر و مضطرب شد و با صداى ضعيف و لرزان عرض كرد :\r\nيا ابه مهلا مهلا اى پدر صبر كن ، صبر كن .\r\nامام عليه السّلام كه صداى فرزند بيمارش را شنيد رو به خيمه آورد ، حضرت زين العابدين ديد پدر به خيمه‌اش تشريف مىآورد از عمّه‌اش كمك خواست تا به او تكيه دهد و بايستد ، امام عليه السّلام به خيمه فرزندش داخل شد ، خاتم امامت و انگشتر ولايت را از انگشت مبارك بيرون آورد و در انگشت امام زين العابدين عليه السّلام نمود .\r\n\r\nروايت محمّد بن مسلم از حضرت امام صادق عليه السّلام\r\nمرحوم شيخ در مجالس باسنادش از محمّد بن مسلم روايت كرده كه وى از حضرت امام صادق عليه السّلام پرسيد :\r\nيابن رسول اللّه صلّى اللّه عليه و آله و سلّم انگشتر ولايت كه در دست جدّت بود چه شد ؟ ما شنيديم آن را غارت كردند .\r\nحضرت فرمود :\r\nآن انگشتر از مواريث پيغمبر صلّى اللّه عليه و آله است و هنگامى كه جدّم امام حسين عليه السّلام به خيمه حضرت سجاد عليه السّلام آمد و وى را وصىّ و جانشين خود گردانيد انگشتر مزبور را در انگشت فرزندش نمود و امر امامت را تفويض به او فرمود چنانچه\r\n\r\n","description":"","footnote":"","page_name":" 716 ","page_number":716},
  {"content":"\r\n\r\nهمين كار را رسول مختار با جناب امير المؤمنين عليه السّلام كرده و حضرت امير هم در وقت رحلت آن را در انگشت امام حسن عليه السّلام قرار داد و امام حسن عليه السّلام در هنگام وفات آن را در انگشت امام حسين عليه السّلام نمود و آن حضرت به زين العابدين و زين العابدين آن را در انگشت پدرم حضرت باقر عليه السّلام كرد و حضرت باقر عليه السّلام آن را به من تسليم نموده و الآن همان انگشتر در دست من است و روزهاى جمعه وقت نماز جمعه در انگشت خود مىنمايم و با آن نماز مىگذارم .\r\nمحمّد بن مسلم مىگويد : روز جمعه خدمت امام عليه السّلام مشرّف شدم ديدم آن حضرت مشغول نماز است چون فارغ شد ديدم كه دست مبارك خود را دراز كرده انگشتر را به من نشان داد ديدم برق انگشتر چشم مرا خيره كرد نقش روى آن را خواندم ، نوشته بود : لا إله الّا اللّه عدة للقاء اللّه .\r\nبارى بعد از سپردن ودايع امامت حضرت فرزند خود را در برگرفت و صورتش را بوسيد و در مصائب و مشكلات امر به صبر فرمود و سپس فرزند را وداع نموده فحرّك ذا الجناح فطوى العرصة كأنّها يطير بالجناح و قد ملأها من الصّهيل و الصّياح پس ذو الجناح را حركت داد و آن حيوان كبوتروار عرصه ميدان را درنورديد در حالى كه صداى صهيل و عويل بلند داشت و امام عليه السّلام را به وسط ميدان رساند بار ديگر لشگر عزيز پيغمبر صلّى اللّه عليه و آله و سلّم را ديدند كه به ميدان آمده همچون مور و ملخ برآن سرور حمله‌ور شدند و پيمانى را كه قبلا متعهّد شده و ملتزم شدند يكان يكان به ميدان آن سرور روند را نقض نمودند و حضرت با آن حالت خستگى و شكستگى و گرسنگى و تشنگى گويا تازه به ميدان تاخته مانند شير شميده مىخروشيد و در دفع و قتل اعداء مىكوشيد\r\n\r\nظهور شجاعت و بروز رشادت از مولى الكونين حضرت ابا عبد اللّه الحسين عليه السّلام\r\nچون شهسوار عرصه شهامت و چابك‌سوار مضمار شجاعت يعنى حضرت\r\n\r\n","description":"","footnote":"","page_name":" 717 ","page_number":717},
  {"content":"\r\n\r\nابا عبد اللّه الحسين عليه السّلام در ميدان پربلاء كربلا گرفتار كوفيان و شاميان گرديد و با مبارزه و جنگ تن به تن ابطال و شجعان لشگر كفرآئين پسر سعد ملعون را به خاك مذلّت انداخت بطورى كه صفوف لشگر دشمن بسته شد و احدى از آن ملاعين و ناپاكان جرئت بميدان رفتن و مقابل شدن با آن شير بيشه پردلى را نداشتند و چنانچه گفتيم شمر ملعون در مقام اعتراض به پسر سعد او را تحريك كرد كه پيمان شكسته و جنگ مغلوبه اعلام نمايد در اينوقت كه عمر بن سعد اوضاع نبرد را دگرگون ديد امر كرد كه تمام لشگر به يك بار برامام عليه السّلام حمله ببرند و از آنچه در دست داشتند استفاده كرده و حربه‌هاى مختلف را جهت كشتن پسر پيغمبر صلّى اللّه عليه و آله و سلّم به كار برند از چهار طرف آن يگانه دهر را در ميان گرفته و آنچه در توان داشتند مصرف نمودند ، راوى مىگويد :\r\nديدم امام عليه السّلام عمامه برسر نهاده و دست‌ها را از آستين جبّه خز بدر آورده و شمشير ذو الفقار به كف گرفته حمله مىكرد گاهى برميمنه حمله مىنمود جملگى را متفرّق مىساخت و زمانى برميسره يورش مىبرد همه را منهزم مىساخت و زمانى روى به قلب لشگر مىآورد و تمام را تارومار مىكرد با آنكه عمر بن سعد ملعون عهد و پيمان خود را نقض كرد و نگذاشت يكان يكان به ميدان حضرت بيايند و جنگ را مغلوبه اعلام كرده بود معذلك از عهده كارزار آن فرزند حيدر كرّار برنيامدند پسر سعد ديد نزديك است شيرازه لشگر از هم بپاشد دست آورد ريش خود را كند و فرياد نمود اى لشگر : أتدرون به من يقاتلون ، هذا ابن انزع البطين هذا ابن قتّال العرب .\r\nآيا مىدانيد با چه شجاعى جنگ مىكنيد ، اين فرزند حيدر كرّار و پسر كشنده عرب است .\r\nلشگر گفتند : امير چه كنيم ، هرچه امر نمودى اجراء كرديم و آنچه اكنون فرمائى بجا آوريم .\r\n\r\n","description":"","footnote":"","page_name":" 718 ","page_number":718},
  {"content":"\r\n\r\nعمر بن سعد ملعون گفت : حسين را مستأصل نمائيد و دلش را بشكنيد تا براو ظفر يابيد .\r\nگفتند : امير چگونه دلش را شكسته و خاطرش را پريشان كنيم ؟\r\nعمر بن سعد گفت : براو حمله كنيد تا او نيز به شما حمله كند سپس شما خود را به عقب بكشيد ، حسين شما را تعقيب مىكند و بدين ترتيب او را از خيمه‌ها دور مىكنيد پس از آنكه او از خيمه فاصله گرفت شما بين او و حرمش فاصله شويد ، در اين هنگام به زجر و ايذاء اهل بيتش بپردازيد و آنها را به شيون و زارى بياوريد ، هنگامى كه صداى زنان بلند شد و به گوش حسين رسيد دلش شكسته شده و دستش از كار بازمىماند .\r\nآن روباه‌صفتان برآن شير بيشه شجاعت حمله‌ور شدند ، امام عليه السّلام در مقابلشان ايستاد و پيوسته آنها را از اطراف خيام و حرم مىراند و وقتى بىحيائى و اصرار آن بىشرمان از حدّ گذشت امام عليه السّلام برآنها حمله نمود لشگر رو به فرار نهادند و وقتى حضرت آنها را تعقيب كردند و از خيمه‌ها دور شدند شمر ملعون با چندين هزار سوار و پياده ميان حضرت و خيام حرم حائل شدند چنانچه مرحوم سيّد در لهوف مىنويسد : و حالوا بينه و رحله چون بانوان حرم امام عليه السّلام را نزديك حرم مشاهده نكردند بلكه چشمشان به آن گروه لشگر افتاد كه هلهله و عربده مىكشيدند به يك بار همه به شيون و افغان برآمده و صدا به وا محمّداه و وا علياه و وا حسناه و وا حسيناه بلند كردند وقتى صداى محترمات به گوش امام عليه السّلام رسيد خواست برگردد ديد لشگر حائل شده‌اند از روى غضب و غيرت فرمود :\r\nيا شيعة آل ابى سفيان ان لم يكن لكم دين و لا كنتم تخافون العار فكونوا احرارا فى دنياكم اى تابعين آل ابو سفيان اگر دين نداريد و از ننگ و عار هراسى نداريد در دنياى خود آزادمرد باشيد .\r\nشمر ناپاك پيش آمد و گفت : ما تقول يابن الفاطمة البتول ؟ اى پسر فاطمه چه\r\n\r\n","description":"","footnote":"","page_name":" 719 ","page_number":719},
  {"content":"\r\n\r\nمىگوئى ؟\r\nحضرت سخن خود را دوباره فرمود و اظهار كردند : انا الّذى اقاتلكم و انتم تقاتلونى و النّساء ليس عليهن جناح من با شما مىجنگم و شما نيز با من نبرد مىكنيد زنان گناهى ندارند كه متعرّض آنها مىشويد فامنعوا عنانكم عن حرمى پس از حرم من دور شويد .\r\nشمر رو كرد به لشگر و فرياد نمود : اليكم من حرم الرّجل ، دور شويد از حرم اين مرد فلعمرى انّه كفو كريم بجان خودم قسم كه اين مرد كفو كريم است و همتا ندارد ، پس سپاهيان از حرم دور شده و برآن حضرت حمله كردند و آن جناب مانند شير غضبان با آنها مواجه شد و شمشير در ميانشان نهاد و آن گروه انبوه را چنان به خاك مىافكند كه باد خزان برگ درختان را مىريزد و به هرسو كه رو مىنمود لشگريان پشت مىدادند ، حضرت در ميان گرد و غبار زبان خشكيده به دور لب مىماليد و با خود مىفرمود : لا حول و لا قوّة الّا باللّه العلىّ العظيم باز برسپاه حمله مىكرد و مىزد و مىكشت و مىبست حتّى اصابته من تكاثرهم و تجاسرهم جراحات منكرة و نشبت فى ثقبات درعها سهام كثيرة آن‌قدر كوشش نمود و مرد و مركب به خاك انداخت تا از كثرت لشگر و جسارت آن قوم كافر تير و جراحات بسيار بربدن مبارك آن بزرگوار رسيد و به روايت منقول از حضرت باقر عليه السّلام زياده از سيصد و بيست جراحت بربدن مبارك امام عليه السّلام وارد شده بود كه جملگى زخم‌ها در پيش روى آن سرور بود و آن‌قدر خون از بدن مبارك حضرت به خاك ريخت حتّى ضعف عن القتال تا از جنگ ناتوان شد و توقف فرمود تا ساعتى استراحت كرده باشد كه ناگاه ظالمى سنگى انداخت و آن سنگ برجبين مبارك حضرت رسيد و استخوان سجده‌گاه امام عليه السّلام را بشكست خون از پيشانى به چهره و از چهره به محاسن و از محاسن به سينه آن سرور سرازير شد امام عليه السّلام دامن برداشت تا خون از چشم و صورت پاك كند ناگاه تيرى كه پيكانش زهرآلوده\r\n\r\n","description":"","footnote":"","page_name":" 720 ","page_number":720},
  {"content":"\r\n\r\nو سه شعبه بود برسينه مباركش و بقولى بردل پاكش رسيد و از آنسوى سر بدر كرد حضرت در آن حال فرمود :\r\nبسم اللّه و باللّه و على ملّة رسول اللّه صلّى اللّه عليه و آله و سلّم آنگاه رو به سوى آسمان كرد و گفت :\r\nاى خداوند من تو مىدانى كه اين جماعت مىكشند مردى را كه در روى زمين پسر پيغمبرى جز او نيست ، پس دست برد و آن تير را از قفا بيرون كشيد و از جاى آن تير مسموم مانند ناودان خون جارى گرديد حضرت دست به زير آن جراحت مىبرد چون از خون پر مىشد به جانب آسمان مىپاشيد و از آن قطره‌اى به زمين برنمىگشت ديگرباره كف دست را از خون پر كرده و برسر و روى و محاسن خود مىماليد و مىفرمود : با سر و روى خون‌آلوده و به خون خويش خضاب كرده جدّم رسول خدا صلّى اللّه عليه و آله را ديدار خواهم كرد و نام كشندگان خود را به او عرض خواهم داشت بارى در همين هنگام بود كه تيرى از جانب لشگر كفرآئين پسر سعد ملعون آمد و به اسب امام عليه السّلام خورد و آن حيوان درغلطيد و از پاى درآمد و گويا اسب مرتجز بود نه موكب معروف به ذو الجناح در اين اثناء كه حضرت پياده مانده بود لشگر خيرگى و بىحيائى كردند و برحضرت حمله‌ور شدند امام عليه السّلام با آن حالت پيادگى و درماندگى برايشان حمله مىكرد و دشمنان را از خود دور مىنمود سپس بجاى خويش برمىگشت و مىايستاد و خستگى مىگرفت .\r\n\r\nشهادت عبد اللّه بن الحسن المجتبى سلام اللّه عليه\r\nمرحوم صدر قزوينى در حدائق مىفرمايد :\r\nشك و شبهه‌اى نيست در اينكه امام حسن عليه السّلام دو پسر بنام عبد اللّه داشتند : يكى عبد اللّه الاكبر و ديگرى عبد اللّه الاصغر ، مادر يكى ام اسحق بنت طلحه است و مادر ديگرى امّ ولد بوده و هردو برادر در كربلا شهيد شده‌اند و مورّخين نوشته‌اند :\r\n\r\n","description":"","footnote":"","page_name":" 721 ","page_number":721},
  {"content":"\r\n\r\nحضرت مجتبى عليه السّلام پانزده پسر و هفت دختر داشته كه اسامى پسران از اين قرار است :\r\n1 - حسن بن حسن عليه السّلام 2 - زيد بن حسن عليه السّلام 3 - عمرو بن حسن عليه السّلام 4 - حسين بن حسن عليه السّلام 5 - عبد اللّه بن حسن عليه السّلام 6 - عبد الرحمن بن حسن عليه السّلام 7 - عبد اللّه بن حسن عليه السّلام 8 - اسماعيل بن حسن عليه السّلام 9 - محمّد بن حسن عليه السّلام 10 - يعقوب بن حسن 11 - جعفر بن حسن عليه السّلام 12 - طلحة بن حسن عليه السّلام 13 - حمزة بن حسن عليه السّلام 14 - ابو بكر بن حسن عليه السّلام 15 - قاسم بن حسن عليه السّلام .\r\nو نسل امام مجتبى عليه السّلام تنها از حسن بن حسن و زيد بن حسن باقى مانده است .\r\nو امّا شهادت عبد اللّه الاصغر :\r\nدر زمان شهادت وى ميان ارباب مقاتل اختلافست :\r\nبعضى در اثناء مقاتله اوّلى حضرت ذكر كرده‌اند و برخى در مقاتله دوّم آن را آورده‌اند ، جماعتى در حال ركوب و سواره بودن حضرت دانسته‌اند و گروهى در حال سقوط آن جناب گفته‌اند .\r\nامير محمّد در روضة الصفاء و طبرى در تاريخ خود مىنويسند : بعد از آنكه حضرت در اثناء مقاتله تير به اسبش خورد و از پاى درآمد در ميدان حرب پياده ايستاده مستعد مناجزه « 1 » بود و با آنكه پياده بود كسى جرئت نداشت پيش بيايد و حال آنكه حضرت در غايت ضعف و نهايت عطش بود در اين حال عبد اللّه خردسال بيرون آمد و بعد شهادت وى را نقل مىنمايند .\r\nشيخ طريحى در منتخب شهادت عبد اللّه را قبل از مقاتله نقل مىنمايد و مىفرمايد :\r\nودّع اهله و اولاده وداع مفارق لا يعود و كان عبد اللّه بن الحسن الزّكىّ واقفا بازاء الخيمة هو يسمع وداع الحسين عليه السّلام فخرج فى اثره و يبكى و يقول و اللّه لا\r\n\r\n\r\n","description":"","footnote":"\r\n( 1 ) - يعنى مبارزه و مقاتله\r\n","page_name":" 722 ","page_number":722},
  {"content":"\r\n\r\nافارق الخ يعنى چون امام عليه السّلام اهالى خيام و مخدّرات محترمه را وداع كرد و با اولاد و دختران خود خداحافظى نمود كه ديگر برنگردد عبد اللّه يتيم امام حسن عليه السّلام فرمايشات عمو را مىشنيد كه مىفرمود : اى بانوان ديگر مرا نمىبينيد و نيز صوت مرا نمىشنويد زيرا مىروم و ديگر برنمىگردم .\r\nعبد اللّه از عقب سر عمو روانه شد و مىگريست و نيز گريان گريان مىگفت : به خدا قسم من از عموى خود جدا نمىشوم ، عمو جان هركجا كه مىروى مرا همراه ببر ، پدر كه ندارم ، عمويم كه رفت من چه كنم و از عمو جدا نشد تا كشته شد .\r\nالبتّه اكثر از اهل خبر و اثر واقعه شهادت عبد اللّه را در حال مجاهده امام نقل مىكنند نه در حال افتادن به روى خاك چنانچه در السنه ذاكرين عوام معروف است\r\nبلى ، مىشود كه حضرت پياده بوده و در حال پيادگى مشغول دفاع و جنگ بوده ، گاهى مىايستاد و خستگى مىگرفت و گاهى حمله مىكرد ، در همچو حالى عبد اللّه خود را به عمو رسانيده است .\r\nاز روايت مرحوم سيّد بن طاووس در لهوف اين‌طور استفاده مىشود كه حضرت در حال پيادگى بوده و ايستاده بود تا خستگى بگيرد فلبثوا هنيئة ثمّ عادوا اليه ، لشگر هم چند دقيقه صبر كردند ولى دوباره برآن حضرت حمله آوردند و آن سرور را در ميان گرفتند فخرج عبد اللّه بن الحسن بن على سلام اللّه عليهما پس در اين حال عبد اللّه خردسال از خيمه خارج شد .\r\nمرحوم سيّد در لهوف مىنويسد :\r\nفلحقته زينب بنت على لتحبسه فابى و امتنع امتناعا شديدا زينب عليها السّلام دويد عبد اللّه را گرفت ، هرچه خواست او را در خيمه نگهدارد آن كودك آرام نمىگرفت و برخاسته روى بميدان آورد .\r\n\r\n","description":"","footnote":"","page_name":" 723 ","page_number":723},
  {"content":"\r\n\r\nفرد\r\n خواهر و عمّه و عم‌زاده به شور افتادند * همچو پروانه برآن لمعه نور افتادند \r\nالتماس مىكردند كه مرو ، عبد اللّه راضى نمىشد و مىگفت : به خدا دست از دامن عمو برنمىدارم ، هرجا كه او رفته من هم مىروم ، در اين وقت كه صداى شيون از خيام حرم بلند شد امام عليه السّلام را ضعف و فتور عارض گرديده بود بطورى كه به روى خاك نشست و چشم مبارك به طرف خيمه‌ها دوخت و گوش فراداد ، صداى شيون زنان را استماع فرمود و التماس عبد اللّه را شنيد كه پيوسته تقاضا و درخواست مىكرد او را رها كنند تا بميدان نزد عمو رود ولى حضرت عليا مخدّره زينب كبرى عليها دست عبد اللّه را گرفته و به سمت خيمه‌ها مىكشيد و از رفتن او به طرف ميدان مخالفت مىفرمود بالاخره عبد اللّه دست خود را از دست عمّه‌اش كشيد و درآورد و دوان دوان خود را به عمو رسانيد وقتى رسيد كه ديد ابجر بن كعب از بالاى زين خم شده با شمشير قصد قتل عمويش را دارد بانگ زد و فرمود :\r\nويلك يابن الخبيثة ، أتقتل عمّى آيا تو مىخواهى عمويم را بكشى ؟\r\nشعر\r\n دست خود حائل نمودى چون پسر * برد پيش تيغ و گفت اى خيره‌سر\r\nتو نخواهى داشت دست از كشتنش * من نخواهم داشت دست از دامنش \r\nفضربه بالسّيف فاتقاها الغلام بيده فاطنّها الى الجلد آن مردود شمشير را فرود آورده بدست عبد اللّه رسيد و دست آن طفل را بريد و به پوست آويخت ، شاهزاده فرياد كشيد : يا امّاه اى مادر بفريادم برس .\r\nامام عليه السّلام عبد اللّه را در آغوش گرفت و فرمود : نور ديده صبر كن .\r\n\r\n","description":"","footnote":"","page_name":" 724 ","page_number":724},
  {"content":"\r\n\r\nدر اين هنگام فرماه حرملة به سهم فذبحه و هو فى حجر عمّه حرمله ملعون تيرى به طرف او رها كرد و آن تير عبد اللّه را در حالى كه در دامن عمو بود ذبح كرد و در همان حال جان داد\r\nدر بيان سقوط امام عليه السّلام از اسب و آراء ارباب مقاتل در آن\r\nمرحوم حائرى در معالى السّبطين مىنويسد :\r\nدر اينكه سبب سقوط امام عليه السّلام از اسب چه بوده اختلاف است :\r\nمرحوم سيّد در لهوف مىفرمايد : هنگامى كه آن سرور از تيرهاى اعداء همچون خارپشت گرديد صالح بن وهب المرىّ نيزه‌اى برپهلوى آن جناب زد كه حضرت از زين به زمين آمد در حالى كه مىفرمود : بسم اللّه و باللّه و فى سبيل اللّه و على ملّة رسول اللّه صلّى اللّه عليه و آله و سلّم .\r\nو مرحوم صدوق در امالى مىنويسد : تيرى به گلوى حضرت آمد و آن جناب را از روى اسب به زمين افكند پس امام عليه السّلام تير را كشيد و به دور انداخت .\r\nابو مخنف مىگويد : در همين حال خولى عليه اللعنة تيرى بجانب حضرت انداخت كه به سينه مباركش خورد و حضرت را به زمين افكند در حالى كه در خونش غوطه مىخورد امام عليه السّلام آن تير را از سر سينه بيرون آورد و از جايش خون فوران مىنمود و هرلحظه حضرت مشت را از خون پر مىكرد و به سر و محاسن شريف مىماليد و مىفرمود : مىخواهم با اين هيئت جدّم رسول خدا صلّى اللّه عليه و آله را ملاقات كرده و محضرش شكايت كنم كه با من چه كردند .\r\nاختلاف در نحوه سقوط امام عليه السّلام از اسب برروى زمين\r\nارباب مقاتل در نحوه سقوط امام عليه السّلام برروى زمين با هم اختلاف دارند .\r\nمرحوم سيّد بن طاووس در لهوف مىفرمايد :\r\n\r\n","description":"","footnote":"","page_name":" 725 ","page_number":725},
  {"content":"\r\n\r\nو لمّا اثخن الحسين عليه السّلام بالجراح و بقى كالقنفذ طعنه صالح بن وهب المرى على خاصرته طعنة فسقط الحسين عليه السّلام عن فرسه الى الارض على خدّه الايمن . . . .\r\nيعنى : چون امام حسين عليه السّلام در اثر زيادى زخم ناتوان شد و بدنش از زيادى تير همچون خارپشت گرديد صالح بن وهب مرى چنان نيزه برپهلويش زد كه از اسب برروى زمين افتاد و گونه راستش به روى خاك قرار گرفت . . . .\r\nو مرحوم صدوق در امالى مىفرمايد :\r\nورمى به سهم فوقع فى نحره و خرّ عن فرسه فاخذ السهم فرمى به و جعل يتلقى الدّم بكفّه فلمّا امتلأت لطخ بها رأسه و لحيته و يقول القى اللّه عزّ و جلّ و انا مظلوم متلطخ بدمى ثمّ على خدّه الايسر صريعا . . . .\r\nيعنى : تيرى به گلوى مباركش خورد و از اسب افتاد ، پس تير را از گلو درآورد و بدور انداخت و پيوسته مشت را از خون گلو پر مىكرد و آن را به سر و محاسن مىماليد و مىفرمود اين گونه خداى عزّ و جلّ را من مظلوم ملاقات خواهم كرد سپس با گونه چپ برروى زمين افتاد . . . .\r\nمرحوم قزوينى در رياض الاحزان مىنويسد :\r\nافتادن حضرت برروى خاك يك مرتبه و دو مرتبه نبوده بلكه كرارا حضرت از قوّت رفته و به خاك افتاده و سپس برخاسته ، يك مرتبه با گونه راست به خاك افتاده و دفعه ديگر با گونه چپ و بار ديگر با هيئت سجود بوده و هريك موقعى و مقامى دارند .\r\n\r\nاضطراب و استغاثه عليا مخدّره حضرت زينب كبرى سلام اللّه عليها\r\nبارى به روايت محمّد بن ابيطالب امام عليه السّلام وقتى روى خاك افتاد ، ثمّ استوى جالسا حضرت برخاست نشست و تير را از گلو كشيد عليا مخدّره چون برادر را با آن حال ديد خود را به عمر بن سعد حرامزاده رسانيد و وى را مخاطب قرار داد و با چشم اشگبار فرمود : اى عمر أيقتل ابو عبد اللّه و انت تنظر اليه ، اى ظالم برادرم\r\n\r\n","description":"","footnote":"","page_name":" 726 ","page_number":726},
  {"content":"\r\n\r\nحضرت ابا عبد اللّه الحسين عليه السّلام را مىكشند و تو تماشا مىكنى ؟ !\r\nعمر بن سعد شروع كرد به گريه نمودن و دموعه يسيل على خدّيه و لحيتيه اشگ آن پليد به صورت و محاسن نحسش جارى شد ولى صورت خود را از بانوى دو عالم برگرداند و جواب نداد .\r\nدر خبر ديگر وارد شده همين كه عليا مخدّره حضرت زينب سلام اللّه عليها ديد پسر سعد بىاعتنائى نمود و جواب نداد از روى اضطرار رو به لشگر كرده به هرطرف مىدويد و فرياد مىكرد و مىفرمود : اما فيكم رجل مسلم آيا در ميان شما مسلمانى نيست ؟ !\r\nاز لشگر نيز جوابى نيامد بناچار روى به گودى آورد و دور برادر مىگرديد و نمىگذارد كسى پيش بيايد حضرت به خواهر فرمود : اختى لقد كسرت قلبى ارجعى الى الخيمة ، خواهرم دلم را شكستى به خيمه برگرد .\r\nحمايت ذو الجناح از امام عليه السّلام\r\nوقتى كه امام مظلوم سلام اللّه عليه بواسطه تير و يا نيزه از اسب به زمين افتاد چند لحظه به هيئت سجود روى برخاك افتاده بود سپس از زمين برخاست و شمشير به كف گرفت به قدر طاقتى كه در او مانده بود در راه خدا جهاد نمود ، در اين وقت ذو الجناح دور امام عليه السّلام مىگرديد و از آن غريب بىيار حمايت مىكرد ، آن‌قدر ايستادگى و پايدارى نمود تا حضرت از پاى درآمد چنانچه ابن شهرآشوب در كتاب مناقب از ابو مخنف و او از جلودى روايت مىكند كه :\r\nلمّا اصرع الحسين عليه السّلام فحمل فرسه يحامى عنه و يثب على الفارس فيهبطه عن سرجه و يدوسه حتّى قتل الفرس اربعين رجلا يعنى چون حضرت امام حسين عليه السّلام سرنگون شد اسب آن سرور از او حمايت كرد ، مىجست و با دندان گريبان سواران را مىگرفت و از زين سرنگون مىكرد و به زمين مىكوبيد تا چهل نفر از آن قوم بداختر را به درك اسفل فرستاد\r\n\r\n","description":"","footnote":"","page_name":" 727 ","page_number":727},
  {"content":"\r\n\r\n\r\nآمدن ذو الجناح به در خيام بانوان\r\nمرحوم ابن شهرآشوب در مناقب روايت نموده كه :\r\nذو الجناح تمرّغ فى دم الحسين و قصد نحو الخيمة و له صهيل عال و يضرب بيديه الارض .\r\nذو الجناح سر و صورت خود را در خون حضرت رنگين كرد و سپس قصد خيام بانوان را نموده و در حالى كه صيحه‌كنان مىدويد و مىآمد قطره‌هاى خون از زخم‌هاى آن مركب در ساحات طف مىريخت و دست و پا به زمين مىكوبيد و مىدويد تا از بانوان حرم يار و ياور براى شاه تشنه‌لب بياورد با همين ناله و صدا به خيام بااحتشام نزديك شد آنجا كه رسيد صداى خود را بلند كرد و به گوش مخدّرات رسانيد همين كه اهل حرم صداى ذو الجناح را شنيدند بىاختيار به در خيمه آمدند تا ببينند امام عليه السّلام تشريف آورده يا نه به مجرّد اينكه مركب را بدون راكب ديدند و ملاحظه كردند كه اسب با لجام گسيخته و زين واژگون و با يال غرقه به خون آمده گاهى شيهه مىكشد و زمانى سمّ به زمين مىكوبد و احيانا سرش را به خاك مىزند شيون و فرياد آنها بلند شد و دانستند برامام عليه السّلام بلائى نازل شده همگى از خيمه بيرون آمده و زلزله و ولوله در جمع خواتين محترمه افتاد و جملگى لطمه به صورت زده و گريبانها دريدند با پاهاى برهنه و سر و صورت خراشيده و سينه‌هاى مجروح و موهاى پريشان و ديده‌هاى اشگبار وا اماماه و وا سيّداه گويان دور ذو الجناح را حلقه زدند بارى شصت و چهار زن و بچه دور اسب را گرفته ، بعضى لجام آن حيوان را گرفته و از حال آقاى خود سؤال مىكردند و برخى ركاب آن زبان‌بسته را بوسه داده همچون باران اشگ مىباريدند دسته‌اى خم شده سر به سم‌ّهاى آن مركب باوفا نهاده و جمعى تيرها را از بدن آن حيوان مىكشيدند و گروهى خون امام عليه السّلام را كه در صورت آن حيوان بود به گيسو و صورت خود خضاب مىكرده و به زبانحال مىگفتند :\r\n\r\n","description":"","footnote":"","page_name":" 728 ","page_number":728},
  {"content":"\r\n\r\nفرد\r\n پيل‌تن اسب چرا با رخ مات آمده‌اى * شاه را بردى و تنها ز فرات آمده‌اى \r\nذو الجناح با مخدّرات هم‌ناله بود و همچون انسان باشعورى اشگ مىريخت .\r\nبارى ذو الجناح از جلو و ساير بانوان محترمه حتى كنيزان از عقب ذو الجناح شيون‌كنان روانه قتلگاه شدند غير از امام زين العابدين عليه السّلام كه بيمار بود كسى ديگر در خيمه‌ها باقى نماند و چون همگى به قتلگاه رسيدند ديدند ظالمى دارد سر كسى را مىبرد غير از عليا مخدّره حضرت زينب خاتون سلام اللّه عليها و ذو الجناح احدى نمىدانست كه آن مظلوم كه به خاك افتاده و دارند سرش را مىبرند امام حسين عليه السّلام است\r\n\r\nاقدام نفرات لشگر كفرآئين عمر بن سعد براى كشتن حضرت امام حسين عليه السّلام\r\nبعد از آنكه حضرت ابا عبد اللّه الحسين عليه السّلام با بدنى پر از زخم تير و نيزه و شمشير از زين به زمين افتاد نفرات لشگر كفرآئين پسر سعد ملعون دو تا دو تا و سه نفر سه نفر پشت سر هم به قصد كشتن آن سرور نزديك مصرع آن جناب مىشدند ولى برمىگشتند زيرا هركس حضرت را با آن حال مىديد دلش رحم مىآمد و از قتلش درمىگذشت در كتاب رياض الشهادة و روضة الشّهداء از اسماعيل بخارى نقل شده كه يكى از لشگريان كوفه و شام به قصد قتل امام عليه السّلام پيش آمد و حربه‌اى در دست داشت چون نزديك گرديد حضرت به او نگريست و فرمود : انصرف ، لست انت بقاتلى برگرد تو كشنده من نيستى و من نمىخواهم كه تو به آتش دوزخ مبتلا شوى .\r\nآن مرد گريان شد و عرض كرد : اى پسر پيغمبر صلّى اللّه عليه و آله قربانت گردم تو در اينحال افسوس ما را مىخورى حالت انقلابى به او دست داد ، پس با شمشير برهنه‌اى كه\r\n\r\n","description":"","footnote":"","page_name":" 729 ","page_number":729},
  {"content":"\r\n\r\nدر دست داشت روى به عمر بن سعد و لشگر وى كرد و با حال گريه و چشم‌هاى اشگبار گفت :\r\nشعر\r\n چه كرده است و گناهش چه اين همه لشگر * يكى گرفته به كف تيغ و آن دگر خنجر\r\nچه كرده است كه از وى تو منع آب كنى * چه كرده است كه بركشتنش شتاب كنى \r\nآن گروه بىدين جوابش ندادند ، پس وى شمشير خود را حواله پسر سعد كرد ، ابن سعد ملعون خود را عقب كشيد و غلامان و پيادگان را برعليه او تحريض و ترغيب نمود ، لشگريان براو هجوم آوردند و اطراف آن جوانمرد را گرفته با گرز و عمود و شمشير و نيزه و سنگ از پاى درآوردندش و به خاك هلاكتش انداختند ، آن جوان در لحظات آخر حيات بوى روى به طرف امام عليه السّلام كرد عرضه داشت : اى پسر پيغمبر صلّى اللّه عليه و آله شاهد باش كه مرا به جرم محبت و عشق تو مىكشند ، فرداى قيامت تو شفيع من باش .\r\nحضرت با صدائى لرزان و ضعيف فرمود : طب نفسا فانّى شفيع لك عند اللّه آسوده‌خاطر باش نزد خدا شفاعت تو را خواهم نمود .\r\nبارى آن نابكاران دور آن جوان را گرفتند و شهيدش كردند ، همان طورى كه گفته شد هيچيك از سپاه عمر سعد متصدّى كشتن حضرت امام حسين عليه السّلام نشد بلكه هركدام كه اقدام مىكردند و به قصد قتل آن جناب نزديك حضرتش مىشدند بلافاصله وحشت‌زده به عقب برمىگشتند و تن به اين جنايت هولناك نمىدادند ، همين كه ابن سعد نابكار اين انكار را از لشگر ديد از غضب برآشفت و به سپاه دشنام داد .\r\nلشگر گفتند : چرا خود به اين كار اقدام نمىكنى و خون پسر پيغمبر صلّى اللّه عليه و آله را به\r\n\r\n","description":"","footnote":"","page_name":" 730 ","page_number":730},
  {"content":"\r\n\r\nعهده نمىگيرى ؟ !\r\nآن حرامزاده از مركب پياده شد و با خنجر برهنه روى به حضرت آورد ، حضرت صداى چكمه را شنيد صورت از خاك برداشت ، عمر سعد را ديد ، فرمود :\r\nاى عمر انت جئت بقتلى ؟ ! تو براى كشتن من آمده‌اى ، از تو بىرحم‌تر كسى نبود ؟ !\r\nعمر سعد ملعون حيا كرد و برگشت و به هرطرف چشم انداخت تا ببيند شخص مناسبى را پيدا مىكند يا نه ، ناگهان نظرش به جوانى نصرانى افتاد كه سر به زير انداخته به خيمه خود مىرود او را پيش خواند و اين در وقتى بود كه هركس به قصد قتل حضرت مىرفت ، شرمسار برمىگشت ، بهرصورت عمر سعد ملعون جوان نصرانى را طلبيد و به او گفت : جوان اين شخص كه مىبينى روى خاك افتاده دشمن دين شما و مغضوب ما مسلمانان است اگر او را بكشى يقينا نزد حضرت عيسى مقرّب خواهى شد .\r\nجوان نصرانى به خيال اينكه اين لشگر ، لشگر اسلامند و منسوب به پيغمبر خاتم صلّى اللّه عليه و آله و سلّم و سركرده آنها از اولياء خدا است با اين توهّم خنجر الماس‌گون از عمر گرفت و به قصد كشتن عزيز پيغمبر صلّى اللّه عليه و آله و سلّم به طرف قتلگاه روان شد و وقتى به مصرع امام عليه السّلام رسيد و چشمش به آن غريب افتاد ديد كه از كثرت تير و وفور زخم سنان و شمشير جاى درستى در بدن ندارد و امّا نور الهى از سيماى كبريائى او چنان درخشان است كه ديده را تيره و چشم را خيره مىنمايد بىاختيار محو جمال و متحيّر در كمال آن سرور شد پيش آمد و با نهايت فروتنى عرضه داشت :\r\nاى سيّد عالم و اى مهتر اولاد آدم نام گرام تو را نمىدانم امّا در جلال تو حيرانم تو را به خدا بگو كيستى و براى چه اين همه زخم در بدن دارى ؟\r\nنصرانى ديد آن غريب مظلوم و آن شهيد محروم سر به روى خاك نهاده و با\r\n\r\n","description":"","footnote":"","page_name":" 731 ","page_number":731},
  {"content":"\r\n\r\nخداى خود مناجات مىكند و جواب نمىدهد امّا گوشه چشم باز كرد و يك نظر كيميااثر به وى نمود كه با آن يك نظر مس وجودش به طلا مبدّل گشت ، جوان دوباره عرضه داشت تو را به مسيح قسم و به مريم سوگند مىدهم جوابم را بده كيستى و چرا اينهمه زخم بربدن دارى ؟\r\nباز جوابى نشنيد سپس او را به تمام مقدّسات در دين خودشان سوگند داد باز جواب نشنيد ، قدمى جلوتر گذارد نگاهى به يمين و يسار كرد شهداء دشت كربلاء را ديد همه پاره پاره به خون آغشته از جوان و پير و از صغير و كبير به خاك افتاده ، حضرت را به شهداء كربلاء قسم داد باز جوابى نشنيد ، پس عرض كرد : اى غريب خون‌جگر و اى شهيد بىياور جوابم را بازگو ، جوان نصرانى اين بار هم جوابى دريافت نكرد ولى ديده بود بانوئى مجلّله هروقت از خيمه بيرون مىآيد اين غريب مضطرب شده سر از خاك برمىدارد و او را به خيمه برمىگرداند شروع كرد حضرت را به آن بانو قسم دادن ، اين بار حضرت طاقت نياورد سر از خاك برداشت و خود را معرّفى فرمود .\r\nنصرانى دست ادب به سينه گذارد عرض كرد : آقا تو حسينى كه اين نوع در دست كوفيان گرفتارى ، تقصير تو چيست ؟\r\nامام فرمود : از من مپرس از اين لشگر بپرس كه تقصيرم چيست .\r\nنصرانى عرض كرد : قربانت قبلا خوابى ديده‌ام ، اكنون تعبيرش را جويا هستم .\r\nحضرت فرمودند : خواب تو را هم مىدانم چيست .\r\nعرض كرد : قربانت گردم خواب را بيان فرمائيد .\r\nحضرت فرمودند : در خواب جدّم را ديدى كه در ماتم من با همه پيغمبران سر به زانوى غم نهاده‌اند در ميان ايشان حضرت روح اللّه به تو فرمود : مرا در حضور پيامبران خجالت مده يعنى دست خود را به خون پسر پيغمبر صلّى اللّه عليه و آله و سلّم آلوده مكن .\r\nنصرانى عرضه داشت : اشهد ان لا إله الّا اللّه و انّ جدّك محمّدا رسول اللّه\r\n\r\n","description":"","footnote":"","page_name":" 732 ","page_number":732},
  {"content":"\r\n\r\nپس شمشير كشيد و روى به لشگر عمر سعد آورد چند نفر را به قتل رسانيد عاقبت دور آن تازه‌مسلمان را گرفتند و او را به خاك انداختند همين كه آن جوان افتاد گوشه چشم به طرف حضرت باز داشت و از امام عليه السّلام تقاضاى عنايت نمود ، امام عليه السّلام خواست برخيزد ديد كه نمىتواند فرمود : معذورم دار كه قوّت برخاستن ندارم .\r\n\r\nجسارت‌هاى لشگر كفرآئين عمر سعد ملعون به ساحت مقدّس امام عليه السّلام و خيام محترمات\r\nپس از آنكه امام عليه السّلام با زخم و جراحت‌هاى فراوان به روى خاك قرار گرفت و لشگر ابن سعد ملعون يقين كردند ديگر قوّت و نيروئى در امام نمانده كه برخيزد شمر ناپاك رو به خيمه بانوان آورد و نيزه برآن زد و گفت آتش بياوريد تا اين خيمه را با اهل و سرنشينانش بسوزانم .\r\nبانوان از اين صدا به ضجّه و ناله درآمدند كه از صداى ايشان لشگر پسر سعد با آن همه قساوتى كه داشتند متأثّر بلكه گريان شدند در اين هنگام شبث بن ربعى جلو آمد و شمر را برگردانيد ، بانوان از ترس در خيمه خزيدند و لرزان و ترسان ديگر صدا برنمىآوردند در اين هنگام شمر ملعون رو به لشگر كرد و گفت :\r\nمادرهايتان به عزايتان بنشينند منتظر چه هستيد ، چرا ايستاده‌ايد ، اين مرد كه از پا افتاد معلوم نيست جان داده يا نداده جملگى براو حمله كرده و راحتش كنيد ، پس آن ناكسان از همه طرف برامام عليه السّلام هجوم آورده و آن سرور را در ميان گرفتند ابو الحنوق تيرى به پيشانى انور حضرت زد كه قبلا به همانجا سنگ زده بود و حصين بن نمير تيرى به دهان مبارك حضرت زد كه قبلا در ميان شريعه تير به همان موضع زده بود و ابو ايّوب غنوى حرامزاده تيرى به گلوى مباركش زد .\r\nصاحب رياض الاحزان مىفرمايد :\r\nامثال اين ضربات و طعنات و جراحات و جنايات بروجود مقدّس حضرت\r\n\r\n","description":"","footnote":"","page_name":" 733 ","page_number":733},
  {"content":"\r\n\r\nخيلى وارد آمد كه به غير از قوّه امامت طاقت بشر نبود كه تحمّل كند و تا آن وقت زنده باشد .\r\nبارى در همين اثناء سنان بن انس حرامزاده كه او را اهل فن همتاى شمر معرفى كرده‌اند با نيزه‌اى بلند به حضرت حمله برد و نوك سنان را در گودى گلوى آن سرور فروبرد .\r\nاز محمّد بن جرير طبرى مىنويسد : چون سنان ملعون نيزه‌اش را در گودى گلوى حضرت فروبرد و بيرون آورد روح مقدس امام عليه السّلام به اعلى علييّن جنان طيران كرد لذا برخى از ارباب مقاتل قاتل امام عليه السّلام را سنان بن انس نوشته‌اند و هيچ بعدى هم ندارد چه آنكه نيزه اين ملعون گلوى حضرت را پاره كرد و آن سرور با آن نحر شد چنانچه امام زمان عليه السّلام در زيارت ناحيه مىفرماين :\r\nالسّلام على من هو نحره منحور .\r\nبهرصورت به نوشته محمّد بن شهرآشوب ملعونى ديگر شمشيرى به كتف همايون آن جناب زد و ذرعة بن شريك كف دست حضرت را قطع نمود و عمرو بن خليفه جعفى شمشيرى به رگ گردن آن جناب زد\r\n\r\nشهيد نمودن حضرت امام عليه السّلام را و اختلاف در اينكه قاتل آن امام همام كيست\r\nهنگامى كه حضرت ابا عبد اللّه الحسين عليه السّلام در ميان معركه با بدن چاك چاك روى خاك افتاده بودند به روايت مرحوم سيّد در لهوف عمر بن سعد ملعون رو كرد به يكى از اميران لشگر و گفت :\r\nواى برتو چرا معطّلى ، از اسب به زير آى و حسين را راحت كن .\r\nآن ناپاك خواست پياد شود خولى بن يزيد لعنة الله عليه سبقت جست تا سر مبارك امام عليه السّلام را جدا كند همين كه آن حرامزاده به نزديك حضرت آمد بدنش به لرزه افتاد به نوشته مرحوم طريحى در منتخب امام عليه السّلام از گوشه چشم نظرى به\r\n\r\n","description":"","footnote":"","page_name":" 734 ","page_number":734},
  {"content":"\r\n\r\nخولى نمود كه بدنش مرتعش شد و لرزه براندامش افتاد لذا نتوانست آن قصد شومش را عملى سازد .\r\nدر كتاب تبر المذاب نوشته چون خولى لرزان و وحشت‌زده برگشت شمر خبيث او را با آن حال مشاهده كرد گفت : فتّ فى عضدك ، مالك ترعد ، بازويت شل باد چرا مىلرزى ؟ !\r\nگفت : نه به خدا سوگند ، هرگز فرزند زهراء را من نمىكشم ، اين كار از دست من برنمىآيد .\r\nشمر زنازاده گفت : كلحت هذه اللّحية لانّها تنبت على غير رجل يعنى : قبيح باد اين مو كه در صورت تو است زيرا كه تو مرد نيستى ، موئى در روى نامردى روئيده است .\r\nمرحوم طريحى مىنويسد :\r\nهنگامى كه امام عليه السّلام در شرف ارتحال بود چهل سوار به قصد قتل آن حضرت مبادرت به آن نموده هركدام مىخواستند كه سر مطهّر امام عليه السّلام را جدا كنند از جمله آنها شبث بن ربعى بود ، وى همين كه پيش آمد حضرت از گوشه چشم نظرى به سوى او افكند ، شمشير از دست شبث افتاد و رو به فرار نهاد به نوشته ابو مخنف سنان بن انس رو كرد به او و گفت : چرا حسين را نكشتى ثكلتك امّك و عدموك قومك مادرت به عزايت نشيند و در ميان قبيله‌ات گم شوى هلمّ الّى بالسّيف برو شمشير را بياور بده به من .\r\nشبث شمشيرى را كه از دستش افتاده بود آورد و به او داد ، سنان رو به قتلگاه آورد تا نزديك شد امام عليه السّلام ديدگان گشود و نگاهى تند به آن حرامزاده فرمود ، از نگاه آن حضرت لرزه براندام سنان افتاد و ترسيد و شمشير از دستش افتاد و رو به گريز نهاد .\r\nمرحوم سيّد در لهوف مىفرمايد :\r\n\r\n","description":"","footnote":"","page_name":" 735 ","page_number":735},
  {"content":"\r\n\r\nفنزل اليه سنان بن انس النّخعى لعنه اللّه ، فضرب بالسيف فى حلقه الشريف و هو يقول : و اللّه انّى لاجتزّ رأسك و اعلم انّك ابن رسول اللّه صلّى اللّه عليه و آله و سلّم و خير النّاس ابا و امّا ثمّ اجتز رأسه المقدس المعظّم و فى ذلك يقول الشاعر :\r\n فاىّ رزيّة عدلت حسينا * غداة تبيره كفّا سنان \r\nپس سنان بن انس نخعى از اسب فرود آمد و شمشير به گلوى شريف حضرت زد و مىگفت : به خدا سوگند كه من سر تو را از بدن جدا خواهم نمود و مىدانم كه تو پسر رسول خدائى و پدر و مادرت از همهء مردم بهتر هستند ، سپس سر مقدس آن بزرگوار را بريد و شاعر در اين‌باره بدين مضمون مىگويد :\r\n باشد كدام غم به جهان چون غم حسين * روزى كه دستهاى سنانش بريد سر \r\nدسته‌اى ديگر معتقدند كه قاطع سر مطهر امام عليه السّلام نظر بن خرشه نام داشته\r\nو مشهور بين ارباب مقاتل آن است كه شمر ملعون سر مبارك امام عليه السّلام را بريده است و وى قاتل آن جناب مىباشد\r\n\r\nكيفيّت كشتن شمر ملعون امام عليه السّلام را\r\nمرحوم حاج ميرزا رفيع گرمرودى در كتاب ذريعة النجاة از منتخب طريحى نقل كرده و مىنويسد :\r\nامام عليه السّلام در وقتى كه به حالت غشوه روى زمين افتاده بودند شمر ملعون به طرف آن جناب آمد تا به نزديكش رسيد و با پاى چكمه‌دار به روى سينه آن حضرت نشست ، امام عليه السّلام نشستن آن ناپاك را روى سينه خود حس كرد و فرمود :\r\nيا ويلك من انت فقد ارتقيت مرتقا عظيما ، واى برتو ، كيستى ، همانا به جاى مرتفع و عظيمى نشسته‌اى ؟\r\nآن ناپاك در جواب گفت : من شمر هستم .\r\nحضرت فرمودند : واى برتو ، من كيستم ؟\r\n\r\n","description":"","footnote":"","page_name":" 736 ","page_number":736},
  {"content":"\r\n\r\nدر جواب گفت : تو حسين بن على بوده و مادرت فاطمه زهراء و جدّت محمد مصطفى مىباشد\r\nامام عليه السّلام فرمودند : واى برتو به حسب و نسب مرا مىشناسى پس چرا من را مىكشى ؟\r\nشمر ملعون گفت : اگر تو را نكشم پس چه كسى جايزه يزيد را دريافت نمايد ؟\r\nامام عليه السّلام فرمودند : كدام يك نزد تو بهتر است ، جايزه يزيد يا شفاعت جدّ من رسول خدا صلّى اللّه عليه و آله ؟\r\nآن ملعون گفت : مقدار يك دانيق از جايزه يزيد نزد من بهتر است از تو و از جدّت .\r\nامام عليه السّلام فرمودند : حال كه از كشتن من چاره‌اى نيست پس يك جرعه آب به من بده .\r\nآن حرامزاده گفت : هرگز يك قطره آب به تو نخواهم داد تا مرگ را بچشى .\r\nامام عليه السّلام فرمودند : روى و شكمت را بگشا .\r\nآن ملعون روى و شكم خويش را گشود تا حضرت مشاهده نمايند پس ناگاه امام عليه السّلام ديدند كه آن ناپاك ابلق و به مرض برص مبتلا است و صورتش شبيه سگ‌ها و خوك‌ها مىباشد .\r\nامام عليه السّلام فرمودند : جدّم رسول خدا صلّى اللّه عليه و آله و سلّم راست فرموده‌اند .\r\nآن ملعون گفت : جدّت چه گفته است ؟\r\nامام عليه السّلام فرمودند : جدّم به پدر من مىفرمود : اى على اين فرزند تو را مردى ابلق كه به مرض پيسى مبتلاء است و شبيه‌ترين خلائق به سگ‌ها و خوك‌ها است مىكشد .\r\nآن ملعون پس از استماع اين كلام در غضب شد و گفت مرا به سگها و خوك‌ها تشبيه مىكنى ، به خدا قسم سر تو را از قفا خواهم بريد ، سپس آن كافر امام عليه السّلام را\r\n\r\n","description":"","footnote":"","page_name":" 737 ","page_number":737},
  {"content":"\r\n\r\nبرگردانيد و سر مبارك آن سرور را از قفا بريد و جدا كرد\r\nابو مخنف مىنويسد :\r\nشمر حرامزاده در حالى كه سر مبارك امام عليه السّلام را مىبريد اين اشعار را مىخواند :\r\n اقتلك اليوم و نفسى تعلم * علما يقينيّا ليس فيه مزعم\r\nانّ اباك خير من تكلّم * بعد النبىّ المصطفى المعظّم\r\nاقتلك اليوم و سوف اندم * و انّ مثواى غدا جهنّم \r\nيعنى : امروز تو را مىكشم و حال آنكه خود مىدانم به علم اليقين كه در آن شكى نيست همانا پدرت بهترين كسانى است كه بعد از پيغمبر برگزيده و بزرگ سخن گفته‌اند .\r\nامروز تو را مىكشم و عنقريب پشيمان خواهم شد و همانا منزل و مأواى من فردا جهنّم مىباشد .\r\nابو مخنف مىگويد : هرعضوى از حلقوم حضرت را كه مىبريد امام عليه السّلام نداء مىكرد :\r\nوا محمّداه ، وا جدّاه ، وا ابتاه ، وا حسناه ، وا جعفراه ، وا عقيلا ، وا عبّاسا ، وا قتيلاه ، وا قلّة ناصراه .\r\nمرحوم طريحى در منتخب مىنويسد :\r\nوقتى آن ملعون سر مبارك امام عليه السّلام را جدا كرد ، آن سر انور را به نيزه زد و تكبير گفت و لشگر نيز بدنبال او تكبير گفتند .\r\nابو مخنف مىگويد :\r\nلشگر سه بار تكبير گفتند و زمين لرزيد و شرق و غرب عالم تاريك شد و زلزله و برق و رعد مردم را فروگرفت و آسمان خون تازه باريد و منادى از آسمان نداء كرد :\r\n\r\n","description":"","footnote":"","page_name":" 738 ","page_number":738},
  {"content":"\r\n\r\nبه خدا سوگند امام فرزند امام و برادر امام و پدر امامان يعنى حسين بن على بن ابيطالب صلوات الله و سلامه عليه كشته شد\r\n\r\nكشتن شمر ملعون حضرت ابا عبد اللّه الحسين عليه السّلام را به روايت مرحوم علّامه مجلسى\r\nمرحوم علّامه مجلسى در بحار مىفرمايد :\r\nثمّ جاء شمر و سنان بن انس و الحسين عليه السّلام به آخر رمق يلوك لسانزه من العطش و يطلب الماء . . . .\r\nيعنى شمر باتّفاق سنان بن انس به قصد جدا كردن سر حضرت آمدند و آن سرور در لحظات آخر جان دادن بود و از شدت تشنگى زبان در دهان مباركش مجروح شده بود با اين حالت طلب آب مىكرد فضربه شمر لعنه اللّه برجله ، همين كه شمر حرامزاده نزديك كشته به خون آغشته حضرت رسيد با پاى چكمه‌دار لگدى به حضرت زد و گفت :\r\nيابن ابى تراب ألست تزعم انّ اباك على حوض النّبى يسقى من احبّه فاصبر حتّى تأخذ الماء من يده ، اى پسر ابو تراب آيا تو اعتقاد نداشتى كه پدرت على ساقى حوض كوثر است و هركس را كه بخواهد سيراب كند ، مىكند اگر چنين است پس صبر كن تا من ترا بكشم و تو به روى آب از دست پدرت على بنوشى .\r\nثمّ قال لسنان : اجتزّ رأسه قفاء ، پس شمر به سنان لعنة الله عليهما گفت : با همين حالت كه حسين افتاده سرش را از قفاء جدا كن .\r\nسنان گفت : من اين كار را نمىكنم و خون پسر پيغمبر را به گردن نمىگيرم و گريبانم را بدست پيغمبر صلّى اللّه عليه و آله و سلّم نمىدهم .\r\nشمر در غضب شد و دشنام به سنان داد و با پاى چكمه‌دار برروى سينه مجروح حضرت نشست و محاسن پرخون امام عليه السّلام را بدست گرفت ، امام فرمود : يا شمر تقتلنى و لم تعرف من انا ؟\r\n\r\n","description":"","footnote":"","page_name":" 739 ","page_number":739},
  {"content":"\r\n\r\nاى ظالم مرا مىكشى و نمىدانى كيستم ؟\r\nشمر گفت : مىدانم و تو را نيك مىشناسم ، جد و پدر و مادرت را از همه بهتر مىشناسم ، پس دشنامى به حضرت داد و سپس گفت :\r\nتو را مىكشم و اصلا در دل ترس ندارم فضرب بسيفه اثنى عشر ضربة ثمّ جزّ رأسه الشريف بعد از زدن دوازده ضربت آنوقت سر حضرت را بريد كه زمين به لرزه درآمد .\r\nتذكّر و تنبيه\r\nاخبار و روايات در كيفيّت قتل امام عليه السّلام مختلف است آنچه مستند و مدرك معتبر دارد آن است كه\r\nاوّلا : حضرت را ذبح كردند .\r\nثانيا : سر مبارك آن سرور را از قفا بريدند\r\nامّا مدرك و مأخذ ذبح شدن حضرت :\r\nاز فرموده امام زمان عجّل اللّه تعالى فرجه الشريف در زيارت معروفه مىتوان اين معنا را استفاده كرد و روايت مزبور را دليل و مدرك قرار داد ، امام عليه السّلام در يكى از فقرات اين زيارت‌نامه طويل مىفرماين :\r\nو الشّمر جالس على صدرك و مولغ سيفه على نحرك قابض على شيبتك بيده ذابح لك بمهنّده . . . . « 1 »\r\nيعنى : شمر روى سينه تو نشسته بود و شمشيرش را به حنجر تو فروبرد و ريش غرقه به خون تو را بدست گرفته بود و با شمشيرش تو را ذبح مىكرد .\r\nو نيز روايات متعددى در اين‌باره وارد شده‌اند كه جملگى بالصّراحه دلالت دارند براينكه حضرت مولى الكونين ابا عبد اللّه الحسين صلوات الله و سلامه عليه به نحو ذبح شهيد شدند از جمله اين روايات ، خبر ريّان بن شبيب است از حضرت\r\n\r\n\r\n","description":"","footnote":"\r\n( 1 ) - بحار الانوار ج ( 101 ) ص ( 322 ) سطر ( 15 )\r\n","page_name":" 740 ","page_number":740},
  {"content":"\r\n\r\nثامن الحجّج عليه السّلام كه امام عليه السّلام در يكى از فقرات اين حديث به وى فرمودند :\r\nيابن شبيب ان كنت باكيا لشئ فابك للحسين بن على بن ابى طالب عليه السّلام فانّه ذبح كما يذبح الكبش « 1 »\r\nيعنى : اى پسر شبيب اگر خواستى براى چيزى گريه كنى پس براى حسين بن على بن ابيطالب عليه السّلام گريه كن زيرا او را مانند گوسفند سر بريدند .\r\nو امّا مدرك جدا كردن سر مبارك از قفا :\r\nروايات متعددى براين معنا دلالت دارند از جمله روايتى است كه مرحوم مجلسى آن را در بحار نقل فرموده و در دو فقره آن از بانوى دو عالم عليا مخدّره حضرت زينب خاتون سلام اللّه عليها تصريح به اين معنا شده است در موضعى از اين روايت خانم مىفرماين :\r\nهذا حسين مجزوز الرّأس من القفا ، مسلوب العمامة و الرّداء . . . . « 2 »\r\nدر موضع ديگر فرموده :\r\nهذا حسين بالعراء ، صريع بكربلاء ، مجزوز الرّأس من القفاء مسلوب العمامة و الرّداء . . . . « 3 »\r\nبه نيزه زدن شمر ملعون سر مطهّر سيّد الشهداء عليه السّلام را و تكبير گفتن لشگر كفرآئين عمر بن سعد ملعون\r\nپس از آنكه شمر ملعون سر مطهّر سيّد الشهداء عليه السّلام را جدا كرد از روى سينه امام عليه السّلام برخاست و بلافاصله آن سر غرقه به خون را برنيزه بلندى زد و به آواز بلند گفت : اللّه اكبر .\r\nچشم لشگر كفركيش عمر سعد كه به سر مطهّر افتاد تمام با صداى بلند تكبير گفتند .\r\n\r\n\r\n","description":"","footnote":"\r\n( 1 ) - بحار الانوار ج ( 101 ) ص ( 103 ) سطر ( 2 )\r\n( 2 ) - بحار الانوار ج ( 45 ) ص ( 59 ) سطر ( 6 )\r\n( 3 ) - بحار الانوار ج ( 45 ) ص ( 60 ) سطر ( 13 )\r\n","page_name":" 741 ","page_number":741},
  {"content":"\r\n\r\nسرّ اينكه شمر ناپاك سر مطهّر را برسر نيزه بلند زد اين بود كه تمام سپاه آن را ببينند و آسوده شوند ، اين بود كه همه تكبير گفتند ، بارى بعد از بريدن سر مبارك امام عليه السّلام زمين شروع كرد بلرزيدن و امتلاء الجوّ بالاصوات يعنى فضا از صداها بلند بود و زلزلت الارض و اظلمت السّموات و انكسفت الشمس بحيث بدت الانجم خورشيد چنان تيره و تار شد كه ستارگان ظاهر شدند و قطر من السّماء الدّم سبع قطرات ، هفت قطره خون از آسمان باريد و منادى از آسمان نداء كرد :\r\nقتل و اللّه الامام بن الامام اخ الامام الحسين بن على ، قتل و اللّه الهمام بن الهمام الحسين بن على .\r\nاز حضرت مولانا الصّادق عليه السّلام مروى است كه مردى در لشگر عمر سعد ملعون نعره كشيد ، گفتند : تو را چه مىشود ؟\r\nجواب داد به چشم خود رسول خدا صلّى اللّه عليه و آله و سلّم را مىبينم كه ايستاده يك نگاه به حسين عليه السّلام و يك نگاه به شما لشگر مىنمايد و من مىترسم عذاب نازل شود .\r\nمردم او را ملامت مىكردند و مىگفتند : اين مرد ديوانه شده .\r\nراوى از حضرت سؤال كرد : آن صيحه و ناله‌كننده كه بود ؟\r\nفرمود : من او را جبرئيل مىدانم كه از فقد مخدوم خود ناله مىكرد و اگر مىخواست به يك صيحه تمام عالم را هلاك كند مىتوانست\r\n\r\nغارت كردن كفّار كوفه و شام لباس‌هاى حضرت سيد الشهداء سلام اللّه عليه را\r\nبعد از آنكه سر مبارك فرزند رسول خدا صلّى اللّه عليه و آله و سلّم را از بدن جدا كرده و بالاى نيزه زدند تا يكساعت مردم مات و متحيّر بودند زيرا زمين مىلرزيد و در فضا صداهاى هولناك و وحشت‌زا به گوش مىرسيد و از طرفى قرص خورشيد گرفت و هوا تاريك و ظلمانى شد و ستاره‌ها ظاهر گشتند و مقارن با همين حوادث از آسمان خون باريد ، بادهاى سرخ و سياه وزيدند و عالم را دگرگون نمودند\r\n\r\n","description":"","footnote":"","page_name":" 742 ","page_number":742},
  {"content":"\r\n\r\nوحشت عجيبى در مردم پيدا شد و خوف داشتند كه از بالا عذاب نازل شود و زمين اهلش را فروببرد ولى پس از ساعتى كم‌كم هوا روشن شد و گرد و غبار فرونشست ، سرخى بر طرف گرديد ، لرزش زمين ساكن و آرام شد ، حالت مردم عادى گشت و از حيرت و ماتى درآمدند و دومرتبه بناى طغيان و سركشى را گذاردند ، دست ظلم و تعدّى گشودند و شرارت و قساوت را اعاده كردند و برسر امام غريب ريخته و آنچه لباس در تن داشت به غارت بردند پيراهن شريفش را اسحق بن حيوة حضرمى برداشت و برتن پوشيده و به مرض برص مبتلا شد و موى سر و صورتش ريخت و به فرموده مرحوم سيّد در لهوف در اين پيراهن صد و سيزده سوراخ بود كه از نوك نيزه و تير و شمشير سوراخ سوراخ شده بود .\r\nعمامه آن حضرت را بفرموده سيّد در لهوف اخنس بن مرثد و به روايت ديگر جابر بن يزيد اودى برداشت و برسر بست كه ديوانه يا بقولى مجذوم شد .\r\nنعلين مباركش را اسود بن خالد ربود .\r\nانگشتر آن سرور را بحدل بن سليم با انگشت مباركش قطع كرد و ربود .\r\nارباب تاريخ نوشته‌اند : جناب مختار عليه الرّحمه به سزاى اين كار دست‌ها و پاهاى او را قطع نمود و گذاشت تا در خود بغلطد و به درك اسفل و اصل شود .\r\nقطيفه خز آن امام همام را قيس بن اشعث برد و از اين جهت وى را قيس القطيفه ناميدند .\r\nدر روايت آمده است كه آن ملعون به جذام مبتلا شد و اهل بيتش از او كناره گرفتند و وى را در مزابل افكندند و در حالى كه زنده بود سگ‌ها گوشتش را پاره پاره كردند .\r\nو زره آن حضرت را عمر بن سعد حرامزاده برداشت و وقتى كه مختار عليه الرّحمه او را بجهنم فرستاد آن زره را به قاتل او يعنى ابو عمره بخشيد .\r\nمرحوم محدث قمى در منتهى الآمال مىنويسد : و چنين مىنمايد كه آن\r\n\r\n","description":"","footnote":"","page_name":" 743 ","page_number":743},
  {"content":"\r\n\r\nحضرت را دو زره بوده زيرا گفته‌اند كه زره ديگرش را مالك بن يسر ربود و ديوانه شد .\r\nو شمشير آن حضرت را به روايت مرحوم مفيد در ارشاد اسود بن حنظله برداشت و به جميع بن الخلق و به روايت ديگر فلافس نهشلى ربود .\r\nمرحوم محدث قمى در منتهى الآمال مىنويسد : اين شمشير غير از ذو الفقار است زيرا ذو الفقار از ذخائر نبوت و امامت بوده كه مصون و محفوظ مىباشد .\r\nو بفرموده سيّد در لهوف سراويل فوقانى حضرت را ابحر بن كعب تميمى برد و سراويل تحتانى را كه از اهل حرم خواسته و چند جاى آن را پاره كرده بود بحير بن عمر ربود كه به نوشته طريحى در منتخب فى الفور دست‌هاى آن ملعون شل شد و از كار افتاد .\r\n\r\nآمدن ذو الجناح به خيام حرم و اجتماع بانوان محترمه به دور آن حيوان\r\nپس از آنكه كفّار كوفه و شام امام مظلوم را شهيد كرده و بدن چاك چاك و غرقه به خون آن سرور را در ميدان جنگ بدون سر گذارده و تمام البسه و ساز و برگ و اسلحه حضرت را بغارت بردند و بدن بىسر را لخت و عريان در آن بيابان انداختند اسب مخصوص امام عليه السّلام يعنى ذو الجناح كه از مواريث امامت بود در حالىكه اشگ از چشمان مىباريد به دور بدن راكب خود مىگشت و هركس جلو مىآمد كه آن حيوان را به عنوان غنيمت بگيرد با لگد او را از پاى درمىآورد و هرچه آن گروه فعاليّت كردند كه آن را بگيرند و به غارت ببرند نتوانستند زيرا همانطوريكه اشاره كرديم اين حيوان از مواريث بود و احدى نمىتواند مواريث امامت را ضبط و حبس كند و آنچه آن كفّار از حضرت امام عليه السّلام بغارت بردند از قبيل عمامه ، شمشير ، انگشترى قطعا از مواريث نبوده بارى اين حيوان با حال خستگى و تشنگى و با داشتن تيرهاى بسيار بربدن به دور نعش امام عليه السّلام مىگشت\r\n\r\n","description":"","footnote":"","page_name":" 744 ","page_number":744},
  {"content":"\r\n\r\nو قرار و آرام نداشت گاهى به راست و زمانى به چپ مىرفت ، صيحه مىزد ، اشگ مىريخت ، دشمنان را لگد مىزد و از صاحب خويش حمايت نموده و با دشمنان قتال مىكرد .\r\nاز بسيارى علاقه و مهربانى كه نسبت به صاحب و راكب خويش از خود نشان داد دشمنان او را به « مهر » « 1 » تشبيه كردند .\r\nمرحوم طريحى در منتخب مىنويسد :\r\nچون حضرت را شهيد كردند ، ذو الجناح شيهه مىزد و در ميان كشته‌ها قدم مىزد ، عمر سعد حرامزاده گفت اين اسب را بگيريد كه از اسب‌هاى نجيب و اصيل رسول خدا صلّى اللّه عليه و آله و سلّم است ، هركس پيش مىآمد آن حيوان با دندان و لگد از خود دور مىكرد تا آنكه گروهى از آن كافران را به درك اسفل روانه ساخت ، پسر سعد ديد چاره آن را نمىتوانند كرد و ممكن نيست كه بتوانند آن حيوان را بگيرند لذا گفت دست از آن برداريد ببينيم چه مىكند مردم كنار رفتند ديدند آن حيوان به سر نعش امام عليه السّلام آمد و ايستاد شروع كرد به شيهه نمودن و ناله كردن و همه لشگر ديدند كه آن حيوان حضرت را بو مىكند و با دهان زخم‌هاى بدن حضرت را مىبوسد و مثل بچه مرده گريه مىكند و اشگ مىريزد سپس ديدند كه آن حيوان از ميدان برگشت و روى به خيمه بانوان محترمه آورد و چنان شيهه مىكشيد كه صحرا را از صداى خود پر كرده بود وقتى به خيمه‌ها نزديك شد تمام بانوان محترمه سر و پاى برهنه بيرون دويدند آن حيوان را كه ديدند ناله از دل بركشيده و صورت خراشيدند و ناله وا سيّداه و وا حسيناه سرداده و بدور آن حيوان حلقه ماتم زدند و هركدام با اين حيوان زبانحالى داشتند .\r\n\r\n\r\n","description":"","footnote":"\r\n( 1 ) - كلمه « مهر » با ميم مضموم يعنى بچه اسب كه از مادرش جدا نشود و هرچه آن را بزنند باز به سمت مادر گرايد و چون اين حيوان از امام عليه السّلام به هيچ وجه جدا نمىشد ازاينرو به « مهر » تشبيه شد .\r\n","page_name":" 745 ","page_number":745},
  {"content":"\r\n\r\n\r\nزبانحال حضرت سكينه خاتون عليها السّلام با ذو الجناح\r\n خطاب من به تو اى ذو الجناح بىراكب * بگو به كجا است مرا سرور و تو را صاحب\r\nچه روى داده كه كار تو ناله و زارى است * چرا ز هربن موى تو خون روان جارى است\r\nچرا تمامى يال تو غرق خون گشته * چرا ز پشت تو زين تو واژگون گشته\r\nخدنگ ظلم تو را همچنان هما كرده است * تنت به مثل عقاب از چه پر برآورده\r\nز بهر چيست كه جاريست اشگ گلنارت * ز خون كيست كه ماليده‌اى به رخسارت\r\nاگر كه خون رخت نيست از گلوى حسين * رسد ز بهر چه آن‌قدر از تو بوى حسين\r\nبدين صفت كه تو را غرق خاك و خون نگرم * يقين كه چرخ جفاپيشه كرده بىپدرم\r\nشهى كه خاك رهش بود زيب عرش برين * كدام گوشه ميدان فكنديش به زمين\r\nدر آن زمان كه ز تير مخالفان غرور * تن مطهّر او شد چه خانهء زنبور\r\nكسى گرفت ز خاك بلا سرش يا نه * رساند هيچ كس آبى به حنجرش يا نه\r\nكنون كه خاك دل از ديده‌ام برآوردى * كز آنكه باب مرا بردى و نياوردى \r\n\r\n","description":"","footnote":"","page_name":" 746 ","page_number":746},
  {"content":"\r\n\r\n مرا براى رضاى خدا ببر براو * كه تا ز خاك به زانو نهم دمى سر او\r\nز خون ديده نهم برجراحتش مرهم * زنم به ديده‌اش آبى ز چهره پر نم\r\nرسانيم تو در اين آفتاب اگر ببرش * كنم ز موى سر خويش سايبان به سرش\r\nدمى اگر بگذارند كوفيان به منش * كنم ز سوزن مژگان رفو به زخم تنش\r\nمرا ببر كه بگويم به آن كشيده تعب * بيا كه شمر كشد معجر از سر زينب\r\nمرا ببر كه بگويم دو ديده باز كند * به نعش اكبر خود خيزد و نماز كند\r\nرقم زنى اگر اين گونه شرح اين غم را * به سوز و آه تو جودى تمام عالم را \r\nشرح مآل پرملال ذو الجناح\r\nچون بانوان محترمه و مخدّرات مكرّمه دور اسب امام عليه السّلام حلقه زدند و جملگى گريبان چاك زده و خاك غم برسر پاشيدند هركدام با زبانى و با حالى از آن حيوان تشنه‌كام حالت امام غريب عليه السّلام را پرسيده و مىگفتند :\r\nاى اسب تو كه با صاحبت وفادار بودى چرا آقا را بردى و نياوردى .\r\nفرد\r\n پيلتن اسب چرا با رخ مات آمده‌اى * شاه را بردى و تنها ز فرات آمده‌اى \r\nآن حيوان از كثرت شرم دست راست خود را به زير شكم برده و دست چپ\r\n\r\n","description":"","footnote":"","page_name":" 747 ","page_number":747},
  {"content":"\r\n\r\nپيش و سر خجالت به زير دست پنهان كرده بود و لا ينقطع اشگ مثل باران مىريخت و حال زار بانوان و فغان و زارى اطفال حيوان را مستأصل و بىاختيار نموده بود و از بسكه شيون و گريه اهل حرم را شنيد مجنون‌وار خود را به اينطرف و آنطرف مىزد ، آن‌قدر سر برزمين زد و شيهه كشيد تا آنكه جان داد چنانچه مرحوم ابن شهرآشوب در مناقب از محمد بن ابى طالب نقل مىكند :\r\nانّه رمى بنفسه على الارض و جعل يصهل و يضرب رأسه الارض عند الخيمة حتّى مات\r\nمرحوم قزوينى در حدائق الانس مىنويسد :\r\nچهار روايت ديگر در مآل حال ذو الجناح ديده شده :\r\nاوّل : به روايت روضة الشّهداء كه از ابو المؤيد خوارزمى نقل مىكند كه ذو الجناح بعد از شهادت امام عليه السّلام فرار كرد به سمت بيابان و كسى از وى نشانى نيافت .\r\nدوّم : مرحوم دربندى مىنويسد : شهربانو به روى سوار شد و به شهر رى آمد .\r\nالبته اين نقل ضعيف بوده و اعتبارى ندارد .\r\nسوّم : ابو مخنف در مقتل خود از عبد اللّه بن قيس نقل مىكند كه گفت من ديدم اسب حضرت مردم را از خود دور مىكرد و به خيام حرم روى آورد و از آنجا هم ديدم به سمت فرات رفت و خود را در شريعه انداخت و فرورفت و ديگر خبرى از او نشد\r\nچهارم : بعضى هم نوشته‌اند كه اين حيوان از كربلاء روى به مدينه آورد و آمد مقابل مسجد پيغمبر صلّى اللّه عليه و آله و خبر شهادت امام عليه السّلام را به پيغمبر صلّى اللّه عليه و آله و سلّم رسانيد و الآن در خدمت امام زمان عجل اللّه تعالى فرجه الشّريف مىباشد .\r\n\r\n","description":"","footnote":"","page_name":" 748 ","page_number":748},
  {"content":"\r\n\r\n\r\nاسب تاختن اولاد زنا بربدن مبارك سيّد الشهداء سلام اللّه عليه\r\nمرحوم كلينى در كتاب كافى شريف از ادريس بن عبد اللّه نقل كرده : « 1 » لمّا قتل الحسين ارادوا القوم ان يوطئوه الخيل\r\nهنگامى كه حضرت ابا عبد اللّه الحسين عليه السّلام شهيد شد لشگر كافر كوفه و شام خواستند برپيكر آن حضرت اسب بتازند فضّه خادمه محضر عليا مكرّمه حضرت زينب سلام اللّه عليها عرضه داشت : اى خانم سفينه كه غلام آزاد كرده رسول خدا بود وقتى در دريا كشتى او شكست و به آب افتاد خود را به جزيره رسانيد ، شيرى در آن جزيره قصد هلاكت او را كرد ، سفينه گفت : يا ابا الحرث انا مولى رسول اللّه اى شير من آزاد كرده رسول خدايم ، مرا اذيّت مكن فهمهم بين يديه حتّى اوقعه بين الطّريق چون شير نام مبارك رسول خدا صلّى اللّه عليه و آله را شنيد متعرض هلاك او نشد ، همهمه كرده به اشاره او را آورد برسر راه رسانيد .\r\nسپس فضّه خاتون محضر عليا مخدّره زينب كبرى سلام اللّه عليها عرضه داشت :\r\nاى بانو شنيده‌ام در اين حوالى شيرى است اگر مرا مرخّص فرمائى بروم آن شير را از اين واقعه خبر كنم شايد در اين درماندگى به فرياد ما غريبان برسد و جسد مولاى ما را حراست كند .\r\nعليا مخدّره اجازت داد .\r\nفضّه روى به صحرا نهاد تا خود را به محل آن شير رساند نزديك رفت و با صداى بلند فرمود : يا ابا الحارث ، فرفع رأسه اى شير ، شير سرش را بلند نمود .\r\nثمّ قالت : أتدرى ما يريدون ان يعملوا غدا بابى عبد اللّه عليه السّلام ؟ سپس فضه خاتون فرمود : اى شير مىدانى اين گروه از خدا بىخبر فردا چه خيالى دارند و مىخواهند\r\n\r\n\r\n","description":"","footnote":"\r\n( 1 ) - اصول كافى ج ( 1 ) طبع آخوندى ص ( 465 ) حديث ( 8 )\r\n","page_name":" 749 ","page_number":749},
  {"content":"\r\n\r\nكه برسلطان دنيا و آخرت چه بنمايند ؟\r\nيريدون ان يوطئوا الخيل ظهره اراده كرده‌اند اسب‌ها را بربدن سيّد الشهدا بتازند و استخوان سينه و پشت آن حضرت را توتيا سازند .\r\nچون شير اين خبر كدورت‌اثر را شنيد غرّش‌كنان و اشگ‌ريزان روى به قتلگاه سيد الشهداء آورد و با چشم پرحسرت به آن كشته‌ها نگريست و زارزار گريست و در تفحّص جسم و پيكر بىسر سرور شهيدان ميان كشته‌ها مىگشت به هركشته كه مىرسيد نگاهى مىكرد و مىگذشت تا آنكه به بدن چاك چاك امام عليه السّلام رسيد پيكرى ديد كه تمام اعضاء و جوارحش از هم گسسته و هيچ عضو سالمى از آن نمانده دست خود را روى آن كشته به خون آغشته نهاد لشگر كوفه و شام وقتى پيش آمدند و خواستند مركبان خود را برپيكر امام عليه السّلام بدوانند آن منظره را ديدند خبر به پسر سعد حرامزاده دادند آن ملعون گفت اين فتنه‌اى است كه نبايد افشاء و آشكار شود سپس به لشگريان امر نمود كه از تاختن مركبان برنعش مطهّر امام عليه السّلام فعلا منصرف شوند آن گروه بىدين و از خدا بىخبر منصرف شدند و از نعش برگشتند ، آن شير روز عاشوراء و شب را در آنجا ماند و از نعش مطهّر امام عليه السّلام حراست نمود و فرداى آن‌كه روز يازدهم بود قتلگاه را ترك و رفت و عصر روز يازدهم كه عمر سعد اجساد خبيثه كفّار كوفه و شام را امر كرد دفن كنند فرمان داد چند نفر اسب بربدن مطهّر امام عليه السّلام بتازند تا دستور ابن زياد حرامزاده اجراء شده باشد .\r\nمؤلف گويد :\r\nطبق فرموده مرحوم علّامه مجلسى در بحار الانوار « 1 » اسامى افرادى كه اسب بربدن مطهّر امام عليه السّلام تاختند عبارتست از : 1 - اسحق بن حيوة الحضرمى « 2 » 2 - اخنس بن مرثد 3 - حكيم بن طفيل السنبسى 4 - عمرو بن صبيح الصيداوى 5 -\r\n\r\n\r\n","description":"","footnote":"\r\n( 1 ) - بحار الانوار ج ( 45 ) ص ( 59 )\r\n( 2 ) - بحار الانوار ج ( 45 ) ص ( 59 )\r\n","page_name":" 750 ","page_number":750},
  {"content":"\r\n\r\nرجاء بن منقذ العبدى 6 - سالم بن خيثمه 7 - صالح بن وهب الجعفيان 8 - واحظ بن ناعم 9 - هانى بن ثبيت الحضرمى 10 - اسيد بن مالك\r\nاز ابو عمرو زاهد مروى است كه به نسب ايشان نظر كردم هرده نفر ناكس و زنازاده بودند و جناب مختار عليه الرّحمه وقتى برايشان دست يافت فرمان داد دست و پاهاى آنها را با ميخ‌ها به زمين كوبيدند آنگاه اسب برابدان خبيثه آن زنازادگان دواندند تا به جهنم و اصل شدند .\r\nتنبيه و تذكّر\r\nاخبار متعددى وارد شده‌اند كه تمام پامال شدن بدن مطهّر امام عليه السّلام را زير دست و پاى مركبان اثبات مىكنند از جمله روايتى است از حضرت امام باقر عليه السّلام ، در فقره آخر اين حديث آمده است :\r\nو لقد قتل بالسّيف و السّنان و بالحجارة بالخشب و بالعصا و لقد اوطوه الخيل بعد ذلك « 1 » .\r\nحضرت مىفرماين :\r\nحضرت سيّد الشهداء عليه السّلام با شمشير و نيزه و سنگ و چوب و عصا كشته شد و بعد با مركب‌ها با بدن مطهرش را پايمال كردند .\r\nغارت كردن لشگر كفرآئين عمر سعد ملعون خيام اهل بيت را\r\nپس از آنكه كفّار كوفه و شام سلطان دنيا و آخرت را شهيد كردند و از غارت كردن لباس و اسلحه آن حضرت فارغ شدند سواره و پياده به خيمه‌ها هجوم آوردند و به غارت كردن البسه و چادرها و اثاث البيت و مراكب و ساير آلات و اسباب پرداختند و در اين كار بريكديگر سبقت مىگرفتند ، ارباب مقاتل نوشته‌اند :\r\nابتداء آن قوم وحشى با شمشيرهاى از غلاف كشيده وارد خيمه‌ها شدند و دست به غارت گشوده و اسباب و اثاث را تاراج كردند و پس از آن دست تعدى به\r\n\r\n\r\n","description":"","footnote":"\r\n( 1 ) - بحار الانوار ج ( 45 ) ص ( 91 )\r\n","page_name":" 751 ","page_number":751},
  {"content":"\r\n\r\nلباس زنها و اطفال گشودند و در اندك زمانى چه بسا دخترها كه بىگوشواره و خلخال شدند و چه بسيار بانوان كه بىمعجر و بدون چادر گشتند .\r\nاصعب مصائب و سخت‌ترين حالات از براى اهل بيت سيّد الشهداء سلام اللّه عليه همان وقت بود كه در چنگ آن رجّاله‌ها و دون‌فطرت‌ها گرفتار شدند .\r\nقال حميد بن مسلم : فو اللّه لقد كنت ارى المرأة من نسائه و بناته و اهله تنازع ثوبها و عن ظهرها حتّى ثغلب عليه فيذهب به عنها .\r\nبه خدا قسم من ديدم زن يا دخترى را كه مىخواستند غارت كنند ، آن محترمات باعفت پيش از آنكه دست نامحرمان به سوى آنها دراز شود لباس و معجر و اثاث خود را به زمين مىافكندند تا اجنبىها از پى اساس بروند و كارى به آنها نداشته باشند .\r\nصاحب بيت الاحزان مىنويسد :\r\nاوّل بانوئى كه كفّار كوفه و شام غارت كردند عليا مخدّره جناب زينب خاتون بود كه چادر و مقنعه از سر او كشيدند و گوشواره از گوشش درآوردند و بدنبالش گوشواره از گوش جناب امّ كلثوم و فاطمه نوعروس درآورده و گوش آن مظلومه را پاره كردند .\r\nو نيز در كتاب مصائل المعصومين مىفرمايد :\r\nشمر شرير وقتى با جمعى از منافقين عليهم اللعنة داخل خيمه جناب سيّد السّاجدين عليه السّلام شدند ، پس آن بىايمانان به شمر گفتند : آيا نكشيم اين جوان را ؟\r\nآن ملعون به ايشان اذن داد و گفت : او را به همين طورى كه در فراش خود خوابيده است بكشيد .\r\nراوى « 1 » مىگويد :\r\n\r\n\r\n","description":"","footnote":"\r\n( 1 ) - مقصود از « راوى » حميد بن مسلم است\r\n","page_name":" 752 ","page_number":752},
  {"content":"\r\n\r\nمن پيش آمدم و گفتم : سبحان اللّه آيا شماها كوچكان را هم مىكشيد ، اى قوم اين بزرگوار با آنكه در اوّل عمر است گرفتار به ناخوشى و بيمارى است ، پس الحاح و التماس بسيار كردم تا آنكه آن اشقياء از كشتن آن جناب درگذشتند ولى عليا مخدّره زينب خاتون مىفرماين :\r\nآن ملعون ازرق چشمى كه اسباب مرا به غارت برد نظر الى زين العابدين فراه مطروحا على نطع من الاديم و هو عليل فجذب النّطع من تحته و القاه مكبوبا على وجهه يعنى چون آن بىدين نظر انداخت به جناب سيّد السّاجدين حضرت امام زين العابدين ارواح العالمين له الفداء ديد كه آن مظلوم برروى پوستى خوابيده و در شدّت ناخوشى و بيمارى است ، پس آن ملعون چنان آن پوست را از زير آن بيمار كشيد كه آن جناب را بلند كرده از طرف روى به خاك انداخت .\r\nمرحوم صدوق در امالى از حضرت فاطمه دختر سيّد الشهداء سلام اللّه عليه روايت كرده كه چون لشگريان در خيمه ما ريختند من دختر كوچكى بودم و در پاى من دو خلخال از طلا بود ملعونى آمد و آن خلخال‌ها را از پاى من بيرون آورد و در حال بيرون آوردن گريه مىكرد ، به او گفتم از براى چه گريه مىكنى ؟\r\nدر جواب گفت چگونه گريه نكنم و حال آنكه دختر رسول خدا صلّى اللّه عليه و آله را برهنه مىكنم .\r\nگفتم : اگر تو مىدانى كه من دختر رسول خدا صلّى اللّه عليه و آله هستم پس چرا مرا برهنه مىكنى ؟\r\nآن ملعون گفت : مىترسم اگر من برندارم ديگرى بيايد و بردارد .\r\nفاطمه عليها السّلام مىفرمايد : پس هرچه در خيمه‌ها بود بردند حتّى آنكه چادرها را از دوش‌هاى ما كشيدند .\r\nو نيز آن مخدّره مىفرمايد :\r\n\r\n","description":"","footnote":"","page_name":" 753 ","page_number":753},
  {"content":"\r\n\r\nبعد از غارت شدن خيمه‌ها من بردر خيمه ايستاده بودم و به جسد پاره ، پاره پدر بزرگوارم و اصحاب كرام او كه همه با بدن‌هاى چاك چاك مانند گوشت‌هاى قربانى برروى ريگ‌ها افتاده بودند نگاه مىكردم مشاهده كردم كه آن گروه بىدين برروى ايشان اسب‌ها مىدواندند و من متحيّر بودم كه بعد از پدر بزرگوارم از دست بنى اميّه برما چه واقع خواهد شد ، آيا ما را مىكشند يا اسير مىكنند ناگاه ديدم ملعونى بىحيا براسب خود سوار بود و جمعى از زنان را به جلو انداخته و ايشان را با كعب نيزه خود مىدوانيد و آن بىكسان چون ديگر پناهى نداشتند هريك از ترس كعب نيزه و اذيّت او در پناه يكديگر مىگريختند در حالى كه همه اساس و لباس ايشان را گرفته بودند و ايشان فرياد مىكردند و مىگفتند :\r\nوا محمّداه وا ابتاه وا عليّاه وا قلّة ناصراه وا حسناه وا حسيناه و نيز مىگفتند :\r\nاما من مجير يجيرنا و اما من زائد يذود عنّا يعنى آيا پناه‌دهنده‌اى هست كه ما را پناه دهد و آيا كسى هست كه شرّ اين ظالمان را از ما دفع كند .\r\nعليا مخدّره فاطمه عليها السّلام مىفرمايد :\r\nمن از ديدن اين اوضاع برحالى شدم كه هوش از سرم رفت و استخوان‌هاى من به لرزه درآمد و از ترس آن سوار گاهى از طرف راست عمّه‌ام امّ كلثوم خاتون و زمانى از طرف چپ او مىگريختم كه ناگاه نگاه او به من افتاد ، پس قصد من كرد و از ترس گريختم به گمان آنكه مىتوانم از شرّ او سالم بمانم كه ناگاه ديدم آن ملعون از عقب من تاخت و لحظه‌اى بعد حسّ كردم كه كعب نيزه او برميان دو كتف من خورد بلافاصله برروى به زمين افتادم ، پس آن بىشرم بىايمان و بىمروّت از اسب خود به زير آمد و گوشواره‌ام را چنان از گوشم كشيد كه گوشم را دريد ، پس گوشواره و مقنعهء مرا برداشت و روانه جانب خيمه‌ها شد و من در بيابان افتاده بودم و خون برصورتم جارى بود و آفتاب بسرم تابيده بود و از كثرت صدمه و اذيت غش كرده بودم و بعد از آنكه حالت غش بر طرف شد و به حال آمدم ديدم\r\n\r\n","description":"","footnote":"","page_name":" 754 ","page_number":754},
  {"content":"\r\n\r\nعمّه‌ام حضرت زينب خاتون نزد من نشسته و گريه مىكند و مىفرمايد :\r\nاى جان عمّه ، اى فاطمه برخيز تا به خيمه رويم ، نمىدانم برسر ساير دختران و برادر بيمارت چه آمده من برخاستم و عرضه داشتم : اى جان عمّه ، آيا در نزد شما خرقه و پارچه‌اى هست كه من سر خود را از چشم نامحرمان بپوشانم ؟\r\nحضرت زينب سلام اللّه عليها فرمود : اى فاطمه عمّه تو مثل تو است يعنى سر من نيز برهنه است و چيزى ندارم كه سر خود را با آن بپوشانم .\r\nفاطمه سلام اللّه عليها مىفرمايد : چون نظر كردم ديدم سر عمّه‌ام برهنه و بدنش از صدمه ضربت‌هائى كه به او رسيده سياه شده است .\r\nبارى فاطمه سلام اللّه عليها مىفرمايد : چون با عمّه‌ام به خيمه آمديم ديديم هرچه در آنها بود به غارت برده‌اند و برادرم حضرت على بن الحسين عليهما السّلام به همان نوع كه آن ملعون پوست از زير او كشيده بود و او را از طرف روى برخاك انداخته بود برهمان حال افتاده و از شدّت گرسنگى و تشنگى و بيمارى نتوانسته برخيزد و بنشيند ، چون من و عمّه‌ام آن بيمار را برآن حال ديديم و چشم آن حضرت نيز بما افتاد همه شروع به گريه نموديم ، ما براحوال آن بيمار تشنه و گرسنه كه برخاك افتاده بود مىگريستم و او براحوال سربرهنگى و دربدرى و غارت شدن ما گريه مىكرد ، پس من و عمّه‌ام بازوهاى او را گرفته از روى خاك بلند كرده و نشانديم و همه گريه مىكرديم و در اطراف آن مظلوم بيمار نشسته بوديم و در نهايت خوف و اضطراب و نوحه و ناله بوديم و امام عليه السّلام نه حالت خوابيدن داشت و نه طاقت نشستن ، از شّدت گرسنگى و تشنگى گاهى بلند مىشد و زمانى سر به خاك مىنهاد ، و احيانا به زن‌هاى پريشان نگاه مىكرد كه همه سربرهنه و بدن‌ها از شدّت تازيانه و كعب نيزه كبود شده و اين منظره آن بزرگوار را سخت آزار مىداد و بىاندازه برحزنش افزوده بود .\r\n\r\n","description":"","footnote":"","page_name":" 755 ","page_number":755},
  {"content":"\r\n\r\nنقل مرحوم مفيد در ارشاد\r\nمرحوم شيخ مفيد در ارشاد از حميد بن مسلم نقل مىكند كه پس از غارت خيمه‌ها و برهنه كردن عيالات امام عليه السّلام برسر بيمار كربلا كه در بستر بيمارى افتاده بود رسيديم شمر حرامزاده به جمعى كه همرزمش بودند گفت :\r\nالا تقتلوا هذا العليل ، آيا اين بيمار را نمىكشيد كه هم او آسوده شود و هم ما ؟\r\nحميد بن مسلم مىگويد : من شمر را ملامت كرده و سپس از راه نصيحت به او گفتم : اين همه كشتن بس نيست .\r\nبه نوشته صاحب اخبار الدّول شمر ملعون قصد كشتن بيمار را كرد و خنجر از كمر كشيد كه يك مرتبه ضجّه و ناله تمام اهل و عيال و اطفال بلند شد ، عليا مكرّمه زينب خاتون خود را روى امام زين العابدين عليه السّلام انداخت و او را در بغل گرفت و سخت گريست و به وصيت برادر عمل كرد كه فرموده بود :\r\nخواهر بعد از شهادت من چند مرتبه قصد قتل فرزند بيمارم را مىكنند ، تو تا مىتوانى گريه و زارى كن و با اشگ چشمانت جان حجّت خدا را حفظ نما .\r\n اخت يا زينب ضمّى شمل اهلى و اخلفينى * و احرس السّجّاد و احميه باجفان العيون\r\nفهو القائم من بعدى بعلم و بدين * و ان اشتدّ عليكنّ مصابى فاندبينى \r\nبارى آن بانوى مجلّله و خاتون دو سرا خود را روى بدن امام عليه السّلام انداخت و به شمر فرمود :\r\nو اللّه لا تقتل حتّى اقتل ، به خدا من كشته اين بيمار را نخواهم ديد مگر آنكه اوّل مرا بكشند .\r\nشمر ملعون با خنجر برهنه هروله مىكرد و زنان داغدار و اطفال ترسان و لرزان ولوله مىكردند تا عاقبت عمر سعد حرامزاده از دور پيدا شد و در حالى كه\r\n\r\n","description":"","footnote":"","page_name":" 756 ","page_number":756},
  {"content":"\r\n\r\nزره سيّد الشهداء سلام اللّه عليه را در بركرده بود به نزديك مخدّرات آمد و صداى ضجّه و ناله ايشان را شنيد .\r\nمرحوم مفيد در ارشاد مىفرمايد :\r\nچون چشم اهالى حرم به پسر سعد ملعون افتاد پيش آمدند فصاح النساء فى وجهه همه ضجّه و فرياد به روى او زده و گريه‌كنان گفتند : اى ظالم آخر تا چقدر و تا چه اندازه به اولاد على ظلم مىكنى ، اى بىرحم مگر ، چقدر طاقت كشيدن بار بلا داريم .\r\nشعر\r\n اى سنگدل بس است بيا از خدا بترس * از انتقام كيفر روز جزا بترس\r\nما دختران زهره زهراى اطهريم * كاينسان اسير همچو اسيران خيبريم\r\nما را لباس و مقنعه اين خيل كوفيان * غارت نموده همچو زنان يهوديان \r\nعمر سعد ملعون با آن همه قساوت قلبى كه داشت تحت تأثير واقع شد فقال لا صحابه :\r\nلا يدخل منكم احد بيوت هؤلاء النّساء و لا تعرضوا لهذا الغلام ، آن كافر ستمگر به لشگر گفت : احدى از شما ماذون نيست به خيمه زنان وارد شود و يك نفر از شما حق ندارد متعرّض اين جوان بيمار گردد چون بانوان از آن نانجيب و نااصل اندكى ترحّم ديدند يك خواهش ديگر كردند و آن اين بود كه به نقل مرحوم مفيد در ارشاد : سئلته النسوة ليسترجع ما اخذ منهّن ليسترن به ، از او خواستند تا آنچه را كه لشگر از ايشان غارت كرده‌اند به آنها برگردانند .\r\nپسر سعد ملعون خطاب به لشگر كرده و با صداى بلند گفت :\r\n\r\n","description":"","footnote":"","page_name":" 757 ","page_number":757},
  {"content":"\r\n\r\nمن اخذ من متاعهّن شيئا فليردّه عليهن ، هركس از اين بانوان متاعى برده بايد به ايشان برگرداند مرحوم مفيد مىفرمايد : فو اللّه ما ردّ احد منهم شيئا ، به خدا قسم احدى از آنها چيزى پس نداد .\r\nبارى عمر سعد پس از آن و كّل بالفسطاط و بيوت النساء و على بن الحسين عليهما السّلام جماعة ممّن كانوا معه و قال : احفظوهم لئلّا يخرج منهم احد و لا تسئؤنّ اليهم ثمّ عاد الى مضربه .\r\nجماعتى از لشگر را موكل كرد كه زنان را حراست و حفظ كنند مبادا كسى از ايشان بيرون رود و نيز خيمه‌ها را محافظت كنند و ديگر كسى به ايشان اذيّت نرساند و اين حكم را كرد و سپس به سراپرده خود رفت .\r\n\r\nآتش زدن لشگر كفرآئين پسر سعد ملعون خيمه‌هاى بانوان و مخدّرات را\r\nپس از صدور حكم مذبور از عمر سعد شمر ملعون سخت در غضب شد و با خولى و سنان گفت :\r\nچرا بايد عمر سعد با اولاد على اين نحو سلوك و رفتار كند و سفارش بيمار را نموده و ما را از كشتن او بازدارد شما شاهد باشيد و در حضور امير عبيد اللّه بن زياد اين كرده وى را شهادت دهيد .\r\nاين خبر به سمع عمر سعد رسيد ، خوف او را برداشت گفت :\r\nاى لشگر مقصود ما حسين بود كه او را كشتيم امّا زنان و كودكان چه تقصير دارند و از اين گذشته آنچه ايشان نيز بايد ببينند ، ديدند و آنچه بايد تحمّل كنند ، تحمّل كردند اكنون كه به اين مقدار راضى نيستيد و به اين حكم من خشنود نمىباشيد آنچه از دستتان برمىآيد انجام دهيد ، پس شمر ملعون با جمعّى از پيادگان پيش آمد امر كرد زنان و كودكان را از خيمه‌ها بيرون كردند .\r\nمرحوم سيّد در لهوف مىفرمايد : قال الرّاوى : ثمّ اخرج النساء من الخيمة\r\n\r\n","description":"","footnote":"","page_name":" 758 ","page_number":758},
  {"content":"\r\n\r\nو اشعلوا فيها النّار ، فخرجن حواسر ، مسلّبات ، حافيات ، باكيات ، يمشين سبايا فى اسر الذّلّة .\r\nراوى مىگويد : تمام بانوان را از خيمه‌ها بيرون كردند و سپس سراپرده‌ها را آتش زدند و مخّدرات كه حال را بدين‌گونه ديدند سر و پاى برهنه با حالى گريان از آن محوطه خارج شده و آن گروه بىدين ايشان را اسير كرده و با خوارى و ذّلت بردند .\r\nمرحوم قزوينى مىگويد : راوى گويد :\r\nديدم كه همه مخدّرات بيرون دويدند حتّى اطفال سر و پا برهنه روى ريگهاى گرم آرام نداشتند به يمين و يسار فرار مىكردند و يا على و يا محّمد مىگفتند مگر يك زن مجلّله موقّره ذات الجلال را ديدم در ميان خيمه آتش مانده گاهى بيرون مىدود و گاهى در خيمه مىرود ، خيلى مضطرب بود ، گفتم :\r\nاى بانو چرا فرار نمىكنى ؟\r\nفرمود : در ميان آتش بيمارم مانده است .\r\nفرد\r\n همى ترسم كه آتش برفروزد * ميان خيمه بيمارم بسوزد \r\n\r\n","description":"","footnote":"","page_name":" 759 ","page_number":759},
  {"content":"\r\n\r\n\r\nفصل يازدهم\r\n\r\nوقايع هولناك شب يازدهم\r\nدر شب پرمحنت و غم‌بار يازدهم وقايع هولناكى در صحراى پربلاء كربلاء اتفاق افتاد كه گزيده‌اى از آنها را در اينجا مىآوريم\r\n\r\n1 - رحلت دو تن از اطفال اهل بيت عليهم السّلام\r\nمؤلّف گويد :\r\nپس از آتش زدن خيام حرم و حمله وحشيانه گرگان و سگان كوفه و شام به مخدّرات و اطفال بىپناه حضرت سيّد الشهداء عليه السّلام طبيعتا هريك از اطفال و بانوان براى مصون ماندن از آسيب آن درندگان خونخوار به طرفى گريخته و متفرّق شدند و پس از خاموش شدن آتش و دور شدن آن نااصلان و بىغيرتان از آن محوطه چطور اهل بيت و بانوان و اطفال خردسال دوباره جمع شدند و دور هم حلقه زدند ، مدرك و ماخذ معتبرى نديدم كه آن را تشريح و توضيح داده باشد تنها در يكى از كتب ارباب مقاتل مقاله‌اى ديدم كه از كتاب بحر المصائب نقل كرده و آن اينست : در شب پرتعب يازدهم عليا مكرّمه زينب عليها السّلام فضّه خاتون را نشانيد يكان يكان اطفال برادر را جمع‌آورى كرد و به دست فضّه خاتون سپرد ولى ديد دو طفل از اطفال نيستند ، ناله از دل بركشيد كه اى واى بردل زينب عجب وصيّت برادرم را به عمل آوردم ، ديشب كه شب عاشوراء بود برادرم با من وصيت اطفال را داشت امروز هم در وقت وداع عمده سفارشش درباره ايتام صغير بود ، سپس خطاب به خواهرش نمود و فرمود : خواهرم امّ كلثوم امروز همه مبتلا بوديم نميدانم اين دو طفل كجا رفته‌اند ، آيا زنده‌اند يا مرده‌اند ؟\r\nپس حضرت زينب و امّ كلثوم سلام اللّه عليهما هردو سر در بيابان گذاشته به\r\n\r\n","description":"","footnote":"","page_name":" 760 ","page_number":760},
  {"content":"\r\n\r\nهرطرفى سراغ اين دو طفل را گرفتند تا به تلى رسيدند كه روى آن خار مغيلان روئيده بود و در زير بوته آن خار آن دو طفل يتيم را ديدند كه دست در گردن يكديگر انداخته ، صورت به صورت هم گذاشته آن‌قدر گريه كرده‌اند كه زمين از اشگ چشمشان گل شده عليا مخدّره حضرت زينب سلام اللّه عليها خواهر را طلبيد ، هردو ببالين ايشان نشستند قدرى گريستند ، سپس حضرت زينب سلام اللّه عليهما فرمود : خواهر گريه ثمرى ندارد برخيز يكى را تو بردار و ديگرى را من برميدارم امّا آهسته بلند كن مبادا از خواب بيدار شوند زيرا گرسنه و تشنه‌اند ولى همين كه ايشان را بلند كردند ديدند هردو از دنيا رفته‌اند ، خداوند متعال در روضه‌اى كه براى جناب موسى كليم عليه السّلام خواند فرمود :\r\nيا موسى صغيرهم يميته العطش و كبيرهم جلده منكمش گويا همين اطفال صغير باشند كه از تشنگى مرده‌اند\r\n\r\n2 - بريدن ساربان انگشتان دست امام عليه السّلام را و شرح بدمآل آن ستمگر غدّار\r\nمرحوم صدر قزوينى شرح حال اين كافر را بطور مفصّل از سه كتاب بحار و منتخب و تاج الملوك نقل كرده كه ما آن را به طور مختصر در اينجا مىنگاريم :\r\nمردى حجازى مىگويد روزى در يكى از كوچه‌هاى مدينه مىگذشتم به جابر بن عبد اللّه انصارى برخوردم كه بواسطه نابينائى غلامش دست او را گرفته و در حركت كمكش مىكرد ولى جابر سخت گريان بود ، پيش رفتم و سبب گريه‌اش را پرسيدم ؟\r\nجابر گفت : هم‌اكنون از زيارت قبر مطهّر رسول خدا صلّى اللّه عليه و آله و سلّم مىآمدم در بين راه اين غلام گفت : بدنم از ديدن هيئت مردى به لرزه آمده .\r\nپرسيدم به چه صورت است ؟\r\nگفت : آقا مرد گدائى است كه رويش همچون قير سياه و موهايش گويا آتش\r\n\r\n","description":"","footnote":"","page_name":" 761 ","page_number":761},
  {"content":"\r\n\r\nگرفته و چشم‌هايش سرخ و دريده و دست‌هايش خشكيده\r\nشعر\r\n چشم ، خيره‌موى ، تيره‌روى ، چيره‌خوى ، زشت * بدسرشتى ، روى زشتى ، نااميدى از بهشت\r\nچشم‌ها چون طاس پرخون يا دو طشت پر ز نار * تيره‌روئى همچو گلخن يا كه ديوى بدسرشت \r\nبه غلام گفتم او را نزد من بيار .\r\nغلام رفت و او را پيش من آورد ، در بيرون بازار مكان خلوتى از وى پرسيدم : اى مرد كيستى و از اهل كجائى و چرا به چنين قباحت منظرى مبتلا شده‌اى ؟\r\nآن مرد گفت : اى جابر من تو را مىشناسم كه از صحابه خاص رسول خدا هستى و تو نيز مرا بشناس ، من بريدة بن وابل هستم كه ساربان قافله‌سالار شهيدان حضرت ابا عبد اللّه عليه السّلام بودم ، هنوز اين كلام در دهانش بود كه سخت به گريه درآمد و جابر نيز كه نام مبارك امام عليه السّلام را شنيد متأثر شد و گريست ، سپس آن بدعاقبت گفت : در سفر كربلاء خامس آل عبا با من نهايت مهربانى و كمال ملاطفت مىنمود ، در يكى از منازل امام عليه السّلام به جهت تجديد وضوء و قضاء حاجت شلوار از برخود كند و به من سپرد ، ديدم در آن شلوار بندى است زرتار كه يزدگرد سلطان ايران آن را به رسم هديه به دخترش عليا مخدّره شهربانو داده بود ، اين بند جواهرنشان و بسيار پرقيمت و باارزش بود هرچه خواستم آن را از امام درخواست كنم هيبت آن حضرت مرا منع مىكرد ، مترصّد بودم كه از آن جناب سرقت كنم ولى مجال آن را نيافتم تا آنكه قافله آن حضرت به زمين كربلا رسيد در حال اقامت افكند در شب پرتعب عاشوراء امام عليه السّلام تمام همراهان را خواست و به ايشان اجازه بازگشت به اوطان خويش را داد من را نيز به حضور طلبيد و معذرت‌ها خواست و آنچه بايد و شايد اضافه بركرايه شترها انعام داد و اذن\r\n\r\n","description":"","footnote":"","page_name":" 762 ","page_number":762},
  {"content":"\r\n\r\nمرخصى صادر فرمود و تأكيد نمود كه امشب از اين سرزمين خارج شو زيرا آخر سفر ما بلكه قبرستان من و جوانان من اينجا است ، چنانچه در اين صحرا بمانى تكليف برتو دشوار خواهد شد .\r\nمن پيش رفتم هردو دست مبارك امام عليه السّلام را بوسيدم و امانت و كرايه خود را گرفتم و با آقازاده‌ها نيز خداحافظى كرده و شتران را پيش انداختم و راهى شدم ، در بين راه به ياد بند شلوار افتادم كه نتوانستم آن را به چنگ آورم از اين رهگذر سخت ملول گشتم و اين فكر دائم مرا آزار مىداد تا بالاخره تصميم گرفتم بهر قيمتى كه شده آن را بدست آورم ، لذا برگشتم در سمت شرقى كربلاء در آنجا گودى بود ، در آن كمين كردم و شترها را به چرا رها نمودم ، روز به انتهاء رسيد وقت عصر تنگ شد ديدم هوا تيره و تار گرديد ، باد سختى وزيد به قرص خورشيد نظر كردم ديدم مثل طشت سياه مىماند ، شترها از چرا بازماندند و در يك جا جمع شده اشگهايشان از چشم‌ها مىباريد ، نعره مىزدند ، با خود گفتم البته حادثه عظيمى در عالم رخ داده كه زمين مىلرزد و آسمان خون مىبارد هرچه خواستم خوددارى كنم نتوانستم لذا شترها را به يكديگر بستم و روى به نينوا آورده ديدم لشگر از كربلاء حركت كرده و مىروند ، پرسيدم چه خبر است ؟\r\nگفتند : اهل كوفه و شام امام همام را كشته‌اند و اكنون عيال او را با سرها به كوفه مىبرند به طرف قتلگاه رفته نظر به تن‌هاى پاره پاره و ابدان قطعه قطعه نمودم كه بدون غسل و كفن به روى خاك مانده بودند در بين آنها گردش كردم تا چشمم بربدن چاك چاك و قطعه قطعه سلطان دين افتاد كه عريان به روى خاك مانده و در آن تاريكى نور از آن جسد مىتابيد به حدّى كه برنور ماه راجح بود ، خوب نگريستم آن شلوار كه بند قيمتى داشت در برحضرت بود و چند گره داشت ، خوشحال شدم جلو رفته ترسان و لرزان در كار گشودن آن بند برآمدم ناگاه ديدم دست راست حضرت بلند شد و به روى بند گذارد ، من ترسيدم از جا جستم و\r\n\r\n","description":"","footnote":"","page_name":" 763 ","page_number":763},
  {"content":"\r\n\r\nمتحيّر بودم كه اگر زنده است پس چرا سر ندارد و اگر زنده نيست چطور دستش حركت كرد ، ساعتى در فكر بودم باز شقاوت برمن غلبه كرد ، پيش رفتم هرقدر قوّت كردم كه دست آن حضرت را از روى بند بردارم نتوانستم ناگهان ديدم حضرت با همان دست راست چنان به من زد كه نزديك بود مفاصل و اعضاء من با عروق از هم منفصل شود ولى بىشرمى كردم پا روى سينه حضرت گذاردم و هرچه قدر نمودم كه حتّى يك انگشت حضرت را از روى بند بردارم نتوانستم پس كاردى با خود داشتم آن را كشيده پنج انگشت امام عليه السّلام را با آن بريدم و به نوشته مرحوم طريحى در منتخب با شمشيرى كه داشت هردو دست مبارك آن حضرت را جدا ساخت .\r\nبعد مىگويد : صداى مهيب و رعدآسائى از آسمان آمد كه لرزه برزمين افتاد خواستم دست بربند دراز كنم و آن را بگشايم صداى ضجه و صيحه‌اى از پشت شنيدم كه بدنم لرزيد ، برقى زد گويا ستاره‌اى از آسمان به چشمم خورد ، خود را به قتلگاه انداختم ناگاه ديدم پيامبر خدا صلّى اللّه عليه و آله و على مرتضى و فاطمه زهرا و حسن مجتبى صلوات اللّه عليهم اجمعين و جمعى ديگر كه آنها را نمىشناختم دور آن كشته حلقه ماتم زدند .\r\nفنادى رسول اللّه صلّى اللّه عليه و آله يا سبط احمد يعزّ علينا ان نراك مرضّضا ، پيامبر خدا صلّى اللّه عليه و آله با صداى بلند فرمود : اى پسر دختر احمد مختار برما بسيار گران و سخت است كه ببينيم تو را لگدمال كرده‌اند ثمّ مدّ رسول اللّه صلّى اللّه عليه و آله يده الى نحو الكوفة ، سپس رسول خدا صلّى اللّه عليه و آله و سلّم دست مبارك را به طرف كوفه دراز كرد و سر بريده حضرت را آورد و به بدن ملحق كرد پس امام عليه السّلام نشست ابتداء به پيامبر و سپس به امير المؤمنين و بعد از آن به فاطمه زهراء و بدنبالش به امام مجتبى صلوات اللّه عليهم اجمعين سلام كرد پيامبر صلّى اللّه عليه و آله و سلّم فرمود : اى ميوه دل من چگونه ترا به اين حالت ببينم ، چرا جسم نازنين تو اين‌طور پاره پاره شده و چگونه استخوان‌هاى\r\n\r\n","description":"","footnote":"","page_name":" 764 ","page_number":764},
  {"content":"\r\n\r\nتو اين گونه خورد گرديده ؟ !\r\nعرض كرد : اى جدّ بزرگوار من سبائك الخيل سحقنى و هشّمت عظامى از سمّ اسبها مرا اين‌طور خورد كرده و استخوان‌هاى مرا در هم شكسته‌اند .\r\nپيامبر صلّى اللّه عليه و آله و سلّم با صداى بلند سخت گريست و نداء به وا حسيناه و وا ولداه بلند فرمود .\r\nنوبت به امير المؤمنين عليه السّلام رسيد ، پيش آمد و فرمود : حسين جان مىبينم ريش تو را كه در خون فرورفته و صورت مجروح تو را مثل گوسفند ذبح كرده‌اند ؟\r\nامام حسين عليه السّلام عرض كرد : بلى پدر شمر بىرحم سر مرا از قفا بريد .\r\nحضرت امير عليه السّلام پس از گريه بسيار فرمود : يا ليت نفسى لنفسك الفداء يعنى اى كاش من زنده بودم و فداى تو مىشدم .\r\nنوبت به فاطمه زهراء رسيد ، پس نزديك كشته فرزند آمد و فرمود : اى نور ديده اين توئى كه روى خاك افتاده‌اى و تا به حال تو را به خاك نسپرده‌اند و قبر تو را از قبور دور كرده‌اند ، فقالت ، الاقى اللّه فى يوم حشرنا و اشكو اليه ما الاقى من البلاء ثم مرّغت فرقها بدمه يعنى فرمود در روز حشر و نشر خدا را ملاقات كرده و از بلاهائى كه به سرم آمده به او شكايت مىكنم ، سپس سر خود را از خون فرزند رنگين كرد .\r\nمرحوم طريحى در منتخب مىفرمايد : سپس سيّد الشهداء عليه السّلام رو به ايشان كرد و عرضه داشت : اى جدّ بزرگوار به خدا قسم مردان ما را كشتند و ايشان را برهنه كردند و اموال ما را غارت نمودند .\r\nبه همين نحو ساعتى سيّد الشهداء عليه السّلام با آن بزرگواران صحبت كرد و شرح حال خود را داد آنگاه حضرت فاطمه زهراء سلام اللّه عليها محضر رسول خدا صلّى اللّه عليه و آله و سلّم عرضه داشت : يا رسول اللّه امّت تو بايد سر فرزندم اين بلاها بياورند ؟ اى پدر مرا مرخصى مىكنى كه از خون پسرم موى خود را خضاب كنم ؟\r\n\r\n","description":"","footnote":"","page_name":" 765 ","page_number":765},
  {"content":"\r\n\r\nپيامبر صلّى اللّه عليه و آله فرمود : يا فاطمه عليها السّلام تو گيسوى خود را خضاب كن من هم محاسن خويش را خضاب مىنمايم ، پس پيغمبر و على و فاطمه و حسن مجتبى صلوات اللّه عليهم اجمعين از خون سيّد الشهداء عليه السّلام خضاب كردند ، سپس چشم رسول خدا صلّى اللّه عليه و آله به دست‌هاى امام حسين عليه السّلام افتاد ، فرمود :\r\nاى نور ديده من قطع يدك اليمنى و ثنى باليسرى چه كسى دستهاى تو را بريده ؟\r\nعرض كرد : ساربانى داشتم به طمع بند شلوار مرا از دست نااميد كرد و در همين ساعت كه شما تشريف آورديد اين عمل از آن دغل سر زد تا صداى شما را شنيد خود را در ميان كشتگان انداخت .\r\nپس ديدم رسول خدا از جا برخاست به سروقت من آمد فرمود : اى بىمروّت پسر من با تو چه كرده بود كه دست او را كه جبرئيل و ملائكه مىبوسيدند تو از بدن جدا كردى ، اين ظلم‌ها و زخم‌ها او را بس نبود كه تو هم اين عمل قبيح را نمودى ، الهى خير نبينى ، سوّد اللّه وجهك يا جمال خدا روى تو را در دنيا و آخرت سياه كند و از دو دست نااميدت كند و در روز قيامت در زمره قاتلين محسوب شوى .\r\nچون رسول خدا اين نفرين در حق من نمود فى الفور دست‌هاى من شل و رويم سياه شد و به اين روز افتادم .\r\nمؤلف گويد :\r\nبرخى از ارباب مقاتل اين قضيّه را منكرند و اساسا حكايت ساربان را بىاساس مىدانند ولى به نظر فاتر حقير هيچ استبعادى نداشته و با هيچ منطق و برهانى تنافى ندارد مضافا به اينكه مأثور و مروى نيز مىباشد .\r\n\r\n","description":"","footnote":"","page_name":" 766 ","page_number":766},
  {"content":"\r\n\r\n\r\n3 - فرار نمودن پسران جعفر طيّار از اردوى كفرآئين عمر بن سعد ملعون\r\nديگر از وقايع شب يازدهم گريختن پسران جناب جعفر طيّار است از اردوى كفرآئين عمر بن سعد ملعون ، مرحوم عليّين وساده علّامه مجلسى در كتاب بحار از مناقب ابن شهرآشوب نقل مىكند كه محمّد بن يحيى دهلى گفت :\r\nپس از آنكه در زمين كربلاء سلطان دين را شهيد نمودند و عيال و اطفال او را اسير كردند غير از امام سجاد عليه السّلام تنها دو پسر قمر منظر از فرزندان جناب طيّار در اردوى كيوان شكوه امام همام عليه السّلام باقى ماندند كه در زمره اهل بيت ايشان نيز اسير شدند و در آن هنگامه و غوغا كه لشگر دون‌صفت و فرومايه عمر سعد ملعون در فكر غارت خيام و تاراج لباس بانوان بااحترام بودند و هركسى به بلاء و محنتى مبتلاء بود اين دو طفل به نام‌هاى ابراهيم و محمّد كه در سن هفت و هشت بودند چاره‌اى غير از فرار كردن نديده لذا باتّفاق هم روى به بيابان نهاده از قضا روى به كوفه آوردند و پس از طى مسافتى به كنار آبى رسيدند ، در سر آب زنى آب برمىداشت ، زن چشمش به رخسار دل‌آراى دو طفل افتاد مات و مبهوت ايشان شد و ساعتى به آنها نگريست سپس پرسيد : شما سرو بوستان كيستيد و چرا مىلرزيد و چشمهايتان اشگبار است ؟ مشگل خود را به من بگوئيد شايد بتوانم شما را كمك كنم .\r\nآن دو طفل با صدائى لرزان و حزين گفتند : اى مادر ما از اولاد جناب جعفر طيّار بوده كه همراه سلطان حجاز حضرت حسين بن على عليهما السّلام به كربلاء آمديم و تا ديشب در كربلاء بوديم و از ميان لشگر فرار كرديم و اكنون به اينجا رسيده‌ايم .\r\nآن زن گفت : افسوس كه شوهرم از دشمنان اهل بيت پيغمبر صلّى اللّه عليه و آله است و به جنگ حسين بن على عليهما السّلام رفته اگر خوف آمدنش را نمىداشتم حتما شما را به منزل مىبردم و پذيرائى مىكردم امّا مىترسم كه آن ناپاك بيايد و شما را ببيند و\r\n\r\n","description":"","footnote":"","page_name":" 767 ","page_number":767},
  {"content":"\r\n\r\nآزار برساند .\r\nآن طفلان دل‌شكسته و پريشان‌خاطر گفتند : مادر بسيار درمانده شده‌ايم خوف داريم كه گرفتار بىرحمان شويم و بركوچكى ما رحم نكرده و هلاكمان كنند بيا تو امشب ما طفلان رنج‌ديده را به خانه‌ات ببر و در پناه خود بدار اميدواريم امشب شوهرت نيايد على الصباح از پيش تو خواهيم رفت .\r\nآن زن دلش براحوال ايشان سوخت ، گفت بيائيد تا به خانه رويم ، آن دو نونهال مسرور شده و همراه آن زن به خانه‌اش رفتند ، زن آن دو را وارد منزل نمود ابتداء دست و روى ايشان را شست و در اطاقى نيكو نشاند ، طعام برايشان آورد آن دو غريب فرمودند :\r\nمادر حاجتى به طعام نيست فقط سجّاده‌اى بياور تا روى آن نماز كنيم .\r\nزن رفت و سجّاده آورد و آن دو نونهال پهلوى هم ايستاده و نمازهاى قضاى خود را بجا آورده و شكر الهى نمودند .\r\nسپس آن زن بستر آورد و گشود و ايشان را تكليف به خواب نمود و رفت .\r\nمحمّد كه برادر كوچكتر بود به ابراهيم كه بزرگتر بود گفت : برادر جان مرا در بغل بگير و ببوى گمان مىبرم كه امشب ، شب آخر عمر من باشد و صبح را نخواهم ديد\r\nشعر\r\n دلم افتاده يك شورى كه گويا از جهان سيرم * اجل كرده خبر امشب مرا فردا كه مىميرم\r\nمرا گر دوست مىدارى ز رويم توشه بردار * تو خرّم باش در دنيا كه من از عمر دلگيرم \r\n\r\n","description":"","footnote":"","page_name":" 768 ","page_number":768},
  {"content":"\r\n\r\n\r\n4 - حمل سر مطهر امام عليه السّلام به كوفه خراب و بيتوته سر مقدّس در خانه حامل رأس لعنة اللّه عليه\r\nبين ارباب مقاتل اختلاف است كه سر مطهّر امام عليه السّلام را چه كسى به كوفه نزد پسر زياد ملعون برده ؟ بعضى معتقدند كه متصدّى آن شمر ناپاك بوده و برخى مىگويند خولى بن يزيد اصبحى لعنة اللّه عليه سر را از كربلاء به كوفه برده است .\r\nمؤلّف گويد : در اينكه سر مقدّس امام همام عليه السّلام را عصر روز عاشوراء بريدند و جداكننده سر شمر ملعون بوده و همان عصر از كربلاء به طرف كوفه انتقال دادند شبهه و اختلافى نيست منتهى محلّ اختلاف آن است كه حمل‌كننده و نقل‌دهنده سر مبارك چه كسى بوده :\r\n\r\nنقل مشهور در حمل سر مطهّر امام عليه السّلام\r\nمشهور بين ارباب مقاتل آن است كه عمر سعد مخذول پس از شهيد نمودن امام عليه السّلام خولى بن يزيد اصبحى ناپاك را طلبيد و سر مقدّس امام عليه السّلام را به وى داد و گفت اين سر را نزد امير عبيد اللّه بن زياد ببر چنانچه مرحوم مفيد در ارشاد و سيّد در لهوف و كاشفى در روضه و از متأخرين مرحوم محدّث قمى در نفس المهموم و منتهى الآمال چنين فرموده‌اند .\r\n\r\nنقل كلام مرحوم مفيد در ارشاد\r\nمرحوم مفيد در ارشاد مىفرمايد :\r\nو سرّح عمر بن سعد من يومه ذلك و هو يوم عاشوراء برأس الحسين عليه السّلام مع خولى بن يزيد الاصبحى و حميد بن مسلم الازدى الى عبيد اللّه بن زياد و امر برؤس الباقين من اصحابه و اهل بيته فقطعت و كانوا اثنين و سبعين رأسا و سرّح بهامع شمر بن ذى الجوشن و قيس بن الاشعث و عمرو بن الحجّاج فاقبلوا حتّى قدموا بها على ابن زياد . . . . يعنى عمر بن سعد در همان روز يعنى عاشوراء سر مقدّس امام حسين عليه السّلام را همراه خولى بن يزيد اصبحى و حميد بن مسلم ازدى\r\n\r\n","description":"","footnote":"","page_name":" 769 ","page_number":769},
  {"content":"\r\n\r\nبراى عبيد اللّه بن زياد فرستاد و امر نمود سرهاى باقى اصحاب و اهل بيتش را كه مجموعا هفتاد و دو سر بودند قطع كرده و آنها را همراه شمر بن ذى الجوشن و قيس بن اشعث و عمرو بن حجّاج فرستاد ، اين نابكاران حركت كرده تا به كوفه رسيدند و سرها را نزد پسر زياد حرامزاده بردند . . . .\r\n\r\nنقل كلام مرحوم سيّد در لهوف\r\nمرحوم سيّد در لهوف مىنويسد :\r\nثمّ انّ عمر بن سعد بعث برأس الحسين عليه السّلام فى ذلك اليوم و هو يوم عاشوراء مع خولى بن يزيد الاصبحى و حميد بن مسلم الازدى الى عبيد اللّه بن زياد و امر برؤس الباقين من اصحابه و اهل بيته فنظّفت و سرّح بها مع شمر بن ذى الجوشن لعنه الله و قيس بن اشعث و عمرو بن الحجّاج فاقبلوا حتّى قدموا بها الى الكوفه . . . . يعنى سپس عمر بن سعد سر مبارك حسين عليه السّلام را همان روز ( روز عاشوراء ) بهمراه خولى بن يزيد اصبحى و حميد بن مسلم ازدى نزد عبيد اللّه بن زياد فرستاد و دستور داد سرهاى بقيّه ياران و خاندان حضرت را شست‌وشو نموده و بهمراه شمر بن ذى الجوشن و قيس بن اشعث و عمرو بن حجّاج فرستاد ايشان آمدند تا به كوفه رسيدند . . . .\r\n\r\nنقل كلام مرحوم ملّا حسين كاشفى در روضه\r\nمرحوم ملّا حسين كاشفى در روضة مىنويسد :\r\nعمر سعد رؤس شهداء را برقبائل مقسوم ساخته بيست و دو سر به هوازن داد و چهارده سر به بنى تميم و سردار ايشان حصين بن نمير بود و سيزده سر به قبيلهء كنده داد و امارت ايشان به قيس اشعث تعلّق داشت و شش سر به بنى اسد داد و مهتر ايشان هلال بن اعور بود و پنج سر به قبيلهء ازد سپرد و دوازده سر ديگر به عهده بنى ثقيف كرد و به جانب كوفه روان شدند و سر امام عليه السّلام را پيشتر بدست خولى فرستاده بود ، راوى گويد :\r\n\r\n","description":"","footnote":"","page_name":" 770 ","page_number":770},
  {"content":"\r\n\r\nخولى سر امام حسين عليه السّلام را برداشته روى به كوفه نهاد او را در يك فرسخى كوفه منزلى بود در آن منزل فرود آمد و زن او از انصار بود و اهل بيت را به جان و دل دوستدار ، خولى از وى بترسيد و سر امام عليه السّلام را در آن خانه در تنورى پنهان كرد و بيامد به جاى خود بنشست ، زنش پيش آمد كه در اين چند روز كجا بودى ؟\r\nگفت : شخصى با يزيد ياغى شده بود به حرب وى رفته بوديم .\r\nزن ديگر هيچ نگفت و طعامى بياورد تا خولى بخورد و بخفت و زن را عادت بود كه به نماز شب برخاستى تهجّد گذاردى ، آن شب برخاست و بدان خانه كه آن تنور در آنجا واقع بود درآمد ، خانه را به مثابه‌اى روشن ديد كه گويا صد هزار شمع و چراغ برافروخته‌اند چون نيك در نگريست ديد كه روشنائى از آن تنور بيرون مىآيد از روى تعجّب گفت : سبحان اللّه ! ! من خود در اين تنور آتش نكرده و ديگرى را نيز نفرموده‌ام ، اين روشنائى از كجاست ؟ !\r\nدر آن حيرت ديد كه آن نور به سوى آسمان مىرود ، تعجب او زياد گشت ناگاه چهار زن ديد كه از آسمان فرود آمده به سر تنور شدند يكى از آن چهار زن به سر تنور فرارفت و آن سر را بيرون آورده مىبوسيد و برسينهء خود مىنهاد و مىناليد و مىگفت : اى شهيد مادر و اى مظلوم مادر حق سبحانه و تعالى روز قيامت داد من از كشندگان تو بستاند و تا داد من ندهد دست از قائمه عرش بازنگيرم و آن زنان ديگر به موافقت او بسيار بگريستند و آخر سر را در آن تنور نهاده غائب شدند .\r\nزن انصاريّه برخاست و به سر تنور آمده سر را بيرون آورد و نيك در او نگريست چون حضرت امام حسين عليه السّلام را بسيار ديده بود بشناخت و نعره‌اى زد و بيهوش شد در آن بيهوشى چنان ديد كه هاتفى آواز داد كه برخيز كه تو را به گناه اين مرد كه شوهر تو است مؤاخذه نخواهند كرد .\r\nزن از هاتف پرسيد كه اين چهار زن كه برسر تنور آمده و گريه و زارى كردند كيان بودند ؟\r\n\r\n","description":"","footnote":"","page_name":" 771 ","page_number":771},
  {"content":"\r\n\r\nندا رسيد كه آن زن كه سر را برروى سينه مىماليد و بيشتر از همه مىگريست و مىناليد فاطمهء زهراء عليها السّلام بود و آن ديگر مادرش خديجه كبرى سلام اللّه عليها و سوّم مريم مادر عيسى عليه السّلام و چهارم آسيه زن فرعون دغا ، پس آن زن با خود آمد كسى را نديد آن سر را برگرفت و ببوسيد و به مشگ و گلاب از خون پاك بشست و غاليه و كافور بياورد و برروى آن ماليد و گيسوى مبارك امام را شانه كرد و در موضع پاك نهاد و بيامد خولى را بيدار ساخته گفت : اى ملعون دون و اى ملعون زبون اين سر كيست كه آورده‌اى و در اين تنور نهاده‌اى ، آخر اين سر فرزند رسول خدا است برخيز كه از زمين تا آسمان فغان برخاست و فوج فوج ملائكه مىآيند و زيارت اين سر بجاى آورده و گريه و زارى مىكنند و برتو لعنت كرده توجّه به فلك مىنمايند و من بيزارم از تو در اين جهان و آن جهان ، پس چادر برسر افكند و قدم از خانه بيرون نهاد .\r\nخولى گفت : اى زن كجا مىروى ؟ و فرزندان را چرا يتيم مىكنى ؟\r\nگفت : اى لعين تو فرزندان مصطفى را يتيم كردى و باك نداشتى گو فرزندان تو هم يتيم شوند پس آن زن برفت و ديگر هيچ كس از او نشان نداد .\r\nمؤلف گويد :\r\nمناسب ديدم كه روضه زبانحال حضرت صديقه كبرى فاطمه زهرا سلام اللّه عليها در مطبخ خولى ملعون را از زبان مرحوم جودى در اينجا بياورم :\r\n گرچه نهاده ز كين رأس تو خولى بتنور * به فلك مىرسد از طلعت زيباى تو نور\r\nچهره برخاك و لبان خشك و محاسن خونين * قل هو اللّه احد چشم بد از روى تو دور\r\nروز ما شب شد و تا روز نمائى شب من * از تنور آى برون همچو ضياء از ديجور \r\n\r\n","description":"","footnote":"","page_name":" 772 ","page_number":772},
  {"content":"\r\n\r\n بىتو آرام ندارم به گلستان جنان * كه جدا از تو فزايد غمم از جنّت و حور\r\nآنچه با من به غياب تو نمودى غم تو * نتوانم كه حكايت كنم الّا به حضور\r\nكور بادا به جهان ديده صاحب‌نظرى * كه ندارد نظرى با تو چه زيبا منظور\r\nنيست از زنده عجب گر كه بميرد ز غمت * مردگان بازنشينند ز داغت به قبور\r\nجودى اين لوء لوء منظوم كه كردى تضمين * به جهان گشت بيا از شر و شور نشور \r\n\r\nنقل كلام مرحوم محدث قمى در منتهى الآمال\r\nمرحوم محدّث قمى در منتهى الآمال مىفرمايد :\r\nعمر بن سعد چون از كار شهادت امام حسين عليه السّلام پرداخت نخستين سر مبارك آن حضرت را به خولى بن زيد و حميد بن مسلم سپرد و در همان روز عاشوراء ايشان را بنزد عبيد اللّه بن زياد روانه كرد ، خولى آن سر مطهّر را برداشت و به تعجيل تمام شب خود را به كوفه رسانيد چون شب بود و ملاقات ابن زياد ممكن نمىگشت لاجرم به خانه رفت .\r\nطبرى و شيخ ابن نما روايت كرده‌اند از نوار زوجه خولى كه گفت آن ملعون سر آن حضرت را در خانه آورد و در زير اجّانه « 1 » جاى داد و روى به رختخواب نهاد من از او پرسيدم چه خبر دارى ؟\r\nگفت : مداخل يك دهر پيدا كردم ، سر حسين را آوردم .\r\nگفتم : واى برتو مردمان طلا و نقره مىآورند تو سر حسين فرزند پيغمبر را\r\n\r\n\r\n","description":"","footnote":"\r\n( 1 ) - بكسر همزه و تشديد جيم يعنى تغار و پياله\r\n","page_name":" 773 ","page_number":773},
  {"content":"\r\n\r\nآورده‌اى به خدا قسم كه سر من و تو در يك بالين جمع نخواهد شد ، اين بگفتم و از رختخواب بيرون جستم و رفتم در نزد آن اجّانه كه سر مطهّر در زير آن بود نشستم ، پس سوگند با خدا كه پيوسته مىديدم نورى مثل عمود از آسمان تا آنجاى سر كشيده شده و مرغان سفيد همى ديدم كه در اطراف آن سر طيران مىكردند تا آنكه صبح شد آن سر مطهّر را خولى به نزد ابن زياد برد .\r\nنقل غير مشهور در حمل سر مطهّر امام عليه السّلام\r\nدر مقابل مشهور دو رأى ديگر هست :\r\nالف : رأى واقدى است كه تبرمذاب آن را نقل كرده\r\nب : رأيى است كه اربلى در كشف الغمه آورده و صاحب كتاب مطالب السّؤال نيز ظاهرا اختيار كرده\r\n\r\nرأى واقدى و نقل عبارت تبرمذاب\r\nصاحب تبرمذاب از واقدى نقل مىكند كه حامل سر مبارك امام عليه السّلام از كربلاء به كوفه و به نظر پسر زياد ملعون رسانيدن شمر بن ذى الجوشن بوده ، وى شرح اين قضيّه را اين‌طور نوشته :\r\nچون شمر ملعون سر فرزند پيغمبر صلّى اللّه عليه و آله و سلّم را به خانه آورد براى آنكه وقت گذشته بود ممكن نشد كه به حضور پسر مرجانه ببرد ، سر را به خانه آورد و به روى خاك گذاشت و جعل عليه اجّانة تغارى برروى آن سر مانند سرپوش نهاده رفت خوابيد ، زوجه شمر شب بيرون آمد فرأت نورا ساطعا الى السّماء ديد نورى از اطراف آن تغار به آسمان تتق كشيده پيش آمد صداى ناله از زير تغار شنيد به نزد شمر آمد و گفت : اى مرد بيرون رفتم چنين و چنان ديدم در زير تغار چيست ؟\r\nگفت : اى سر يك خارجى است كه خروج كرده بود ، سر او را مىخواهم براى يزيد بفرستم و عطاى فراوان بگيرم .\r\nآن زن گفت : نام آن خارجى را بگو كيست كه نور از او ظهور مىكند و سر بريده\r\n\r\n","description":"","footnote":"","page_name":" 774 ","page_number":774},
  {"content":"\r\n\r\nاو حرف مىزند ؟\r\nشمر گفت : نامش حسين بن على است .\r\nزن يك صيحه كشيد افتاد و غش كرد وقتى به هوش آمد گفت : يا شمر المجوس اى بدتر از گبر آيا از خداوند بزرگ نترسيدى كه پسر پيغمبر صلّى اللّه عليه و آله را كشتى و اكنون سر او را بدين خفّت و خوارى زير تغار رخت‌شوئى نهاده‌اى ، پس ضعيفه گريان و نالان آمد تغار را بلند كرده سر را برداشت و آن را بوسيد و در روى دامنش نهاد و سپس ساير زنان خانه را خبر نموده و گفت : بيائيد براين غريب بگرييد اگر مادر داشت او را بىگريه نمىگذاشت ، زن‌ها آمدند در گريه با او كمك كردند حاصل در آخر شب كه ضعيفه به خواب مىرود در عالم واقعه مىبيند خانه‌اش وسيع شده و ملائكه به صورت مرغان سفيد پر شدند و دو زن مجلّله كه يكى جناب فاطمه عليها السّلام و ديگرى مريم مادر عيسى على نبيّنا و آله عليه و عليهم السّلام بود آمدند آن سر غرقه به خون را برداشته بناى گريه و زارى گذاشتند و ديد مردهاى بسيار با ديده‌هاى خونبار آمدند و ميان ايشان پيغمبر آخر الزمان مثل ماه شب چهارده آن سر را گرفته بوسيدند و دست به دست مىدادند و گريه مىكردند ، پس ديدم خديجه خاتون با فاطمه زهراء سلام اللّه عليها به نزد من آمدند و فرمودند :\r\nآنچه مىخواهى از ما بخواه و هرحاجت دارى بطلب فانّ لك عندنا منّة زيرا تو به گردن ما منتى دارى كه سر پسر ما را گرامى داشتى اگر مىخواهى با ما در بهشت رفيق باشى برخيز كارهاى خود را اصلاح كن و خود را به ما رسان ، زن شمر از خواب بيدار شد ديد همان نحو سر به روى زانوى او است باز بنا كرد نوحه‌گرى كردن بيش‌تر از پيش‌تر گريه كرد .\r\nشمر ديد قرار و آرام ندارد آمد سر را از آن زن بگيرد ، زن سر را نداد و گفت : طلّقنى فانّك يهودىّ اى ولد الزّنا بايد حكما مرا طلاق بدهى كه مثل تو يهودى شوهر نمىخواهم و هرگز با تو بسر نخواهم برد .\r\n\r\n","description":"","footnote":"","page_name":" 775 ","page_number":775},
  {"content":"\r\n\r\nشمر طلاق داد و گفت سر را به من بده و از خانه من بيرون برو .\r\nزن گفت : بيرون مىروم امّا سر را به تو نمىدهم هرچه اصرار و اذيت و آزار كرد سر را نداد تا آنكه آن‌قدر تازيانه و لگد به آن ضعيفه زد كه در زير لگد از دار دنيا رفت و با فاطمه زهرا عليها السّلام محشور شد .\r\n\r\nرأى صاحب كتاب مطالب السّؤل\r\nدر كتاب مطالب السّؤل است كه حامل سر حسين عليه السّلام بشير بن مالك نام داشت و چون سر را پيش عبيد اللّه نهاد و گفت :\r\n املاء ركابى فضّة و ذهبا * انّى قتلت السّيّد المحجبا\r\nو من يصلّى القبلتين فى الصبا * و خيرهم اذ يذكرون النّبا\r\nقتلت خير النّاس امّا و ابا \r\nابن زياد در غضب شده گفت : اگر مىدانستى چنين است چرا او را كشتى ، به خدا كه چيزى به تو ندهم و تو را هم به او ملحق كنم ، پس گردن او بزد .\r\n\r\nفرمان عمر بن سعد ملعون به قطع سرهاى شهداء و فرستادن آنها را به نزد پسر زياد\r\nپس از سپرى شدن شب پرغم و اندوه يازدهم و دميدن سفيده صبح از افق ابن سعد ملعون سر از خواب مرگ برداشت و به منظور چند كار در زمين كربلاء تا بعد از ظهر توقف نمود و سپس عصر آن روز به طرف كوفه حركت كرد چند كار مزبور عبارت بودند از :\r\nالف : قطع كردن و بريدن سرهاى شهداء و تقسيم نمودن آنها بين رؤساى قبائل كه شرحش عنقريب خواهد آمد\r\nب : دفن كردن اجساد خبيثه و ابدان كشتگان خود\r\nج : اسب تاختن برابدان مطهّر شهداء و پايمان كردن آنها\r\nامّا شرح بريدن سرهاى شهداء : در كتاب لهوف مىنويسد :\r\n\r\n","description":"","footnote":"","page_name":" 776 ","page_number":776},
  {"content":"\r\n\r\nعمر سعد شمر كافر را با قيس بن اشعث و عمرو بن حجّاج طلب كرد و گفت اين سرها را به كوفه برده و به نظر امير زمان ابن زياد برسانيد .\r\nرؤساء قبائل و اميران طوائف به صدا درآمدند هرقبيله‌اى را رئيسى بود بنزد عمر سعد اظهار نمودند كه ما را به اين خدمت مفتخر نما تا در نزد ابن زياد تقرّبى حاصل كنيم و آبرو پيدا نمائيم .\r\nپسر سعد خواهش آن گروه كافر را قبول كرد و سرها را بين ايشان تقسيم كرد ، به نوشته محمّد بن ابيطالب موسوى هفتاد و هشت سر در ميان قبائل تقسيم نمود تا بواسطه آن نزد پسر زياد تقرّب پيدا كنند .\r\nسيزده سر به قبيله كنده داده شد كه رئيس ايشان قيس بن اشعث بود و دوازده سر به طائفه هوازن دادند كه رئيس آنها شمر بن ذى الجوشن بود و هفده سر به بنى تميم دادند و به قبائل ديگر هركدام سيزده سر داده شد و آنها سرها را به نيزه زده و به جانب كوفه خراب حركت كردند .\r\nو امّا شرح دفن اجساد خبيثه كفّار كوفه و شام : مرحوم قزوينى در رياض القدس مىنويسد :\r\nپسر سعد فرمان داد كه كشتگانشان را جمع كرده و سپس برآنها نماز گذارده و بعد آنها را در خاك دفن نمودند و در كتب مقاتل آمده است كه جمعى از قبيله بنى رياح كه حرّ از آن قبيله بود نزد عمر بن سعد آمده و از او خواهش كردند كه چون حرّ با ايشان خويش است اذن دهد تا او را به خاك سپارند .\r\nابن سعد اذن داد و آنها بدن آن بزرگوار را دفن نمودند .\r\nو امّا اسب تاختن برابدان مطهّر :\r\nمرحوم صدر قزوينى مىنويسد : در روايتى آمده كه از حضرت امام صادق پرسيدند جهت آنكه عمر سعد شهداء آل محمّد عليهم السّلام را به خاك نسپرد چه بود ؟\r\n\r\n","description":"","footnote":"","page_name":" 777 ","page_number":777},
  {"content":"\r\n\r\nحضرت فرمودند : دو جهت داشت :\r\nالف : آنكه بگذارند سباع و درندگان اين بدن‌ها را بخورند كه اثرى از آنها باقى نباشد .\r\nب : آنكه مىگفت اينها خارجى هستند و دين ندارند .\r\nو در خبر ديگر است كه عليا مجلّله حضرت زينب سلام اللّه عليها به واسطه فضه خاتون به پسر سعد ملعون پيغام داد كه ما راضى نيستيم شما كشتگان ما را به خاك بسپاريد بلكه اذن بده ما زنها خود اين كشتگان را دفن كنيم .\r\nعمر سعد حرامزاده جواب داد : اين حكم از براى كشتگان ما آمده است امّا از براى كشته‌هاى شما حكم رسيده كه الآن بايد اسبها را براجساد ايشان بتازيم و آنها را پايمال كنيم .\r\n\r\n","description":"","footnote":"","page_name":" 778 ","page_number":778},
  {"content":"\r\n\r\n\r\nفصل دوازدهم\r\n\r\nخروج لشگر كفرآئين عمر سعد از كربلاء و حركت دادن اهل بيت پيغمبر صلّى اللّه عليه و آله را به كوفه خراب\r\nچون روز يازدهم آمد و خورشيد به دائره نصف النهار رسيد و از آن گذشت عمر سعد خبيث فرمان داد كه لشگر سرزمين كربلاء را ترك كرده و از آنجا به طرف كوفه حركت كنند ، سپاه مهياى رفتن شدند سپس فرمانى ديگر صادر كرد مبنى برسوار كردن خيل اسيران و مراقبت كامل از ايشان كه مبادا احدى از آنها بگريزد در كاروان اهل بيت از جنس ذكور فقط حضرت مولانا على بن الحسن عليهما السّلام و جناب حسن مثنى و زيد و عمر پسران امام مجتبى سلام اللّه عليه و به نقلى حضرت امام باقر عليه السّلام نيز شرف حضور داشتند بارى اين سروران و بانوان محترمات را برشتران و مراكب بدون محمل نشاندند و چنانچه در برخى از كتب ارباب مقاتل آمده لشگر كافر عمر سعد با كعب نيزه و تازيانه كودكان و بانوان را سوار كردند .\r\nمرحوم سيّد در لهوف فرموده :\r\nبانوان محترمات و اهل بيت باشرافت ابى عبد اللّه عليه السّلام را برشترانى سوار كردند كه پاره گليمى برپشتشان انداخته شده بود نه محملى داشتند و نه سايبانى ، در ميان سپاه دشمن همه با صورت‌هاى گشوده با اينكه امانت‌هاى پيغمبر خدا بودند و آنان را همچون اسيران ترك و روم در سخت‌ترين شرائط گرفتارى و ناراحتى به اسيرى بردند و چه خوش گفته شاعر عرب :\r\n يصلّى على المبعوث من آل هاشم * و يغزى بنوه انّ ذالعجيب \r\nو شاعرى فارسىزبان در ترجمه آن گفته :\r\n\r\n","description":"","footnote":"","page_name":" 779 ","page_number":779},
  {"content":"\r\n\r\n درود حق بفرستند بررسول و ولىّ * كشند زادهء او را و اين چه بو العجبى است \r\nسپس مرحوم سيّد فرموده :\r\nو كان مع النساء على بن الحسين عليه السّلام قد نهكته العلّة .\r\nيعنى در ميان اسيران و محترمات امام زين العابدين عليه السّلام بيمار و تب‌دار چنان بيمارى او را رنجور و لاغر كرده بود كه همه از او دست شسته بودند با اين حالت آن قوم بىحميت و پست‌فطرت دستهاى آن بزرگوار را از عقب به گردنش بستند و به رواى زيارت ناحيه دست‌ها را به گردن غل كردند و آن حضرت را روى شتر نشانده و پاهاى مباركش را زير شكم شتر بستند .\r\nپس از آنكه به فرمان عمر سعد كافر زنان و مردان اسير را به جبر و قهر برشتران سوار كردند آنان را از كربلاء همراه لشگر و سپاه حركت داده در حالى كه علم‌ها از پيش و سرهاى شهداء از پشت سر و اسيران از عقب بودند صداى طبل و نقاره بلند و از طرفى صداى عربده و هلهله لشگر با آواز زنگ شتران غلغله‌اى در آن صحراء به پا كرده بود ، روى اغلب شتران و مراكب در بغل هركدام از بانوان و محترمات دختر بچه‌اى دو يا سه ساله بود كه جملگى با سرهاى برهنه و پاهاى بدون پوشش در حالى كه موهاى سرشان پريشان و اشگهايشان ريزان بود قرار گرفته بودند هروقت اين كودكان بىپناه بهانه مىگرفتند و از غريبى و فراق پدر و برادر و عموهاى خود گريه مىكردند آن دژخيمان قسى القلب و اوباش شام و كوفه از پشت سر كعب نى و تازيانه برسر و كتف‌هاى آنها مىزدند .\r\n\r\nعبور دادن اهل بيت از كنار قتلگاه\r\nدر اينكه اهل بيت سلطان دين حضرت ابا عبد اللّه الحسين عليه السّلام را هنگام حركت به طرف كوفه از كنار قتلگاه عبور دادند شك و ترديدى نبوده و همه ارباب مقاتل اتّفاق برآن دارند منتهى آيا اين عبور به درخواست خود اهل بيت بوده يا ظالمين\r\n\r\n","description":"","footnote":"","page_name":" 780 ","page_number":780},
  {"content":"\r\n\r\nبخاطر ايذاء و آزار بيشتر ايشان را از آن جا عبور دادند بين عبارات اهل فن اختلاف مىباشد .\r\nاز اكثر عبارات كتب اين‌طور استفاده مىشود كه سپاه كفركيش به منظور ايذاء و دل سوزاندان بانوان محترمه و اطفال تعمّدا آنها را از كنار قتلگاه عبور دادند ولى مرحوم شاهزاده فرهاد ميرزا در قمقام تصريح كرده است به اينكه عبور اهل بيت امام عليه السّلام به خواسته خودشان بوده ، ايشان مىفرمايد :\r\nاهل بيت او را گفتند : به حق اللّه الّا مررتم بنا على مصرع الحسين يعنى : بخداى كه اين اسيران را از قتلگاه عبور دهيد .\r\nديگر از كسانى كه عبور از قتلگاه را به خواسته خود اهل بيت دانسته مرحوم محدّث قمى در منتهى الآمال است ايشان مىنويسند :\r\nپس از آنكه لشگر كفر آتش در خيمه‌هاى اهل بيت زدند شعله آتش بالا گرفت فرزندان پيغمبر دهشت‌زده با سر و پاى برهنه از خيمه‌ها بيرون دويدند و لشگر را قسم دادند ما را از مصرع حسين عليه السّلام گذر دهيد ، پس بجانب قتلگاه روان گشتند بارى چون ديدگان بانوان محترمه براجسام بىسر شهيدان افتاد بسيار گريستند و برسر و روى خود زدند و نوحه و زارى نمودند و طبق آنچه از روايات و اخبار استفاده مىشود در بين تمام افراد اهل بيت سيّد الشهداء عليه السّلام حال امام سجاد عليه السّلام از همه وخيم‌تر و بدتر بود و اگر نبود حديث امّ ايمن كه عليا مخدّره حضرت زينب سلام اللّه عليها برآنجناب نقل فرمود بيم آن مىرفت كه حضرت به عالم باقى ارتحال كنند و شرح اين حديث طبق آنچه مرحوم ابن قولويه در كامل الزيارات آورده چنين مىباشد :\r\nاين حديث در آنچه استادم رحمة اللّه عليه به من اجازه آنها را داده است داخل بوده منتهى در مقام نقل بين دو روايت را جمع كرده ، برخى الفاظ را اضافه و بعضى را حذف نموده ، پاره‌اى را مقدّم و شطرى را مؤخر كرده‌ام و بدين ترتيب\r\n\r\n","description":"","footnote":"","page_name":" 781 ","page_number":781},
  {"content":"\r\n\r\nصحيح است بگويم :\r\nاين حديث را با تمام الفاظ و عباراتش از كسى نقل مىكنم كه وى آن را برايم اولا و سپس الآن حديث نموده چه آنكه نه من آن را براستادم رحمة اللّه عليه قرائت كرده و نه او برمن قرائت نموده است فقط من آن را از كسى كه برايم نقل كرده حكايت مىكنم و آن حديث چنين است : ابو عبد اللّه احمد بن محمّد بن عيّاش مىگويد :\r\nابو القاسم جعفر بن محمّد بن قولويه برايم نقل كرد و گفت : ابو عيسى عبيد اللّه بن فضل بن محمّد بن هلال الطائى البصرى برايم نقل نمود و گفت : ابو عثمان سعيد بن محمّد برايم نقل كرد و گفت : محمّد بن سلام بن يسار كوفى براى ما نقل كرد و گفت : احمد بن محمّد واسطى برايم نقل نمود و گفت : عيسى بن ابى شيبة القاضى برايم نقل كرد و گفت : نوح بن دراج برايم نقل كرد و گفت : قدامة بن زائده برايم حديث كرد و از پدرش نقل كرد ، پدرش گفت :\r\nحضرت على بن الحسين عليهما السّلام فرمودند :\r\nاى زائده خبر به من رسيده كه گاهى به زيارت قبر ابى عبد اللّه الحسين مىروى\r\nعرض كردم : همانطور است كه خبر به سمع شما رسيده .\r\nحضرت فرمودند :\r\nبراى چه مبادرت به چنين فعلى مىورزى در حالى كه تو نزد سلطان مكانت و منزلتى داشته و وى كسى است كه توان اين را ندارد ببيند شخصى به ما محبّت داشته و ما را برديگران برترى مىدهد و فضائل ما را ذكر مىكند و حقّى كه از ما براين امّت واجب است را رعايت مىنمايد ؟\r\nمحضر مباركش عرض كردم : به خدا سوگند قصدم از اين فعل فقط رضايت خدا و رسول خدا بوده و از غضب و سخط كسى كه برمن غضب نمايد ترس و وحشتى ندارم و امر مكروهى كه از ناحيه اين فعل به من برسد هرگز در سينه‌ام\r\n\r\n","description":"","footnote":"","page_name":" 782 ","page_number":782},
  {"content":"\r\n\r\nگران و سنگين نيست و برمن قابل تحمّل مىباشد .\r\nحضرت فرمودند :\r\nتو را به خدا سوگند امر چنين است ؟\r\nعرض كردم : به خدا سوگند امر چنين است .\r\nحضرت سؤالشان را سه بار تكرار فرموده و من نيز جوابم را سه بار بازگو نمودم .\r\nسپس حضرت فرمود :\r\nبشارت باد ترا ، بشارت باد ترا ، بشارت باد ترا ، لازم شد خبر دهم تو را به حديثى كه نزد من بوده و از احاديث نخبه و برگزيده‌اى است كه جزء اسرار مخزونه مىباشد و آن اين است : زمانى كه در طف ( كربلا ) آن مصيبت به ما وارد گشت و پدرم و تمام فرزندان و برادران و جميع اهلش كه با او بودند كشته شدند و حرم و زنان آن حضرت را برروى شتران بىجهاز نشانده و ما را به كوفه برگرداندند پس به قتلگاه ايشان چشم دوختم و ابدان طاهره ايشان را برهنه و عريان ديدم كه روى خاك افتاده و دفن نشده‌اند اين معنا برمن گران آمد و در سينه‌ام اثرش را يافته و هنگاميكه از ايشان چنين منظره‌اى را مشاهده كرده اضطراب و بىآرامى در من شدت يافت به حدّى كه نزديك بود روح از كالبدم خارج شود ، اين هيئت و حالت را وقتى عمّه‌ام زينب كبرى دختر على بن ابيطالب عليه السّلام از من مشاهده نموده فرمود :\r\nاين چه حالى است از تو مىبينم ، اى يادگار جدّ و پدر و برادرم چرا با جان خود بازى مىكنى ؟ ! !\r\nمن گفتم :\r\nچگونه جزع و بىتابى نكنم در حالى كه مىبينم سرور و برادران و عموها و پسر عموها و اهل خود را در خون خويش طپيده ، عريان و برهنه بوده ،\r\n\r\n","description":"","footnote":"","page_name":" 783 ","page_number":783},
  {"content":"\r\n\r\nجامه‌هايشان را از بدن بيرون آورده‌اند ، بدون اينكه كفن شده يا دفن گرديده باشند ، احدى بالاى سرشان نبوده و بشرى نزديكشان نمىشود گويا ايشان از خاندان ديلم و خزر مىباشند ؟ ! !\r\nعمّه‌ام فرمود :\r\nآنچه مىبينى تو را به جزع نياورد ، به خدا سوگند اين عهد و پيمانى بوده كه رسول خدا صلّى اللّه عليه و آله و سلّم با جدّ ( امير المؤمنين عليه السّلام ) و پدر ( سيّد الشهداء عليه السّلام ) و عمويت ( حضرت مجتبى عليه السّلام ) نموده و خداوند متعال نيز از گروهى از اين امّت كه در عداد ستمكاران و سركشان نمىباشند پيمان گرفته است ايشان در بين اهل آسمان‌ها معروف و مشهورند كه اين اعضاء قلم شده را جمع كرده و دفن نموده و اين ابدان و اجسام خون‌آلود را به خاك سپرده و در اين سرزمين براى قبر پدرت سيّد الشهداء نشانه‌اى نصب كرده كه اثرش هيچ‌گاه كهنه و مندرس نشده و گذشت شب و روز آن را محو نمىكند ، و بسيارى از رهبران كفر و الحاد و ابناء ضلالت و گمراهى سعى در نابود كردن آن مىنمايند ولى به جاى اينكه رسم و نشانه آن از بين رود ظاهرتر و آشكارتر مىگردد .\r\nمن پرسيدم : اين چه عهد و ميثاقى بوده و اين چه حديث و خبرى مىباشد ؟\r\nپس عمّه‌ام فرمود :\r\nبلى ، امّ ايمن برايم نقل نمود كه رسول خدا صلّى اللّه عليه و آله و سلّم روزى از روزها به منزل حضرت فاطمه عليها السّلام نزول اجلال فرمود و حضرت فاطمه عليها السّلام براى آن جناب حريره درست كردند و حضرت على عليه السّلام طبقى نزد حضرت آوردند كه در آن خرما بود ، سپس امّ ايمن گفت :\r\nمن نيز قدحى كه در آن شير و سرشير بود را خدمتشان آوردم ، رسول خدا صلّى اللّه عليه و آله و سلّم و امير المؤمنين و فاطمه و حسنين عليهم السّلام از آن حريره ميل كرده و سپس همگى آن شير را آشاميدند و پس از آن رسول خدا صلّى اللّه عليه و آله و سلّم و به دنبال آن\r\n\r\n","description":"","footnote":"","page_name":" 784 ","page_number":784},
  {"content":"\r\n\r\nحضرت ايشان از آن خرما و سرشير تناول نمودند و بعد رسول خدا صلّى اللّه عليه و آله و سلّم دست‌هاى مباركشان را شستند در حالى كه امير المؤمنين عليه السّلام آب به روى دست‌هاى آن حضرت مىريختند و پس از آنكه آن جناب از شستن دست‌ها فارغ شدند دست به پيشانى كشيده آنگاه به طرف على و فاطمه و حسن و حسين عليهم السّلام نظرى كه حاكى از سرور و نشاط بود نموده سپس با گوشه چشم به جانب آسمان نگريست بعد صورت مبارك به طرف قبله كرده و دست‌ها را گشاد و دعا نمود و پس از آن به حال گريه به سجده رفته و با صداى بلند مىگريستند و اشگ‌هايشان جارى بود .\r\nسپس سر از سجده برداشته و به راه افتادند در حالى كه اشگ‌هاى آن حضرت قطره قطره مىريخت گويا باران در حال باريدن بود ، از اين صحنه حضرت فاطمه و على و حسن و حسين عليهم السّلام محزون شده و من نيز متأثر گشته و اندوهگين شدم ولى همگى از سؤال نمودن پرهيز كرده و از آن حضرت نپرسيديم كه سبب اين گريه چيست تا گريستن آن جناب به درازا كشيد در اين هنگام على و فاطمه عليهما السّلام پرسيدند :\r\nچه چيز شما را گريانده يا رسول اللّه خدا هرگز چشمان شما را نگرياند قلب ما از اين حال شما جريحه‌دار گرديده ؟ !\r\nحضرت فرمودند :\r\nاى برادر من ، بواسطه شما مسرور گشتم . . . .\r\nمزاحم بن عبد الوارث در حديث خود به اينجا كه مىرسد مىگويد :\r\nنقل است كه پيامبر اكرم صلّى اللّه عليه و آله و سلّم در جواب امير المؤمنين فرمودند :\r\nاى حبيب من به واسطه شما چنان مسرور و شادمان شدم كه تاكنون اين‌طور خوشحال نشده بودم و به شما نگريستم و خدا را برنعمت شما كه به من داده حمد و سپاس نمودم ، در اين هنگام جبرئيل عليه السّلام برمن فرود آمد و گفت :\r\n\r\n","description":"","footnote":"","page_name":" 785 ","page_number":785},
  {"content":"\r\n\r\nاى محمّد صلّى اللّه عليه و آله و سلّم خداوند متعال برآنچه در نهان تو است اطّلاع داشته و مىداند كه سرور و شادى تو به واسطه برادر و دختر و دو سبط تو مىباشد پس نعمتش را برتو كامل كرده و عطيّه‌اش را برتو گوارا نمود يعنى ايشان و ذرّيه آنها و دوستداران و شيعيانشان را در بهشت با تو همسايه نمود ، بين تو و ايشان تفرقه و جدائى نمىاندازد ، ايشان از عطاء بدون منّت او منتفع شده همان طورى كه تو از آن بهره‌مند مىشوى و به آنها اعطاء مىشود همان طورى كه به تو اعطاء مىگردد تا آنجائى كه راضى و خشنود شده بلكه فوق رضايت ايشان و تو حق تعالى عنايت مىفرمايد و اين لطف و عنايت در مقابل آزمايش و ابتلائات بسيارى است كه در دنيا متوجه ايشان شده و ناملايماتى كه وسيله مردم و آنهائى كه از ملت و كيش تو مىباشند و خود را از امّت تو پنداشته در حالى كه از خدا و از تو بسيار دور هستند به ايشان مىرسد ، گاهى ضربه‌هاى شديد و غير قابل تحمّل از ناحيه اين گروه متوجه ايشان شده و زمانى با قتل و كشتار ايشان مواجه مىگردند .\r\nقتلگاه‌هاى ايشان مختلف و پراكنده و قبورشان از يكديگر دور مىباشد ، خيرجوئى نما از براى ايشان و براى خودت ، حمد و سپاس خداى عزّ و جلّ و آنها برخيرش و راضى شو به قضاى او پس حمد خداى بجا آورده و راضى شدم به قضايش به آنچه براى شما اختيار فرموده .\r\nسپس جبرئيل به من گفت :\r\nاى محمّد برادرت پس از تو منكوب و مغلوب امّتت قرار گرفته و از دشمنانت در تعب و رنج واقع مىشود ، و بعد از تو او را بدترين مخلوقات و شقىترين مردم مىكشد ، قاتل آن حضرت نظير پىكننده ناقه صالح است ، وى به منظور انجام اين كار به شهرى هجرت مىكند كه آن شهر محلّ نشوونماى شيعه و پيروان آن حضرت و فرزندش مىباشد ، در آن شهر ابتلائات ايشان ( اهل بيت عليهم السّلام ) بسيار و مصيبت ايشان عظيم مىباشد ، و اين سبط شما ( جبرئيل با دست اشاره به\r\n\r\n","description":"","footnote":"","page_name":" 786 ","page_number":786},
  {"content":"\r\n\r\nحضرت حسين عليه السّلام نمود ) با جماعتى از فرزندان و اهل بيت شما و نيكانى از امّتت در كنار فرات واقع در سرزمينى كه به آن « كربلا » مىگويند كشته مىشوند .\r\nكربلاء را از اين جهت كربلاء گويند كه حزن و بلاهائى كه از دشمنان شما و دشمنان فرزندان شما در روزى كه حزن و اندوهش تمام‌شدنى نبوده و حسرت آن زوال‌پذير نيست به عمل مىآيد بسيار و زياد مىباشد .\r\nاين زمين پاكيزه‌ترين اماكن واقع روى زمين بوده و احترامش از تمام بقاع بيشتر است ، در آن سبط تو و اهل بيتش كشته مىشوند .\r\nكربلاء از زمين‌هاى بهشت است ، هرگاه روزى كه در آن سبط تو و اهل بيتش كشته مىشوند فرابرسد و لشگر اهل كفر و لعنت او را احاطه نمايند به جهت غضب به خاطر تو و فرزندانت اى محمّد و به منظور بزرگ شمردن هتك حرمتت و تقبيح نمودن كردارى كه نسبت به ذريّه و عترتت انجام شده زمين بلرزد و كوهها كوشيده و اضطراب و جنبششان زياد شود و امواج درياها متلاطم گردد و آسمانها اهلشان را به هم بريزند ، و از زمين و كوهها و درياها و آسمانها چيزى باقى نمىماند مگر آنكه از حق تعالى اذن مىخواهند كه اهل تو را كه مستضعفين و مظلومين بوده و حجّت‌هاى خدا بعد از تو برخلايق هستند را نصرت و يارى كنند پس خداوند به آنها و موجودات در آنها وحى كرده و مىگويد :\r\nمنم خداوند متعال ، سلطانى كه قادر است و كسى نتواند از او بگريزد در توان هيچ خصم و دشمنى نيست كه او را عاجز و ناتوان كند ، من بريارى كردن دوستانم قادر و برانتقام گرفتن از دشمنان متمكن هستم ، به عزّت و جلال خود قسم آنان كه رسولم را تنها گذارده و برگزيده‌ام را رها كرده و حرمتش را هتك نموده و فرزندانش را كشته و عهدش را نقض و زير پاى نهاده و به اهل بيتش ستم كرده‌اند عذابى كنم كه احدى از عالميان را چنين عذابى نكرده باشم .\r\nدر اين هنگام تمام موجودات سماوى و ارضى به ضجّه درآمده و آنان كه به\r\n\r\n","description":"","footnote":"","page_name":" 787 ","page_number":787},
  {"content":"\r\n\r\nعترتت ستم كرده و هتك حرمتت را روا داشته‌اند را لعن و نفرين مىكنند .\r\nو هنگامى كه آن جماعت ( فرزندان و اهل بيت و نيكان از امتّت ) به طرف گورها و قبرهايشان نمايان مىشوند حق تعالى خودش متولى قبض ارواح آنها به يد قدرتش شده و فرشتگان را از آسمان هفتم به زمين فروفرستاده در حالى كه با ايشان :\r\n1 - ظروفى از ياقوت و زمرّد بوده كه مملوّ از آب حيات مىباشند .\r\n2 - حلّه‌هائى از حلّه‌هاى بهشتى .\r\n3 - عطرى از عطرهاى بهشتى .\r\nمىباشد ، پس فرشتگان بدن‌هاى ايشان را با آن آبها شستشو داده و حلّه‌ها را به تن آنها كرده و با آن عطرها حنوطشان نموده و دسته دسته برايشان نماز مىخواند و پس از اتمام نماز حق تعالى گروهى از امّتت را كه كفار ايشان را نمىشناسند و در خون شهداء نه با گفتار و نه با كردار و نه با قصد شركت كرده‌اند را گسيل داشته تا اجسام و ابدان آنها را دفن كنند و براى قبر سيّد الشّهداء در آن سرزمين اثرى نصب كرده تا براى اهل حق نشانه‌اى بوده و براى اهل ايمان سببى براى رستگارى باشد و در هرروز و شب از هرآسمانى صد هزار فرشته گرداگرد آن طواف كرده و برآن حضرت صلوات فرستاده و نزد قبرش تسبيح خدا گفته و براى زائرين آن جناب طلب آمرزش كرده و اسامى زائرين از امّتت را كه قربة الى اللّه آن حضرت را زيارت مىكنند و نيز اسماء پدران و خويشاوندان و شهرهاى ايشان را مىنويسند و در صورتهاى ايشان با مدادى كه از نور عرش الهى است اين عبارت را نقش مىبندند :\r\nاين شخص زائر قبر بهترين شهداء و زائر قبر فرزند بهترين انبياء مىباشد .\r\nدر روز قيامت از اثر اين مداد نورى ساطع شده كه از پرتوش چشم‌ها تار مىگردد و با اين نور ايشان شناخته مىشوند ، و گويا تو اى محمّد بين من و\r\n\r\n","description":"","footnote":"","page_name":" 788 ","page_number":788},
  {"content":"\r\n\r\nميكائيل قرار گرفته و على جلو ما بوده و همراهمان فرشتگانى حركت مىكنند كه از كثرت عدد ايشان معلوم نيست و بوسيله همين نورى كه در صورت‌هاى ايشان هست ، آنها را از بين خلائق دريافته و جدا مىكنيم و بدين ترتيب حق تعالى ايشان را از هول و وحشت آن روز و سختىهاى آن نجات مىدهد و اين حكم خدا است در حق كسانى كه قبر تو را اى محمّد يا قبر برادرت يا قبر دو سبط تو را زيارت كرده و قصدى غير از خداى عزّ و جلّ را نداشته باشند و البته گروهى از مردم كه مستحق لعنت و سخط و غضب الهى هستند خواهند آمد كه در محو كردن رسم و نشانه اين قبر سعى كرده و مىكوشند آن را از بين ببرند ولى خداوند قادر به ايشان چنين توانى را نخواهد داد .\r\nسپس رسول خدا صلّى اللّه عليه و آله و سلّم فرمودند :\r\nاين خبر من را گرياند و اندوهگين نمود .\r\nحضرت زينب سلام اللّه عليها فرمود :\r\nزمانى كه ابن ملجم لعنه اللّه عليه پدرم را ضربت زد و من اثر مرگ را در آن حضرت مشاهده كردم محضرش عرضه داشتم :\r\nاى پدر امّ ايمن برايم حديثى چنين و چنان نقل نمود ، دوست دارم حديث را از شما بشنوم .\r\nپدرم فرمودند :\r\nدخترم ، حديث همان طورى است كه امّ ايمن نقل كرده ، گويا مىبينم كه تو و دختران اهل تو در اين شهر به صورت اسيران درآمده ، خوار و منكوب مىگرديد ، هرلحظه هراس داريد كه شما را مردم بربايند ، برشما باد به صبر و شكيبائى ، سوگند به كسى كه حبّه را شكافته و انسان را آفريده روى زمين كسى غير از شما و غير از دوستان و پيروانتان نيست كه ولىّ خدا باشد و هنگامى كه رسول خدا صلّى اللّه عليه و آله و سلّم اين خبر را براى ما نقل مىنمودند و فرمودند .\r\n\r\n","description":"","footnote":"","page_name":" 789 ","page_number":789},
  {"content":"\r\n\r\nابليس لعنة اللّه عليه در آن روز از خوشحالى به پرواز درمىآيد پس در تمام نقاط دستياران و عفريت‌هايش را فراخوانده و به آنها مىگويد :\r\nاى جماعت شياطين ، طلب و تقاص خود را از فرزند آدم گرفته و در هلاكت ايشان به نهايت آرزوى خود رسيده و آتش دوزخ را نصيب شما نموديم مگر كسانى كه به اين جماعت مقصود اهل بيت پيغمبر صلّى اللّه عليه و آله و سلّم است بپيوندند از اين‌رو سعى كنيد نسبت به ايشان در مردم تشكيك ايجاد كرده و آنها را بردشمنى ايشان واداريد تا بدين وسيله گمراهى مردم و كفرشان مسلّم و محقق شده و نجات دهنده‌اى برايشان بهم نرسد ، ابليس با اينكه بسيار دروغگو و كاذب است اين كلام را به ايشان راست گفت ، وى به آنها اطّلاع داد .\r\nاگر كسى با اين جماعت ( اهل بيت صلّى اللّه عليه و آله و سلّم ) عداوت داشته باشد هيچ عمل صالحى برايش نافع نيست چنانچه اگر با ايشان محبت داشته باشد هيچ گناهى غير از معاصى كبيره ضررى به او نمىرساند .\r\nزائده مىگويد : سپس حضرت على بن الحسين عليه السّلام پس از نقل اين حديث برايم فرمودند :\r\nاين حديث را بگير و ضبط كن ، اگر در طلب آن يك سال شتر مىدواندى و در كوه و كمر به دنبال آن تفحص مىكردى محققا كم و اندك بود .\r\nصاحب معراج المحبّة عليه الرحمة حال آن دل‌سوختگان را چنين به نظم آورده :\r\n چه برمقتل رسيدند آن اسيران * بهم پيوست نيسان و حزيران\r\nيكى مويه‌كنان گشتى به فرزند * يكى شد موكنان برسوگ دلبند \r\n\r\n","description":"","footnote":"","page_name":" 790 ","page_number":790},
  {"content":"\r\n\r\n يكى از خون به صورت غازه « 1 » مىكرد * يكى داغ على را تازه مىكرد\r\nبه سوگ گل‌رخان سروقامت * به پا گرديد غوغاى قيامت\r\nنظر افكند چون دخت پيمبر * به نورديدهء ساقى كوثر\r\nبناگه نعره هذا اخى زد * به جان خلد نار دوزخى زد\r\nز نيرنگ سپهر نيل صورت * سيه شد روزگار آل عصمت\r\nتو را طاقت نباشد از شنيدن * شنيدن كى بود مانند ديدن \r\nدر ميان تمام بانوان محترمه عقيله بنى هاشم حضرت زينب كبرى سلام اللّه عليها به آوازى جانگداز و آهى آتشبار و دلى غمناك مىگفت :\r\nوا محمّداه ، صلى عليك مليك السّماء ، هذا حسين مرمّل بالدّماء ، مقطع الاعضاء و بناتك سبايا و الى اللّه المشتكى و الى محمد المصطفى و الى على المرتضى و الى حمزة سيّد الشّهداء ، وا محمّداه ، هذا حسين بالعراء تسفى عليه الصّبا ، قتيل اولاد البغايا ، يا حزناه يا كرباه ، اليوم مات جدّى رسول اللّه صلّى اللّه عليه و آله يا اصحاب محمّداه ، هولاء ذرّيّة المصطفى يساقون سوق السّبايا\r\nو از اين قبيل چندان بگفت و گريه و ناله كرد كه دوست و دشمن هركه بود بگريه درآمد .\r\n\r\n\r\n","description":"","footnote":"\r\n( 1 ) - به فتح « زا » گلگونه و سرخابى كه زنان به گونه‌هاى خود مىمالند\r\n","page_name":" 791 ","page_number":791},
  {"content":"\r\n\r\nنوحه‌سرائى حضرت زينب سلام اللّه عليها و وداع آن خاتون با جسد مطهّر امام تشنه‌كام سلام اللّه عليه\r\n آخر از كوى تو با ديدهء گريان رفتم * آمدم با تو و با لشگر عدوان رفتم\r\nگر تو با جمله شهيدان سوى جنّت رفتى * من سوى شام به همراه اسيران رفتم\r\nخاطرجمع و دل‌آسوده تو مىباش كه من * فرق بىمعجر و گيسوى پريشان رفتم\r\nاى شه تشنه‌جگر اين تو اين شط فرات * آب نوش آب كه من با لب عطشان رفتم\r\nبعد از اين بانگ عطش نشنوى اى شاه كه من * با يتيمان به سوى كوفه ويران رفتم\r\nعهد ما بود كه تو كشته شوى برلب آب * تو وفا كردى و من برسر پيمان رفتم\r\nچاك پهلوى ترا ديدم و از پنجه غم * سينه را چاك زدم تا بگريبان رفتم\r\nخاك برفرق من و خواهرى من كه تو را * جسم صد چاك فكندم به بيابان رفتم\r\nبرسر نعش تو نگذاشت بمانم چون شمر * با سر پاك تو اى مهر درخشان رفتم\r\nجوديا شرح غم غمزدگان كن كوتاه * كه ز هوش از اثر ناله و افغان رفتم \r\nمرحوم محتشم كاشانى مدّاح بااخلاص اهل بيت عليهم السّلام حال آن\r\n\r\n","description":"","footnote":"","page_name":" 792 ","page_number":792},
  {"content":"\r\n\r\nخون‌جگرشدگان را اين‌طور توصيف نموده :\r\nاشعار مرحوم محتشم در بيان زبانحال عليا مخدّره حضرت زينب خاتون سلام اللّه عليها هنگام عبور از قتلگاه\r\n بر حربگاه چون ره آن كاروان فتاد * شور نشور واهمه را در كمان فتاد\r\nهرچند برتن شهداء چشم كار كرد * برزخم‌هاى كارى تير و سنان فتاد\r\nناگاه چشم دختر زهرا در آن ميان * برپيكر شريف امام زمان فتاد\r\nبىاختيار نعره هذا حسين از او * سرزد چنان كه آتش او در جهان فتاد\r\nپس با زبان پرگله آن بضعه رسول * رو در مدينه كرد كه يا ايّها الرّسول\r\nاين كشته فتاده بهامون حسين توست * وين صيد دست و پا زده در خون حسين توست\r\nاين ماهى فتاده به درياى خون كه هست * زخم از ستاره برتنش افزون حسين توست\r\nاين خشگ لب فتاده ممنوع از فرات * كز خون او زمين شده جيحون حسين توست\r\nاين شاه كم‌سپاه كه با خيل اشگ و آه * خرگاه از اين جهان زده بيرون حسين توست\r\nپس روى در بقيع به زهرا خطاب كرد * مرغ هوا و ماهى دريا كباب كرد \r\n\r\n","description":"","footnote":"","page_name":" 793 ","page_number":793},
  {"content":"\r\n\r\n كى مونس شكسته‌دلان حال ما ببين * ما را غريب و بىكس و بىآشنا ببين\r\nاولاد خويش را كه شفيعان محشرند * در ورطه عقوبت اهل جفا ببين\r\nتنهاى كشته‌گان همه در خاك و خون نگر * سرهاى سروران همه برنيزه‌ها ببين\r\nآن تن كه بود پرورشش در كنار تو * غلطان به خاك معركه كربلا ببين \r\nو نيز سكينه خاتون جسد پاره پاره پدر را در بركشيد و چنان ناله و زارى مىكرد كه از حدّ توصيف خارج است\r\nاشعار مرحوم جودى در بيان زبانحال سكينه خاتون با جسد مطهّر امام عليه السّلام\r\n بابا بنگر سوز دل و چشم پرآبم * از كوى تو عازم به سوى شام خرابم\r\nنگذشته زمانى كه ز قتل تو ببستند * اين قوم جفاپيشه به زنجير و طنابم\r\nاين يك زندم كعب نى آن سيلى بيداد * فرياد كه هرلحظه ز قومى به عذابم\r\nبابا ز تو هرلحظه مراد بود سؤالى * از چيست كه اكنون ندهى هيچ جوابم\r\nبردار سر از خاك كه اين قوم جفاجو * بردند ز سر معجر و از چهره نقابم \r\n\r\n","description":"","footnote":"","page_name":" 794 ","page_number":794},
  {"content":"\r\n\r\n زين زخم كه برجسم تو بيرون ز حسابست * در سوز من دلشده تا روز حسابم\r\nز افتادن سروقد اكبر به روى خاك * يكباره ز دل رفت برون طاقت و تابم\r\nزان تير كه جا كرده به حلق على اصغر * در ناله چو ليلا و در افغان چو ربابم\r\nاين شط فرات است چون ديده جودى * هرلحظه به موج آيد و من تشنه آبم \r\nمرحوم محدّث قمى مىنويسد :\r\nدر مصباح كفعمى است كه سكينه خاتون گفت : چون پدرم كشته شد آن بدن نازنين را در آغوش گرفتم حالت اغماء و بيهوشى براى من روى داد ، در آن حال شنيدم پدرم مىفرمود :\r\n شيعتى ما ان شربتم رىّ عذب فاذكرونى * او سمعتم بغريب او شهيد فاندبونى \r\nشيعيان من ، هرگاه آب خوشگوارى نوشيديد مرا ياد كنيد و هرزمان مظلوميّت غريب يا شهيدى به سمع شما رسيد براى من ندبه و زارى كنيد .\r\n\r\n","description":"","footnote":"","page_name":" 795 ","page_number":795},
  {"content":"\r\n\r\n\r\nفصل سيزدهم\r\n\r\nدفن ابدان طاهره شهداء عليهم السّلام\r\nمرحوم مفيد در ارشاد مىفرمايد :\r\nپس از آنكه عمر بن سعد از كربلا خارج شد گروهى از قبيله بنى اسد كه ساكن قريه غاضريّه بودند آمدند و بربدن امام عليه السّلام و ساير شهداء نماز خوانده و آن گل‌هاى ورق ورق شده را دفن كردند و امام عليه السّلام را در همين‌جا كه قبر منوّرش مىباشد به خاك سپردند و على بن الحسين عليهما السّلام را پائين پاى آن حضرت دفن كردند و براى ديگر شهداء و اصحاب كه در آن حوالى بودند حفره‌اى كندند از جانب پاى آن جناب و همه را با هم در يك‌جا به خاك سپردند و حضرت عباس بن على عليهما السّلام را در آنجا كه شهيد شده بود يعنى در راه غاضريّه به خاك سپردند .\r\nو به نوشته كامل بهائى خويشان جناب حرّ بن يزيد رياحى او را در آنجا كه شهيد شد دفن كردند .\r\nبارى بنى اسد بعد از انجام مراسم تدفين ابدان مطهّره برساير قبائل عرب فخر مىكردند و به خود مىباليدند كه ما برامام حسين عليه السّلام نماز گذارده و او را با اصحابش دفن كرديم .\r\nمرحوم ابن شهرآشوب در مناقب و مسعودى نوشته‌اند كه يك روز پس از شهادت امام عليه السّلام و اصحابش باوفايش ابدان مطهّرشان توسّط اهل غاضريّه دفن گرديد .\r\n\r\nآمدن حضرت زين العابدين عليه السّلام برسر اجساد مطهّره شهداء و راهنمائى نمودن آن جناب بنى اسد را\r\nمرحوم مجلسى در كتاب بحار از حضرت باقر عليه السّلام روايت مىكند كه آن جناب\r\n\r\n","description":"","footnote":"","page_name":" 796 ","page_number":796},
  {"content":"\r\n\r\nفرمودند :\r\nچون جدّ بزرگوارم وارد زمين كربلاء شد نامه‌اى براى محمّد حنفيّه و ساير بنى هاشم نوشت و به مدينه ارسال نمود ، مضمون نامه چنين بود :\r\nبسم اللّه الرّحمن الرّحيم ، من الحسين بن علىّ الى محمّد بن الحنفيّة و من قبله من بنى هاشم :\r\nامّا بعد : فكان الدّنيا لم تكن و كان الآخرة لم تزل و السّلام .\r\nبعد از نوشتن اين نامه مالكين آن زمين محنت‌اثر را كه از اهل غاضريّه بودند طلب فرمود چهار فرسخ در چهار فرسخ را به مبلغ معينى كه شصت هزار تومان بود ابتياع نمود و آن را وقف كرده و توليت آن ارض مبارك را بدست بنى اسد گذارد مشروط به چند شرط :\r\nاز جمله آنكه پس از ده روز ديگر بيايند جسد طيبه مطهّره شهداء را با جسد پاره پاره سيّد الشّهداء عليه السّلام به خاك بسپارند .\r\nديگر آنكه وقتى شيعيان از دور و نزديك به زيارت آن تربت بيايند اهل غاضريّه و بنى اسد به استقبال زوّار آمده و منزل و مكان به ايشان بدهند و نيز از آب و نان و طعام مضايقه نكنند و زائران را تا سه روز ضيافت كنند .\r\nايشان شرائط را قبول نموده و پولها را بين خود قسمت كردند و از خدمت مرخّص شدند تا روز دهم دو روز از شهادت حضرت گذشته بود كوفيان سنگدل پس از كشتن و برهنه كردن و سر جدا نمودن امام همام عليه السّلام را عريان و برهنه در آن بيابان مقابل آفتاب سوزان انداختند و رفتند .\r\nزنان بنى اسد ديدند مردانشان اصلا بفكر و خيال رفتن و به خاك سپردن شهداء نيستند به نزد شوهران خود رفته و با گريه و افغان گفتند :\r\nاى بىمروت مردمان مگر شما با نور چشم رسول خدا صلّى اللّه عليه و آله و سلّم شرط نكرديد كه اجساد طاهره و ابدان مطهّره شهداء را به خاك بسپاريد ، اكنون چه شده كه به مقتل\r\n\r\n","description":"","footnote":"","page_name":" 797 ","page_number":797},
  {"content":"\r\n\r\nآل رسول نمىرويد و گلهاى ورق ورق شده ايشان را دفن نمىكنيد ؟ آيا از خدا نمىترسيد و از پيغمبر صلّى اللّه عليه و آله شرم نداريد و يا ايمان به خدا و روز جزا نداريد ؟\r\nمردان گفتند : چرا هم از خدا مىترسيم و هم اعتقاد به روز جزا داريم امّا با آن سفّاك بىباك و ظالم ناپاك يعنى پسر زياد ملعون چه كنيم ، اگر بشنود كه ما ابدان طاهره را دفن كرده‌ايم البته در مقام ايذاء و قتل ما برخواهد آمد و ما بر جان خود مىترسيم .\r\nزنان به شوهران خود گفتند : اگر شما از جان خود مىترسيد ما نمىترسيم بلكه جان ما به فداى زنان و دختران على مرتضى صلوات اللّه عليه انّا نذهب الى دفن اجساد الشّهداء انفسنا لهم الفداء و اللّه يعطى الجزاء ما مىرويم ابدان طاهره شهداء را به خاك مىسپاريم و از خدا اجر و مزد مىخواهيم\r\nسپس شروع به گريه و ندبه و ضجّه كردند و مادرانه و خواهرانه و شيون‌كنان به ميان خيمه‌ها رفته بيل‌ها و كلنگ‌ها و آلات حفر و كندن قبر را با خود برداشته و مهيّاى رفتن شدند ، همين كه مردان و جوانان قبيله بنى اسد اين همّت و مردانگى را از زنان و دختران ديدند به غيرت آمده و از روى حميّت دامن همّت به كمر زده بيل‌ها و كلنگ‌ها را از زنان گرفتند و روى به كربلا آوردند ، زنان برسر و سينه‌زنان از عقب مردان روانه شدند تا به كربلا رسيدند وارد قتلگاه شدند .\r\nشعر\r\n قتلگاهى كشته عريانى در او * بحر خونى گوهر غلطان در او\r\nقتلگاهى تن در او بىسر همه * پايمال لشگر كافر همه \r\nفرد عربى\r\n لهم جسوم على الرّمضاء مهملة * و انفس فى جوار اللّه يقربها \r\nطائفه بنى اسد در ميان قتلگاه حيران و سرگردان ايستاده بودند نظر برآن اجساد قطعه قطعه و ابدان پاره پاره مىكردند باتّفاق زنان مانند ابر بهارى اشگ مىريختند\r\n\r\n","description":"","footnote":"","page_name":" 798 ","page_number":798},
  {"content":"\r\n\r\nو نمىدانستند آقا كيست و غلام كدام است ، پدر كيست و فرزند كدام مىباشد در اين اثناء سوارى با شتاب رسيد و نقابى برصورت افكنده بود .\r\nشعر\r\n بسان حضرت يعقوب ناله سر مىكرد * كه او پسر ، پسروار پدر پدر مىكرد\r\nبسر عمامه سبزى وليك ژوليده * بسان چشم غزالان سياه پوشيده \r\nروى به طائفه بنى اسد كرد و فرمود : چرا واله و حيران ايستاده‌ايد ؟\r\nآن جماعت شرح حال خود و جهت آمدنشان را بيان كردند سپس گفتند اكنون آمده‌ايم ولى هيچيك را نمىشناسيم .\r\nآن سوار فرمود : انا اعرفهم و اعرّفكم ايّاهم واحدا واحدا\r\nشعر\r\n گفت من اين كشته‌ها را سر بسر * مىشناسم چون پدرها را پسر\r\nبىسرند اينها ولى جان منند * گر غريبند ، آشنايان منند \r\nسپس آن وجود مبارك گروه بنى اسد را كمك كرد و مشغول تجهيز و تدفين شهداء شدند يك يك مىآوردند و از آن والامقام اسم صاحب بدن را سؤال كرده و سپس آن را دفن مىكردند\r\nمرحوم مفيد در ارشاد مىفرمايد : و حفروا للشّهداء من اهل بيته و اصحابه الّذين صرعوا حوله ما يلى رجلى الحسين و جمعوهم و دفنوهم جميعا يعنى از براى همه شهداء كه از اهل بيت و اصحاب بودند و در اطراف آن سرور به روى خاك افتاده بودند حفيره كندند و تمام ايشان را جمع نموده و نماز كردند و مجموعا را در آن حفره به خاك سپردند سپس در اثناء تفحص به بدنى برخوردند پاره پاره كه سر در بدن نداشت و زخمهايش قابل شمارش نبود .\r\n\r\n","description":"","footnote":"","page_name":" 799 ","page_number":799},
  {"content":"\r\n\r\nفرد\r\n پيكرى ديدند افتاده به خاك * قطعه قطعه پاره پاره چاك چاك \r\nاز امام سجاد عليه السّلام پرسيدند : آقا اين كشته كدام كس است .\r\nفرد\r\n كيست اين كشته كه از خنجر و شمشير و سنان * و كواكب به بدن زخم فزون‌تر دارد \r\nهمين كه چشم امام عليه السّلام برآن بدن قطعه قطعه افتاد خود را به روى نعش پدر انداخت و بلند بلند گريست زنان و مردان بنى اسد با امام عليه السّلام در گريه و زارى شدند بارى امام سجاد عليه السّلام ساعتى روى نعش پدر اشگ ريخت و خاك غم برسر ريخت ، سپس برپدر نماز گذارد و بعد خود به تنهائى آن جان پاك را در جسد خاك نهاد يعنى در همان قبرى كه رسول خدا صلّى اللّه عليه و آله و سلّم كنده بود بدن پدر را گذارد و سپس با حسرتى تمام با خاك آن را پوشاند و با اشگ ديده خاك را گل ساخت بعد با انگشت مبارك روى قبر نوشت : هذا قبر حسين بن على بن ابيطالب و به موجب وصيّت پدر بزرگوارش كه در هنگام وداع فرموده بود برادرت على اكبر عليه را در نزد من دفن كن بدن شاهزاده على اكبر عليه السّلام را در پائين پاى پدر دفن نمود و پس از دفن حضرت سيّد الشهداء و ساير شهداء بنى اسد اذن مرخصى گرفتند ، امام عليه السّلام فرمود : ياران شما احسان را به پايان رسانيد چه آنكه كار هنوز به اتمام نرسيده زيرا شهيد ديگر مانده كه از اين شهداء دور تر قرار گرفته و آن سپهسالار و علمدار سلطان كربلا است ، پس به اتفاق آمدند به كنار نهر علقمه\r\nشعر\r\n كشته‌اى ديدند دست و سر جدا * زخم‌هايش كس نداند جز خدا\r\nپاره پاره قطعه قطعه پيكرش * اين تنش ياران چه گويم از سرش \r\nبعد از گريه و زارى بسيار قبرى كندند و نعش مبارك عباس عليه السّلام را با دست‌هاى\r\n\r\n","description":"","footnote":"","page_name":" 800 ","page_number":800},
  {"content":"\r\n\r\nبريده در ميان عبائى ريختند و سپس به خاك سپردند .\r\nمؤلف گويد :\r\nمناسب ديدم در اينجا زيارت‌نامه‌اى را كه مرحوم مجلسى عطّر اللّه مرقده الشريف به عنوان زيارت شهداء طفّ در بحار نقل فرموده بياورم .\r\nمتن اين زيارت‌نامه به اين شرح مىباشد :\r\nوقتى بخواهند شهداء را زيارت كنند دستور است پائين پاى حضرت كه قبر حضرت على بن الحسين عليهما السّلام آنجا مىباشد بايستند ، سپس رو به قبله كنند كه تمام شهداء در همان قبله دفن شده‌اند و اشاره به شاهزاده على بن الحسين عليهما السّلام كرده و بگويند :\r\nالسّلام عليك يا أوّل قتيل من نسل خير سليل ، من سلالة إبراهيم الخليل ، صلّى اللّه عليك و على أبيك ، إذ قال فيك : قتل اللّه قوما قتلوك يا بنىّ ! ما أجرأهم على الرّحمن ، و على انتهاك حرمة الرّسول على الدّنيا بعدك العفا ، كأنّى بك بين يديك ماثلا ، و للكافرين قاتلا قائلا :\r\n أنا عليّ بن الحسين بن علىّ * نحن و بيت اللّه أولى بالنّبيّ\r\nأطعنكم بالرّمح حتّى ينثني * أضربكم بالسّيف أحمي عن أبي\r\nضرب غلام هاشميّ عربيّ * و اللّه لا يحكم فينا ابن الدّعيّ \r\nحتّى قضيت نحبك ، و لقيت ربّك ، أشهد أنّك أولى باللّه و برسوله ، و أنّك ابن رسوله ، و حجّته و أمينه و ابن حجّته أمينه حكم اللّه على قاتلك مرّة بن منقذ بن النّعمان العبديّ - لعنه اللّه و أخزاه و من شركه في قتلك ، و كانوا عليك ظهيرا ، أصلاهم اللّه جهنّم و ساءت مصيرا ، و جعلنا اللّه من ملاقيك ، و مرافقي جدّك و أبيك و عمّك و أخيك ، و امّك المظلومة ، و أبرء إلى اللّه من أعدائك أولي الجحود ، و السّلام عليك و رحمة اللّه و بركاته .\r\nالسّلام على عبد اللّه بن الحسين ، الطّفل الرّضيع ، المرميّ الصّريع المتشحّط دما ،\r\n\r\n","description":"","footnote":"","page_name":" 801 ","page_number":801},
  {"content":"\r\n\r\nالمصعّد دمه في السّماء ، المذبوح بالسّهم في حجر أبيه لعن اللّه راميه حرملة بن كاهل الأسديّ و ذويه .\r\nالسّلام على عبد اللّه بن أمير المؤمنين ، مبلى البلاء ، و المنادي بالولاء في عرصة كربلا ، المضروب مقبلا و مدبرا ، لعن اللّه قاتله هانيء بن ثبيت الحضرميّ .\r\nالسّلام على أبي الفضل العبّاس بن أمير المؤمنين ، المواسي أخاه بنفسه ، الآخذ لغده من أمسه ، الفادي له ، الواقي السّاعي إليه بمائه المقطوعة يداه - لعن اللّه قاتله يزيد بن الرّقاد الجهنيّ ، و حكيم بن الطّفيل الطّائيّ .\r\nالسّلام على جعفر بن أمير المؤمنين ، الصّابر بنفسه محتسبا ، و النّائي عن الأوطاء مغتربا ، المستسلم للقتال ، المستقدم للنّزال ، المكثور بالرّجال ، لعن اللّه قاتله هانيء بن ثبيت الحضرميّ .\r\nالسّلام على عثمان بن أمير المؤمنين ، سميّ عثمان بن مظغون ، لعن اللّه راميه بالسّهم خوليّ بن يزيد الأصبحيّ الإياديّ ، و الأبانيّ الدّاريّ .\r\nالسّلام على محمّد بن أمير المؤمنين ، قتيل الأبانيّ الدّاريّ لعنه اللّه ، و ضاعف عليه العذاب الأليم ، و صلّى اللّه عليك يا محمّد و على أهل بيتك الصّابرين .\r\nالسّلام على أبي بكر بن الحسن بن عليّ الزّكيّ الوليّ ، المرميّ بالسّهم الرّدىّ ، لعن اللّه قاتله عبد اللّه بن عقبة الغنويّ .\r\nالسّلام على عبد اللّه بن الحسن الزّكيّ ، لعن اللّه قاتله و راميه حرملة بن كاهل الأسديّ .\r\nالسّلام على القاسم بن الحسن بن عليّ ، المضروب [ على 
  ] هامته المسلوب لامته ، حين نادى الحسين عمّه ، فجلّى عليه عمّه كالصّقر ، و هو يفحص برجليه التّراب ، و الحسين يقول : « بعدا لقوم قتلوك ، و من خصمهم يوم القيامة جدّك و أبوك » .\r\nثمّ قال : « عزّ و اللّه على عمّك أن تدعوه فلا يجيبك ، أو أن يجيبك و أنت قتيل\r\n\r\n","description":"","footnote":"","page_name":" 802 ","page_number":802},
  {"content":"\r\n\r\nجديل فلا ينفعك ، هذا و اللّه يوم كثر واتره و قلّ ناصره جعلنى اللّه معكما يوم جمعكما ، و بوّأني مبوّأكما ، و لعن اللّه قاتلك عمر بن سعد بن [ عروة بن 
  ] نفيل الأزديّ ، و أصلاه جحيما ، و أعدّ له عذابا أليما .\r\nالسّلام على عون بن عبد اللّه بن جعفر الطّيّار في الجنان ، حليف الإيمان ، و منازل الأقران ، النّاصح للرّحمن ، التّالي للمثاني و القرآن لعن اللّه قاتله عبد اللّه بن قطبة النبهانيّ .\r\nالسّلام على محمّد بن عبد اللّه بن جعفر ، الشّاهد مكان أبيه ، و التّالي لأخيه ، و واقيه ببدنه ، لعن اللّه قاتله عامر بن نهشل التّميميّ .\r\nالسّلام على جعفر بن عقيل ، لعن اللّه قاتله و راميه بشر بن حوط الهمدانىّ .\r\nالسّلام على عبد الرّحمن بن عقيل ، لعن اللّه قاتله و راميه عثمان بن خالد بن أشيم الجهنيّ .\r\nالسّلام على القتيل بن القتيل : عبد اللّه بن مسلم بن عقيل ، و لعن اللّه قاتله عامر بن صعصعة [ و قيل أسد بن مالك 
  ] .\r\nالسّلام على أبي عبيد اللّه بن مسلم بن عقيل ، و لعن اللّه قاتله و راميه عمرو بن صبيح الصّيداويّ .\r\nالسّلام على محمّد بن أبي سعيد بن عقيل ، و لعن اللّه قاتله لقيط بن ناشر الجهنيّ .\r\nالسّلام على سليمان مولى الحسين بن أمير المؤمنين ، و لعن اللّه قاتله سليمان بن عوف الحضرميّ .\r\nالسّلام على قارب مولى الحسين بن عليّ .\r\nالسّلام على منجح مولى الحسين بن عليّ .\r\nالسّلام على مسلم بن عوسجة الأسديّ ، القائل للحسين و قد أذن له في الانصراف : أ نحن نخلّي عنك ؟ و بم نعتذر عند اللّه من أداء حقّك ، لا و اللّه حتّى\r\n\r\n","description":"","footnote":"","page_name":" 803 ","page_number":803},
  {"content":"\r\n\r\nأكسر في صدورهم رمحي هذا ، و أضربهم بسيفي ما ثبت قائمه في يدي ، و لا أفارقك ، و لو لم يكن معي سلاح أقاتلهم به لقذفتهم بالحجارة ، و لم أفارقك حتّى أموت معك .\r\nو كنت أوّل من شرى نفسه ، و أوّل شهيد شهد للّه و قضى نجبه ففزت و ربّ الكعبة ، شكّر اللّه استقدامك و مواساتك إمامك ، إذ مشى إليك و أنت صريع ، فقال : يرحمك اللّه يا مسلم بن عوسجة و قرأ : « فمنهم من قضى نحبه و منهم من ينتظر و ما بدّلوا تبديلا » لعن اللّه المشتركين في قتلك : عبد اللّه الضّبابيّ ، و عبد اللّه بن خشكارة البجليّ ، و مسلم بن عبد اللّه الضّبابيّ .\r\nالسّلام على سعد بن عبد اللّه الحنفيّ ، القائل للحسين و قد أذن له في الانصراف : لا و اللّه نخلّيك حتّى يعلم اللّه أنّا قد حفظنا غيبة رسول اللّه صلّى اللّه عليه و آله و سلّم فيك ، و اللّه لو أعلم أنّي أقتل ثمّ أحيا ثمّ أحرق ثمّ أذرى و يفعل بي ذلك سبعين مرّة ما فارقتك ، حتّى ألقى حمامي دونك و كيف أفعل ذلك و إنّما هي موتة أو قتلة واحدة ، ثمّ هي بعدها الكرامة الّتي لا انقضاء لها أبدا .\r\nفقد لقيت حمامك ، و واسيت إمامك ، و لقيت من اللّه الكرامة في دار المقامة ، حشرنا اللّه معكم في المستشهدين ، و رزقنا مرافقتكم في أعلى علّيّين .\r\nالسّلام على بشر بن عمر الحضرميّ ، شكّر اللّه لك قولك للحسين و قد أذن لك في الانصراف : أكلتني إذن السّباع حيّا إن فارقتك و أسأل عنك الرّكبان و أخذلك مع قلّة الأعوان ، لا يكون هذا أبدا .\r\nالسّلام على يزيد بن حصين الهمدانيّ المشرقيّ القاري ، المجدّل بالمشرفيّ . السّلام على عمر بن كعب الأنصاريّ .\r\nالسّلام على نعيم بن عجلان الأنصاريّ .\r\nالسّلام على زهير بن القين البجليّ ، القائل للحسين و قد أذن له في الانصراف : لا و اللّه لا يكون ذلك أبدا ، أترك ابن رسول اللّه أسيرا في يد الأعداء ، و أنجو ؟ لا أراني\r\n\r\n","description":"","footnote":"","page_name":" 804 ","page_number":804},
  {"content":"\r\n\r\nاللّه ذلك اليوم .\r\nالسّلام على عمرو بن قرظة الأنصاريّ . السّلام على حبيب بن مظاهر الأسديّ . السّلام على الحرّ بن يزيد الرّياحيّ .\r\nالسّلام على عبد اللّه بن عمير الكلبيّ .\r\nالسّلام على نافع بن هلال بن نافع البجليّ المرادىّ .\r\nالسّلام على أنس بن كاهل الأسديّ .\r\nالسّلام على قيس بن مسهر الصّيداويّ .\r\nالسّلام على عبد اللّه و عبد الرّحمن ابني عروة بن حراق الغفاريّين .\r\nالسّلام على جون بن حويّ مولى أبي ذرّ الغفاريّ .\r\nالسّلام على شبيب بن عبد اللّه النّهشليّ . السّلام على الحجّاج بن زيد السّعديّ . السّلام على قاسط و كرش ابني ظهير التّغلبيّين .\r\nالسّلام على كنانة بن عتيق . السّلام على ضرغامة بن مالك .\r\nالسّلام على حويّ بن مالك الضّبعيّ . السّلام على عمرو بن ضبيعة [ الضّبعيّ 
  ] . السّلام على زيد بن ثبيت القيسيّ .\r\nالسّلام على عبد اللّه و عبيد اللّه ابني يزيد بن ثبيت القيسيّ .\r\nالسّلام على عامر بن مسلم . السّلام على قعنب بن عمرو التّمريّ .\r\nالسّلام على سالم مولى عامر بن مسلم . السّلام على سيف بن مالك .\r\nالسّلام على زهير بن بشر الخثعميّ . السّلام على زيد بن معقل الجعفيّ .\r\nالسّلام على الحجّاج بن مسروق الجعفيّ .\r\nالسّلام على مسعود بن الحجّاج و ابنه . السّلام على مجمّع بن عبد اللّه العائذيّ . السّلام على عمّار بن حسّان بن شريح الطّائيّ .\r\nالسّلام على حباب بن الحارث السّلمانيّ الأزديّ .\r\nالسّلام على جندب بن حجر الخولانيّ . السّلام على عمر بن خالد الصّيداويّ .\r\n\r\n","description":"","footnote":"","page_name":" 805 ","page_number":805},
  {"content":"\r\n\r\nالسّلام على سعيد مولاه . السّلام على يزيد بن زياد بن مهاصر الكنديّ . السّلام على زاهد مولى عمرو بن الحمق الخزاعيّ . السّلام على جبلة بن عليّ الشّيبانيّ .\r\nالسّلام على سالم مولى بني المدنيّة الكلبيّ . السّلام على أسلم ابن كثير الأزديّ الأعرج . السّلام على زهير بن سليم الأزديّ .\r\nالسّلام على قاسم بن حبيب الأزديّ . السّلام على عمر بن جندب الحضرميّ . السّلام على أبي ثمامة عمر بن عبد اللّه الصّائديّ .\r\nالسّلام على حنظلة بن سعد الشّباميّ . السّلام على عبد الرّحمن بن عبد اللّه بن الكدر الأرحبيّ . السّلام على عمّار بن أبي سلامة الهمدانيّ . السّلام على عابس بن أبي شبيب الشّاكريّ .\r\nالسّلام على شوذب مولى شاكر . السّلام على شبيب بن الحارث بن سريع . السّلام على مالك بن عبد بن سريع .\r\nالسّلام على الجريح المأسور سوّار ابن أبي حمير الفهميّ الهمدانيّ . السّلام على المرتّب معه عمرو بن عبد اللّه الجندعىّ .\r\nالسّلام عليكم يا خير أنصار . السّلام عليكم بما صبرتم فنعم عقبى الدّار ، بوّأكم اللّه مبوّء الأبرار ، أشهد لقد كشف اللّه لكم الغطاء ، و مهّد لكم الوطاء ، و أجزل لكم العطاء ، و كنتم عن الحقّ غير بطاء . و أنتم لنا فرطاء و نحن لكم خلطاء في دار البقاء . و السّلام عليكم و رحمة اللّه و بركاته .\r\n\r\n","description":"","footnote":"","page_name":" 806 ","page_number":806},
  {"content":"\r\n\r\n\r\nفصل چهاردهم\r\n\r\nوارد شدن اهل بيت سيّد الشهداء عليهم السّلام به كوفه خراب\r\nبعد از ظهر روز يازدهم عمر بن سعد ملعون با لشگر كفرآئين كوفه و شام از كربلاء بيرون رفت و با خيل اسيران رو به كوفه خراب نهاد به نزديكى شهر كه رسيد خبر به ابن زياد داد كه اينك لشگر كوفه و شام با فتح و پيروزى از كربلاء برگشته و سرهاى شهيدان همراه با اسراء را آورده و منتظر فرمان هستند تا امير چه دستور دهد .\r\nوقتى پيغام پسر سعد پليد به پسر زياد خبيث رسيد از اين خبر بسى شادمان شد و امر نمود طبل بشارت نواختند و سران سپاه و اميران را به بارگاه خواند و حكم نمود كه منادى در شهر ندا كند احدى از مردم با آلات حرب از خانه بيرون نيايند و برسر هركوى و برزن نگهبانان و پاسبانان گماشت تا كاملا شهر را حفاظت كرده مبادا آشوب و شورش به پا شود سپس خولى بن يزيد اصبحى را خواست و به او فرمان داد كه سر مطهّر امام عليه السّلام را به استقبال اسراء به نزد ابن سعد ببرد تا وى سر منوّر را برنيزه بلندى زده و در جلو سرها مقابل ديدگان اسيران وارد شهر نمايند ، طبق حكم پسر زياد ملعون لشگريان مسلح با حربه‌هاى برهنه برسر چهارراهها و كوچه‌ها ايستادند مردم براى تماشا از خانه‌ها بيرون آمدند شهر همچون دريا به موج آمد جارچيان خبر شهادت سلطان كربلاء را در سطح شهر اعلام و پخش كردند اين خبر به گوش زنان در خانه‌ها رسيد دانستند كه امام همام را اهل كوفه و شام شهيد كرده‌اند و عيال آن سرور را همچون اسيران وارد شهر مىكنند يك مرتبه صداى ضجّه مرد و زن ، پير و جوان ، وضيع و شريف به ناله وا حسيناه و وا اماماه بلند شد و غلغله‌اى در زمين و زمان به پا شد مأمورين و مزدوران دستگاه حاكمه\r\n\r\n","description":"","footnote":"","page_name":" 807 ","page_number":807},
  {"content":"\r\n\r\nبراى ارعاب و خاموش كردن هرشورش و سروصدائى شروع كردند به نواختن طبل و نقّاره ، آواز طبل و ناى از هرگوشه و كنار بلند شد در همين اثناء از دروازه شهر خولى حرامزاده رسيد در حالى كه سر مقدّس سرور شهيدان را برسر نيزه بلندى كرده بود و آن سر مطهّر همچون بدر برسر نيزه نورافشانى مىكرد چشم سپاهيان و جمعيّت انبوه مردم كه به آن سر نورانى افتاد همه صدا به اللّه اكبر بلند كردند اسيران و دختران خون‌جگر بهرطرف نظر كردند ببينند لشگر چرا تكبير گفتند ناگهان چشمشان برسر بريده حضرت ابا عبد اللّه الحسين عليه السّلام افتاد يك مرتبه آن شصت و چهار زن و بچه صدا به شيون بلند كردند در اين اثناء ديدگان عليا مخدّره حضرت زينب سلام اللّه عليها كه برسر بريده برادر افتاد به حالتى شد كه زبان ياراى گفتن آن را نداشته و قلم از ترقيم آن حال عاجز مىباشد فقط همين مقدار گفته‌اند كه آن بانو خيره خيره به سر مقدّس برادر نظر كرد ديد مردم مثل هلال شب اوّل ماه انگشت‌نما مىكنند آن مخدّره از سوز دل فرمود :\r\n اخى يا هلالا غاب بعد طلوعه * فمن فقده اضحى نهارى كليلتى \r\nبرادرم ، اى هلال من كه در روز عاشوراء غروب كردى و از پيش چشمم پنهان شدى از وقتى كه رفتى روز من به شب تار مبدّل شده است .\r\n اخى يا اخى اىّ المصائب اشتكى * فراقك ام هتكى و زلّى و غربتى \r\nبرادرم ، از كدام مصيبت‌هاى تو شكايت كنم ؟ از فراق چون تو برادرى يا از دريده شدن پرده حرمت خود يا از ذلّت و غربتم گله نمايم\r\n اخى ليت هذا النّجر كان بمنحرى * و يا ليت هذا السّهم كان بمهجتى \r\nكاش شمر مرا در عوض تو نحر كرده بود و كاش آن تير و نيزه‌ها به قلب من مىخورد .\r\n اخى بلّغ المختار طه سلامنا * و قل امّ كلثوم بكرب و محنة \r\nبرادر جان رسول خدا صلّى اللّه عليه و آله را از حال زار خواهرت كلثوم خبردار كن و بگو\r\n\r\n","description":"","footnote":"","page_name":" 808 ","page_number":808},
  {"content":"\r\n\r\nخواهرانم ميان محنت و مصيبت مانده و بعد پدرم حيدر كرّار را از حال دخترانش مطّلع كن و بگو :\r\n اخى بلّغ الكرّار عنّى تحيّة * و قل زينب اضجت تساق بذلّة \r\nبرادر جان سلام و تهنيت من را به پدرم حيدر كرّار برسان و بگو دخترت زينب را با خوارى و زارى و ذلّت به شهرها مىبرند .\r\nبعد از اين بيانات آن مخدّره سر خود را به چوبه محمل زد كه پيشانى مباركش شكافت و خون از آن ريخت\r\nدر شرح برخى از احوالات اهل بيت اطهار عليهم السّلام در ورود به كوفه خراب\r\nچون اولاد رسول خدا صلّى اللّه عليه و آله و سلّم و ذرارى فاطمه زهراء سلام اللّه عليها را با چشم پرآب و جگرهاى خون شده وارد كوفه خراب كردند از هجوم تماشائيان راه عبور مسدود شده بود ، قريب بيست سر بالاى نيزه بود و شصت و چهار زن برشتران و بعضى برقاطر و برخى در محمل‌هاى بىروپوش كه عرب او را اقتاب مىخواند سوار بودند ، در بغل هرخانمى دختر بچه‌اى سر و پاى برهنه با چشمى اشكبار قرار داشت ، كوفيان از مرد و زن ، كوچك و بزرگ به تماشاى ايشان ايستاده بودند ، بعضى خندان و برخى گريان به نظر مىآمدند .\r\nاز جديله اسدى نقل شده كه مىگفت :\r\nسال شصت و يك هجرى در كوفه بودم كه لشگر ابن زياد از كربلا برگشته بودند و اسيران آل احمد مختار را وارد بازار كوفه كردند زنان چندى را ديدم كه گريبان‌ها دريده سينه و صورت‌ها خراشيده و متّصل لطمه برصورت مىزدند و اشگ مىريختند ، من از پيرمردى احوال‌پرسى آن اسيران دل‌شكسته را كردم .\r\nپيرمرد در جواب گفت : آيا نمىبينى سر پسر پيغمبر صلّى اللّه عليه و آله را كه بربالاى نيزه است . . . .\r\n\r\n","description":"","footnote":"","page_name":" 809 ","page_number":809},
  {"content":"\r\n\r\nدر همين اثنا كه شيخ براى من قضيّه را بيان مىكرد زنى را ديدم مانند طلاى بىغش بركوهان شتر لنگ و لاغرى نشسته كه آن شتر نه جهاز داشت و نه آن مخدّره داراى حجاب بود ، پرسيدم :\r\nاى شيخ اين بانوى مجلّله كيست ؟\r\nگفت : امّ كلثوم دختر على بن ابيطالب عليه السّلام است .\r\nپشت سر امّ كلثوم جوانى عليل و بيمار را ديدم كه بركوهان شتر لاغرى قرار گرفته امّا با سر برهنه و خون از ساق پاى آن عليل سيلان داشت ، پرسيدم : اين جوان بيمار كيست ؟\r\nگفت : على بن الحسين عليهما السّلام است\r\nاز ديدن آن بزرگوار گريه راه گلوى مرا گرفت ، ديگر قوّت حرف زدن نداشتم امّا مىديدم كه زن‌هاى كوفه بربالاى پشت بام به تماشا برآمده بودند به اين اطفال خردسال كه در بغل زنان بودند نان و خرما مىدادند امّ كلثوم مىفرمود : حرج على من يتصدّق علينا اهل البيت فانّ الصّدقة علينا حرام اى زنها اين دلسوزى نيست كه مىكنيد ، بگذاريد اطفال ما از گرسنگى بميرند صدقه برما اهل بيت حرام است سپس دست مىآورد و نان و خرما را از دست اطفال مىگرفت .\r\nاز اين حالت امّ كلثوم صداى گريه از مرد و زن بلند شد و برخى كه شناختند ايشان اولاد پيغمبر صلّى اللّه عليه و آله بوده و آن سر ، سر فرزند زهراء است گريبان دريدند ضجّه و ناله برآوردند : وا ابن بنت نبىّ اللّه وا حسناه وا حسيناه .\r\nدر ميان بانوان محترمه ، خانمى را ديدم سربرهنه ، موپريشان كه دو طرف صورت خود را به مو پوشيده بود ، علاوه دو دست خود را به صورت نهاده بود ، آنقدر ساتر نداشت كه صورت خود را از نامحرمان بپوشاند .\r\nپرسيدم اين مخدّره كيست ؟\r\nگفت : اين سكينه خاتون دختر امام حسين عليه السّلام است .\r\n\r\n","description":"","footnote":"","page_name":" 810 ","page_number":810},
  {"content":"\r\n\r\nبعد ديدم سه دختر صغيره بريك شتر رديف نشسته‌اند و هرسه مثل ماه تابان امّا برهنه و عريان و گيسوهايشان روى دوششان پريشان پرسيدم : ايشان كيستند ؟\r\nگفت : يكى رقيّه خاتون و ديگرى صفيّه خاتون و آن سوّمى فاطمه صغرى است .\r\nاز ديدن حالت آن دختران آن‌قدر به سر و صورت خود زدم كه چشمان من از نور افتاد .\r\nبه همين نحو مخدّرات ديگر پشت سر هم آمدند و گذشتند تا آنكه مخدّره مجلّله‌اى را ديدم كه با چشمان گريان صيحه مىزد و مىفرمود : اما يغضّون ابصاركم عن حرم رسول اللّه آيا از تماشاى حرم رسول خدا چشم نمىبنديد ؟\r\nديدم صداى خلق به ناله بلند شد ، پرسيدم : اين مخدّره كيست ؟\r\nگفت هذه زينب بنت على عليه السّلام\r\nبعد ديدم كه آن مخدّره فرمود : اى اهل كوفه مردان شما مردان ما را كشتند اكنون زنان شما برما گريه مىكنند پس مردان ما را كه كشت ؟ !\r\nمردم كوفه از سخنان آن مخدّره چنان به گريه افتادند كه شورش در شهر افتاد ، چشم خود را از نگاه پوشيدند و پشت دست به دندان گزيدند\r\nحكايت زن كوفى و متأثر واقع شدنش از مشاهده احوال اهل بيت عليهم السّلام\r\nدر يكى از مقاتل آمده است كه ضعيفه‌اى از زنان كوفه از جمله تماشاچيان بود كه بربام خانه‌اش برآمده و نشسته و مشغول تفرّج اسراى آل احمد مختار بود ، در اين اثناء كه نظاره مىكرد بانوان محترمه را ديد كه برروى چوب جهاز شتران بىحجاب نشسته‌اند و مانند مرغان پرشكسته در ناله و افغانند آن ضعيفه صدا زد كه اى زنان دل‌خسته و اى اسيران دل‌شكسته من اىّ الاسارى انتنّ شما از كدام طائفه و ملت و چه شهر و ديارى مىباشيد ؟\r\n\r\n","description":"","footnote":"","page_name":" 811 ","page_number":811},
  {"content":"\r\n\r\nيكى از آن بانوان در جواب فرمود : اى زن اين چه سؤالى است كه مىنمائى ؟\r\nآن ضعيف گفت : من اسير بسيار ديده‌ام ولى هيچ اسيرى را مثل شما نديده‌ام با آنكه آفتاب به صورت‌هاى شما تابيده و گرسنگى و تشنگى به شما صدمه زده معذلك نور از سيماى شما ساطع است و دل از ملاحظه شكل و شمايل شما سير نمىشود .\r\nدر جواب گفتند : نحن بنات آل رسول اللّه و بناته و نساء الحسين عليه السّلام اى زنان ما اسيران ، دختران رسول خدائيم يعنى خويشان پيغمبريم و نيز بعضى دختران خود پيغمبر صلّى اللّه عليه و آله و بعضى ديگر عيال و حرم حسين بن على عليهما السّلام پسر پيغمبريم .\r\nآن ضعيفه همين كه فهميد آن بانوان عيال اللّه و آل رسول هستند با دو دست به صورت خود زد و فرياد كرد : وا مصيبتاه عليكم يا اهل بيت رسول اللّه صلّى اللّه عليه و آله سپس از پشت بام به زير آمد دختران و خواهران و خواهرزاده‌هاى خود را خبردار نمود كه دختران على و فاطمه و اولاد رسول اللّه را ابن زياد مانند اسيران روم و زنگبار وارد اين شهر كرده كه روزى پدر و جدّ اين محترمات در همين شهر سلطنت داشت برخيزيد آنچه از البسه و مقنعه و چادر داريد بياوريد كه خانم‌ها سربرهنه بوده و از بىحجابى غرق عرق خجالتند .\r\nدختران و خواهرانش آنچه لباس داشتند آوردند ، آن زن آنها را در ميان ساروقى پيچيد ، پس چادر برسر كشيد و به تعجيل از خانه بيرون آمد و خود را در ميان اسراء انداخت تا آنكه به عليا مكرّمه امّ كلثوم رسيده با كمال عجز و زارى عرض كرد : يا سيّدتى خذى فاسترى على هذه النّسوان اى خانم من اينها لباس و معجر است بگيريد به اين خانم‌هاى سربرهنه مرحمت كنيد تا خود را بپوشانند و آن‌قدر از برهنگى نجوشند و نخروشند .\r\nعليا مكرّمه زينب خاتون سلام اللّه عليها فرمودند : اى زن اگر اينها را به رسم صدقه آورده‌اى به خدا صدقه برما حرام است .\r\n\r\n","description":"","footnote":"","page_name":" 812 ","page_number":812},
  {"content":"\r\n\r\nعرض كرد : لا يا سيّدتى انّما هى هبة منّى اليكم اينها هديه است ، بخشيدم به شما و پيشكش كرده‌ام ، بانوان محترمه از باب لاعلاجى و اضطرار با آنكه مظاهر غيرت الهيّه بودند آن ثياب و مقانع را قبول كردند و خود را از انظار نامحرمان مستور كردند .\r\nزجر بن قيس حرامزاده چشمش به آن زن افتاد كه اين كار را كرد به او دشنام داد و سرش فرياد كشيد آن ضعيفه از ترس ابن زياد فرار كرد و خود را در ميان زنان پنهان كرد .\r\nنقل خطبه‌هاى اهل بيت عليهم السّلام در كوفه خراب از كتاب قمقام شاهزاده فرهاد ميرزا رحمة اللّه عليه\r\nمرحوم شاهزاده فرهاد ميرزا در كتاب قمقام مىفرماين :\r\nاكنون خطب اهل بيت عصمت و طهارت را بتمامها بياريم و ملخّص ترجمه هريك را بنگاريم :\r\nقال رحمه اللّه فى الاحتجاج عن حذيم « 1 » بن شتير « 2 » ( شريك خ ل ) و نظرت الى زينب بنت على يومئذ و لم ارو اللّه خفرة قط انطق منها كانما تنطق و تفرغ عن لسان امير المؤمنين على بن ابيطالب عليه السّلام و قداومات الى الناس ان انصتوا فارتدت الانفاس و سكنت الاجراس ثم قالت بعد حمد اللّه تعالى و الصلاة على رسوله صلّى اللّه عليه و آله اما بعد يا اهل الكوفة و يا اهل الختل و الغدر و الخذل ( و المكر ) الا\r\n\r\n\r\n","description":"","footnote":"\r\n( 1 ) - حذام - خ ل\r\n( 2 ) - فى الاحتجاج هكذا - خطبة زينب بنت على به ابيطالب به حضرت اهل الكوفة فى ذلك اليوم تقريعا و تانيبا عن حذام بن ستير قال لما اتى على بن الحسين زين العابدين عليه السّلام بالنسوة من كربلا و كان مريضا و اذا نساء اهل الكوفة ينتد بن مشققات الجيوب و الرجال معهن يبكون فقال زين العابدين بصوت ضئيل و قد نهكته العلة ان هؤلاء يبكون فمن قتلنا غيرهم فاومت زينب بن على بن ابيطالب عليه السّلام الى الناس بالسكوت قال حذام ( جذلم ) الاسدى : لم ارو اللّه خفرة قط انطق منها كانها الخ احتجاج ص 158\r\n","page_name":" 813 ","page_number":813},
  {"content":"\r\n\r\nفلا رقأث العبرد و لا هدات الزفرة و انما مثلكم كمثل الّتى نقضت غزلها من بعد قوّة انكاثا تتّخذون ايمانكم دخلا بينكم الا و هل فيكم الا الصلف و العجب و الشنف و الكذب و ملق الاماء و غمز الاعداء او كمرعى على دمنة او كفضة على ملحودة الابئس ما قدمت لكم انفسكم ان سخط اللّه عليكم و فى العذاب انتم خالدون اتبكون اخى اجل و اللّه احرباء بالبكاء فابكوا كثيرا و اضحكوا قليلا فقد بليتم بعارها و منيتم بشنارها و لن ترحضوها ابدا و انى ترحضون قتل سليل خاتم النبوة و معدن الرسالة و سيد شباب اهل الجنة و ملاذ حربكم و معاذ حربكم ، و مقر شملكم « 1 » و آسى كلمكم و مفزع نازلتكم و المرجع اليه عند مقالتكم « 2 » و مدرة حججكم و منار محجتكم الاساء ما قدّمتم لانفسكم و ساء ما تزرون ليوم بعثكم فتعسا تعسا و نكسا نكسا لقد خاب السعى و تبت الايدى و خسرت الصفقه و بؤتم بغضب من اللّه و ضربت عليكم الذلة و المسكنة ( ويلكم ) اتدرون ( يا اهل الكوفة ) اى كبد لمحمد صلّى اللّه عليه و آله فريتم « 3 » و اى عهد نكثتم و اى كريمة له ابرزتم و اى دم له سفكتم و اى حرمة له انتهكتم لقد جئتم شيئا ادا ، تكاد السموات يتفطرن منه و تنشق الارض و تخر الجبال هدا لقد جئتم بها شوهاء خرقاء كطلاع الارض و ملاء السماء افعجبتم ان لم تمطر السماء دما و لعذاب الاخرة اخزى ، و هم لا ينصرون ، فلا يستخفنكم المهل فانه عز و جل لا يخفره البدار و لا يخشى عليه فوت الثار كلا ان ربكم لنا و لهم لبالمرصاد ثم انشات تقول .\r\n ماذا تقولون اذ قال النبى لكم * ماذا صنعتم و انتم آخر الامم\r\nباهل بيتى و اولادى و تكرمتى « 4 » * منهم اسارى و منهم ضرجو ابدم\r\nما كان هذا جزائى اذ نصحت لكم * ان تخلفونى بسوء فى ذوى رحمى\r\nانى لا خشى عليكم ان يحل بكم * مثل العذاب الذى اودى على ارم \r\n\r\n\r\n","description":"","footnote":"\r\n( 1 ) - سلمكم خ - ل\r\n( 2 ) - مقاتلتكم خ - ل\r\n( 3 ) - فرثتم خ - ل\r\n( 4 ) - باهل بيتى و ولدى بعد مفتقدى - ج\r\n","page_name":" 814 ","page_number":814},
  {"content":"\r\n\r\nثم ولت عنهم ، عقيلة بنى هاشم زينب طاهره مردمان را بخاموشى اشارت فرمود ، همانگاه نفسها به سينه برگشت و آواز مردمان در نايها گره شد ، بخداى كه هيچ زن چون او نديدم ، كه فضيلت حيا با كمال فصاحت آميخته چنين سخن گويد گوئى كه از زبان پدر بزرگوارش امير المؤمنين عليه السّلام خطبه همى كند ، نخست خداوند عز و علا را سپاس گفته جد مطهّرش رسول كريم را ستوده درود فرستاده گفت : اى مكار و غدار مردمان هرگز اين گريه را سكون و ناله را سكوت مباد ، بدان زن همى مانيد كه از بامداد تا پسين رشته خويش نيك تاب همى داد ، و از پسين تا شبانگاه تافته‌ها بازمىگشايد ، بناى ايمان برمكر و خديعت نهاده‌ايد ، از شما جز دشمنى و لاف و لابه و دروغ ديگر چه اميد توان داشت ، كه چاپلوسى كنيزكان ، و حقد دشمنان جمع آورده‌ايد ، همانا سبزهء برسر كين رسته و سيمى كه در گورى نهاده را مانيد : « الابئس ما قدمت لكم انفسكم ان سخط اللّه عليكم و فى العذاب انتم خالدون » مگر اين گريستن بربرادر مظلوم من است ، آرى بسى بگرئيد كه بدين گريه سخت شايسته و سزائيد ، و باز اندك بخنديد كه عارى بزرگ و عيبى عظيم برخويش روا داشتيد ، و هرگز اين ننگ از خود نتوانيد شست چگونه توانيد شستن كه فرزند رسول و سيّد شباب اهل بهشت و پناه سرگشتگى و ملجا حوادث و مفزع نوائب و نور هدايت و طبيب خستگى خود را كشته‌ايد ؟ !\r\nبدا ذخيره كه روز رستخيز را از پيش فرستاده‌ايد ، و زشت بارى كه بردوش خود نهاده‌ايد ، هلاك و مرگتان باد كه اين كوشش بىفايده ماند ، و اين سودا سود نداشت و به غضب خداوند گرفتار آمديد ، خوارى و مسكنت برشما فروريخت ، واى برشما مگر نمىدانيد كدام جگر از رسول كه بشكافتيد ؟ و چه عهد و پيمان كه بشكستيد ؟ كرائم عترت و حرائر ذرّيّت او به اسيرى برديد ، و خون پاك او بناحق بريختيد :\r\n« لقد جئتم شيئا اذا تكاد السّموات يتفطّرن منه و تنشق الارض و تخرّ الجبال\r\n\r\n","description":"","footnote":"","page_name":" 815 ","page_number":815},
  {"content":"\r\n\r\nهدا » كارى سخت ناخوش و قبيح بياورديد ، چندان كه فضاى زمين و وسعت آسمان است مگر بشكفت اندر مانديد كه از آسمان خون نباريد ، بخداى كه عذاب آنجهانى بسى سخت‌تر باشد كه هيچ كس شما را يارى نكند ، حاليا ، بدين مهلت فريفته نشويد كه از قبضه قدرت او نتوانيد گريخت ، و خداوند قهار البته طلب اين خون بكند ، عقيله طاهره اين خطبه ادا كرده روى از آن لئام بگردانيده مردمان حيران و گريان بودند پيرى كه برجانب من ايستاده بود چندان بگريست كه ريشش به اشگ چشمش تر شد دست برآسمان داشته گفت : بابى و امى كهولهم ( كهولكم - خ ) خير الكهول و شبابهم ( شبابكم - خ ) خير شباب و نسلهم ( نسلكم خ ل ) نسل كريم و فضلهم فضل عظيم ثم انشد\r\n كهولهم خير الكهول و نسلهم * اذا عد نسل لا يبور و لا يخزى \r\nحضرت سجاد صلوات اللّه عليه عمه را بخاموشى امر فرموده گفت : « انت عالمة غير معلّمة و فهمة غير مفهمه » تو خود ناگفته و نياموخته ميدانى كه مالك وفائت را بگريه و اندوه باز نتوان آورد و زندگان را از گذشتگان پند و عبرت بسنده است اين بگفت و خود فرود آمده با اهل بيت عصمت و طهارت به خيمه اندر شد . « 1 »\r\nسيد بن طاوس عليه الرّحمه اين خطبه را با اندك تغييرى ايراد نموده و اشعار را ذكر نكرده است حذيم گويد اندكى برنگذشته حضرت زين العابدين از خيمه بيرون آمده همچنان برپاى ايستاده بدينگونه خطبه فرمود :\r\nفحمد اللّه و اثنى عليه و صلى على نبيه صلّى اللّه عليه و آله ثم قال : ايها النّاس من عرفنى فقد عرفنى و من لم يعرفنى فانا على بن الحسين المذبوح بشط الفرات من غير دخل و لا تراث ، انا بن من انتهك حريمه و سلب نعيمه و انتهب ماله و سبى عياله انا بن من قتل صبرا فكفى بذلك فخرا ايها النّاس ناشدتكم باللّه هل تعلمون انّكم كتبتم\r\n\r\n\r\n","description":"","footnote":"\r\n( 1 ) - احتجاج ص 158\r\n","page_name":" 816 ","page_number":816},
  {"content":"\r\n\r\nالى ابى و خدعتموه و اعطيتموه من انفسكم و سوأة لرايكم بايّة عين تنظرون الى رسول اللّه صلّى اللّه عليه و آله اذ يقول لكم قتلتم عترتى و انتهكتم حرمتى فلستم من امتى ؟ قال فارتفعت اصوات الناس بالبكاء من كلّ ناحية و يدعو بعضهم بعضا : هلكتم و ما تعلمون فقال على بن الحسين عليه السّلام رحم اللّه امرء قبل نصيحتى و حفظ وصيّتى فى اللّه و فى رسوله و فى اهل بيته فانّ لنا فى رسول اللّه اسوة حسنة »\r\nآنكس كه مرا نشناسد نام و نسب شريف خويش بگويم تا بداند پسر آن كسم كه بر كنار فرات با لب تشنه چون گوسپندان سرش بناحق ببريدند و مخدّرات او به اسيرى آورده مالش به يغما ببردند ، از پدر بزرگوار من دست بازنداشتند تا شهادت يافت اى مردمان شما را بخداى سوگند مگر نه شما به آنحضرت مكاتيب فرستاديد و از روى مكر و خديعت عهود و مواثيق مؤكّد داشتيد و بيعت و اطاعت آشكارا ساختيد تا چون براى هدايت شما بيامد يارى نكرديد و خون پاكش بريختيد هلاكتان باد كه ناخوش تهيه از پيش بدان جهان فرستاديد و زشت تدبيرى كه بينديشيديد آخر با كدام چشم به رسول اللّه صلّى اللّه عليه و آله خواهيد نگريست ؟ ! و چون از قتل ذريّت و سبى عترت خود از شما بپرسد پاسخ چه خواهيد گفت ؟ ! چون امام اين فصل بپرداخت مردمان آغاز گريه و زارى كرده و گفتند آرى هم اين‌چنين است كه او همى فرمايد در هلاك خويش همى كوشيديم و خسران دنيا و آخرت برخود بخريديم و ندانستيم باز فرمود خدايش رحمت كناد كه پند من فراگيرد و اندرز من بپذيرد كه سيرت رسول را پيشوا ساخته براثر آن همى رويم آن جمع يكزبان آواز برداشتند كه در صلح و جنگ با حضرت تو يكروى و يكدله‌ايم چشم برحكم و گوش برفرمان از آنچه گوئى سر نپيچيم البته اشارت فرمائى تا خون آن مظلومان از اين ستمكاران بجوئيم حضرت سجاد عليه السّلام فرمود : هيهات هيهات ايّتها الغدرة المكرة حيل بينكم و بين شهوات انفسكم اتريدون ان تاتوا الىّ كما أتيتم الى آبائى من قبل كلّا و ربّ الرّاقصات الى منى فانّ الجرح لمّا يندمل قتل ابى بالامس و\r\n\r\n","description":"","footnote":"","page_name":" 817 ","page_number":817},
  {"content":"\r\n\r\nاهل بيته معه فلم ينسنى ثكل رسول اللّه عليه و صلّى اللّه و آله و ثكل ابى و بنى ابى و وجده بين لهازمى ، و مرارته بين حناجرى و حلقى و غصصه تجرى فى فراش صدرى اى تباهكاران حيلت‌گر اين قصد كه كرده‌ايد هرگز نشود ديروز پدر بزرگوار من و اهل بيت او را شهيد ساختيد هنوز رحلت رسول صلّى اللّه عليه و آله فراموش نشده و مرارت مصيبت جد و پدر و برادران مرا بكام اندر است و آن جراحات مندمل نگشته مسئلتى ان لا تكونوا لنا و لا علينا و فى رواية رضينا منكم راسا براس بيش از اين نخواهم حاليا كه سودى نكنيد بارى زيان مرسانيد و چون سر دوستى نداريد دشمنى بگذاريد آنگاه اين ابيات ادا فرمود :\r\n لا غرو ان قتل الحسين و شيخه * لقد كان خيرا من حسين و اكرما\r\nفلا نفر حوايا اهل كوفان بالذى * اصيب حسين كان ذلك اعظما\r\nقتيل بشط النهر نفسى فداء * جزاء الذى او داه نار جهنما « 1 » \r\nو فى الاحتجاج عن زيد بن موسى بن جعفر عن ابيه ، عن ابائه عليهم السّلام قال خطب فاطمة الصغرى عليهما السّلام بعد ان ردت من كربلاء فقالت : الحمد للّه عدد الرمل و الحصى وزنة العرش الى الثرى احمده و او من به و اتوكل عليه و اشهد ان لا إله الّا اللّه وحده لا شريك له و ( اشهد ) انّ محمّدا عبده و رسول صلّى اللّه عليه و آله و ان الطغاة ذبحوا اولاده ( ولده ) بشط الفرات من غير دخل و لا تراث اللهم انى اعوذ بك من ان افترى عليك الكذب و ان اقول عليك خلاف ما انزلت عليه من اخذ العهود لوصيه على بن ابيطالب المسلوب حقه المقتول من غير ذنب كما قتل ولده بالامس فى بيت من بيوت اللّه تعالى و بها معشر مسلمة بالسنتهم تعسا لرؤسهم ما دفعت عنه ضيما ( ظماء - خ ) فى حيوته و لا عند مماته حتى قبضة اليك محمود النّقيية طيّب العريكه ( الضربيه خ ل ) معروف المناقب ( المنابت ) مشهور المذاهب لم تأخذه فيك لومة لائم و لا عذل عاذل هديته يا ربّ للاسلام صغيرا و حمدت عاقبته ( مناقبه خ ل ) يا\r\n\r\n\r\n","description":"","footnote":"\r\n( 1 ) - احتجاج ص 159\r\n","page_name":" 818 ","page_number":818},
  {"content":"\r\n\r\nرب كبيرا و لم يزل ناصحا لك و لرسولك صلواتك عليه و آله حتى قبضته اليك زاهدا فى الدنيا غير حريص عليها راغب فى الاخرة مجاهدا لك فى سبيلك رضيته فاخترته و هديته الى صرا مستقيم اما بعديا اهل الكوفة يا اهل المكر و الغدر و الخيلاء ( و الحيل خ ل ) فانا اهل بيت ابتلانا اللّه بكم و ابتلاكم بنا فجعل بلاء ناحسنا و جعل علمه عندنا و فهمه لدينا فتحن عيبة علمه و وعاء فهمه و حكمته و نحن تراجمة و حى اللّه و حجته فى الارض ( فى بلاده خ ل ) لعباده اكرمنا بكرامته و فضلنا بنبيه محمّد على كثير ممن خلق تفضيلا بينا فكذبتمونا و كفرتمونا و رايتم قتالنا حلالا و اموالنا نهبى كانّا اولاد ترك او كابل كما قتلتم جدنا بالامس و سيوفكم تقطر من دمائنا اهل البيت لحقد متقدم قرت بذلك عيونكم و فرحت قلوبكم اجتراء منكم على اللّه و مكرا مكرتم و اللّه خير الماكرين فلا تدعونّكم انفسكم الى الجذل بما اصبتم من دمائنا و نالت ايديكم من اموالنا فان ما اصابنا من المصائب الجليلة و الرزايا العظيمة فى كتاب من قبل ان نبرأها ان ذلك على اللّه يسير لكيلا تاسوا على مافاتكم و لا تفرحوا بما آتاكم و اللّه لا يحب كل مختال فخور تبا لكم فانتظروا اللعنة و العذاب و كان قد خلت بكم و تواترت من السماء نقمات فتسحتكم بما كسبتم و يذيق بعضكم باس بعض ثم تخلدون فى العذاب الاليم يوم القيمه بما ظلمتمونا الالعنة اللّه على الظالمين ويل لكم اتدرون ايّة يد طاعنتنا منكم و اية نفس نزعت الى قتالنا ام باية رجل مشيتم الينا تبغون محاربتنا قسمت قلوبكم و غلظت اكبادكم و طبع على افئدتكم و ختم على سمعكم و بصركم و سوّل لكم الشيطان و املى لكم و جعل على بصركم غشاوة فانّكم لا تهتدون تبا لكم يا اهل الكوفة اىّ تراث لرسول اللّه قبلكم و دخول له لديكم بما غدرتم باخيه على بن ابيطالب جدّى و بنيه عترة النبى الطّاهرين الاخيار فافتخر بذلك مفتخر من الظالمين فقال\r\n نحن قنلنا عليا و بنى على * بسيوف هندية و رماح \r\n\r\n","description":"","footnote":"","page_name":" 819 ","page_number":819},
  {"content":"\r\n\r\n و سبينا نساء هم سبى ترك * و نطحنا هم اىّ نطاح \r\nفقالت بفيك ايها القائل الكثكث و لك الاثلب افتخرت بقتل قوم زكّاهم اللّه و طهّرهم و اذهب عنهم الرجس فاكظم و اقع كما اقعى ابوك و انما لكل امرء ما قدمت يداه حسد تمونا ويلا لكم على ما فضّلنا اللّه عليكم\r\n فما ذنبنا ان جاش دهرا بحورنا * و بحرك ساج لا يوارى الدّعا مصا \r\nذلك فضل اللّه يوتيه من يشاء و اللّه ذو الفضل العظيم و من لم يجعل اللّه له نورا فما له من نور « 1 »\r\nدر آغاز سخن بارى تعالى را ستايش و نيايش كرد رسول مختار صلّى اللّه عليه و آله را درود گفت و جد بزرگوار خويش حيدر كرار را به مفاخر و مناقب بستود شمّه‌اى از مشاهد مأثوره و مآثر محموده آن جناب در رفع دعايم دين و هدم قواعد شرك و ابتلا و محن امير المؤمنين تا هنگام شهادت برشمرده شرحى از فضايل خانواده نبوّت حديث فرموده خذلان و غدر و خديمت كوفيان با پدر بزرگوار خويش باز راند پس گفت : اى مردمان كوفه خداوند عز اسمه شما را بما بيازمود و ابتلاى ما بشما بيفزود و آزمايش ما بسى نيكو نمود شما مكّاران ما را كه خزّان علم و مخزن حكمت و حجّت او بربندگانيم به دروغ انگاشتيد و كافر پنداشتيد خون ما حلال و مال ما به غارت برده مباح شمرديد گوئى كه از اولاد ترك و كابليم ، جد من امير المؤمنين را شهيد كرديد و ديروز پدرم سيّد الشهداء را كشتيد اينك خون ماست كه از تيغ‌هاى شما همى ريزد و اين جمله بدان كينه ديرينه بود كه از ما بدل اندر داشتيد تا ديدهاى شما روشن و دلهاى شما مسرور گشت همى بايد تا برين كردار شنيع شادمانى مكنيد كه برسخط و غضب الهى تجرى نموده‌ايد و البته خداوندتان كيفر بدهد حاليا منتظر نقمت و لعنت باشيد بسى برنگذرد كه خداوند شما را بريكديگر بگمارد تا شمشيرها بركشيده خون هم بريزيد و باز آن جهان به\r\n\r\n\r\n","description":"","footnote":"\r\n( 1 ) - احتجاج ص 157\r\n","page_name":" 820 ","page_number":820},
  {"content":"\r\n\r\nعذاب جاودان گرفتار آئيد واى برشما مگر دانسته‌ايد تا به چه دست ما را بزديد ؟ و با كدام پاى بجنگ ما بيامديد ؟ و چگونه به قتال ما بشتافتيد ؟ دلى بيرحم و جگرى بس سخت داريد همانا بارى تعالى و تقدس بردل و گوش شما مهر نهاده كه كلمه حق نمىشنويد شيطان اين اعمال زشت در نظر شما بياراست و برديدهاى شما پرده فروهشته كه راه هدايت نمىبينيد چند خون از حضرت رسول صلّى اللّه عليه و آله و سلّم برشماست كه بخواهد جست ، و بسا حيلت‌ها كه با برادر و وصى او على بن ابيطالب صلوات اللّه و سلامه عليه كرده‌ايد چون خطبه بدينجا رسانيد مكر مخذولى اين دو شعر بخواند و بكشتن امير المؤمنين و اولاد او و اسيرى اهل بيت عصمت و طهارت مفاخرت كرد ، بضعه طاهره گفت خاكت به دهان ، بارى تو خود دهان بربند و مانند سگان برعقب خود بنشين كه بقتل آن قوم كه خدايشان از نخست پاك آفريده و از هرآلايش پاكيزه فرموده و برهمه فضيلت بخشيده فخريه همى كنى و حسد همى برى ما را از آن‌چه گناه كه پيوسته بحر فضايل و مكارم ما مواج و زخار است و در آن پاركين كه درياش مپندارى كفچليزى نتواند زيست : ذلك فضل اللّه يوتيه من يشاء و من لم يجعل اللّه له نورا فما له من نور : مردمان را آواز بگريه بلند شده گفتند يا ابنة الطيبين بس كن كه دل ما بسوختى و در درون ما آتش افروختى تا بدينجاى بود روايت احتجاج كه بتمامها بياورديم ، تا عارف و عامى از اصل و ترجمه آن مستفيد و مستفيض شوند .\r\nو سيد بن طاوس در لهوف آورده كه امّ كلثوم دختر امير المؤمنين عليه السّلام آن روز از پس پردهء خويش گريه‌كنان بدينگونه سخن راند :\r\nيا اهل الكوفة سوأة لكم ، مالكم خذلتم حسينا و قتلتموه ، و انتهبتم امواله و ورثتموه ، و سبيتم نسائه ، و نكبتموه فتبا لكم ، و سحقا ويلكم اتدرون اى دواه دهتكم ، و اى وزر على ظهوركم حملتم و اى دماء سفكتموها ، و اى كريمة اصبتموها و اى صبية سلبتموها ، و اى اموال انتهبتموها ، قتلتم خير رجالات بعد\r\n\r\n","description":"","footnote":"","page_name":" 821 ","page_number":821},
  {"content":"\r\n\r\nالنبي صلّى اللّه عليه و آله و نزعت الرحمة من قلوبكم ، الا ان حزب اللّه هم الفائزون ، و حزب الشيطان هم الخاسرون ثم قالت :\r\n قتلتم اخى صبرا فويل لامكم * ستجزون نارا حرّها يتوقد\r\nسفكتم دماء حرم اللّه سفكها * و حرّمها القرآن ثم محمّد ( ص )\r\nالافا بشروا بالنّار انّكم غدا * لفى سقر حقا يقينا تخلدوا\r\nو انى لابكى فى حياتى على اخى * على خير من بعد النبى سيولد\r\nبدمع غزير مستهل مكفكف * على الخدمنى دائما ليس يجمد \r\nزشتى و بدى بادتان ، چون است كه يارى حسين مظلوم نكرديد او را كشتيد و مالش را بتاراج برده عيالش به اسيرى برانديد ، مگر دانسته‌ايد تا چه بليّت برخود خواسته ، و چه بار بزرگ برپشت خود برداشته‌ايد ، تا كدام خون پاك كه برخاك ريخته‌ايد ، و كدام دختران برهنه نموديد ، البته در دل شما هيچ رحم نبود كه چنين كرديد ، و بعد از پيغمبر خويش بهترين مردمان را شهيد ساختيد ، آنگاه بدين اشعار رثا گفت و سوز دل بازنمود ، كوفيان ديگرباره بگريستند و زنان موى پريشان كرده خاك برسر مىافشاندند ، و روى بخراشيدند .\r\n\r\nنقل مسلم گچ‌كار در شهر كوفه\r\nاز مسلم گچ‌كار نقل شده كه گفت : پسر زياد ملعون مرا براى اصلاح دار الاماره و مرمّت آن خواست ، من در كوفه به بنائى و گچ‌كارى و تعمير دار الاماره پرداختم و هنگامى كه درهاى قصر را گچ‌كارى مىكردم فاذا بالزّعفات قد ارتفعت من جنبات الكوفة ناگاه ديدم از اطراف كوفه و جوانب آن صداى مهيب و آوازهاى غريب بلند شد بانگ كوس است كه از عرش برين مىگذرد چنان غلغله و ولوله برسر پا بود كه گويا زلزله برزمين افتاده بود از خادمى كه در نزد من بود پرسيدم چه شده كه مىبينم كوفه از صداى ضجّه از جاى كنده شده خادم گفت السّاعة اتوا برأس خارجىّ كه سر يك خارجى را كه برامير المؤمنين يزيد ملعون خروج كرده\r\n\r\n","description":"","footnote":"","page_name":" 822 ","page_number":822},
  {"content":"\r\n\r\nبريده‌اند و مىآورند پرسيدم من هذا الخارجىّ نام آن خارجى را ميدانى كيست گفت آرى حسين بن علىّ است مسلم گفت چون اين را شنيدم از خادم جدا شدم و لطمت بوجهى حتّى خشيت على عينى ان تذهبا چنان با دست گچ‌آلوده به صورت خود زدم گفتم آه چشمهاى من كور شد بعد دستهاى خود را شستم و از قصر به زير آمدم تا به كناسه كوفه رسيدم ديدم مردم تماشائى آنقدر ازدحام دارند كه راه نيست و همه انتظار آوردن اسراء و سرها را دارند در اين اثنا ديدم اذا قبلت نحو اربعين شقة « 1 » تحمل على اربعين جملا فيها الحرم و النّساء و اولاد فاطمة عليها السّلام قريب چهل شتر كه جهاز آنها پارهء چوب بود و به يكديگر بسته بودند و اولاد فاطمه و ذرارى رسولخدا و حريم سيّد الشّهداء را برآن نشانيده بودند و برهرشترى دو پارهء چوب بسته بودند و آن اسيران دل‌خسته و آن كبوتران حرم پر شكسته را برروى آنها نشانده بودند\r\nشعر\r\n ديدم زنان چند بجمّازه‌ها سوار * سرها برهنه همچو اسيران زنگبار\r\nهرزن چو جان گرفته در آغوش دخترى * هردخترى بچهره درخشنده اخترى\r\nدر آن ميان دختركى همچو آفتاب * از گيسوان افكنده برخسار خود نقاب\r\nهردم زدى به سينه و ناليد از جگر * نوعى كه برفلك زدى از ناله‌اش شرر \r\n\r\n\r\n","description":"","footnote":"\r\n( 1 ) - الشقّة بالكسر شظية من لوح كما فى القاموس معنى عبارت مسلم جصاص كه مىگويد اذا قبلت نحو اربعين شقة يعنى پيش آمد قريب چهل هزار شقه بيان شقه را مخصوصا فيروزآبادى در قاموس اللغة مىنويسد كه شقّه بكسر شين پاره چوبست و شظية كل حلقة من شئ\r\n","page_name":" 823 ","page_number":823},
  {"content":"\r\n\r\n بنگر به من كه بىكس و بىيارم اى پدر * در دست ناكسان جفاكارم اى پدر\r\nبودم ترا چو جان عزيزى ولى كنون * خوار و ذليل كوچه و بازارم اى پدر\r\nيكدم بيا به شمر بكن التماس * كآن جورپيشه كم كند آزارم اى پدر \r\nاذا بعلىّ بن الحسين عليهما السّلام على بعير به غير وطاء و اوداجه تشخب دما مسلم مىگويد كه ناگاه چشمم برامام بيمار افتاد ديدم كه با حال نزار برشتر برهنه سوار و نيز اعضايش از جفاى اشرار مجروح بود و خون از رگهاى گردنش جستن مىكرد چه اينكه شخب آن پستانى را گويند كه از شير پر شده باشد بمحض رسيدن دست و اشارهء انگشتان شير از او جستن نمايد اينجا هم مسلم گچكار گويد خون همانطورى از رگهاى آن عليل بيمار جستن مىكرد و با حالت زار بيقرارى مىكرد\r\nو هو يقول بصوت حزين ، با ديده گريان مىفرمود :\r\nشعر\r\n يا امّة السّؤلا سقيا لريعكم * يا امّة لم تراعى جدّنا فينا \r\nاى بدترين امت شما را خدا خير ندهد كه رعايت حرمت جد مادر حق ما نكرديد\r\n تسيرونا على الاقتاب عادية * كانّنا لم نشيّد فيكم دينا \r\nاين حق ما بود كه اولاد پيغمبر را برروى چوبهاى شتران بنشانيد و به صورت اسير وارد شهر و ديار كنيد ما مگر مشيّد دين و آئين شما نبوديم و صار اهل الكوفة يناولون الأطفال الّذين على المحافل بعض التّمر و الخبز و الجوز اهل كوفه را ديدم كه براطفال خردسال خرما و جوز و پاره نان مىدادند و امّ كلثوم ناله و فرياد مىكرد اى امان اى نامسلمانان انّ الصّدقة علينا حرام صدقه برما آل محمّد حرام است پس\r\n\r\n","description":"","footnote":"","page_name":" 824 ","page_number":824},
  {"content":"\r\n\r\nدست مىآورد و آن نان و خرما را از دست و دهان اطفال مىگرفت و به زمين مىانداخت زن و مرد اهل كوفه از اين كار دختر على زارزار مىگريستند كه ببينيد بچه‌ها دارند از گرسنگى مىميرند و آن مخدّره راضى نيست نان و خرما را بخورند عليا مخدّره گريهء زنها را مىديد مىفرمود تقتلنا رجالكم و تبكينا نسائكم مردان شما قاتل ما هستند و زنان شما برما مىگريند فالحاكم بيننا و بينكم اللّه يوم فصل القضاء خداى تعالى ميان ما و شما در روز جزا و فصل القضا حكم كند مسلم گويد فبينما تخاطبهنّ ذا بضجّة قد ارتفعت يعنى در آن اثنا كه آن مخدّره معصومه داشت به اهل كوفه عتاب و خطاب مىنمود ناگاه صداى خروش و غلغله مردم بگوشم رسيد چون نظر كردم ديدم سرهاى شهدا را آوردند\r\nشعر\r\n ديدم از راه رسيدند سوارانى چند * برسنانها سر پر چون شهيدانى چند\r\nشده از گيسوى مشگين جوانان ز هوا * برزمين اشگ‌فشان غاليه مويانى چند \r\nيقدّمهم رأس الحسين عليه السّلام و هو رأس زهرى اشبه الخلق برسول اللّه يعنى پيشاپيش سرها سر سرور شهيدان كه مانند ماه تابان بود خضاب محاسن پرخون آقا از سياهى رنگ گويا به رنگ خضاب بود وجهه دارة قمر طالع دائرة صورتش مانند ماهى تمام بود كه از افق تيره طلوع نموده بود محاسن شريفش مثل هاله براطراف ماه دائره زده بود و الرّيح يلعب يمينا و شمالا باد كه مىوزيد محاسن شريفش را به يمين و يسار حركت مىداد\r\nفالتفت زينب فرات رأس اخيها چشم زينب دلشكسته كه برسر مجروح برادر افتاد كه به آن نحو بالاى نيزه بود طاقت نياورده فنطحت جبينها بمقدم المحمل حتى راينا الدم يخرج من تحت قناعها سر خود را بلند كرد پيشانى را بچوبه پيش روى\r\n\r\n","description":"","footnote":"","page_name":" 825 ","page_number":825},
  {"content":"\r\n\r\nمحمل زد و شكست ديدم كه خون از زير مقنعه آن مخدّره بيرون آمد .\r\nشعر\r\n سر خود را چه زد برچوب محمل * كه از خون ناقه‌اش بنشست برگل\r\nز دل آنگه خروشى تازه برداشت * زبانحالش اين آوازه برداشت\r\nكه اى رعنا غزال دست توحيد * ايا يكتا نهال باغ تجريد\r\nتو تابان منير برج جلالى * چرا بدر جمالت شد هلالى\r\nفغان كز تيشهء بيداد اعداء * سهى سرو قدت افتاده از پا\r\nدل پردردم از داغ تو خونست * بپرس آخر كه احوال تو چونست\r\nهمى خواهم كزاب چشم نمناك * بشويم نام خود زين تخته پاك\r\nكشد گردون مرا بشكسته محمل * بدنبال سرت منزل به منزل\r\nمرا داغ جوانان پير كرده * سموم مرگ تو تأثير كرده \r\nراوى گفت ديدم محمل آن مظلومه روان شد و خون از زير مقنعه و محمل جارى بود مسلم گويد ديدم فاومئت اليه بخرقة و جعلت تقول با دلى شكسته و سر شكسته اشاره به سر برادر كرد و از سوز جگر اين ابيات را خواند\r\n اخى يا اخى يا هلالا لمّا استتم كمالا * غاله خسفه فابدى غروبا\r\nما توهّمت يا شقيق فؤادى * كان هذا مقدّرا محتوما \r\nاى هلال يكشبه زينب كه مردم تو را بانگشت نشان مىدهند و هنوز كمال تو تمام نشده بود كه از پيش چشم خواهرت غروب كردى حسين جان از همه مصيبات تو مخبر و مطلع بودم امّا اين مصيبت را هرگز بخاطر نمىآوردم و حتم نمىدانستم كه سر تو برسر نيزه و سر زينب برهنه باشد مىگفتم شايد كار من و تو باينجا نرسد اكنون آمد بسرم از آنچه مىترسيدم برادر\r\n يا اخى فاطم الصّغيره كلّمها * فقد كاد قلبها ان يذوبا \r\nاى پاره دل زينب دو كلمه با دخترت فاطمه صغيره حرف بزن كه نزديك است\r\n\r\n","description":"","footnote":"","page_name":" 826 ","page_number":826},
  {"content":"\r\n\r\nاز غصه بميرد برادر جان تو كه دل‌نازك بودى و اطفال خود را دوست مىداشتى\r\nمقاله مرحوم صدر قزوينى در حدائق الانس و منزل دادن اسيران را در زندان كوفه خراب\r\nمرحوم صدر قزوينى در حدائق الانس مىفرمايد :\r\nروى الصّدوق فى الأمالى باسناده عن ابن نعيم قال حدّثنى حاجب عبيد اللّه بن زياد چون اهل بيت رسالت و خورشيدرويان حرم ولايت را باسوء حال وارد كوفه خراب كردند در روز ورود به مجلس ابن زياد ملعون نبردند بلكه حكم شد كه اسيران را به زندان برند و فردا در مجلس عام ابن زياد بياورند نقل مىكند كه بعد از ورود اسيران بكوفه ثمّ امر بعلىّ بن الحسين فغلّ و حمل مع النّسوة و السّبايا الى السّجن حكم از جانب ابن زياد لعين شد كه زين العابدين را در غل و زنجير بكشند و با زنهاى اسير بزندان ببرند و كنت معهم فما مرونا برقاب الا وجدنا ملائا من الرّجال و النّساء يضربون وجوههم و يبكون ، حاجب گويد من همراه اسيران بودم آنزنان دلشكسته را به سمت زندان مىبردم از هيچ كوچه و بازار نگذشتم الّا آنكه از زن و مرد كوفه پر بود همين كه چشم تماشائيان برحال زار اسيران و يتيمان مىافتاد به آن نحو كه شرح دادم يك مرتبه خروش و ناله از زن و مرد بلند شد لطمه به سر و صورت مىزدند و گريه مىكردند به همين حالت آنها را آوردند تا به در زندان كاشكى يكى خبر به نجف مىبرد كه يا على برخيز و خون از ديدگان بريز كه مىخواهند دخترانت را بزندان ببرند ايكاش زهرا مىآمد مىديد دختران نورس و اطفال بىكس فرزندش را با پسر بيمارش چگونه بزندان مىبرند چشم مخدّرات امامت و ولايت كه بزندان افتاد چنان شورى در سر و سوزى در جگر آنها افتاد و هريك مقالى و زبانحالى داشتند شيخ صدوق مىفرمايد فحبسوا فى سجن و ضيق عليهم تمام اسيران را در زندان تنگى جاى دادند و كار را برآنها سخت گرفتند مرحوم علّامه در رياض مىفرمايد آنچه تفحص كردم در كتاب نيافتم خبرى كه آيا\r\n\r\n","description":"","footnote":"","page_name":" 827 ","page_number":827},
  {"content":"\r\n\r\nاين زندان اطاق سرپوشيده يا خانه خرابى بوده كه اطاقهاى متعدد و ما يحتاج داشته كه ساكنين آن در سعه و رفاه باشند و ليكن كيفيّت تضييق و تنگ گرفتن براهل بيت رسالت از جمله واضحات است كه پاسبانان اسيران را منع از دخول و خروج مىنمودند و نيز آب و نان را از ايشان مضايقه مىكردند چنانچه براسيران مغضوب عليهم مىنمايند بلكه سخت‌تر به عمل آوردند و ايضا مىفرمايد و الظّاهر انّهم سجنوا ذكورا و اناثا السادة و الاماء و الخادمة و المخدومة فى سجن و احد لا يدرون ما يفعل و ما يستقبلهم من الخطوب المتولّدة من البغضاء و الحقد و الاحن و آنچه از ظواهر اخبار برمىآيد آنست كه اسيران را در يك زندان جاى دادند و نيز آقا و نوكر و كنيز را در يك جا مقام دادند نمىدانستند ابن زياد فردا به ايشان چه عمل خواهد كرد و همه در ترس و لرزه و واهمه بودند و يتضرّعون و ينوحون و يبكون و يندبون على ما هم عليه من الحالة القادحة العاضة الكاضة المفجعة المفضعة از بندبند هريك از آن اسيران مستمند ناله و نوائى بلند بود يكى در نوحه و ديگرى در ناله يكى در ضجه و ديگرى در گريه يكى در مناجات ديگرى با جدّ و پدر در عرض حاجات يكى پدر پدر مىگفت ديگرى برادر برادر مىكرد يكى از روز سياه خود مىناليد ديگرى از سختى روزگار ناله مىكرد آه از دل زينب كه غصه همه را او مىخورد و نيز تسلى دل همه را او مىداد و جوانمرده‌ها را آرام مىكرد با آنان كه هزار نفر مىبايستى خود زينب را آرام كنند و دلدارى بدهند هروقت كه دل آن معصومه و مظلومه به جوش مىآمد آهى سوزناك كه شرر برقبّه افلاك مىزد از دل برمىكشيد و بزبانحال مىفرمود\r\nشعر\r\n صبا برو به نجف نزد بوتراب امشب * بگو ز بهر خدا در نجف مخواب امشب \r\n\r\n","description":"","footnote":"","page_name":" 828 ","page_number":828},
  {"content":"\r\n\r\n بيا بكوفه بزندان بگو كه اى زينب * مباركست ترا منزل خراب امشب\r\nبيا كه بازوى شصت و چهار زن بستند * ستمگران جفاجو به يك طناب امشب\r\nبيار مقنعه با خود كه نيست زينب را * به غير موى پريشان به رخ نقاب امشب \r\nمرحوم علّامه در رياض الاحزان مىفرمايد :\r\nفلمّا جلست زينب بنت علىّ فى المجالس و حولها النّساء و البنات و اليتامى بحالة تقشعّر منه الجلود بل يذوب الحجر الجلمود آه از اين عبارت جگرگداز كه مىفرمايد چون زينب مظلومه و آن مخدّره معصومه دختر كبراى امير المؤمنين زندان‌نشين شد در اطراف آن مخدّره باعفاف زنهاى دلخون و دختران محزون و يتيمان دل‌خسته و طفلان دلشكسته نشستند بحالتى كه دلها آب و جگرها كباب مىگشت اخذت تبكى بحرقة و توجّع و تنوح بشجوة و تفضع و تبكى ببكائها الخواتين و الاماء و الارامل و اليتامى و المسلّبات و الايامى عليا مخدّره آن ذلّت و خوارى خود را مشاهده كرد كه در ميان محبس خانه تنگ و مملوّ از مرد و زن بىفرش و چراغ و بىروشنائى شروع كرد به اشگ ريختن و آه كشيدن از سوز جگر با دل پرشرر ناله مىكرد قطرات اشگ مثل لؤلؤ به دامن مىريخت زنها از اثر نالهء آن معصومه به شيون درآمدند عليا مكرّمه زينب خاتون رو كرد به خواهرش امّ كلثوم فرمود كه اى خواهر\r\nشعر\r\n اخت يا اخت اسكبى الدّمع حزنا * لقتيل ما اغمضت عينا \r\nيعنى اى خواهر از روز سياه ما دختران حيدر كه بعدها ما چه‌ها بايد ببينيم و چه ظلمها بايد بكشيم اى خواهر بيا از براى خود بگرييم بلكه از براى آن غريب كه در\r\n\r\n","description":"","footnote":"","page_name":" 829 ","page_number":829},
  {"content":"\r\n\r\nوقت مردن چشمهايش را نبستيم و ببالينش در وقت جان دادن ننشستيم حسين فداى لب تشنه تو برادر جان فداى بدن عريان تو قربان دختران يتيم و اطفال تو و اذلّتاه من بعد عزّ وا ضيعتاه يا جدّاه وا خيبتاه بعد حسين وا غربتاه و اوحدتاه سپس مرحوم قزوينى در رياض فرموده : فلمّا سجنوا و طبق باب السّجن عليهم تفرق النّاس عنهم امّا شامتين فرحين و امّا باكين منتجبين فمضوا لسبيلهم همين كه آن فوج اسيران را در زندان حبس كردند در زندان را برروى آنها بستند مردم تماشائى متفرق شدند بعضى خوشحال و مسرور بودند و جمعى گريان و محزون بودند هرچه بود رفتند به خانه‌هاى خود امّا عزيزان دنيا و آخرت در زندان با گريه و افغان ماندند\r\nعربيّه\r\n فليت عين اللّه ناظرة * ماذا جرى من معشر نكبوا\r\nكم بعده من خطوب بعدها خطب * لو كان شاهدها لم تكثر الخطب \r\nشيخ صدوق مىفرمايد در آنزمانيكه اسيران در مجلس ابن زياد ملعون بودند عبيد اللّه پسر مرجانه قاصدى بسوى امّ كلثوم دختر امام حسين فرستاد و اين پيغام را به دختر امام ابلاغ نمود كه امير زمان مىگويد الحمد للّه الذى قتل رجالكم فكيف يرون ما فعل بكم شكر خداى را كه مردان شما را كشت ديديد خدا با شما چه كرد آن مخدّره مظلومه در جواب فرمود برو به ابن زياد بگو اعد لجدّه جوابا فانّه خصمك غدا اى بىحيا جواب جدش رسولخدا را حاضر كن فرداى قيامت خصم تو خواهد بود و انتقام از تو خواهد كشيد\r\nآمدن عمر بن سعد ملعون نزد پسر زياد مخذول و بىاعتنائى كردن ابن زياد به آن بدعاقبت\r\nبعد از آنكه عمر بن سعد ملعون مرتكب چنين جنايتى شد و سرور عالمين را به شهادت رساند و اهل بيت عظامش را اسير كرد و وارد كوفه نمود و سپس ايشان\r\n\r\n","description":"","footnote":"","page_name":" 830 ","page_number":830},
  {"content":"\r\n\r\nرا داخل زندان عبيد اللّه زياد كرد با كمال غرور و نخوت و ابهّت روى به بارگاه عبيد اللّه نهاد و با كمال شادى و سرور و نخوت و غرور افتخار مىكرد اظهار قدرت و اقبال مىنمود مترصّد مدح و ثناء و متوقع حمد و مرحبا از ابن زياد بدبنياد بود ليكن بمراد خود نرسيد و روى محبّت نديد و بوى و داد از ابن زياد نشنيد بعد از پرسش احوال و كم و كيف حال طبق فرموده مرحوم مجلسى در بحار و شيخ طريحى در منتخب وقتى ميان ابن زياد و پسر سعد ملعون تلاقى افتاد ابن زياد به عمر گفت ايتنى بكتاب الّذى كتبته اليك فى معنى قتل الحسين و ملك الرىّ آن فرمانى كه براى تو نوشتم در باب كشتن حسين بن على حاضر كن عمر سعد لعين گفت و اللّه انّه قد ضاع منّى به خدا قسم كه آن فرمان مفقود شده دسترسى به آن ندارم ابن زياد گفت چاره‌اى ندارى جز آنكه آن كتابت را حاضر كنى اگر نياوردى بدانكه ابدا در نزد من جايزه ندارى براى آنكه من در ايّام حركت تو به حرب حسين تسامح و تعلل در تو ديدم و در رفتن به كربلا بىميل بودى و متعذّر بلكه از زنهاى عجوز خود را عاجزتر مىشمردى آيا تو آن كسى نيستى كه اين اشعار را تكرار مىكردى\r\n فو اللّه ما ادرى و انّى لصادق * افكّر فى امرى على خطرين\r\nءاترك ملك الرىّ و الرّى منيتى * ام ارجع مأثوما بقتل حسين \r\nپسر سعد ملعون گفت بلى و اللّه من ترا هم در اين فعل شنيع توبيخ مىكردم و نصيحت مىنمودم كه اگر پدرم در اين كارها با من استشاره مىكرد مىگفتم و من آنچه به تو نگفتم در نكشتن امام حسين به او گفته بودم هرآينه اداء حقوق پدر و فرزندى كرده بودم ولى چكنم تو گوش نكردى ابن زياد گفت كذبت يا لكع دروغ گفتى تو هيچ نصيحت نكردى بلكه از روى ميل رفتى پسر سعد ملعون اين بديد خود را سرزنش كرد و گفت ما رجع احد بشّر مّما رجعت هيچكس در روزگار از امرى برنگشته كه من برگشتم اطاعت ابن زياد و نافرمانى خدا كردم و نيز قطع\r\n\r\n","description":"","footnote":"","page_name":" 831 ","page_number":831},
  {"content":"\r\n\r\nرحم كردم\r\nشعر\r\n چون كافر مفلسيم و چون قحبهء زشت * نه دين و نه دنيا و نه اميد بهشت \r\nپس از بارگاه مغموم و غضبناك بيرون آمد و مكرّر آن ملعون با خود مىگفت ذلك هو الخسران المبين در حق آن ملعون اين شعر مناسب افتاد\r\n حسب الّذى قتل الحسين من الخسارة و النّدامة * انّ الشّفيع لدى الاله خصيمه يوم القيمة \r\n\r\nاحضار ابن زياد پليد اهل بيت امام عليه السّلام را از زندان به مجلس خود و سخن گفتن با ايشان\r\nشب دوازدهم محرم اهل بيت امام عليه السّلام در زندان ابن زياد مخذول بسر بردند و پس از طلوع صبح دوازدهم و بسر آمدن آن شب غم‌بار و خون‌انگيز درب دار الاماره را گشودند و آب و جاروب كردند امراء و اعيان و وزراء و اركان روى ببارگاه آوردند ابن زياد بدبنياد با كمال تفرعن مانند نمرور و شدّاد آمد و برتخت سلطنت پا نهاد ملحدين و كفار و منافقين و اشرار برحوالى وى جمع آمدند و هريك در مقام خود قرار گرفتند فرّاشان و قراولان در درب دار الاماره با سپاه بيرون از شماره صف در صف زدند فامر اللّعين فى النّشأتين با حضار راس الحسين فى طشت من اللّجين ابن زياد فرمان داد برويد سر سلطان شهيدان حسين ابن امير مؤمنان را در طشت طلا بگذاريد و در حضورم حاضر كنيد فاحضره عنده و ساير الرؤس منصوبة على الأخشاب بالباب پس سر سلطان مظلومان را آوردند و در حضور آن كافر گذاشتند و نيز ساير سرها را كه قريب دويست سر بود در دار الاماره نگاهداشتند اراذل و اوباش رنود و قلاش به تفرج و تماشا جمع شده بودند و آن سرهاى نورانى بربالاى نيزه مانند شمع تابان و مشعل فروزان بود ثمّ\r\n\r\n","description":"","footnote":"","page_name":" 832 ","page_number":832},
  {"content":"\r\n\r\nامر باحضار الأسارى ذكورا و اناثا من السّجن فى المجلس حكم ديگر آنكه اسيران آل رسول و دختران فاطمه بتول را امر نمود از زندان بيرون و به مجلس حاضر نمايند اهل عناد به حكم ابن زياد روى بزندان آوردند و با كعب نى و تازيانه ذكور و اناث سلسله عليّه نبويه را از زندان بيرون آوردند مانند حلقه‌هاى زنجير بهم پيوستند و با نهايت ذلّت رو به قصر ابن زياد نهادند فادخلوهم عليه و الراس بين يديه و واقفوهم اجمع لديه با اين حالت اسيران را وارد كردند و در حضور ابن زياد ايستاده واداشتند مردان اسير همه سر به زير دختران صغير لرزان زنان مو پريشان پشت يكديگر پنهان و از نامحرمان گريزان فاطرق عنده رجالهم و استترت نسائهم بعضهنّ بالشّعور المنشوره عصمت خدا خواهر و دختر سيّد الشهدا در ميان اين همه نامحرم بىستر و بىحجاب بىمعجر و نقاب ايستاده بعضى صورت خود را بساعد و بند دست مىپوشيدند و بعضى به آستين ستر مىنمودند و بعضى با مقنعه كهنه و مندرس حجاب مىنمودند و بعضى موى پريشان به صورت افشان داشتند مثل ماه تابان در ابر گيسو پنهان بودند و بعضى خود را در پيش او مخفى مىنمودند و جلّادها با شمشيرهاى برهنه در اطراف ايستاده دختران فاطمه از ترس و واهمه مانند بيد مىلرزيدند جمعيّت عام در قصر ازدحام نموده بودند كه عبارت خبر اين است و اذن للناس اذنا عاما گفته بود هركه مىخواهد تماشا بيايد بيايد حاجب چوب منع جلو احدى نگذارد بناء عليهذا مجلس مشحون باصناف خلايق و اختلاف طرايق بود امام بيمار چون با تن تب‌دار و با زنجير در حضور ابن زياد ايستاد فرمود سنقف و تقفون و نسئلن و تسئلون و انتم لا تعدون و لا ترون لرسول اللّه جوابا عنقريب ما و شما در حضور رسول خدا خواهيم ايستاد و شما جوابى براى آن حضرت نداريد .\r\nبه گفته ابو مخنف در مقتل ابن زياد مخذول كلام آن حضرت را شنيد ولى جواب نداد .\r\n\r\n","description":"","footnote":"","page_name":" 833 ","page_number":833},
  {"content":"\r\n\r\nو امّا عليا مخدّره زينب كبرى :\r\nاما عليا مكرّمه معصومه زينب كبرى دختر فاطمه زهرا چون مقنعه و نقاب درستى نداشت با آن زنان اسير در يك جا ايستاد از زنهاى اسير جدا شده خود را بگوشهء مجلس رسانيد جمعى از كنيزان چادردار دور آن مخدّره را گرفتند و آن ناموس خدا مانند شمس الضحى در ميان آن كنيزان پنهان گرديد و گيسوان پريشان حامل صورت نمود\r\nمرحوم مفيد در ارشاد مىفرماين :\r\nفدخلت زينب اخت الحسين فى جملتهم متنكّرة و عليها ارذل ثيابها فمضت حتّى جلست ناحية من القصر و حفّت بها امائها عليا مكرّمه متنكّرة داخل مجلس شد يعنى به نحوى وارد شد كه كسى او را نشناسد با لباسهاى كهنه مندرس كه همه پاره پاره بود در ميان جمعى از كنيزان بود رفت در گوشه قصر نشست كنيزان در گرد آن خاتون حلقه زدند ليكن ابن زياد فهميد كه در ميان كنيزان آن مخدّره مجلله پنهانست و خود را متنكرة مىدارد ميخواهد كسى او را نشناسد پرسيد من هذه الّتى انحارت فجلست ناحية من القصر اين زن متكبره كه بود كه از زنها جدا شده و رفت در گوشه قصر نشست جواب او را كسى نداد .\r\nمرتبه دوم پرسيد ، باز جواب نيامد مرتبه سوّم كه اين سؤال را نمود ، يكى از كنيزان گفت :\r\nهذه زينب بنت فاطمة عليها سلام اللّه\r\nشعر\r\n اينست كه كرده‌اى تو خوارش * انداخته‌اى ز اعتبارش\r\nاين زينب خواهر حسين است * كز كف شده صبر و اختيارش \r\nابن زياد همين كه دانست آن مخدّره نتيجه احمد مختار و بضعه حيدر كرّار است مادر يتيمان و طفلان بىپدر است دختر زهراى بتولست خواهر حسين\r\n\r\n","description":"","footnote":"","page_name":" 834 ","page_number":834},
  {"content":"\r\n\r\nمقتول ناموس خداى اكبر است عمّه شاهزاده علىّ اكبر است بخاطرش گذشت سرسلامتى بدهد آن ستمديده را كه داغ شش برادر ديده و از مرگ هيجده جوان قدش خميده سرش در دروازه كوفه شكسته شب گذشته در ميانه زندان گرسنه و تشنه با اطفال بىپدر خون‌جگر بسر برده قال لها الحمد للّه الّذى فضحكم و قتلكم و كذب احدوثتكم ابن زياد خطاب به عليا مخدّره نمود و گفت :\r\nحمد مىكنم خدائى را كه شما را مفتضح نمود ، مردان شما را كشت و دروغتان را ظاهر كرد .\r\nدختر امير المؤمنين عليه السّلام طاقت نياورده ، فرمود :\r\nالحمد للّه الّذى اكرمنا بنبيّه محمّد صلّى اللّه عليه و آله و طهّرنا من الرّجس تطهيرا انّما يفتضح الفاسق و يكذب الفاجر و هو غيرنا يعنى حمد مىكنم خداى را كه ما را گرامى به پيغمبر خود محمّد مصطفى صلّى اللّه عليه و آله كرد و پاك كرد ما را از هررجس و گناه اى ظالم رسوا نمىشود مگر فاسق دروغ نمىگويد مگر فاسق و فاجر ما سلسله از فساق و فجار نيستيم آنها غير از ما مىباشند يعنى توئى\r\nابن زياد گفت :\r\nاى دختر على كيف رايت صنع اللّه باهل بيتك ديدى خدا با برادران و خويشاوندانت چه كرد و چگونه آنها را خوار و نگون نموده ؟\r\nعليا مخدّره فرمود :\r\nكتب اللّه عليهم القتل فبرزوا الى مضاجعهم اى پسر زياد سرنوشت برادرم با يارانش از روز اوّل قتل و كشته شدن بود و نيز شهادت را قبول كرده بودند و شهيد راه حق شدند اكنون بسوى مرتبهء عاليه و خوابگاه متعاليه رفته‌اند سيجمع اللّه بينك و بينهم فيحاجون اليه و يختصمون عنده زود باشد كه خدا ترا با آنها در يك جا جمع كند و ايشان با تو در حضرت پروردگارى مخاصمت كنند و انتقام برادر مظلوم را از تو بازگيرند .\r\n\r\n","description":"","footnote":"","page_name":" 835 ","page_number":835},
  {"content":"\r\n\r\nمرحوم سيّد در لهوف فرموده :\r\nسپس عليا مكرّمه خطاب به آن پليد فرمودند :\r\nفانظر لمن الفتح يومئد ثكلتك امّك يابن مرجانة نگاه كن در آن روز پرسوز از براى كدام رستگار و نجاتست مادرت بعزايت بنشيند اى پسر مرجانه كه خيلى جرأت كردى خاندان رسالت را ويران كردى و اهل بيت رسالت را از پاى درآوردى\r\nمرحوم مفيد در ارشاد فرمود :\r\nفغضب ابن زياد فاستشاط ابن زياد از سخنان آن مخدّره در غضب شد و بعضى حرفهاى سخت زد آنقدر كه عمرو بن حريث داروغه از جاى برخاست نزد تخت آمده و گفت :\r\nايّها الامير انّها امرأة و المرأة لا توأخذ بشئ من منطقها اى امير با يك زن چه‌قدر سر بسر مىگذارى وآنگهى چنين زن داغديده ستم‌كشيده كه هوش و حواس در سر ندارد\r\nسپس ابن زياد گفت :\r\nخوب شد كه من از كشته شدن برادرت شفا يافت قد شفا اللّه نفسى من طاغيتك و العصاة من اهل بيتك .\r\nاز شماتت آن پليد دل عليا مخدّره به درد آمد سر به زير برد و ناليد و فرمود :\r\nلقد قتلت كهلى و ابرزت اهلى و قطعت فرعى و اجتثثت اصلى فان يشفك هذا فقد استفيت .\r\nيعنى اى پسر زياد هرآينه بزرگ مرا كشتى يعنى نخل قامت برادرم حسين را كشته و برخاك هلاك انداختى و دختران آل محمّد صلّى اللّه عليه و آله را كه همگى پرده‌نشينان سرادق عصمت و طهارت بودند بىحجاب گردانيدى يعنى خيمه‌هاى ايشان را به آتش عدوان سوختى و ايشان را اسير دست اشرار نموده برشتران سوار كرده و در\r\n\r\n","description":"","footnote":"","page_name":" 836 ","page_number":836},
  {"content":"\r\n\r\nكوچه و بازار در وقت هجوم منافقين و اشرار گردانيدى و اينك در مجلس عام در حضور اين قوم نافرجام احضار نموده‌اى .\r\nاى پسر زياد فروع مرا قطع نموده‌اى يعنى نوجوانان هاشميّه و سروقدان چمن احمديّه را كه در عالم مثل و مانند نداشتند مانند برادرم حضرت عبّاس عليه السّلام كه ماه بنى هاشم بود و برادرزاده نودامادم حضرت قاسم كه مثل ماه تابان بود و مثل برادزاده ديگرم على اكبر كه شبيه‌ترين خلق بود به پيغمبر صلّى اللّه عليه و آله و فرزندان خود و ميوه‌هاى قلبم همه را پاره پاره كرده‌اى ، بلكه براطفال كوچك ما مثل برادرزاده‌ام عبد اللّه فرزند برادرم حضرت امام حسن عليه السّلام بلكه برشيرخواره مثل على اصغر رحم نكرده‌اى .\r\nاى پسر زياد هيچ مىدانى كه چه كرده‌اى ؟ و اللّه ريشه مرا از اصل و فرع از بيخ كنده‌اى و برباد داده‌اى .\r\nاى پسر زياد اگر اين اعمال تو سينه‌ات را شفا داده است پس اى بىحياى شقى ديگر از جان من چه مىخواهى كه اراده قتل من دارى ؟\r\nپس چون آن ملعون اين سخنان را شنيد روى نحس خود را به جانب حاضران گردانيد و گفت :\r\nهذه شجاعة و لقد كان ابوها شجاعا شاعرا ( يعنى اين زن عجيب فصيح و بليغ بوده و كلمات او با سجع و قافيه است ، پدر او على بن ابيطالب عليه السّلام نيز فصيح و بليغ بود و سخنان با سجع و قافيه مىگفت و اشعار نيكو انشاء مىفرمود .\r\nپس عليا مكرّمه حضرت زينب خاتون سلام اللّه عليها در جواب او فرمود :\r\nاى پسر زياد زنان را با سجع و قافيه چكار خصوصا من با اين همه گرفتارى و رنج و الم اعتنائى به سجع و قافيه ندارم مرا اين‌قدر غم و اندوه در سينه و اشگ در ديده هست كه مجال سجع و قافيه نيست .\r\nبلى ، قلب پرغمم و سينه پرالمم مرا برآن داشتند كه كمى از بسيار و اندكى از\r\n\r\n","description":"","footnote":"","page_name":" 837 ","page_number":837},
  {"content":"\r\n\r\nبىشمار از احوال خود بيان كنم ولى اى پسر زياد بدانكه بسى تعجّب مىكنم از كسى كه شفا مىدهد سينه خود را به كشتن امام خود و حال آنكه علم دارد كه در قيامت از او انتقام مىكشند .\r\nپس چون ابن زياد ديد كه هرچه با جناب زينب خاتون سلام اللّه عليها تكلّم مىكند جواب‌هاى كافى و شافى مىشنود بلكه باعث ظهور كفر و افتضاح او مىگردد صلاح خود را در اين ديد كه با آن مظلومه ديگر تكلّم نكند تا مفتضح نشود ، پس روى نحس خود را به طرف جناب عليا مخدّره امّ كلثوم سلام اللّه عليها كرده پرسيد : اين بانو كيست ؟\r\nگفتند : اين بانو امّ كلثوم خواهر ديگر امام حسين عليه السّلام است .\r\nفقال : يا امّ كلثوم ، الحمد للّه الّذى قتل رجالكم ، فكيف ترون ما فعل بكم يعنى اى امّ كلثوم حمد خداوند را كه كشت مردان شما را ، پس چگونه ديديد آنچه را كه برسر شما آمد ؟\r\nفقالت : يابن زياد لئن قرّت عينك بقتل الحسين فطال ما قرّت عين جدّه صلّى اللّه عليه و آله به پس جناب امّ كلثوم سلام اللّه عليها فرمود : اى پسر زياد اگر چشم تو به كشتن برادرم حسين عليه السّلام روشن شد پس بدان كه طول كشيد زمانهائى كه روشن گرديده بود چشم جدّش پيغمبر صلّى اللّه عليه و آله به ديدن او .\r\nو كان يقبّله و يلثم شفتيه و يضعه على عاتقه ، اى پسر زياد لعنت خداوند برتو باد رفتار تو با او اين بود كه وى را به قتل رسانيدى و بدن نازنينش را در اين هواى گرم در بيابان انداخته‌اى و سر مقّدس او را برنيزه كرده‌اى و به كوفه آورده‌اى ولى بدان كه رفتار و عادت جدّش اين بود كه هروقت او را مىديد وى را در آغوش مرحمت خود جاى مىداد و او را مىبوسيد و به لب‌هاى او كه حال برسر نيزه پژمرده شده است بوسه مىزد و مكرّر بردوش خود سوارش مىنمود .\r\nفقالت : يابن زياد اعد لجدّه جوابا فانّه خصمك غدا پس فرمود اى پسر زياد\r\n\r\n","description":"","footnote":"","page_name":" 838 ","page_number":838},
  {"content":"\r\n\r\nبراى جدّش جوابى آماده كن چه آنكه او در روز حساب خصم تو خواهد بود .\r\nپس آن مكّار غدّار چون ديد كه جناب امّ كلثوم نيز مثل خواهرش عليا مخّدره حضرت زينب خاتون سلام اللّه عليهما فصاحت و بلاغت را از پدر بزرگوارش حضرت علوى صلوات اللّه و سلامه عليه ارث برده و اگر با او سخن بگويد وى را مفتضح و رسوا مىنمايد روى خبيث خود را به جناب بيمار كربلا كرد و گفت : من هذا ؟\r\nيعنى اين بيمار كيست ؟\r\nدر جواب او گفتند : اين جوان على بن الحسين عليهما السّلام است .\r\nآن ملعون گفت : أ ليس قد قتل اللّه على بن الحسين يعنى مگر نه اين است كه خداوند على بن الحسين را كشت ؟\r\nامام عليه اسلام فرمود : اى شقى مرا برادرى بود كه او را نيز على بن الحسين مىخواندند و مردم او را كشتند پس آن مخذول گفت : بلكه خدا او را كشت .\r\nآن حضرت در جواب او اين آيه را خواندند : اللّه يتوفّى الانفس حين موتها .\r\nپس آن بىحيا وقتى فهميد كه اگر با اين بزرگوار نيز هم‌سخن شود رسوا مىگردد در غضب شد و گفت :\r\nلك جرئة على جوابى يعنى اى پسر تو را جرئت آن است كه با من مكابره كنى و هرچه بگويم جواب بگوئى ؟\r\nاذهبوا به فاضربوا عنقه او را ببريد و گردن بزنيد .\r\nچون عليا مخدّره حضرت زينب اين كلام غم‌انگيز را استماع نمود قالت : يابن زياد انّك لم تبق منّا احدا فان عزمت على قتله فاتلنى معه ، آن مظلومه فرمود :\r\nاى پسر زياد تو كه احدى از ما را باقى نگذاشتى و همه مردان و جوانان ما را به قتل رساندى از براى ما اسيران محرمى باقى نمانده است مگر اين نوجوان بيمار .\r\nاى پسر زياد اگر اراده كشتن او دارى مرا با او به قتل رسان .\r\n\r\n","description":"","footnote":"","page_name":" 839 ","page_number":839},
  {"content":"\r\n\r\nابن زياد مخذول گوش به التماس آن بانو نداد و فرياد زد اى جلّاد ، جلاد ارزق چشم داخل مجلس شد و بازوى امام عليه السّلام را گرفت كه از مجلس بيرون ببرد تمام بانوان محترمه و دختران از جاى برخاسته به دور آن وجود مبارك حلقه ماتم زدند .\r\nمرحوم مفيد در ارشاد و ابن نما عليه الرحمة روايت كرده‌اند كه حضرت زينب سلام اللّه عليها دست در گردن آن بيمار اسير كرده و فرمود :\r\nاى پسر زياد ، حسبك من دمائنا يعنى بس است تو را همان خون‌هائى كه از ما ريخته‌اى و اللّه دست از گردن او برندارم تا آنكه اگر او را به قتل رسانى مرا نيز با او بكشى .\r\nدر حديث است كه آن شقى ساعتى نظر به جانب ايشان انداخته ، ساكت و متحيّر و متفكّر بود ، پس رو به حاضران نمود و گفت :\r\nعجب دارم از رحم و محبّت خويشى ، به خدا قسم چنان گمان كردم كه زينب دوست مىدارد او را با فرزند برادرش به قتل رسانم ، پس در مقام ترحّم برآمده گفت :\r\nاو را واگذاريد همان بيمارى وى را كفايت مىكند ، پس جلّاد دست از ايشان برداشت .\r\nمرحوم سيّد بن طاووس روايت كرده است كه در آن وقت جناب سيّد السّاجدين عليه السّلام رو به عمّه خود كرد و فرمود :\r\nاى عمّه جان شما ساكت شويد تا من با اين ملعون سخن بگويم ، پس روى مبارك به جانب او كرده فرمود :\r\nاى پسر زياد آيا به كشته شدن مرا مىترسانى ، آيا نمىدانى كه شهادت كرامت ما و قتل عادت شما است ، پس آن ملعون بىحيا امر كرد غل آورده آن بيمار عليل را غل تازه كردند و با زنان و دختران به زندان بردند .\r\n\r\n","description":"","footnote":"","page_name":" 840 ","page_number":840},
  {"content":"\r\n\r\nراوى كه يكى از ملازمين ابن زياد بود مىگويد : من از مجلس ابن زياد تا زندان به همراه اسيران بودم از هيچ كوچه‌اى نگذشتم مگر آنكه مملو از مرد و زن بود كه همه برصورت خود مىزدند و گريه مىكردند تا آنكه ايشان را داخل زندان كردند و درب آن را بستند .\r\nو در حديث ديگر است كه ايشان را به خانه خرابى بردند كه در جنب مسجد كوفه بود .\r\nمرحوم سيّد بن طاووس مىفرمايد :\r\nحضرت عليا مخدّره زينب سلام اللّه عليها فرمودند :\r\nلا يدخلن علينا بحّرة الّا امّ ولد او مملوكة فانهنّ سبين و نحن سبينا .\r\nيعنى چون ما را به زندان بردند هيچ زن آزادى بدين ما نيامد بلكه كنيزان كه از كوفيان اولاد به هم رسانيده بودند يا نرسانيده بودند به ديدن ما آمدند زيرا كه ايشان اسيرشدگان بودند و ما نيز اسيران بوديم .\r\nبارى آن غريبان در آن زندان گريان و نالان مشغول گريه و زارى و تعزيه‌دارى گرديدند\r\n\r\nجسارت و اذيّت‌هاى پسر زياد مخذول به سر مطهّر حضرت سيّد الشهداء عليه السّلام\r\nمرحوم مفيد روايت كرده است كه در صبح روز دوّم بعث برأس الحسين فدير به فى سكك الكوفة و قبائلها يعنى آن بىحياى بىدين امر كرد سر حضرت امام حسين عليه السّلام را در همه كوچه‌هاى كوفه و قبائل اعراب بگردانند .\r\nمرحوم مجلسى در كتاب بحار روايت كرده است كه زيد بن ارقم گويد من برغرفه خود نشسته بودم ناگاه ديدم نيزه‌اى كه سر آن بزرگوار را برآن نصب كرده بودند محازى قصر من رسيد ، شنيدم اين آيه شريفه را مىخواند : ام حسبت انّ اصحاب الكهف و الرّقيم كانوا من آياتنا عجبا\r\n\r\n","description":"","footnote":"","page_name":" 841 ","page_number":841},
  {"content":"\r\n\r\nپس ، از شنيدن اين آيه از سر آن بزرگوار و اللّه موهاى بدن من راست شد و برخود لرزيدم و عرض كردم : رأسك يابن رسول اللّه اعجب اعجب يعنى امر سر تو اى فرزند رسول خدا صلّى اللّه عليه و آله عجيب‌تر و غريب‌تر است .\r\nمرحوم ابن شهرآشوب از شعبى روايت كرده است : انّه صلب برأس الحسين عليه السّلام بالصياذف فى الكوفة فتنحنح الرّأس و قرء سورة الكهف الى قوله انّهم فتية آمنوا بربّهم و زدناهم هدى ، يعنى همانا بركشيده شد سر مظلوم كربلا جناب سيّد الشهداء بربازار صرّافان در كوفه ، پس من خود ديدم كه آن سر مطهّر سرفه‌اى كرد و سوره مباركه كهف را تا اين آيه شريفه تلاوت فرمود ، پس به كوفيان بىوفا و شاميان پرجفا چيزى به جز ضلالت افزوده نشد .\r\nدر حديث ديگر وارد شده است : چون سر مقدّس را در كوفه بردرختى آويختند همه خلق از آن سر شنيدند كه فرمود :\r\nو سيعلم الّذين ظلموا اىّ منقلب ينقلبون .\r\nاز يكى از كوفيان نقل شده است كه مىگويد : چون سر آن مظلوم را بردرخت آويخته بودند من نزديك رفته و به آن نظر مىكردم ، ديدم كه لب‌هاى مباركش حركت مىكند چون گوش فراداشتم شنيدم اين آيه را مىخواند :\r\nفلا تحسبنّ اللّه غافلا عمّا يعمل الظّالمون و سيعلم الذين ظلموا اىّ منقلب ينقلبون\r\nو در برخى از كتب معتبر از حارث بن وكيده روايت شده كه گفت : من از كسانى بودم كه سر مقدّس را برداشته بودند شنيدم كه سر مطهّر آن جناب سوره كهف را تلاوت مىفرمود ، من در شك افتاده و در تحيّر فرورفتم از طرفى صداى مبارك و نغمه دل‌رباى آن حضرت را مىشنيدم و از طرف ديگر فكر مىكردم كه سر بىبدن چگونه تكلّم مىكند و خود شنيدم كه به من فرمود : يابن وكيدة اما علمت انّا معاشر الائمّة احياء عند ربّنا ترزق ، يعنى اى پسر وكيده آيا نمىدانى كه ما\r\n\r\n","description":"","footnote":"","page_name":" 842 ","page_number":842},
  {"content":"\r\n\r\nگروه ائمّه هميشه زنده بوده و مرگ ما را فانى نمىكند و در نزد پروردگار خود روزى داده مىشويم .\r\nچون اين را شنيدم تعجّب من زيادتر شد در دل خود خيال كردم كه نبايد گذاشت اين سر مطهّر در نزد اين جماع بدگهر بوده باشد كه به آن اين استخفاف‌ها را روا دارند ، پس در دل خود گذراندم كه اين سر را از ايشان مىربايم ، ناگاه شنيدم كه سر منوّر آن حضرت فرمود : يابن وكيده ليس لك الى ذلك سبيل يعنى اى پسر وكيده راهى براين خيال نخواهى يافت و براى تو آن ميسّر نخواهد شد ، اى پسر وكيده ريختن ايشان خون من را عظيم‌تر است كه در نزد خداوند از آن‌چه با سر من به عمل مىآورند بگذار هرچه مىخواهند بكنند زود باشد كه بيابند جزاى عمل قبيح خود را .\r\nاذا الاغلال فى اعناقهم و السّلاسل يسحبون يعنى در آن وقتى كه گردن‌هاى ايشان به غل‌هاى آتشى غل شده و آنها را به زنجيرهاى جهنّم كشيده باشند .\r\n\r\nبه منبر رفتن ابن زياد پليد در مسجد و ژاژخايى او و خروج عبد اللّه عفيف عليه الرّحمه و مفتضح نمودنش ابن زياد را\r\nچون ابن زياد شقاوت نهاد اسيران آل محمّد را با كمال توبيخ و سرزنش از مجلس بزندان فرستاد و آن اسيران از جان سير با غل و زنجير و با چشم پرآب وارد آن خانه خراب كه در جنب مسجد بود شدند و فرداى آن روز سر مطهّر حضرت را در كوچه و بازار گردانيد و خود با كمال ابهّت و جلال روى به مسجد آورد و سار ابن زياد الى المسجد فى ابهّة عظيمة و نخوة مزيدة رجال و اعيان دولت همگى از عقب سر وى به مسجد آمدند برّ و فاجر مالامال تمام مسجد را فروگرفتند آن شقى بن شقى دعىّ بن دعى عبيد اللّه اموى با كبر و منيت و غرور و نخوت برجست چو بوزينه برمنبر نشست چنانچه شيخ مفيد در ارشاد ذكر مىنمايد كه آن پليد بعد از استقرار در منبر لب به خطبه گشود و قال الحمد للّه الّذى\r\n\r\n","description":"","footnote":"","page_name":" 843 ","page_number":843},
  {"content":"\r\n\r\nاظهر الحقّ و اهله و نصر امير المؤمنين يزيد و حزبه و قتل الكذّاب بن الكذّاب و شيعته يعنى حمد و شكر خدائى را سزا است كه حق را آشكار كرد و پادشاه مؤمنان يزيد و لشگر او را نصرت داد دروغگو پسر كذاب را كشت و لشگرش را هم كشت تا اين مزخرفات از زبان آن شقى بيرون آمد يكى از شيعيان خالص احمدى و امّتان مخلص محمّدى صلّى اللّه عليه و آله شير بيشهء مردى عبد اللّه بن عفيف ازدى از جا برخاست\r\nسيّد بن طاووس عليه الرّحمه مىفرمايد :\r\nانّه كان من خيار الشّيعة و زهادها اين عبد اللّه از اخيار و ابرار شيعيان بود و از جمله عباد و زهاد شمرده مىشد و نيز از جمله تابعان امير مؤمنان بود و يك چشم وى در جنگ صفين در ركاب امير المؤمنين عليه السّلام از دست رفته بود و چشم ديگرش در جنگ جمل كور شده بود با آن كورى و نابينائى اغلب ملازم مسجد اعظم بود و شب و روز به عبادت مشغول بود چون از عبيد عنيد اين مزخرفات را شنيد تاب نياورده فرياد كرد اى ولد الزّنا انّ الكذّاب بن الكذّاب انت و ابوك دروغگو و پسر دروغگو توئى و پدر تو و كسى كه ترا امير اين شهر ساخته و آتش بجان اهل ايمان انداخته‌اى بىدين اولاد پيغمبر را مىكشى و برمنبر مؤمنان برمىآئى و ناسزا به شوهر زهرا مىگوئى اى بىحيا از منبر به زير آى ابن زياد سخت غضبناك شده پرسيد اين كور دور از رحمت خدا كيست كه با من اين گونه درشتى كرد عبد اللّه گفت انا المتكلّم من بودم كه گفتم اى دشمن خدا ذريه طاهره نبويه محمّد صلّى اللّه عليه و آله را مىكشى كه خداوند ايشان را پاك و پاكيزه خلق كرده با اينحالت دعوى مسلمانى كنى\r\nشعر\r\n كجا از تو اسلام دارد خبر * تفو برتو و دينت اى بىپدر \r\n\r\n","description":"","footnote":"","page_name":" 844 ","page_number":844},
  {"content":"\r\n\r\n حسين عليه السّلام نور چشم رسولخدا است * فروزندهء محفل مصطفى ( ص ) است \r\nو اغوثاه و اين اولاد المهاجرين و الانصار\r\n كجايند اولاد انصار دين * برآرند شمشير كين از يمين\r\nهماره براين خيره جنگ آورند * جهانرا براو تار و تنگ آورند \r\nبه روايت ابى مخنف عبد اللّه عفيف گفت فض اللّه فاك و لعن اللّه اباك و عذّبك و اخزأك خدا دهانت را بشكند و تو را خوار نمايد و پدرت را نگونسار در آتش افكند ، اى ولد الزّنا اما كفاك قتل الحسين عليه السّلام عن سبّه على المنابر بس نبود ترا كشتن پسر فاطمه عليها السّلام ، اكنون منبر مىروى و ناسزا به روى مىگوئى .\r\nمرحوم سيّد در لهوف مىفرمايد :\r\nراوى گفت غضب ابن زياد شديدتر شد رگهاى گردنش پر از خون شده گفت اين كور بدبخت را نزد من بياوريد فراشان و غلامان از هرطرف ريختند تا عبد اللّه را بگيرند و بنزد عبيد اللّه ببرند اقوام و بنى اعمام از اشراف و غيره از اطراف ازدحام كردند و به حمايت برآمدند نگذاشتند عبد اللّه را فراشان بكشند و ببرند عبد اللّه عفيف را در آن هنگام طايفه وى ربودند و به منزل وى رسانيدند ابن زياد با غضب زياد از منبر به زير آمد و روانه دار الاماره شد و گفت بايد حكما اين كور بدبخت را بگيرند نزد من بياورند .\r\nدر روضة الصفاء مىنويسد :\r\nچون ابن زياد به قصر دار الاماره نشست اركان و اعيان آمدند ابن زياد از كمال جرأت و جسارت عبد اللّه عفيف بايشان شكايت نمود كه اين كور امروز صولت ما را در هم شكست و خفت داد گفتند بلى چنين است و حق با شما است از اين غصه و غم زيادتر از براى ما آنست كه سادات و اشراق قبيله ازد برما چيره شدند و عبد اللّه را از دست ما بردند اين خيلى برما گران آمده ابن زياد از تحريك ايشان\r\n\r\n","description":"","footnote":"","page_name":" 845 ","page_number":845},
  {"content":"\r\n\r\nغضبناك شده امر كرد برويد به خانه اشراف و سادات بغتة و فجاة ايشان را با خويشان بگيريد و بياوريد جلاوزه و جنديه و فراشان ريختند به خانه‌هاى ايشان جملگى را گرفتند و دست و ساعد و بازو بستند و آوردند حبس كردند از جمله عبد الرحمن محبّ ازدى بود كه رئيس برقبيله ازد بود پس ابن زياد ناكس محمّد بن اشعث و عمرو بن حجّاج و شبث را طلبيد و گفت برويد اين كور ظاهر و باطن را بياوريد اين سه سردار خونخوار با غلامان و فراشان خود روى به خانه عبد اللّه عفيف آوردند خبر بطايفه ازد رسيد ازديّون از مرد و زن جمعيّت كردند و به در خانه عبد اللّه آمدند چون ممانعت كردند جنگ درپيوست و هنگامه برسر پا شد طايفه ازد كه هجوم عام كرده بودند براصحاب ابن زياد غالب شدند جمعى را كشتند و جمعى را مجروح و زخمى كردند خبر به ابن زياد دادند آن ولد الزّنا قبيله مضر را به كمك فرستاد در ميان ايشان قتال عظيم شد خلقى كثير از طرفين كشته شدند اين دفعه لشگر ابن زياد غلبه كردند هجوم به در خانه عبد اللّه عفيف آوردند در خانه‌اش را شكستند عبد اللّه دخترى داشت كه پرستارى پدر مىكرد ، فرياد برآورد پدر در خانه را شكستند و الآن است كه مىريزند و ترا مىبرند و مرا بىپدر مىكنند ، اين بگفت و شروع كرد به شيون نمودن .\r\nعبد اللّه گفت نورديده مترس و دل مرا مشكن و شمشير مرا بياور در پهلوى من بايست ببين از هرطرف مىآيند مرا خبر كن تا دمار از روزگارشان برآورم آن دختر شمشير پدر را از غلاف كشيده بدست وى داد و خود در پهلوى پدر ايستاد كه ناگاه سپاهيان با قعقعه سلاح و شعشعه تيغ و رماح با عربده و هلهله به خانه درآمدند .\r\nپير ضعيف نحيف دريادل در جاى تنگى ايستاد شمشير خود را مثل شعله جوالّه بدور خود چرخ داده و اين رجز را مىخواند .\r\n\r\n","description":"","footnote":"","page_name":" 846 ","page_number":846},
  {"content":"\r\n\r\nعربيّه\r\n و اللّه لو يكشف لى عن بصرى * ضاق عليكم موردى و مصدرى\r\nو كنت معكم قد شفيت غلّتى * ان لم يكن ذا اليوم قومى تحقرى \r\nعبد اللّه عفيف غصه مىخورد كه ايكاش چشم مىداشتم و سزاى اين نامردها را در كف دستشان مىگذاشتم ، بارى آن گروه اطراف عبد اللّه را گرفتند از هرطرف مىآمدند دختر فرياد مىكرد بابا جان از يمين آمدند از يسار آمدند ليكن مثل بيد برخود مىلرزيد آن شجاع مظفر شمشير مىزد مرد مىانداخت تا آنكه بقول ابى مخنف بيست و سه نفر را به خاك انداخته تا آنكه خسته شد و درمانده شد دخترش ديد بابايش بىتاب شده و نزديكست گرفتار شود فرياد از دل بركشيد كه آه يحاط بابى و ليس له ناصر از بىكسى كه پدرم را در ميان گرفتند يكنفر يار و هوادار ندارد پيوسته دختر عبد اللّه فرياد مىزد و با صداى بلند مىگفت پدر جان دلم براى غريبى مىسوزد ليتنى كنت رجلا حتّى اخاصم بين يديك اى كاش من مرد بودم و در پيش روى تو شمشير مىزدم و حمايت از تو مىكردم آخر الامر آن پيرمرد خسته را در ميان گرفتند و از پاى درآوردند و بازويش را بستند كشان كشان بنزد ابن زياد كافر بردند در اين اثنا صداى گريه دختر به گوش عبد اللّه رسيد از غيرت دل در برش طپيد گفت يابن مرجانه عجّل بقتلى چون خيال كشتن مرا دارى زودتر مرا راحت كن زيرا طاقت ندارم دخترم را ميان نامحرمان گريان و نالان ببينم پس عبيد اللّه حكم كرد گردنش را بزنيد و تنش را بدار بياويزيد ريش‌سفيد آن عابد شب‌زنده‌دار را گرفتند سرش را بريدند و بدار آويختند شب طائفه ازد به دور هم جمع شدند و گفتند اين ننگست كه بدنى از قبيله ما به دار آويخته باشد و ما در رختخواب بخوابيم جمعيّت كردند همانشب رفتند بدن عبد اللّه را از دار به زير آوردند بعد از كفن و نماز به خاك سپردند .\r\n\r\n","description":"","footnote":"","page_name":" 847 ","page_number":847},
  {"content":"\r\n\r\n\r\nاطلاع دادن ابن زياد مخذول خبر شهادت حضرت سيّد الشهداء عليه السّلام را به يزيد بن معاويه ملعون و اظهار شادى كردن آن بدعاقبت\r\nپس از آنكه عبيد اللّه زيا سلطان مظلومانرا شهيد كرد و عيال و حرم او را بكوفه آورد بعد از آوردن به مجلس و توبيخ نمودن امر كرد آل اللّه را در خرابه جنب مسجد اعظم جاى دادند و سر سرور شهيدان را در كوچه و بازار و اطراف قبائل طواف دادند و بعث البشاير الى النّواحى و الامصار كالمدينة و الشّام بعد از اين واقعات ما سبق آن ولد الزّنا خبر فتح و مژده قتل امام مظلوم را به اطراف و اكناف و بلاد و امصار فرستاد از جمله به مدينه خير الانام كه وطن اصلى سيّد الشهدا عليه السّلام بود و به شهر شام از براى يزيد .\r\nقال السّيد قال الراوى و كتب عبيد اللّه ابن زياد الى يزيد بن معاوية و اخبره بقتل الحسين و خبر اهل بيته .\r\nمرحوم سيّد مىفرمايد : اولا ابن زياد نامه به يزيد نوشت بشارت كشته شدن حسين و خبر اسيرى اهل بيت را تماما در آن درج كرد به اين مضمون\r\n نمىدانى چه بيدادى من بيدادگر كردم * چه‌ها در كربلا با عترت خير البشر كردم\r\nگشودم دست كين برخاندان مرتضى يكسر * به يكدم خاندانش را همه زير و زبر كردم\r\nچه مشگين خط جوانانى كه بىجرم و بىگنه كشتم * چه شيرين طفلكانى را يتيم بىپدر كردم\r\nدر اول تا ختم خصمانه برعباس و براكبر * به يكساعت حسين عليه السّلام را بىبرادر بىپسر كردم\r\nپس آنگه تشنه‌لب كشتم حسين را با دو صد خوارى * ز مرگش خواهرانش را همه خونين‌جگر كردم \r\n\r\n","description":"","footnote":"","page_name":" 848 ","page_number":848},
  {"content":"\r\n\r\n به جسمش تاختم اسب و زدم برخيمه‌اش آتش * براو ظلم آنچه تو مىخواستى من بيشتر كردم\r\nغرض يك آتشى در كربلا افروختم ناگه * كه آفاق جهانرا از شرارش پرشرر كردم\r\nچو نصرت يافتم با دشمن تو با دل خرم * چراغان اين ولايت را از آن فتح و ظفر كردم \r\nچون قاصد عبيد اللّه زياد نامه را به يزيد پليد رسانيد يزيد شقاوت‌آئين از شهادت امام حسين عليه السّلام مسرور و شادمان گشت دل قساوت نهاد آن ظالم از كشته شدن امام ما راحت شد ساعتى در فكر فرورفت و در نامه تأمل كرد و سرور قلبى و شادمانى باطنى خود را اظهار نمود فراى انّ الأمر عظيم و الخطب جسيم و بدكار بزرگى واقع شده و امر عظيمى حادث گشته كه موجب پريشانى خاطر مسلمانان و باعث ملامت گبر و ترسايان خواهد شد و حكما در اين امر وى را تقريع و توبيخ و تشنيع خواهند نمود فاظهر العبس و اقطاب الوجه برحسب ظاهر عبوس كرده چين در ابرو آورد و صورت در هم كشيد رو بحضار مجلس نموده گفت انّ ابن مرجانه فعل كذا و كذا پسر مرجانه ملعون چنين و چنان كرده حسين بن على عليه السّلام را شهيد كرده و عيال او را اسير نموده من راضى به فعل او نبوده و نيستم و نگفته بودم حسين بن على عليه السّلام را شهيد كرده و عيال او را اسير نموده من راضى به فعل او نبوده و نيستم و نگفته بودم حسين بن على عليه السّلام را بكشد و انّما امرته بدفعه و طرده عن حدود الأسلامية همين‌قدر به او گفتم حسين عليه السّلام را از حدود و ثغور مسلمانان دور كند و نگذارد كه مردم را اغوا كند و لواى سلطنت برپا نمايد او هم مثل يكى از مسلمانان سربزير باشد و كار به كار دولت و ملّت نداشته باشد پسر مرجانه بىعقل چنين و چنان عجله و شتاب كرد و حسين عليه السّلام را كشت و عيالش را اسير كرده بكوفه آورده ففعل كلّ ذلك بسوء سريرته و ضعف رايه قبّحه اللّه و ما صنع همه\r\n\r\n","description":"","footnote":"","page_name":" 849 ","page_number":849},
  {"content":"\r\n\r\nاينكارها را ابن زياد براى خباثت ذات و سوء رأى صفاتى كه دارد عمل نموده خدا قبيح كند روى او را با كارهايش هرچند براى تشييد سلطنت بد كارى نكرده اهل ادراك افعال او را تحسين مىكنند ليكن من تقبيح مىكنم پس برداشت نامه بابن زياد نوشت كه اى پسر زياد نامه بشارت‌آميز و فرح‌انگيزت در خوشترين ساعتى به من رسيد باعث سرور قلب من و مزيد اعتبار تو شد آفرين و هزار آفرين برتو باد كه حق آل سفيان را ادا كردى و انتقام خونهاى ريخته ما را كشيدى و نسل على عليه السّلام را از صفحه زمين برداشتى چون نامهء من به تو رسيد مستعجلا رؤس قتلى و اسارى را زود بشام فرست لئلا تقوم فى العراق فتنة چون عراق مقرّ شيعة على است بر خلاف شهر شام كه همه محب آل اميّه‌اند يزيد نوشت كه اسرا و سرها را روانه كن مبادا در بين راه اعراب به حمايت برآيند و آنچه خفت و خواريست در حق ايشان معمول دار\r\nشعر\r\n بگو به لشگر ما كاى سپاه خون‌آشام * براهل بيت حسين از عراق تا در شام\r\nبجان من كه دمى خوبى و وفا مكنيد * بجز ستم نپسنديد و جز جفا نكنيد\r\nز كوفه تا به دمشق آب نانشان يكسر * دهيد آب ز اشگ غذا ز خون جگر \r\n\r\nفرستادن عبيد اللّه بن زياد مخذول رؤس مطهّر شهداء و اسراء را از كوفه خراب به ام تار نزد يزيد بن معاويه ملعون\r\nمرحوم مفيد در ارشاد مىنويسد :\r\nچون از گرداندن سر مطهّر امام عليه السّلام در شهر كوفه فارغ شدند عبيد اللّه ملعون سر را با رؤس ديگر شهداء به زحر بن قيس الجعفى داده و ابابردة بن عوف ازدى و\r\n\r\n","description":"","footnote":"","page_name":" 850 ","page_number":850},
  {"content":"\r\n\r\nطارق بن ابى ظبيان را با جماعتى از كوفيان همراه او نموده روانه شام كرد .\r\nابن اثير مىگويد : ايشان را همراه شمر شرير ارسال داشت .\r\nو نيز ابن اثير در كامل مىنويسد :\r\nچون محترمات طاهرات را به كوفه وارد نمودند پسر زياد مخذول گفت تا آنها را در جائى محبوس بداشتند ، روزى سنگى از خارج زندان نزد ايشان افكندند كه برآن نوشته بود : ابن زياد درباره شما قاصدى نزد يزيد فرستاده و فلان روز باز مىگردد ، اگر روز ميعاد آواز تكبير شنيديد البته شما را نيز خواهند كشت و گرنه به زندگانى و حيات خود مستبشر باشيد روزى چند كه بگذشت مكتوبى ديگر به سنگى آويخته به محبس انداختند مفاد آن اين بود كه به وصول قاصد سه روز بيش نمانده بايد وصاياى خويش بنمائيد ، روز موعود نامه يزيد پليد رسيد و ابن زياد را به فرستادن سيّد سجاد عليه السّلام و اسيران فرمان داده بود ، عبيد اللّه محفر بن ثعلبه و شمر بن ذى الجوشن را بخواند و با اسراء به عزيمت شام مأمور ساخت و عبد الملك بن الحرث السّلمى را براى ابلاغ خبر شهادت امام عليه السّلام نزد عمر بن سعيد والى مدينه روانه نمود .\r\nعبد الملك بن كردوس حاجب پسر زياد روايت كرده كه از پى ابن زياد به قصر مىرفتيم ناگاه آتش برافروخته برابر روى شومش ديدم او آستين برچهره خود نهاده رو مىگردانيد و به من گفت مگر تو نيز ديدى ؟\r\nگفتم : آرى .\r\nگفت : زنهار تا پوشيده دارى و با كسى در ميان نياورى .\r\n\r\nفرستادن ابن زياد ملعون عبد الملك بن الحارث را براى اخبار شهادت امام عليه السّلام به مدينه\r\nقبلا گفتيم پسر زياد ملعون عبد الملك بن الحارث را جهت اخبار شهادت امام عليه السّلام به مدينه گسيل داشت ، عبد الملك با نامه ابن زياد به مدينه وارد شد مردى\r\n\r\n","description":"","footnote":"","page_name":" 851 ","page_number":851},
  {"content":"\r\n\r\nاز قريش او را ديد ، گفت : چه خبر آورده‌اى ؟\r\nعبد الملك گفت : از امير ببايد شنيد .\r\nآن مرد قريشى گفت : انّا للّه و انّا اليه راجعون ، به خداى كه حسين عليه السّلام را كشتند .\r\nعبد الملك خود را به نزد عمرو بن سعيد والى مدينه رساند ، وى از او پرسيد حال و خبر چيست ؟\r\nعبد الملك گفت : آنچه فرح و سرور تو را افزون كند ، حسين بن على عليهما السّلام كشته شد .\r\nعمرو بن سعيد گفت : بيرون برو و نداء كن و اين خبر را منتشر ساز\r\nعبد الملك گويد : چون ندا دادم چنان فغان و شيون از خانه‌هاى هاشميان برآمد كه هرگز چنان نديده بودم دوباره نزد عمرو بن سعيد آمدم ، چون مرا ديد شادىها كرد در حالى كه مىخنديد اين شعر عمرو بن معدى كرب را خواند .\r\nشعر\r\n عجت نساء بنى تميم عجة * كعجيج نسوتنا غداه الارانب \r\nگريه‌اى كه امروز از مخدّرات هاشميه مىشنويد عوض گريه‌اى است كه از زنان ما بنى اميّه در قتل عثمان مىشنيديد سپس عمرو بن سعيد برمنبر رفت و براى مردم خطبه خواند و يزيد را ستود و دعاء كرد و در اثناء سخن گفت :\r\nانّها لدمة بلدمة و صدمة بصدمة كم من خطبة بعد خطبه و موعظة بعد موعظة ، حكمة بالغة فما تغنى النّذر .\r\nما مىخواستيم تا حسين زنده بوده و كشته نشود ولى پيوسته ما را دشنام مىداد و ما او را مدح مىنموديم ، او مىبريد و ما وصل مىكرديم بارى چه مىتوان كرد او به خلافت و اطاعت يزيد تن نداد و ما رفع او را لازم دانستيم .\r\nعبيد اللّه بن السّائب گفت : اگر صديقه طاهره زنده بود و سر بريده فرزند خويش را مىديد براو مىگريست .\r\n\r\n","description":"","footnote":"","page_name":" 852 ","page_number":852},
  {"content":"\r\n\r\nعمرو بن سعيد برآشفت و به او سخنان زشت گفت سپس اظهار نمود ما به فاطمه اقرب و اولى هستيم زيرا پدرش عموى ما و شوهرش برادرمان و پسرش فرزند ما است ، بلى فاطمه براو مىگريست و قاتل او را ملامت مىنمود .\r\nيكى از غلامان عبد اللّه بن جعفر شهادت محمد و عون پسران عبد اللّه را به او خبر داد و استرجاع نمود يعنى كلمه انّا للّه و انّا اليه راجعون را گفت ، ابو السّلاسل غلام عبد اللّه گفت :\r\nاين جمله مصائب از ناحيه حسين بن على عليهما السّلام متوجه ما گرديده است .\r\nعبد اللّه بن جعفر برآشفت و با يك تاى نعلين خود او را سخت زد و گفت : يابن اللختاء ، أ للحسين تقول هذا ؟\r\nمن نيز اگر در كربلاء مىبودم البته خون خود را در مقدم وى مىريختم و در مرگ فرزندانم همين براى من تسليت است كه ركاب همايون خالوى خود كشته شده‌اند\r\n\r\nاقامه مجالس عزادارى براى حضرت سيّد الشهداء عليه السّلام در مدينه\r\nبعد از اينكه عمرو بن سعيد پليد از منبر پائين آمد جمعيّت متفرّق شدند و خبر شهادت امام عليه السّلام منتشر شد و تمام محلّات مدينه و خانه‌ها را گريه برداشت ، مردم در كوچه‌ها و بازارها دستمال بدست گرفته بودند و به عوض اشگ خون مىباريدند ، برخى گريبانها را دريده و جمعى خاك برسر ريختند لطمه به صورت مىزدند و خرجت المخدّرات المستورات من الدّور مشققات للجيوب و الخمور لا طمات للوجوه و الصّدود ناديات بالويل و الثّبور آنچه زن در مدينه بود حتّى مخدّرات با احتشام مستورات با احترام از حجره و خانه‌هاى خود بيرون دويدند گريبانها دريدند لطمه‌ها به صورت و سينه مىزدند به ناله و نوحه آغاز نمودند حتّى برزت العروسات من الحجال و علت اصوات ابكاء الرّجال و نواح الصّبيان و الاطفال حتى تازه‌عروسان حجله‌گاه بيرون آمدند و نالهء وا حسيناه بلند كردند\r\n\r\n","description":"","footnote":"","page_name":" 853 ","page_number":853},
  {"content":"\r\n\r\nرجال با اطفال خردسال هم‌ناله شدند جوانان نونهال رفيقان على اكبر گريبانها دريدند چنان غلغله در زمين و زمان انداختند و اسوّدت الافاق و ضاق الدّهر خصوصا على الهاشميّين و الهاشميات و الطّالبيين و الطّالبيات امان از دل ام البنين كه سه پسر او در كربلا شهيد شده فغان از دل دختران هاشمىنژاد و طالبىنسب براى دربدى زينب و بىپدرى سكينه به نحوى شيون مىكردند كه آفاق را مظلم و جهان را تنگ نموده بودند از يكطرف زينب دختر عقيل بن ابيطالب از يكطرف ديگران لقمان خواهرش با ام هانى اسماء و رمله و ديگران از دختران حاسرات حافيات ناشرات ناعيات داعيات ناديات پابرهنه سربرهنه موپريشان سينه‌كوبان سرزنان باكيات على قتلاهم لا طمات صدورهم بكفّ الأسف هرمردى را كه مىديدند مىگفتند\r\nشعر\r\n ماذا يقولون اذ قال النّبى لكم * ماذا فعلتم و انتم اخر الامم\r\nبعترتى و باهلى بعد مفتقدى * منهم اسارى و منهم ضرجو ابدم \r\nآخر اى مردم جواب رسولخدا را چه خواهيد اگر از شما بپرسد كه بعد از من با اهل بيت و عترتم چه كرديد كم سفارش و كم وصيّت در حق عترت خود نمودم جزاء من اين بود كه بعضى از اهل بيت مرا بكشيد و برخى را اسير كنيد .\r\n ما كان هذا جزائى اذ نصحت لكم * ان تخلفونى بسؤفى ذوى رحم \r\nمرحوم شيخ مفيد عليه الرّحمه مىفرمايد همين كه آن روز شب شد به گوش اهل مدينه رسيد كه هاتفى مىگفت\r\n ايّها القاتلون جهلا حسينا * ابشروا بالعذاب و التنكيل\r\nكلّ اهل السّماء يدعوا عليكم * من نبىّ و ملئكة و قبيل\r\nقد لعنتم على لسان ابن داود * و موسى و صاحب الأنجيل \r\nخبر شهادت سيّد مظلومان به اهل مدينه رسيد تمام اهل مدينه از صغير و كبير\r\n\r\n","description":"","footnote":"","page_name":" 854 ","page_number":854},
  {"content":"\r\n\r\nاز رجال و نساء حتى اطفال خردسال و عروسان پشت پرده گريبان چاك زدند نوحه‌گرى كردند چنانچه عرضه داشتيم مخصوصا در چند خانه مجلس تعزيه برپا بود كه مرد و زن دسته دسته مىآمدند با گريبانهاى دريده مىنشستند نوحه مىكردند از اين خانه به خانه ديگر مىرفتند آنجا افغان و شيون مىنمودند چند روز به همين منوال عزادارى بود از جمله تعزيه‌خانه‌ها خانه امّ البنين زوجه حضرت امير المؤمنين مادر ابو الفضل العباس بود كه سه جوان او در وقعه طفّ تلف شده بود اقامت العزاء فى دار امّ المؤمنين زوجة امير المؤمنين مجلس ديگر در خانه بىصاحب خود امام حسين عليه السّلام بود كه فاطمه عليله عزادار بود و ملات دور الحسين بالرّجال من نساء بنى هاشم و حنينهم عند فاطمة بنت الحسين مجلس ديگر در خانه حضرت امام حسن عليه السّلام برپا بود اما كسى در آن خانه نبود محض گريه و نوحه مىرفتند و بيرون مىآمدند و كانت بيوت الحسن عليه السّلام خالية موحشة حيث انّ اولاده قتلوا فى الوقعة و اسر الباقون مجلس ديگر در خانه محمد حنفيه بود كه مردان و جوانان بنى هاشم بودند\r\n الا يا رسول اللّه يا خير مرسل * حسينك مقتول و نسلك ضايع\r\nذراريك قد سبقوا الاسارى بذلّة * و ليس لهم بين الخلائق شافع \r\nشعر\r\n الا يا رسول اللّه لو كنت فيهم * لشاهدتم فى حالة تذهل الفكرا\r\nفهم بين اطفال يتامى لنسوة * بايدى اعاديهم تسوقهم قهرا \r\nاز سر قبر بيرون مىآمدند سينه‌زنان مىرفتند سر قبر امام حسن عليه السّلام و از آنجا سر قبر فاطمه سلام اللّه عليها در سينه زدن بقول ابن متوج مىگفتند\r\nشعر\r\n الا نوحوا و ضجّوا بالبكاء * على السّبط الشّهيد بكربلاء\r\nالا نوحوا بسكب الدّمع حزنا * عليه و الوجوه بالدّمآء \r\n\r\n","description":"","footnote":"","page_name":" 855 ","page_number":855},
  {"content":"\r\n\r\n الا نوحوا على من قد بكاه * رسول اللّه خير الأنبيآء\r\nالا نوحوا على من قد بكاه * على الطّهر خير الأتقيآء\r\nالا نوحوا على من قد بكته * حبيبة احمد ستّ النسآء\r\nالا نوحوا على من قد بكاه * لعظم الشّجو املاك السّمآء\r\nالا نوحوا على قمر منير * عراه الخسف من بعد الضّيآء \r\n\r\n","description":"","footnote":"","page_name":" 856 ","page_number":856},
  {"content":"\r\n\r\n\r\nفصل پانزدهم\r\nفرستادن عبيد اللّه مخذول رؤس مطهره و اهل بيت امام عليه السّلام را از كوفه خراب به شام تار\r\nقبلا گفتيم عبيد اللّه بن زياد مخذول سر مطهّر حضرت امام عليه السّلام را به زحر بن قيس داده به شام فرستاد و بدنبال آنها حضرت امام زين العابدين عليه السّلام را زير غل جامعه قرار داده و دست به گردن بسته با مخدرات مانند اسيران كفّار برشتران برهنه سوار كرده روانه داشت به قولى عبد اللّه بن ربيعه الحميرى يا عمرو بن ربيعه يا ربيعة بن عمرو الحميرى و به قول ابن عبد ربه الغاز بن ربيعة الجرشى گويد :\r\nمن نزد يزيد بن معاويه نشسته بودم ناگاه زحر درآمد يزيد هراسان گفت :\r\nماورائك يا زحر ؟\r\nگفت : امير المؤمنين را به فتح و نصرف بشارت باد ، ورد علينا الحسين بن على فى ثمانية عشر من اهل بيته و ستّين رجلا من شيعته ، فبرزنا اليهم فسئلناهم ان لو ينزلوا على حكم الامير عبيد اللّه او القتل فاختاروا القتال فغدونا عليهم مع شروق الشمس ، فاحطنا بهم من كلّ ناحية حتّى اذا اخذت السّيوف مأخذها من هام القوم ، جعلوا يلوذون بالاكام و الحفر كما لا ذا لحمام من صقر ، فو اللّه ما كان الا جزر جزور اونومة قائل ، حتّى اتينا آخرهم فهاتيك اجسادهم مجرّدة و ثيابهم مرملة و خدودهم معفره ، تصهرهم الشمس و تسفى عليهم الريح ، زوّارهم العقبان و الرخم بقاع سبسب .\r\nامام با هيجده نفر از اهل بيت و شصت كس از اصحاب خود بيامدند و ما نيز جانب آنها شتافته نخست گفتيم كه حكم ابن زياد را اطاعت كنيد يا جنگ را آماده\r\n\r\n","description":"","footnote":"","page_name":" 857 ","page_number":857},
  {"content":"\r\n\r\nباشيد ، البته تن به ذلّت نداده مهياى قتال شدند دو ساعت كه از روز برآمد از هرطرف بتاختيم و تيغ‌ها به كار برديم ، چندان كه كسى خواب نميروز كند يا قصابى شترى بكشد همه را از دم شمشير گذرانيديم ، اكنون بدن‌ها در آن بيابان برهنه و برخاك افتاده و روىها به خون آغشته ، از تابش آفتاب همى گدازد و بادها خاك خون‌آلود برآنها همى پراكند ، كس به زيارتشان جز مرغان نرود .\r\nيزيد اندكى سر به زير افكنده آنگاه سر برداشت و گفت :\r\nقد كنت ارضى من طاعتكم بدون قتل الحسين ، امّا لو انّى صاحبه لعفوت عنه از اطاعت شما بدون كشتن امام خشنود بودم و اگر به جاى ابن زياد بودم البته از او درمىگذشتم .\r\nمرحوم مفيد در ارشاد مىنويسد :\r\nپس از آنكه عبيد اللّه بن زياد مخذول سر مطهّر امام عليه السّلام را به شام فرستاد فرمان داد بانوان و كودكان را مهياى سفر به شام كرده و دستور ويژه‌اى راجع به حضرت امام سجاد عليه السّلام داد مبنى براينكه روى غلى كه برگردن آن امام همام بود غل ديگرى قرار دادند و سپس جملگى را به دنبال رؤس مطهره همراه با محفّر بن ثعلبه عائذى و شمر بن ذى الجوشن روانه نمود كاروان بانوان و اطفال همه جا طى طريق نموده تا به جماعتى كه حامل رؤس مطهره بودند ملحق شدند .\r\n\r\nمنازلى كه كاروان اسراء بين كوفه و شام سير نمودند\r\nچون اهل بيت گرام و حرم امام عليه السّلام را با سرهاى شهدا به شام غم انجام بردند در هرمنزلى از منزل و مرحله‌اى از مراحل كرامتى ظاهر و برهانى باهر گشت كه اسباب تنبه بعضى و باعث هدايت جمعى گشت ليكن برشقاوت اشقياء مىافزود چنانچه خداوند در قرآن فرموده و لا يزيد الظّالمين الّا خسارا بل لم يزدهم الّا طغيانا و غرورا\r\nروزى كه از كوفه بيرون آمدند منزل اول قادسيه بود از آنجا اهل بيت را حركت\r\n\r\n","description":"","footnote":"","page_name":" 858 ","page_number":858},
  {"content":"\r\n\r\nدادند .\r\nقال ابو مخنف : و ساروا بالرّؤس الى شرقى الجصاصة ثم عبروا تكريت از طرف شرقى جصاصه با اسراء و سرها روان شدند تا عبور به كنار شهر تكريت نمودند به عامل تكريت نوشتند كه بايد به استقبال ما بيائى و زاد و توشه از براى لشگر و علوفه از براى چهارپايان سپاه بياورى ما جمعيت زياديم و مأمور از جانب ابن زياديم و با ما است سر بريدهء حسين بن على عليه السّلام كه در كربلا كشته‌ايم و سر او را براى يزيد مىبريم حاكم تكريت چون نامه مطالعه نمود حكم كرد تدارك سيورسات و آذوقه نمايند و جمعيت به استقبال بروند ، جمعيّت زيادى بيرون شهر رفته و علمهاى سرخ و زرد به جلوه درآوردند بوق و نقاره زدند شهر را آئين بستند مردم بىدين از هرجانب و مكان رو به استقبال آوردند چون فريقين به يكديگر برخوردند بشارت و مباركباد گفتند و تماشائيان از سر نورانى امام عليه السّلام مىپرسيدند و جواب هذا رأس الخارجى مىشنيدند اتفاقا در ميان آن جمعيّت مردى بود نصرانى كه كيش ترسا و آئين مسيحا داشت و از كوفه آمده بود و گفت ويلكم انّى كنت فى الكوفة من در كوفه بودم نام صاحب اين سر خارجى نبود مىگفتند سر حسين بن على بن ابيطالب عليهما السّلام است همان على كه مدتى در كوفه سلطنت داشت و برما امير بود و مادرش فاطمه زهرا عليها السّلام و جدش محمّد مصطفى صلّى اللّه عليه و آله است اين سر پسر اوست مردم بفكر فرورفتند نصرانيها چون اين خبر را شنيدند رفتند ناقوسهاى خود را برگرفتند بنا كردند به ناقوس زدن رهبانان در كنيسه‌هاى خود را بستند و لعنت و نفرين در حق قاتلان حضرت مىكردند و مىگفتند الها معبود انّا برئنا من قوم قتلوا ابن بنت نبيّهم اى خداى ما و اى سيّد ما ما بيزاريم از قومى كه پسر فاطمه دختر پيغمبر خود را مىكشند .\r\n\r\n","description":"","footnote":"","page_name":" 859 ","page_number":859},
  {"content":"\r\n\r\nفرد\r\n گبر اين ستم كند نه يهود و مجوس نه * هندو نه بت‌پرست نه فرياد از اين جفا \r\nخبر به لشگر رسيد كه نصارى شورش كرده‌اند و نزديك است مردم ديگر را به شورش درآورند سپاه ترسيدند فلم يدخلوها و رحلوها عن تكريت داخل شهر تكريت نشدند از همانجا رو به راه نهادند تا رسيدند به اعسا از آنجا نيز گذشتند به دير نصرانى عروه رسيدند از آنجا هم عبور كردند رسيدند به صليتاء و از آنجا هم گذشتند تا آنكه رسيدند به وادى النخله شب را در وادى النخله بسر بردند .\r\nابو مخنف مىنويسد : سپاه كفرآئين پسر زياد اسراء را از آن منزل كوچ دادند و طى منازل و قطع طريق كردند تا رسيدند به ارمينا و در آنجا توقف ننمودند و ساروا حتّى وصلوا الى بلد يقال لبنا عبور كردند تا آنكه رسيدند به بلد لبنا آن بلد معموره بود پرجمعيّت مقابل است با مدينه مرشاد شيخ طريحى عليه الرّحمه مىنويسد اهل بيت را به مرشاد بردند و نيز ابو مخنف مىنويسد به لبنا على اىّ نحو كان چون اسيران خونين‌دل را بدان منزل رسانيدند خبر به شهر لبنا دادند جمعيت آن شهر بيرون آمدند فخرجت المخدّرات من خدورهنّ و الكهول و الشّبان ينظرون الى رأس الحسين عليه السّلام و يصلّون عليه و على جدّه و ابيه و يلعنون من قتله الخ مرد و زن از صغير و كبير و پير و جوان حتّى مخدرات پشت پرده بيرون آمدند و نظر برسر مطهر نورانى امام حسين عليه السّلام مىكردند و صلوات براو و پدر و جدش مىفرستادند و لعنت برقاتلان حضرت مىنمودند و نيز لشگر را فحش و دشنام مىدادند و مىگفتند يا قتلة اولاد الأنبياء اخرجوا من بلدنا اى كشندگان اولاد انبياء از شهر ما بيرون رويد اينجا نمانيد آن سپاه روسياه چون اين واقعه بشنيدند فرستادند آن شهر را خراب كردند و رحلوا من لبنا از آنجا كوچ كردند و ساروا حتّى وصلوا الى الكحيلة .\r\n\r\n","description":"","footnote":"","page_name":" 860 ","page_number":860},
  {"content":"\r\n\r\n\r\nواقعه منزل كحيله\r\nچون سپاه ابن زياد ملعون به كحيله رسيدند به اهل آن بلد پيغام دادند كه ما را بايد شما ملاقات كنيد با آذوقه و علوفه فانّ معنا راس الحسين عليه السّلام زيرا كه حامل سر امام مىباشيم و به شام مىرويم فرمان ابن زياد را فرستادند كه بايد عمال و حكّام بلاد و امصار به استقبال لشگر ما بدرآيند شهر را آئين ببندند آب و آذوقه را دريغ ندارند لهذا والى كحيله لشگر را سيورسات فرستاد علمهاى بشارت به جلوه درآورد و امر بالاعلام فبشرت و المدينة فرينت فتداعت النّاس من كلّ جانب و مكان شهر را زينت كردند مردم از هرجانب بيرون آمدند والى ملعون با خواص خود تا سه ميل به استقبال رفت مردم از يكديگر مىپرسيدند چه خبر است ديگرى مىگفت سرها و اسراى خارجى را به شام مىبرند كه ابن زياد در ارض عراق آنها را كشته است يكى در ميان اين جمعيت كه از واقعه مخبر بود گفت واى برشما لال شويد و خارجى نگوئيد و اللّه هذا راس الحسين عليه السّلام چون آن جماعت اين سخن را شنيدند به گريه و ناله درآمدند چهار هزار سوار هم‌عهد شدند و نيز سوگندهاى غلاظ و شداد خوردند كه سپاه ابن زياد را به قتل برسانند و سرها را ببرند و به بدنها ملحق كنند و اسرا را نجات بدهند تا اين فخر از براى ايشان الى يوم القيمه بماند امّا جاسوسان خبر از براى لشگر ابن زياد بردند كه جماعت اوس و خزرج كه چهار هزار سوار مكمّل يراقند عازم حمله‌اند دانسته باشيد كوفيان بىآزرم از ترس وارد به كحيله نشدند بلكه از راه منحرف شدند و راه تل اعقر را پيش گرفتند و به تعجيل هرچه تمام‌تر خود را به منزل جهنيه رسانيدند\r\n\r\nواقعه منزل جهنيّه\r\nعامل وى را خبر دادند كه سر حسين بن على عليه السّلام با ما است و از جانب ابن زياد بسوى يزيد مىرويم بايد به استقبال ما بيائى و آذوقه و علوفه حاضر كنى شهر را زينت كردند علمها به جلوه آوردند مردم به استقبال درآمدند چون دانستند كه\r\n\r\n","description":"","footnote":"","page_name":" 861 ","page_number":861},
  {"content":"\r\n\r\nايشان سر امام عالم امكان عليه السّلام را همراه دارند سى هزار جمعيّت شوريدند بناى مخاصمت گذاشتند خيال آن داشتند كه سرها و اسيران را بگيرند كه لشگر از آن شهر فرار كردند\r\n\r\nواقعه منزل موصل\r\nچون لشگر ابن زياد در اثناى راه خود به نزديك موصل رسيدند كس به امير موصل فرستادند و پيغام دادند كه شهر را بياراى و به استقبال ما بيرون آى و طبقهاى زر و سيم مهيا ساز تا برما نثار كنى به آمدن ما در منزل تو و نيز افتخار برتمام حكام ديار كن زيرا كه سر حسين بن على عليه السّلام و برادران و ياران او همراه است و اهل بيت او را نيز از خانم و كنيز با ديده‌هاى اشگ‌ريز مىآوريم و السّلام عماد الدوله كه حاكم موصل بود اهل شهر را جمع كرد و صورت حال را با ايشان در ميان آورد گفت اى قوم زنهار به اين سخن تن ندهيد و بدين نصيحت همداستان نباشيد اصلا نه استقبال كنيد و نه اين جماعت را به شهر خود راه بدهيد زيرا اين كار براى شما عار و شكست است .\r\nرعايا گفتند :\r\nاى امير خدا تو را خير دهد ، تو هميشه به رعايا مهربان بوده و هستى آنچه فرمائى اطاعت مىكنيم ، پس موصليان آب و آذوقه فرستادند و پيغام دادند آمدن شما به شهر ما مصلحت نيست اين آذوقه را بگيريد و هركجا كه مىخواهيد برويد ، آن جماعت از اين جواب در خشم شدند از پشت شهر انداختند جائى كه در يك فرسخى شهر واقع بود فرود آمدند سر مطهر منوّر امام عليه السّلام را از نيزه فرود آوردند و در آنجا سنگ بزرگى بود روى آن سنگ نهادند قطره خونى از سر مبارك برآن سنگ چكيد و آن خون در ميان سنگ نهان شد هرسال روز عاشوراء از آن سنگ خون تازه مىجوشيد ، مردمان از اطراف و اكناف و نواحى مىآمدند و دور آن سنگ حلقه ماتم مىزدند و به مراسم عزادارى مشغول مىشدند و به همين\r\n\r\n","description":"","footnote":"","page_name":" 862 ","page_number":862},
  {"content":"\r\n\r\nمنوال بود تا زمان عبد الملك مروان عليه اللعنة و العذاب كه آن سنگ را از آن مقام برداشتند و ديگر كسى از آن سنگ نشانى پيدا نكرد و ليكن اهل موصل در آن موضع قبه و بارگاهى ساختند و او را مشهد النقطه نام نهادند هرسال كه ماه محرّم مىشود مردم در آنجا آمده و مراسم عزاء بجاى مىآورند\r\nصاحب روضة الشّهداء مىنويسد :\r\nچون اهل موصل لشگر ابن زياد را به شهر خود راه ندادند شمر لعين با تابعان خود در بيرون شهر شب را منزل كردند صبح رو به شهر نصيبين نهادند .\r\n\r\nواقعه منزل نصيبين\r\nچون اهل بيت رسالت را آن قوم ضلالت‌آئين به نزديكى شهر نصيبين آوردند سرها را از صندوقها بدرآوردند و برنيزه‌هاى بلندى زدند و در نظر اهل بيت جلوه دادند فلمّا رات زينب رأس اخيها بكت و انشات تقول همين كه چشم عليا مكرّمه زينب خاتون بسر برادر افتاد با چشم گريان اين ابيات را انشاء نمود زبانحال آن مخدّره\r\n اتشهرونا فى البّرية عنوة * و والدنا اوحى اليه جليل\r\nكفرتم بربّ العرش ثمّ نبيّه * كان لم يجئكم فى الزّمان رسول\r\nلحاكم إله العرش يا شرّ امّة * لكم فى لظى يوم المعاد عويل \r\nمعين صاحب روضه مىنويسد كه لشگر كس بنزد حاكم نصيبين فرستادند كه نام او مقصود بن الياس بود كه شهر را بيارائيد و به استقبال بدرآئيد يا مرونه بتزئين البلد و القرى و تحسين الضّيافة و القرى دخلوها فى كبكبة عظيمة بعد از آراستن شهر و آوردن اسيران به در دروازه و ديدن تماشائيان فما لبثوا الّا ان برقت سحابة عليهم ببرق من القهر الالهى ناگاه به قدرت الهى از ابر قهر و غضب پادشاهى برقى پديد آمد كه يك نيمه شهر را سوخت غوغا در شهر پديدار شد مردمان بهم برآمده لشگريان خجالت‌زده از آن شهر به درآمدند قصد مرحله ديگر كردند به شهرى\r\n\r\n","description":"","footnote":"","page_name":" 863 ","page_number":863},
  {"content":"\r\n\r\nرسيدند كه رئيس آنجا سليمان بن يوسف بود .\r\n\r\nواقعه بعد از شهر نصيبين\r\nسليمان را دو برادر بود يكى از آنها در جنگ صفّين بدست امير المؤمنين عليه السّلام كشته شده بود و يكى با اين برادر در حكومت شهر شريك بود و شهر ايشان دو دروازه داشت يكى به سليمان تعلق داشت ديگرى به برادرش چون خبر آمدن لشگر را به شهر شنيدند تهيّه و تدارك ديدند و تشريفات چيدند امّا در باب ورود به شهر با هم مخاصمه كردند او مىگفت بايد از دروازه من وارد شوند ديگرى مىگفت از دروازهء من ميان دو ناصبى ملعون جنگ درافتاد فقامت الفتنة و هاجت الفساد فاخذ السّيوف من الجانبين فاخذها و نفذت السّهام من الطّرفين منافذها و انقطع الأمن و الأمان فقتل سليمان در ميان آن گيرودار سليمان وارد نيران شد كه لشگر شمر عليه اللّعنة از آنجا نيز سراسيمه شده روى به حلب نهادند فانقلبوا من شرّ المنقلب فانحدروا الى حلب .\r\nدر كامل السّقيفه مىنويسد :\r\nعبور لشگر كفرآئين پسر زياد پليد به ميّا فارقين « 1 » افتاد در اين منزل كه لشگر عبور كرده‌اند از جاده سلطانى و اصلى نرفتند بلكه از ترس محبّان اهل بيت عليهم السّلام از بيراهه حركت كردند لهذا ترتيبى از حركت ايشان در كتب مقاتل نيست فقط نامى از منازلى كه به آن گذشته‌اند برده شده و آنها عبارتند از :\r\nاندرين چنانچه در كامل السقيفه آمده و ديگر شهر ايمد چنانچه صاحب روضه نام آن را برده .\r\nدر مقتل ابو مخنف است كه از نصيبين به عين الورده و از آنجا به ناصر جمان و از آنجا به دوغان عبور كردند .\r\nدر نسخه ديگر ابو مخنف آمده كه از عين الورده به دعوات رفتند و از والى آنجا\r\n\r\n\r\n","description":"","footnote":"\r\n( 1 ) - به فتح ميم و تشديد ياء اسم شهرى است كه زنى آن را ساخت و نامش ميّار فارقين بود .\r\n","page_name":" 864 ","page_number":864},
  {"content":"\r\n\r\nدرخواست استقبال نمودند والى با طبل و نقاره به استقبال آن كفركيشان آمد و سپاه را از دروازه اربعين به شهر وارد نمود سپس از آنجا به حلب رفتند .\r\n\r\nواقعه شهر حلب\r\nابو مخنف مىنويسد :\r\nشهر حلب را براى ورود اسيران و سرهاى آل محمّد صلّى اللّه عليه و آله زينت كردند و زيّنت المدينة و ضربت الطّبول و اشهروا حريم آل محمّد مردم با ساز و نقاره اهل بيت رسالت را وارد شهر كردند حريم آل محمّد صلّى اللّه عليه و آله را با كمال خوارى و زارى به آن حالتى كه شرح داديم از كوچه و بازار حلب عبور دادند تا به منزلگاه رسيدند سرها را از نيزه‌ها به زير آوردند ثمّ نصبوا الرّأس فى رحبة هناك من وقت الزّوال وقت العصر يعنى سر مطهر امام عليه السّلام را از وقت زوال ظهر تا وقت غروب بررحبه نصب كرده بودند و مردم دسته دسته به تماشا مىآمدند و مىرفتند شيعيان و محبّانى كه تك تك در ميان ايشان بودند بعد از شناختن سر امام عليه السّلام زارزار مىگريستند و صلوات برحضرت و جدّ و پدرش مىفرستادند امّا جهله و اراذل در پاى سر مطهّر فرياد مىكردند مردم تماشائى بيائيد هذا رأس خارجىّ خرج بارض العراق على يزيد بن معاوية اين صدا به گوش زينب و حرم امام عليه السّلام رسيد زنها خود را مىزدند و سينه مىكوبيدند گريه و ناله آغاز مىكردند ابو مخنف مىگويد آن رحبه كه سر مطهّر امام را براو نصب كرده بودند اكنون در شهر حلب موجود است لا يجوز فيها احد الّا تقضى له حاجة هردردمند مستمندى كه پناه به آن مىبرد دردش دوا و حاجتش روا مىشود امّا لشگر آنشب در حلب به عيش و عشرت بسر بردند يتمالون من الخمر از كثرت آشاميدن شراب حالت خود را خراب كردند طعامهاى رنگارنگ حرام مىخوردند امّا اهل بيت رسالت با چشم پرآب در منزلى خراب از سوز دل و خستگى و بيماردارى تا صبح به خواب نرفتند فعند ذلك يبكى علىّ بن الحسين عليه السّلام و يقول پيوسته از حال نقاهت گريان بود و مىفرمود :\r\n\r\n","description":"","footnote":"","page_name":" 865 ","page_number":865},
  {"content":"\r\n\r\n ليت شعرى هل عاقل فى الدّجى * بات من فجعة الزّمان يناجى\r\nانا نجل النبىّ ما بال حقّى * ضايع فى عصابة الاعلاج\r\nنكروا حقّنا فاؤا علينا * يقتلون بخدعة و لجاج \r\n\r\nوقايعى كه در راه شام اتّفاق افتاد ولى مكان آنها معلوم نشده\r\nاز جمله واقعه‌اى است كه ابن شهرآشوب و سيد جزائرى در مناقب به اندك اختلافى در عبارت روايت مىكنند كه ابو لهيفه شبى گفت وقتى مشغول طواف بيت اللّه بودم ديدم مردى به پردهء كعبه آويخته مناجات مىكند و مىگويد اللّهم اغفر لى و ما اراك فاعلا اى خداى يگانه و اى صاحب خانه گناه مرا ببخش و مرا بيامرز هرچند كه مىدانم نخواهى آمرزيد با وى عتاب كردم و گفتم اى بندهء خدا از خدا شرم كن و اين‌چنين مگو زيرا اگر گناهان تو به قدر برگ درختان و عدد قطرات باران باشد همين كه توبه كنى و طلب مغفرت بنمائى هرآينه خدا ترا مىآمرزد فانّه غفور رحيم .\r\nدر جواب گفت : من از رحمت خدا نااميدم به جهت آن جفائى كه از من سر زده .\r\nگفتم چيست ؟\r\nگفت بيا در كنارى تا بگويم : اعلمّ انّا كنّا خمسين نفرا ممنّ سار مع رأس الحسين الى الشّام اى مرد بدانكه من از جمله پنجاه نفرى بودم كه سر مطهّر منوّر فرزند خير البشر را بسوى شام مىبرديم روز راه مىرفتيم سر برنيزه بود شب كه ميشد سر عزيز زهرا را در تابوتى مىنهاديم و در حوالى آن مشغول خوردن شراب مىشديم يكى از شبها بعد از شراب و مستى كه من در آنشب با رفقا هم‌رنگ و همراه نبودم و شراب نخوردم در نيمه شب كه هوا تيره و تار بود ناگاه ديدم رعد و برقى آشكارا گشت و درهاى آسمان گشوده گشت آدم صفى اللّه و نوح نجى اللّه ابراهيم خليل اللّه اسمعيل ذبيح اللّه موسى كليم اللّه عيسى روح اللّه با\r\n\r\n","description":"","footnote":"","page_name":" 866 ","page_number":866},
  {"content":"\r\n\r\nمحمّد صلّى اللّه عليه و آله رسول اللّه از آسمان فرود آمدند جبرئيل با فوجى از ملائكه همراه آنها بود آمدند تا به نزديك تابوت رسيدند جبرئيل پيش آمد سر تابوت را گشود و سر مطهر پسر فاطمه عليها السّلام را بيرون آورد به سينه چسبانيد و لبهاى وى را بوسيده داد بدست پيغمبران همه آن سر را گرفتند و با كمال مهربانى به سينه نهاده و لبهاى نازنين او را بوسيدند تا اينكه نوبت به پيغمبر صلّى اللّه عليه و آله رسيد رسولخدا آن سر مطهر را خيلى بوسيد و بسيار اشگ ريخت مثل اينكه پدر برپسر نوحه‌خوان باشد پيغمبر صلّى اللّه عليه و آله نوحه‌گرى ميكرد و انبياء او را تسليت مىدادند و آن سرور آرام نمىگرفت پس ديدم جبرئيل عرض كرد يا رسول اللّه خدا مرا فرمان داده كه بفرمان تو باشم اگر امر فرمائى رشته زمين را بكشم و زلزله در زمين اندازم عاليها سافلها بنمايم كماآنكه شهر لوط را سرنگون كردم پيغمبر فرمودند اى جبرئيل آخر قيامتى هست صبر مىكنم تا آن روز با ايشان مخاصمه كنم باز رسولخدا گريه آغاز كرد ملائكه از گريه رسولخدا ملول شدند آمدند پاسبانان سر را بگيرند و بقتل برسانند چون به من رسيدند فرياد كردم يا رسول اللّه الأمان الأمان به خدا من در قتل فرزندت حسين عليه السّلام همراهى نكردم و راضى هم نبودم بفعال اين قوم مرا ببخش فرمود واى برتو آيا همراه اين قوم نيستى و نظر بربيچارگى و مظلومى اهل بيت من نمىكنى ؟\r\nعرض كردم چرا .\r\nفرمود لا غفر اللّه لك خدا ترا نيامرزد پس پيغمبر رو كرد به ملك موت فرمود دست از وى بدار كه او خود خواهد مرد من از آن وحشت از جا جستم و فى المناقب اصبحت رأيت اصحابى كلّهم جاثمين رمادا صبح بود ديدم تمام رفقا يك به يك خاكستر شده‌اند صاحب روضة الشّهداء هم واقعه را به اختلاف جزئى نقل مىكند مىگويد آن شخص نامش ابو الحنوق بود و گفت پس از آنكه پيغمبر خدا فرمود بيدار شدم ديدم نيمهء صورتم سياه شده است و هنوز مىسوزد\r\n\r\n","description":"","footnote":"","page_name":" 867 ","page_number":867},
  {"content":"\r\n\r\n\r\nواقعه دير راهب\r\nدر كتاب فوادج الحسينه از حسين بن محمد بن احمد رازى و او از شيخ ابو سعيد شامى نقل مىكند و معين الدّين هم در روضة الشّهداء از ابى سعيد دمشقى روايت مىكند كه گفت من همراه آن جماعت بودم كه سر امام عليه السّلام و عيالات را به شام مىبردند چون نزديك دمشق رسيدند خبر در ميان مردم افتاد كه قعقاع خزاعى جنّد جندا و هيّأ جيشا لشگرى جمع آورده و مىخواهد برلشگر ابن زياد شبيخون زند و سرها را با اسرا بستاند سرداران لشگر مضطرب شده و به احتياط تمام مىرفتند شبانگاه به منزلى رسيدند كه در آنجا دير محكمى بود كه نصرانيها در آنجا مسكن داشتند رأى لشگر برآن قرار گرفت كه آن دير را پناهگاه خود سازند تا اگر كسى شبيخون آرد كارى نتواند كند پس شمر ملعون به در دير آمد و بزرگ دير را طلبيد فطلع شيخ من سطح الحصار فالتفت الى اليمين و اليسار پير دير از بام حصار نظرى بريمين و يسار كرد ديد بيابان را لشگرى بىپايان گرفته پرسيد چه مىگوئيد و چه مىخواهيد شمر گفت ما لشگر عبيد اللّه زياديم از كوفه به دمشق مىرويم پرسيد به چه كار متوجّه شام شده‌ايد شمر گفت شخصى در عراق بريزيد ياغى شده بود و ما به حرب او رفتيم او را با كسان او كشتيم اكنون سرهاى ايشان را برسر نيزه كرده‌ايم و عيال و اهل بيت او را اسير كرده‌ايم و از براى امير المؤمنين يزيد مىبريم آن مرد نصرانى نگاه بسوى سرها كرد فراى رؤسا مشرقة طالعة على الفضاء من افاق الاسنّة و الرّماج كانّ كلّا منها نجم من السّمآء لاح شيخ نصرانى نگاهى به آن سرهاى نورانى كرد ديد هريك مانند ستارهء درخشان از آسمان نيزه و سنان طلوع كرد و تمام صحرا را روشن نموده نصرانى پرسيد سر بزرگ اينها كدامست اشاره به سر مبارك امام عليه السّلام كرد و رأس مبارك را نشان داد پير نصرانى از روى تأمل نگاهى به آن سر مطهّر نمود حالش منقلب و دگرگون گشت و هيبت و جلال آن حضرت نصرانى را مات نمود سستى در اعضاء و جوارح او\r\n\r\n","description":"","footnote":"","page_name":" 868 ","page_number":868},
  {"content":"\r\n\r\nافتاد گرد حزن و ملال در دلش نشست\r\n سرى پرخون كه سى جا خورده شمشير * دهان و جبهه خورده ناوك تير\r\nسرى پرخون دو چشمش بود گريان * نظر مىكرد برطفلان ويلان \r\nپيرمرد نصرانى پرسيد كه از دير من چه مىخواهيد شمر ملعون گفت شنيده‌ايم جمعى از دوستان و هواداران اين سر خبر شده و جمعيت كرده متفق شده‌اند كه بما شبيخون آرند اين سرها و اسرار از ما بازستانند امشب مىخواهيم در دير مستحصن شويم و فردا كوچ كنيم پيرمرد گفت لشگر شما بيشمار است و دير من گنجايش اين جيش را ندارد ولى از براى دفع دشمن و رفع ضرر سرها و اسرا را به دير بياوريد و خود گرداگرد دير باشيد شب را آتش بيفروزيد و هشيار بمانيد تا از شبيخون ايمن باشيد شمر گفت نيكو مىگوئى فوضعوا الكريم فى صندوق شديد و قفلوه بقفل حديد پس سر امام را در صندوق محكم نهادند و قفل برآن زدند هركه از لشگريان را گفتند همراه صندوق به دير درآئيد و شب پاسبانى كنيد از واقعهء ابو الحنوق ترسيده بودند اقدام نكردند امّا همين‌قدر صندوق را آوردند در ميان دير در اطاق نهادند و قفل بردر آن خانه زدند و برفتند امام زين العابدين عليه السّلام را با ساير اسيران در آنجا منزل دادند فلمّا مضى شطر من اللّيل چون پاره‌اى از شب گذشت راهب نصرانى بيرون آمد دور آن اطاق كه سر بريدهء امام آفاق بود طواف مىكرد ناگاه ديد آن خانه بىشمع و چراغ چنان روشن و منوّر است كه گويا صد هزار شمع و چراغ در آن افروخته‌اند فرأه انّه يظهر كانّه فيه الف شمع معنبر پير راهب از آن عجائب تعجب كرد با خود گفت اين روشنى از كجا باشد در اين خانه كه روشنى نبود اين هذا النّور و الضّياء و لم يطلع قمر و لا بيضاء هنوز كه روز طالع نشده و آفتاب و ماه كه سر نزده است يا رب اين خورشيد رخشان از كدامين كشور\r\n\r\n","description":"","footnote":"","page_name":" 869 ","page_number":869},
  {"content":"\r\n\r\nاست قضا را در پهلوى آن خانه خانه‌اى بود كه روزنه‌اى داشت پير در آن خانه درآمد و از آن روزنه نگاه كرد ديد اين روشنى از آن صندوق ساطع است و هردم زياد مىشود كم‌كم روشنائى افزون مىگرديد تا به جائى رسيد كه هيچ ديده تاب مشاهدهء آن نور نداشت\r\nشعر\r\n دردا كه هيچ ديده ندارد در اين جهان * تاب اشعهء لمعات جمال او\r\nآنجا كه كرد بارقه نور او ظهور * گو عقل دم مزن كه ندارد مجال او \r\nالحاصل بعد از غلبهء آن نور سقف خانه بشكافت و هبط من السّمآء هودج و طلعت منه خاتون و ضيئة و احتفت حوار بديع و الجمال هودجى از نور به زمين آمد در ميان آن هودج خاتونى نورانى بود كه مثل قرص خورشيد از ميان عمارى بيرون آمد كنيزان بسيارى كه به جوارى دنيا نمىماندند در اطراف وى حلقه زده بودند و چند كنيزى پاكيزه روى فرياد طرّقوا طرّقوا برمىكشيدند كه راه دهيد راه دهيد مادر همهء آدميان حوّا و صفيّه مىآيد بعد از او هودجى ديگر با حوريان پرى پيكر آمدند و طرّقوا مىگفتند راه بدهيد كه حرم خليل ساره خاتون مىآيد ثمّ نزل هودج آخر پس هودجى ديگر با حوريان قمرمنظر آمدند كه راه بدهيد هاجر مادر اسمعيل ذبيح مىآيد هودج ديگر با حورى خورشيد صورت آمدند طرّقوا گفتند مادر يوسف صدّيق راحيل آمدند هودج ديگر آمد كه كلثوم خواهر موسى كليم آمد هودج ديگر آسيه خاتون زوجه فرعون آمد محمل ديگر با جمعى ديگر آمدند كه مادر عيسى عليه السّلام مريم بنت عمران مىآيد هودج ديگر با خروش عظيم و غوغا پيدا شد كه اينك خديجه خاتون حرم سيد انبياء مىآيد فاقبلن جميعا الى الصّندوق تمام اين مخدرات و حوارى با گريه و زارى دور صندوق جمع شدند\r\n\r\n","description":"","footnote":"","page_name":" 870 ","page_number":870},
  {"content":"\r\n\r\nدست آوردند در صندوق را گشودند سر پرخون امام مظلوم را بيرون آورده دست بدست دادند و زيارت مىكردند و صلوات مىفرستادند فاذا بصرخة عالية صار البيت منها ضجّة واحدة راهب نصرانى گويد ناگاه ديدم ناله و زارى عظيم برپا شده كه گويا خانه از جا كنده شد و حبطت هودجة تضئ كعين البيضاء هودجى مثل چشمه خورشيد در كمال ضياء به زير آمد كنيزانى چند با گريبانهاى دريده پيراهنهاى مندرس و حرير و استبرق برتن پاره كرده با موهاى افشان و گيسوان پريشان حسين حسين گويان آمدند آن هودج را كنار صندوق برزمين نهادند ناگاه بانگى برآن راهب ترسا زدند كه اى شيخ نصرانى نگاه مكن فانّ فاطمة سيّدة النّسآءها بطة من السّمآء زيرا فاطمهء زهراء سيده نساء العالمين با موى پريشان از آسمان به زير آمده مىخواهد سر پسرش را زيارت كند پير راهب گفت من از آن صيحه بيهوش افتادم چون به هوش آمدم حجابى پيش چشم خود ديدم كه ديگر اطاق و كسان در آن را نمىديدم ولى صداى نوجه و ندبه ايشان را مىشنيدم كه همه ناله و زارى و بيقرارى داشتند ليكن در ميان آنهمه ناله و زارى صداى يك زنى به گوش من مىآمد مثل مادرى كه برپسرش نوحه كند راهب گفت ديدم آن مخدّره كه از همه بيشتر افغان داشت مىفرمود :\r\nالسّلام عليك ايّها المظلوم الحريب السّلام عليك ايّها الشّهيد الغريب السّلام عليك يا ضياء العين و مهجة قلب الامّ يا حسين قتلوك و من شرب المّا منعوك اى مظلوم مادر و اى شهيد مادر اى غريب مادر حسين جان و اى نورديده عطشان آخر ترا لب‌تشنه كشتند نورديده غمگين مباش كه من داد تو را از خصم مىستانم\r\nپير راهب از استماع ناله و افغان سيّده زنان مدهوش افتاد چون به هوش بازآمد از آن عمارى و اهالى نشانى نديد برخاست از آن خانه بيرون آمد قفلى كه آن مدبّران بردر آن خانه زده بودند شكست وارد اطاق شد رفت به سر صندوق كه سر مطهر در او بود او را برگشوده ديد نور از آن سر ساطع و لامع بود در پاى آن\r\n\r\n","description":"","footnote":"","page_name":" 871 ","page_number":871},
  {"content":"\r\n\r\nصندوق به خاك غلطيد و بسيار گريست پس سر را از صندوق بيرون آورده و با مشگ و گلاب بشست و سجاده نفيسه ظريفه گسترد و اوقد عنده شمعا معنبرا كافورّيا ثمّ جلس على ركبتيه و جعل ينظر اليه و يبكى عليه بدم منسجم و تأوه مضطرم شمع كافورى در اطراف سجاده روشن كرد پس از روى حيرت نگاه بدان سر نورانى مىكرد و اشگ مىباريد و آه سوزان از دل مىكشيد پس بزانوى ادب درآمد و رو به آن سر كرد با گريه و زارى گفت اى سر سروران عالم و اى مهتر بهتر اولادان آدم يقين كردم كه تو از آن جماعتى كه صفات ايشان را در تورية موسى و انجيل عيسى خوانده‌ام هستى به حق آن خدائى كه ترا اين جاه و منزلت داده كه تمام محترمات سرادقات عصمت و جلال و خواتين خيام عزت و اجلال بديدن تو آمدند و از براى تو گريه و ناله و نوحه كردند مرا بگو كيستى و چه كسى فاجابه الكريم بعناية العليم الحكيم فى الحال بفرمان حضرت ذو الجلال سر مطهر امام حسين عليه السّلام به سخن درآمد گويا فرمود اى راهب من ستم‌رسيده دوران و محنت‌زدهء جهانم من كشته تيغ كوفيانم آغشته به خون ز شاميانم آوارهء شهر و خاندانم فرزند پيمبر زمانم\r\nراهب عرض كرد : فدايت شوم از اين آشكارتر بفرما .\r\nامام عليه السّلام فرمود اى راهب از حسب و نسب مىپرسى يا از تشنگى سؤال مىكنى اگر از نسب مىپرسى من فرزند پيغمبر برگزيده‌ام من پسر والى پسنديده‌ام\r\nشعر\r\n من نور دو چشم مصطفايم * فرزند علىّ مرتضايم\r\nنى نى كه غريب مستمندم * مهموم شهيد كربلايم\r\nسردفتر خاندان خويشم * قربانى حضرت خدايم \r\nآن سرور تمام مصائب خود را كه در عراق از كوفى پرنفاق ديده بود براى راهب بيان كرد و آن پير تا صبح به آه و ناله بسر برد يتاوّه و يتلهّف و يبكى و\r\n\r\n","description":"","footnote":"","page_name":" 872 ","page_number":872},
  {"content":"\r\n\r\nيتاسّف پس از دير خود به درآمد تمام جمعيّت خود را كه در حصار بودند جمع كرد آنچه ديده و شنيده بود همه را راهب ترسا براى نصارى نقل كرد و اشگ ريخت همه را به گريه درآورد به نحوى كه همه گريبانها چاك زدند و خاك برسر ريختند همه به آن حالت نزد حضرت امام زين العابدين عليه السّلام آمدند و هو فى قيد الاسر و الذّلة و حوله من اليتامى و الثّواكل فى مجلس عديم السّقف چون چشم نصارى برآن سرور افتاد ديدند يك مشت زن اسير در قيد و زنجير به ريسمان بسته اطفال پريشان‌حال به روى خاك خوابيده در منزل ويرانه قرار دارند صاحوا و بكوا تمام صيحه از دل برآوردند گريستند زنّارها دريدند در قدمهاى امام سجّاد عليه السّلام افتادند كلمه شهادت برزبان جارى نموده مسلمان شدند و آن پير نصرانى تمام واقعات را كه در عالم خلصه ديده بود از براى امام عليه السّلام بيمار نقل نموده و عرض كرد فدايت شوم ما را اذن ده تا از اين دير بيرون رويم برسر اين طايفه شبيخون آريم و دل خود را از ظلم اين ظالمان خالى كنيم اگر كشته شديم جانهاى ما فداى شما باد امام عليه السّلام در حق ايشان دعاى خير فرمود اسلام ايشان را قبول كرده فرمود اين طايفه را به خود واگذاريد زود است كه جزاى خود را ببينند و به سزاى خويش برسند .\r\nو لا تحسبنّ اللّه غافلا عمّا يعمل الظّالمون .\r\nو ما را جز تسليم و رضا چاره‌اى نيست .\r\n\r\nواقعه ديگر در بين راه كوفه و شام\r\nقطب راوندى از ابو الفرج از سعيد بن ابى رجا از سليمان بن اعمش روايت مىكند كه روزى مشغول طواف خانهء خدا بودم كسى را ديدم كه مناجات مىكند و مىگويد : اللّهمّ اغفر لى و انا اعلم انّك لا تغفر يعنى خدايا مرا بيامرز هرچند مىدانم نخواهى آمرزيد از اين سخن لرزه برتن من افتاد پيش رفته به او گفتم اى نامرد اين چه سخن است كه مىگوئى در حرم خدا و رسول در ماه حرام و ايّام حرام چگونه\r\n\r\n","description":"","footnote":"","page_name":" 873 ","page_number":873},
  {"content":"\r\n\r\nاز مغفرت خدا مأيوس گشته گفت به جهت آنكه گناهى عظيم از من صادر شده به او گفتم آيا گناه تو بزرگتر است يا كوه تهامه گفت گناه من گفتم گناه تو بزرگتر است يا كوههاى رواسى گفت گناه من هرگاه بخواهى گناه خود را به تو بازگويم گفتم بگو گفت از حرم بيرون بيا تا بگويم چون بيرون آمديم در گوشه نشست گفت اى برادر من يكى از لشگريان مشئوم پسر سعد بودم و از جمله آن چهل نفرى بودم كه با آنها سر مطهّر فرزند پيغمبر صلّى اللّه عليه و آله را از كوفه به شام برديم در بين راه بريك مرد نصرانى برخورديم و كان الرّأس معنا مزكوزا على رمح و معه الأحراس سر مقدّس امام عليه السّلام را برسر نيزه زده و در پاى آن مشغول غذا خوردن بوديم در اين اثناء ديديم دستى از غيب ظاهر شد و برديوار دير نوشت\r\n اترجوا امّة قتلت حسينا * شفاعة جدّه يوم الحساب \r\nما جماعت از آن حكايت به جزع و واهمه برآمديم يكى از ما خواست آن دست را بگيرد غائب شد ما مشغول غذا شديم باز ديديم همان دست پيدا شد و نوشت\r\n فلا و اللّه ليس لهم شفيع * و هم يوم القيمة فى العذاب \r\nترس ما زياده شد و شقاوت بعضى زيادتر خواستند آن كف را بگيرند پنهان گرديد باز مشغول خوردن طعام شديم دوباره دست ظاهر شده و برديوار نوشت\r\n و قد قتلوا الحسين به حكم جور * و خالف حكمهم حكم الكتاب \r\nما دست از طعام بازداشتيم زهر مار شد برما در اين اثناء راهبى كه بردير منزل داشت بربام برآمد نگاهى به سر مطهّر امام عليه السّلام كرد فراى نورا ساطعا من فوق الرّأس چشم آن راهب كه برسر نورانى امام عليه السّلام افتاد ديد مثل شب چهارده مىدرخشيد از بالاى دير به زير آمده پرسيد شما لشگر از كجا مىآئيد و اين سر پرنور كه ضياء او عالم را منور و عطر او جهانى را معطّر نموده سر كيست ؟\r\nگفتند : ما از اهل عراقيم و اين سر امام آفاق حسين بن على بن ابيطالب عليهما السّلام\r\n\r\n","description":"","footnote":"","page_name":" 874 ","page_number":874},
  {"content":"\r\n\r\nاست .\r\nراهب گفت : آن حسينى كه پسر فاطمه است و پسر پسر عم پيغمبر خدا محمّد است ؟\r\nگفتند : آرى .\r\nگفت : تبّالكم و اللّه لو كان لعيسى بن مريم ابن لحملناه على احداقنا واى برشما و آئين شما به ذات خدا اگر عيسى مسيح را يك پسر مىبود هرآينه ما طايفه نصارى فرزند عيسى عليه السّلام را برحدقه چشمهاى خود جاى مىداديم اى بىمروّت لشگر شما پسر پيغمبر خود را كشته‌ايد و از كشتن او اظهار فرح و خوشحالى مىكنيد اكنون من از شما حاجتى مىخواهم\r\nگفتند : آن چيست ؟\r\nگفت : ده هزار در هم مرا از آباء و اجداد خود ارث رسيده اين دراهم را از من بگيريد اين سر را تا زمان رفتن به من بدهيد تا مهمان من باشد .\r\nايشان قبول كردند راهب دو هميان آورد كه در هريك پنجهزار و پانصد در هم بود عمر سعد محك خواست پولها را وزن كرد و صرافى نموده محك زد و به خازن خود سپرد و بعد گفت سر را به راهب بسپاريد راهب نيز آن سر را مثل جان در برگرفت فغسّله و نظّفه و حشاه بمسك و كافور سر را به مشگ و گلاب شست كافور برآن سر پرنور پاشيد و در ميان حريرى پيچيد و وضعه فى حجره سر مطهّر آقا را روى زانوى خود نهاد و نوحه و گريه بسيار نمود در همين هنگام صدائى شنيد كه مىگفت :\r\nطوبى لك و طوبى لمن عرف حرمته اى راهب خوشا براحوال تو كه قدر اين سر و احترام وى را نگاهداشتى پس راهب سر را به روى دست بلند نموده عرض كرد يا ربّ بحقّ عيسى تأمر هذا الرّأس بالتّكلّم منّى اى خدا ترا به حق عيسى بن مريم كه اين سر با من حرف بزند كه ناگاه لبهاى مبارك حضرت مثل غنچه گل\r\n\r\n","description":"","footnote":"","page_name":" 875 ","page_number":875},
  {"content":"\r\n\r\nگشوده شد فرمود :\r\nاى راهب اىّ شى تريد ؟ چه مىخواهى ؟\r\nعرض كرد : مىخواهم بدانم شما كيستى ؟\r\nفرمود : انا بن محمّد المصطفى صلّى اللّه عليه و آله انا ابن علىّ المرتضى عليه السّلام انا ابن فاطمة الزّهراء عليها السّلام انا المقتول بكربلا انا العطشان بعد ساكت شد ، راهب سر را زمين نهاد و صورت به صورت امام نهاد عرض كرد :\r\nيابن رسول اللّه به خدا سوگند صورت از صورتت برنمىدارم تا از زبان تو بشنوم كه مرا روز قيامت شفاعت كنى .\r\nسر بريده فرمود : به دين جدّم رسول خدا صلّى اللّه عليه و آله بيا .\r\nراهب شهادتين برزبان جارى كرد و مسلمان شد حضرت لب گشود و فرمود يا راهب انا شفيعك يوم القيامة ، راهب خوشحال شد .\r\nو امّا به روايت راوندى راهب با آن سر مشغول گريه و صحبت بود تا آنكه لشگر آمدند و مطالبهء سر مطهّر را كردند راهب گفت اى سر سروران عالم فدايت شوم من مالك هيچ چيز به غير از جان خود نيستم گواه باش كه من از بركت سر بريدهء تو مسلمان شدم اشهد ان لا إله الّا اللّه و ان جدّك محمّدا رسول اللّه آقا جان و انا مولاك و من بعد از اين غلام تو شدم و تا جان دارم براى شما اشگ مىبارم پس آن راهب سر را آورده گفت رئيس لشگر كيست تا با او سخنى بگويم عمر سعد را نشان دادند راهب بنزد عمر سعد آمد و با كمال عجز و لابه گفت يا عمر سئلتك باللّه و بحقّ محمّد صلّى اللّه عليه و آله ان لا تعود الى ما كنت تفعله بهذا الرّأس از تو خواهش دارم و ترا به ذات اقدس الهى و به روح رسالت پناهى قسم مىدهم كه ديگر به اين سر بىاحترامى مكن يعنى بالاى نيزه مزن و در ميان مردم در آفتاب مگردان و در حضور خواهران و دختر و پسرش جلوه مده و از صندوق بيرون مياور كه اين سر در نزد حضرت داور قرب و منزلت دارد عمر سعد قبول كرده سر را گرفت ففعل\r\n\r\n","description":"","footnote":"","page_name":" 876 ","page_number":876},
  {"content":"\r\n\r\nبالرّأس مثل ما كان يفعل فى الأوّل همين كه از دير سرازير شد دوباره آن ملعون حكم كرد سر آقاى ما را برنيزه زدند و در مقابل زنان آورده به نزد اطفال پدر كشته جلوه دادند و امّا راهب بعد از اسلام آوردن از دير به زير آمد رفت در كوه و در آنجا مدّت العمر برآقاى غريب ما گريه مىكرد امّا عمر سعد نزديك شام از خزانهء دار جرامين دراهم را طلبيد ديد سر به مهر است همين كه گشود ديد سفالست سكّه آنها منقلب شده در يك رو نوشته و لا تحسبنّ اللّه غافلا عمّا يعمل الظّالمون در روى ديگر نوشته و سيعلم الّذين ظلموا اىّ منقلب ينقلبون عمر سعد خيره ماند گفت خسرت الدّنيا و الاخرة بيائيد اينها را در نهر بريزيد فاطرحوها فى النّهر\r\n\r\nرسيدن لشگر كفرآئين پسر زياد به شهر سرمدين\r\nابو مخنف مىنويسد :\r\nسرمدين شهرى معمور و كثير الخير بوده كه مردم بسيار در آن مدينه اغلب دوستدار خانوادهء اطهار بودند چون شنيدند كه سلطان حجاز را عراقيان بىنام و ننگ كشته‌اند و حرم پادشاه عالم را با سرهاى اصحاب و انصار به شام مىبرند غلّقوا الأبواب و صعدوا على السّور و صاروا يسبّونهم و يلعنونهم و يرمونهم بالحجارة اهل سرمدين دروازه‌هاى خود را تماما بستند و برپشت بام قلعه‌هاى خود برآمدند بنا كردند لشگر ابن زياد و يزيد را دشنام دادن و لعنت و نفرين كردن و سنگ باريدن فرياد مىكردند يا قتلة الحسين عليه السّلام و اللّه لا دخلتم مديتنا اى قاتلان ابى عبد اللّه الحسين برشما لعنت باد شما را به شهر خود راه نمىدهيم اگر يك نفرتان قدم به اين شهر بگذارد همه را مىكشيم و هرگاه شما هم ما را بكشيد راه عبور از شهر خود به شما نخواهيم داد زنهاى آن شهر براسيران نظاره مىكردند لباسهاى خود را از غصه پاره كردند برسر و سينه مىزدند مىگفتند اى خواتين با احترام خدا لعنت كند آنهائى را كه شما را به اين روز انداخته عليا مكرّمه امّ كلثوم كما فى المقتل المنسوب الى ابى مخنف اين اشعار را خواند\r\n\r\n","description":"","footnote":"","page_name":" 877 ","page_number":877},
  {"content":"\r\n\r\n كم تنصبون لنا الأقتاب عارية * كانّنا من بنات الرّوم فى البلد\r\nاليس جدّى رسول اللّه ويلكم * هو الّذى ذلكم قصدا الى الرّشد \r\nيعنى اى بىمروّت لشگر چرا اين‌قدر ما را برسر اين شترهاى بىجهاز شهر به شهر مىبريد و چقدر اين زنان خون‌جگر را در بالاى چوب جهاز شتران مىنشانيد مگر ما دختران رومى هستيم مگر جدّ ما رسولخدا نيست مگر صاحب دين و هدايت نبود تقصير ما چيست كه از صدمه شترسوارى تلف شديم .\r\n\r\nواقعه منزل حرّان\r\nيكى از منازل كاروان اسراء در راه شام منزل حرّان « 1 » است صاحب روضة الشّهداء مىنويسد : چون لشگر ابن زياد به منزل حرّان رسيدند اهل آن بلد به استقبال برآمدند بربلندى و پستى مشغول تماشاى اسيران شدند و در آن مكان تلى بود كه در بالاى آن خانه از شخص يهودى بود كه او را يحيى يهودى حرّانى مىناميدند و نيز اين مرد از جمله تماشائيان به تفرج آمده بود فقام على الطّريق يتصفحهم يتفرّج فيهم حتى مرّوا عليه بالرّؤس برسر راه ايستاده تماشاى اسيران مىكرد تا آنكه همه گذشتند و سرها را نيز عبور دادند در ميان سرها ناگاه چشمش برسر امام عليه السّلام افتاد كه چون ماه تمام برسر نيزه تر و تازه است فلمّا امعن النّظر فيه راى انّ شفتيه يتحرّ كان و سمع كلامه عليه السّلام درست به نظر معنى نگاه كرد برسر نورانى حضرت ديد لبهاى مباركش حركت مىكند پيش رفت گوش فراداد اين كلمات به سمع او رسيد كه مىفرمود و سيعلم الّذين ظلموا اىّ منقلب ينقلبون يحيى تعجب نموده كه چگونه سر بريده حرف مىزند البتّه اين سر يا سر پيغمبر است يا وصىّ پيغمبر پرسيد اى مردم شما را بخذا اين سر كيست و نامش چيست ؟\r\nگفتند سر حسين بن على بن ابى طالب عليهما السّلام است كه مادرش دختر محمّد است يحيى با خود گفت اگر دين جدش برحق نبود اين برهان از وى ظهور نمىكرد پس\r\n\r\n\r\n","description":"","footnote":"\r\n( 1 ) - حرّان بروزن شدّاد چنانچه در قاموس آمده شهرى است در شام\r\n","page_name":" 878 ","page_number":878},
  {"content":"\r\n\r\nبه آواز بلند فرياد كرد اشهد ان لا إله الّا اللّه و اشهد انّ محمّدا رسول اللّه و انّ ابنه هذا من اولياء اللّه اى مردم گواه باشيد كه محمّد صلّى اللّه عليه و آله برحق و پسر شهيد او برحق و اهل حرم او بناحق بىحجاب و بىنقاب مانند اسيران فرنگ برشترها سوارند ثمّ عمد الى عمامته پس دست برد عمامه خود را كه از جنس كتان مصرى بود برداشت و او را قطعه قطعه ساخت بنزد خواتين مكرّمات و بنات محترمات آورد آن قطعات را تقسيم كرد كه حجاب صورت كنند ثمّ عمد الى جبّته پس دست آورد جبّه خود را از بربيرون آورده به دوش امام بيمار عليه السّلام انداخت فرستاد هزار در هم زر آوردند پيش‌كش امام چهارم عليه السّلام نموده عرض كرد فدايت شوم اين زرها را به ما يحتاج خود در دار غربت و اوقات كربت صرف نمائيد لشگر ابن زياد چون اين محبت را از يهود ديدند بانگ به روى زدند كه يا هذا اين چه كار است مىكنى دشمنان والى شام را محبّت و حمايت مىكنى از گرد اين اسيران دور شو و الّا سرت را جدا مىكنيم يحيى از اين كلام در غضب شد اخذته الغيرة و جذبته المحبّة غيرت ايمان برآن تازه‌مسلمان غلبه كرد جذبه محبت اهل بيت رسالت وى را جذب نمود رو كرد به جماعتى كه از نوكرها و خدام وى بودند گفت شمشير مرا بياوريد و اسلحه برخود راست كنيد تكبيرگويان برآن بدكيشان حمله كنيد شمشير يحيى را آوردند آن شير شكارى شمشير خونبار خود را از غلاف كشيده فسنله عن غمده و نظر الى فرنده فصاح باعلى صوت اللّه اكبر بزرگست خداى محمّد اين بگفت و با جماعت خود حمله برجماعت كفر كرد يحيى پنج نفر را از دم شمشير گذراند غلامان وى نيز جمعى را مقتول و برخى را مجروح نمودند فجاشوا عليه و جعلوه فى مثل الحلقه لشگريان ابن زياد براو حمله آوردند و آن تازه‌مسلمان را در ميان گرفتند فضربوه بالسّيف و السّنان و رشفؤه بالأحجار و النّبلان از اطراف و جوانب نيزه و شمشير و سنگ و تير بربدنش زدند غلغله در جمعيّت افتاد خبر به گوش اهل بيت رسالت رسيد كه آن جوان تازه‌مسلمان را\r\n\r\n","description":"","footnote":"","page_name":" 879 ","page_number":879},
  {"content":"\r\n\r\nلشگر ابن زياد در ميان گرفته‌اند دارند مىكشند يحيى ضربت‌هاى پياپى خورد و سلام داده بعد به دار السّلام آخرت روى نهاد يك سلام به سر مطهّر امام عليه السّلام و يكى به فرزند امام عليه السّلام داد معين الدّين در روضه مىنويسد كه مرقد پاك يحيى در دروازه حرّان معروف است به مقبرهء يحيى شهيد و يستجاب الدّعاء عند ترتبه در سر قبر او هردعائى ردّ نمىگردد و مستجاب مىشود\r\n در هردو جهان گر آبرو مىطلبى * بگذر بسر خاك شهيدان درش \r\n\r\nواقعه منزل اندرين « 1 »\r\nچون سپاه كفرآئين پسر زياد پليد اسراء و سرها را به قريه اندرين آوردند والى آن ولايت را خبر كردند تا تدارك سپاه ديده و به استقبال بيايد .\r\nكامل السقيفه مىنويسد :\r\nحاكم اين شهر را نصر بن عتبه نام بود از قبل يزيد بن معاويه حكومت داشت چون شنيد لشگر عراق امام آفاق را كشته‌اند و عيالش را اسير كرده با سر آن سرور به شام مىبرند كفر و نفاق خود را آشكار كرد خرّمى و سرور نمود امر بتزيين البلد و اظهار السّرور و الفرح و ابعاد الهمّ آن ملعون امر كرد شهر را آئين بستند مردمان را گفت البسه رنگين بپوشند اظهار فرح كنند منتظر ورود كاروان اسراء باشند از آنطرف سپاه كفراثر كاروان اسراء را به شهر داخل نموده و اسيران را با آن ذلّت و خوارى در جائى منزل دادند و سرها را در صندوق نهادند چون شب شد اهل آن بلد بناى عيش و عشرت نهادند كه عبارت كامل اين است و باتوا ليلتهم يختمرون و يرّقصون و يصبحون و يضربون الطّنابير و المزامير و لهم فى سكرتهم شهبق و زفير آنشب را به شرب خمر مشغول گشته و بناى رقصيدن و كف زدن و وجد و نشاط نمودن گذراندند اهل طرب به ساز و آواز اشتغال داشتند كه صداى طنبور و تار و آواز از فلك دوّار درگذشت دل اسيران در گوشه زندان از اين شادى به درد آمد\r\n\r\n\r\n","description":"","footnote":"\r\n( 1 ) - قريه‌اى است كه فاصله‌اش تا حلب به قدر يك شبانه‌روز راه رفتن مىباشد\r\n","page_name":" 880 ","page_number":880},
  {"content":"\r\n\r\nكه اى خدا مىپسندى محبوب ترا بكشند و اظهار سرور نمايند در اين وقت كه لشگر به عيش و عشرت مشغول بودند غضب و قهر قهارى شامل حال آنها شد به اين معنى كه ابرى سياه برسر آن شهر خيمه زد و رعد و برق از وى جستن نمود هروقت كه صداى رعد بلند مىشد زهره‌ها را ميدريد و هردم كه برق مىزد جائى را مىسوخت از هرمكانى صداى سوخت سوخت و از هرگوشه آوازهاى برق متوالى شنيده مىشد جمعى از لشگر و اهل شهر سوختند مستى از سر مردم بدر رفت و عشرت به مصيبت مبدّل شد صبح زود بقيّه لشگر اسيران را برداشته رو به راه نهادند\r\n\r\nواقعه معرّة النّعمان\r\nاز جمله منازل لشگر ابن زياد كه اسراء را به شام مىبردند معرّة النّعمان « 1 » است جهت اينكه نسبت داده‌اند معرّه را به نعمان براى آنست كه نعمان بن بشير انصارى به اين شهر آمده و در آنجا وفات يافته در همان بلد دفن است لهذا نسبت دادند به معرّهء نعمان ، حاصل آنكه چون لشگر ابن زياد به اين بلد رسيدند به نوشته ابى مخنف اهل آن بلد در دروازه‌ها را به روى لشگر گشودند استقبال كرده آب و آذوقه فراوان تقديم نمودند لشگر باقى روز را در آن بلد بسر بردند و از آنجا كوچ كردند رسيدند به شيزر « 2 »\r\n\r\nواقعه شيزر\r\nابى مخنف مىنويسد اهل شيزر سپاه ابن زياد را به بلد خود راه ندادند زيرا پيرى سالخورده كامل داشتند گفت ياران اينها پسر پيغمبر آخر الزّمان را كشته‌اند و اينك سر او را با عيالش به شام مىبرند قسم ياد كنيد كه نه منزل به آنها دهيد و نه آب و آذوقه پس اهل آن قريه هم‌قسم شدند كه چنين كنند و قطعوا القنطرة و\r\n\r\n\r\n","description":"","footnote":"\r\n( 1 ) - به فتح ميم و عين و تشديد راء شهرى است ميان حلب و حماة\r\n( 2 ) - در قاموس آمده كه « شيزر » بروزن حيدر شهرى است نزديكى حماة\r\n","page_name":" 881 ","page_number":881},
  {"content":"\r\n\r\nاضرموا الينران و اخذوا السّيوف و المجنّ جسر خندق را بريدند و آتش در خندق افكندند تمام رعيت شمشير و سپر برداشتند براى اينكه نگذارند كسى از لشگر پسر زياد به بلد ايشان درآيد همين كه سپاه پسر زياد اين بديدند خود را به كنارى كشيدند از طرف شرقى آن بلد عبور كردند كاغذى به يزيد لعين نوشتند و واقعهء آن بلد و هجوم عام را بالتمام درج كرده به قاصدى سريع السّير دادند كه براى يزيد برد آن ولد الزّنا غلام فرستاد ناظر آن بلده را گرفتند آنچه داشت غارت كردند ضياع و عقار اهل شهر را تاراج نمودند و كار اهل شيزر را زار كردند چون سپاه ابن زياد اين جرأت از اهل شيزر ديدند از آنجا رو به راه نهاده رسيدند به كفرطاب\r\n\r\nواقعه كفرطاب « 1 »\r\nكفرطاب قطعه كوچكى بود كه اخيار و ابرار در آن ساكن بودند چون از آمدن لشگر ابن زياد ملعون مخبر شدند فغلّقوا عليهم الأبواب دروازه‌هاى خود را به روى لشگر بستند بربرج و بارو نشستند اصلا آب و آذوقه به لشگر ندادند حتى از آب هم مضايقه كردند خولى بن يزيد عليه اللّعنة نزديك حصين آمده فرياد كرد يا قوم لستم فى طاعتنا اى مردم مگر در زير اطاعت و فرمان ما نيستيد چرا بما آب نمىدهيد در جواب گفتند فو اللّه لا نسقيكم قطرة واحدة به ذات خدا قطره‌اى آب به شما نخواهيم چشانيد و انتم منعتم الحسين عليه السّلام و اصحابه الماء شما بوديد كه آب را به روى اولاد ساقى كوثر بستيد و ايشان را با لب تشنه شهيد كرديد اكنون به شما آب نخواهيم داد چون آن جماعت اين بديدند از آنجا رفتند فانشاء علىّ بن الحسين عليهما السّلام\r\n ساد العلوج فما ترضى بذا العرب * و صار يقدم رأس الامّة الذّنب\r\nيا للرّجال و ما ياتى الزّمان به * من العجيب الّذى ما مثله عجب\r\nال الرّسول على الاقتاب عارية * و ال مروان يسرى تحتهم نجب \r\n\r\n\r\n","description":"","footnote":"\r\n( 1 ) - بفتح كاف و سكون فاء يعنى پاك و طاب به معناى قريه است\r\n","page_name":" 882 ","page_number":882},
  {"content":"\r\n\r\nحاصل آنكه سپاه ابن زياد از كفرطاب آمدند به سيبور\r\n\r\nواقعهء سيبور\r\nابى مخنف مىنويسد در سيبور شيخ كبيرى بود او نيز تمام مشايخ را از بزرگ و كوچك و پير و جوان طلبيد و گفت يا قوم هذا رأس الحسين بن على اين سر سيد اولاد آدم و سر فرزند خاتم الانبياء صلّى اللّه عليه و آله است اين قوم پسر پيغمبرشان را از روى ظلم كشته‌اند سر او را به شام مىبرند اگر اين طايفه ستمگر را به بلد خود راه دهيد و رعايت نمائيد خدا از شما مؤاخذه مىكند آنوقت چه خواهيد كرد فقالوا و اللّه ما يجوزون فى مدينتنا همه گفتند به ذات خدا نمىگذاريم از شهر ما بگذرند و قدم در بلد ما بگذارند مشايخ و پيران گفتند ياران خدا فتنه را دوست نمىدارد اين سر را به تمام شهرها برده‌اند و نيز اين اسيران را از همه شهرها گذرانيده‌اند حتى معارضه نكرده بگذاريد بيايند بگذرند جوانان باغيرت آن بلد به جوش و خروش برآمده گفتند و اللّه لا كان ذلك ابدا به خدا كه اين نخواهد شد نخواهيم گذاشت كه يكنفر از لشگر قدم به اين بلد بگذارد پس جوانان دست به شمشير و سنان بردند و نيز ساير آلات طعن و ضرب برداشتند عزم را جزم كردند كه جند الكوفان و حزب الشّيطان را به مدينه خود راه ندهند اگرچه خونها ريخته شود پيران سالخورده كه اين غيرت از جوانان خود ديدند آنها هم نيز به غيرت درآمدند با جمعيّت عام از دروازه بيرون آمدند سر را برسپاه گرفتند بزرگ شام را دشنام دادند خولى بن يزيد ملعون با سپاه خود برايشان حمله كرد جمعيّت سيبور آستين غيرت بالا زده و همّت از شاه مردان خواستند خود را برسپاه خولى زدند در اندك زمانى ششصد نفر از اصحاب خولى را به درك و اصل كردند و پنج نفر از جوانان شهيد شدند رحمهم اللّه تعالى و فى نسخة هفتاد و شش نفر از لشگر كفار كشته شدند و هفتاد نفر از اهل بلد شهيد شدند و هذا اقرب در آن هنگامه گيرودار كه اهل سيبور به حمايت آل پيغمبر صلّى اللّه عليه و آله درآمده بودند و او را يارى مىكردند عليا مكرّمه\r\n\r\n","description":"","footnote":"","page_name":" 883 ","page_number":883},
  {"content":"\r\n\r\nامّ كلثوم سلام اللّه عليها پرسيد اين شهر را چه نام است كه مردان او غيرت دين دارند گفتند سيبور آن مخدّره در حق ايشان دعاى خير كرده فرمود اعذّبهم اللّه تعالى شرابهم و ارخص اسعارهم و رفع ايدى الظّلمة عنهم فلو انّ الدّنيا مملوّة ظلما و جورا لمانا لهم الّا قسطا و عدلا خداوند آب اين بلد را گوارا و شيرين كند وسعت و فراوانى و بركت دهد دست ظلم و ظلمه را از ايشان كوتاه گرداند اگر دنيا مملوّ از ظلم و جور شود نرسد ايشان را مگر قسط و عدل\r\n هم عترة المختار اكرم شافع * و افضل مبعوث الى خير امّة\r\nبروجى بدورا منهم قد تعنيّت * محاسنها فى كربلا اىّ غيبة\r\nرماها يزيد بالخسوف و طالعا * بانوارها جلّت دجى كلّ ريبة \r\nخيل لشگر از آنجا نيز حركت نمودند حتّى وصلوا حماة تا رسيدند به حماة\r\n\r\nواقعه منزل حماة « 1 »\r\nابى مخنف مىنويسد كه اهل بلد حماة نيز آن طاغيان و عاصيان را راه ندادند فغلّقوا الأبواب على وجوههم و ركبّوا بسور دروازه‌ها را برروى آن جماعت بستند و بربرج و بارو نشستند گفتند و اللّه لا تدخلون بلدنا هذا در بلد ما داخل نخواهيد شد اگر از اوّل تا آخر ما كشته شويم نخواهيم گذارد وارد اين بلد شويد سپاه روسياه چون اين بشنيدند ارتحلوا الى حمّص ليكن از كلام ابن شهرآشوب و ديگران چنين برمىآيد كه سپاه ابن زياد شهر حماة هم رفته‌اند و الآن سنگى كه سر بريده حضرت را براو نهاده‌اند با خون خشگيده موجود است و مشهور به مشهد الرّاس است مرحوم علّامه در رياض از معاصرين اصحاب خود كه تأليف كتاب در مقتل نموده‌اند نقل كرده‌اند كه آن فاضل معاصر در كتاب خود حكايت كرده كه در سفر مكّه عبورم به شهر حماة افتاد در ميان باغ و بساتين آن مسجدى ديدم كه\r\n\r\n\r\n","description":"","footnote":"\r\n( 1 ) - بفتح حاء ، شهر بزرگى است كه خيرات و بركات زياد در آن مىباشد ، بين اين شهر و شيزر نصف روز فاصله مىباشد\r\n","page_name":" 884 ","page_number":884},
  {"content":"\r\n\r\nمسمّى به مسجد الحسين بود فاضل معاصر مىنويسد كه وارد مسجد شدم در بعضى از عمارات مسجد يك پرده كشيده شده و آن پرده به ديوار آويخته برچيدم ديدم سنگى به ديوار نصب است و برآن خون خشگيده ديدم از خدام مسجد پرسيدم اين سنگ چيست و اين اثر و اين خون چه مىباشد گفتند اين سنگ سنگى است كه چون لشگر ابن زياد از كوفه به دمشق مىرفتند سرهاى شهيدان و اسيران را مىبردند به اين شهر وارد كردند سر مطهّر فرزند خير البشر را روى اين حجر نهادند فاثّر فى هذا الحجر ما تراه تاثيرا اوداج بريده در دل سنگ اين كار كرده كه مىبينى و من سالهاست كه خادم اين مسجدم لا ينقطع از ميان مسجد صداى قرائت قرآن مىشنوم و كسى را نمىبينم و در هرسال كه شب عاشوراى حسين عليه السّلام مىشود نصفه شب نورى از اين سنگ ظهور مىكند كه بىچراغ مردم در مسجد جمع مىشوند و دور آن سنگ گريه مىكنند و عزادارى مىنمايند و در آخرهاى عاشوراء بنا مىكند خون از سنگ ترشّح كردن و يبقى كذلك و ينجمد همان نحو مىماند و مىخشگد و احدى جرأت جسارت آن خون را ندارد خادم گفت آن خادمى كه قبل از من در اين مسجد خدمت مىكرد او هم سالهاى متمادى در خدمت بود و اين سنگ را به همين حالت با اين اثر و با اين خون منجمد با صوت قرآن و نور نصف شب عاشوراء همه را نقل مىكرد و مىگفت خدّام قبل هم براى او نقل كرده بودند از مسجد كه بيرون آمدم از اهالى آن بلد نيز پرسيدم همه آنچه خادم گفته بود گفتند انتهى\r\n بعد از شهادت پسر فاطمه حسين ( ع ) * داغ شهادتش جگر سنگ آب كرد \r\nحاصل الكلام آن فرقه لئام اهل بيت خير الأنام را از حماة حركت داده و رو به شهر حمّص نهادند\r\n\r\nواقعه شهر حمّص\r\nچون به نزديك شهر حمّص رسيدند نامه به والى آن شهر نوشتند كه ما\r\n\r\n","description":"","footnote":"","page_name":" 885 ","page_number":885},
  {"content":"\r\n\r\nگماشتگان امير المؤمنين يزيديم و از كوفه به شام مىرويم و انّ معنا رأس الحسين عليه السّلام سر بريده حسين عليه السّلام را همراه داريم و اولاد و عترت پيغمبر صلّى اللّه عليه و آله را اسير نموده به ديار شام مىبريم استقبال كن تدارك لشگر ببين و شهر را آئين ببنديد امير شهر حمّص برادر خالد بن نشيط بود كه در شهر جهنيّه حكومت داشت يك برادر آنجا والى بود چنانچه عرضه داشتيم و نيز برادر ديگر در حمّص رياست داشت چون از مضمون نامه لشگر مطّلع شد امر بالاعلام فنشرت و المدينة فزيّنت علمهاى سرخ و زرد و كبود و بنفش به جلوه درآوردند و شهر را زينت كردند مردم به تماشا برآمدند سه ميل از شهر دور شدند تا آنكه لشگر ابن زياد رسيدند و آن كافركيشان هم سرها از صندوقها بدر آوردند و برنيزه‌ها زدند و پرده‌گيان حرم امامت را با كمال ذلّت رو به شهر آوردند اهل حمّص بعد از تحقيق كه اينها اولاد حيدر و فرزندان پيغمبرند به غيرت درآمدند بسكه افغان طفلان و شيون زنان ويلان را شنيدند به جوش و خروش اندر شدند به همين حالت بودند تا آنكه اهل بيت رسالت را از دروازه وارد كردند زنان شهر حمّص كه حرم پيغمبر صلّى اللّه عليه و آله را به آن خوارى و زارى ديدند دست به شيون گذاشتند فازدحمت النّاس فرموهم بالحجارة مردم شهر ديگر طاقت نياوردند بنا كردند سپاه ابن زياد را سنگباران كردن كه از ضربت سنگهاى گران بيست و شش نفر از فرسان كوفه و شام را به جهنّم و اصل كردند و دروازه‌ها را بستند و گفتند يا قوم لا كفر بعد الأيمان نمىگذاريم يكنفر از شما از اين بلد جان بدر بريد تا آنكه خولى بن يزيد حرامزاده را بكشيم و سر امام عليه السّلام را از او بگيريم تا روز قيامت اين افتخار در شهر ما بماند و به اين نيت قسم ياد كردند و ازدحام جمعيّت نزديك كنيسه قسيّسى كه در جنب خالد بن نشيط بود اجتماع داشتند لشگر ابن زياد با آن جماعت در جنگ و جدل برآمدند و سر مردم را گرم كردند از دروازهء ديگر سرها و اسيران را برداشتند و فرار كردند از حمص آمدند به سوق الطّعام و در آنجا هم جاى نيافتند از طرف\r\n\r\n","description":"","footnote":"","page_name":" 886 ","page_number":886},
  {"content":"\r\n\r\nبحيره رفتند به كيرزا از آنجا نامه به والى بعلبك نوشتند و وى را از قدوم خود اخبار دادند\r\n\r\nواقعه بعلبك\r\nوالى حكم كرد مردم شهر با عزّت و احترام مالاكلام سپاه ابن زياد را وارد كنند بعد از زينت شهر و آئين‌بندى و افراشتن اعلام بند به بند رقّاص و سازنده واداشت فامر بالجوارى و بايديهم الدّفوف و نشرت الأعلام و ضربت البوغات تا آنكه آل اللّه را وارد كردند بعد از نزول به منزل بس كه خوش گذشت كه صاحب مقتل مىنويسد باتوا بمثلين يعنى به غير از خوردن شراب و خوش‌گذرانى ديگر به كارى مشغول نشدند امّا براسيران آل محمّد در آن بلد بسيار بد گذشت كه عليا مكرّمه امّ كلثوم سلام اللّه عليها پرسيدند نام اين شهر چيست كه اينقدر مردم آن بىدين هستند ؟\r\nگفتند بعلبك است آن مخدّره نفرين كرده فرمود اباد اللّه تعالى خضراتهم و لا اعذب اللّه تعالى شربهم و لا دفع ايدى الظّلمة عنهم الى آخر خداوند پوچ و پراكنده كند حاصل اين بلد را و آب شيرين به كام ايشام نرسد و دست ظلمه از اين قوم كوتاه نشود\r\n\r\nواقعهء صومعهء راهب\r\nچون لشگر ابن زياد به پاى صومعه راهب رسيدند در آنجا فرود آمدند سرها و اسيران را جاى دادند سرها را در جانبى از صومعه و اسراء را در طرفى بازداشتند و لشگر مشغول عشرت و سرور شدند و اهل بيت گرد هم در افغان و ناله گرديدند ، در مقتل ابو مخنف آمده : فلمّا عسعس الليل سمع الرّاهب دوّيا كدوّى الرّعد و تسبيحا و تقديسا يعنى چون تاريكى شب عالم را فراگرفت راهب صومعه صداى تسبيح و تقديسى شنيد كه مانند رعد مىخروشيد و نورى پيدا شد كه عالم را روش كرد و پرتو آن در صومعه وى شعاع افكند فاطّلع الرّاهب رأسه من الصّومعة\r\n\r\n","description":"","footnote":"","page_name":" 887 ","page_number":887},
  {"content":"\r\n\r\nراهب سر خود را از صومعه بيرون آورد ديد آن نور از آن نيزه است كه سر بريده را براو زده‌اند قد لحق النّور بعنان السّمآء نور آن سر منور مثل عمود سر به آسمان كشيده راهب ديد درى از آسمان گشوده شد و ملائكه بسيار از آن در بيرون آمدند و قصد زمين كردند تا رسيدند به نزديك آن سر مطهر و مىگفتند السّلام عليك يابن رسول اللّه السّلام عليك يا ابا عبد اللّه راهب از ديدن عجائب به جزع و ناله درآمد يقين كرد كه اين سر سر حاكم زمين و آسمان است از صومعه به زير آمد پرسيد من زعيم القوم ؟ بزرگ جماعت و موكّل اين سر منوّر كيست ؟ خولى بن يزيد را نشان دادند خولى را راهب ديد و پرسيد اين سر كدام بزرگوار است ؟ گفت سر حسين بن على عليه السّلام است كه مادرش فاطمه زهرا عليها السّلام دختر محمّد مصطفى صلّى اللّه عليه و آله پيغمبر ما است .\r\nراهب گفت تبّالكم و لما جئتم فى طاعته واى برشما پسر پيغمبر خود را كشتيد و در اطاعت نانجيب درآمديد اخيار و علماء ما راست گفته‌اند كه ما را از افعال شما خبر داده‌اند ، گفته‌اند چون اين بزرگوار را مىكشند از آسمان خون و خاكستر مىبارد آن روز كه خون از آسمان مىباريد من ديدم و امروز دانستم كه اين مرد وصى پيغمبر است زيرا كه اين علامت نيست مگر از براى اين و اكنون از شما درخواست مىكنم كه يكساعت اين سر را به من بسپاريد و در وقت رفتن بگيريد .\r\nخولى ملعون گفت نمىدهم مىخواهم اين سر را بنزد يزيد ببرم و جايزه بگيرم .\r\nراهب گفت جايزه شما بنزد يزيد چند است گفت بدرهء دو هزار مثقالى .\r\nراهب گفت آن بدرهء زر را من مىدهم سر را به من بدهيد فاحضر الرّاهب الدّرهم راهب زر را حاضر كرد سر را تسليم وى كردند و هو على القناة يعنى سر برنيزه بود به زير آوردند راهب آن سر را مثل جان در برگرفت فقبّله و يبكى شروع كرد بوسيدن و گريستن و مىگفت يعزّ و اللّه علىّ يا ابا عبد اللّه ان لا اواسيك بنفسى\r\n\r\n","description":"","footnote":"","page_name":" 888 ","page_number":888},
  {"content":"\r\n\r\nاى پسر پيغمبر خدا به خدا قسم خيلى برمن گرانست كه چرا در ركاب تو جان خود را فدايت ننمودم و ليكن يا ابا عبد اللّه چون جدّت محمّد مصطفى صلّى اللّه عليه و آله را ملاقات كردى حال و اخلاص مرا عرضه بدار و شهادت بده كه من شهادت دادم براينكه اشهد ان لا إله الّا اللّه وحده لا شريك له و انّ محمّدا صلّى اللّه عليه و إله رسول اللّه و انّ عليّا ولىّ اللّه و انّك الأمام بعد سر را تسليم آن لعينان كرد و خود با چشم گريان رو به صومعه نهاد آن ملاعين بعد از رفتن پولها را بين خود تقسيم كردند در دست داشتند كه پولها مبدّل به سفال شده و در روى آن نوشته بود و سيعلم الّذين ظلموا اىّ منقلب ينقلبون حيرت برلشگر افزوده شد خولى ملعون گفت در اين معامله را بگذاريد بروز ندهيد\r\n\r\nواقعه عسقلان « 1 »\r\nدر روضة الشّهداء مسطور است كه لشگر پسر زياد آل اللّه و آل رسول را آوردند تا به شهر عسقلان رسانيدند والى شهر عسقلان يعقوب عسقلانى بود كه از امراء شام شمرده مىشد و در كربلا به حرب حضرت امام حسين عليه السّلام حاضر بود باتّفاق عسگر مراجعت كرده بود چون به نزديك شهر خود رسيد حكم كرد شهر را آئين بستند و اهل شهر لباسهاى فاخر در بركنند اظهار فرح و سرور براى فتح يزيد بنمايند فزيّنوا الأسواق و الشّوارع و الأبواب و احضروا المطربين و اخذوا فى اللّهو و اللّعب و اظهروا الفرح السّرور و ادمنوا شرب الأبنذة و الخمور و جلسوا فى الغرف و الرّواشن و الا عالى من الدّانى و العالى كوچه و بازارها را زينت كردند دروازه‌ها را آيين‌بندى نمودند در سر چهارراه‌ها مطرب نشاندند رقاصان مشغول طرب مردمان به لهو و لعب اجامره و اوباش لباسهاى رنگارنگ در بركردند از اعلى و ادنى برغرفه‌ها و منظره‌ها نشسته و مجالس خمر آراسته به شادى\r\n\r\n\r\n","description":"","footnote":"\r\n( 1 ) - جوهرى در صحاح اللغه مىگويد ، عسقلان شهرى است در شام و به عروس شام معروف است\r\nو فيروزآبادى مىنويسد : عسقلان شهرى است در ساحل و كنار شام\r\n","page_name":" 889 ","page_number":889},
  {"content":"\r\n\r\nو طرب مشغول شدند تا وقتى كه اسيران حجاز را با سوز و گداز و با ساز و آواز وارد كردند از يكطرف صداى چنگ و رباب از يكطرف ناله يتيمان از وطن آواره از طرف ديگر ناله رباب از يكطرف سكينه بسر مىزد و از يكطرف طبل به سينه مىكوبيد از يكطرف آواز طرب از يكطرف افغان زينب از يكطرف آواز تار از يكطرف ضجّه بيمار و الرّؤس مشاهير و المخدّرات مذاعير\r\n يكطرف آمد صداى هاى هوى * يكطرف افغان و سوز هاى هوى\r\nيكطرف ساز رباب و نى و ناى * يكطرف آواز شور واى واى \r\nجوانى پاكزاد شيعه و شيعه‌زاده غريب به آن شهر افتاد از طايفه خزاعه در سلك تجّار به آن ديار آمده نام وى ضرير خزائى بود غوغاى بلد به گوش وى رسيد از منزل بيرون دويد و راى الخلايق يستبشرون و يتضاحكون و يمرّون فوجا فوجا مردم را ديد مسرور و خندان مبتهج و شادان فوج فوج در كوچه و بازار مىروند اهل طرب ساز مىزنند از هرطرف آواز مباركباد مىگويند از كسى پرسيد كه آراستن شهر را سبب چيست و اينهمه مسرّت و فرح از براى كيست ؟\r\nآن كس گفت : مگر در اين شهر غريبى ؟\r\nگفت : آرى امروز به اين شهر وارد شده‌ام .\r\nآن شخص گفت : جماعتى از مخالفان حجاز در عراق قيام كرده و بريزيد خروج كردند ، بدست امراى شام و ابطال كوفه به قتل رسيدند سپس سرهاى ايشان را بريده و زنان و كودكان آنها را اسير كرده‌اند و به شام مىبرند و امروز به اين شهر وارد مىشوند و اين شادى و سرور براى فتح يزيد است .\r\nضرير پرسيد : اينها مسلمان بوده‌اند يا مشرك ؟\r\nآن كس گفت : نه مسلمان بوده‌اند و نه مشرك بلكه اهل بغى بوده‌اند و برامام زمان خروج كردند ، آن خارجى مىگفت من از امام زمان يزيد بهترم و يزيد مىگفت من از او اولى هستم او مىگفت : جدّ من پيغمبر بود ، پدرم امام بود ، مادرم\r\n\r\n","description":"","footnote":"","page_name":" 890 ","page_number":890},
  {"content":"\r\n\r\nفاطمه دختر پيغمبر است و سلطنت و خلافت حق ما است و يزيد مىگفت : برادرت حسن سلطنت را با ما صلح كرد تو ديگر حقّى ندارى .\r\nوى مىگفت : برادرم حق خود را مصالحه نمود من كه صلح نكرده‌ام عاقبت او را با خوارى كشتند و سرش را اكنون به شام مىبرند .\r\nضرير گفت : جگرم آب شد بگو نام او چه بود ؟\r\nگفت : حسين بن على بن ابيطالب عليهما السّلام .\r\nضرير چون نام حسين بن على عليهما السّلام را شنيد دنيا در نظرش سياه شد گريه راه گلويش را گرفت دويد بسوى دروازه كه اسرا را مىآوردند ديد ازدحام خلق از حدّ احصا گذشته ناگاه ديد اذا قبلت الرّايات و ارتفعت الأصوات و جآؤا بالرّؤس و السّبايا على و كاف البغال و اقطاب المطايا علمهاى افراشته پيش آمد پشت سر سرهاى شهيدان از پير و جوان ششماهه الى نود ساله مانند ماه بىهاله خورشيد و مشگين كلاله آمدند پشت سر آنها اسيران خسته مانند مرغان پرشكسته برقاطرهاى بىپالان و ناقه‌هاى عريان نشسته يقدّمهم علىّ بن الحسين على بعير مغلول اليدين و الرّجلين پيشاپيش آن زنان دل‌غمين امام زين العابدين عليه السّلام مغلول اليدين پاها زير شكم شتر بسته با تن خسته سر به زير افكنده مىآيد ضرير پيش رفت عرض كرد آقا سلام عليك اين بگفت و مانند سيل اشگ از ديده فروريخت حضرت هم با چشم گريه‌آلوده جواب سلام داده و فرمود :\r\nاى جوان كيستى كه برمن غريب سلام كردى تو چرا مانند ديگران خندان نيستى ؟\r\nعرض كرد : قربانت شوم من شما را نمىشناسم زيرا غريب اين بلدم اى كاش مرده بودم و نمىآمدم و شما را به اين روز و دختران فاطمه را به اين حالت مشاهده نمىكردم يا ليت ياران و خويشان شهر و ديار من اينجا بودند لناديت بشعاركم و اخذت بثاركم اما چه كنم غريب و تنهايم چه كنم چه چاره سازم كه غريب و\r\n\r\n","description":"","footnote":"","page_name":" 891 ","page_number":891},
  {"content":"\r\n\r\nدردمندم\r\n بكجا روم چه گويم كه اسير و مستمندم * سر گريه دارم اكنون لب خنده گشته عريان \r\nبه هزار غم بگريم نه به جوش دلى بخندم فعند ذلك بكى الامام السّجاد عليه السّلام و قال انّى شمت منك رائحة المحبّة و انست فيك سيناء من نار المحبّة اى جوان من امروز ميان اين همه مردم از تو بوى آشنائى مىشنوم و نار محبت در سينا و سينه تو مىيابم .\r\nضرير عرض كرد فدايت شوم خواهش دارم خدمتى به من رجوع فرمائى كه از عهدهء آن برآيم .\r\nحضرت فرمودند برو در نزد آنكس كه موكلست برسرها التماس كن و او را راضى كن كه سرهاى شهيدان را از جلو شتران زنان و دختران دور تر برند تا مردم به نظاره سرها مشغول شوند و اين دخترها و زنان بىچادر آسوده بمانند اينقدر نظارهء بنات رسول نكرده دور فتيات فاطمهء بتول جمع نشوند فقد اخزوهنّ و ايّانا ايجوان اين قوم ما و حرم ما را رسوا كردند خدا لعنت‌شان كند .\r\nضرير عرض كرد سمعا و طاعة آمد بنزد رئيس موكّلان پنجاه دينار زر داد و گفت خواهش مىكنم اين زرها را بگيرى و سرها را دور تر از اسيران ببرى كه مردم اراذل كمتر بدختران فاطمه نظاره كنند قبول كردند ضرير برگشت خدمت امام سجاد عليه السّلام آمده عرض كرد فدايت شوم ديگر فرمايشى هست رجوع فرما\r\nفرمود : اى جوان اگر بتوانى چادر و ساترى از براى اين مخدّرات بىحجاب بياورى خداوند ترا از حله‌هاى بهشت عطا كند\r\nضرير فورا رفت از براى هريك از مخدّرات دو جامه بياورد و نيز از براى حضرت امام زين العابدين هم جبّه و عمامه بياورد در اين اثنا خروش و فرياد از بازار برآمد ضرير نظر كرد شمر ذى الجوشن را ديد با جمعى مست شراب با\r\n\r\n","description":"","footnote":"","page_name":" 892 ","page_number":892},
  {"content":"\r\n\r\nحالت خراب نعره‌زنان شادىكنان در رسيدند و هو سكران و من الخمور ملأن ضرير از شمر شرير بعضى ناسزاها نسبت به امام عليه السّلام شنيد طاقت نياورده غيرت مسلمانى به روى غالب آمده پيش رفت عنان اسب شمر را گرفت و گفت اى لعين بىدين يا عدّو اللّه رأس من نصبته على السّنان و بنات من سبيتها بالظّلم و العدوان الى آخر اى دشمن خدا اين سر كيست كه برنيزه كرده و اين عيال كيست كه برشتر نشانده خدا دست‌هايت را قطع و چشمهايت را كور كند\r\nشعر\r\n شما را ديده‌ها بىنور بادا * دل از ديدار حق مهجور بادا\r\nشما را جاى جز سجّين مبادا * ز حق جز لعنت و نفرين مبادا \r\nهمين كه شمر ملعون اين سخنان از ضرير شنيد آن بدمست شيطان‌پرست رو به ملازمان و غلامان خود كرد كه سزاى اين بىادب را بدهيد كه به يك بار آن اشرار برضرير حمله آوردند مردم شهر نيز به روى سنگ و چوب و خشت زدند و الفتى كان شديد المهراس ثابت الأساس فشدّ عليهم جوان از جمله شجاعان بلكه سرآمد زمان بود در شجاعت جست و شمشيرى در ربود حمله برآن كفركيشان كرد غوغا و ولوله و بانگ هياهو و هلهله از مردم برآمد\r\n چه گويم كه آن يكتن پرهنر * چه سازد به يكدشت پرگور خر\r\nزدندش ز اطراف بس چوب و سنگ * جهان شد به ديدار وى تار و تنگ\r\nسر و پيكر آن جوان دلير * شد از ضربت چوب همچون خمير\r\nبيفتاد از پا ضرير جوان * تنش زير خشت و حجر شد نهان \r\nمردم يقين برهلاكت وى كردند از او درگذشتند به همان حالت افتاده در غش بود تا شطرى از شب رفت به هوش آمد خود را مثل مرغ پركنده ديد افتان و خيزان برخاست روان شد در آن نزديكى مقبرهء جمعى از پيغمبران بود كه مردم زيارتگاه كرده بودند خود را بدانجا رسانيد ديد جماعتى با سرهاى برهنه و گريبانهاى پاره\r\n\r\n","description":"","footnote":"","page_name":" 893 ","page_number":893},
  {"content":"\r\n\r\nدور هم حلقه ماتم زده و آب از ديده‌ها مىبارند و آتش از سينه‌ها مىافروزند ضرير پيش آمد از آن قوم پرسيد شما را چه مىشود مردم اين همه در عشرت و سرورند شما در غصه و اندوه .\r\nگفتند : وقت شادى خارجيانست و ما از دوستان اهل بيت رسالتيم اگر تو از دشمنانى به ميان دشمنان رو اگر از محبّانى بيا با ما در غم و اندوه موافق شو اگر دردمندى دردمندان را بنواز و اگر سوخته‌اى بنشين با سوختگان بساز\r\n اى شمع بيا تا من و تو زار بگرئيم * كاحوال دل سوخته دلسوخته داند \r\nضرير گفت چگونه از مخالفان باشم و حال آنكه به صد حيله خود را از دست ايشان خلاص كرده‌ام تمامى ماجراى خود را نقل كرد پس با هم ذكر مصيبت اهل بيت نموده و به گريه درآمدند .\r\nشعر\r\n آن يكى گفت فغان از سر پرخون حسين * واندگر گفت فغان از دل پرخون حسين \r\nهركدام وقايع آن روز را مىگفتند و مىگريستند .\r\n\r\nرسيدن سپاه كفرآئين پسر زياد مخذول به چهار فرسخى شام و خبر دادن از ورود اهل بيت عليهم السّلام به يزيد پليد\r\nپس از آنكه سپاه كفرآئين كوفه و شام از عسقلان خارج شدند به سرعت تمام به طرف شام روانه گشته و همه جا قطع منازل و طى طريق مىكردند تا به چهار فرسخى شام رسيده در آنجا اقامت كردند و از اينكه به مقصد نزديك شده‌اند بسى شادمان و مسرور بودند از آنجا نامه‌اى به يزيد ملعون نوشته و در آن اظهار نمودند كه از كوفه آمده و سرها را با خيل اسيران آورده و اينك منتظر فرمان بوده كه چه روز اسراء را با سرها وارد شهر كنيم .\r\nنامه را پيچيده و به دست قاصدى داده و سفارش كردند زود جواب آن را بياور و\r\n\r\n","description":"","footnote":"","page_name":" 894 ","page_number":894},
  {"content":"\r\n\r\nخودشان در آن مكان به باده‌گسارى و عيش و نوش مشغول شدند .\r\nقاصد خود را به شهر رساند و همه جا آمد تا به نزد يزيد پليد رسيد ، زمانى بود كه آن طاغى با اعيان از بنى اميه مشغول صحبت بود ، قاصد از در درآمد و سلام كرد و گفت :\r\nاقرّ اللّه عينيك بورود رأس الحسين عليه السّلام ، چشمت روشن و سرت سلامت ، سر دشمنت وارد شد .\r\nابو مخنف در مقتل مىنويسد :\r\nيزيد ديد كه قاصد به صداى بلند گفت چشمت روشن باد خواست امر برمردم مشتبه شود و اين‌طور به ديگران بنماياند كه از اين خبر خوشحال نيست در جواب قاصد گفت : چشم تو روشن باد .\r\nسپس فرمان داد قاصد را به زندان ببرند آنگاه كاغذ ابن زياد را خواند و از حركات و قبايحى كه مرتكب شده بود كاملا مطّلع شد در باطن بسيار مسرور و شادمان گرديد ولى در حضور جمعيّت سر انگشت به دندان گزيد طورى كه نزديك بود انگشت نحسش قطع شود ، بعد گفت : انّا للّه و انّا اليه راجعون .\r\nپس نامه را به حضّار در مجلس نشان داد و گفت : ملاحظه كنيد پسر مرجانه قسى القلب بدون اطّلاع و اذن من چه‌ها كرده ، حضّار نامه را خواندند و گفتند : كار خوبى نكرده البته قبل از اين نامه ابن زياد يك نامه ديگرى براى يزيد فرستاده بود و او را از كارهاى خود مطّلع ساخته بود و يزيد آن را از انظار ديگران مخفى داشته و ابراز نمىنمود و اساسا به حكم آن پليد ابن زياد مخذول اسراء و سرها را به شام فرستاد .\r\nبارى پس از آنكه خبر رسيدن اهل بيت به چهار فرسخى شام به سمع يزيد رسيد امر كرد لشگريان كوفه و شام در همان منزل توقف كنند و اسراء و سرها را مراقبت نمايند تا خبر ثانوى از او به ايشان برسد .\r\n\r\n","description":"","footnote":"","page_name":" 895 ","page_number":895},
  {"content":"\r\n\r\nسپس امر كرد برايش تاجى جواهرنشان ساخته و تختى مرصع به سنگ‌هاى قيمتى بسازند و سركرده‌ها و كدخدايان و بزرگان هرصنف و حرفه‌اى را فراخواند و به آنها دستور داد كه شهر را در كمال زيبائى زينت كرده و آئين ببندند و تمام اهل شهر را مؤظف و مكلّف نمود كه لباس‌هاى زينتى پوشيده و خود را بيارايند و از وضيع و شريف ، غنى و فقير ، امير ، مأمور خرد و كلان ، رجال و نسوان پير و جوان در كوچه‌ها و محلّه‌ها و خيابان‌ها بطور دسته جمعى رفت و آمد كرده و به هم تبريك و تهنيت بگويند .\r\nبارى پس از آنكه شهر زينت شد و مراسم آئين‌بندى به اتمام رسيد و تاج و تخت آن پليد آماده گشت روزى را براى ورود اهل بيت و ذرارى بتول اطهر سلام اللّه عليها تعيين كرد و دستور اكيد داد كه در آن روز خلايق به استقبال رفته و طبل و ساز و شيپور بنوازند و امر كرد كه جارچيان در سطح شهر جار بزنند جماعتى از اهل حجاز علم مخالفت با ما را برافراشتند و به قصد براندازى ما به طرف عراق حركت كردند ولى عامل و والى كوفه عبيد اللّه بن زياد آنها را كشته و سرهاى ايشان را با زنان و اطفالشان امروز وارد اين شهر مىكنند هركس دوست ما است امروز شادى و خوشحالى بنمايد .\r\nچون كمتر كسى بود كه از واقع مطّلع بوده و علم به شهادت حضرت و اسيرى اهل بيت پيغمبر صلّى اللّه عليه و آله و سلّم داشته باشد بلكه اساسا احدى چنين احتمالى را هم نمىداد كه امام عليه السّلام و اصحاب و فرزندان آن حضرت به چنين بلائى مبتلا شده باشند فقط لشگرى كه از كوفه به شام مىآمد و خواص يزيد پليد از واقعه مطّلع بودند لاجرم اهل شام جملگى اين‌طورى پنداشتند كه شخص خارجى و اجنبى از دين بدست عمّال تبه‌كار يزيد ملعون كشته شده ازاينرو با شعف دل و سرور كامل خود را براى استقبال و اظهار برائت از اسراء آماده نموده بودند لذا از هرگوشه و كنار شهر آواز طبل و نقاره و ساز و دهل به گوش مىرسيد برفراز بام‌ها علم‌ها و بيرق‌هاى\r\n\r\n","description":"","footnote":"","page_name":" 896 ","page_number":896},
  {"content":"\r\n\r\nرنگارنگ افراشته بودند و برهرگذرى بساط شراب پهن كرده و انواع و اقسام نغمه‌هاى مغنّيان بلند بود دسته دسته ، گروه ، گروه و فوج ، فوج از زن و مرد دست بچه‌ها و كودكان را گرفته و به تماشا آمده بودند خلاصه كلام آنكه داخل شهر و بيرون دروازه شهر شام از جمعيّت مردم همچون روز محشر بود صحرا و بيابان از زن و مرد و بچه موج مىزد صداى همهمه مردان و زنان و اطفال با صداى دبدبه طبل‌ها و طنطنه كوس‌ها گوش فلك را كر مىكرد همه چشم‌ها به طرف كوفه دوخته و منتظر رسيدن كاروان اسراء بودند و ساعت بلكه ثانيه‌شمارى مىكردند كه چه وقت آنها را خواهند ديد و شوق و اشتياق وافر و بىاندازه‌اى داشتند كه سرهاى بريده و برنيزه زده شده كسانى را كه خارجى به آنها معرفى كرده بودند ببينند ناگاه سر كجاوه بىروپوش زنان و سر برهنه اسيران پيدا شد از اطراف صداى هلهله و ولوله بلند شد جارچيان و مناديان از اطراف فرياد مىزدند : آوردند عيال خارجى را .\r\nاسيران دل‌شكسته و ذرارى پيامبر صلّى اللّه عليه و آله و سلّم همين كه آن همه تماشاچى را با البسه فاخره و زينت‌هاى ذاخره با روىهاى خندان و شادان همراه با زدن سازها و نقاره‌ها ديدند سخت گريستند از طرفى مأموران و دژخيمان پسر زياد مخذول با زدن تازيانه‌ها و كعب نيزه‌ها افغان و گريه اطفال و بانوان محترمه را شدّت بخشيدند مرحوم جودى ورود اهل بيت عليهم السّلام را به شام تار اين گونه توصيف مىفرمايد :\r\nشعر\r\n روايت است كه چون اهل بيت شاه شهيد * شدند داخل شام از جفا و جور يزيد\r\nاز آن طرف همه را دست از حناء رنگين * از اين طرف همه پاها ز خار ره رنگين \r\n\r\n","description":"","footnote":"","page_name":" 897 ","page_number":897},
  {"content":"\r\n\r\n از آن طرف به فلك بانگ طبل و بربط و ناى * از اين طرف همه در ناله حسينم واى\r\nاز آن طرف همه طفلان سنگ در دامن * از اين طرف همه فرق شكسته در شيون\r\nاز آن طرف به كف جمله جام‌هاى شراب * از اين طرف دل طفلان ز قحط آب كباب\r\nاز آن طرف به هياهو ز پير تا برنا * از اين طرف سر اكبر مقابل ليلا\r\nاز آن طرف همه در عشرت و مباركباد * از اين طرف به سنان رأس قاسم داماد\r\nاز آن طرف همه را در بدن لباس حرير * از اين طرف همگى بسته غل و زنجير\r\nاز آن طرف همه طفلان به روى دوش پدر * از اين طرف به سر نى سر على اصغر\r\nاز آن طرف همه در غرفه‌ها لب خندان * از اين طرف به فغان روى ناقه عريان\r\nاز آن طرف به پس پرده اهل بيت يزيد * از اين طرف سر زينب برهنه چون خورشيد\r\nاز آن طرف همه بنشسته روى كرسى زر * از اين طرف همه استاده فرق بىمعجر\r\nاز آن طرف سر شوم يزيد را افسر * از اين طرف سر شه پر ز خاك و خاكستر \r\n\r\n","description":"","footnote":"","page_name":" 898 ","page_number":898},
  {"content":"\r\n\r\n از آن طرف ز جفا چوب كين به دست يزيد * از اين طرف لب و دندان خشك شاه شهيد\r\nجهان به ديده جودى سياه چون شب شد * چو در خرابه بىسقف جاى زينب شد \r\nهنگامى كه آل اللّه سلام اللّه عليهم اجمعين را از انظار و مقابل اهل شام عبور دادند آن نادانان بنا كردند به دشنام دادن و ناسزا گفتن اهل بيت عليهم السّلام سر به زير انداخته جواب آنها را ندادند ، بعضى موهاى پريشان خود را حجاب صورت ساخته و برخى با معجر و تعدادى ديگر از آن محترمات كه معجر نداشتند با آستين و ساعد صورت خود را ستر مىكردند .\r\nدر برخى از مقاتل نوشته‌اند كه عليا مخدّره زينب خاتون سلام اللّه عليها فرمودند :\r\nبين كوفه تا شام كه سر برادرم برنيزه بود چشم‌هاى آن حضرت پيوسته باز و گشاده بود و به اطفال و اهل و عيال خويش مىنگريست امّا در شهر تار شام من نگاه به سر برادرم كردم ديدم چشم‌هاى مباركش بسته شده يعنى خداوندا ديگر طاقت ندارم كه اين همه رقّاص و سازنده و شارب الخمر را دور اهل بيت خود ببينم .\r\nحضرت امام باقر عليه السّلام از پدر بزرگوارش زين العابدين سلام اللّه عليه روايت نموده كه آن حضرت فرمودند :\r\nمرا بريك شتر لنگ و لاغرى نشانده و سر پدرم را برعلمى نصب كرده ، و بانوان را برقاطرها نشانده و اراذل و اوباش اطراف ما را گرفته بودند اگر كسى از ما مىخواست گريه كند نيزه برفرقش مىزدند پيوسته بدين منوال بوديم تا به دمشق رسيديم در آنجا جارچى جار مىزد يا اهل الشّام هؤلاء سبايا اهل البيت الملعون .\r\nمرحوم سيّد در لهوف مىفرمايد :\r\n\r\n","description":"","footnote":"","page_name":" 899 ","page_number":899},
  {"content":"\r\n\r\nهمين كه اهل بيت رسالت سلام اللّه عليهم آن همه جمعيت و ازدحام از اهل شام ديدند عليا مكرّمه امّ كلثوم عليها السّلم شمر پليد را طلبيد و به او فرمود : اى شمر من امروز يك حاجت به تو دارم .\r\nشمر گفت : چه حاجت دارى ؟\r\nفرمود : ما را از دروازه‌اى ببر كه جمعيّت كمتر باشد و نيز دستور بده اين سرها را از ميان ما زن‌ها دور تر برده مردم به تماشاى آنها مشغول شوند و از ما منصرف گردند .\r\nآن حرامزاده خبيث مخصوصا گفت سرها را از ميان محمل‌هاى زنان عبور بدهند كه مردم بيشتر به تماشا آيند .\r\nحكايت سهل بن سعيد شهرزورى از منتخب طريحى قدّس سرّه\r\nمرحوم طريحى در كتاب منتخب از سهل بن سعيد شهرزورى نقل نموده كه وى گفت :\r\nاز شهر زور به عزم بيت المقدّس بيرون آمدم و خروج من از شهر مصادف شد با ايّام قتل حضرت امام حسين عليه السّلام ، رسيدم به شهر شام روز ورودم ديدم در شام غوغاى عظيمى برپا است مشاهده كردم دروازه‌ها همه از بوده و دكاكين را بسته‌اند و شهر را آئين بسته مردم فوج فوج با لباس‌هاى فاخر در كوچه و بازار خندان و شادمان مىگردند و چون به هم مىرسند مبارك باد مىگويند من از يكى پرسيدم امروز چه خبر است ؟\r\nگفت : مگر غريبى ؟\r\nگفتم : آرى ، امروز وارد شده‌ام .\r\nگفت : شادى مردم براى فاتح شدن يزيد برخارجى است كه در عراق خروج كرده بود الحمد للّه و المنّة كشته شد .\r\nگفتم : آن خارجى نامش چيست ؟\r\n\r\n","description":"","footnote":"","page_name":" 900 ","page_number":900},
  {"content":"\r\n\r\nگفت : حسين بن على بن ابيطالب عليهم السّلام .\r\nگفتم : حسينى كه مادرش فاطمه اطهر دختر پيغمبر صلّى اللّه عليه و آله است .\r\nگفت : آرى .\r\nگفتم : انّا للّه و انّا اليه راجعون ، اين فرح و شادى از براى قتل پسر دختر پيغمبر است ، آيا كشتن او شما را بس نبود كه اسم خارجى نيز براو گذارده‌ايد .\r\nگفت : اى مرد از اين مقوله سخنان برزبان مياور و بر جان خويش رحم كن زيرا اگر كسى نام حسين را به خوبى ببرد گردنش را مىزنند .\r\nسهل مىگويد : زبان بستم و دم فروكشيدم گريان و محزون به دروازه رسيدم ديدم علم‌هاى بسيار از در دروازه وارد شد ، پشت سر طبالان با كوس و كرنا و طبل شادى وارد شدند به يكديگر مىگفتند الرّأس يدخل من هذا الباب سر را از اين دروازه وارد مىكنند مردم پيش مىدويدند هرقدر به سر مطهّر نزديك‌تر مىشدند فرح و سرورشان زياده‌تر مىشد و صدا به هلهله بلند مىكردند در اين اثنا ديدم سر پرنور امام حسين عليه السّلام پيدا شد نور از لب و دهان آنحضرت ساطع بود مثل صورت نورانى پيغمبر صلّى اللّه عليه و آله در نظر من جلوه كرد .\r\nدر كامل السقيفه مىنويسد :\r\nسهل گفت : اوّل سرى كه برنيزه ديدم سر منوّر قمر بنى هاشم ابو الفضل العبّاس عليه السّلام بود چنان تر و تازه بود كانّه لب‌هاى مباركش در خنده بود و رايت رأس الحسين عليه السّلام فى هيبة عظيمة مع نور يسطع منه سطوعا عاليا و لحيته مدوّرة قد خالطها الشّيب و قد خضبّت بالوسمة سر مطهّر سلطان مظلومان امام حسين عليه السّلام را ديدم با كمال هيبت و عظمت نور سبحانى و ضياء صمدانى از صورت شعشعانى حضرت لمعان مىزد محاسن گردى داشت كه بعضى از موهاى محاسنش سفيد شده بود آثار خضاب رنگ برمحاسن مباركش بود ادعج العينين ازج الحاجبين واضح الجبينين اقنى الأنف متبسّما الى السّمآء شاخصا\r\n\r\n","description":"","footnote":"","page_name":" 901 ","page_number":901},
  {"content":"\r\n\r\nببصره نحو الأفق بالمعاينة رسولخدا صلّى اللّه عليه و آله ادعج العينين بود يعنى سياهى چشمان حضرت در كمال سياهى بود گوشه چشم نظر به افق آسمان مىنمود گوئيا دو ستارهء آسمان سرند و يا دو شمع گريان سحرند ديگر آنكه ازج الحاجبين بود يعنى دو هلال قيرگون ابروانش از هم جدا بود پيوسته نبود بلكه پيوسته مانند هلال انگشت‌نماى عالمى بود واضح الجبين بود پيشانى كشيده داشت نمودار لوح المحفوظ اقنى الأنف يعنى دماغ مباركش برآمدگى در بالا و خميدگى در وسط داشت متبسّما الى السّمآ لب لعل درخشانش كه رشگ عقيق بدخشان بود متبسّم و خندان بود و الرّيح يلعب بلحيته يمينا و شمالا با اين شكوه و جلال سر خامس آل عبا عليه السّلام برنيزه بود باد كه مىوزيد محاسن مبارك آقا را گاه به يمين و گاه يسار حركت مىداد كانّه ابوه امير المؤمنين عليه السّلام امير مؤمنان عليه السّلام هم به همين شكل و شمايل بود پيغمبر خدا صلّى اللّه عليه و آله هم به همين هيئت بود و نيزه‌دار سر مطهّر آقا عمر بن منذر همدانى نام داشت\r\nمرحوم طريحى در منتخب مىنويسد :\r\nسهل گفت : چون سر منوّر سلطان مظلومان را به آن وضع برنيزه ديدم طاقت و تاب از دستم رفت نتوانستم خوددارى كنم فلطمت على وجهى و قطعت اطمارى دو دستى برصورت خود زدم و گريبان دريدم جامه برخود پاره كردم صدا بگريه و ناله بلند كردم گفتم آه وا حزناه للأبدان السّليبة النّازخة عن الأوطان المدفونة بلا اكفان وا حزناه على الخدّا التّريب و الشّيب الخضيب اى آه واويلاه از اين ريش خون‌آلود آه وامصيبتاه از اين صورت غبارآلود وا كرباه از آن بدنهاى در بيابان افتاده بىغسل و كفن مانده آه يا رسول اللّه كجائى سر پسرت حسين عليه السّلام را ببينى كه يطاف فى الأسواق و بناتك مشهورات اعلى النّياق مشققات الذّيول و الازياق ينطر اليهم شرار الفسّاق اى پيغمبر خدا كاش مىبودى و ميديدى دخترانت را چطور برشتران و ناقه‌هاى عريان نشانده‌اند همه با لباسهاى پاره و\r\n\r\n","description":"","footnote":"","page_name":" 902 ","page_number":902},
  {"content":"\r\n\r\nگريبانهاى دريده سر برهنه مردم نظاره‌گر تماشاى دخترانرا مىكنند اين علىّ ابن ابيطالب كجاست آن امير بدر و حنين كه پاره‌هاى جگر خود را در ميان دشمن خوار ببيند ثمّ بكيت و بكى لبكائى كلّ من سمع بعد از اين سخنان عنان گريه را رها كردم هركه سخنان مرا شنيد بگريه افتاد و ليكن از بس كه جمعيّت بود كسى برمن برنخورد همه مشغول فرح و عيش و سرور و نشاط خود بودند و صداى خود را بلند داشته .\r\nسهل گويد : بعد از رفتن و گذشتن سرها ديدم قافله اسيران آمدند از جلو من گذشتند اذا بنسوة على الأقطاب به غير و طاء و لا ستر همه برشتران بىجهاز سوار بىستر و چادر و قائلة منهنّ تقول وا محمّداه يكى مىگفت وا محمّداه ديگرى مىگفت وا عليّاه يكى وا اخاه يكى وا سيّداه يكى پدر پدر مىگفت ديگرى مىگفت يا رسول اللّه بناتك كانّهنّ اسارى اليهود و النّصارى دخترانت را مانند اسيران يهود و نصارى اسير كرده‌اند ديگرى مىگفت اى جدّ بزرگوار سر از قبر بيرون آر و بركوچك و بزرگ ما نظاره كن كه حسين عليه السّلام تو مذبوح من القفا مهتوك الخباء عريان بلا رداء مانده ديگرى مىگفت وا حزناه لما اصابنا اهل البيت يا رسول اللّه بفرياد ما برس رسوا شديم\r\nسهل گويد : همين كه محمل عليا مكرّمه امّ كلثوم كبرى زينب سلام اللّه عليها آمد بگذرد فتعلّقت بقائمة المحمل من خود را به محمل آن مخدّره رساندم گوشهء محمل را گرفتم و گفتم السّلام عليكم يا اهل بيت محمّد و رحمة اللّه و بركاته .\r\nآن مخدّره جواب سلام مرا بازداد و فرمود : يا عبد اللّه كيستى در اين شهر كه برما سلام مىكنى كه غير از تو كسى بما سلام نكرد بلكه دشنام داد ! ؟ عرضكردم يا سيّدتى اى خاتون منم سهل شهرزورى كه خدمت محمّد مصطفى صلّى اللّه عليه و آله رسيده و ادراك صحبت آن حضرت كرده‌ام .\r\nچون عليا مكرّمه دانست كه من از دوستانم فرمود يا سهل الا ترى ما قد صنع بنا\r\n\r\n","description":"","footnote":"","page_name":" 903 ","page_number":903},
  {"content":"\r\n\r\nمىبينى كه اين قوم بما چه كردند برادرم را كشتند و سبينا كالسّبىّ العبيد و الاماء ماها را مانند كنيزان و غلامان اسير كردند به اين شتران برهنه بىجهاز نشانده چنانچه مىبينى ؟\r\nمن عرض كردم به خدا كه بررسولخدا گرانست اسيرى و خوارى شما آيا به من فرمايشى دارى ؟\r\nفرمود اشفع لنا عند صاحب المحمل از اين كجاوه‌كش درخواست كن كه محملهاى ما را عقب نگاره دارند سرها را پيش ببرند تا مردم بنظاره سرها مشغول شوند و اين پرده‌گيان را كمتر نظاره كنند فقد حزينا من كثرة النّظر الينا بس كه مردم نظاره‌گر بما تماشا كردند ما رسوا شديم .\r\nمن عرض كردم به چشم رفيقى همراه داشتم نصرانى بود باتفاق او رفتيم بنزد نيزه‌دار از او درخواست نموديم كه چنين كن ، از من نپذيرفت و مرا دشنام داد و با كعب نيزه دور كرد آن رفيق نصرانى چشمش كه بسر مطهّر امام افتاد چشم بصيرتش باز شد جذبهء نور الهى و عنايت نامتناهى بردل نصرانى تابيد به گوش خود شنيد كه سر بريده قرائت مىكند و مىفرمايد و لا تحسبن اللّه غافلا عمّا يعمل الظّالمون الايه فادركته السّعادة توفيق يار و سعادت مددكار نصرانى شد و هو متقلّد سيفا تحت ثيابه شمشير خونفشان در زير لباس بركمر بسته بود همين كه مظلومى عيال و حقيقت خامس آل عبا را ديد بصوت بلند گفت اشهد ان لا إله الا اللّه و اشهد انّ محمّدا رسول اللّه ثمّ انتضى سيفه و شدّ على القوم بعد شمشير خود را برهنه كرد و با آن تيغ خونفشان برشاميان حمله كرد با ديدهء گريان اشگ‌ريزان جمعى را به نيران فرستاد و نيز جماعتى را مجروح ساخت و مىگفت روى شما سياه باشد اين اجر رسولخدا بود و مردم برسر وى هجوم آوردند دستگيرش كردند پس از زخم‌هاى منكر در زير پاى شتر اسيران سرش را بريدند و از براى كشته شدن او اظهار فرح مىكردند\r\n\r\n","description":"","footnote":"","page_name":" 904 ","page_number":904},
  {"content":"\r\n\r\n چه خوش باشد كه اندر كوى دلدار * فشانم جان سر اندازم به پايش \r\nامّ كلثوم سلام اللّه عليها پرسيد چه خبر است ؟\r\nعرضه داشتند : نصرانى از ديدن حال زار شما و سر خونبار حضرت سيّد الشّهداء عليه السّلام منقلب شده اسلام آورد بعد از كلمهء شهادت در پاى شتر اسيران به شهادت رسيد دختر على عليه السّلام گريه كرد فرمود انّ النّصارى يحتشمون لدين الأسلام و امّة محمّد يقتلون اولاده اى بىمروّت مردم نصرانيها حمايت از دين اسلام مىكنند ليكن امّت محمّد صلّى اللّه عليه و آله پسر پيغمبر خود را مىكشند و عيال او را اسير مىكنند پس آن مخدّره از سوز دل مىگفت يا رسول اللّه انظر الى بناتك بارزات حاسرات مرمّلات باكيات لا طمات نادبات يا رسول اللّه قتل المحامى و النّصير و لا محامى لنا اى رسول مختار نصرانى حال ما را ديد دلش سوخت به يارى ما جانفشانى كرد آخر ما دختران توايم كه بىپرده و سر و پا برهنه‌ايم دخترها يتيم شدند زنها بيوه ماندند همه برسرزنان و سينه‌كوبانند ناصرى ندارند مرد و مددكارى ندارند يا ليت فاطمه عليها السّلام ما را به اين حالت مىديد كه به چه مصيبت دچار و به چه بليّت گرفتار شده‌ايم\r\n\r\nترتيب ورود اسراء به شام و سرهاى مطهّر شهداء\r\nدر مقتل ابو مخنف آمده كه سرهاى شهداء را از دروازه خيزران وارد كردند سهل مىگويد :\r\nمن از جمله مردم بودم كه ديدم نود و نه علم از دروازه وارد شد پس از سرها اسرا وارد شدند سر آقا حسين عليه السّلام را بررمح بلندى زده بودند و خولى آن رمح را مىكشيد و به آواز بلند مىگفت انا صاحب الرّمح الطّويل انا صاحب المجد الاصيل منم آن كسى كه دشمنان يزيد را كشتم و به خون آغشتم عليا مكرّمه امّ كلثوم با چشم گريان فرمود اى دشمن خدا فخر مىكنى به كشتن كسى كه جبرئيل گهواره جنبان او بوده و ميكائيل ذكر خواب گوينده و اسرافيل بدوش كشنده و اسمش در\r\n\r\n","description":"","footnote":"","page_name":" 905 ","page_number":905},
  {"content":"\r\n\r\nعرش خدا نوشته جدش خاتم الانبياء بوده و مادرش فاطمه زهراء است و پدرش قاتل مشركين است خولى گفت اى امّ كلثوم حقا كه دختر شجاع و خودت شجاعه مىباشى .\r\nو فى نسخه اخرى سهل گويد سرهاى جوانان را شماره كردم هيجده سر بود بعد از سر امام حسين عليه السّلام سر على اكبر عليه السّلام را آوردند پس از او سر عبّاس بن على عليه السّلام برنيزه بود و حامل آن سر قشعم جعفى بود بعد از او سر عون بود نيزه‌دار سنان بن انس نخعى بود همين نحو سرها را پشت سر هم مىكشيدند و مىبردند .\r\nسهل مىگويد : پشت سرها اسيران آمدند پيشاپيش آنها زين العابدين عليه السّلام با تن خسته برشتر به غير وطاء نشسته و پشت او مخدّره برناقه سوار كه برقع از خزادكن داشت و هى ناله مىكرد و تنادى وا ابتاه وا محمّداه وا عليّاه وا حسناه وا حسيناه وا عبّاساه وا حمزتاه از روز سياه خود مىناليد من نگاه مىكردم ناگاه ديدم صيحه برمن زد چنانچه بند دلم گسيخت پيش رفتم گفتم بىبى براى چه برمن صيحه زدى فرمود آخر حيا نمىكنى اينقدر به حرم پيغمبر صلّى اللّه عليه و آله نظر مىنمائى من عرض كردم خاتون من چشمم بركنده باد اگر نگاه بريبه به صورت شما كرده باشم .\r\nفرمود كيستى ؟\r\nعرض كردم : سهل بن سعد شهرزورى از جمله غلامان شما و دوستان شمايم .\r\nرو كردم به امام بيمار عليه السّلام عرض كردم آقا من يكى از موالى و شيعيانم چكنم كاش در كربلا بودم و جان فدا مىكردم اكنون فرمايشى داريد بفرمائيد تا اطاعت كنم ؟\r\nفرمود آيا پول همراه دارى ؟\r\nعرض كردم بلى هزار در هم موجود است .\r\nفرمود قدرى از آنها را به آن حامل سر بده و بگو قدرى از پيش حرم دور تر ببرد تا مردمان اينقدر بما تماشا نكنند عرض كردم به چشم رفتم پول را دادم و برگشتم\r\n\r\n","description":"","footnote":"","page_name":" 906 ","page_number":906},
  {"content":"\r\n\r\nامام بيمار دعاى خير دربارهء من كرد و اين اشعار را با سوز و گداز مىفرمود\r\n اقاد ذليلا فى دمشق كانّنى * من الزّنج عبد غاب عنه نصيره\r\nو جدّى رسول اللّه فى كلّ مشهد * و شيخى امير المؤمنين وزيره\r\nفياليت امّى لم تلدنى و لم اكن * يرانى يزيد فى البلاد اسيره \r\nماحصل اين كلمات اين است كه اى كاش مرده بودم و روى يزيد را نمىديدم و او مرا اسير خود نمىديد .\r\nمتنبه شدن پيرمرد شامى و توبه او از كردار زشتش\r\nپيرمردى از اهل شام كه از شيوخ بود بنزد شتر امام بيمار عليه السّلام آمده بلند گفت الحمد للّه الّذى قتلكم و اهلككم و قطع قرن الفتنه شكر خداى را كه شما را كشت و هلاك كرد و شاخ فتنه را بريد جهان را آسايش داد آنچه خواست از دشنام و ناسزا گفت و چيزى فروگذار نكرد همين كه آرام گرفت بيمار كربلا فرمود : اى شيخ آنچه تو گفتى من شنيدم دل خود را خالى كردى و آسوده شدى اكنون تو ساكت باش و دو كلمه حرف مرا بشنو .\r\nشيخ گفت بگو :\r\nامام فرمود : قرآن مىخوانى ؟\r\nعرض كرد : بلى .\r\nامام فرمود : اين آيه را خوانده‌اى قل لا اسئلكم عليه اجرا الّا المودّة فى القربى خداوند مىفرمايد به پيغمبر صلّى اللّه عليه و آله كه اى حبيب من بگو به امّت كه من اجر و مزد رسالت از شما نمىخواهم مگر مهر و محبّت در حق ذى القربى و خويشان من\r\nپير گفت : بلى آن را خوانده‌ام .\r\nامام عليه السّلام فرمود : اين آيه را خوانده‌اى كه خدا مىفرمايد :\r\nو آت ذا القربى حقّه .\r\nپير گفت : آرى آن را خوانده‌ام .\r\n\r\n","description":"","footnote":"","page_name":" 907 ","page_number":907},
  {"content":"\r\n\r\nفرمود : اين آيه را خوانده‌اى كه خدا مىفرمايد :\r\nو اعلموا انما غنمتم من شى فانّ للّه خمسه و للرّسول و لذى القربى\r\nپيرمرد شامى گفت : بلى خوانده‌ام .\r\nحضرت فرمودند : اين را خوانده‌اى كه مىفرمايد :\r\nانّما يريد اللّه ليذهب عنكم الرجس اهل البيت و يطهّركم تطهيرا\r\nپيرمرد گفت : خوانده‌ام امّا اين آيات به شما چه ارتباطى دارد ، زيرا همه اين آيات در حق اولاد رسول خدا صلّى اللّه عليه و آله و ذريّه فاطمه بتول سلام اللّه عليها مىباشد .\r\nامام عليه السّلام گريست و فرمود : و اللّه عترت و اولاد رسول و ذريّه فاطمه بتول ما هستيم .\r\nپيرمرد وقتى فهميد ايشان خارجى نيستند بلكه جملگى ذريه پيغمبر صلّى اللّه عليه و آله و سلّم بوده و شخصى كه با او سخن مىگويد امام و پيشوايش مىباشد سر در پيش افكند سخت گريه كرد سپس بعد از ساعتى عرضه داشت : باللّه انتم ، هم ؟ تو را به خدا شما از آن خانواده و از اهل بيت پيغمبريد ؟\r\nحضرت فرمودند : باللّه نحن هم ؟ مائيم اهل بيت طهارت و عصمت .\r\nپيرمرد عرضه داشت : فدايت شوم ، مرا معذور داريد ، به خدا قسم شما را نشناختم ، از شما پوزش طلبيده و طلب عفو و آمرزش مىكنم سپس پيرمرد سه مرتبه گفت :\r\nاللّهم انّى اتوب اليك ، خدايا توبه كردم و از دشمنان آل محمّد بيزارم .\r\nپس از آن عمامه از سر برداشت و برزمين زد و به روايت روضة الشّهداء خود را زير دست و پاى شتر امام سجاد عليه السّلام انداخت و در خاك مىغلطيد و صيغه توبه را اداء مىنمود .\r\nامام عليه السّلام فرمودند : اى شيخ توبه تو قبول است برخيز .\r\nعرض كرد : اگر توبه من قبول شده باشد بايد زير دست و پاى شتر شما جان\r\n\r\n","description":"","footnote":"","page_name":" 908 ","page_number":908},
  {"content":"\r\n\r\nبدهم در همين اثناء شهق شهقة و فارق روحه من البدن ، فريادى زد و روح از كالبد بدنش خارج گشت و به روايت لهوف مأمورين خبر براى يزيد پليد بردند و او جلّادان را امر به قتل او نمود و بدين ترتيب آن پيرمرد را شهيد نمودند .\r\n\r\nفرود آوردن اهل بيت عليهم السّلام را در خرابه\r\nپس از آنكه سپاه كفرآئين كوفه و شام آل اللّه عليهم السّلام را به شهر شام وارد كردند و آن ذوات محترم را به صحنه دلخراش و طاقت‌فرساى تماشاچيان شامى و اوباش و اراذل اين شهر تار مواجه نمودند كثرت جمعيّت و ازدحام تماشائيان بقدرى بود كه راه نمىدادند سرها و اسراء را سريع حركت دهند .\r\nصاحب روضة الشّهداء مىنويسد :\r\nهرچه خواستند اهل بيت عليهم السّلام را از دروازه ساعات داخل كنند انبوه جمعيت مانع شد و اين امر ممكن نگرديد لذا بالاجبار ايشان را از دروازه نودر وارد كردند ، بارى وقت ظهر بود كه اهل بيت پيامبر صلّى اللّه عليه و آله و سلّم را به مسجد جامع شهر رساندند و از آنجا به طرف دار الاماره يزيد پليد انتقال دادند .\r\nمرحوم طريحى مىنويسد : مقدار سه ساعت اهل بيت عليهم السّلام را درب دار الاماره نگاهداشتند و بخاطر همين جهت آنجا را به « باب السّاعات » ناميدند و همان طوريكه برخى از اهل تحقيق فرموده‌اند همان روز اهل بيت را به مجلس يزيد پليد وارد نكرده‌اند بلكه ايشان را در خرابه‌اى اسكان دادند و روز بعد آن وجودات محترمه را به بارگاه نحوست‌بار آن پليد داخل كردند .\r\nمرحوم علّامه مجلسى مىنويسد :\r\nحلبى از حضرت امام جعفر صادق عليه السّلام روايت مىكند چون حضرت امام زين العابدين عليه السّلام را با اهل بيت عليهم السّلام به شام بردند جعلوهم فى بيت ، ايشان را در خانه خرابى منزل دادند كه سقف آن شكست‌هاى عظيم داشت ، اسراء به يكديگر مىگفتند ما را بدين منزل ويرانه جاى داده‌اند كه خانه برسر ما فرود آيد ،\r\n\r\n","description":"","footnote":"","page_name":" 909 ","page_number":909},
  {"content":"\r\n\r\nپاسبانان كه رفت و آمد به آن خانه مىكردند به يكديگر مىگفتند :\r\nاينها از سقف شكسته مىترسند مبادا برسرشان خراب شود و خبر ندارند كه فردا چون به حضور امير رسند حكم بقتل ايشان مىنمايد .\r\nبارى آن شب را اهل بيت عليهم السّلام در آن خرابه بسر بردند ولى فقط ذات اقدس احديث از حال آن يادگاران پيامبر صلّى اللّه عليه و آله و سلّم باخبر بود و دانست چه به ايشان گذشت .\r\nشعر\r\n ز جوش ناله سقفش كنده از فرش * بسان دود بىجان رفته تا عرش\r\nمكينش را مكان بود آن چنان تنگ * كه در زندان دل زندانيان تنگ\r\nنه مهمان‌نوازى و نه ميزبانى * نه فرشى نه ظرفى نه آبى نه نانى \r\n\r\nآراستن رجس نجس يزيد پليد بارگاه خود را و احضار نمودن اهل بيت عليهم السّلام را در آن\r\nپس از وارد شدن اهل بيت عليهم السّلام به شام تار و اسكان دادن ايشان را در آن خرابه روز بعد يزيد لعين ابتداء دستور داد بارگاه را آراستند ، پرده‌هاى رنگارنگ آويخته و فرشهاى ملوّن و زربفت گستردند ، تختى مرصّع به جواهر هفت رنگ كه قبلا دستور تهيه‌اش را داده بود در صدر بارگاه نهادند و اطراف آن كرسىهاى زرين و سيمين نهاده و شال‌هاى كشميرى برآن كرسىها انداختند و فرمان داد از داخل بارگاه درى به حرمش باز كرده و مقابل آن درب پرده لطيف و رقيق زنبورى سلطانى آويختند تا اهالى حرمش يعنى زنهاى آل ابو سفيان از پس آن پرده صحنه بارگاه و آمدن اسراء را مشاهده كنند و سپس خود پليدش نفيس‌ترين البسه خويش را در بركرده و زيورهاى ذىقيمت سلاطين را برخود آراست تاجى مرصّع به انواع جواهرات رنگارنگ برسر نهاد و برفراز آن تخت نشست و دستور داد انواع و اقسام شراب‌ها را در بارگاه چيده و آلات قمار و\r\n\r\n","description":"","footnote":"","page_name":" 910 ","page_number":910},
  {"content":"\r\n\r\nشطرنج و نرد را حاضر كردند و هريك از سفراء روم و ايلچيان فرنگ را كه قبلا دعوت كرده بود بركرسىها نشاند و تمام اكابر و وزراء و اعيان و رجال مملكتى در اطراف و چهار گوشه بارگاه روى كرسىها و تخت‌ها قرار و آرام گرفتند و مطربان و نوازندگان را در مجلس آوردند و هركدام به نوعى به تغنّى و نواختن ساز مشغول شدند سپس امر كرد اسراء را بياوريد .\r\nفراشان و غلامان ريختند در آن خانه خراب كه اهل بيت ختم مأب را به مجلس شراب ببرند چنان شيونى در مرد و زن اسيران افتاد كه ناله ايشان به آسمان رفت خواهى نخواهى با زنجير و ريسمان آل اللّه را بيرون آوردند همه را مانند گوسفند به يك ريسمان بسته بودند حضرت امام زين العابدين عليه السّلام مىفرمايد يكسر ريسمان به گردن من بود و سر ديگر به بازوى عمه‌ام زينب هروقت ما كوتاهى در رفتن مىكرديم كعب نيزه و تازيانه مىخورديم زيرا كه در ميان خيل اسيران هم دختران كوچك بودند و هم زنهاى بلندقامت زنها قدمها را بلند و اطفال كوچك برمىداشتند زنها كه مىايستادند كعب نيزه و تازيانه مىخوردند صداى ناله ايشان بلند مىشد و چون زنان و محترمات حركت مىكردند اطفال به روى هم مىريختند و روى زمين مىافتادند در اين وقت سنگدلان و دژخيمان آن پليد با تازيانه و كعب نيزه بچه‌ها را از روى زمين بلند مىكردند و با اين وضع جانسوز و دلخراش ذرارى و اهل بيت پيغمبر صلّى اللّه عليه و آله و سلّم را وارد مجلس آن زنديق نمودند .\r\nفرد\r\n يكى به تازيانه همى زد به عابد بيمار * رخ مسكين ز سيلى يكى كبود نمود \r\nمرحوم جودى عليه الرّحمه در همين مقام فرموده :\r\n براى بردنشان سوى بارگاه يزيد * چو در خرابه رسيدند ظالمان عنيد \r\n\r\n","description":"","footnote":"","page_name":" 911 ","page_number":911},
  {"content":"\r\n\r\n يكى عمامه سجّاد را ز فرق ربود * رخ سكينه ز سيلى يكى نمود كبود\r\nيكى بسان اجل تاخت برسر زينب * ز سر كشيد يكى كهنه معجر زينب\r\nيكى به شانه كلثوم تازيانه زدى * رقيه را دگرى كعب نى به شانه زدى\r\nعروس را يكى اندر طناب گيسو بست * تن چو موى وى آن تيره‌روى با مو بست\r\nگشاده ظالمى آنگاه برتعدى دست * ز كينه ده تن ايشان به يك طناب ببست\r\nتمام را چو به يك ريسمان ز كين بستند * كشان كشان سوى بزم يزيد آوردند\r\nولى به يك كشش ريسمان بهر معبر * تمامشان بفتادند روى يكديگر\r\nعمارتى كه در او بود جاى آن غدّار * نشانده بود در او هفت در جهنّم دار\r\nز هردرى كه گذشتند آل پيغمبر * زدند كعب نى و سنگ و چوبشان برسر\r\nرسيد بردر هفتم چو زينب افكار * نشست روى زمين با دو ديده خونبار\r\nبگفت زين عبارتش كه اى كشيده تعب * چه روى داده كه جان ببينمت رسيده به لب \r\n\r\n","description":"","footnote":"","page_name":" 912 ","page_number":912},
  {"content":"\r\n\r\n بگوى حالت خود با من از جان نوميد * چرا به خاك افتادى چو پرتو خورشيد\r\nچو اب گفت كه اى نور ديدگان ترم * قسم به جان تو و روح اطهر پدرم\r\nز سنگ قوم جفاپيشه سر ندارم من * ز كعب نيزه عدوان كمر ندارم من\r\nگشاى چشم به بزم يزيد كافر بين * به هركناره به پا شور روز محشر بين\r\nببين به كرسى و كرسىنشين اين محمل * ببين به خلق تماشائى اندر اين منزل\r\nسر برهنه چسان من به بزم عام روم * چسان مقابل اين زاده حرام روم\r\nچگونه روى نمايم به اين پريشانى * به مجلسى كه يهود است و گبر و نصرانى\r\nچسان روم سوى بزمى كه خلق با دل شاد * به هم كنند ز قتل حسين مبارك باد\r\nچسان به بارگهى رو كنم من مضطرّ * كه نيست بردر و بامش به جز تماشاگر\r\nجهان به ديده جودى از اين الم شب شد * كه آستين به رخ آخر حجاب زينب شد \r\nبارى سرهاى شهداء از پيش روى اسيران و اسراء از قفا سر و سينه‌زنان وارد بارگاه آن پليد شدند مردم تماشائى از اراذل و اجانب اطراف و جوانب اسيران را گرفته بودند كف مىزدند رقص مىكردند هلهله مىنمودند ناسزا مىگفتند زنها از\r\n\r\n","description":"","footnote":"","page_name":" 913 ","page_number":913},
  {"content":"\r\n\r\nپشت بام بىحيائى مىكردند و سنگ و آجر پرتاب مىكردند خاك و خاكستر مىپاشيدند عليا مكرّمه در آن ميانه با سر برادر خطاب مىكرد و مىگفت يا اخى اين صبرى و مهجتى قد اذيبت بمصاب على الجليل جليل .\r\nو فى مقتل ابى مخنف ثمّ اقبلوا بالرّأس الى باب يزيد فوقفوا ثلث ساعات يطلبون الأذن من يزيد فلأجل ذلك سمّى باب السّاعات اسيران را با سرها آوردند به در دار الامارهء يزيد لعين رسانيدند و در آنجا سه ساعت نگاهداشتند منتظر بودند از جانب يزيد اذن برسد و بخاطر همين آن درب ، به باب السّاعات معروف شد .\r\nو جهت آنكه اهل بيت عليهم السّلام را سه ساعت نگاه‌داشتند آن بود كه هنوز مهمان‌هاى يزيد از وزراء و سفراء و ايلچيان جملگى نيامده بودند و در اين مدّت توقّف خيلى براهل بيت عليهم السّلام سخت گذشت .\r\nسهل گويد آن زمان كه اسيران را درب دار الأماره نگاهداشته بودند پنج زن در غرفه خانه يزيد نشسته بودند تماشا مىكردند ميان آن زنان عجوزه و فرتوته‌اى بود مجدوبة الظّهر آن عجوزه قدى خميده داشت هشتاد سال از سن نحسش گذشته بود ديد سر پرنور امام عليه السّلام برنيزه پاى غرفه اوست فوثبت و اخذت حجرا فضربت به راس الحسين آن سليطه جست و سنگى برداشت و آن را به طرف سر مطهر امام عليه السّلام پرتاب كرد ، سنگ آمد و به سر بريده امام عليه السّلام خورد .\r\nدر نسخه ديگر آمده :\r\nآن پيره زال سنگى برداشت و به دندانهاى امام عليه السّلام زد\r\nسهل گويد امام زين العابدين عليه السّلام طاقت اين مصيبت نياورد سر بلند كرد عرض كرد اللّهمّ عجلّ بهلاكها و هلاك من معها خدايا اين عجوزه را با همراهان او هلاك كن سهل گويد به خدا قسم هنوز كلام امام عليه السّلام تمام نشده بود كه تمام غرفه به زير آمد آن پنج زن و مافيها به درك رفتند .\r\nبارى در خبر است كه وقتى اسراء به دار الاماره رسيدند تمام جمعيت از فراش\r\n\r\n","description":"","footnote":"","page_name":" 914 ","page_number":914},
  {"content":"\r\n\r\nو غلام و غير ايشان صداى تكبير بلند نمودند ، صداى تكبير به گوش يزيد پليد رسيد پرسيد چه خبر است ؟\r\nگفتند : سر حسين عليه السّلام را آوردند .\r\nآن پليد خنديد و اظهار سرور كرد و گفت :\r\nچه خوب انتقام خود را از آل پيغمبر صلّى اللّه عليه و آله كشيدم ، به تلافى سرهاى پدر سر فرزندان پيغمبر را بريدم .\r\nمرحوم طريحى در منتخب مىنويسد :\r\nدر اين حال كه اسراء را با سرهاى بريده در دار الاماره نگاهداشته بودند مروان حكم ملعون پيدا شد چشمش كه به سر بريده امام عليه السّلام افتاد اظهار فرح و سرور نمود ، و جدكنان ، پاى طرب كوبان از روى تكبّر به اطراف دامن خود نظر مىكرد و ناسزا مىگفت و مىرفت ولى برادرش كه مردى صالح و دوستدار خاندان نبوّت بود بنام عبد الرحمن هنگامى كه آمد و چشمش به سر بريده آقا افتاد زارزار گريست و رو كرد به مردم و گفت :\r\nاى ظالمان شما كه ديگر روى پيغمبر خدا صلّى اللّه عليه و آله را نخواهيد ديد مگر آنكه گريبان شما را بگيرد و با شما مخاصمه كند ، قسم به خدا ديگر در شهر نخواهم ماند و روى يزيد را نخواهم ديد .\r\nبارى در كامل السقيفه آمده : انّ الحجب خرجوا طالبين لا حضار الرّوؤس\r\nحجّاب بيرون آمده گفتند : يزيد سرهاى شهداء را خواسته .\r\nناگاه در ميان ملاء عام در بين آن همه ازدحام سرها را از نيزه‌ها فرود آوردند و طشتى از طلا حاضر كرده و سر بريده پسر فاطمه را در ميان آن طشت نهادند و ساير سرها را در ميان طبق چيده و به حضور آن پليد بردند\r\nابو مخنف مىنويسد : سهل گفت من هم داخل آن جماعت شدم ببينم به سر مطهّر امام عليه السّلام چه مىرسد سر منوّر آقا را از نيزه به زير آوردند در ميان طشتى از\r\n\r\n","description":"","footnote":"","page_name":" 915 ","page_number":915},
  {"content":"\r\n\r\nذهب گذاردند و تغطّى بمنديل ديبقى روپوش از پرده ديبقى برروى سر مطهّر امام انداختند و حكى بعض اهل السّير بعد ان غسّلوه و سرحوا لحيته اوّل سر مطهّر آقا را خوب شستند محاسنش را شانه زدند بعد رو ببارگاه نهادند امراء كوفه كه همراه سرها و اسيران آمده بودند سرها را برداشته به حضور بردند و چون وارد بارگاه شدند بعد از تعظيم سر امام عليه السّلام را برده روى تخت مقابل يزيد نهادند و سرهاى ديگر را هم به ترتيب چيدند بعد يزيد از امراء كوفه واقعه كربلاء را پرسيد .\r\nبعضى از اهل خبر مىنويسند : متكلّم زجر بن قيس بود و برخى ديگر گفته‌اند متكلم شمر ملعون بود و حق آن است كه همان زجر ملعون ابتداء به كلام كرد زيرا وى شخصى فصيح و بليغ بود .\r\nدر كامل السقيفه مىنويسد : يزيد پليد بنا كرد پرسيدن از سرها ، مىگفت اين سر كيست ؟\r\nجواب مىدادند كه اين سر فلان پسر فلانست باسم و رسم معرفى مىكردند بعد يزيد رو بسر امام حسين عليه السّلام آورد چنانچه شيخ در ارشاد مىفرمايد لمّا وضعت الرّؤس بين يزيد و رأس الحسين عليه السّلام آن ولد الزّنا سر آقا را خطاب كرد و گفت :\r\n تفلق هاما من رجال اعزّة * علينا و هم كانوا اعقّ و اظلما \r\nسرهائى از مردمان عزيز را كنديم كه برما ظلم كرده بودند .\r\nيحيى برادر مروان حكم در مجلس حاضر بود ، اين اقوال و افعال يزيد را نپسنديد و گفت :\r\n لهام بارض الطّف ادنى قرابة * من آل زياد العبد ذى الحسب الرذل\r\nاميّة امسى نسلها عدد الحصى * و بنت رسول اللّه ليس لها نسل \r\nيعنى : اين سرهائى كه در زمين طف بريده شده قرابت و نزديكى كمى با ابن\r\n\r\n","description":"","footnote":"","page_name":" 916 ","page_number":916},
  {"content":"\r\n\r\nزياد كنيززاده رذل و نانجيب داشتند ، بنى اميه بايد شب كنند در حالى كه اولاد آنها به عدد سنگريزه‌ها باشند ولى دختر رسول خدا را نسلى نباشد و همه را بكشند .\r\nفضرب يزيد فى صدر يحيى بن الحكم و قال له اسكت ، يزيد زد به سينه يحيى و به او گفت : ساكت باش و غلط مكن .\r\nصاحب كامل السقيفه مىنويسد : يحيى از مجلس نكبت‌بار يزيد بيرون آمد و از ميان مردم غائب شد و ديگر كسى او را نديد .\r\n\r\nجسارت يزيد پليد به سر مطهر حضرت سيّد الشهداء عليه السّلام\r\nمرحوم ابن شهرآشوب در مناقب مىگويد :\r\nسر امام مظلوم عليه السّلام را در طبقى از طلا نهاده بودند و اوّلين سخن يزيد ناپاك با آن حضرت اين بود :\r\nكيف رايت الضّرب يا حسين عليه السّلام چگونه ديدى ضربت دست مرا ؟\r\nقال المفيد ثمّ اقبل على اهل مجلسه يزيد رو كرد بحضار مجلس و گفت اين مرد تا زنده بود به من افتخار مىكرد و مىگفت پدر من بهتر از پدر يزيد است اى مردم پدرش با پدر من در باب سلطنت و خلافت مخاصمه كرد خدا پدر مرا برپدرش ظفر داد و امّا اينكه مىگفت مادرم بهتر از مادر يزيد بود اين راست است فلعمرى انّ فاطمة بنت رسول اللّه خير من امّى و امّا اينكه مىگفت جدّم بهتر از جد يزيد است البتّه هركه ايمان به خدا و اقرار به روز جزا دارد بايد پيغمبر صلّى اللّه عليه و آله را از همه كائنات بهتر بداند و امّا اينكه مىگفت خودم از يزيد بهترم گويا اين آيه را از قرآن نخوانده بود كه مىفرمايد قل اللّهمّ مالك الملك تؤتى الملك من تشآء الى آخر\r\nمرحوم علّامه قزوينى در رياض الاحزان مىفرمايد :\r\nآن حرامزاده استدلال كرد به اين آيه خواست به مردم بفهماند كه اين خلافت من از جانب اللّه است همين استدلال دلالت بركمال جهل و غباوت آن شقى دارد\r\n\r\n","description":"","footnote":"","page_name":" 917 ","page_number":917},
  {"content":"\r\n\r\nزيرا اگر او و پدرش معاويه لعنة اللّه عليهما غاصبانه و عدوانا خلافت كردند ، اين خلافت قطعا از جانب اللّه نبوده مثل سلطنت نمرود و شداد و بخت النّصر و امثال ايشان از طواغيت چنانچه معاوية ابن ابى سفيان روزى همين استدلال را با امام حسن عليه السّلام نمود حضرت فرمود الخلافة لمن عمل بكتاب اللّه و سنّة نبيّه ليست الخلافة لمن خالف كتاب اللّه و عطّل السّنّة خلافت از براى كسى است كه عمل به كتاب اللّه و سنّت رسول اللّه صلّى اللّه عليه و آله كند نه آنكه مخالفت با كتاب اللّه كند و معطّل بگذارد سنّت رسول اللّه را آن خلافت نيست و خليفه هم خليفه نيست .\r\nدر كافى حضرت صادق عليه السّلام در اين باب مثل مىزند به كسى كه لباسى در بردارد و ديگرى از براو بكند و غصب كند آيا صاحب لباس مىشود اينست كه شاه اولياء در خطبهء شقشقيّه مىفرمايد\r\nاما و اللّه لقد تقمصّها فلان و انّه يعلم انّ محلّى منها محلّ القطب من الرّخى ينحدر عنّا السّيل و لا يرقى الطّير فسدلت دونها ثوبا و طويت عنها كشحا الخ\r\n كى كسى ابليس را داده است برآدم شرف * كه كسى كرد اهرمن را برسليمان اختيار \r\nتبرمذاب بعد از ذكر استدلال يزيد به آيهء قل اللّهم مىگويد از تاريخ عين القضاء نقل شده كه چون سر مظلوم كربلا را پيش روى يزيد نهادند و كان بيده قضبب فكشف عن شفيته و ثناياه و نكثهما بالقضيب در دست يزيد چوبدستى از جنس خيزران بود و به آن چوب دو لب قرآن‌خوان ابى عبد اللّه عليه السّلام را از هم باز مىكرد و دندانهاى حضرت را بيرون مىانداخت بعد به لبهاى مبارك چوب مىزد و اشعارى مىخواند كه ليت اشياخى ببدر شهدوا كجايند آباء و اجداد و پيران ما كه در غزوهء بدر حاضر بودند و در دست اصحاب محمّد صلّى اللّه عليه و آله كشته شدند بيايند ببينند كه چگونه تلافى به آل محمّد صلّى اللّه عليه و آله كردم سرهاى اولادش را بريدم و كفر باطنى خود را ظاهر كردم مردم شامى حاضر بودند و اين كفرها را از يزيد شنيدند\r\n\r\n","description":"","footnote":"","page_name":" 918 ","page_number":918},
  {"content":"\r\n\r\nرنگ رخسارشان تغيير كرد و گفتند :\r\nخود را پادشاه اسلام مىخواند و كفر مىگويد و ثقل عليهم ممّا شاهدوه بعلاوه چه‌قدر جسارت با سر بريده مىكند فراى يزيد تغيّر وجوه اهل الشّام من النّاس از حالت اهل مجلس يزيد را ترس گرفت گفت آيا مىشناسيد اين سر كيست اين سر حسين بن على عليهما السّلام است كه افتخار مىكرد جدّ و پدر و مادرم از پدر و مادر يزيد بهترند عمّ من و خال من بهتر از يزيد است و خودم بهتر از يزيدم زيرا كه ديدند رسولخدا مرا بزانوى خود نشاند و در حق من فرمود حسين عليه السّلام ريحانه باغ من و سيّد شباب جنّت است در نسل و اولاد من پيغمبر صلّى اللّه عليه و آله دعا كرده من اولىترم از يزيد به اين امر و ليكن گويا حسين عليه السّلام ايهء قل اللّهم را ملاحظه نكرده كه خدا به هركه مىخواهد سلطنت بدهد مىدهد و از هركه مىخواهد بگيرد مىگيرد و او را قابل ندانست نداد و مرا لايق ديد داد به همين دليل شاميان احمق رام شدند و يقين كردند همين است كه مىگويد و حال آنكه تاويل آيهء مباركه اين نبوده و نيست بارى از كلام برخى اين‌طور معلوم مىشود كه چوب خيزران در دست آن پليد بود چنانچه رسم جبابره اينست ولى مرحوم سيّد در لهوف مىفرمايد :\r\nدعا يزيد عليه اللّغته بقضيب خيزرانه گفت بياوريد آن چوب خيزران مرا چون آوردند و بدست آن پليد دادند فجعل ينكث به ثنايا الحسين عليه السّلام شروع كرد با آن چوب با دندانهاى آقا بازى كردن ابن شهرآشوب و طبرى و بلادرى و ابن اعثم كوفى مىنويسند : چون سرها را پيش روى آن ملحد نهادند با قضيب خيزران خود برثناياى حضرت مىزد و مىگفت يوم بيوم بدر امروز به تلافى روز بدر .\r\nجمله « جعل ينكث به ثنايا الحسين عليه السّلام » يعنى : با چوب خيزران مثل كسانى كه در فكر فرورفته‌اند با لب و دندان و سر حضرت بازى مىكرد ، و در برخى از عبارات تعبير به قرع هم شده چنانچه در زيارت آن حضرت مىخوانى كه السّلام على الثغر المقروع بالقضيب .\r\n\r\n","description":"","footnote":"","page_name":" 919 ","page_number":919},
  {"content":"\r\n\r\n« قرع » در لغت به معناى كوبيدن است لذا « قرع الباب » يعنى درب را كوبيد و « قرع ثناياه » يعنى دندان‌هايش را كوبيد .\r\nو در پاره‌اى از عبارات به « دقّ » نيز تعبير شده كه آن هم به معناى كوبيدن است چنانچه در كامل السقيفه نقل كرده :\r\nانّ الذى جاء بالطشت كان غشاه بغشاوة فوضعه بين يدى يزيد يعنى آن نامردى كه سر آقا را به طشت نهاده بود روى سر مطهر پرده كشيده بود آورد در پيش روى يزيد ملعون نهاد و كان بيد يزيد قضيب محلّى طرفاه بالذّهب در دست يزيد چوبى بود كه دو سر آن را طلا گرفته بودند فكشف بالقضيب عن الطشت و رفع الغشاوة با چوبدستى آن پره را از روى طشت طلا برداشت چشمش به سر بريدهء آقا افتاد آتش حقد سينه‌اش مشتعل شد فجعل يدق ثناياه شروع كرد با آن چوب هردو سر طلا دندانهاى حضرت را كوبيدن ابى مخنف در مقتل خود از قرع و نكت و دق بالاتر مىنويسد و مىگويد : فجعل يزيد ينكث ثنايا الحسين عليه السّلام با قضيب خود شكست ثناياى حضرت را .\r\nو صاحب زبدة الرّياض هم مىنويسد لمّا وضع الرّأس بين يديه اخذ قضيبا فضرب بها ثنايا الحسين عليه السّلام حتّى كسرت يعنى چون سر مطهّر را بنزد آن كافر گذاردند قضيب خود را بدست گرفته آنقدر زد تا دندانهاى حضرت را شكست .\r\nسمرة بن جندب يكى از صحابه رسول صلّى اللّه عليه و آله بود از جاى برخاست فرياد زد يا يزيد قطع اللّه يدك تضرب ثنايا ظالما رايت رسول اللّه يقبّلها و يلثم ما بين شفتيه اى يزيد خدا دستت را قطع كند من مكرّر ديدم رسولخدا ميان دو لب او را مىبوسد صاحب روضة الشّهداء هم اين واقعه را نقل مىكرد كه يزيد حكم كرد سمرة بن جندب را از مجلس اخراج كردند و گفت درك صحبت رسول خدا نموده‌اى و الّا گردنت را مىزدم سمرة گفت ولد الزّنا ملاحظه صحبت مرا با رسولخدا مىكنى آيا ملاحظه نمىكنى كه اين پسر پيغمبر صلّى اللّه عليه و آله و پارهء تن آن سرور\r\n\r\n","description":"","footnote":"","page_name":" 920 ","page_number":920},
  {"content":"\r\n\r\nاست .\r\nمرحوم علّامه قزوينى در رياض الاحزان مىگويد :\r\nشكستن دندان قول ضعيف و روايت نحيفى است و مرحوم مفيد قدّس سرّه الفاظ « قرع » و « نكث » و « دق » را حكايت نفرموده است .\r\n\r\nكسانى كه در مجلس يزيد پليد شفاعت سر مطهّر امام عليه السّلام را كردند كه مورد جسارت واقع نشود\r\nچند نفر بودند كه در مجلس يزيد پليد زبان به شفاعت گشودند تا آن ناپاك جسارت به سر مطهّر امام عليه السّلام نكند و اغلب آنها را يزيد به قتل رساند .\r\nابو مخنف در مقتل خود نقل مىكند : از جملهء حضّار مجلس يزيد رأس الجالوت بود ، وى از بزرگان و اكابر علماء يهود محسوب مىشد و وقتى كلمات و مزخرفات يزيد را شنيد و افعال و حركات قبيح و ناپسند او را ديد طاقتش طاق شد و گفت :\r\nاى يزيد : سؤالى دارم و جوابش را مىخواهم بشنوم .\r\nيزيد گفت : بپرس .\r\nرأس الجالوت گفت : تو را به خدا سوگند مىدهم كه اين سر بريده كيست و گناهش چيست ؟\r\nيزيد گفت : هذا رأس الحسين بن على بن ابيطالب اين سر حسين است كه پدرش على بن ابيطالب و مادرش فاطمه دختر محمّد بن عبد اللّه پيغمبر ما بود .\r\nرأس الجالوت پرسيد : به چه جهت پسر دختر پيغمبر خود را مستحق كشتن دانستيد و او را به قتل رسانيديد ؟\r\nيزيد گفت : اهل عراق و كوفيان از كوفه نامه‌ها به وى نوشتند و او را به شهر خود دعوت نمودند كه بيايد و خليفه و رهبر و مقتداء و سرور ايشان باشد ، او گول اهل كوفه را خورد با عيال و اطفال و جوانان و پيران به كوفه آمد ، عامل من ابن زياد\r\n\r\n","description":"","footnote":"","page_name":" 921 ","page_number":921},
  {"content":"\r\n\r\nسر راه براو گرفت و در صحراى كربلا او و همراهانش را كشت و سرهاى آنها را براى من فرستاد .\r\nرأس الجالوت گفت : البتّه جائى كه پسر دختر پيغمبر صلّى اللّه عليه و آله باشد او اولى و احق به خلافت است از ديگران چقدر كارهاى شما عجيب است اى يزيد ميان من و حضرت داود عليه السّلام سى و سه پشت و به روايت مرحوم سيّد در لهوف هفتاد پشت مىگذرد و هنوز يهود مرا تعظيم و تكريم مىنمايند و خاك قدم مرا به عنوان تبرّك برمىدارند و به سر و صورت خود مىمالند و بىحضور من تزويج نكرده و بدون حضور من امرى را صحيح نمىدانند امّا شما امّت بىمروّت ديروز پيغمبر شما از ميانتان غائب شده پسر او را كشتيد و اللّه انتم شرّ امّة به خدا سوگند شما بدترين امّت‌هاى عالم مىباشيد .\r\nيزيد از سخنان رأس الجالوت در غضب شده گفت : اگر نه آن بود كه پيغمبر ما فرمود : من اذى معاهدا كنت خصمه يوم القيامة يعنى كسى كه اذيت كند نامسلمانى را كه در پناه اسلام است و عهدى كرده و برسر عهد خود مانده خصم او در قيامت خواهم بود هرآينه تو را مىكشتم .\r\nرأس الجالوت گفت : اى يزيد اين سخن را به خود بگو ، اين جواب برضرر تو است زيرا پيغمبرى كه خصم كسى باشد كه معاهد را اذيت كند آيا خصم تو كه اولاد او را اذيت كرده‌اى نخواهد بود ، قربان همچو پيغمبرى ، پس رأس الجالوت رو كرد به سر بريده امام عليه السّلام و عرضه داشت .\r\nيا ابا عبد اللّه اشهد لى عنه جدّك انّى اشهد ان لا إله الّا اللّه و انّ جدّك محمّدا رسول اللّه .\r\nاى ابا عبد اللّه در نزد جدّت شهادت بده كه من از جمله گروندگان به او بوده و به وحدانيّت خدا و رسالت جدّت پيغمبر شهادت مىدهم .\r\nيزيد گفت از دين خود خارج و داخل در دين اسلام شده و من هم پادشاه\r\n\r\n","description":"","footnote":"","page_name":" 922 ","page_number":922},
  {"content":"\r\n\r\nاسلامم و همچو مسلمانى را لازم ندارم كه حمايت از دشمن مىكند .\r\nفقد برئنا من ذمّتك ، جلّاد بيا اين يهود مردود را گردن بزن جلّاد به حكم آن نمرود آن تازه‌مسلمان را گردن زد .\r\nدر مقتل ابو مخنف آمده :\r\nاز جمله كسانى كه در بارگاه يزيد پليد از سر مطهّر امام عليه السّلام شفاعت فرمود جاثليق « 1 » نصارى بود ، زمانى كه يزيد پليد چوب خيزران بردندانهاى حضرت مىزد جاثليق با آن شوكت از در مجلس وارد شد آمد به نزديك تخت ايستاد فى يده عكاز يتوكاء عليه عصائى در دست داشت كه تكيه براو مىكرد و كان شيخا كبيرا و عليه ثياب سود و على راسه برنسة « 2 » يعنى جاثليق نصارى مرد پيرى بود كه لباس سياه در بركرده بود برنسى برسر داشت در پاى تخت ساعتى ايستاد نگاهى به سر بريده پادشاه مسلمانان كرد ديد ماهى رخشان كه نورانىتر از مهر درخشانست در طشت طلا افتاده يزيد در كمال حقد و كينه چوب به دندانهاى لطيف و لبهاى شريف وى مىزند جاثليق گفت يا يزيد هذا رأس من اين سر بريده از كيست ؟\r\nگفت : سر يك خارجى است كه در زمين عراق برما خروج كرده كشته شد .\r\nپرسيد : نامش چيست ؟\r\nگفت : حسين بن على .\r\nپرسيد مادرش كيست ؟\r\nگفت : فاطمه زهراء دختر پيغمبر صلّى اللّه عليه و آله .\r\nپرسيد : براى چه پسر دختر پيغمبر شما مستوجب قتل شده ؟\r\n\r\n\r\n","description":"","footnote":"\r\n( 1 ) - فيروزآبادى در قاموس مىگويد :\r\nجاثليق به فتح ثا يعنى رئيس نصارى و مرتبه بعد از او بطريق و بعد از بطريق ، مطران و بعد از آن اسفت و پس از آن قسّيس و بالاخره بعد از آن شماس مىباشد .\r\n( 2 ) - برنس به ضم باء و نون يعنى كلاه دراز\r\n","page_name":" 923 ","page_number":923},
  {"content":"\r\n\r\nيزيد پليد گفت : اهل عراق نامه‌ها به وى نوشته و او را طلبيدند تا خليفه و امام زمان خود سازند عامل من ابن زياد وى را كشت سر او را براى من فرستاد .\r\nجاثليق گفت پس تقصيرش چه بوده اهل عراق او را خواستند و تكليف پسر پيغمبر كه كارش هدايت است آمدن بود وى را بىگناه كشته‌ايد اكنون يا يزيد ارفعه من يديك و الّا اهلك اللّه اين سر را حالا از جلوى روى خود بردار و جسارت به اين سر مطهّر مكن و الّا خدا ترا هلاك خواهد نمود زيرا الآن در ميان عبادتگاه خود بودم كه صداى رجفه شديدى شنيدم نگاه به آسمان كردم ديدم مردى با صورت رخشان احسن من الشّمس از آفتاب درخشانتر به زير آمد و مردمان نورانى صورت همراه او بسيار بودند كه به زير آمدند من از يكى از آنها پرسيدم كه اين بزرگوار كيست گفت خاتم پيغمبران و مهتر بهتر رسولان و اين مردان نورانى پيغمبرانند از آدم صفى اللّه گرفته تا عيسى روح اللّه به جهت تعزيت پيغمبر خاتم آمده‌اند .\r\nيزيد از اين سخنان جاثليق به غضب درآمد و گفت : ويلك جئت تخبرنى باحلامك واى برتو آمده‌اى مرا از اضغاث و احلام خود خبر دهى و اللّه لا ضربنّ بطنك و ظهرك به خدا اينقدر به شكم و پشتت مىزنم تا بميرى .\r\nجاثليق گفت : چقدر بىحيائى ، من آمده‌ام به تو بگويم با پسر پيغمبر خود ظلم مكن ، تو مرا تهديد مىكنى ؟ !\r\nيزيد رو كرد به غلامان خود و گفت :\r\nبگيريد اين پير ترسا را غلامان آمدند گريبان جاثليق را گرفتند و جعلوا يضربونه بالسّياط شروع كردند با تازيانه برسر و صورت آن بيچاره زدن بقدرى كه زار و ناتوان شد پس جاثليق رو كرد به سر بريدهء امام حسين عليه السّلام گفت يا ابا عبد اللّه در نزد جدّت محمّد مصطفى صلّى اللّه عليه و آله شهادت بده كه من شهادت دادم به وحدانيت خدا و اقرار كردم به رسالت جدّت محمّد مصطفى صلّى اللّه عليه و آله و شهادت مىدهم كه\r\n\r\n","description":"","footnote":"","page_name":" 924 ","page_number":924},
  {"content":"\r\n\r\nپدرت على عليه السّلام امير مؤمنان بود .\r\nيزيد از اين كلام جاثليق كه گفت :\r\nپدرت على امير المؤمنين بود به غضب درآمد و گفت بزنيد دوباره شروع كردند آن بيچاره را تازيانه زدن كه تمام اعضايش را در هم شكستند پس جاثليق رو كرد به يزيد و گفت بزن به خدا قسم كه مىبينم رسولخدا را پيش روى من ايستاده پيراهنى از نور و تاجى از طلا مرصّع در دست دارد مىفرمايد اين قميص نور و اين تاج زرّين مال تست كه بيائى و بپوشى و در بهشت رفيق من باشى به جهت آنكه به اهل بيت من محبّت كردى و در راه پسرم زجر كشيدى ساعتى نگذشت كه جاثليق تازه‌مسلمان جان داد و از آلام راحت شد\r\nشعر\r\n روى دل در حديقه جان كرد * منزل اندر فضاى جانان كرد \r\nاز جمله كسانى كه در مجلس شوم يزيد پليد شفاعت از سر مطهّر امام عليه السّلام نمود و آن ناپاك را از اهانت به سر مقدّس حضرت عليه السّلام بازداشت و وى را توبيخ كرد سفير ملك روم بود كه حكايتش را ذيلا مىنگاريم .\r\n\r\nحكايت عبد الوهاب سفير روم\r\nشيخ طريحى عليه الرّحمه از ثقات روات در كتاب منتخب المراثى نقل مىكند كه چون يزيد پليد مجلس خود را به اصناف خلايق و اختلاف طرايق آراست از سفراء و ايلچيان روم و فرنگ و وزراء دول خارج را در مجلس خواست تا شأن و شوكت او را ببينند و در بلاد خود تعريف كنند از جمله آنها سفير و رسول ملك روم بود كه در مجلس حضور داشت و چون سرها را با سر مطهّر جناب سيّد الشّهداء آوردند و در پيش يزيد نهادند و آن ظالم غدّار از گفتار و كردار هرچه مىخواست بگويد گفت و آنچه دلش خواست كرد فلمّا راى النّصرانى رأس الحسين عليه السّلام بكى و صاح و ناح چون سفير نصرانى چشمش به سر بريدهء امام عالم\r\n\r\n","description":"","footnote":"","page_name":" 925 ","page_number":925},
  {"content":"\r\n\r\nامكان افتاد بناى گريه و زارى و صيحه و نوحه نهاد و آنقدر گريست كه ريش وى از اشگ تر شد يزيد پرسيد اى سفير روم گريهء تو در همچو مجلسى كه عيش و سرور ماست براى چيست ؟\r\nسفير روم گفت :\r\nبدانكه من در زمان پيغمبر خدا صلّى اللّه عليه و آله به رسم تجارت وارد مدينه شدم خواستم هديه و تحفه‌اى خدمت رسولخدا صلّى اللّه عليه و آله برده باشم از يكى از اصحاب پرسيدم كه پيغمبر صلّى اللّه عليه و آله چه نوع از هدايا را دوست مىدارد آن مرد گفت دو بسته مشگ و عطريّات در نزد پيغمبر صلّى اللّه عليه و آله از همه چيز محبوبتر است من آمدم دو بسته مشگ با قدرى عنبر اشهب برداشتم روانهء خانه پيغمبر صلّى اللّه عليه و آله شدم و آن روز در خانه ام سلمه تشريف داشت اذن گرفتم داخل شدم فلمّا شاهدت جماله ازداد عينى من لقائه نورا ساطعا و زادنى منه سرورا و قد تعلّق قلبىّ بمحبّته يعنى چون چشمم برغرّه غرّاى احمدى و جمال دل‌آراى محمّدى صلّى اللّه عليه و آله افتاد ديدم نور چشمانم زياد و روشنى ديده‌ام افزون گشت فى الواقع ماه شب چهارده اقتباس نور از لمعهء رخسارش مىنمود و چراغ جهان‌افروز آفتاب با پرتو شمع جمالش تاب مقاومت نداشت وجد و سرورى در دل و محبّت آن حضرت در قلبم جاىگير شد بعد از سلام و تحيّت عطر را در حضور مهر ظهورش نهادم به زبان شيرين فرمود :\r\nما هذا ؟ اين چيست ؟\r\nعرضه داشتم هديه محقّرى است كه به خدمت آورده‌ام اميدوارم قبول فرمائى .\r\nحضرت فرمود : نام تو چيست ؟\r\nعرض كردم : عبد الشمس يعنى بندهء آفتاب .\r\nفرمود : نام خود را تبديل كن ، من اسم تو را عبد الوهّاب گذاردم ، اگر اين نام را قبول مىكنى من نيز هديه تو را مىپذيرم و در غير اين صورت هديه را قبول نخواهم نمود .\r\n\r\n","description":"","footnote":"","page_name":" 926 ","page_number":926},
  {"content":"\r\n\r\nپس من ساعتى انديشيدم ديدم حالات و كردار وى همان است كه عيسى بما خبر داده لذا همان ساعت اسلام اختيار كردم و كلمه شهادت گفتم حضرت خيلى به من ملاطفت فرموده چند روزى كه در مدينه بودم همه روزه خدمت رسولخدا مىرسيدم و از فرمايشات او شرايع و حدود و احكام آموختم و از آنجا برگشتم اقبال مرا يار شد وزير پادشاه روم شدم و كسى را از اسلام خود خبر ندادم و در اين مدّت صاحب پنج پسر و چهار دخترم و اينكه تو ديدى امروز در مجلس عيش تو گريه كردم و صيحه و نوحه نمودم براى اين بود بدان اى يزيد روزى از روزها در مدينه خدمت صاحب الوقار و السّكينه مشرف شدم باز در خانه امّ سلمه خاتون بود شرفياب حضرت ختمىمآب صلّى اللّه عليه و آله گشتم رايت هذا العزيز الّذى رأسه بين يديك مهينا حقيرا قد دخل على جدّه در اثناى صحبت ديدم همين عزيزى كه تو سر او را بريده‌اى و خوار و حقير در طشت نهاده و چوب ميزنى از در حجره برپيغمبر صلّى اللّه عليه و آله وارد شد با يك جهان شوكت و يك دنيا شكوه تا چشم پيغمبر صلّى اللّه عليه و آله و سلّم به جمال اين عزيز افتاد بغل گشود و فرمود :\r\nمرحبا بك يا حبيبى بيا كه خوش آمدى .\r\nاين بزرگوار آمد روى زانوى پيغمبر صلّى اللّه عليه و آله نشست و جعل رسول اللّه صلّى اللّه عليه و آله و سلّم يقبّل شفتيه و ثناياه پيغمبر شروع كرد لب و دندان‌هاى اين بزرگوار را بوسيدن و شنيدم كه فرمود :\r\nبعد عن رحمة اللّه من قتلك و اعان على قتلك يا حسين .\r\nنور ديده از رحمت خداوند دور باد كسى كه تو را بكشد و اعانت در كشتن تو نمايد سپس رو به جانب يزيد پليد نمود و گفت :\r\nاى يزيد تو با چه جرئت همچو عزيزى را كه عزيز خدا و رسول و عزيزكرده فاطمه بتول است چوب به لب و دندانش مىزنى افّ لك و لدينك اف برتو و دينى كه دارى .\r\n\r\n","description":"","footnote":"","page_name":" 927 ","page_number":927},
  {"content":"\r\n\r\nسپس عبد الوهاب با جگر سوخته و چشم گريان از جا برخاست نزد سر مطهّر امام عليه السّلام آمد و آن سر مبارك را در بغل گرفت و شروع به بوسيدن نمود و درحالى كه سخت مىگريست عرض كرد :\r\nيابن رسول اللّه شاهد باش كه من آنچه بايد بگويم گفتم .\r\nابو مخنف در مقتل ذكرى از كشته شدن عبد الوهاب بميان نياورده ولى مصنف كامل السقيفه نوشته كه يزيد پليد آن بىگناه را نيز كشت .\r\n\r\nسخنان حضرت امام زين العابدين عليه السّلام در بارگاه رجس نجس يزيد پليد\r\nحضرت امام زين العابدين عليه السّلام فرمودند :\r\nچون ما را وارد بارگاه يزيد كردند دوازده مرد بوديم مقيد و مغلول چون در نزد تخت يزيد ايستاديم من به يزيد گفتم يا يزيد انشدك باللّه ما ظنّك برسول اللّه صلّى اللّه عليه و آله لورانا على هذه الحالةتر به خدا قسم چه گمان دارى بررسولخدا اگر ما را به اين حالت ببيند براو چه مىگذرد و تو جواب چه خواهى گفت\r\n يا آنكه ما ز گبر و يهوديم اى يزيد * از بهر چيست پردهء ما را دريده‌اى\r\nاين ظلم‌ها روا نبود باللّه اى يزيد * ظالم مگر تو آل على را خريده‌اى \r\nابن نما مىنويسد كه حضرت امام زين العابدين عليه السّلام فرمود كه يزيد برتخت مرصع نشسته بود و على رأسه تاج مكلّل بالدّر تاجى مكلل به جواهر برسر نهاده بود اطراف و جوانب وى گروهى از مشايخ قريش نشسته بودند كه همه خويش و اقوام بودند و هو على سرير مملكته فى غاية الغرور و نهاية السّرور از گوشه چشم از روى خشم نظر به امام زين العابدين عليه السّلام مىكرد پرسيد من هذا اين جوان كيست ؟\r\nگفتند : على بن الحسين عليهما السّلام .\r\nآن پليد شنيده بود كه فرزند امام عليه السّلام بنام على بن الحسين عليها السّلام در كربلاء شهيد\r\n\r\n","description":"","footnote":"","page_name":" 928 ","page_number":928},
  {"content":"\r\n\r\nشده بود لذا از روى تعجّب گفت :\r\nمىگويند على بن الحسين در كربلاء كشته شد پس شما كيستى ؟\r\nامام زين العابدين با چشم گريان فرمود : او برادر عزيزم بود كه مردم تو وى را كشتند .\r\nابن شهرآشوب مىنويسد :\r\nيزيد گفت : عجب دارم از پدرت كه پسرهايش را همه على نام نهاده .\r\nحضرت فرمودند : چون پدرش را بسيار دوست مىداشت اولادش را بنام پدر مىخواند\r\nيزيد گفت تو آن كسى هستى كه پدرت دعوى سلطنت و خلافت مىكرد الحمد للّه كه نصيب وى نشد و خداوند مرا براو ظفر داد سرش را بريدم و بستگان او را اسيروار خوار و زار شهرها كردم كه همه دور و نزديك ديدند و شما را يار و هوادار نبود كه نجات بدهد .\r\nحضرت فرمود :\r\nكيست در عالم كه سزاوارتر از پدرم به خلافت باشد چونكه فرزند پيغمبر شما بوده است\r\n جزا دهد هركه باشد سزاى تاج و سرير * كه بود حضرت او معنى جلال و جمال\r\nروان عقل و هنر كيمياى هوش و خرد * جهان شوكت و فر آسمان قدر جلال\r\nصحيفه ادب و فرّ مجد و دفتر علم * سفينه كرم و كنز جود و گنج نوال\r\nنزول رحمت خلّاق را دلش جبريل * قبول قسمت ارز اقرا كفش ميكال \r\n\r\n","description":"","footnote":"","page_name":" 929 ","page_number":929},
  {"content":"\r\n\r\n كليم را چه ضرر گر حشر كند فرعون * مسيح را چه خطر گر سيه شود دجال \r\nيزيد گفت حالا كه شكر مىكنم خداى را كه پدرت كشته و شر او را از سر من رفع كرد .\r\nامام عليه السّلام فرمود : مردم تو او را كشتند .\r\nيزيد گفت : خدا كشت .\r\nحضرت فرمود : خداوند لعنت كند كسى را كه پدرم را كشت ، آيا من خدا را لعنت مىكنم ! ؟\r\nمرحوم مفيد در ارشاد مىنويسد : يزيد گفت :\r\nيا على پدرت حسين عليه السّلام با من بد كرد قطع رحم و خويشى نمود و حق مرا مىخواست ضايع كند در سلطنت با من منازعه كرد خدا هم آنچه بايد دربارهء او بكند كرد .\r\nحضرت زين العابدين عليه السّلام اين آيه را تلاوت فرمود ما اصاب من مصيبته فى الارض و لا فى انفسكم الّا فى كتاب من قبل ان نبراها انّ ذلك على اللّه يسير\r\nيزيد پليد رو كرد به پسرش خالد و گفت جواب وى را بده آن كافر بچه نتوانست چه جواب بگويد پس يزيد پليد خود اين آيه را در جواب خواند و ما اصابكم من مصيبة فبما كسبت ايديكم و يعفوا عن كثير فى البحار\r\nامام عليه السّلام فرمود : آنچه گفته جوابش را شنيدى اكنون اذن مىدهى كه من سخنى دارم بگويم ؟\r\nيزيد پليد گفت : قل و لا تقل هجرا يعنى بگو امّا هذيان مگو .\r\nحضرت فرمود : سخنم اينست كه ما ظنّك برسول اللّه لورآنى فى الغلّ .\r\nو در روايت ديگر بجاى « فى الغلّ » بهذه الصّفة وارد شده يعنى :\r\nچه گمان مىبرى به رسول خدا صلّى اللّه عليه و آله اگر مرا با اين حالت و با اين ضعف در زير\r\n\r\n","description":"","footnote":"","page_name":" 930 ","page_number":930},
  {"content":"\r\n\r\nزنجير گران ببيند .\r\nيزيد ملعون دلش سوخت و گفت بيائيد ريسمان‌هاى ايشان را بريده و غل و زنجير آنها را باز كنيد .\r\nمرحوم علّامه مجلسى در بحار روايت ديگرى در باب باز كردن غل و زنجير نقل كرده كه شرح آن چنين است :\r\nاز امام صادق عليه السّلام منقول است كه فرمودند :\r\nچون جدّ اسير مرا به حضور يزيد بردند كان مقيّدا مغلولا دست و گردن و بازو همه را در غل بسته بودند يزيد لعين گفت يا على شكر خداى را كه پدرت را كشت .\r\nحضرت امام زين العابدين عليه السّلام فرمود خدا لعنت كند كسى كه پدر مرا كشت يعنى تو كشته و خدا ترا لعنت كند .\r\nيزيد در غضب شد و امر بضرب عنقه حكم كرد بيائيد اين بيمار را گردن بزنيد .\r\nامام زين العابدين عليه السّلام فرمود فاذا قتلتنى فبنات رسول اللّه من يردّهم الى منازلهم و ليس لهم محرم غيرى اى بىمروّت اگر يكنفر باقيمانده را بكشى پس اين دخترهاى رسول و ذرارى بتول را به منازل و اوطانشان كه برمىگرداند يزيد دلش سوخت و گفت تو آنها را برمىگردانى بياوريد اين بيمار را نزد من تا زنجير را از گردنش بردارم .\r\nحضرت را نزديكش بردند .\r\nيزيد هرچه سعى نمود نتوانست زنجير را باز كند لاعلاج سوهان طلبيد و تأكيد نمود يك سوهان به من بدهيد تا خود زنجير را بگشايم ، سوهانى آورده و به دستش دادند يزيد خود با دست خويش با سوهان زنجير را سائيد و آن را باز نمود سپس گفت :\r\nهيچ مىدانى چرا من خود متصدى اين كار شدم ؟\r\n\r\n","description":"","footnote":"","page_name":" 931 ","page_number":931},
  {"content":"\r\n\r\nامام عليه السّلام فرمود : لئلّا يكون علىّ منّة غيرك براى اينكه غير از تو كس را برمن منّت نباشد .\r\nيزيد از اين كلام هم به ترحّم آمده و گفت :\r\nما اصابكم من مصيبته فبما كسبت ايديكم ماحصل استدلال يزيد به اين آيه آنست كه اين كارهائى است كه خودتان بدست خود كرديد .\r\nامام زين العابدين عليه السّلام فرمود : اى عجب يا يزيد اين آيه در حق ما نازل شده تو از براى ما مىخوانى ، پس حضرت فرمود اين آيه را خوانده‌اى ما اصاب من مصيبته فى الارض و لا فى انفسكم الّا فى كتاب من قبل ان نبراها انّ ذلك على اللّه يسير لكيلا تاسوا على مافاتكم و لا تفرحوا بما اتيكم و اللّه يحبّ كلّ مختال فخور\r\nدر روايت ديگر چنين وارد شده :\r\nيزيد خواست غل را از گردن آن بزرگوار بلند كند خون مثل شير پستان جوشيد .\r\nدر كتاب دعوات راوندى مذكور است كه :\r\nيزيد قصد كشتن زين العابدين عليه السّلام را برخود مصمّم كرده بود ليكن با او حرف مىزد و استنطاق مىنمود كه شايد حرفى بزند كه مستوجب قتل شود و بىجهت نگويند وى را كشت يزيد هرسخنى كه مىگفت جوابهاى كافى مىشنيد تا اينكه ديد در دست زين العابدين عليه السّلام سبحه صغيره‌ايست كه به سر انگشتان مباركش مىگردد خوب بهانه بدست آمد گفت يا على من دارم با تو حرف مىزنم تو دارى با من جواب مىگوئى با سبحه بازى مىكنى يعنى چطور در حضور سلاطين جايز است اين جرأت تو ؟\r\nامام عليه السّلام فرمود خبر داد مرا پدرم از جدّش رسول اللّه كه فرمود چون كسى نماز صبح بجاى آورد بعد از نماز حرف نزده سبحه بدست بگيرد و بگويد اللّهمّ انّى\r\n\r\n","description":"","footnote":"","page_name":" 932 ","page_number":932},
  {"content":"\r\n\r\nاصبحت اسبّحك و امجدّك و احمدك و اهلّلك بعدد ما ادير بعد سبحه را بدست بگيرد و بگرداند با هركه مىخواهد حرف بزند فرمودند تا وقت خواب ذكر آن تسبيح در نامه عمل او ثبت مىشود و نيز در وقت خواب يك مرتبه بخواند و تسبيح را در زير فراش بگذارد ليكن بجاى اصبحت اسبّحك امسيت اسبّحك بگويد تا فردا صبح آن وقت محسوب خواهد بود من اين كار را اقتداء به رسول مختار كردم .\r\nيزيد پليد گفت سبحان اللّه هرچه مىگويم جواب مرا حاضر و آماده دارد پس از قتل حضرت منصرف شد و امر باطلاقه گفت رها كنيد و زنجير از گردنش برداريد .\r\n\r\nسخن امام عليه السّلام با خالد پسر يزيد پليد\r\nجماعتى از مخالفين مثل طبرى و بلادرى و جمعى از مؤلفين برآنند كه يزيد پليد به امام زين العابدين عليه السّلام گفت اتصارع مع ابنى خالد با پسرم خالد كشتى مىگيرى ؟\r\nحضرت فرمود مرا با او چكار است يك كاردى به من بده و يك كارد به او تا با هم مقاتله كنيم .\r\nيزيد گفت : اشهد انّك ابن علىّ بن ابيطالب عليه السّلام حقا كه تو پسر على بن ابيطالبى شنشنة اعرفها من اخزم هل تلد الحيّة الّا الحيّة\r\nروضة الشّهداء مىنويسد در اين اثنا صداى نقاره و طبل نوبت سلطنت يزيد پليد شد خالد رو كرد به امام زين العابدين عليه السّلام گفت ببين صداى طبل نوبت پدر منست پس كو صداى طبل نوبت پدر تو ؟\r\nحضرت فرمود صبر كن تا خبر كنم همين كه صداى مؤذّن در مناره به اذان بلند شد امام بيمار عليه السّلام فرمود اى سگ بچه اينك صداى نوبت پدر منست بشنو و مغرور به سلطنت پنج روزه پدرت مباش هركسى پنج روزه نوبت اوست امّا اين\r\n\r\n","description":"","footnote":"","page_name":" 933 ","page_number":933},
  {"content":"\r\n\r\nنوبت تا قيامت هست يزيد از اين جواب متعجّب شد .\r\n\r\nورود بانوان محترمه و اطفال به مجلس رجس نجس يزيد بن معاويه لعنة اللّه عليه\r\nمرحوم شيخ مفيد در ارشاد مىنويسد :\r\nثمّ دعى بالنّساء و الصّبيان فاجلسوا بين يديه فرأى هيئة قبيحة الخ يعنى : سپس يزيد پليد بانوان محترمه و كودكان را طلبيد ، ايشان آمدند و در مقابل آن ناپاك نشستند .\r\nيزيد منظره ناپسند و هيئت نامناسبى را مشاهده كرد . . . . تا آخر عبارت\r\nمرحوم صدر قزوينى در حدائق الانس مىنويسد :\r\nاز عبارت شيخ عليه الرّحمه اين‌طور استفاده مىشود كه يزيد ابتداء امام سجاد عليه السّلام را احضار نموده و با وى مكالمه كرده و بعد به احضار اسيران از زنان و دختران دستور داده .\r\nمؤلف گويد :\r\nاز ظاهر كلمه « ثمّ » همين معنا مستفاد است و به نظر مىآيد كه آنچه در خارج واقع شده همين طور باشد ، بارى همين كه يزيد اسيران را با آن حالت خوارى و زارى ديد كه هيچ اسيرى از اسراى ترك و ديلم را به آن وضع و حالت نديده بود دل وى به درد آمد و گفت خدا سياه كند روى پسر مرجانه را كه اگر با شما خويش بود هرآينه شما را به اين روز نمىانداخت و اينطور در نزد من نمىفرستاد .\r\nصاحب روضة الواعظين مىنويسد :\r\nثمّ ادخل نساء الحسين عليه السّلام على يزيد چون عيال ويلان امام حسين وارد بارگاه يزيد گرديدند زنان يزيد در پشت پرده‌هاى زنبورى نشسته بودند تماشاى مجلس مىكردند و همين كه چشمشان براسيران خسته و دختران موپريشان دست بسته افتاد همه به ضجه و ناله درآمدند فصحن نساء اهل يزيد و بنات معوية و اهله\r\n\r\n","description":"","footnote":"","page_name":" 934 ","page_number":934},
  {"content":"\r\n\r\nفولولن و اقمن الماتم يعنى صداى صيحه و ضجّه و ناله زنان يزيد و دختران پرده‌نشين معاويه لعين بلند شد ولوله و غلغله در پشت پرده بلند شد\r\nو مرحوم مجلسى در بحار مىفرمايد :\r\nاز هاشميّات افرادى پشت پرده بودند همين كه اسيران آل محمّد صلّى اللّه عليه و آله را به آنحال ديدند ناله از دل بركشيدند و گفتند وا حسيناه وا سيّدا اهل بيتاه يابن محمّداه يا ربيع الأرامل و اليتامى يا قتيل اولاد الادعياء هركه صداى آن زنان را شنيد به گريه درآمد .\r\nو نيز در بحار فرموده :\r\nدر آنوقت كه اسيران را به حضور آوردند فاطمه دختر امام حسين عليه السّلام از ميان زنان فرمود يا يزيد بنات رسول اللّه سبايا اى ظالم دختران پيغمبر را تا امروز كى اسير كرده كه تو كرده‌اى از كلام فاطمه تمام اهل مجلس بگريه درآمدند فبكى النّاس و بكى اهل داره حتّى علت الأصوات ضجه مردم با شيون زنان پشت پرده با ناله و افغان اسيران يك مرتبه بلند شد مجلس يك بقعهء پر از گريه شد\r\nصاحب روضة الشّهداء مىنويسد كه يزيد پليد حكم كرد عيال اللّه را بردند در غرفه‌اى از غرفه‌هاى مجلس همه را جمع نشاندند و گفت پرده هم ميان ايشان و حاضران مجلس كشيدند .\r\nمرحوم سيّد در لهوف مىفرمايد :\r\nثمّ وضع رأس الحسين عليه السّلام بين يديه و اجلس النّساء خلفه لئلّا ينظرن اليه يعنى سر را يزيد پيش روى خود نهاد و عيال امام حسين عليه السّلام را در پشت تخت جاى داده تا آنكه سر مطهّر را نبينند و ندانند كه با آن سر منوّر چه مىكند در اين اثنا چشم عليا مكرّمه به سر برادر افتاد طاقت نياورد لمّا راته اهوت الى جيبها فشقّته دست برد گريبان خود را دريد و فريادى برآورد كه تمام از ناله آن مظلومه به فزع درآمدند و مىگفت يا حسيناه يا حبيب رسول اللّه يابن مكة و منى يابن فاطمة\r\n\r\n","description":"","footnote":"","page_name":" 935 ","page_number":935},
  {"content":"\r\n\r\nالزّهراء سيّدة النّساء يابن بنت المصطفى باز از نالهء آن مخدّره تمام اهل مجلس به گريه درآمدند امّا يزيد ساكت بود مرتبهء ديگر كه شيون از مرد و زن برآمد آنوقت بود كه صاحب فصول المهمّه نقل مىكند : فجعلت فاطمة و سكينة تتطاولان لتنظر الى الرّأس و جعل يزيد تستره عنهما يعنى فاطمه و سكينه هردو گردن كشيده بودند تا سر بريدهء پدر را نظاره كنند يزيد آن سر را از ايشان مستور مىكرد ناگهان چشم آن دو يتيم برسر بريده پدر افتاد صدا به ضجّه و فرياد بلند كردند فبكى لبكائهن نساء يزيد و بنات معوية فولولن و اعولن از گريه آن دو يتيم زنان پشت پرده يزيد و دختران معاويه به گريه درآمدند و ناله بلند كردند .\r\nمواجه شدن اهل بيت عليهم السّلام با يزيد پليد طبق روايت انوار نعمانيّه و منتخب\r\nمطابق روايت انوار نعمانيه و منتخب بانوان محترمه و اطفال را به يك ريسمان بسته بودند و سر ريسمان در دست زجر بن قيس ناپاك بود ، وى ايشان را كشان كشان آورد تا پاى تخت يزيد ، يزيد چشمش كه به ايشان افتاد از يك يك سؤال مىكرد و مىگفت : من هذه ؟ اين بانو كيست ؟ و به او معرّفى مىكردند حتّى اقبلت امراة تستر وجهها بزندها لانّه لم يكن لها خرقة تستر بها وجهها تا آنكه زنى پيش آمد كه روى خود را با بند دست خود گرفته بود زيرا چيزى نداشت از لباس كه صورت خود را ستر كند همچو معلوم مىشود آستين هم نداشته يزيد پرسيد من هذه الّتى لها ستر اين زن كيست كه صورت خود را به بند دست خود گرفته ؟\r\nگفتند : هذه سكينه بنت الحسين عليه السّلام ، اين سكينه خاتون دختر نازپرورده سيّد الشهداء است .\r\nيزيد گفت : انت سكينه ؟ توئى سكينه ؟\r\nمخدّره از اين معرّفى چنان گريان شد كه گريه راه گلويش را گرفت اختناق نموده و مثل باران شروع كرد اشگ ريختن حتى كادت روحها تقلع نزديك بود كه\r\n\r\n","description":"","footnote":"","page_name":" 936 ","page_number":936},
  {"content":"\r\n\r\nروح از بدنش پرواز كند .\r\nيزيد پرسيد : چرا اين‌قدر گريه مىكنى ، چه چيز تو را به گريه آورد ؟\r\nفرمود : كيف لا تبكى من ليس لها ستر چگونه نگريد دخترى كه برهنه ميان نامحرمان باشد و ساتر نداشته باشد تا روى خود را از تو و از جلسا محضر تو بپوشاند فبكى يزيد لعنه اللّه و اهل مجلسه در اينوقت يزيد با اين قساوت قلب گريه كرد و نيز تمام جالسين مجلس هم به گريه درآمدند پس گفت خدا قبيح كند روى پسر مرجانه را ما اقسى قلبه على آل الرّسول چه‌قدر اين ظالم با آل رسول دل سختى كرده .\r\nدر منتخب و مقتل ابى مخنف هردو نوشته‌اند كه يزيد بسكينه خاتون عرض كرد يا سكينة ابوك الّذى كفر حتّى و قطع رحمى و نازعنى فى ملكى پدرت همانكه در حق من كافر شد و رحم مرا قطع كرد در سلطنت با من نزاع كرد ديدى برسرش چه آمد ؟\r\nاز اين سرزنش و شماتت دل خون شده فرمود اى يزيد به كشته شدن پدرم خوشحالى مكن كه لا تفرح بقتل ابى فانّه كان مطيعا للّه و لرسوله دعاه اللّه و اجابه پدرم بندهء خاص مقرّب خدا بود تا بود مطيع امر اللّه و تابع فرمان رسول اللّه بود خدا وى را دعوت كرد او داعى حق را لبّيك اجابت گفت و رفت و فائز شد امّا ترا در نزد خدا واميدارند و سؤال از كرده‌هاى زشت و عمل‌هاى نامشروع تو مىكنند مستعدّ جواب باش چه جواب خواهى گفت ؟\r\nيزيد گفت ساكت باش كه پدرت با من حقّ نداشت اينكارها بكند پس مردى از طايفه لخم برخاست و گفت امير هب لى هذه الجارية من الغنيمة لتكون خادمة عندى اين جاريه را به من ببخش خدمتكار من باشد و اشاره به سكينه كرد دختر امام حسين عليه السّلام تا اين سخن شنيد به عمه‌اش امّ كلثوم چسبيد و با چشم گريان عرض كرد يا عمّتاه اتريد نسل رسول اللّه صلّى اللّه عليه و آله يكونون مماليكا للأدعياء عمّه جان\r\n\r\n","description":"","footnote":"","page_name":" 937 ","page_number":937},
  {"content":"\r\n\r\nآيا ديده و شنيده‌اى كه اولاد پيغمبر كنيز اولاد زنا شوند ؟\r\nامّ كلثوم دختر امير عرب از روى غضب رو كرد به آن مرد لخمى و فرمود اسكت يا لكع الرّجال قطع اللّه لسانك و اعمى عينيك و ايبس يديك اى پست‌ترين مردمان ساكت شو خدا زبان ترا قطع و چشمت را كور سازد تا به چشم بد به اولاد محمّد ننگرى و به زبان خواهش كنيزى و بدست اشاره ننمائى .\r\nراوى گفت : فو اللّه ما استتّم كلامها حتّى اجاب اللّه دعائها بذات خدا هنوز كلام آن مظلومه تمام نشده بود كه حقّ جلّ ذكره دعوتش را مستجاب فرموده .\r\nدر مقتل آمده : فما استتّم كلام الطّاهرة هنوز دعاى آن معصومه طاهره تمام نشده بود كه آن ملعون صرخه كشيد و زبان خود را به دندان گاز زده قطع شد و دستهايش بگردنش غل گرديد و چشمهايش كور شد عليا مخدّره گفت الحمد للّه الّذى عجلّ عليك العقوبة فى الدّنيا قبل الأخرة اينست جزاى كسى كه متعرض دختران پيغمبر شود .\r\nحكايت زهير عراقى\r\nحسن بن محمّد بن على الطبرى در كتاب الكامل فى السقيفه مىنويسد :\r\nدر آن روز كه يزيد بارگاه خود را جهت ورود اسيران آل محمّد عليهم السّلام آراست و اركان شهر را دعوت نمود با سر مطهّر آنچه خواست گفت و آنچه خواست كرد در اين اثناء زهير عراقى كه مردى مسخره‌چى بود از در بارگاه وارد شد يك نگاهى به اسيران آل محمّد عليهم السّلام نمود ، چشمش به امّ كلثوم افتاد ، رو كرد به يزيد و گفت : يا امير المؤمنين هب لى هذه الجارية اين جارية به من ببخش و اشاره به امّ كلثوم نمود و خواست گوشهء جامهء آن مخدّره را بگيرد كه آن مخدّره مجلّله از روى غضب فرمود اقصر يدك عنّا قطعها اللّه كوتاه كن دستت را از ما خدا ببرد دستت را از سطوت اين عتاب و خطاب لرزه براعضاى زهير افتاد به حيرت اندر شد از حاضرين مجلس پرسيد كه اين اسيران از طايفه عربند كه به عربى\r\n\r\n","description":"","footnote":"","page_name":" 938 ","page_number":938},
  {"content":"\r\n\r\nتكلّم مىكنند من گمان كردم اينها از اسراى كفّار يا از ترك و ديلم و تتارند .\r\nامام سجّاد عليه السّلام فرمود اى مرد اينها بنات رسول خدا هستند ، دختران فاطمه زهراء عليها السّلام مىباشند كه امير شما آنها را اسير كرده و به مجلس نامحرم آورده .\r\nچون آن شخص عراقى از چگونگى احوال مطلّع شد از مجلس بيرون آمد گريه‌كنان كاردى گرفت هماندستى كه بجانب امّ كلثوم دراز كرده بود قطع كرد و دست بريده را بدست چپ گرفت و خون از دست او مىريخت آمد وارد بارگاه شد خدمت حجّت خدا امام زين العابدين عليه السّلام رسيد عرض كرد : يابن رسول اللّه از شما عذر مىخواهم معذرت مرا به كرم خود بپذير به خدا كه من شما را نمىشناختم از جرم من درگذر خطيئه مرا عفو فرما و قد اجاب اللّه دعاء عمّتك علىّ خدا دعاى عمّه ترا در حق من مستجاب كرد البتّه ايشان خانوادهء كرمند چون نشناخته بود بخشيدند زهير از مجلس با چشم گريان استغفر اللّه استغفر اللّه گويان بيرون رفت ديگر كسى اثرى از او نيافت\r\nبىحيائىهاى يزيد پليد نسبت به اهل بيت عليهم السّلام\r\nمرحوم شيخ در امالى از فاطمه خاتون دختر على عليه السّلام روايت مىكند كه آن مخدّره فرمود :\r\nچون ما را در مجلس يزيد پيش روى آن ملعون نشانيدند او به حال ما رقّت كرده بناى ملاطفت و مهربانى گذارد پس از اينها مردى از اهل شام احمقانه بپاى خواست و گفت يا امير المؤمنين هب لى هذه الجارية و كنت جارية و ضيئه و من آن روز زنى رشيده بودم با ضوء از خواهش وى ترسيدم فارعبت و فزعت لرزيدم و ترسيدم كه يزيد اين كار را خواهد كرد فاخذت بثياب اختى و هى اكبر منّى و اعقل دامن خواهر خود را گرفتم زيرا از من بزرگتر بود و نيز كفايتش بيشتر خواهر رو كرد به آن شامى فرمود كذبت و اللّه و لعنت ما ذاك لك و لا له دروغ گفتى به خدا و ملعون شدى به اين آرزو و براى تو ممكن نخواهد شد و يزيد هم نمىتواند اين كار\r\n\r\n","description":"","footnote":"","page_name":" 939 ","page_number":939},
  {"content":"\r\n\r\nرا بكند\r\nيزيد از اين سخن به غضب درآمده بخواهرم گفت بل كذبت و لعنت اگر بخواهم به كنيزى بدهم مىدهم چرا نمىتوانم\r\nخواهرم فرمود : لا و اللّه خدا قرار نداده كه بتوانى اين كار دربارهء عترت اطهار بكنى مگر آنكه از دين و ملّت ما بيرون رفته باشى .\r\nباز يزيد در غضب شد و بىحيائى را به انتها رساند و گفت : انّما خرج من الدّين ابوك و اخوك\r\nخواهرم فرمود : به دين برادر و پدر و جدّم تو هدايت شده‌اى .\r\nيزيد گفت : كذبت يا عدو اللّه ، اى دشمن خدا دروغ مىگوئى .\r\nچون دشنام داد خواهرم ديد چاره‌اى ندارد فرمود امير تشتم ظالما و تقهر سلطانا چه كنم امروز تو اميرى ما اسيريم و دشنام مىدهى و ظلم مىكنى به سلطنت خود دانى يعنى مختارى هرچه مىگوئى بگو فاطمه فرمود فكانه لعنه اللّه استحى فسكت فهميدم كه يزيد ملعون حيا كرد خجالت كشيد ساكت شد باز شامى آغاز مطلب و اعاده خواهش نمود كه يا امير المؤمنين اين جاريه را ببخش به من يزيد به روى آشفت و گفت اغرب وهب اللّه حتفا قاضيا گم شو دور شو خدا مرگ ناگهانت بدهد\r\nهمين واقعه را شيخ مفيد در ارشاد نقل مىكند ليكن از فاطمه دختر امام حسين روايت مىنمايد و بجاى اخذت بثياب اختى و هى اكبر منّى مىفرمايد و اخذت بثياب عمّتى و كانت تعلم انّ ذلك لا تكون و مرحوم سيّد هم متابعت شيخ مفيد نموده نسبت حكايت را به فاطمه بنت الحسين عليه السّلام مىدهد .\r\nمرحوم سيّد در لهوف مىنويسد :\r\nفنظر رجل من اهل الشّام الى فاطمة بنت الحسين عليه السّلام فقال يا امير المؤمنين هب لي هذه الجارية يكى از اهل شام نظر بسوى فاطمه بنت امام حسين عليه السّلام نمود و\r\n\r\n","description":"","footnote":"","page_name":" 940 ","page_number":940},
  {"content":"\r\n\r\nگفت اى امير اين جاريه را به من ببخش فاطمه رو كرد به عمّه‌اش و گفت يا عمّتاه اوتمت و استخدم يتيم مرا بس نبود مرا به كنيزى طلب مىكند عليا مكرّمه فرمود نور ديده اين فاسق همچو كرامتى ندارد كه بتواند اين خواهش را بكند آن مرد شامى پرسيد مگر اين جاريه كيست ؟\r\nيزيد گفت اين فاطمه دختر امام حسين عليه السّلام و او زينب دختر على بن ابيطالب مىباشد .\r\nشامى گفت همان حسين عليه السّلام پسر فاطمه دختر پيغمبر صلّى اللّه عليه و آله است ؟\r\nيزيد گفت آرى .\r\nشامى گفت لعنك اللّه يا يزيد تقتل عترة نبيّك و تسبى ذريّته خدا ترا لعنت كند اى يزيد عترت پيغمبر خود را مىكشى و ذريّه او را اسير مىكنى و اللّه ما توهّمت الّا انّهم سبى الرّوم به خدا من هرگز گمان نمىبردم اينها اولاد رسول و ذرارى فاطمهء بتول باشند مىگفتم اسيران روم و فرنگند .\r\nيزيد گفت : ترا هم به ايشان ملحق مىكنم ، پس صدا زد جلّاد بيا و گردن اين شخص را بزن جلّاد گردن آن عاقبت‌بخير را زد .\r\n\r\nخطبه خواندن حضرت زينب سلام اللّه عليها در مجلس يزيد پليد\r\nمرحوم صدوق در امالى مىنويسد :\r\nسكينه خاتون فرمود :\r\nبه ذات خدا در عالم سخت‌دل‌تر از يزيد كسى را نديدم و نيز هيچ كافر و مشركى شريرتر از يزيد و جفاكارتر از او نديدم زيرا در حضور ما زن و بچه داشت چون خيزران برثناياى پدرم مىزد و اين اشعار را مىخواند\r\n ليت اشياخى ببدر شهدوا * جزع الخزرج من وقع الاسل\r\nلا هلّوا و استهلّوا فرحا * ثم قالو يا يزيد لا تشل \r\nليكن طاقت زينب دختر على عليه السّلام طاق شد و ماه صبرش در محاق آمد از جاى\r\n\r\n","description":"","footnote":"","page_name":" 941 ","page_number":941},
  {"content":"\r\n\r\nبرخاست و در محضر عام يك خطبه فصيحه مشعر برتوبيخ و تقريع و تشنيع افعال يزيد كه دلالت برجلالت و شأن اهل بيت داشت انشاء فرمود ما آن خطبه را از لهوف نقل مىنمائيم .\r\nقال الرّوى فقامت زينب بنت علىّ بن ابيطالب عليه السّلام فقالت الحمد للّه ربّ العالمين و صلّى اللّه على رسوله و آل اجمعين صدق اللّه كذلك يقول ثمّ كان عاقبة الّذين اساؤا السّواى ان كذّبوا بايات اللّه و كانوا بها يستهزؤن اظننت يا يزيد حيث اخذت علينا اقطار الارض و آفاق السّمآء فاصبحنا نساق كما تساق الاسراء انّ بنا هو انا على اللّه و بك عليه كرامة و ان ذلك لعظم خطرك عنده فشمخت بانفك و نظرت فى عطفك جذلان مسرورا حين رايت الدّنيا لك مستوثقة و الامور متّسقة و حين صفا لك ملكنا و سلطاننا فمهلا مهلا انسيت قول اللّه تعالى و لا يحسبنّ الّذين كفروا انّما نملى لهم خير لأنفسهم انّما نملى لهم ليزدادوا اثما و لهم عذاب مهين امن العدل يابن الطّلقا تخديرك حرائرك و امائك و سوقك بنات رسول اللّه سبايا اى يزيد تو كه خود را پادشاه و سلطان مىدانى آيا اين از عدالتست كه كنيزان خود را در پشت پرده بنشانى ليكن دختران رسول اللّه را سر و پاى برهنه در مجلس نامحرم بياورى قد انتهكت ستورهنّ و ابديت وجوههنّ تحدوبهنّ الاعداء من بلد الى بلد و يستشرفهنّ اهل المناهل و المناقل و يتصفّح وجوههنّ القريب و البعيد و الدّنى و الشّريف ليس معهنّ من رجالهنّ ولىّ لا من حماتهنّ حمى اى ظالم پردهء حرمت آل رسول را دريدى صورت‌هاى ايشان را ظاهر ساختى و بدست نامحرمان انداختى تا ايشان را از شهر به شهرى ببرند اهل شهر به تماشا بيايند غريب و بومى شهرى و بيابانى دنى و شريف صفحهء صورت عيال اللّه را ببينند از دور و نزديك نظاره كنند چه زنانى و چه كسانى كه ديگر مردى و مددى ندارند كه طلب خون شهيدان كنند و زنان ويلان را حمايت نمايند و كيف يرتجى مراقبة من لفظ فوه اكباد الأزكياء و نبت لحمه بدمآء الشّهداء چگونه اميد مىتوان\r\n\r\n","description":"","footnote":"","page_name":" 942 ","page_number":942},
  {"content":"\r\n\r\nداشت اعانت پسر كسى كه دور انداخت دهان او بعد از جائيدن جگرهاى برگزيدگان را كه هند ملعونه باشد و او جدّه يزيد بود جگر حمزه سيّد الشّهداء را به دندان گرفت و خدا آن جگر را از سنگ نمود كه دندانش كارگر نشد آن ملعونه بدور انداخت و چگونه چشم توقّع از پسر كسى داشت كه گوشت و پوستش از ريختن خون شهيدان روئيد شده و كيف يستبطاء فى بغضنا اهل البيت من نظر الينا بالشّنف و الشّنآن و الأحن و الاضغان چگونه آرام مىگيرد از بغض اهل بيت كسى كه هميشه بما نظر بغض و كينه و عداوت داشته ثمّ تقول غير متأثّم و لا مستعظم .\r\n و اهلّوا و استهلّوا فرحا * ثم قالوا يا يزيد لا تشل منحنيا \r\nعلى ثنايا ابى عبد اللّه سيّد شباب اهل الجنّة تنكثها بمحصرتك پس از روى جرأت و جسارت بگويد كانّه هيچ گناهى نكرده و عمل خود را عظيم نشمرده ايكاش مشايخ من كه در جنگ بدر كشته شدند امروز حاضر بودند و ميديدند چگونه از آل على و آل رسول انتقام كشيدم هرآينه صداى خود را بشادى و مرحبا بلند مىكردند و مىگفتند اى يزيد شل نشوى دست مريزاد كه خوب انتقام ما را از بنى احمد كشيدى بعد خم مىشوى و قصد لب و دندان برادرم ابى عبد اللّه كه آقاى جوانان بهشت است نموده و آن دندانهاى شريف را به چوبى كه در دست دارى مىزنى و تكيه براو مىكنى و كيف لا تقول ذلك و قد نكأت القرحة و استأصلت الشّأفة باراقتك دماء ذريّة محمّد صلّى اللّه عليه و آله و نجوم الارض من آل عبد المطلّب و چگونه نگوئى اين كلام را و حال آنكه شق جراحت نمودى و زخم را از هم پراكنده كردى به ريختن خونهاى ذريّه پيغمبر خدا و ستارگان زمين كه از آل و اولاد عبد المطلّب هستند و تهتف باشياخك زعمت انّك تناديهم فلتردّنّ و شيكا موردهم و لتودّنّ انّم شللت و بكمت و لم تكن قلت ما قلت و فعلت ما فعلت و ندا مىكنى مشايخ خود را گمان مىكنى كه آنها نداى ترا مىشنوند زود است كه تو هم به آنها ملحق\r\n\r\n","description":"","footnote":"","page_name":" 943 ","page_number":943},
  {"content":"\r\n\r\nشوى و در مكانى كه هستند جاى گرفته و آنوقت آرزو خواهى نمود كه اى كاش دست تو شل مىبود و نمىكردى آنچه كردى و زبان تو لال مىبود و نمىگفتى آنچه گفتى پس آن مخدّره مظلومه دست بدعاء و لب به نفرين بگشوده عرض كرد اللّهمّ خذ بحقّنا و انتقم ممّن ظلمنا و احلل غضبك فى حقّ من سفك لنا دمائنا و قتل حماتنا اى خداى كريم و الصمد واجب التّعظيم اى ملك بسزا و اى مالك روز جزا اى لطيف شفابخش دل هرخسته و اى خداى زينب حق ما را بگير و انتقام ما را بكش از كسانى كه در حق ما ظلم كرده و روا دار غضب خود را دربارهء آن اشخاص كه خون مردان ما را ريخته و جوانان ما را كشته‌اند باز آن مخدّره رو كرد به يزيد و فرمود فو اللّه ما فريت الا جلدك و لا جرزت الّا لحمك و لتردّنّ على رسول اللّه بما تحملت من سفك دماء ذريّة و انتهكت من حرمته فى عترته و لحمته حيث يجمع اللّه شملهم و يلمّ شعثهم و يأخذ لهم بحقّهم اى يزيد به ذات اقدس الهى گمان نكنى تنها ظلم در حق ما كردى و اللّه پاره ننمودى مگر پوست خود را و نبريدى مگر گوشت خود را و هرآينه البتّه وارد خواهى شد بررسولخدا با آنچه محتمل شدى از ريختن خون ذريّه او و دريدن پرده حرمت عترت او و سوختن پاره‌هاى جگر رسولخدا پراكندگى ما را جمع خواهى كرد و صورتهاى غبارآلود ما را به آستين مرحمت خواهد سترد و انتقام ما را خواهد كشيد تو فكر خود باش كه خانه خود را خراب كردى\r\n اى ز جفا كرده دل خلق ريش * پيشه آزار گرفته به پيش\r\nغافل از آندر كه عتابيت هست * فارغ از آن غم كه حسابيت هست\r\nروز قيامت كه بود داورى * شرم ندارم كه چه عذر آورى\r\nچند غبار ستم انگيختن * آب خود و خون كسان ريختن\r\nآه كسان خرد نبايد شمرد * آتش سوزان چه بزرگ و چه خرد\r\nتير ضعيفان چه گذشت از كمان * بگذرد از نه سپهر آسمان \r\n\r\n","description":"","footnote":"","page_name":" 944 ","page_number":944},
  {"content":"\r\n\r\nو لا تحسبنّ الّذين قتلوا فى سبيل اللّه امواتا بل احياء عند ربّهم يرزقون مبادا گمان كنى كه شهداء فى سبيل اللّه مرده‌اند لا و اللّه بلكه زنده‌اند و در نزد خداى خودشان روزى مىخورند و حسبك باللّه حاكما و بمحمّد خصيما و جبرئيل ظهيرا و سيعلم من سوّل لك و مكّنك فى رقاب المسلمين بئس للظّالمين بدلا و ايّكم شرّ مكانا و اضعف جندا بس است براى تو حكم‌كننده‌اى مثل خدا و كفايت مىكند ترا مخاصمه پيغمبر در روز جزا كه جبرئيل يار اوست زود باشد به سزاى خود برسد آن كسى كه اين اساس را براى تو تأسيس نمود و ترا برگردن مسلمانان سوار كرد كه معاويه خبيث باشد و او سگ بچهء خود را وليعهد ساخت و طوق اطاعت اين كافر بچّه را به اعناق خلايق انداخت .\r\nسپس فرمود : و لئن جرت على الدّواهى مخاطبتك انّى لاستصغر قدرك و استعظم تقريعك و استكثر توبيخك اى بىمروّت اگر گردش روزگار كار مرا به اينجا رسانيد كه در همچو مجلسى بايستم با تو مخاطبه كنم ليكن من البتّه قدر ترا مىشكنم و كوچك مىكنم شوكت ترا و سرزنش بزرگ مىنمايم و افعال ترا توبيخ مىكنم هرچند دانم موعظه من در تو اثر نمىكند ليكن چه چاره سازم از تعدّيهاى تو كه چشم‌ها هنوز گريان و سينه‌ها سوزانست كه انسان را بىطاقت مىكند در سخن گفتن الا فالعجب كلّ العجب لقتل حزب اللّه الأتقياء الشّرفاء النّجباء بحزب الشّيطان الطّلقا پس زهى عجب و منتهاى عجب است از كشته شدن لشگر خدا كه از جملهء اتقياء عالم و شرفاء اولاد آدم و نجبا روزگار بودند در دست لشگر شيطان سير كه آزادشدگان و رانده‌شدگانند فهذه الايدى تنطف من دمائنا و الافواه تتحلّب من لحو منا و تلك الجثث الطّواهر الزّواكى تنتابها العواسل و تعفرها امّهات الفواعل پس هنوز از اين دستها خونهاى شهيدان ما مىچكد و از اين دهانها گوشتها مىريزد اى ظالم نه آنست كه آن بدنهاى پاك و پاكيزهء جوانان ما كه روى خاك مانده و عرضه گرگان و درندگان بيابان ساخته و لئن اتخذّتنا مغنما لتجدنّا و\r\n\r\n","description":"","footnote":"","page_name":" 945 ","page_number":945},
  {"content":"\r\n\r\nشيكا مغرما حين لا تجد الّا ما قدّمت يداك و ما ربّك بظلّام للعبيد و الى اللّه المشتكى و عليه المعوّل اى يزيد اگر حالا ما دختران رسول و ذرارى فاطمه بتول را غنيمت خود مىشمارى زود باشد كه بيابى ما را منشأ غرامت خود در وقتى كه نيابى مگر آنچه را كه بدست خود پيش فرستاده‌اى و نيست خداى تو ستم‌كننده بربندگان و من شكايت به او مىكنم و اعتمادم به ذات پاك اوست\r\n عقده‌گشاى دل هرغمكش اوست * شاد كن سينهء هرناخوش اوست\r\nشمع نه زاويهء بىكسان * روزىرساننده روزىرسان \r\nفكد كيدك واسع سعيك و ناصب جهدك فو اللّه لا تمحو ذكرنا و لا تميت و حينا و لا تدرك امدنا و لا ترحض عنك عارها يزيد هرمكرى كه دارى بكن و هرسعى كه دارى به عمل آر جدّ و جهد خود را بانتها برسان هرچه بكنى به ذات اقدس و به عزّت و جلال جهان پادشاهى قسم كه نمىتوانى نام ما را از صفحهء روزگار براندازى و ذكر ما را محو سازى و نيز نمىتوانى نام زنده را بميرانى درك فضيلت ما را نمىتوانى نمود و اين عار كردار و ننگ اعمال زشت خود را از خود نمىتوانى دور نمود و هل رأيك الّا فندو ايّامك الّا عدد و جمعك الّا بدر يوم ينادى المناد الا لعنة اللّه على الظّالمين اى يزيد نيست رأى تو مگر ضعيف و نيست ايّام تو مگر معدود و نيست جمعيّت تو مگر پاشيده\r\n اى شده مغرور به مشتى خيال * جلوه‌كنان در تتق ماه و سال\r\nاى كه به گرمابه خوشى با سرود * تا نكنى رقص كه افتى فرود\r\nكيست كه اول فلكش بركشد * كش به نهايت نه به خنجر كشد\r\nسهل مدان بازى چرخ بلند * شعبده بشناس و ببازى مخند\r\nهركه از اين شيشه مى كرده نوش * خون وى از ديده برآورد جوش \r\nو الحمد للّه الّذى ختم لأوّلنا بالسّعادة و المغفرة و لأخرنا بالشّهادة و الرّحمة و نسئل اللّه ان يكمّل لهم الثّواب و يوجب لهم المزيد و يحسن علينا الخلافة انّه\r\n\r\n","description":"","footnote":"","page_name":" 946 ","page_number":946},
  {"content":"\r\n\r\nرحيم ودود و حسبنا اللّه و نعم الوكيل حمد و شكر خداوندى كه اوّل سلسلهء ما را ختم به سعادت و مغفرت نمود و آخر ما را به شهادت و رحمت و از دهنده مسئلت مىنمايم كه كامل نمايد ثواب گذشتگان و نيكو فرمايد خلافت ماندگان را بدرستى كه اوست رحيم ودود و اوست كريم چاره‌ساز .\r\nپس از آنكه يزيد پليد خطبه عليا مخدّره سلام اللّه عليها را استماع كرد اين بيت را خواند .\r\n يا صيحة تحمد من صوائح * ما اهون الموت على النّوائح \r\nيعنى چه بسيار پسنديده است صيحهء از صيحه‌زنندهء داغدار و چه بسيار آسانست مرگ در پيش عزادار ثمّ استشار مع اهل الشّام با مردمى كه در محضر وى بودند مشورت كرد گفت ديديد و شنيديد اين داغديده زن با من چه گفت چه بايد كرد ؟\r\nآن لعينان از كافر بدتر در جواب محض خوش آمد يزيد گفتند لا تتخذ من كلب سؤجروا مثلى است ميان عرب يعنى سگ بچه را از سگ به ديگر مقصودشان آن بود كه تمام اين زنان اسير را از صغير و كبير به قتل برسان تا آسوده شوى ليكن نعمان بن بشير از جا برخاست و گفت ايّها الأمير انظر ما كان الرّسول يصنعه بهم فاصنعه بهم ببين پيغمبر صلّى اللّه عليه و آله و رسولخدا با ايشان چگونه سلوك مىكرد تو هم همان نحو رفتار كن .\r\nدر مقتل ابى مخنف مذكور است بعد از آنكه عليا مخدّره زينب عليها السّلام به يزيد اعتراضات نمود از جمله آنكه فرمود يا ويلك يا ملعون هذه امائك و نسائك ورأ السّتور عليهنّ الخدود و بنات رسول اللّه على الاقتاب به غير وطأ ينظر اليهنّ البرّ و الفاجر و تصدق عليهنّ اليهود و النّصارى يعنى واى برتو اى ملعون تو كنيزان خود را در عقب پرده‌ها مستور داشته دختران رسولخدا را برقبه‌هاى شتران برهنه سوار كردى كه برايشان برو فاجر نظر مىكنند و يهود و نصارى صدقه مىدهند\r\n\r\n","description":"","footnote":"","page_name":" 947 ","page_number":947},
  {"content":"\r\n\r\nفنظر اليها شزرا يزيد پليد نگاهى از روى غضب به دختر امير عرب زينب عليها السّلام نمود كه اهل مجلس يقين كردند الان آن مخدّره را بقتل مىرساند عبد اللّه پسر عمرو عاص مطلب را دريافت كه الان يزيد حكم به قتل زينب مىكند از جا برخاست نزد تخت رفت و سرير شرير يزيد را بوسيد گفت انّ الّذى كلّمتك ليس شئ تأخذ به فسكن غضبه يعنى اين سخنانى كه اين زن اسير به تو گفت از آنها نيست كه بخواهى مؤاخذه كنى يعنى داغديده است دلسوخته است هرچه مىگويد جگرش سوخته كه مىگويد غضب يزيد ساكت شد\r\n\r\nمكالمات امام سجاد عليه السّلام با يزيد پليد\r\nمرحوم ابن شهرآشوب در مناقب مىنويسد :\r\nچون اسراء آل محمّد صلّى اللّه عليه و آله را به مجلس يزيد آوردند ثمّ انّ يزيد قال لزينب تكلّمنى فقالت هو المتكلّم يزيد پليد رو كرد به عليا مكرّمه زينب عليها السّلام خاتون و گفت اى دختر على عليه السّلام با من حرف بزن عليا مخدّره فرمود مرد حرف‌زن ما آن بزرگوار است يعنى زين العابدين عليه السّلام و امام بيمار اين اشعار را انشا فرمود\r\n لا تطمعوا ان يهينونا فنكرمكم * و ان نكف الاذى عنكم و تؤذونا\r\nو اللّه يعلم انّا لا نحبّكم * و لا تلومكم الّا تحبّونا \r\nماحصل كلام حضرت آنست كه طمع مداريد از ما كه شما ما را خوار و خفيف كنيد و ما شما را اعزاز و اكرام نمائيم اگر شما را اذيت نكنيم شما ما را اذيت مىكنيد امّا به ذات خدا خدا مىداند كه شما را دوست نمىداريم و شما را هم ملامت نمىكنيم كه شما ما را دوست نداريد .\r\nيزيد گفت صدّقت يا غلام راست گفتى اى جوان امّا چون جدّ و پدرت آرزوى سلطنت داشتند ليكن الحمد للّه الّذى قتلهما و سفك دمائهما شكر خداى را كه خدا هردو آنها را كشت و خون آنها را ريخت .\r\nامام زين العابدين عليه السّلام فرمود اى يزيد لم يزل النبوّة و الامرة لا بائى و اجدادى\r\n\r\n","description":"","footnote":"","page_name":" 948 ","page_number":948},
  {"content":"\r\n\r\nمن قبل ان تولّد هميشه نبوت و سلطنت در خاندان ما بوده پيش از آنكه تو از مادر متولّد شوى .\r\nبه روايت ابى مخنف حضرت در جواب گفت اى يزيد آيا پدر من سزاوارتر بود بخلافت يا تو و حال آنكه آن جناب پسر دختر پيغمبر شما بود و اين آيه را تلاوت نمود كه ما اصاب من مصيبة فى الأرض . . . . تا و اللّه لا يحبّ كلّ مختال فخور بجاه و جلال و اثاث و به زيور و سلطنت و لباس افتخار مكن و تكبر منما كه خداوند متكبّران را دوست نمىدارد\r\n روزى كه اندرون جگر از هول خونشود * حكّام را لواى عمل سرنگون شود\r\nاى از براى زيور دون دين دهى بباد * انديشه كن كه حال تو آن روز چونشود \r\nيزيد پليد از اين سخنان در غضب شده جلّاد را گفت بيا گردنش را بزن جلاد با شمشير آتشبار وارد شد دست امام عليه السّلام را گرفت و ضجّه اهل بيت رسالت بلند شد فبكى علىّ بن الحسين عليه السّلام امام زين العابدين به گريه افتاد پس رو به جدّ بزرگوار خود كرد و از سوز دل خطاب نمود\r\n اناديك يا جدّاه يا خير مرسل * حسينك مقتول و نسلك ضايع\r\nو آلك امسوا كالاماء بذلّة * تشاع لهم بين الانام فحايع\r\nيروعهم بالسّب من لا يروعه * سباب و لا راع النبيّين ذايع\r\nو ذايع املاك و املاك اصبحوا * لجور يزيد بن الدّعى و ذايع\r\nفليتك يا جدّاه تنظر حالنا * نسام و نسرى كالأماء ينابع \r\nاى جدّ بزرگوار و اى رسول تاجدار ترا مىخوانم بفرياد برس كه حسين عليه السّلام را كشتند و نسل ترا از پاى درآوردند عيال تو را مثل كنيزان با نهايت ذلّت و خوارى در ميان مردم آوردند .\r\n\r\n","description":"","footnote":"","page_name":" 949 ","page_number":949},
  {"content":"\r\n\r\n اقاد ذليلا فى دمشق مكبّلا * و مالى من بين الخلايق شافع \r\nاى جدّ عاليمقدار من بيمار را با حالت ناتوانى و نهايت ذلّت مقيد و مغلول بشام درآوردند اكنون قصد كشتن مرا هم دارند و كسى نيست شفاعت كند قال و جعلت عمّاته و اخواته يتصارخن و يبكين حوله تمام اسيران از عمه و خواهران در گرد شمع امامت حلقه زدند صدا به ناله و صيحه بلند كردند امّ كلثوم سلام اللّه عليها رو كرد به يزيد و فرمود يا يزيد الملعون لقدا رويت الارض من دماء اهل البيت و لم يبق غير هذا الصبىّ الصّغير اى بىمروّت تو كه زمين را از خون اهل بيت رسالت رنگين كردى غير از اين جوان بيمار كسى باقى نمانده\r\n اين غم رسيده را به من مبتلا ببخش * برما نگه مكن برسول خدا ببخش\r\nبرما ستم‌كشان به جز اين محرمى نماند * محزونيش ببين و بخير النّساء ببخش\r\nخونى در او نمانده كه ريزى ز پيكرش * ما را به خون ناحق او خون‌بها ببخش\r\nبيمار و نوجوان و پدر كشته و اسير * برحرف او نظر مكن مدّعا ببخش\r\nهرچند دل ز سنگ بود سخت‌تر ترا * اى سنگدل براين دل مجروح ما ببخش\r\nدانى كه ما نبيرهء سالار محشريم * ما را ز بيم پرسش روز جزا ببخش \r\nثم تعلقت النّساء به جميعا تعلق الشّفقى يعنى شصت و چهار زن و بچه اسير به دامن بيمار درآويختند و وى را مثل جان در برگرفتند و هنّ يند بن و اقلّة رجالا همه به فرياد و فغان مىگفتند امان از بىكسى بزرگان مردان ما را كشتند زنان را\r\n\r\n","description":"","footnote":"","page_name":" 950 ","page_number":950},
  {"content":"\r\n\r\nاسير كردند شمشير از كوچكهاى ما برنمىدارند و اغوثاه ثمّ و اغوثاه يا جبّار السّماء يا باسط البطحاء از استغاثه و زارى آن يك مشت زن و بچّه لرزه براعضاى يزيد افتاد حالت جلساء مجلس دگرگون شد اغلب به گريه درآمدند فخشى يزيد ان تاخذ النّاس الشّفقة عليهم يزيد پليد ترسيد كه مبادا به شورش درآيند و به حال آن زنان پريشان شفقت كنند و فتنه حادث شود لهذا يزيد از سر قتل امام بيمار عليه السّلام درگذشت\r\nو در نسخه‌اى ديگر از كتاب مناقب نوشته شده است : چون يزيد امر به قتل سيّد سجّاد كرد آن حضرت بگريه درآمد فرمود يا يزيد ان كان بينك و بين هؤلاء النّساء قرابة فابعث معهنّ من تثق به حتّى يبلغهنّ بالمدينة يعنى اگر ترا با اسيران دربدر و زنان خون‌جگر خويشى و قرابتى هست پس از كشتن من شخص امين موثقى را همراه اين اسيران روانه كن تا آنها را به مدينه برساند چون اين كلام از امام بيمار عليه السّلام سر زد تمام مردم به گريه درافتادند فانتحب النّاس و ضجّوا بالبكاء و العويل صداى ضجه از مجلس بلند شد يزيد ترسيد و از سر قتل حضرت درگذشت و گفت لا يبلغهنّ غيرك غير از تو كسى ايشان را ديگر به مدينه نمىرساند .\r\nدر تفسير علىّ بن ابراهيم مسطور است كه چون آل اللّه را به مجلس مشئوم يزيد شوم درآوردند يزيد پليد رو كرد به حضرت امام زين العابدين عليه السّلام و گفت يا علىّ بن الحسين الحمد للّه الّذى قتل اباك اى پسر حسين عليه السّلام شكر خداى را كه پدرت را كشت .\r\nامام بيمار عليه السّلام فرمود خدا لعنت كند كسى را كه پدر مرا كشت يعنى تو كشتى و خدا تو را لعنت كنند يزيد از اين سخن غضبناك شد امر به قتل حضرت سجّاد عليه السّلام نمود آن بزرگوار كه از كشته شدن باك نداشت فرمود\r\n تهديد ما چرا به شهادت كند كسى * حقا كه آرزوى دل ما شهادتست \r\n\r\n","description":"","footnote":"","page_name":" 951 ","page_number":951},
  {"content":"\r\n\r\nليكن از براى عيال و اطفال صغير و كبير كه همه غريب و اسير بودند آزرده‌خاطر بود كه فرمود يا يزيد فاذا قتلتنى فبنات رسول اللّه من يردّهم الى منازلهم اگر مىخواهيم مرا بكشى پس اين زنان بىكس و دختران نورس كه دختران رسول اللّه‌اند باوطان خود كه برساند اينها كه به غير از من محرمى ندارند يزيد پليد ترحم نموده گفت انت تردّهم الى منازلهم\r\n\r\nبرگشتن آل اللّه از مجلس يزيد به خرابه\r\nپس از انقضاء مجلس يزيد پليد و منصرف شدن آن مايه فساد از قتل امام سجاد عليه السّلام دستور داد غل‌ها از گردن مردان و ريسمان‌ها از بازوى زنان گشودند سپس حكم كرد آنها را منزل بدهيد تا من رأى خود را بعدا درباره ايشان اعلام كنم .\r\nبارى به روايت مرحوم مجلسى در بحار كه از ابن نما نقل مىكند مردان اهل بيت دوازده نفر بودند كه در مجلس آن رجس نجس يعنى يزيد پليد جملگى با غل و زنجير بودند و چون از مجلس بيرون آمدند غل‌ها و زنجيرها از ايشان گشوده شده بود .\r\nمؤلّف گويد :\r\nاسامى اين دوازده تن در كتب ضبط و ثبت نشده تنها نام امام زين العابدين و حضرت امام باقر عليه السّلام كه چهار ساله بودند و عمر بن الحسين و حسن بن حسن و عمر بن حسن به نظر رسيده است .\r\nبهرصورت به نوشته مرحوم قزوينى در رياض الاحزان پس از آنكه آل اللّه از بيم قتل نجات يافته و از واهمه كشته شدن آسوده گشتند دوباره به آن خرابه بىسقف برگشته و تمام بانوان و محترمات به ياد جوانان و كشتگان افتادند هرسه چهار زن در گوشه نشستند و برجگرگوشه‌هاى خود بناى ناله و نوحه نهادند و نيز طفلان يتيم سر بزانوى ماتم نهادند و آه دمادم از دل مىكشيدند و زنان سينه‌زنان از آتش فراق جوانان سوزان و باران اشگ از ديدگان مانند سيل ريزان همه خسته\r\n\r\n","description":"","footnote":"","page_name":" 952 ","page_number":952},
  {"content":"\r\n\r\nهمه درمانده از راه رسيده رنج سفر ديده رنگها پريده و صورت‌ها زرد و بدنها لاغر شده از بسيارى تازيانه كبود گرديده و از كثرت بىخوابى و گرسنگى توانائى از همه رفته دلها از زندگى سير و از عمر به اين سختى دلگير شده آروزى موت مىكردند و به خدا مناجات مىنمودند\r\nشب اوّل خرابه و پريشانى آل اللّه در آنجا\r\nچون شب فرارسيد و جهان لباس عبّاسيان به تن نمود تمام غم‌ها در دل اهل بيت عليهم السّلام جاى گرفت از يك طرف وحشت شكاف‌هاى خرابه و از طرف ديگر وحشت تاريكى شب كه مثل پر كلاغ تيره و تار بود اطفال خردسال را به ترس و لرزه انداخته بود ، نه فرشى داشتند كه روى آن بنشينند و نه چراغى كه بيفروزند نه آبى و نه غذائى لا طعام لهم و اف و لا شراب لهم كاف لا فراش ياؤون اليه و لا سراج يستضيئون لديه و لا انيس يستأنسونن به و لا مسلّل يتسلّلون منه غريبانه بگرد هم جمع شدند بعد از طاعت و عبادت و نماز سر اطفال را به دامن گرفتند با سوز و گداز نوحه آغاز نمودند با اين همه محنت اغلبى در وحشت و اضطراب بودند كه مبادا ديوار يا سقف آن ويرانه خراب شود و زن و بچّه را به زير بگيرد خلاصه كلام آنكه فقط خدا آگاه است كه در آن شب اهل بيت عليهم السّلام چگونه بسر بردند غصهء همه زنان و اسيران را عليا مكرّمه حضرت زينب سلام اللّه عليها مىخورد و همچنين ساير زنان ناله‌كنان برسينه‌زنان بودند و قرار و آرام از همه رفته بود\r\n يكى بنهاده سر بربستر خاك * يكى آهش كشيده سر برافلاك\r\nيكى مىگفت آه اى نور عينم * بيا اى شاه بىلشگر حسينم\r\nيكى مىگفت عبّاس جوانم * بيا برباد بنگر خانمانم\r\nيكى كرده حوادث پايمالش * على اكبر على اكبر مقالش \r\nنوحه حضرت امّ كلثوم در خرابه\r\n\r\n","description":"","footnote":"","page_name":" 953 ","page_number":953},
  {"content":"\r\n\r\n كم سيّدلى بكربلا * فديته السّيد الغريب\r\nكم سيّدلى بكربلا * للوت فى صدره و حبيب\r\nكم سيّدلى بكربلا * عسكره بالعرى نهيب\r\nكم سيّدلى بكربلا * يسمع صوتى و لا يجيب\r\nكم سيّدلى بكربلا * يقرع فى ثغره قضيب \r\nحاصل آن مخدّرات سوخته‌دل آنشب را به نوحه و زارى بسر بردند اندكى كام دل از گريه حاصل كردند براى آنكه سپاهيان كوفه و شام نمىگذاشتند كه اهل بيت رسالت به فراغت بنشينند از براى كشته‌هاى خود بگريند امام زين العابدين عليه السّلام مىفرمايد هروقت صداى يكى از ما به ناله و ندبه بلند مىشد پاسبانان تازيانه و سرنيزه برسر ما مىكوبيدند و نمىگذاشتند گريه كنيم تا در آن خرابه كه نگهبانان نبودند مادران خون‌جگر و خواهران بىبرادر به عزادارى مشغول شدند و مرثيه خوانشان عليا مكرّمه زينب خاتون عليها السّلام بود كه آن مخدّره مىخواند و سايرين مىگريستند چنانچه علّامه مجلسى در بحار اين مرثيه را از حضرت زينب عليها السّلام نقل مىنمايد كه چون به شام آمد اين مرثيه را خواند و آن اينست\r\n اما شجاك يا سكن * قتل الحسين و الحسن\r\nظمأن من طول الحزن * و كلّ و غدنا هل\r\nيقول يا قوم ابى * علىّ البرّ الوصىّ\r\nو فاطم امّى الّتى * لها التّقى و النّائل \r\nيعنى اى زنها برادرم روز عاشوراء غريب و تنها با لب عطشان در ميان ميدان ايستاده بود و ميفرمود اى قوم پدرم حيدر وصىّ پيغمبر صلّى اللّه عليه و آله و مادرم فاطمهء شفيعهء محشر است امروز من كه حسينم و ميوهء دل پيغمبرم صلّى اللّه عليه و آله يك خواهشى از شما دارم\r\n منّوا على ابن المصطفى * بشربة تحيى بها \r\n\r\n","description":"","footnote":"","page_name":" 954 ","page_number":954},
  {"content":"\r\n\r\n اطفالنا من الظّمأء * حيث الفرات سائل \r\nيعنى منّت برپسر پيغمبر صلّى اللّه عليه و آله بگذاريد و يك شربت آب به اطفال جگركباب من برسانيد كه از تشنگى مرده‌اند زنده شوند\r\n قالوا له لا ماء لنا * الّا السّيوف و القنا\r\nفانزل به حكم الادعياء * فقال بل اقاتل \r\nدر جواب برادرم گفتند حسين عليه السّلام تو در نزد ما آب ندارى بلكه جواب تو نيزه و شمشير است مگر آنكه سر به حكم يزيد و ابن زياد آورى تا آب بخورى .\r\nبرادرم فرمود سر به حكم حرامزاده نخواهم آورد جنگ مىكنم تا كشته شوم اى زنها برادرم آنقدر جنگ كرد تا آنكه\r\n حتّى اتاه مشقص * رماه وعد ابرص\r\nمن سقر لا يخلص * رجس دعىّ و اغل \r\nتيرى سه پهلو ملعونى رجس و ابرص به طرف او رها كرد همان تير كار برادرم حسين عليه السّلام را ساخت و لشگر اظهار فرح كردند\r\n\r\nبىتابى نمودن فاطمه دختر سيّد الشّهداء عليه السّلام براى پدر و از دنيا رفتنش در خرابه شام\r\n زينب ( ع ) چه در خرابه ويران نزول كرد * مىگفت با نسيم سحرگه زبانحال\r\nكاى باد اگر بسوى شهيدان گذر كنى * برگوى با حسين ( ع ) شهيدم كه كيف حال\r\nبرگو خرابه منزل اهل و عيال شد * يا مونسى تعال الى الأبل و العيال \r\nچون اولاد رسول و ذرارى فاطمهء بتول را در خرابه شام منزل دادند آن غريبان ستمديده و آن اسيران داغديده صبح و شام براى جوانان شهيدان خود در ناله و\r\n\r\n","description":"","footnote":"","page_name":" 955 ","page_number":955},
  {"content":"\r\n\r\nنوحه بودند و نيز ساعتى آسوده نبودند عصرها كه مىشد آن اطفال خردسال يتيم درب خرابه صف مىكشيدند مىديدند كه مردم شامى خرم و خوشحال دست اطفال خود را گرفته آب و نان تحصيل كرده بخانه‌هاى خود مىروند آن اطفال خسته مانند مرغان پرشكسته دامن عمّه را مىگرفتند كه اى عمّه مگر ما خانه نداريم مگر ما بابا نداريم عليا مكرّمه مىفرمود چرا نورديدگان خانه‌هاى شما در مدينه و باباى شما به سفر رفته آن طفلان ويلان مىگفتند عمّه جان\r\nشعر\r\n مگر كسى كه سفر رفت برنمىگردد * مگر كه شام غريبان سحر نمىگردد \r\nدر ميان آن خانم كوچكها دختركى بود از امام عليه السّلام فاطمه نام درد هجران كشيده و زهر فراق دوران چشيده گرسنگىها و تشنگىها خورده رنج سفر و داغ پدر و برادر ديده بربالاى شتر برهنه كعب نيزه و تازيانه‌ها خورده دل از دنيا سير و از عمر و زندگى بيزار گشته يتيمى و دربدرى برآن دختر صغيرهء مظلومه خيلى اثر كرده گرد يتيمى برسر و صورتش نشسته در شبى از شبها حزن و غم و اندوه اين طفل فزونى يافت به شدّت او را مضطرب نمود و بىاختيار به ياد پدر افتاد و آرزوى جمال آن حضرت را كرد اين دختر اگرچه برحسب ظاهر صغيره بود امّا عقلش كامل و در حد بالغين قرار داشت ، حضرت سيّد الشهداء او را خيلى دوست مىداشت .\r\nفالسّبط بها حبّا فما زالت لديه يشمّها كالورد يعنى محبّت اين دختر در دل امام عليه السّلام منزل گرفته بود هميشه در كنار پدر مىنشست و دم به دم امام عالم آن دختر شيرين‌زبان را مانند دسته گل در بغل مىگرفت مىبوسيد و مىبوئيد و شبها هم در بغل امام عليه السّلام مىخوابيد از كجا معلوم مىشود از آنجائى كه چون برسر نعش پدر آمد و فرق خود را از خون گلوى پدر رنگين نمود عرض كرد يا ابه اذا اظلم اللّيل فمن يحمى حماى بابا جان حالا كه شب مىشود در بغل كه من بخوابم ،\r\n\r\n","description":"","footnote":"","page_name":" 956 ","page_number":956},
  {"content":"\r\n\r\nبارى شرح حال پراختلال اين دختر چنين است :\r\nدر روز عاشوراء بعد از شهادت اقارب و احباب امام مستضام ميان خيام آمد به جهت وداع مخدّرات بااحترام و كان للحسين عليه السّلام بنت عمرها ثلث سنوات فجعل يقبّلها و قد نشفت شفتاها من العطش مىفرمايد در ميان آن خيل پردگيان حضرت را دخترى بود سه ساله پيش آمد ديد پدر را ارادهء سفر دارد دامن پدر گرفت و حضرت وى را در برگرفت شروع كرد صورت از گل نازكتر آن دختر را بوسيدن و لبهائى كه از تشنگى مثل غنچه بىآب پژمرده بود مكيدن و در دامن نشانيدن تسلى ميداد و آن دختر مظلومه رو به پدر كرده گفت يا ابتاه العطش العطش فانّ الظّماء قد احرق بابا تشنه‌ام خيلى تشنه‌ام كه عطش جگر مرا آتش زده حضرت وى را تسلى ميداد و لباس جهاد در برمىكرد بعد از پوشيدن اسلحهء جنگ و وصايا و سفارش زين العابدين عليه السّلام خواست از خيمه بيرون آيد آن طفلك باز دامن پدر گرفت و گريه آغاز كرده گفت يا ابه اين تمضى عنّا فرمود اجلسى عند الخيمة لعلىّ اتيك بالمآء نورديده همين در خيمه بنشين شايد بروم براى تو آب بياورم اين بفرمود و عازم ميدان شد حتّى دنى نحو القوم و كشفهم عن المشرعة خود را به لشگر زد مردم را مثل جراد منتشر از كنار شريعه دور كرد خود را به آب رسانيد لشگر فرياد كردند يا حسين عليه السّلام تو آب مياشامى اعراب به خيمه عيالت ريختند حضرت با آنكه ميدانست آن خبر حقيقت ندارد معهذا آب نخورده بلكه بجاى آب تير به دهان خورده مركب تاخت روى به خيام آورد آن دختر ديد پدر از دور مركب مىتازد مىآيد از جا جست و پيش دويد دو دست زير بغل گرفت و با زبان عرض كرد يا ابه هل اتيتنى بالماء بابا جان آب از براى من آوردى ؟\r\nامام فرمود نه نورديده صبر كن شايد بار ديگر بياورم و دومرتبه روى به معركه آورد ديگر آن دختر روى پدر نديد ليكن وقتى خيل اسيران و جملهء زنان از بزرگ و كوچك به قتلگاه شهيدان آمدند و كنار گودى قتلگاه كشته امام عليه السّلام را در خون\r\n\r\n","description":"","footnote":"","page_name":" 957 ","page_number":957},
  {"content":"\r\n\r\nغلطان ديدند فرأين جثّة بلا رأس فسقطن عليه و يكثرن بالبكاء و العويل ديدند كه بدنى بىسر افتاده همه خود را به روى نعش آقا انداختند سكينه خاتون خون از گلوى پدر مىگرفت و موى پريشان خود را رنگين مىكرد همچنين عليا مكرّمه زينب عليها السّلام كه با حسرت قطرات عبرات از ديده مىباريد فاخذت البنت الى حضنها و جعلت تغطىّ وجهها بفاضل ردنها لئلّا ترى اباها مخضّبا بالدّماء يعنى عليا مكرّمه زينب آن دختر صغيره را در دامن گرفته بود با آستين پيراهن صورت دختر را گرفته بود كه مبادا چشم آن معصوم به كشته به خون آغشته پدر بيفتد آن حالت ببيند و آن دختر از آن عقل و شعورى كه داشت مىدانست كه چه خبر شده و براى چه جلو چشم او را مىگيرند فرمود دعونى اقبّله و اطلب منه ما وعدنى به يعنى واگذاريد مرا تا بوسه‌اى از جمال پدر بردارم و به من وعده كه داده مطالبه كنم زنها مىگفتند نورديده لا تراه الأن و غدا ياتى و معه ما تطلبين يعنى حالا پدر را نمىبينى رفته فردا خواهد آمد آب از براى تو مىآورد حاصل الكلام آن روز گذشت ليكن پيوست احوال پدر مىپرسيد و زارزار مىگريست كه اين ابى و والدى و المحامى عنّى كجاست پدر من تاج سر من پناهگاه من بهرنحوى كه بود زنها او را آرام مىكردند تا آنكه از كربلا به كوفه و از كوفه به شام بردند در بين راه از رنج شترسوارى بسيار آه و زارى داشت و گاهگاه به خواهرش سكينه خاتون مىگفت ايا اخت قد ذابت من السّير مهجتى خواهر اين شتر بس كه مرا حركت داده دل و جگرم آب شده آخر از اين ساربان بيرحم درخواست كن ساعتى شترها را نگاهدارد و يا آهسته راه ببرد كه ما مرديم از ساربان بپرس كه ما كى به منزل مىرسيم .\r\nچون به شام خراب رسيدند مجلس يزيد ديدند و ويرانه منزل كردند دل نازك آن دختر در خرابه به تنگ آمد ديد نه فرشى نه چراغى نه آبى و نه غذائى روز برابر آفتاب شد زنان در گريه و زارى و آنى آسوده نيستند در يك شبى شور ديدن پدر\r\n\r\n","description":"","footnote":"","page_name":" 958 ","page_number":958},
  {"content":"\r\n\r\nبسرش افتاد در كنج خرابه زانو بغل گرفت سر بىكسى برزانو نهاد از هجران پدر اشگ مىريخت و مىگفت\r\n بابا در اين خرابه سازم به بينوائى * چشم به راه مانده شايد ز در درآئى\r\nاى باب مهربانم شد آب استخوانم * برلب رسيده جانم نزدم چرا نيائى\r\nبازار شام ديدم دشنامها شنيدم * دشوارتر نديدم از اين خرابه جائى\r\nروز اندر آفتابم شب روى خاك خوابم * غم نان و گريه آبم نه فرش و متكائى\r\nاين دختران شامى پر زير سر گذارند * بالين من شده خشت غافل چرا ز مائى\r\nبودى هميشه جايم در روى دامن تو * از تو نديده بودم اين گونه بىوفائى \r\nاز اين مقوله با خيال پدر گفتگو داشت سر روى خاك غمناك نهاد آنقدر گريه كرد كه زمين از اشگ چشمش گل شد در اين اثنا وى را خواب درربود در عالم واقعه ديد سر پدر ميان طشت طلا در پيش روى يزيد است و با چوب خود برلب و دندان پدر مىزند و الرّأس يستغيث الى ربّ السّمآء و مىبيند سر پدر در زير چوب استغاثه به درگاه خدا مىكند آن صغيره مظلومه از ديدن سر پدر و خوردن چوب به فزع و جزع درآمد با وحشت از خواب بيدار شد تبكى و تقول وا ابتاه و اقرّة عيناه وا حسيناه چنان صيحه كشيد كه خرابه‌نشينان پريشان شدند فرياد مىكرد آه وا ابتاه وا قرّة عيناه اى پدر غريب من اى طبيب دردهاى من عمّه و خواهر به گرد وى حلقه زدند و سبب ضجّه و اضطراب وى را پرسيدند آن صغيره\r\n\r\n","description":"","footnote":"","page_name":" 959 ","page_number":959},
  {"content":"\r\n\r\nمىگفت ايتونى بوالدى و قرّة عينى الان پدر مرا بياوريد نور چشم مرا حاضر كنيد تا توشه از جمالش بردارم لأنّى رايت رأسه بين يدى يزيد و هو ينكثه عمّه الان در خواب ديدم كه سر بريدهء پدرم در حضور يزيد است دارد چوب برلبان وى مىزند و آن سر با خدا مىنالد من سر بابايم را مىخواهم آن اسيران هرچه خواستند او را ساكت كنند ممكن نشد بلكه ناله‌اش دم به دم بيش‌تر و زاريش زيادتر مىشد چون زنان نتوانستند وى را ساكت كنند امام زين العابدين عليه السّلام پيش آمد و خواهر را در برگرفت و به سينه خود چسبانيد و تسلّى مىداد كه نورديده صبر كن و از گريه دل ما را مسوزان آن مظلومه آرام نمىگرفت و نوحه مىكرد\r\n خداى جان تو بابا برس بفريادم * دمى بديدن رويت نماى دلشادم\r\nتغافل از من خونين‌جگر مكن بابا * مرا به چشم يتيم نظر مكن بابا\r\nمگر نه دختر سردار عالمين من * مگر نه دختر سلطان مشرقينم من\r\nغريب و زار بمردم ز درد بىپدرى * گرسنه جان سپردم فغان ز دربه‌درى\r\nدر اين سياهى شب جان رود از اعضايم * دگر محال كه بينم جمال بابايم\r\nخوش آنزمان كه ز راه وفا بشام و سحر * بدى همى بسرم سايه جناب پدر\r\nدوباره گر بشوم روبرو به حضرت باب * از او نه خواهش نان مىكنم نه خواهش آب \r\n\r\n","description":"","footnote":"","page_name":" 960 ","page_number":960},
  {"content":"\r\n\r\n اين الحسين ابى و غاية مطلبى * و مدلّلى و مقبّلى و مسكّنى \r\nكو پدر تاجدارم كو باباى بزرگوارم كو آن كسى كه هميشه مرا در آغوش مىگرفت و مىبوسيد\r\n ز بابم بيوفائى كى گمان بود * پدر با من بغايت مهربان بود\r\nمگر عمّه ز من رنجيده بابم * كه كرد از آتش فرقت كبابم\r\nاگر زنده است باب تاجدارم * چرا زد شمر سيلى برعذارم\r\nتو گوئى در سفر رفته است بابت * كند امروز و فردا كاميابت\r\nكجا ما را اميد وصل باشد * گمانم اين سخن بىاصل باشد \r\nآنقدر گريه كرد روى دامن امام زين العابدى عليه السّلام حتّى غشى عليها و انقطع نفسها تا آنكه غش كرد و نفس وى قطع شد امام عليه السّلام بگريه درآمد اهل بيت رسالت به شيون درآمدند فضجّوا بالبكاء و جدّدوا الأحزان و حشوا على رؤسهم التّراب و لطموا الخدود و شقوا الجيوب و قام الصيّاح آن ويرانه از نالهء اسيران يك بقعه گريه شد دختر بيهوش افتاده مخدّرات در خروش برسر مىزدند و سينه مىكوبيدند خاك بسر مىكردند و گريبان مىدريدند كه صداى ايشان در بارگاه به سمع يزيد رسيد طاهر بن عبد اللّه دمشقى گويد سر يزيد روى زانوى من بود براو نقل مىگفتم سر پسر فاطمه هم ميان طشت بود همين كه شيون از خرابه بلند شد ديدم سرپوشى از سر طبق بكنار رفت سر بلند شد تا نزديك بام قصر بصوت بلند فرمود اختى سكتّى ابنتى همشيرهء من زينب دخترم را ساكت كن طاهر گويد پس ديدم آن سر برگشت رو به يزيد كرد فرمود يا يزيد من با تو چه كرده بودم كه مرا كشتى و عيالم را اسير كردى يزيد از اين ندا و از آن صدا سر برداشت پرسيد طاهر چه خبر است گفتم ظالم نمىدانم در خرابه اسيران را چه اتفاق افتاده كه در جوش و خروشندد و ديدم سر مبارك حسين را كه از طشت بلند شد و چنين و چنان گفت\r\n\r\n","description":"","footnote":"","page_name":" 961 ","page_number":961},
  {"content":"\r\n\r\nيزيد غلامى فرستاد برو خبرى بياور غلام آمد احوال‌پرسى كرد گفتند دخترى صغيره از امام عليه السّلام در خواب جمال پدر ديده آرام ندارد بس كه گريه كرده غلام آمد و واقعه را به جهت يزيد نقل كرد آن پليد گفت ارفعوا راس ابيها اليها بيائيد سر پدرش را براى او ببريد تا آرام بگيرد پس آن سر مطهّر را در ميان طشت نهادند و رو به خرابه آوردند كه اى گروه اسيران سر حسين عليه السّلام آمد فاتوا بها الطّشت يلمع نوره كالشّمس بل هو فوقها فى البهجة\r\nشعر\r\n مژده زينب كه شب هجر بپايان آمد * بخرابه سر سالار شهيدان آمد\r\nچشم بگشا دمى اى عابد بيمار ز هم * كه ترا بهر عيادت شه خوبان آمد\r\nاى سكينه به نثار سر باب آور جان * كز فلك بانگ غم و ناله و افغان آمد \r\nفجاؤا بالرّأس الشّريف و هو مغطّى بمنديل ديبقى فكشف الغطاء عنه سر مطهّر را گرفتند آوردند در حضور آن مظلومه نهادند درحالتيكه پرده‌اى به روى آن سر مطهّر بود پرده را برداشتند آن معصومه پرسيد ما هذا الرّأس اين سر كيست ؟\r\nگفتند اين سر بابت حسين عليه السّلام است فانكبت عليه تقبلّه و تبكى و تضرب على راسها و وجهها حتى امتلاء فمها بالدّم يعنى خود را برآن سر مطهّر انداخت شروع كرد صورت پدر را بوسيدن و برسر و سينه زدن آنقدر با دستهاى كوچك خود بدهانش زد كه مملوّ از خون شد\r\nمرحوم طريحى در منتخب مىنويسد :\r\nدخترك چشمش كه به سر بريده پدر افتاد ، گفت :\r\nيا ابتاه من ذا الّذى خضّبك بدمائك يا ابتاه من ذا الّذى قطع وريديك بابا جان\r\n\r\n","description":"","footnote":"","page_name":" 962 ","page_number":962},
  {"content":"\r\n\r\nترا به خون كه خضاب كرد بابا جان رگهاى گلويت را كى بريد يا ابتاه من ذا الّذى ائتمنى على صغر سنّى يا ابتاه من لليتيمة حتّى تكبّر پدر جان كدام ظالم مرا در كوچكى يتيم كرد بابا جان بعد از تو يتيمان ترا كه پرستارى كند تا بزرگ شوند يا ابتاه من للنّساء الحاسرات يا ابتاه من للأرامل المسبيّات پدر جان اين زنان سر برهنه كجا بروند و اين زنان بيوه را كه توجّه مايد يا ابتاه من للعيون الباكيات يا ابتاه من للشّعور المنشورات يا ابتاه من بعدك وا خيبتاه من بعدك وا غربتاه بابا جان اين چشمهاى گريان و اين جسمهاى عريان و اين غريبان از وطن دور افتاده با موهاى پريشان چه كنند اى پدر جان بعد از تو داد از غريبى و نااميدى من يا ابتاه ليتنى كنت لك الفداء ليتنى كنت قبل هذا اليوم عمياء يا ابتاه ليتنى و سدت الثّرى و لا ارى شيبك مخضّبا بالدّماء ، بابا جان كاشكى من فداى تو مىشدم پدر جان كاش كور مىبودم اى كاش در زير گل فرومىرفتم و ريش ترا غرق خون نمىديدم\r\nشعر\r\n من بودم و لطف تو صد گونه عزيزى * چون شد كه ترا دختر تو از نظر افتاد\r\nاز غصّه سرم برسر زانوست همه روز * در شام ز بس عشق پدر برسرم افتاد \r\nپيوسته آن نازدانه نوحه‌گرى مىكرد و اشگ مىريخت تا آنكه نفسش به شماره افتاده گريه راه گلويش را گرفت مثل مرغ سركنده گاهى سر را به يمين مىنهاد مىبوسيد برسر مىزد و زمانى بريسار مىگذارد مىبوسيد ناله مىكرد دم به دم ريش پرخون پدر را مىگرفت و پاك مىكرد بس كه آن سر تر و تازه بود گويا تازه بريده‌اند كلّما مسحت الدّم من شيبه احمرّ الشّيب كما كان اوّلا هرچه خون گلو را پاك مىكرد دوباره رنگين مىشد مىگفت يا ابه من جزّ رأسك يا ابى و من ارتقى من فوق صدرك قابضا لحيتك زنها اطراف آن دختر را گرفته بودند همه پى بهانه\r\n\r\n","description":"","footnote":"","page_name":" 963 ","page_number":963},
  {"content":"\r\n\r\nمىگشتند كه براى آقا گريه كنند بهانه بهتر از آن دختر نبود همين كه آن معصومهء صغيره مىگفت يا ابتاه من للنّساء الثّاكلات بابا جان اين زنان جوان‌مرده چه كنند شيون از همه بلند مىشد آه واويلاه ثمّ انّها وضعت فمها على فمه الشّريف و بكت طويلا پس آن صغيره لب برلب پدر نهاد در زمان طويلى از سخن افتاد و گريست فناداها الرّأس بنته الّى الّى هلّمى فانا لك بالأنتظار صدائى از آن سر مطهّر به گوش آن دختر رسيد كه نورديده بيا بيا بسوى ما كه در انتظار توام چون اين صداى هوش‌ربا به سمع آن مخدّره رسيد فغشى عليها غشوة لم تفق بعدها غشى برآن ضعيفهء نحيفه طارى شد كه از نفس درافتاد و ديگر به هوش نيامد فحرّكوها فاذا هى قد فارقت و روحها الدّنيا همين كه او را حركت دادند ديدند مرده صداى شيون از اهل بيت رسالت بلند شد\r\n زينب ز روى سينهء آن طفل سينه‌چاك * ديد اوفتاد آن سر انور به روى خاك\r\nدست الم بهم زد و معجر ز سر كشيد * چون رعد ناله از دل پردرد بركشيد\r\nگفت اى غريب مرده عزيز برادرم * گشتم عجب معين تو اى خاك برسرم\r\nاى بلبل حرم ز چه خاموش گشته‌اى * ديدى كدام جلوه كه مدهوش گشته‌اى\r\nاى طفل ياد از رخ اصغر ( ع ) نموده‌اى * يا ياد گيسوى على اكبر ( ع ) نموده‌اى\r\nياد آورم ز پاى پياده دويدنت * يا سوزم از جراحت زنجير گردنت \r\nاسيران در آن خرابهء ويران چنان شيون و افغان نمودند كه تمام همسايگان خبر شدند و رو به خرابه آوردند كه ببينند برسر ايشان چه آمده همه با دختران فاطمه عليها السّلام بگريه درآمدند مثل روز قتل امام حسين عليه السّلام عزا برسر پا نمودند محض خاطر خدا غسّاله آوردند و كافور و كفن حاضر نمودند چراغ آوردند تخته آوردند آن معصومه را برهنه كردند و روى تخته گذاردند تا غسلش دهند\r\n\r\n","description":"","footnote":"","page_name":" 964 ","page_number":964},
  {"content":"\r\n\r\n\r\nزبانحال عليا مخدّره حضرت زينب سلام اللّه عليها با زن غسّاله در خرابه\r\nآن معصومه را برهنه كرده روى تخته انداختند زبانحال عليا مخدّره به غساله\r\nشعر\r\n بيا تو اى زن غسّاله از طريق وفا * به اين صغيره بده غسل از براى خدا\r\nمكن خيال كه او از اهل روم تاتار است * كه غسل دادن او سخت برتو دشوار است\r\nسرور سينهء سلطان عالمين است اين * صغيره فاطمه مظلومهء حسين عليه السّلام است اين\r\nمگو كه از چه رخ او چه كهربا باشد * ز داغ تشنگى دشت كربلا باشد\r\nمگو كه زخم به پايش برون بود از حدّ * به روى خار مغيلان دويده او بىحدّ\r\nمگو چه شد كه به خوارى سپرده جان اين طفل * شبى به شام سيرى نخورده نان اين طفل\r\nرخ چو ماه منيرش اگر بود نيلى * به راه شام بسى خورده از جفا سيلى\r\nاگر شكسته سر اين نديده كام بود * ز ضرب سنگ سر كوچه‌هاى شام بود\r\nجراحتى كه خود اين طفل را به شانه بود * ز ضرب كعب نى و چوب و تازيانه بود \r\nغسّاله مشغول غسل دادن و زنان به سر و سينه زدن بعد از غسل در همان\r\n\r\n","description":"","footnote":"","page_name":" 965 ","page_number":965},
  {"content":"\r\n\r\nپيراهن پاره كفن كردند و در همان خرابه به خاك سپردند روزيكه اهل بيت از شام مراجعت كردند زينب تا به در خرابه رسيد سر از محمل بيرون آورد رو به زنان شاميّه فرمود يك امانتى از ما در اين خرابه مانده جان شما و جان اين امانت گاه‌گاهى سر قبرش بيائيد و آبى برمزارش بپاشيد و چراغى روشن كنيد\r\n با دل خونين و چشم پربكاء اى اهل شام * مىروم امروز از شهر شما اى اهل شام\r\nخانه آبادان كه بنموديد خوب از دوستى * ميهماندارى برآل مصطفى اى اهل شام\r\nغير اشگ ديده و خوناب دل ديگر چه بود * در شب و روز از براى ما غذا اى اهل شام\r\nبيوفائى شما اين بس پس از قتل حسين ( ع ) * دست و پا رنگين نموديد از حنا اى اهل شام\r\nبانوانى را كه دربان بود جبريل امين * از جفا داديد در ويرانه جا اى اهل شام\r\nاندر اين مدّت كه ما را در خرابه جاى بود * خاك بستر خشت بودى متكا اى اهل شام\r\nمىرويم اينك به چشم اشگبار امّا بود * يك وصيّت آوريد او را بجاى اى اهل شام\r\nبرسر قبر صغير ما كه در غربت بمرد * گاه بگذاريد شمعى از وفا اى اهل شام \r\n\r\n","description":"","footnote":"","page_name":" 966 ","page_number":966},
  {"content":"\r\n\r\n\r\nخطبه خواندن خطيب شامى در مسجد جامع و ذمّ شاه اولياء سلام اللّه عليه و به منبر رفتن حضرت سجّاد عليه السّلام و مفتضح نمودن آن حضرت رجس نجس يعنى يزيد پليد را\r\nاز جمله مصائب اهل بيت سلام اللّه عليهم در شهر شام تار اين بود كه در اين شهر به حكم يزيد ناپاك خطيب شامى در مسجد جامع به منبر رفت و در حضور حجّت خدا و ازدحام مردم مدح آباء و اجداد يزيد پليد و مذمّت از شاه اولياء نمود .\r\nحكايت منبر رفتن خطيب و خطبه مشتمل برمذمّت شاه اولياء را ارباب مقاتل و مورخين در كتب خود به اجمال و تفصيل نقل كرده‌اند و در اينكه اين قضيه اتفاق افتاده و چنين خطبه‌اى خوانده شده اختلافى نيست منتهى بعضى معتقدند خطبه در مجلس شوم يزيد و در بارگاه آن پليد خوانده شده چنانچه مرحوم سيّد در لهوف و برخى ديگر اين‌طور فرموده‌اند و بعضى مىگويند در مسجد جامع دمشق و در مقابل ازدحام مردم صورت گرفته ، ما قبلا به خواندن خطبه در مجلس يزيد اشاره كرده و آن را نقل نموديم و اينك خطبه‌اى كه آن شامى شوم در مسجد جامع دمشق ايراد كرده است را در اينجا مىآوريم\r\nمرحوم شيخ طبرسى در احتجاج و ابو مخنف در مقتل و ابن شهرآشوب در مناقب اين خطبه را نقل كرده‌اند و مرحوم علّامه مجلسى در بحار اين واقعه را از مناقب نقل كرده و مبسوطتر از ديگران به شرح آن پرداخته است و بيان آن چنين مىباشد :\r\nيزيد امر كرد جار زدند و مردم را خبردار كردند در مسجد جامع خطيبى اشدق و زبان‌آور را گفت تا به منبر رود و خطبه كه مشتمل برذم شاه اولياء باشد بخواند فصعد الخطيب المنبر خطيب از سعادت بىنصيب از جاى برخاست اوّل حمد و ثناى الهى نمود ثم اكثر الوقيعة فى علىّ و الحسين عليهما السّلام پس در حق شاه اولياء و سيّد الشّهداء زبان وقيعت آخت و لسان قباحت پرداخت و در تعريف معاويه و\r\n\r\n","description":"","footnote":"","page_name":" 967 ","page_number":967},
  {"content":"\r\n\r\nتوصيف يزيد فصلى چند ذكر كرد صفات جميله از براى ايشان ثابت كرد و اولويت يزيد و معاويه را برخلافت و سلطنت نقل كرد امام زين العابدين عليه السّلام بىطاقت شده فرمود ويلك ايّها الخاطب اشتريت مرضات المخلوق بسخط الخالق واى برتو اى خطيب رضاى مخلوق را به سخط خالق خريدى چه بدخطيبى بودى\r\nشعر\r\n پيروى نفس و هواى مىكنى * راه حق اين نيست خطا مىكنى\r\nدر حق اخيار نگوئى سخن * مدحت اشرار چرا مىكنى\r\nآل عبا از همه فاضل‌ترند * ذمّ چنين قوم چرا مىكنى \r\nپس آن حضرت از جاى برخاست و در نزد سجاده يزيد ملعون بنشست و فرمود اى يزيد ايذن لى حتى اصعد هذه الاعواد اذن بده تا براين منبر بروم و خطبه‌اى كه رضاى خدا و رسول در آن باشد بخوانم و كلماتى كه مستمعان از او مأجور و مثاب شوند بازگويم يزيد پليد گفت رفتن تو به منبر حاجت نيست اركان و امراء شام گفتند يا امير المؤمنين چه شود كه اذن دهى اين جوان هاشمىنسب حجازىزبان منبر رود شايد سخنى از او بشنويم و الفاظ و عبارات او را بسنجيم تا فصاحت و بلاغت حجاز با شام تا چه مرتبه است يزيد عليه الّعنه گفت اى شاميان اين طايفه افصح قبايلند به خدا منبر نمىرود و به زير نمىآيد الّا آنكه مرا و تمام آل ابو سفيان را مفتضح و رسوا مىسازد و بنى اميّه را ناسزا مىگويد فانّه من اهل بيت زقوا العلم زقاقا اركان دولت گفتند اى امير اصلحك اللّه اين جوان خردسال كجا تواند در همچو مجلسى كه مشحون به صنوف خلايق است سخن گويد هوس ما آنست كه از جدّ خود پيغمبر صلّى اللّه عليه و آله حديثى نقل كند كه در آن ما را موعظه و تسكين باشد يزيد نتوانست التماس بزرگان را ردّ كند ناچار اجازت داد پس امام چهارم عليه السّلام مانند روح پاك از روى زمين برخاست و قامت طوبى مثال را به سمت\r\n\r\n","description":"","footnote":"","page_name":" 968 ","page_number":968},
  {"content":"\r\n\r\nمنبر روانه ساخت\r\n مكبّر گر ببيند قدّ و قامت * به قد قامت بماند تا قيامت \r\nپا به پله اوّل و دويّم منبر نهاد و چون لمعهء نورى برعرشه قرار گرفت مردم از دور و نزديك آمدند ببينند كه اين شخص غريب كيست كه با روى انور برمنبر رفته به‌به\r\n اندر فراز منبر هركس بديد گفتا * به‌به طلوع كرده برمنبر آفتابى \r\nپس درج درر و گنج گوهر گشود فحمد اللّه و اثنى عليه حمد الهى و نعت جدّش حضرت رسالت پناهى بيان فرمود حمدى كه تا آن روز احدى چنين حمدى نشنيده بود\r\n حمدى كه به دل خلعت جان پوشاند * شكرى كه بجان جام طرف نوشاند\r\nحمدى كه ره وصال جانان داند * تا كام دل مراد جان بستاند \r\nثمّ خطب خطبة بكى منها العيون و اوجل منها القلوب پس خطبه‌اى خواند كه همه چشم‌ها را گريان و دلها را لرزان نمود و بعد فرمود اعطينا ستّا و فضّلنا بسبع خدا بما شش چيز عطا كرد و هفت چيز فضيلت داد اما آن شش چيز كه عطا فرموده علم و حلم و سماحة و فصاحت و شجاعت و محبّت در قلوب اهل ايمانست يعنى هركه مؤمنست البتّه ما را دوست مىدارد و آن هفت چيزى كه فضيلت داده آنست نبى مختار از ماست صديق حيدر كرّار از ماست و جعفر طيّار از ماست و حمزهء اسد اللّه و اسد الرّسول از ماست حسن عليه السّلام و حسين عليه السّلام از ماست اى مردم هركه مرا مىشناسد كه مىشناسد و هركه مرا نمىشناسد من او را آگاه نمايم به حسب و نسب خود شمر كه پدرم را كشته مرا مىشناسد كه نيزه به گلو و پهلوى پدرم زده يزيد هم مرا مىشناسد كه امر به قتل پدرم كرده ليكن شما مردم مرا نمىشناسيد و نيز ما را خارجى مىدانيد چنين نيست بشنويد تا بگويم و حسب خود را انا ابن مكّة و منى انا ابن زمزم و الصّفاء انا ابن من حمل الرّكن\r\n\r\n","description":"","footnote":"","page_name":" 969 ","page_number":969},
  {"content":"\r\n\r\nبه اطراف الرّداء انا ابن خير من انتعل و احتفى انا ابن خير من طاف و سعى انا ابن خير من حجّ و لبّى انا ابن من حمل على البراق فى الهواء انا ابن من اسرى به من المسجد الحرام الى المسجد الاقصى انا ابن من بلغ به جبرئيل الى سدرة المنتهى انا ابن من دنى فتدلى فكان قاب قوسين او ادنى انا بن من صلّى بملئكة السّمآء انا ابن من اوحى اليه الجليل ما اوحى مردم همه متعجّب شدند كه اين همه صفات و خصايص پيغمبر آخر الزّمانست كه مىگويد و خود را نسبت به او مىدهد و يزيد شهرت داده كه اينها خارجى هستند مردم صحن مسجد را خبر كردند همه از دور و نزديك آمدند همين كه آن حضرت فرمود انا بن محمّد المصطفى صلّى اللّه عليه و آله دانستند كه او فرزند رسول مختار است بناى گريه گذاشتند فرمود نام پدر ديگر مرا بشنويد انا ابن من ضرب خراطيم الخلق حتى قالوا لا إله الّا اللّه انا ابن من ضرب بين يدى رسول اللّه بسيفين و طعن برمحين و هاجر الهجرتين و بايع البيعتين و قاتل ببدر و حنين و لم يكفر باللّه طرفة عين انا ابن صالح المؤمنين و وارث النبيّينن و قامع الملحدين و يعسوب المسلمين و نور المجاهدين و زين العابدين و تاج البكّائين و اصبر الصّابرين و افضل القائمين من آل يس رسول ربّ العالمين انا ابن المؤيّد بجبرئيل المنصور بميكائيل ، انا بن المحامى عن حرم المسلمين و قاتل المارقين و النّاكثين و القاسطين و المجاهد اعدء اللّه و افخر من مشى من قريش اجمعين و اوّل من اجاب و استجاب للّه و لرسوله من المؤمنين و اوّل السّابقين و قاصم المعتدين و مبيد المشركين و سهم من مرامى اللّه على المنافقين و لسان حكمة العابدين و ناصر دين اللّه و ولىّ امر اللّه و بستان حكمة اللّه و عيبة علمه سمح سخىّ بهلول زكىّ ابطحىّ رضىّ مقدام همام صابر صوّام مهذّب ، قوّام قاطع الاصلاب مفرّق الأحزاب اربطهم عنانا و اثبتهم جنانا و امضاهم عزيمة و اشدّهم شكيمة اسد باسل يطحنهم فى الحروب اذا ازدلفت الاسنّة و قربت الاعنّه طحن الرّحاويذ روهم فيها ذر و الرّيح الهشيم ليث الحجاز كبش العراق مكّى مدنى\r\n\r\n","description":"","footnote":"","page_name":" 970 ","page_number":970},
  {"content":"\r\n\r\nخيفى عقبىّ بدرىّ احدىّ شجرى مهاجرى من العرب سيّدها و من الوغى ليثها وارث المشعرين ابو السّبطين الحسن عليه السّلام و الحسين عليه السّلام ذاك جدّى على بن ابيطالب عليه السّلام\r\nاى مردم اين يك جدّ ديگرم بود كه صفات و القاب و سمات او را گفتم امّا جدّه‌ام انا بن فاطمة الزّهراء انا بن سيّدة النّساء دختر بهترين خلق خدا\r\n عصمتش سر به آسمان برده * سايه برآفتاب گسترده\r\nروز محشر پناه خلق جهان * دوستان را مقام امن و امان \r\nفلم يزل يقول انا انا حتى ضجّ النّاس بالبكاء و النّحيب لا ينقطع معرّفى خود مىكرد و متصل اشگ مردم جارى و ضجه‌ها بگريه و ناله بلند بود\r\nفقرات زائد خطبه امام سجّاد عليه السّلام طبق روايت ابو مخنف در مقتل\r\nدر مقتل ابو مخنف برخى از فقرات زائد را اينطور نقل كرده كه امام فرمودند :\r\nانا ابن صريع كربلا انا ابن من راحت انصاره تحت الثّرى انا ابن من ذبحت اطفاله من غير سوى انا ابن من اضرم الأعداء فى خيمته لظى انا ابن من اضحى صريعا بالتقى انا ابن من لا له غسل و لا كفن يرى انا ابن من رفعوا رأسه على القانا انا ابن من هتك حريمه از اين مقوله فرمايشات كرد و اشگ ريخت فلمّا سمعوا النّاس كلامه ضجّوا بالبكاء و النّحيب و علت الاصوات فى الجامع مردم كه اين عبارت دلسوز جگرگداز حضرت را شنيدند ضجّه و ناله آغاز نمودند صدا بگريه بلند كردند مسجد جامع پر از غلغله شد فخاف يزيد الفتنة يزيد پليد ترسيد كه مبادا فتنه و آشوب به پا شود رو كرد به مؤذّن و گفت برخيز اذان بگو و قطع كلام اين غلام بنما مؤذّن برخاست و گفت اللّه اكبر\r\nامام عليه السّلام فرمود : كبّرت تكبيرا و عظّمت عظيما و قلت حقّا اى مؤذّن خدا را به بزرگى ياد كردى و حق گفتى .\r\n\r\n","description":"","footnote":"","page_name":" 971 ","page_number":971},
  {"content":"\r\n\r\nدر مناقب فرموده : لا شى اكبر من اللّه زيرا هيچ شئ از خدا بزرگتر نيست .\r\nابى مخنف مىنويسد : مؤذّن كه گفت اشهد ان لا إله الّا اللّه حضرت فرمود اشهد بها مع كل شاهدوا حتملها مع كلّ جاهد .\r\nدر مناقب فرموده : شهد بها شعرى و بشرى و لحمى و دمى شهادت مىدهد موى من و بشرهء من و گوشت و پوست و خون من به وحدانيت خدا يعنى مردم بدانيد كه ما مسلمانيم و خارجى نيستيم .\r\nابو مخنف مىنويسد : همين كه مؤذن گفت اشهد انّ محمّدا رسول اللّه علىّ بن الحسين عليه السّلام بنا كرد زارزار گريستن مردم همه از گريه حضرت به گريه درآمدند\r\nو در نسخهء خطّى ابو مخنف آمده است : ثمّ بكى و رمى العمامة من رأسه و رمى بها الى المؤذّن حضرت عمّامه خود را از سر برداشت و بجانب مؤذن انداخت فرمود اى مؤذن ترا به ذات خدا قسم مىدهم چند دقيقه صبر كن مؤذن آرام گرفت زين العابدين عليه السّلام رو كرد به يزيد و فرمود يا يزيد محمّد صلّى اللّه عليه و آله جدّ منست يا جدّ تو اگر جدّ خود بدانى دروغ گفته‌اى و همه تكذيب تو مىكنند اگر جدّ منست و پيغمبر توست پس چرا پسر پيغمبر خود را كشتى و مرا يتيم نمودى يزيد جواب بازنداد و گفت لا حاجة لى فى الصّلوة من محتاج به نماز نيستم نماز نخوانده برخاست از مسجد بيرون آمد مسجد بهم خورد امام عليه السّلام از منبر به زير آمد مردم به گرد حضرت جمع شده معذرت مىخواستند كه منهال بن عمرو كوفى در ميان آن جمعيّت بود برخاست خدمت حضرت آمد عرض كرد آقا جان احوال شما چونست كيف اصبحت يابن رسول اللّه صبح و شام شما چگونه است حضرت در جواب فرمود كيف حال من اصبح و قد قتل ابوه و قتل ناصره چگونه مىخواهى باشد حال كسى كه پدر كشته و غريب و بىياور مانده حريم و پردگيانش را در انظار خلايق شهرها و ديارها و كوچه‌ها و بازارها ببرند قد فقد و السّتر و الغطاء و قد اعدموا الكافل و الحمى نه پرده و نه حجابى نه پرستارى و نه انصارى اى منهال\r\n\r\n","description":"","footnote":"","page_name":" 972 ","page_number":972},
  {"content":"\r\n\r\nنمىبينى مرا كه به چه روز افتاده‌ام فما ترانى الّا اسيرا ذليلا خوار و غريب با يك عدّه مرد و زن محنت نصيب در اين شهر مانده نه دوستى و نه آشنائى قد كسيت انا و اهل بيتى بثياب الاسى و قد حرمت علينا جديد العرى يعنى اى منهال دست روزگار برتن من و اهل بيت من لباس عزا پوشانيده و به عوض قوت و غذا زهر مصيبت دمادم نوشانده و حال مرا ببين و حال آنها را هم به اين وضع تصوّر نما كه انگشت‌نماى خلايق شده‌ام و شماتت و دشنام از مردم مىشنوم و شب و روز مترصّد و منتظر پيك اجل مىباشم اى منهال تا بود عرب برعجم فخر مىنمود كه محمّد صلّى اللّه عليه و آله از ماست طايفه قريش برساير اعراب افتخار مىنمودند كه محمّد صلّى اللّه عليه و آله از قبيلهء ماست ما اولاد همان محمّديم كه مفخر خلايق بوديم اكنون سلسله ما برچيده شد خانه‌هاى ما خراب ريشهء ما كنده شد مقتولين مظلومين رزايا و بلايا مثل غيث باطل برما ريخته زنان ما بدست نامحرمان گرفتار شدند سرهاى سروران عالم را شهر به شهر هديه مىبرند كانّ حسينا من اسقط العرب و ارذل الحسب گويا پدر عاليمقدار و باب كامكارم سلطان السّلاطين غيب و شهادت امام حسين عليه السّلام را اصلا حسبى و نسبى نيست و در اصالت و نجابت فرومايه است كان لم يكن على هام المجد رقينا و على بساط الجليل سعينا و حال آنكه\r\n نه فلك را از ازل مهر درخشان مائيم * خلق را در دو جهان صاحب سلطان مائيم\r\nلؤلؤ بحر پيمبر ( ص ) در درياى على ( ع ) * صدف فاطمه ( ع ) را گوهر غلطان مائيم \r\nاكنون در اين شهر اسير يزيد شده‌ايم كه مانند اماء و عبيد فريد و وحيد مانده‌ايم منهال پرسيد آقا منزل كجاست كه خدمت برسم اشگ حضرت جارى شده فرمود منهال ما خرابه‌نشينيم در اين غربت خانه نداريم\r\n\r\n","description":"","footnote":"","page_name":" 973 ","page_number":973},
  {"content":"\r\n\r\n\r\nواقعه هنده همسر يزيد پليد\r\nاز جملهء صدمات و مصيبات كه در شام غم‌انجام از يزيد طاغيه براهل بيت طاهره رسيد اين بود كه پس از آنكه آن ولد الزّناء عيال اللّه را در خرابه آنقدر مقام داد حتّى تقشرّت وجوههم و تغيرت الوانهم و اقترحت اجفانهم و اذيبت لحومهم و نحلت جسومهم صورت‌هاى همچون ماه از كثرت تابش آفتاب پوست انداخت و رنگ رخسار مهر آثارشان از سرما و گرما تغيير كرد و چشم‌ها از شدّت گريه مجروح گوشت بدنها آب و جسم لطيفشان ضعيف و نحيف گشت چون يزيد پليد به اين كامها رسيد خواست زياده براينها دل اولاد على عليه السّلام را بسوزاند حكم كرد عيال اللّه را چند روز از خرابه به حرم خود بياورند و از حرمخانه توبيخ و سرزنش از اهل حرم بشنوند واويلاه لهف نفسى على ما اصابهم من هذا الظّلم الجديد و الرغم الشّديد به روايتى بنا براستدعاى هند دختر عبد اللّه بن عامر زوجهء يزيد كه سابقا در خدمت حضرت امام حسين عليه السّلام بود و بنى هاشم را دوستدار و آل على را بجان هوادار بود از يزيد خواهش كرد كه اذن بده چند صباحى دختر پادشاه حجاز را من به حرم بياورم و از وى پذيرائى كنم بس كه يزيد وى را دوست مىداشت و كان يزيد مشعوفا بها اجازت داد تفصيل اين اجمال آنكه شيخ در منتخب روايت مىكند هنده گفت شبى در رختخواب در فكر عيال بىسامان امام حسين عليه السّلام كه در خرابه مقام داشتند بودم در اين اثنا مرا خواب درربود ديدم درهاى آسمان باز شد و ملائكه ملأاعلى صف در صف به زير آمدند و وارد آن اطاقى شدند كه سر بريدهء امام عالم امكان حسين عليه السّلام بن امير مؤمنان عليه السّلام بود و دسته به دسته پيش مىرفتند و مىگفتند السّلام عليك يابن رسول اللّه السّلام عليك يا ابا عبد اللّه در اين حال ديدم ابرى سفيد از آسمان به زير آمد در ميان آن ابر مردمان زيباصورت سروقامت بودند در ميان ايشان بزرگوارى عاليمقدار نور از صورت شعشعانيش رخشان درىّ اللّون قمرىّ الوجه از ميان ابر گريان بيرون آمد و آمد تا\r\n\r\n","description":"","footnote":"","page_name":" 974 ","page_number":974},
  {"content":"\r\n\r\nبه نزديك سر منوّر امام عليه السّلام رسيد خود را به روى آن سر انداخت و لب برلب و دندانهاى آن مظلوم نهاد و شروع كرد به بوسيدن و اشگ ريختن و فرمود ترا كشتند و قدر ترا نشناختند يا ولدى قتلوك اتراهم ما عرفوك و من شرب المآء منعوك از آب هم مضايقه كردند پسر جان من جدّت پيغمبر خدايم و او پدرت على مرتضى است و او برادرت حسن مجتبى عليه السّلام است اين جعفر و آن عقيل اين حمزه و آن عبّاس است يكان يكان از اهل بيت خود شمرد هند گويد من از ترس و واهمه از خواب جستم از رختخواب برخاسته به طلب يزيد آمدم او را نيافتم تا آنكه صداى نالهء يزيد را در خانه تاريكى شنيدم پيش رفتم ديدم در ميان حجره نشسته صورت خود را به ديوار كرده دم به دم مىگويد مالى و للحسين عليه السّلام مرا با حسين بن على عليهما السّلام چكار يزيد چون مرا ديد احوال پرسيد كه اى هند براى چه اينجا آمدى من واقعه را براى يزيد نقل كردم او اظهار ندامت كرد پس هند درخواست كرد اكنون اگر از فعل خود پشيمانى اذن بده عيال ويلان حسين بن على عليهما السّلام را كه در خرابه نشينند چند صباحى من وارد حرم خود كنم و از ايشان پذيرائى نمايم آخر دختر پادشاه حجاز تا كى خرابه‌نشين باشد يزيد اجازت داد فلمّا اصبح يزيد استدعى بحرم رسول اللّه چون صبح طالع گرديد يزيد فرستاد اهل بيت را از خرابه به خانه آوردند\r\nمقاله مرحوم صدر قزوينى در حدائق الانس\r\nمرحوم صدر قزوينى در حدائق مىنويسد :\r\nحق آنست كه يزيد حرم شاه شهيدان را نه از براى رأفت به حرم خود به رسم ميهمانى آورد بلكه مىخواست تجمّلات خود را به آن اسيران خسته و مخدّرات دلشكسته نشان بدهد و داغى بربالاى داغهاى دلشان نهد زيرا هرگاه از ملاحظهء مهربانى بود چرا در وقت ورود اهل بيت رسالت به حرم حكم كرد سر امام عالم امكان را به درب حرم خود بياويزند تا آن شكسته‌دلان سر مطهّر آقا را به درب\r\n\r\n","description":"","footnote":"","page_name":" 975 ","page_number":975},
  {"content":"\r\n\r\nحرم آويزان ببينند جگرهاشان آب و دلهاشان كباب شود چنانچه علّامه در بحار از مناقب و ابو مخنف و غيره روايت مىكند انّ يزيد امر بان يصلب الرّأس على باب داره و امر باهل بيت الحسين عليه السّلام ان يدخلوا داره يعنى : يزيد حكم كرد سر سردار شهيدان را درب حرم آويختند بعد امر كرد اهل بيت سيّد مظلومان را از خرابه وارد حرم خود نمودند اى شيعه تصوّر كن ببين چه گذشته برحال آن اسيران شكسته بال و اطفال خردسال كه سر عزيز پيغمبر را به دار آويخته ديدند هيچ تصور كرده‌اى كه اين سر مطهّر را از كجا آويخته بودند مناسب دو موضوع است يكى از محاسن و يكى از گيسوان واويلاه اهل و عيال چون آن سر مقدّس را آويخته ديدند چنان صيحه بركشيدند كه زلزله در زمين و زمان افتاد هند از اين واقعه آگاه شد روى به مجلس يزيد آورد و هى حاسرة سر و پاى برهنه به بارگاه آمد و گفت يا يزيد ارأس ابن فاطمة بنت رسول اللّه مصلوب على فنا بابى اى ظالم اين چه بيداد است سر پسر فاطمه دختر رسول اللّه را بردر حرم من آويخته‌اى ؟\r\nگفت نعم بلى تو چرا سربرهنه به مجلس عام آمدى يزيد از جاى جست و سر هند را از نامحرم پوشيد و گفت فاعولى عليه يا هند و ابكى على بنت رسول اللّه صريخة قريش يعنى اى هند برحسين عليه السّلام گريه كن ناله نما كه خوب مردى بود صريخهء قريش يعنى فريادرس قريش بود و حيف كه ابن زياد عجله كرد در كشتن حسين عليه السّلام ثمّ انّ يزيد انزلهم فى داره المخصوص با آن حالت زار اسيران را وارد حرم خاص يزيد كردند\r\nنقل مرحوم مجلسى در كتاب بحار الانوار\r\nفلمّا دخلت النّسوة دار يزيد لم يبق من آل معوية و لا ابى سفيان احد الا استقبلهنّ بالبكاء و الصّراخ و النّياحة على الحسين عليه السّلام چون آن مصيبت‌زدگان وارد حرم شدند تمام زنان معاويه و ابى سفيان آن اسيران را استقبال كردند ليكن همه لباسهاى فاخر ملوكانه در برداشتند خود را به حلل آراسته بودند همين كه\r\n\r\n","description":"","footnote":"","page_name":" 976 ","page_number":976},
  {"content":"\r\n\r\nمخدّرات را به آن حالت با لباسهاى كهنه و صورت‌هاى پوست انداخته و بدنهاى كبود شده ديدند همگى رقّت كرده بناى گريه و نوحه نمودند و القين ما عليهنّ من الثياب و الحلّى و اقمن الماتم عليه ثلثة ايّام و آنچه زر و زيور و لباس فاخر داشتند همه را ريختند و برغريبى و مظلومى ايشان ناله كردند سه روز در حرم يزيد اقامت ماتم بود ليكن ارباب مقاتل مىنويسند كه هرچند هند خواست عليا مكرّمه را وارد اطاق و ايوان مفروش بنمايد آن مخدّره قبول نكرد و مىفرمود چگونه روى فرش و زير سايه بنشينم و حال آنكه با چشم خود ديدم بدن چاك چاك برادرم روى خاك مقابل آفتاب افتاده همان در صحن خانه نشست اسيران در گرد وى جمع شدند فرمود سر مطهّر برادرم را بياوريد آوردند پس آن مخدّره مقنعه از سر كشيد گيسو پريشان كرد يك دست سر برادر و با يك دست برسر و سينه ميزد و نوحه مىنمود و مىفرمود اى زنها اين برادرم بود كه ظهر روز عاشوراء ميان ميدان كربلا غريب و تنها ايستاده بود و مىفرمود\r\n يقول يا قوم ابى على البرّ الوصىّ * و فاطم امّى الّتى لها التقى و النّاقل\r\nمنّوا على ابن المصطفى بشربة تحيى بها * اطفالنا من الظّما حيث الفرات سائل\r\nقالوا له لا ماء لنا الا السّيوف و القنا * فانزل به حكم الادعياء فقال بل اقاتل \r\n\r\nاظهار ندامت نمودن يزيد پليد از كردار زشت خود و تعيين منزل براى عزادارى نمودن اهل بيت در شام\r\nمرحوم طريحى در منتخب مىنويسد :\r\nچون يزيد به حساب ظاهر از كردار زشت خود دست كشيد در آشكار و خلوت اظهار ندامت مىكرد و مىگفت : مالى و للحسين مرا با حسين چكار بود\r\n\r\n","description":"","footnote":"","page_name":" 977 ","page_number":977},
  {"content":"\r\n\r\nهمين كه صبح شد اسيران را از خرابه به منزل خويش طلبيد اظهار ندامت نمود و معذرت خواست و گفت اكنون بگوئيد ببينم كدام يك از اين دو در نزد شما پسنديده است ماندن در شام و يا مراجعت به مدينه اينجا بمانيد كمال مواظبت را دربارهء شما خواهم نمود به مدينه برويد عطا و جايزهء گرانبها به شما خواهم داد و عيال ويلان سلطان شهيدان به گريه درآمدند عليا مكرّمه زينب خاتون عليها السّلام كه از بزرگ حرم بود فرمود اى يزيد خواهش ما يك مشت زن اسير آنست كه اوّلا اذن بدهى تا چند روز براى سيّد و آقاى خود گريه و ناله كنيم زيرا ما را نگذاشته كه براى شهيدان خود گريه كنيم و عزاى آنها را برسر پا نمائيم اين داغ در دل خواهرها و مادرها و دخترها مانده نحبّ اوّلا ان ننوح على الحسّين عليه السّلام يزيد قبول كرد و اجازت داد ثمّ اخليت لهنّ الحجر و البيوت فى دمشق پس يزيد حكم كرد خانه‌ها و حجره‌ها از براى ايشان خالى كردند آن برادر كشته‌ها و جوان‌مرده‌ها را منزل دادند و نيز اسباب عزادارى فراهم كردند زنان هاشمى و قريشى كه در شام بودند شنيدند كه اهل بيت به عزادارى مشغولند و يزيد ممانعت ندارد لهذا آنچه زن از محبّان بود لباسهاى سياه پوشيدند به هيئت اجتماع به منزل آن عزاداران غريب مىآمدند و نوحه‌گرى مىنمودند و لم يبق هاشميّه و لا قريشية الّا و لبست السّواد على الحسين و ندبوه على ما نقل سبعة ايّام مدّت هفت روز در شام عزاى امام عليه السّلام برپا بود و مرثيه‌خوان عليا مكرّمه زينب خاتون و امّ كلثوم سلام اللّه عليهما و سكينه خاتون عليها السّلام بود چنانچه مرحوم مجلسى عليه الرّحمه در بحار مرثيه عليا مكرّمه را كه در شام خوانده بود نقل مىنمايد\r\n\r\nچاره‌جوئى يزيد پليد از امام سجاد عليه السّلام براى كارى كه بدتر از كفر بود و مرتكب آن شد\r\nعلّامه مجلسى در بحار مىفرمايد ثمّ انزلهم يزيد داره الخاصّة فما كان يتغذّى و لا يتعشى حتى يحضر علىّ بن الحسين عليه السّلام يعنى عيال حضرت را يزيد به حرم\r\n\r\n","description":"","footnote":"","page_name":" 978 ","page_number":978},
  {"content":"\r\n\r\nخاص خود منزل داد امام چهارم علىّ بن الحسين عليه السّلام را اغلب در نزد خود مىخواند به مرتبه‌اى كه شام و نهار بىوجود امام زين العابدين عليه السّلام نمىخورد حضرت را در سر سفره حاضر مىكرد آنوقت دست به سفره دراز مىنمود انتهى كلام آن علّامه روزى از روزها كه يزيد پليد حضرت را خواسته و مشغول صحبت بود اظهار ندامت از كرده‌هاى خود مىكرد كه حبّ رياست و سلطنت چشم مرا كور كرد كه قطع رحم كردم و با پدرت حسين عليه السّلام نهايت خصومت بجاى آوردم و بد كردم خطا كردم يا على اكنون راه نجاتى از براى من هست هرگاه استغفار كنم خداوند از سر تقصير من مىگذرد يا نه امام چهارم عليه السّلام فرمود اى يزيد ريختن خون امام كه جگرگوشهء حضرت خير الأنام بود سهل كارى نبود كه بتوان درصدد علاج آن برآمد اگر به فرض من از تو بگذرم جدّم رسول خدا صلّى اللّه عليه و آله و سلّم از تو نخواهد گذشت پدرم على مرتضى و جدّه‌ام فاطمه زهراء سلام اللّه عليهما از تو نخواهند گذشت خداوند و ملائكه ملاءاعلى به تو نفرين مىكنند .\r\nاى يزيد اگر اندكى بيانديشى و در كارهاى زشت خود تفكّر نمائى هرآينه به كوهها فرار كرده و سر به بيابان‌ها مىگذارى .\r\nاى ظالم اين چه ظلمى است كه بعد از كشتن پدر و برادر و اعمام و بنى اعمام من و اسيرى حرم پيغمبر خدا صلّى اللّه عليه و آله و اين همه خوارىها كه برسر ما آوردى به اينها اكتفاء نكرده اكنون سر نازنين پدرم حسين عليه السّلام را بردروازه شهر آويخته‌اى و هيچ نمىگوئى كه اين امانت رسول خدا صلّى اللّه عليه و آله و سلّم است ، مژده باد تو را به ندامت و پشيمانى كه در روز جزا در نظر خلائق در محضر خالق بكشى و سزاى خود ببينى .\r\nيزيد آب حسرت از ديده ريخت و آه ندامت بركشيد عاقبت حضرت نماز غفيله را تعليم او نمودند كه جهت آمرزش گناهانش به خواندن آن مبادرت نمايد ولى آن پليد موفق به خواندن آن نماز نشد و به همان حالت كفر و زندقه و ارتداد و الحاد روى به درك نهاد .\r\n\r\n","description":"","footnote":"","page_name":" 979 ","page_number":979},
  {"content":"\r\n\r\n\r\nطلبيدن يزيد اهل بيت رسالت را و معذرت خواستن\r\nچون مدّت اقامت اهل بيت رسالت در شام به طول انجاميد و تمام اهل شام معرفت به حال اهل بيت رسالت بهم رسانيدند و دانستند كه آنها خارجى نبوده بلكه اولاد رسول و ذرارى فاطمه بتول بوده‌اند در آشكار و پنهان زبان به طعن و ملامت يزيد گشودند كه اين حركات ناشايسته چرا از يزيد بروز كرد در كوچه و بازار از شناعت اين كردار سخن بود يزيد خواست كه مردم را از اين گفتارها بازدارد و اظهار داشت كه كشتن امام حسين عليه السّلام بدون اذن من بوده ابن زياد در قتل وى شتاب نمود خدا لعنت كند او را پس حكم كرد قرآنها را مجزا كردند و به اهل سوق دادند كه مشغول خواندن قرآن شوند و از بدگوئى و شناعت زبان ببندند از اين جهت قرآن را از آن روز سى پاره نمودند و به تلاوت مشغول شدند و اهل بيت را در حرم خاصه و يا در منزلى عليحده و يا در قصر خود جاى داد به روايت روضة الشّهداء امّ كلثوم خاتون درخواست نمود كه منزلى معين كنند تا به مراسم عزادارى خامس آل عبا مشغول شوند يزيد اجازت داد در خارج كوشگ منزلى جهت ماتم‌دارى مقرر شد مخدّرات تشريف بردند اسباب عزادارى فراهم كردند زنهاى اكابر و اعيان از قرشيّات و هاشميّات با لباسهاى ماتم حاضر شدند و سرسلامتى به اهل بيت مىدادند و مرثيه‌خوان زينب و امّ كلثوم سلام اللّه عليهما بودند كه نوحه‌گرى مىنمودند و زنان مىگريستند اين بود حالت زنها و امّا حالت امام زين العابدين عليه السّلام اغلب به حكم يزيد صبح و شام با يزيد هم‌غذا بود تا اينكه يزيد ديد كه ماندن اهل بيت در شام اسباب رسوائى او است و روز به روز قبح كار يزيد آشكار و مظلومى آل اطهار مكشوف مىگردد اين بود كه فرمان داد اهل بيت را كلّا و طرّا اناثا و ذكورا حاضر كردند در مجلسى خاص كه آراسته بود چنانچه مجلسى عليه الرّحمه در جلاء العيون فارسى نقل مىكند پس از احضار آل اطهار زبان به معذرت گشود و اظهار ندامت از فعل خود نمود مال و اموال و لباس\r\n\r\n","description":"","footnote":"","page_name":" 980 ","page_number":980},
  {"content":"\r\n\r\nحاضر كرد پس رو كرد به امّ كلثوم و گفت اى دختر على عليه السّلام اين پولها را بردار عوض خون برادرت حسين عليه السّلام و از من راضى شو صداى نالهء امّ كلثوم و مخدّرات مغموم بلند شد امّ كلثوم فرمود اى يزيد چه بسيار كم‌حيائى برادران مرا كشتى كه تمام دنيا برابر يك موى ايشان نمىشود الحال مىگوئى اين احسانها عوض آنچه كرده‌اى ! !\r\nمرحوم سيّد در لهوف مىنويسد :\r\nيزيد رو كرد به امام زين العابدين عليه السّلام و گفت اذكر حاجتك الثلات الّتى و عدتك بقضائهنّ بخواه از من آن سه حاجتى كه وعده داده بودم از تو برآورم امام چهارم عليه السّلام فرمود حاجت من آنست ان ترينى وجه سيّدى و مولاى و ابى اوّل آنكه سر پدرم را كه سرور شهيدان است به من بنمائى كه من او را ببينم و توشه از جمالش بردارم و الثّانية ان تردّ علينا ما اخذ منّا حاجت دوّم آنكه آنچه از ما بغارت برده‌اند ردّ كنى حاجت سوّم من آنكه اگر خيال كشتن مرا دارى پس شخص امينى را تعيين كن كه حرم پيغمبر صلّى اللّه عليه و آله را به مدينه برگرداند\r\nيزيد گفت امّا وجه ابيك فلن تراه ابدا امّا جمال پدر هرگز نخواهى ديد امّا از كشتن تو نيز درگذشتم و اين حرم رسالت را غير از تو كسى به حرم رسالت عودت نمىدهد و امّا آنچه از شما برده‌اند من به اضعاف آنها عوض مىدهم حضرت سيّد السّاجدين عليه السّلام در جواب فرمود امّا مالك فلا نريد و هو موفر عليك مال تو را ما نمىخواهيم ارزانى خودت باد اينكه غارتىهاى مال خود را از اسباب و لباس خواستم جهت آن بود لانّ فيه مغزل فاطمة بنت رسول اللّه صلّى اللّه عليه و آله كه در ميان آنها البسه‌هائى بود كه جدّه‌ام فاطمه دختر رسولخدا تاروپود آنها را رشته و بافته بود و از جمله مقنعه‌ها و قلاده‌ها و قميصها يعنى مقنعهء فاطمه زهرا عليه السّلام و قلاده آن مخدّره و پيراهن آن معصومه در ميان آن لباسهاى غارتى بوده شايسته نيست لباس و معجر و قلّاده دختر پيغمبر صلّى اللّه عليه و آله بدست نامحرم بيفتد فامر يزيد برّد ذلك و زاد\r\n\r\n","description":"","footnote":"","page_name":" 981 ","page_number":981},
  {"content":"\r\n\r\nفيه من عنده مأتى دينار پس يزيد امر كرد هركه هرچه در كربلا به غارت برده و موجود است بياورد آوردند و در كتاب معتبرى برنخوردم كه چه آوردند ليكن مشهور در بعضى از كتب متاخّره مسطور آنكه از جملهء اسبابهاى غارتى ساروق بسته بود كه آوردند و در حضور يزيد نهادند چون سر ساروق گشودند در آن پيراهنى بود عتيق خون تازه در وى مانند عقيق سرخ رنگين ليكن سوراخ سوراخ يزيد از روى تأمّل برآن پيراهن نگريست پرسيد كه اين چيست ؟\r\nگفتند هذا قميص الحسين عليه السّلام اخذه اخنس بن مرتد اى يزيد اين پيراهن سلطان مظلومان حسين عليه السّلام است كه اخنس بن مرتد ملعون حرامزاده از بدن حضرت بيرون آورده\r\nيزيد گفت : نبايد چنين باشد زيرا حسين عليه السّلام دعوى سلطنت مىكرد البسهء فاخر قيمتى مىپوشيد او را به اين پيراهن كهنه چكار ! ! ؟\r\nگفتند امير حسين عليه السّلام اين پيراهن كهنه را در بركرده براى اينكه كسى رغبت نكند از بدنش بيرون آورد و بجاى كفن بماند ليكن چنان مجرّد و عريان ساختند بدن او را كه گرد و غبار كفن او شد\r\nيزيد پرسيد اين چاكها و سوراخها چيست ؟\r\nگفتند :\r\n اين چاكها كه بدين جامه اندر است * جاى سنان و نيزه و شمشير و خنجر است \r\nامّا چون چشم اهالى حرم و خواتين محترم برپيراهن پرخون امام امم افتاد ضجّه و ناله از دل برآوردند و فرياد وا حسيناه و وا حبيبا از جگر بركشيدند عليا مكرّمه زينب خاتون آن پيراهن را چون جان شيرين در برگرفت و همراه خود به مدينه آورد همين كه سر قبر فاطمه زهراء عليه السّلام رسيد خروشى از دل برآورد كه مادر جان حسينت را بردم و نياوردم ليكن يك نشانه آورده‌ام پس دست در زير\r\n\r\n","description":"","footnote":"","page_name":" 982 ","page_number":982},
  {"content":"\r\n\r\nچادر برده و آن پيراهن پاره پاره را روى قبر مادر نهاد قبر شكافته شده دست فاطمه بيرون آمد پيراهن را در ميان قبر برده هركه از سادات و غيره فاطمه زهرا را در خواب ديده همين نحو است تا روز قيامت كه سر از قبر بردارد و وارد عرصه محشر شود و بيده قميص الحسين عليه السّلام در وسط محشر بالاى منبر مىايستد و آن پيراهن آغشته به خون را برسر مىگذارد و عرض مىكند الهى اهذا قميص الحسين عليه السّلام اى خداوند عادل و حكيم آيا اين پيراهن پسر منست يعنى رواست اين همه زخم نيزه و شمشير به روى زده باشند .\r\n\r\n","description":"","footnote":"","page_name":" 983 ","page_number":983},
  {"content":"\r\n\r\n\r\nفصل شانزدهم\r\n\r\nبازگشت اهل بيت عليهم السّلام به مدينه طيّبه\r\nهمين كه يزيد پليد برحسب ظاهر از كردهء خود پشيمان گرديد و از ملامت مردم ترسيد جاى آن نديد كه آل اللّه را در شام نگاهدارد پس مجلسى آراست اسيران آل محمّد صلّى اللّه عليه و آله را خواست و عذرخواهى نمود و به عوض مال و اموال ايشان كه در كربلا غارت كرده بودند مال و افزار و لباسهاى فاخر به آنها بخشيد .\r\nابو مخنف در مقتل خود مىنويسد قال الرّاوى فاعطاهم مالا كثيرا و اخلعت على كلّ واحد منهنّ و زاد عليهم من الثّياب و الحلى و الاثاث به عوض ما اخذ منهنّ به غير از مال و اموال و اسباب و اثاث و زيور به عوض آنچه از ايشان غارت كرده بودند داد و بعد فرمان داد شتران خوش‌رفتارى آوردند كجاوه‌ها و محملها حاضر نمودند پوششهاى نيكو روپوش كجاوه‌ها نمودند رئيسى از رؤسا لشگر خويش را طلبيد با پانصد نفر همراه ايشان كرده و گفت اين مصيبت‌زدگان را به عزّت و احترام به مدينه خير الأنام برسانيد مشهور آنست كه قائد و رئيس نعمان بن بشير انصارى بود و صاحب كامل در كامل السّقيفه مىنويسد كه رئيس عمرو بن خالد قرشى بود حاصل آنكه يزيد به نعمان سفارش بسيار درباره امام عليه السّلام نمود كه بايد اين آقا را صحيحا با مخدرات محترمات به مدينه برسانى شب ايشان را راه ببر و روز آرام بگير كه آفتاب صدمه به آنها نزند وقتى كه ايشان را فرود آوردى خود و تابعان در كنارى منزل كنيد كه مبادا چشم احدى از نامحرمان برايشان بيفتد كمال دقّت را در حفظ و حراست ايشان بنما و نيز آنچه بگويند و بخواهند اطاعت و اجابت كن .\r\nمرحوم مفيد در ارشاد مىنويسد :\r\n\r\n","description":"","footnote":"","page_name":" 984 ","page_number":984},
  {"content":"\r\n\r\nچون يزيد از تهيّه و تدارك سفر اهل بيت رسالت فارغ گرديد در اوان حركت زين العابدين عليه السّلام را طلبيد و با آنحضرت خلوت كرد اولا از عبيد اللّه بن زياد بسيار بد گفت و لعنت نمود لعن اللّه ابن مرجانة و اللّه لوانّى صاحب ابيك ما سئلنى حضلة ابدا الا اعطيته ايّاها يعنى خدا لعنت كند پسر مرجانه را به خدا سوگند اگر من بجاى او بودم هرچه پدرت درخواست مىكرد اجابت مىكردم و مقاصدش را برمىآوردم و نمىگذاشتم حال پدرت به كشته شدن برسد و لدفعت الحتف عنه امّا چه كنم خدا نخواست شد آنچه شد اكنون استدعا دارم كه هرفرمايشى داشته باشى فكاتبنى من المدينه از مدينه به من بنويسى تا من حوائج ترا برآورم نعمان بن بشير همراه شماست و سفارش بليغ در حق شما كرده‌ام يزيد حرف مىزد امام زين العابدين عليه السّلام مىگريست .\r\nبارى همين كه كجاوه‌ها و محمل‌ها را بستند بانوان محترمه و اطفال آزرده در محمل‌ها نشستند و زنان قرشى كه خويشى داشتند و از نسوان كه دوستان خانوادهء رسالت بودند به بدرقهء آل اللّه زنان ساميه باز بالاى بامها به تماشا برآمدند بعضى گريان و بعضى خندان تا آنكه قافله از كنار خرابه‌اى كه منزل داشتند عبور كرد عليا مخدّره زينب سر از محمل بيرون آورد و با چشم گريان فرمود اى زنان شامى من يك امانتى در اين خرابه گذاشته‌ام جان شما و جان اين امانت\r\nرجوع حضرت امام سجاد عليه السّلام با بانوان محترمه و اطفال به مدينه منوّره\r\nارباب خبر و اصحاب حديث برآنند كه چون يزيد شقاوت نهاد از ظلم و فساد خود كام حاصل كرد ماندن اهل بيت خير الأنام را در شام صلاح نديد لهذا تدارك سفر و تجهيز رفتن اهل بيت را به وطن اصلاح كرد ما يحتاج ايشان را از محمل و كجاوه و غيره فراهم نمود با يكى از رؤسا كه بعضى نام وى را نعمان بن بشير و به قولى عمرو بن خالد القرشى گفته‌اند روانه كرد و پانصد نفر از خدم و حشم با وى\r\n\r\n","description":"","footnote":"","page_name":" 985 ","page_number":985},
  {"content":"\r\n\r\nنيز منظّم نمود سفارش تام و اعزاز مالاكلام دربارهء ايشان نمود چنانچه شرح داديم امّا همين كه قافله بيوه‌زنان يتيم‌دار و جوان‌مرده‌هاى بيقرار روى به وطن نهادند بناى گريه و زارى را مجدّد آغاز نمودند حق داشتند زيرا وقت بيرون آمدن از مدينه را بخاطر مىآوردند كه به چه عزّت و جلال بودند اكنون كه مراجعت مىكنند به چه ذلّت و نكال رجعن بقيّة آل طه و يس مع الحسرة و الانين مع الايدى الخالية و العيون الباكية و الانفاس الطّويلة و الاحزان الجليلة با آنكه هركس كه به غربت برود هميشه آرزوى وطن خويش مىبرد لا سيما كسى كه در غربت رنج و مشقّت ديده باشد ليكن اين غريبان آواره از خانمان اصلا ميل رفتن به وطن خويش نداشتند لا ينقطع آه سرد از دل پردرد مىكشيدند اين خود از براى غريبان مصيبتى بود بعد از مصيبات و حسرتى بود عقب حسرات هروقت بخاطر مىآوردند كه در وقت خروج از مدينه در موكب همايون امام حسين عليه السّلام به چه عزّت و جلال و شوكت و اقبال همه در پشت پردهء امامت پرورده و در وراء استور نبوّت و ولايت نشوونما كرده صورت‌هاشان را آفتاب و ماه نديده و صوتشان را اصلا نامحرم نشنيده ، با آن عزّت و احترام و شوكت آمدند ، اكنون مىخواهند مراجعت كنند از آتش فراق احباب كباب ديده‌ها از مرگ جوانان پرآب چقدر ذلّت ديده و خفّت كشيده پردهء حرمشان دريده رنگ رخسارشان پريده مثل عبيد و اماء در بلاد و امصار گرديده دشنام و ناسزا شنيده صحرا و بيابان گرديده كوچه و بازار و مجالس نامحرمان رفته خرابه‌ها منزل كرده ويرانه‌ها مقام گزيده حاصل به هرنحو بود از شام بيرون آمدند و روى به راه نهادند .\r\nمرحوم طريحى در منتخب مىنويسد :\r\nرئيس قافله كه همان بشير و يا عمرو بن خالد بود اهل بيت خير الأنام را به عزّت و احترام حركت مىداد هرجا مىخواستند منزل مىكردند و هرچه اشاره مىكردند اطاعت مىنمود ليكن خود با جمعيتى كه همراه بودند پيرامون محمل‌ها\r\n\r\n","description":"","footnote":"","page_name":" 986 ","page_number":986},
  {"content":"\r\n\r\nو كجاوه‌هاى اهل بيت رسالت نمىگرديدند يا از پيشاپيش و يا از عقب سر ايشان مىآمدند تا اينكه منزل به منزل طى مراحل كردند به جائى رسيدند كه يك ره به كربلاى حسين مىرفت و راه ديگر به مدينه طيّبه مخدّرات محزون و مستورات دلخون را شوق زيارت كربلا و آرزوى ديدن قبور شهيدان بسر افتاد بناى نوحه و گريه كردند پس نعمان را طلبيده التماس و تمنّا نمودند و قالت النّساء به حق اللّه عليك الّا ما عرجت بنا على طريق بكربلا قسم مىدهم ما را از راه كربلا ببر كه قبور شهداء را زيارت كنيم و نيز آنچه در اين سفر برسر ما آمده را به قبر امام عليه السّلام خود بازگوئيم نعمان استدعاى ايشان را پذيرفت نعمان به فرموده ايشان عمل كرده روى به كربلا نهادند دم به دم اشتياق زيارت قبور شهداء در دلشان زيادتر و آتش شوقشان شعله‌ور مىشد تا اينكه بوى تربت سيّد الشّهداء به مشام خواهران و دختران رسيد مانند بلبلى كه بوى گل بشنود به خروش آمدند زبانحال سكينه خاتون است\r\nشعر\r\n شميم جانفزاى كوى بابم * مرا اندر مشام جان درآيد\r\nگمانم كربلا شد عمّه نزديك * كه بوى مشگ ناب و عنبر آيد\r\nمهار ناقه را يكدم نگهدار * كه استقبال ليلى اكبر ( ع ) آيد\r\nمران اى ساربان يكدم كه داماد * سر راه عروس مضطر آيد\r\nولى اى عمّه دارم التماسى * قبول خاطر زارت گر آيد\r\nكه چون اندر سر قبر شهيدان * ترا از گريه كام دل برآيد\r\nدر اين صحرا مكن منزل كه ترسم * دوباره شمر دون با خنجر آيد \r\n\r\nزبانحال عليا مكرّمه زينب خاتون عليها السّلام\r\n پس از تو جان برادر چه رنجها كه كشيدم * چه شهرها كه نگشتم چه كوچه‌ها كه نديدم \r\n\r\n","description":"","footnote":"","page_name":" 987 ","page_number":987},
  {"content":"\r\n\r\n بسخت جانى خود اينقدر نبوده گمانم * كه بىتو زنده ز دشت بلا بشام رسيدم\r\nبرون نمود در آندم چو شمر پيرهنت را * بتن ز پنجهء غم جامه هرزمان بدريدم\r\nزدم بچوبهء محمل سر آنزمان كه سر نى * به نوك نيزه خولى سر چوه ماه تو ديدم\r\nميان كوچه و بازار شام پاى برهنه * سر از خجالت نامحرمان بجيب كشيدم\r\nشدم چو وارد بزم يزيد بازوى بسته * هزا مرتبه مرگ خود از خدا طلبيدم\r\nولى به اين همه شادمانم اى شه خوبان * كه نقد جان بجهان دادم و غم تو خريدم \r\n\r\nزبانحال عليا مكرّمه جناب سكينه خاتون\r\n پدر فداى تو گردم ببين به چشم ترم * چه گويم آنكه چه آمد در اين سفر بسرم\r\nكدام داغ دل خويش را نظاره كنم * كدام درد دل خويش را شماره كنم\r\nبه راه شام نبودى رمق در اعضايم * ز بس كه خار مغيلان خليد در پايم\r\nشبى بناقه بىمحمل سوار شدم * سرت بديدم و در ناله چون هزار شدم\r\nبه پشت ناقه چه شد صوت من بناله بلند * مر از پشت شتر ظالمى به زير افكند \r\n\r\n","description":"","footnote":"","page_name":" 988 ","page_number":988},
  {"content":"\r\n\r\n در آنزمان من محزون به صد هزار خروش * چه از شتر به زمين آمدم شدم مدهوش\r\nز بعد ساعتى آمد چو هوش برسر من * به روى خاك بديدم فتاده پيكر من\r\nدگر ز قافله آنجا نمانده بود كسى * در آن سياهى شب بهر من نه دادرسى\r\nبه سوزن مژه درهاى ديده مىسفتم * ز سوز سينه همه دم بخويش مىگفتم\r\nكه اى سكينه مخور غم كه خواهى امشب مرد * دگر طپانچه ز شمر لعين نخواهى خورد\r\nاگر كه طعمه اين وحشيان شود تن تو * خلاص گشت ز زنجير ظلم گردن تو\r\nاگر كه جان رود از بىكسى ز پيكر تو * دگر كسى نزند سنگ كينه برسر تو\r\nاگر در اين دل شب آيدت اجل برسر * روى بخلد و ببينى تن على اكبر ( ع )\r\nمن ستم‌زده بودم به كار خود حيران * كه شد ز دور هويدا زنى به صد افغان\r\nز ره رسيد و به زانو مرا ز لطف نشاند * ز مهر بررخ زردم گلاب و مشگ افشاند\r\nبگريه گفت كه اى نورديدهء مادر * سكينه دخترك غم‌رسيدهء مادر\r\nشد از وجود تو برشاميان مگر ره تنگ * كه از شتر بزمينت زدند برسر سنگ \r\n\r\n","description":"","footnote":"","page_name":" 989 ","page_number":989},
  {"content":"\r\n\r\n كه ناگهان به صد آه و فغان در آندل شب * بگوشم آمد آواز عمّه‌ام زينب ( ع )\r\nكه اى يتيم من و اى سرور سينه من * كجا فتاده اى خسته جان سكينه من\r\nگشاى چشم و نظر كن به آه و زارى من * كه خاك برسر من بريتيم‌دارى من\r\nغرض چو زينب محزونه كرد جا ببرم * بديدم آنكه به زانو گرفته است سرم\r\nبگفت با چه كسى اى كه با دل غمناك * سر سكينه گرفتى به زانو از سر خاك\r\nجواب داد بزينب كه اى اسير جفا * منم ستم‌كش ايّام مادرت زهرا\r\nبهركجا كه دهد چرخ سفله جاى شما * من ستم‌زده مىآيم از قفاى شما \r\n\r\nملاقات حضرت سجاد عليه السّلام با جابر بن عبد اللّه انصارى در كربلاى معلّى\r\nجابر بن عبد اللّه انصارى رحمة اللّه عليه مىفرمايد چون اولاد رسول و ذرارى فاطمه بتول عليها السّلام حرم امام حسين عليه السّلام از شام غم‌انجام مراجعت كردند و روى به وطن نهادند منزل به منزل آمدند تا به عراق رسيدند بدليل راه فرمودند ما را از كربلا ببر تا به قبور شهداء زيارت كنيم دليل بفرموده ايشان عمل نمود اهل بيت رسالت را آوردند تا به كربلا آنجا كه حضرت از اسب به زمين افتاده بود رسانيد چون آل الرّسول به قتلگاه شهداء رسيدند جابر بن عبد اللّه انصارى را سر قبر امام حسين ديدند كه او با جماعتى از آل رسول از مدينه به زيارت قبر سيّد الشّهداء عليه السّلام\r\n\r\n","description":"","footnote":"","page_name":" 990 ","page_number":990},
  {"content":"\r\n\r\nآمده بودند قريب به همين مضمون هم شيخ طريحى عليه الرّحمه در منتخب نقل مىنمايد ولى ذكر نفرموده‌اند كه ورود اهل بيت به مصرع امام حسين عليه السّلام همانروز وصول جابر بن عبد اللّه بود كه روز بيستم ماه صفر سنه شهادت كه سال 61 هجرت بوده و يا روز ديگر اين ملاقات اتّفاق افتاده است آنچه مسلم و قطعى بوده آنست كه آل اللّه سلام اللّه عليهم در مراجعت به مدينه از كربلاء عبور كرده و امام شهيدان عليه السّلام را زيارت كرده‌اند و اين قضيه كه بين ايشان و جابر ملاقات واقع شده نيز قطعى و اتفاقى است و در اينكه جابر اوّلين اربعين به زيارت سيّد الشّهداء عليه السّلام آمده نيز اختلافى نمىباشد تنها مطلبى كه محل صحبت و اختلاف بين ارباب تاريخ واقع شده اينستكه آيا آمدن اهل بيت عليهم السّلام به كربلاء در اربعين اوّل بوده يا در اربعين سال بعد واقع شده و اگر هم در همان سال 61 صورت گرفته باشد در روز ديگر از همان سال بوده .\r\nتحقيق در اطراف اين قضيّه محتاج به يك رساله‌اى عليحده است كه در اينجا از شرح و توضيح و بيان مختار خود صرف نظر مىكنيم\r\n\r\nرسيدن اهل بيت عليهم السّلام به مدينه منوّره\r\nچون اهل بيت خير الأنام از شام غم‌انجام مراجعت نمودند به عراق رسيدند و از عراق به كربلا آمدند چند روز به كربلا اقامه عزا نمودند زنان باديه با ايشان در عزادارى يارى مىكردند و بعد از آن به زمين محنت قرين كربلا آمدند و از كربلا روى به مدينه نهادند روزى كه اهل بيت رسالت و پوشيده‌رويان حرم جلالت با كمال حسرت و ملامت وارد مدينه شدند از در دروازهء مدينه تا سر قبر پيغمبر زمين از اشگ عزاداران گل شده بود مردم مدينه در گرد زين العابدين و زنان اطراف دختران فاطمه به گريه و ناله مشغول بودند يكسره از راه رسيده وارد مسجد رسولخدا شدند\r\nاهل بيت شكايت از ظلم ظالمين نمودند از آنجا برسر قبر فاطمهء زهراء آمدند\r\n\r\n","description":"","footnote":"","page_name":" 991 ","page_number":991},
  {"content":"\r\n\r\nمعلوم است دختر هرچه درد دل دارد به مادر مىگويد چشم زينب كه به قبر مادرش فاطمه افتاد نعره از جگر برآورد كه مادر جان حسين عليه السّلام را بردم و نياوردم امّا يك نشانه از حسينت آوردم دست برد زير چادر پيراهن خون‌آلود برادر را بيرون آورد سر قبر گذارد عرض كرد اين نشانه حسين تست اما اگر بخواهى بدانى برسر ما چه آمده ما را مانند اسيران ترك شهرها بردند خرابه‌ها منزل دادند\r\nصاحب مخزن البكاء مىنويسد در اين اثنا كه مخدّرات گرم گريه و ماتم بودند ديدند امّ سلمه زوجهء رسولخدا يك دست شيشهء خونى بدست گرفته و دست ديگر فاطمهء عليله را گرفته مىآيد امّا چه فاطمه رنگ از صورت پريده بدن مانند بيد ميلرزيد اشگ مثل باران مىريخت چون چشم اسيران به فاطمه و چشم فاطمه به عمّه و خواهران افتاد يك مرتبه ضجه و صيحه كشيدند فاطمه عليله مدهوش افتاد سكينه آمد او را به هوش آورد ولى خود از هوش رفت زنان ديگر افغان به كيوان رسانيدند بارى از يكديگر احوالپرسى كردند فاطمه از سكينه خاتون سؤال سفر محنت‌اثر را مىكرد سكينه خاتون مىگفت\r\nشعر\r\n دور اگر از تو من اى خواهر نالان بودم * روز و شب از غم تو زار و پريشان بودم\r\nحالت روز و شبم اين سفر از من پرسى * روز در ماتم و شب گوشهء ويران بودم\r\nبه لب شطّ فرات از غم يك جرعه آب * سينه‌سوزان من لب تشنه عطشان بودم\r\nمىكشيدند چو برحنجر بابم خنجر * موكنان مويه‌كنان من به صد افغان بودم \r\n\r\n","description":"","footnote":"","page_name":" 992 ","page_number":992},
  {"content":"\r\n\r\n سر بابم به سرنيزه چهل منزل راه * پاى آن نيزه ز غم سر بگريبان بودم\r\nچون بزد برلب تابم ز جفا چوب يزيد * بسر و سينه‌زنان با دل بريان بودم \r\nفاطمه عليله مىپرسيد\r\n خواهر به خدا باب من زار چه مىگفت * در دشت بلا با صف اشرار چه مىگفت\r\nقربان زبان تو شوم در دم آخر * برگو على اكبر به من زار چه مىگفت\r\nروزى كه شدى وارد شام الم آن روز * زينب بسر كوچه و بازار چه مىگفت\r\nآنشب كه تو بودى بفغان كنج خرابه * با تو سر باب از سر ديوار چه مىگفت\r\nدر طشت چو بنهاد يزيد آن سر انور * وقت زدن چوب به حضّار چه مىگفت \r\n\r\nملاقات محمد حنفيه\r\nدر كتاب مخزن مسطور است چون اهل بيت خير الانام از شام غم‌انجام مراجعت كردند به نزديكى مدينه رسولخدا رسيدند بشير جذلم بفرموده امام چهارم وارد مدينه شد و خبر آمدن اهل بيت رسالت را به مردم مدينه داد از هرطرف ضجّات وا حسيناه وا غريباه وا شهيداه بلند شد مرد و زن صغير و كبير وضيع و شريف با سر و پاى برهنه روى به دروازهء مدينه نهادند لا سيّما خويشان و اقارب حضرت از بنى هاشم و هاشميات به شور و غلغله درافتادند چون خبر به محمّد حنفيّه فرزند امير المؤمنين عليه السّلام برادر حضرت امام حسين عليه السّلام رسيد فى الفور از جا\r\n\r\n","description":"","footnote":"","page_name":" 993 ","page_number":993},
  {"content":"\r\n\r\nبرخاست و برمركب خود سوار شد بسرعت تمام روى به دروازه نهاد ديد مردم خاك برسر كنان حسين حسين گويان مىروند جناب محمّد نيز اشگ مىريخت و روان شد تا به منزلگاه قافله اشگ و آه رسيد چشمش برعلمهاى سياه و خيام بىصاحب برادرش افتاد از اسب به روى خاك درغلطيد و از هوش رفت خبر به امام عباد سيد سجّاد دادند كه اينك عموى شما از غم به خاك افتاده و از هوش رفته بيمار كربلا از خيمه بيرون آمد و خود را ببالين عمو رسانيد سر او را بكنار گرفت تا آنكه به هوش آمد چشم گشود برادرزاده يتيم خود را بالاى سر ديد ناله‌اى از دل پردرد كشيد و گفت اه يا بن اخى اين اخى اى پسر برادر كو برادرم كو تاج‌سرم اين قرّة عينى و ثمرة فؤادى اين خليفة ابى اين الحسين كو نور عينم كو فخر عالمينم كو خليفهء پدرم كو حسين برادرم امام زين العابدين با چشم پراشگ فرمود يا عمّ اتيتك يتيما عمو جان با پدر رفتم يتيم آمدم به روايت ابى مخنف آنچه در واقعه طفّ از مصائب و نوائب برسر ايشان آمده همه را بيان فرمود براى عمو يعنى عمو جان نبودى در كربلا كه چه‌ها برسر ما آمد گرداگرد ما را چون نگين انگشتر محاصره كردند اوّل آب را به روى ما بستند و پس بناى جنگ با ما نهادند از صبح تا بعد از ظهر اصحاب و انصار پدرم را شهيد كردند بيست و هشت جوان ما كه همراه بودند يكان يكان به ميدان رفتند از دم شمشير و تير و نوك خنجر و سنان بدنهاى نوخط جوانان گل‌عذار كه در روى زمين شبيه نداشتند پاره پاره نمودند\r\nشعر\r\n كاش مىبودى زمين كربلا * كاش ميديدى شهيد كربلا\r\nآنزمان كز پشت زين افتاده بود * تن به زير پاى چكمه داده بود\r\nهرزمان مىگفت يا ربّ العطش * از عطش مىكرد هردم شاه غش \r\nاز اين مقوله مصائب از شام و كوفه را بيان مىفرمود و محمد حنفيه برسر و سينه ميزد و مىگفت يعزّ على يا ابا عبد اللّه يا اخى كيف طلبت ناصرا فلم تنصر و\r\n\r\n","description":"","footnote":"","page_name":" 994 ","page_number":994},
  {"content":"\r\n\r\nمعينا فلم تعن برادر حسين جان اين مصائب تو همه يكطرف امّا آنچه دل ما را بيش‌تر از همه مىسوزاند آنست كه تو در كربلا يار خواستى و هل من ناصر فرمودى و كسى ترا يارى نكرده اى كاش دستم از قوت نرفته بود و كربلا بودم جان فداى برادر مىكردم يا اخى مضيت غريبا و صرت قتيلا بلا معين لعن اللّه قاتلك پس محمد حنفيه خدمت خواهران آمد شور قيامت آن زنان برپا شد كه چشم محمّد برزينب غم‌ديده افتاد او را نشناخت زيرا بسيار صدمه و محنت و مصيبت كشيده بود گفت انت اختى تو خواهر من زينبى خواهر جان كو برادرم برادرم را بردى چرا نياوردى\r\n اگر تو زينبى پس كو حسينت * اگر تو زينبى كو نور عينت \r\nجواب\r\n حسين ( ع ) را در غريبى سر بريدند * تن پاكش به خاك و خون كشيدند \r\nحاصل الكلام محمد حنفيه به منزل برگشت در را به روى خود بست سه روز از خانه بيرون نيامد روز سوّم از خانه بدر آمد براسب خود سوار شد و سر به بيابان نهاد تا وقت خروج مختار الا لعنة اللّه على لقوم الظّالمين\r\n\r\nمعذرت خواستن از نعمان قافله‌سالار\r\nنقله اخبار برآنند كه چون اهل بيت رسالت از اسيرى مراجعت نمودند وارد مدينه شدند سه شبانه‌روز مجالس عزا و محافل ماتم‌سرا در خانه‌ها براى حضرت سيّد الشّهداء برپا بود تا مردم از شور افتادند ليلكن اهل بيت امام حسين عليه السّلام نه روز قرار و نه شب آرام داشتند متّصل در گريه و لا ينقطع در ناله بودند قوت و غذاشان آه و اشگ بود تا هفت سال دود از مطبخ خانه آل رسول بلند نبود نه خضاب كردند و نه حمّام رفتند حاصل پس از آنكه اهل بيت رسالت در منز خود قرين ناله و آه شدند صاحب مخزن مىنويسد نعمان بن بشير كه قائد و رئيس قافله اهل بيت از شام تا به مدينه زحمت اهل بيت كشيده بود قصد مراجعت نمود از خدمت\r\n\r\n","description":"","footnote":"","page_name":" 995 ","page_number":995},
  {"content":"\r\n\r\nاهل بيت رسالت اذن مرخصى خواست به روايت اخبار الدّول آنكه فاطمه دختر امير المؤمنين عليه السّلام خدمت زينب خاتون عرض كرد كه نعمان در اين سفر زحمت كشيده اكنون مىخواهد برود آيا صلاح مىدانى كه در حق وى احسانى شود فصول المهمّه مىنويسد كه عليا مكرّمه زينب فرمود به خدا سوگند كه با ما چيزى باقى نمانده كه بتوانيم به نعمان احسان كنيم مگر قليلى از زيور پس دو دست برنجن و دو بازوبند و خلخال پا به كنيز دادند كه به جهت نعمان ببرد به روايتى بعضى از رخوت نيز برآنها افزودند و عذرخواهى نمودند كه اگر بيش از اينها مالك بوديم هرآينه مضايقه نمىنموديم تو از براى خاطر جدّ ما برما بگير به روايت فصول نعمان قبول ننموده عرض كرد اى خواتين حرم رسالت محض رضاى خدا و خوشنودى مصطفى خدمت بشما مىكردم و چشمم به زخارف دنيا نبوده خواهش دارم در عوض از براى من طلب آمرزش بنمائيد و در قيامت مرا فراموش ننمائيد\r\n\r\nاقوال اهل خبر و سير در باب دفن سر مطهّر امام عليه السّلام\r\nميان اهل خبر و سير در باب دفن سر مقدّس حضرت سيّد الشّهداء اختلاف است برخى معتقدند پس از آنكه يزيد پليد چند روز سر مطهّر را در درب دروازه شام آويخت حكم كرد آن سر را در خزانه نهادند و همچنان سر در خزانه بنى اميّه بود تا زمان سليمان عبد الملك ، او سر را خواست و آوردند ، هنوز معطّر و منوّر بود دستور داد صندوق كوچكى ساختند و آن سر را در آن نهادند طيب و عطر برآن افشانده ، كفن كردند و نماز برآن خوانده و در مقبره مسلمين دفن كردند و در زمان عمر بن عبد العزيز وى احوال آن سر منوّر را پرسيد گفتند در مقبره مسلمانان دفن شده حكم كرد قبر را نبش كردند و سر را بيرون آورده به كربلا فرستاد و در آنجا دفن كردند .\r\nابو ريحان بيرونى در كتاب آثار الباقيه مىگويد :\r\n\r\n","description":"","footnote":"","page_name":" 996 ","page_number":996},
  {"content":"\r\n\r\nدر بيستم ماه صفر سر مطهّر امام حسين عليه السّلام به بدن شريفش ملحق شد .\r\nاز منصور بن جمهور نقل شده كه گفت داخل خزينه يزيد بن معاويه شدم سر مطهر امام حسين عليه السّلام را در آنجا ديدم كه معطر و منوّر بود به غلام خود گفتم پارچه‌اى بياور ، آورد سر را كفن كردم و در نزد باب الفراديس نزديك برج سوّم در جانب شرقى دفن نمودم .\r\nپاره‌اى مىگويند : آن سر مطهر در نزد قبر امير المؤمنين عليه السّلام مدفون است و اعتقاد اماميه برآن است كه سر مطهر بالاخره به بدن شريف ملحق شد و الله العالم .\r\nتمام شد كتاب شريف از مدينه تا مدينه مشتمل برشرح احوالات خامس آل عبا سلام اللّه تعالى عليه در شب دوّم ماه ذيقعدة الحرام سنه 1420 هجرى قمرى به دست ناتوان بنده كمترين سيّد محمّد جواد ذهنى تهرانى نزيل قم المشرفه و از خداوند منان درخواست مىكنم كه اين خدمت ناچيز و ناقابل را از بنده كمترين به شايستگى قبول فرموده و آن را ذخيره اين يوم المعاد منظور نمايد\r\nبه محمّد و آله الطّاهرين آمين يا ربّ العالمين\r\n\r\n","description":"","footnote":"","page_name":" 997 ","page_number":997},
  {"content":"\r\n . \r\n","description":"","footnote":"","page_name":" 998 ","page_number":998},
  {"content":"\r\n . \r\n","description":"","footnote":"","page_name":" 999 ","page_number":999},
  {"content":"\r\n . \r\n","description":"","footnote":"","page_name":" 1000 ","page_number":1000},
  {"content":"\r\n . \r\n","description":"","footnote":"","page_name":" 1001 ","page_number":1001},
  {"content":"\r\n . \r\n","description":"","footnote":"","page_name":" 1002 ","page_number":1002},
  {"content":"\r\n . \r\n","description":"","footnote":"","page_name":" 1003 ","page_number":1003},
  {"content":"\r\n . \r\n","description":"","footnote":"","page_name":" 1004 ","page_number":1004},
  {"content":"\r\n . \r\n","description":"","footnote":"","page_name":" 1005 ","page_number":1005},
  {"content":"\r\n . \r\n","description":"","footnote":"","page_name":" 1006 ","page_number":1006},
  {"content":"\r\n . \r\n","description":"","footnote":"","page_name":" 1007 ","page_number":1007},
  {"content":"\r\n . \r\n\r\n","description":"","footnote":"","page_name":" 1008 ","page_number":1008}
  ]