[
  {"content":"\r\n\r\nآية الله العظمى مكارم شيرازى\r\nپيام امام\r\nاميرالمؤمنين ( ع )\r\nشرح تاره وجامعى بر نهج البلاغه\r\nجلد اول\r\nبا همكارى :\r\nجمعى از فضلا ودانشمندان\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nمكارم شيرازى ، ناصر ، 1305 -\r\nپيام امام امير المؤمنين عليه السلام : شرح تازه وجامعى بر نهج البلاغه / مكارم شيرازى ؛ با همكارى جمعى از فضلا ودانشمندان . - تهران : دار الكتب الاسلامية - 1383 .\r\nج ( دوره ) isbn - set : 964 - 440 - 066 - 6\r\n( ج . 1 ) : 55000 ريال isbn : 964 - 440 - 051 - 8\r\nفهرست نويسى براساس اطلاعات فيپا .\r\nكتابنامه .\r\nج . 1 ( چاپ چهارم : 1386 )\r\n1 . على بن ابى طالب عليه السلام ، امام اول 23 قبل از هجرت - 40 ق . - - نهج البلاغه - - نقد و تفسير ، 2 . على بن ابى طالب عليه السلام ، امام اول ، 23 قبل از هجرت - 40 ق - - خطبه ها . 3 . على بن ابى طالب عليه السلام ، امام اول ، 23 قبل از هجرت - 40 ق . - - كلمات قصار ، الف . على بن ابى طالب عليه السلام ، امام اول ، 23 قبل از هجرت - 40 ق . ب . عنوان . ج . عنوان : نهج البلاغه . شرح . د . عنوان : شرح تازه وجامعى بر نهج البلاغه .\r\n7 م / 02 / 38 bp\r\n9515 / 207\r\nم ش / ن\r\nكتابخانه ملى ايران 8370 - 77 م\r\nبا همكارى دانشمندان محترم حجج اسلام آقايان :\r\nمحمد جعفر امامى - محمد رضا آشتيانى - محمد جواد ارسطا - ابراهيم بهادرى\r\nسعيد داودى - احمد قدسى\r\nنام كتاب پيام امام امير المؤمنين عليه السلام جلد 1\r\nمؤلف : آيت الله العظمى مكارم شيرازى وهمكاران\r\nتيراژ : 5000 جلد\r\nنوبت چاپ : چهارم\r\nتاريخ انتشار : 1386 ه‍ . ش .\r\nتعداد صفحه و قطع : 664 صفحه ، وزيرى\r\nچاپ : چاپخانه حيدرى\r\nناشر : دارالكتب الاسلاميه - تهران - بازار سلطانى - 99\r\nتلفن : 5627449 تلفكس : 5620410 فاكس : 3916944\r\nحق چاپ براى ناشر محفوظ است\r\nشابك 8 - 051 - 440 - 964 8 - 051 - 440 - 964 isbn\r\nشابك دوره اى : 6 - 066 - 440 - 964 6 - 066 - 440 - 964 : isbn - set\r\n\r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n . \r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n . \r\n","description":"","footnote":"","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n . \r\n","description":"","footnote":"","page_name":" 10 ","page_number":10},
  {"content":"\r\n . \r\n","description":"","footnote":"","page_name":" 11 ","page_number":11},
  {"content":"\r\n . \r\n","description":"","footnote":"","page_name":" 12 ","page_number":12},
  {"content":"\r\n\r\n\r\n[ جلد اول 
  ]\r\n\r\n[ مقدمة المؤلف 
  ]\r\nبسم اللّه الرحمن الرحيم\r\n\r\nانگيزهء اصلى تأليف اين كتاب\r\n« گنجينهء بزرگ معارف اسلام » « عاليترين درس براى تعليم و تربيت انسانها » « بهترين سرمايه خودسازى و تهذيب نفس » و « مؤثّرترين برنامه براى ساختن جامعه‌اى سالم و پاك و سربلند » عناوينى است كه به حق مىتوان براى نهج البلاغه انتخاب كرد .\r\nتنها كسانى مىتوانند در بارهء اين كتاب بزرگ و بىنظير سخن بگويند كه حد اقل يك بار با دقّت كامل تمام آن را از آغاز تا پايان مطالعه كرده باشند آن گاه روشن خواهد شد هر چه در بارهء اين مجموعهء گرانبها گفته شود ، كم است ! اين جانب مانند بسيارى ديگر از علاقه‌مندان به نهج البلاغه بخشهايى از آن را بر حسب نيازهاى مختلف مطالعه كرده بودم ، تا اين كه در پانزدهم خرداد سال 42 كه به اتفاق جمعى از متفكّران بزرگ اسلامى به زندان افتادم ، عوامل شاه روزهاى اوّل را بر ما بسيار سخت و مشكل گرفتند و همه چيز را براى ما ممنوع كردند ، ولى تدريجا بر اثر فشار افكار عمومى محدوديتها كاسته شد و ما توانستيم از دوستانمان خواهش كنيم كتابهايى را براى مطالعه در زندان براى ما بياورند ، من نهج البلاغه را مطالبه كردم كه در آن فرصت خوب با فراغت بال بتوانم به طور مرتب و منظم آن را مرور كنم مخصوصا توفيق الهى شامل حال شد بخش دوّم نهج البلاغه ( بخش‌نامه‌ها و فرمانهاى سياسى و اخلاقى ) را به طور كامل مطالعه و\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nبررسى كنم . آن ايام متوجّه شدم كه نهج البلاغه چيزى فراتر از آن است كه ما فكر مىكنيم و در بارهء آن مىانديشيم .\r\nخود را با دريايى از علم و دانش رو به رو ديدم كه با مهمترين مسائل زندگى انسان در تمام ابعاد معنوى و مادى سروكار دارد ، دريايى مواج و خروشان ، كه گوهرهايش را همراه امواجش به ساحل فرو مىپاشد و ساحل نشينان خود را غرق در انواع مواهب معنوى و مادّى مىكند ، ولى غواصان تلاشگر سهم بيشترى دارند .\r\nآن روز فهميدم چقدر محرومند كسانى كه با داشتن چنين گنجينه‌اى گرانبها از آن بيخبرند ، و دست به سوى ديگران دراز كرده و آنچه خود دارند از بيگانه تمنّا مىكنند ! از امتيازات عجيب نهج البلاغه اين است كه همانند منبع اصليش قرآن مجيد على رغم كهنه و فرسوده شدن مكتبهاى فكرى و سياسى و اخلاقى با گذشت زمان ، بيانات و تحليلها و منطقش چنان تازه و شاداب است كه گويى همين امروز ، و براى امروز و فردا ، از زبان مولا امير مؤمنان على ( ع ) تراوش كرده است .\r\nسزاوار است عاشقان حقيقت ، پويندگان راه معرفة اللّه و جويندگان راه و رسم بهتر زيستن ، همه روز در كنار آرامگاه عالم بزرگوار سيّد رضى ( گرد آورندهء نهج البلاغه ) حاضر شوند و در برابر او سر تعظيم فرود آورند و بر روانش درود بفرستند كه اثرى چنين گرانبها و بىبديل از كلمات مولا على ( ع ) را جمع‌آورى كرده و در اختيار ما مسلمانان بلكه در اختيار جامعهء بشرى قرار داده است .\r\nدر بارهء نهج البلاغه هر چند بگوييم كم است و به يقين اداى حقّ آن براى ما غير ممكن مىباشد ، بهتر آن است كه اين سخن را رها كرده به سراغ مطلب ديگرى كه هدف اصلى تحرير اين سطور بوده است ، برويم و آن اين كه :\r\nدر طول تاريخ اسلام شروح متعدّدى بر نهج البلاغه نوشته شده ، و علماى عاليقدرى چه در گذشته و چه در عصر ما براى تبيين و تفسير و كشف گنجينه‌هاى آن كوشيده‌اند و خدمات پرارزشى انجام داده‌اند ، ولى انصاف اين است كه\r\n\r\n","description":"","footnote":"","page_name":" 14 ","page_number":14},
  {"content":"\r\n\r\nنهج البلاغه هنوز دست نخورده است ، هنوز مظلوم است هنوز تلاشهاى فراوان و فراوان ديگرى را مىطلبد .\r\nمخصوصا در عصر و زمان ما كه عصر مشكلات پيچيدهء جوامع انسانى ، عصر ظهور مكتبهاى مختلف فكرى ، و عصر تهاجم بر اعتقادات و اخلاق و تقوى و فضيلت از سوى دنياپرستان و جهانخواران است ، تا راه را براى رسيدن به منافع آلوده و نامشروعشان هموار سازند ، آرى در اين عصر ، نهج البلاغه تلاش و كوشش و كار بيشترى را مىطلبد . كار تحقيقاتى و گروهى براى يافتن راه غلبه بر مشكلات معنوى و مادّى و فردى و اجتماعى و مقابله با مكتبهاى ويرانگر فكرى و اخلاقى به وسيلهء آن .\r\nبه همين دليل بعد از توفيقى كه در « تفسير نمونه » و « پيام قرآن » به حمد اللّه نصيب اين حقير و جمعى از ياران با وفا شد كه سبب حركت جديدى در بارهء كارهاى قرآنى و نفوذ بيشتر قرآن و تفسير در مجامع علمى بلكه غالب خانه‌ها گرديد ، گروهى از اهل فضل اصرار داشتند كه اكنون « نوبت نهج البلاغه فرا رسيده است » و بايد كارى مشابه تفسير نمونه روى آن انجام گردد ، بلكه با استفاده از تجربيات گذشته ، كارى پخته‌تر و جالبتر صورت گيرد .\r\nبا اين كه گرفتاريهاى روز افزون به دلايلى كه مىدانيم مانع مهم اين راه بود ، ولى فكر كردم تا عمرى باقى است ، بايد اين كار را شروع كرد و على رغم مشكلات فراوان از خداوند بزرگ توفيق و از روح پر فتوح مولاى متقيان على ( ع ) بندهء كامل و خالص و آبرومند خدا يارى بخواهيم ، تصميم نهايى گرفته شد و شكل كار معيّن گشت و بعضى از ياران قديم تفسير نمونه و گروهى از دوستان تازه نفس قول دادند كه تا سر حدّ توان همكارى و كمك كنند تا شرح و تفسيرى تازه بر نهج البلاغه نوشته شود كه ناظر به مسائل روز و نيازهاى عصر و حلّ مشكلات فكرى و اجتماعى باشد و علاوه بر استفاده از افكار مفسّران و شارحان پيشين\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nنوآوريهاى در زمينه‌هاى مختلف داشته باشد .\r\nاين كار در طليعهء ميلاد مسعود امير مؤمنان ( ع ) در 13 رجب سال 1413 آغاز شد ، ولى به كندى پيش مىرفت به طورى كه تهيّهء جلد اوّل با كار دسته جمعى حدود سه سال ! طول كشيد و ( طبيعى است كه در آغاز كار نبايد شتاب كرد ) .\r\nاكنون به حمد اللّه كار سرعت بيشترى به خود گرفته است و اميد پيشرفت سريعترى مىرود ، ولى امواج نهج البلاغه به قدرى عظيم و خروشان است كه حركت در اين اقيانوس بزرگ كار آسانى نيست .\r\nبه هر حال بهتر اين است كه از شرح كارها و ظرافتهايى كه در اين تفسير رعايت شده ، صرف نظر كرده ، آن را به تشخيص خوانندگان با ذوق بگذاريم ، و همين جا از همه صاحب نظران بخواهيم كه اگر كاستيهايى در آن مىبينند يا نكاتى را براى تكميل اين شرح مفيد مىدانند ، يادآور شوند تا در تكامل اين اثر مهمّ سهيم باشند .\r\nدر اينجا دست به دعا بر مىداريم و از خداوند بزرگ توفيق تكميل اين اثر و توفيق بهره‌گيرى همگان را از مشعل فروزان نهج البلاغه مسألت مىنمائيم .\r\nقم - حوزهء علميه ناصر مكارم شيرازى سوّم ربيع الثاني 1417 ه . ق مطابق با 29 مرداد ماه 1375 ش\r\n\r\n","description":"","footnote":"","page_name":" 16 ","page_number":16},
  {"content":"\r\n\r\n\r\nسيّد رضى گرد آورندهء نهج البلاغه\r\nبه اتّفاق همهء مورّخان ، سيّد رضى در سال 359 هجرى قمرى در بغداد ديده به جهان گشود . كودكى كه نام او را « محمّد » گذاردند و بعدها به « شريف رضى » ، « ذو الحسبين » شهريت يافت مادر وى « فاطمه » دختر حسين بن ابى محمّد اطروش نام داشت كه از نسل امام على بن ابى طالب بود . « 1 » زنى بود فاضله ، پارسا و بلند نظر كه سيّد رضى در باره‌اش چنين سروده است :\r\n لو كان مثلك كلّ امّ برّة * غنى البنون بها عن الاباء \r\n« هر گاه مادران نيكوكار ، همانند تو بودند ، فرزندان از وجود پدر بىنياز مىگشتند ! » « 2 » پدر وى كه از نسل امام موسى كاظم ( ع ) است ، ابو احمد ، حسين بن موسى نام داشت . « 3 » و در دو دولت عبّاسى و آل بويه داراى منزلت عظيمى بود كه ابو نصر بهاء الدّين به وى لقب « الطاهر الاوحد » داد .\r\nابو احمد ، پنج بار رياست و سرپرستى طالبيّين را عهده‌دار شد و در حالى كه\r\n\r\n\r\n","description":"","footnote":"\r\n( 1 ) فاطمة بنت الحسين بن ابى محمّد الحسن الاطروش بن على بن الحسن بن على بن عمر بن على بن ابى طالب ( ع ) .\r\n( 2 ) مقدّمه يادنامهء علّامه شريف رضى .\r\n( 3 ) ابو احمد الحسين بن موسى بن محمّد بن موسى بن ابراهيم بن الامام ابى ابراهيم موسى الكاظم ( ع ) .\r\n","page_name":" 17 ","page_number":17},
  {"content":"\r\n\r\nعنوان « نقيب » و « بزرگ » آن گروه را داشت از دنيا رفت .\r\nآرى سيّد رضى از چنين پدر و مادرى به دنيا آمد و در ميان چنين خاندان پاك و با شخصيّتى پرورش يافت كه از كودكى ، آثار بزرگى و مجد و عظمت از چهره‌اش نمايان بود .\r\nمرحوم علامهء امينى در بارهء « سيّد رضى » مىگويد : « سيّد رضى ، از مفاخر خاندان پاك نبوى و پيشواى دانشمندان علم و حديث و ادب و قهرمانى از قهرمانان عرصهء دين و دانش و مذهب است .\r\nآرى او در تمام آنچه از نياكان پاك خود به ارث برده بود پيشتاز و نمونه شد :\r\nاز دانش جوشان و فراوان ، روحيّات بلند ، نظر صائب و ثاقب ، طبع بلند و اباى نفس ، ادب برتر و حسب پاكيزه . او از نوادگان شجرهء نبوى و از شاخه‌هاى پر بار ولايت علوى است ، مجد و عظمتش را از حضرت فاطمه ( س ) و بزرگى و سيادت را از امام كاظم ( ع ) به ارث برده است .\r\nوى صاحب دهها فضايل ديگر است كه قلم را ياراى نگارش همهء آنها نيست . » « 1 » آن گاه مرحوم علامهء امينى نام بيش از چهل كتاب را كه در بارهء زندگى و شخصيّت سيّد رضى سخن گفته‌اند ذكر مىكند و مىافزايد :\r\nروحيّات بلند او را مىتوان در كتابى كه « علّامه شيخ عبد الحسين حلّى » به عنوان مقدّمه‌اى در جزء پنجم تفسير خود در 112 صفحه نوشته ، خواند .\r\nو شخصيّت والاى او را در كتاب « عبقريّة الرّضى » نوشتهء نويسندهء معروف « زكى مبارك » در دو جلد قطور مطالعه كرد و پيش از اين دو تن ، علّامه شيخ محمّد رضا كاشف الغطاء نيز در بارهء وى كتابى نوشته است .\r\n\r\n\r\n","description":"","footnote":"\r\n( 1 ) الغدير ، جلد 4 ، صفحهء 181 .\r\n","page_name":" 18 ","page_number":18},
  {"content":"\r\n\r\n\r\nاستادان سيّد رضى\r\nعلامه امينى نام چهارده تن را به عنوان استاد سيّد رضى ذكر مىكند كه از آن ميان مىتوان به افراد زير اشاره كرد :\r\n1 - ابو سعيد حسن بن عبد اللّه بن مرزبان نحوى ، معروف به سيرافى متوفاى 368 . سيّد رضى در حالى كه سنّش به ده سال نرسيده بود نزد وى نحو آموخت .\r\n2 - ابو على حسن بن احمد فارسى ، نحوى معروف ، متوفاى 377 .\r\n3 - هاون بن موسى .\r\n4 - ابو يحيى عبد الرحيم بن محمّد ، معروف به « ابن نباته » خطيب زبردست و معروف ، متوفاى 394 .\r\n5 - قاضى عبد الجبار ، از علماى معروف شافعى معتزلى .\r\n6 - كه در واقع بزرگترين استاد سيّد رضى است . فقيه ، محدّث و متكلم بزرگ شيعى ، شيخ مفيد است كه داستان شاگردى سيّد رضى و برادرش سيّد مرتضى نزد وى شنيدنى است .\r\nمؤلف كتاب « الدرجات الرفيعه » مىگويد : شيخ مفيد شبى در خواب ديد حضرت زهرا ( س ) دست دو فرزند كوچكش ، حسن و حسين ( ع ) را گرفته و وارد مسجد كرخ ( يكى از محلّه‌هاى قديمى بغداد ) شد و آنها را به وى سپرد و گفت : به اين دو فرزندم فقه بياموز ! ( و قالت له : علّمهما الفقه ) .\r\nشيخ مفيد شگفت زده از خواب برخاست ، چون صبح شد ، مطابق معمول به آن مسجد رفت مدّتى نگذشته بود كه ديد فاطمه مادر پاك و پارساى سيّد رضى همراه با خدمتكاران خويش وارد مسجد شد . در حالى كه فرزندان كوچكش سيّد رضى و سيّد مرتضى را به همراه داشت ، شيخ مفيد تا آنان را ديد از جا برخاست و به فاطمه سلام كرد . فاطمه رو به شيخ كرد و گفت :\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nاى شيخ اين دو تن ، فرزندان منند ، آنان را به نزد شما آوردم كه به ايشان فقه بياموزى ! شيخ مفيد به ياد خواب شب گذشتهء خويش افتاد و گريه كرد و آن گاه داستان خواب خود را براى فاطمه بازگو نمود .\r\nآرى بدينسان شيخ مفيد به تعليم و تربيت آن دو كودك همّت گماشت و خداوند نيز بر آنان منّت گذاشت و درهاى دانش و فضايل فراوانى را به روى آنان گشود و از آنان آثار ماندگار و مفيدى در روزگار به جاى ماند .\r\nاين داستان را ابن ابى الحديد نيز در شرح خود جلد 1 ، صفحهء 41 آورده است .\r\n\r\nشاگردان سيّد رضى\r\nجمعى از بزرگان شيعه و سنّى از وى روايت كرده‌اند كه علامهء امينى نام 9 تن از شاگردان او را نقل كرده مىگويد . از كسانى كه از سيّد رضى روايت مىكنند مىتوان به برادر بزرگوارش سيّد مرتضى و شيخ الطائفه ، ابو جعفر محمد بن حسن طوسى اشاره كرد .\r\n« سيّد رضى » با همّت عالى خود ، مدرسه‌اى شبانه‌روزى براى تحصيل و اسكان طلّاب و دانشجويان علوم دينى تأسيس كرد و آن را « دار العلم » ناميد . او نخستين كسى است كه در اسلام مدرسهء علمى شبانه‌روزى با كليّهء لوازم و كتابخانه تأسيس كرد . « 1 »\r\n\r\n\r\n","description":"","footnote":"\r\n( 1 ) يادنامهء علامه شريف رضى ، صفحهء 29 .\r\n","page_name":" 20 ","page_number":20},
  {"content":"\r\n\r\n\r\nتأليفات و كتب سيّد رضى\r\nعلامهء امينى نام 19 كتاب و اثر را از سيّد رضى ذكر مىكند كه مهمترين آنها نهج البلاغه است كه مجموعه‌اى است از سخنان و نامه‌هاى حضرت على ( ع ) .\r\nآن گاه علامهء امينى نام 81 كتاب را كه در شرح يا ترجمهء نهج البلاغه تا زمان وى نوشته شده است ذكر مىكند .\r\nاز كتابهاى مهمّ ديگر سيّد رضى كتابهاى زير است :\r\n1 - خصائص الائمه كه مؤلف در مقدّمهء نهج البلاغه به آن اشاره كرده است .\r\n2 - مجازات آثار النبويّة كه در سال 1328 در بغداد چاپ شده است .\r\n3 - نامه‌هاى علمى او در سه جلد .\r\n4 - معانى القرآن .\r\n5 - حقائق التأويل فى متشابه التنزيل كه « كشّى » از آن به « حقايق التنزيل » تعبير كرده است .\r\nمرحوم حاج شيخ عباس قمى از استادش محدّث نورى نقل مىكند همان گونه كه ابو الحسن عمرى گفته است كتاب « حقايق التنزيل » از كتاب « تبيان » شيخ طوسى نيز بزرگتر ، نيكوتر و مفيدتر است و ما بر جزء پنجم آن كتاب دست يافتيم كه از ابتداى سورهء آل عمران تا اواسط سورهء نساء را تفسير كرده است . شيوهء كار سيّد رضى در اين كتاب به اين صورت است كه آيهء مشكلى را مطرح مىكند و به اشكال آن اشاره مىنمايد ، آن گاه به طور مبسوط از آن پاسخ مىدهد و در خلال آن آيات ديگر را نيز تفسير مىكند ، بنا بر اين ، ايشان همهء آيات را تفسير نكرده است .\r\nبلكه آياتى كه داراى ابهام و اشكال بوده را مطرح و تفسير كرده است . « 1 »\r\n\r\n\r\n","description":"","footnote":"\r\n( 1 ) سفينة البحار ، مادّهء ( رضا )\r\n","page_name":" 21 ","page_number":21},
  {"content":"\r\n\r\n\r\nسيّد رضى و شعر\r\nسيّد رضى در شعر نيز داراى شهرت عظيمى است . البته هرگز شعر چيزى بر عظمت او نمىافزايد و ليكن با اين حال آن مقدار كه شعر گفته است ، نشانگر توانمندى وى در سرودن شعر است . سيّد رضى در حالى كه هنوز به ده سالگى نرسيده بود قصيده‌اى غرّاء سروده كه در آن نسب عالى خود را بازگو مىكند .\r\nبسيارى از دانشمندان وى را شاعرترين فرد قريش مىدانند . خطيب بغدادى در تاريخ خود مىگويد :\r\nاز محمّد بن عبد اللّه كاتب شنيدم كه نزد يكى از بزرگان به نام « ابو الحسين بن محفوظ » گفته بود :\r\nمن از گروهى از دانشمندان ادبيات شنيدم كه مىگفتند : سيّد رضى زبردست‌ترين شاعر قريش است . « ابن محفوظ » در پاسخ گفت : آرى اين سخن درست است ، سپس افزود : در ميان قريش كسانى بودند كه خوب شعر مىگفتند امّا شعر آنان اندك بود ، ولى كسى كه هم زيبا شعر گفته و هم زياد ، جز سيّد رضى كسى نبوده است .\r\n\r\nلقب‌ها و منصب‌هاى اجتماعى سيّد رضى\r\nبهاء الدّوله ديلمى در سال 388 سيّد رضى را به « شريف اجلّ » ملقب گردانيد و در سال 392 لقب « ذو المنقبتين » گرفت و در سال 398 به « رضى ذو الحسبين » ملقّب گرديد و در سال 401 بهاء الدوله فرمان داد در همهء سخنرانىها و مكاتبات از سيّد رضى با لقب « شريف اجلّ » نام ببرند .\r\nسيّد رضى در سال 380 در حالى كه بيش از 21 سال نداشت توسط « الطائع\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nباللّه » خليفهء عبّاسى رياست طالبيين ، سرپرستى حاجيان ( امير الحاج ) و سرپرستى ديوان مظالم را عهده‌دار شد ، تا آنكه در 16 محرم سال 403 به ولايت و سرپرستى طالبيين در همه بلاد منصوب گرديد و به عنوان « نقيب النقباء » خوانده شد . « 1 » سيّد رضى همچنان با كفايت و شايستگى خويش مناصب اجتماعى را يك به يك به دست آورد تا آنجا كه در زمان القادر باللّه ، خليفهء عبّاسى ، سرپرستى حرمين شريفين نيز به وى سپرده شد .\r\nشايد نياز به شرح نداشته باشد كه توجّه دستگاه خلافت به مرحوم سيّد رضى و سپردن اين گونه مناصب به آن بزرگوار ، به خاطر نفوذ فوق العاده‌اى بود كه در ميان بنى هاشم و علويين داشت و بزرگ و معتمد آنها محسوب مىشد . لذا دستگاه خلافت براى ادارهء اين بيوتات شريفه راهى جز اين نداشت كه امثال سيد رضى را برگزيند .\r\n\r\n\r\n","description":"","footnote":"\r\n( 1 ) « نقابت » منصبى بود مردمى كه خواه ناخواه به شخصيّت ممتاز و محبوب و عالم و با تقوا تعلّق مىگرفت و مردم به طور طبيعى به دور او گرد مىآمدند و سرپرستى او را پذيرا بودند و خلفا و سلاطين هم براى كسب وجهه بدان حكم مىدادند ، صاحب اين منصب عهده‌دار اين امور بود :\r\n1 - حفظ و نگهدارى آمار خانواده‌هاى سادات .\r\n2 - مراقبت افراد از نظر آداب و اخلاق .\r\n3 - دور نگهداشتن آنان از مشاغل پست و نامشروع .\r\n4 - ممانعت از بىحرمتى به قانون پيامبر ( ص ) .\r\n5 - جلوگيرى از تعدّى به غير .\r\n6 - احقاق حقوق آنان .\r\n7 - استيفاى حقوق آنان از بيت المال .\r\n8 - مراقبت بر ازدواج زنان و دختران آنان .\r\n9 - اجراى عدالت .\r\n10 - نظارت بر موقوفات . ( الغدير ، جلد 4 ، صفحهء 205 تا 207 ) ( با تلخيص ) .\r\n","page_name":" 23 ","page_number":23},
  {"content":"\r\n\r\n\r\nسيّد رضى از نگاه ديگران\r\nدانشمندان زيادى در بارهء سيّد رضى سخن گفته‌اند كه ما كلمات برخى از آنان را نقل مىكنيم :\r\n1 - ثعالبى كه معاصر وى بوده است در باره‌اش گفته است :\r\n« او امروز روشنفكرترين مردم عصر و شريفترين سادات عراق است و گذشته از اصالت نسب و حسب ، به ادب آشكار و فضل كامل آراسته است . . . » .\r\n2 - ابن جوزى در المنتظم مىگويد :\r\n« رضى بزرگ طالبيين در بغداد بود ، وى قرآن را در مدّت كمى بعد از آنكه سنّش از سى گذشته بود حفظ كرد و فقه را نيز ، به طور عميق و قوى شناخت و فرا گرفت ، او دانشمندى فاضل ، شاعرى زبردست ، داراى همّت عالى و متديّن بود . نقل است كه وى روزى تكّه پشمى را از زنى خريد به پنج درهم . چون آن را به خانه برد و گشود در وى نوشته‌اى را به خط « ابى على بن مقلّه » يافت ، پس به دلّال گفت تا زن را حاضر كند ، چون زن حاضر گشت به وى گفت من در آن قطعه پشمى كه از شما خريدم ، نوشته‌اى به خطّ ابن مقلّه يافتم . اكنون اختيار با شماست كه اگر بخواهى اين كاغذ را بگير و يا قيمت آن را دريافت كن . زن پول را گرفت و براى سيّد رضى دعا كرد و برگشت . همچنين سيّد رضى داراى جود و سخاوت فراوان نيز بود » .\r\n3 - از معاصران ، دكتر زكى مبارك دانشمند معروف مصرى كه خود نويسنده‌اى چيره‌دست و مؤلفى پر قدرت است مىنويسد :\r\n« بدون گفتگو سيّد رضى يك نويسندهء بزرگ است . ولى روش او در اسلوب كار روش علمى است نه فنى ، هر چند در برخى از موارد نوشته‌هايش جنبهء فنّى به خود مىگيرد » .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nدر جاى ديگر مىگويد : « وقتى شعر سيّد رضى را پشت سر مىگذاريم و به نثر و نوشته‌هاى او باز مىگرديم ، مىبينيم وى شخصيّت ديگرى است . مىبينيم او دانشمندى است كه نوشته‌هاى علمى وى گواهى مىدهد كه از مفاخر ادباست .\r\nمردى است كه با روشى عطرآگين از ادبيات بلند ، در علوم لغوى و شرعى چيز مىنويسد » .\r\nوى در جاى ديگر از كتاب خود مىنويسد : « اگر همهء آثار قلمى سيّد رضى باقى مىماند ، آن وقت مىتوانستيم بگوييم كه او در ميان همهء مؤلّفان بزرگ ، نويسنده‌اى بىهمتاست و داراى مقام بلندى در نويسندگى است » . « 1 »\r\n\r\nوفات سيّد رضى\r\nسيّد رضى در ششم محرم سال 406 - پس از 47 سال زندگى - چشم از جهان فرو بست ، به هنگام وفاتش وزيران ، بزرگان ، قاضيان و ديگر شخصيت‌هاى مهم ، از هر طبقه‌اى پياده و پابرهنه در منزل او حاضر شدند و در خانه‌اش كه در محلّهء « كرخ » قرار داشت مراسم فوق العاده‌اى برگزار شد .\r\nبنا بر نقل بسيارى از مورّخان بدن شريفش را به كربلا منتقل ساختند و او را در كنار قبر پدرش دفن نمودند و آن چنان كه از تاريخ بر مىآيد قبر او از آغاز در حائر مقدّس امام حسين ( ع ) معروف و مشهور بوده است .\r\nسيّد مرتضى برادر سيّد رضى از اندوه فراوان بر جنازهء او حضور نيافت و در نمازش حاضر نشد و حتّى نتوانست به تابوت برادر عزيز و بزرگوارش نگاه كند ، همچنان با ناراحتى فراوان به سوى قبر امام موسى بن جعفر ( ع ) حركت كرد و براى تخفيف امواج سنگين غم و اندوه ، مدّتى در كنار قبر امام هفتم نشست . شعراى\r\n\r\n\r\n","description":"","footnote":"\r\n( 1 ) عبقريّة الشّريف الرضى ، جلد 1 ، صفحهء 204 و 205 .\r\n","page_name":" 25 ","page_number":25},
  {"content":"\r\n\r\nبسيارى پس از مرگ ، برايش مرثيه سرودند كه جلوتر از همه برادرش سيّد مرتضى بود . « 1 »\r\n\r\n\r\n","description":"","footnote":"\r\n( 1 ) عمدهء آنچه در بارهء زندگى و شخصيّت سيّد رضى آمد از كتاب الغدير ، جلد 4 از صفحهء 181 تا 211 گرفته شده است ، همچنين از كتب شرح نهج البلاغه ابن ابى الحديد ، عبقرية الشريف الرضى ، سفينة البحار و يادنامهء علامه شريف رضى نيز استفاده شده است .\r\n","page_name":" 26 ","page_number":26},
  {"content":"\r\n\r\nبسم اللّه الرّحمن الرّحيم\r\n\r\nسخنى در بارهء « نهج البلاغه » و « گويندهء آن »\r\n« 1 » سخن گفتن در بارهء « على » ( ع ) يا اثر عظيمش « نهج البلاغه » از جهتى كار آسانى نيست و از جهتى آسان است ! آرى آسان نيست براى كسانى كه بخواهند به عمق وجود على پى ببرند و از تمام زواياى فكر بلند و ايمان قوى و ملكات فاضلهء او آگاه شوند و يا نهج البلاغهء او را چنان كه هست بشناسند ، به يقين اين كار آسانى نيست ، ولى آگاهى بر گوشه‌هايى از اين دو اقيانوس بيكران براى همه كس آسان و ممكن است .\r\nهر كس كمترين آشنايى با على و تاريخ زندگى و سخنان و افكار او داشته باشد ، به خوبى مىداند كه او يك انسان برتر است ، او آيتى از آيات بزرگ حق است ، او نسخهء نادرى از كتاب وجود انسان است و مىداند نهج البلاغهء او كه پرتوى از وجود اوست نيز چنان است ! نهج البلاغهء او دريايى است بيكران ، اقيانوسى است پهناور ، گنجينه‌اى است پر گهر ، باغى است پر گل ، آسمانى است پر ستاره و خلاصه منبعى است براى همهء نيازهاى انسان در مسير سعادت .\r\nبىشك هر گاه كسى اراده كند در چنين مىدانى گام بگذارد بايد خود را براى\r\n\r\n\r\n","description":"","footnote":"\r\n( 1 ) آغاز اين كتاب به يارى خداوند در شب ميلاد مسعود امير مؤمنان على ( ع ) در سال 1371 مطابق 12 رجب 1413 واقع شد بىآنكه هيچ‌گونه برنامه‌ريزى شده باشد .\r\n","page_name":" 27 ","page_number":27},
  {"content":"\r\n\r\nنوشتن كتابهاى قطورى آماده سازد ، در حالى كه هدف ما اين است تنها به اشاراتى به عنوان مقدمه‌اى براى آگاهى بيشتر در اين جا بسنده كنيم و سراغ شرح سخنان مولا برويم كه خودش معرّف خويش است و آفتابى است كه خود دليل آفتاب است .\r\nدر اين جا نظر خوانندگان عزيز را به چند موضوع جلب مىكنيم و از افكار ديگر دانشمندان و سخنانى كسانى كه سالها با نهج البلاغه و گويندهء آن آشنا بوده‌اند بهره مىگيريم مخصوصا از گواهى بسيار ارزندهء غير مسلمانان آشنا به سخنان على يا غير شيعيان فريفتهء مكتب آن بزرگ‌مرد عالم انسانيّت بيشتر بهره‌مند مىشويم تا در دلها بيشتر اثر كند و به مقتضاى :\r\n خوشتر آن باشد كه حسن دلبران * گفته آيد در زبان ديگران \r\nمحاسن كلام او را آشكارتر ببينيم :\r\nهنگام مطالعهء تاريخچهء نهج البلاغه و شروح و تفسيرهايى كه بر آن نگاشته‌اند به اين نكته برخورد مىكنيم كه بسيارى از مردم و حتّى گروهى از دانشمندان و علماى بزرگ ، تنها سخنى از نهج البلاغه از دور شنيده‌اند و شايد تصوّرشان اين بوده كه مجموعه‌اى است از سخنان معمولى و يا كمى برتر از آن ، امّا هنگامى كه به آن نزديك شده ، خود را با درياى عظيمى رو به رو ديده‌اند كه عمق و كرانه‌هاى آن ناپيدا بوده در اين حال گرفتار اعجاب و حيرت شده و كلماتى كه نشانهء جذبه و شوق و عشق در آن فراوان است گفته و احساسات خود را ابراز نموده‌اند .\r\nاين اعجاب و تحسين و شوق و عشق براى هر كدام از اين دانشمندان سرچشمه و يا سرچشمه‌هايى داشته كه مىتوان مجموعهء آنها را در سه عنوان زير خلاصه كرد :\r\n1 - فصاحت و بلاغت نهج البلاغه 2 - محتواى ژرف و عميق نهج البلاغه 3 - جاذبهء فوق العادهء نهج البلاغه\r\n\r\n","description":"","footnote":"","page_name":" 28 ","page_number":28},
  {"content":"\r\n\r\n\r\n1 - فصاحت و بلاغت نهج البلاغه\r\nدر قسمت اوّل يعنى فصاحت و بلاغت نهج البلاغه سخن‌سرايان و ادبا و نويسندگانى را مىبينيم كه عميقا تحت تأثير زيبايى و شيرينى بيان و زيبايى تعبيرات و فنون ظريف بلاغت و ريزه كاريهاى دقيق فصاحت واقع شده‌اند و هر يك در اين زمينه سخنى دارند الهام‌بخش و نشاط آفرين ، از جمله :\r\n1 - قبل از هر كس به سراغ گردآورندهء نهج البلاغه كه خود از قهرمانان ميدان فصاحت و بلاغت بود و گوى سبقت را در اين ميان از بسيارى از فصحا و بلغاى عرب برده و ساليان درازى از عمر خود را صرف جمع‌آورى نهج البلاغه كرده است مىرويم ، همان مردى كه به گفتهء دكتر « زكى مبارك » نويسندهء معروف مصرى در كتاب « عبقرية الشريف الرّضى » « هر گاه به نثر او نگاه مىكنيم عالمى را مىبينيم كه نثر علمى او گواهى مىدهد كه از بزرگان ادباست . . . و هنگامى كه به شعر او مىنگريم شاعرى چيره‌دست با ذوقى مطبوع مشاهده مىكنيم و مهارت در اين دو ميدان در كمتر كسى ديده مىشود ، افسوس كه تمام آثار شريف رضى امروز در دست نيست و اگر بود مىگفتيم او جايگاه منحصر به فرد در ميان بزرگان مؤلّفان دارد » . « 1 » به هر حال شريف رضى در مقدّمهء زيباى نهج البلاغه چنين مىگويد : « كان امير المؤمنين ( ع ) مشرع الفصاحة و موردها و منشأ البلاغه و مولدها و منه ظهر\r\n\r\n\r\n","description":"","footnote":"\r\n( 1 ) كتاب عبقريّة الشريف الرّضى ، صفحهء 205 ، 206 و 209 ( با تلخيص ) .\r\n","page_name":" 29 ","page_number":29},
  {"content":"\r\n\r\nمكنونها و عنه اخذت قوانينها و على أمثلته حذا كلّ قائل خطيب و بكلامه استعان كلّ واعظ بليغ و مع ذلك فقد سبق و قصّروا و قد تقدّم و تاخّروا ، امير المؤمنين ( ع ) سرچشمهء فصاحت و منشأ بلاغت و زادگاه آن است و از او اسرار بلاغت آشكار گشت و قوانين و دستورات آن از وى گرفته شد بر شيوهء او هر خطيب توانايى راه يافت و به گفتار او هر خطيب توانايى يارى جست و با اين حال او در اين ميدان پيش رفت و ديگران فرو ماندند او تقدّم يافت و ديگران عقب ماندند » .\r\nسپس در تفسير اين سخن مىافزايد : « لانّ كلامه ( ع ) الكلام الّذي عليه مسحة من العلم الإلهيّ و فيه عبقة من الكلام النبويّ ، زيرا در كلام او نشانه‌هايى از علم خداست و عطر و بويى از سخنان پيامبر ( ص ) » .\r\n2 - سپس به سراغ يكى از شارحان معروف نهج البلاغه مىرويم ، او كه عمرى را در تفسير سخنان على ( ع ) گذرانده و آگاهى فراوانى از دقايق و ظرافتهاى آن يافته و عاشقانه در بارهء على و نهج البلاغه‌اش سخن مىگويد يعنى عزّ الدين عبد الحميد ابن ابى الحديد معتزلى كه از دانشمندان معروف اهل سنّت قرن هفتم هجرى است . « 1 » او در شرحى كه بر نهج البلاغه نگاشته ، بارها در اين زمينه سخن گفته و در برابر فصاحت و بلاغت فوق العادهء نهج البلاغه سر تعظيم فرود آورده است .\r\nاو در يك جا ( ذيل خطبهء 221 ) بعد از شرح بخشى از كلام على ( ع ) - در بارهء برزخ - مىگويد :\r\n« و ينبغي لو اجتمع فصحاء العرب قاطبة فى مجلس و تلي عليهم ، ان يسجدوا له كما سجد الشعراء لقول عديّ ابن الرّقاع :\r\nقلم أصاب من الدّواة مدادها . . . فلمّا قيل لهم في ذلك قالوا إنّا نعرف\r\n\r\n\r\n","description":"","footnote":"\r\n( 1 ) او كتاب خود را در 20 جلد نگاشته و به گفتهء خودش ، تأليف آن كمى كمتر از 5 سال ، درست به اندازهء دوران خلافت على ( ع ) به طول انجاميده است .\r\n","page_name":" 30 ","page_number":30},
  {"content":"\r\n\r\nمواضع السّجود في الشّعر كما تعرفون مواضع السّجود في القرآن ، اگر تمام فصحاى عرب در مجلس واحدى اجتماع كنند و اين بخش از خطبه براى آنها خوانده شود سزاوار است براى آن سجده كنند ، ( همان گونه كه روايت كرده‌اند ) هنگامى كه شعراى عرب شعر معروف « عديّ بن الرقاع » ( قلم أصاب . . . ) را شنيدند براى آن سجده كردند چون كه از علّت آن سؤال شد گفتند ما محل سجود در شعر را مىشناسيم آن گونه كه شما محلّ سجود را در ( آيات سجده ) قرآن مىشناسيد » . « 1 » در جايى ديگر هنگامى كه به مقايسهء اجمالى ميان بخشى از كلام « مولا على » ( ع ) با سخنان معروف « ابن نباته » « 2 » ، خطيب معروف قرن چهارم هجرى مىپردازد ، مىگويد :\r\n« فليتامّل اهل المعرفة بعلم الفصاحة و البيان هذا الكلام به عين الانصاف يعلموا أنّ سطرا واحدا من كلام نهج البلاغة يساوي ألف سطر منه بل يزيد و يربي على ذلك ، آگاهان به علم فصاحت و بلاغت اگر اين گفتار على ( ع ) را با ديدهء انصاف بنگرند مىدانند كه يك سطر از نهج البلاغه مساوى هزار سطر از سخنان معروف « ابن نباته » است بلكه بر آن فزونى مىگيرد و برترى مىجويد » . « 3 » باز در همين زمينه تعبير عجيبى دارد ، در آنجا كه يكى از خطابه‌هاى « ابن نباته » را در زمينهء جهاد كه در اوج فصاحت است نقل مىكند كه با جمله‌اى از كلمات « امير مؤمنان » در خطبهء جهاد آميخته شده ، « ما غزى قوم في عقر دارهم إلّا ذلّوا ، هيچ قوم و ملّتى در درون خانه‌ها مورد هجوم دشمن واقع نشدند مگر اين كه ذليل شدند » .\r\n( ابن ابى الحديد ) مىگويد : « به اين جمله بنگر و ببين چگونه از ميان تمام خطبه ابن نباته فرياد مىكشد ، فرياد فصاحت و بلاغت و به شنونده‌اش اعلام\r\n\r\n\r\n","description":"","footnote":"\r\n( 1 ) شرح نهج البلاغه ابن ابى الحديد ، جلد 11 ، صفحهء 153 .\r\n( 2 ) نام او ابو يحيى عبد الرحيم بن محمد بن اسماعيل بن نباته است كه در سال 374 وفات يافت .\r\n( 3 ) شرح نهج البلاغه ابن ابى الحديد ، جلد 7 ، صفحهء 214 .\r\n","page_name":" 31 ","page_number":31},
  {"content":"\r\n\r\nمىدارد كه از معدنى غير از معدن بقيهء خطبه برخاسته و از خاستگاهى غير از آن خاستگاه است . به خدا سوگند همين يك جمله چنان خطبهء ابن نباته را آراسته و زينت بخشيده آن گونه كه يك آيه از قرآن در لا به لاى يك خطبهء معمولى درست همچون گوهرى درخشنده است كه پيوسته نورافشانى مىكند و روى بقيهء سخن روشنايى مىپاشد » . « 1 » سرانجام گفتار او را با سخنى كه در مقدمهء كتابش بيان كرده پايان مىدهيم ، مىگويد : « و امّا الفصاحة فهو ( ع ) امام الفصحاء و سيّد البلغاء و في كلامه قيل :\r\nدون كلام الخالق و فوق كلام المخلوقين و منه تعلّم النّاس الخطابة و الكتابة ، و امّا فصاحت ، او پيشواى فصيحان و سرور بليغان است و لذا در بارهء كلام او گفته شده پايين‌تر از كلام خالق و برتر از كلام مخلوقين است و مردم از او راه و رسم خطابه و نوشتن را آموخته‌اند » . « 2 » 3 - « جورج جرداق » نويسندهء معروف مسيحى لبنانى در كتاب ارزندهء خود « الامام على صوت العدالة الانسانيّة » در پايان فصلى كه به بيان شخصيت « على » ( ع ) تخصيص داده در بارهء نهج البلاغه چنين مىگويد :\r\n« در بلاغت ، فوق بلاغتهاست . قرآنى است كه از مقام خود اندكى فرود آمده سخنى است كه تمام زيباييهاى زبان عرب را در گذشته و آينده در خود جاى داده ، تا آنجا كه در بارهء گويندهء آن گفته‌اند : سخنش پايين‌تر از كلام خالق و بالاتر از كلام مخلوق است » . « 3 » 4 - « جاحظ » كه از بزرگترين ادبا و نوابغ عرب است و در اوايل قرن سوّم هجرى مىزيسته ، در كتاب معروف و مشهور خود « البيان و التبيين » كلماتى از\r\n\r\n\r\n","description":"","footnote":"\r\n( 1 ) شرح نهج البلاغه ابن ابى الحديد ، جلد 2 ، صفحهء 84 .\r\n( 2 ) شرح نهج البلاغة ابن ابى الحديد ، جلد 1 ، صفحهء 24 .\r\n( 3 ) صوت العدالة الانسانية ، جلد 1 ، صفحهء 47 .\r\n","page_name":" 32 ","page_number":32},
  {"content":"\r\n\r\nامير مؤمنان على ( ع ) را نقل كرده و به ستايش آن حضرت پرداخته است . از جمله هنگامى كه در جلد اوّل كتاب خود به يكى از كلمات قصار آن حضرت رسيد - جملهء « قيمة كلّ امرء ما يحسنه ، ارزش هر كس همان است كه خوب مىداند و از عهدهء آن بر مىآيد » « 1 » - مىگويد : اگر در تمام اين كتاب جز اين جمله نبود كافى بود ، بلكه بالاتر از حدّ كفايت ، زيرا بهترين سخن آن است كه مقدار كمش تو را از مقدار بسيار بىنياز كند و مفهومش ظاهر و آشكار باشد ، گويى خداوند جامه‌اى از جلالت و عظمت و پرده‌اى از نور حكمت بر آن پوشانده كه هماهنگ با نيّت پاك و فكر بلند و تقواى بىنظير گوينده‌اش مىباشد .\r\n5 - نويسندهء كتاب « الطراز » ( امير يحيى علوى ) در كتاب خود جمله‌اى از جاحظ نقل مىكند ، مىگويد : « اين مرد كه يكّه تاز ميدان فصاحت و بلاغت بود ، در سخنى چنين گفته : هرگز كلامى بعد از كلام خدا و پيامبرش به گوش من نخورده ، مگر اين كه با آن مقابله به مثل كرده‌ام ، جز كلمات امير المؤمنين « كرّم اللّه وجهه » كه من توان مبارزه با آن را هرگز در خود نيافتم ، سخنانى همچون : « ما هلك امرء عرف قدره ، كسى كه ارزش وجود خود را بشناسد هرگز هلاك نمىشود » ، « من عرف نفسه عرف ربّه ، آن كس كه خويش را بشناسد پروردگارش را شناخته است » ، « المرء عدوّ ما جهل ، انسان دشمن چيزى است كه نمىداند » و « و استغن عمّن شئت تكن نظيره و احسن الى من شئت تكن اميره و احتج الى من شئت تكن اسيره ، از هر كس مىخواهى بىنياز شو تا همانند او باشى و به هر كس مىخواهى نيكى كن تا امير او باشى و به هر كس مىخواهى نيازمند باش تا اسيرش شوى » ! سپس مىافزايد : « به انصاف جاحظ در اين گفتارش نگاه كن و اين دليلى ندارد جز اين كه بلاغت سخنان على ( ع ) پرده‌هاى گوش او را تكان داده و عقل او را به خاطر اعجاز و فصاحتش حيران ساخته ، هنگامى كه جاحظ با آن يد بيضايى\r\n\r\n\r\n","description":"","footnote":"\r\n( 1 ) نهج البلاغه ، قصار الحكم ، شمارهء 81 .\r\n","page_name":" 33 ","page_number":33},
  {"content":"\r\n\r\nكه در بلاغت دارد چنين باشد تكليف ديگران روشن است » . « 1 » بىجهت نيست كه همين دانشمند زيدى ( صاحب كتاب الطّراز ) اظهار شگفتى مىكند از بزرگان علماى معانى و بيان كه در طريق دستيابى به فصاحت و بلاغت بعد از كلام خدا و كلام پيامبر ( ص ) تكيه بر ديوانهاى شعراى عرب و كلمات خطبا كرده‌اند و كلمات على ( ع ) را به دست فراموشى سپرده‌اند ، در حالى كه مىدانسته‌اند در بالاترين سطح فصاحت و بلاغت است و آنچه مىخواهند در آن موجود است استعاره ، تمثيل ، كنايه ، مجازهاى زيبا و معانى دقيق همه در آن جمع است . « 2 » 6 - « محمّد غزالى » نويسندهء معروف ، در كتاب « نظرات في القرآن » جمله‌اى از يازجى در سفارش به فرزندش نقل مىكند كه عين عبارت اين است : « اذا شئت ان تفوق اقرانك فى العلم و الادب و صناعة الانشاء فعليك بحفظ القرآن و نهج البلاغة ، اگر مىخواهى از اقران و همطرازان در علم و ادب و نويسندگى برتر باشى در حفظ قرآن و نهج البلاغه بكوش » . « 3 » 7 - درست به همين دليل « شهاب الدين آلوسى » مفسّر معروف - هنگامى كه به نام نهج البلاغه مىرسد - مىگويد : « انتخاب اين نام براى اين كتاب ، به خاطر آن است كه مشتمل بر سخنانى است كه انسان تصوّر مىكند برتر از كلام مخلوق و پايين‌تر از كلام خالق متعال است ، سخنانى كه به مرحلهء اعجاز نزديك شده و ابداعات و ابتكاراتى در حقيقت و مجاز دارد » . « 4 » 8 - استاد « محمّد محيى الدين عبد الحميد » در توصيف نهج البلاغه چنين مىگويد :\r\n\r\n\r\n","description":"","footnote":"\r\n( 1 ) الطراز ، جلد 1 ، صفحهء 165 - 168 .\r\n( 2 ) همان مدرك .\r\n( 3 ) نظرات فى القرآن ، صفحهء 154 ، طبق نقل نهج البلاغه ، جلد 1 ، صفحهء 91 .\r\n( 4 ) از كتاب « الجريدة الغيبية » به نقل از مصادر نهج البلاغه ، جلد 1 .\r\n","page_name":" 34 ","page_number":34},
  {"content":"\r\n\r\n« كتابى است كه در درون خود چشمه‌هاى جوشان بلاغت و فنون آن را جاى داده و اسباب فصاحت را براى بينندگان فراهم ساخته و زمان چيدن ميوه‌هاى شيرينش فرا رسيده ، زيرا از سخنان فصيحترين خلق خدا بعد از رسول اللّه تراوش كرده ، كسى كه قدرتش از همه بيشتر و منطقش قويتر و تسلّطش بر لغات از همه فزونتر است ، به طورى كه هر گونه مىخواست آنها را به گردش در مىآورد ، حكيمى كه فنون حكمت از بيانش خارج مىشود ، خطيبى كه سحر بيانش دلها را پر مىكند ، عالم و دانشمندى كه بر اثر همنشينى با پيامبر و كتابت وحى و دفاع از دين با شمشير و زبان از طفوليتش چنان امكاناتى براى او فراهم شده كه براى غير او دست نداده است » . « 1 » 9 - يكى از شارحان معروف نهج البلاغه « شيخ محمّد عبده » پيشواى بزرگ اهل سنّت و نويسندهء معروف عرب در مقدمهء كتابش بعد از آن كه اعتراف مىكند كه تصادفا از وجود اين كتاب شريف يعنى نهج البلاغه آگاهى يافت ! - كه اين خود نكتهء بسيار قابل تأمّلى است - مطالب بسيار بلندى در بارهء نهج البلاغه مىگويد ، از جمله اين كه :\r\n« هنگامى كه بعضى از صفحات نهج البلاغه را از نظر گذراندم و در بخشى از عباراتش از مواضع مختلف دقّت كردم و موضوعات گوناگونى را مورد توجّه قرار دادم ، در نظرم چنين مجسم شد كه گويى در اين كتاب ، جنگهاى عظيم و نبردهاى سنگينى برپاست ، حكومت در دست بلاغت و قدرت در اختيار فصاحت است و اوهام و پندارها بىارزشند سپاه خطابه و لشكرهاى فصاحت ، در صفوف منظّم بر اوهام هجوم آورده و با سلاح دلايل قوى بر وسوسه‌ها حمله‌ور شده‌اند .\r\nقدرت باطل را در همه جا مىشكنند و شك و ترديد را درهم مىكوبند و فتنه‌هاى اوهام را خاموش مىسازند و ديدم حاكم و فرمانده آن دولت و يكّه تاز آن\r\n\r\n\r\n","description":"","footnote":"\r\n( 1 ) مصادر نهج البلاغه ، جلد 1 ، صفحهء 96 .\r\n","page_name":" 35 ","page_number":35},
  {"content":"\r\n\r\nصولت و پرچمدار پيروز آن « امير مؤمنان على بن ابي طالب » است . « 1 » 10 - « سبط بن جوزى » كه خود يكى از خطبا و مورّخان و مفسّران معروف اهل سنّت است در « تذكرة الخواص » جملهء كوتاه و جالبى دارد مىگويد :\r\n« و قد جمع اللّه له بين الحلاوة و الملاحة و الطّلاوة و الفصاحة لم يسقط منه كلمة و لا بارت له حجّة ، اعجز النّاطقين و حاز قصب السّبق فى السّابقين الفاظ يشرق عليها نور النّبوّة و يحيّر الافهام و الالباب ، خداوند امتيازات حلاوت و ملاحت و زيبايى و فصاحت را در وجود على ( ع ) جمع كرده ، كلمه‌اى از او ساقط نشده و حجّت و برهانى از دست نرفته است ، تمام سخن گويان را ناتوان ساخته و گوى سبقت را از همگان ربوده است ، كلماتى كه نور نبوّت بر آن تابيده و افكار و عقول را حيران ساخته است » . « 2 » 11 و 12 - اين بخش را با دو سخن از دو دانشمند معروف مسيحى پايان مىدهيم :\r\n« ميخائيل نعيمة » نويسندهء مسيحى و متفكّر معروف عرب زبان چنين مىگويد :\r\n« اگر على تنها براى اسلام بود چرا بايد يك تن مسيحى در سال 1956 ( م ) به شرح زندگى او و تفحّص و دقّت در وقايع آن بپردازد ( اشاره به جورج جرداق نويسندهء مسيحى لبنانى و مؤلّف كتاب الامام على صوت العدالة الانسانية ) و مانند شاعرى شيفته ، آن قضاياى دلفريب و حكايات نغز و دلاوريهاى شگفت‌انگيز را به سرودهاى شاعرانه تغنّى كند ، پهلوانى امام نه تنها در ميدان حرب بود بلكه در روشن‌بينى و پاك‌دلى ، بلاغت ، سحر بيان ، اخلاق فاضله ، شور ايمان ، بلندى همّت ، يارى ستمديدگان و نااميدان و متابعت حق و راستى و بالجمله در همهء صفات حسنه پهلوان بود » . « 3 »\r\n\r\n\r\n","description":"","footnote":"\r\n( 1 ) شرح نهج البلاغه محمد عبده ، صفحهء 9 و 10 ( با كمى ترجمهء آزاد ) .\r\n( 2 ) تذكرة الخواص ، باب 6 ، صفحهء 128 .\r\n( 3 ) ترجمه و انتقاد از كتاب « الامام على نداى عدالت انسانيّت » ، صفحهء 2 .\r\n","page_name":" 36 ","page_number":36},
  {"content":"\r\n\r\nدر جاى ديگر از مقدمه‌اش مىگويد :\r\n« اين نابغهء عرب آنچه انديشيد و گفت و عمل كرد - بين خود و خدا - چيزهايى است كه هيچ گوشى نشنيده و هيچ چشمى نديده است و بسيار بسيار بيش از آن است كه مورّخ بتواند به دست و زبان و قلم بيان كند ، بدين جهت هر صورتى كه ما رسم كنيم ، صورتى ناقص و كم ارزش است » . « 1 »\r\n\r\n\r\n","description":"","footnote":"\r\n( 1 ) همان مأخذ ، صفحهء 3 .\r\n","page_name":" 37 ","page_number":37},
  {"content":"\r\n . \r\n","description":"","footnote":"","page_name":" 38 ","page_number":38},
  {"content":"\r\n\r\n\r\n2 - محتواى ژرف و جامعيّت نهج البلاغه\r\nاز امتيازات فوق العادهء نهج البلاغه كه هر خوانندهء آگاهى در همان لحظات نخستين با آن آشنا مىشود ، مسألهء جامعيّت و تنوّع عجيب آن است ، به طورى كه انسان باور نمىكند يك فرد بتواند اين همه گفتار نغز و سخنان شيرين و حساب شده و دقيق در موضوعات كاملا مختلف بلكه متضاد گردآورى كند و مسلّما اين كار از غير امير مؤمنان على ( ع ) كه قلبش گنجينهء اسرار الهى و روحش اقيانوس عظيم علم و دانش است ، ساخته نيست .\r\nباز در اين جا به گواهى چند نفر از دانشمندان اشاره مىكنيم :\r\n1 - بد نيست از كلام نويسندهء معروف و پيشواى بزرگ اهل سنّت « شيخ محمد عبده » آغاز كنيم ، او ترسيم جالبى از حال خويش به هنگام نخستين برخورد با خطبه‌ها و نامه‌هاى گوناگون نهج البلاغه و كلمات قصار دارد كه بسيار گويا و رساست ، مىگويد :\r\n« هر زمان از بخشى از نهج البلاغه به بخش ديگر منتقل مىشدم ، احساس مى كردم منظره‌ها كاملا عوض مىشود گاه خود را در عالمى مىديدم كه ارواح بلند معانى در لباسهاى زيبايى از بهترين عبارات در گرداگرد نفوس پاك در گردشند و به قلوب صاف نزديك مىشوند ، راه راست را به آنها الهام مىكنند و مسير وصول به هدف را نشان مىدهند و از لغزشگاهها بر حذر داشته ، به جاده‌هاى فضل و كمال رهنمون مىشوند .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nزمانى ديگر چهره‌هايى را مىديدم ، در هم كشيده شده ، با چنگ و دندانهاى آشكار ، كه آمادهء حمله كردن به دشمنند و در پايان دلهاى آماده را با ميل خودشان تسخير كرده ، در خاطره‌ها بدون توسّل به زور نفوذ مىكنند ، ولى خيالات باطل و پندارهاى فاسد را با قدرت از ميان برمىدارند .\r\nگاه به خوبى مىديدم يك عقل نورانى كه هيچ شباهتى به مخلوقات جسمانى نداشت ، از موكب الهى جدا شده و با روح انسانى پيوند يافته ، او را از پرده‌هاى ظلمانى طبيعت بيرون آورده و به ملكوت اعلى بالا مىبرد و به جايگاه نور اجلى مىرساند و آن را در عالم قدس جاى مىدهد ، بعد از آن كه از شائبه‌هاى تدليس رهايش مىسازد .\r\nلحظاتى ديگر گويى با گوش خودم سخنان خطيب حكمت‌آموز را مىشنيدم كه با دانشمندان و مديران جامعه با صداى رسا سخن مىگويد ، راه راست را به آنها نشان مىدهد و آنان را از موارد شكّ و ترديد و لغزشگاهها بر حذر مىدارد ، آنها را به دقايق سياست ارشاد و به راه و روش كياست ، هدايت مىكند و عاليترين درسهاى زمامدارى و تدبير را به آنان مىآموزد .\r\nآرى اين كتاب همان كتابى است كه « سيّد رضى » - رحمه اللّه - از كلمات سيّد و مولاى ما امير مؤمنان على بن ابى طالب ( ع ) جمع آورى كرده و نامش را نهج البلاغه گذارده و من هيچ نامى را سزاوارتر از آن ، براى نشان دادن محتواى اين كتاب نمىبينم و توصيفى برتر از آنچه اين نام از آن پرده بر مىدارد ، در وسع خود ندارم » . « 1 » 2 - شارح معروف نهج البلاغه « ابن ابى الحديد معتزلى » در اين باره مىگويد :\r\n« من بسيار در شگفتم از مردى كه در ميدان جنگ چنان خطبه مىخواند كه گواهى مىدهد طبيعتى همچون طبيعت شيران دارد ، سپس در همان ميدان هنگامى كه\r\n\r\n\r\n","description":"","footnote":"\r\n( 1 ) شرح نهج البلاغه ، شيخ محمد عبده ، صفحهء 10 ( با كمى ترجمهء آزاد ) .\r\n","page_name":" 40 ","page_number":40},
  {"content":"\r\n\r\nتصميم بر موعظه و پند و اندرز مىگيرد ، سخنانى از زبانش تراوش مىكند كه گويى طبيعتى همچون راهبانى دارد كه لباس مخصوص رهبانى پوشيده و در ديرها زندگى مىكنند ، نه خون حيوانى مىريزند و نه حتّى از گوشت حيوان تناول مىكنند .\r\nگاه در چهرهء « بسطام بن قيس » و « عتيبة بن حارث » و « عامر بن طفيل » « 1 » ظاهر مىشود و گاه در چهرهء « سقراط حكيم » و « يوحنّا » و « مسيح بن مريم » .\r\nمن سوگند مىخورم به همان كسى كه تمام امّتها به او سوگند ياد مىكنند ، من اين خطبه ( خطبهء الهيكم التكاثر 221 ) را از پنجاه سال قبل تاكنون بيش از هزار بار خوانده‌ام و هر زمان آن را خوانده‌ام ، ترس و وحشت و بيدارى عميقى تمام وجود مرا در برگرفت و در قلب من اثر عميقى گذاشت و در اعضاى پيكرم لرزشى . هر زمان در محتواى آن دقّت كردم ، به ياد مردگان از خانواده و بستگان و دوستانم افتادم و چنان پنداشتم كه من همان كسى هستم كه امام در لا به لاى اين خطبه توصيف مىكند .\r\nچقدر واعظان و خطيبان و فصيحان در اين زمينه سخن گفته‌اند و چقدر من در برابر سخنان آنها به طور مكرّر قرار گرفته‌ام امّا در هيچ كدام از آنها تأثيرى را كه اين كلام در دل و حالم مىگذارد ، نديده‌ام » . « 2 » 3 - « شيخ بهايى » در « كشكول » خود از كتاب « الجواهر » از قول « أبو عبيدة » نقل مىكند : « على ( ع ) نه جمله بيان فرموده كه بليغان عرب را از آوردن يك جملهء مانند آن مأيوس ساخته است . سه جمله در مناجات ، سه جمله در علوم و سه جمله در ادب » . « 3 »\r\n\r\n\r\n","description":"","footnote":"\r\n( 1 ) در جاهليّت سه نفر به عنوان قهرمان ميدان نبرد معروف بوده‌اند و به آنها مثل زده مىشد ، عامر بن طفيل و بسطام بن قيس و عتيبة بن حارث ( الاعلام زركلى ، جلد 4 ، صفحهء 201 ) .\r\n( 2 ) شرح نهج البلاغه ابن ابى الحديد ، جلد 11 ، صفحهء 153 .\r\n( 3 ) كشكول شيخ بهايى ، جلد 3 ، صفحهء 397 .\r\n","page_name":" 41 ","page_number":41},
  {"content":"\r\n\r\nسپس به شرح اين جمله‌هاى نه‌گانه پرداخته است ، كه بخشى از آن در نهج البلاغه و بخشى در ساير سخنان على ( ع ) است .\r\n4 - « دكتر زكى مبارك » در كتاب « عبقرية الشريف الرضى » با بيانى رسا مىگويد : « من معتقدم كه دقّت و بررسى در نهج البلاغه به انسان مردانگى و شهامت و بزرگى روح مىبخشد ، چرا كه از روح بزرگى سرچشمه گرفته كه در برابر مشكلات و حوادث با قدرت شيران مقابله كرده است » . « 1 » در اين جا سخن از آگاهى و اطلاعات بيشتر نيست بلكه سخن از درخشش روح شهامت و شجاعت و علوّ نفس در سايهء امعان نظر در نهج البلاغه است .\r\n5 - « ابن أبى الحديد » نيز در اين زمينه داد سخن داده و در يكى از گفتارهاى بلند خود مىگويد : « سبحان اللّه ! چه كسى اين همه امتيازات گرانبها و ويژگيهاى شريف و با ارزش را به اين مرد نمونه ( على عليه السلام ) بخشيده ، چگونه مىشود يكى از فرزندان عرب مكّه كه تنها در آن محيط زيسته و با هيچ يك از فلاسفه همنشين نبوده ، در دقايق علوم الهيّه و حكمت متعاليه ، از افلاطون و ارسطو آگاهتر باشد . كسى كه با بزرگان عرفان و اخلاق هرگز معاشر نبوده در اين باب برتر از سقراط باشد . كسى كه در ميان شجاعان پرورش نيافته ( چون اهل مكّه صاحبان تجارت بودند و نه جنگجو ) با اين حال شجاعترين فردى باشد كه گام بر روى زمين نهاده است » ! « 2 » 6 - « مرحوم سيّد رضى » گه گاه اشارات كوتاه و پر معنايى را در عظمت محتواى نهج البلاغه در لا به لاى اين كتاب شريف آورده است كه بسيار قابل ملاحظه است ، از جمله در ذيل خطبهء 21 مىگويد :\r\n« انّ هذا الكلام لو وزن بعد كلام اللّه سبحانه و بعد كلام رسول اللّه ( ص )\r\n\r\n\r\n","description":"","footnote":"\r\n( 1 ) عبقرية الشريف الرضى ، جلد 1 ، صفحهء 396 .\r\n( 2 ) شرح نهج البلاغه ، ابن ابى الحديد ، جلد 16 ، صفحهء 146 .\r\n","page_name":" 42 ","page_number":42},
  {"content":"\r\n\r\nبكلّ كلام لمال به راجحا و برّز عليه سابقا ، اين سخن هر گاه بعد از كلام خدا و كلام رسول خدا ( ص ) - با هر سخنى مقايسه شود بر آن برترى دارد و پيشى مىگيرد » .\r\nاو با اشاره به خطبهء 21 : « فإنّ الغاية امامكم و انّ وراءكم السّاعة تحدوكم ، تخفّفوا تلحقوا فانّما ينتظر باوّلكم آخركم ، رستاخيز در برابر شماست و مرگ همچنان شما را مىراند ، سبكبار شويد ، تا به قافله برسيد و بدانيد شما در انتظار بازماندگان نگه داشته شده‌ايد » مىگويد : « اين سخن اگر بعد از كلام خدا و كلام رسول اللّه ( ص ) با هر سخن ديگرى سنجيده شود ، از آن برترى خواهد داشت و پيشى خواهد گرفت » .\r\nدر ذيل حكمت 81 از كلمات قصار نيز شبيه همين معنا را آورده و مىگويد :\r\n« اين سخنى است كه قيمتى براى آن نمىتوان يافت و هيچ گفتار حكمت‌آميزى هم وزن آن پيدا نخواهد شد و هيچ سخنى همپايه و قرين آن نيست » .\r\n7 - در اين جا عنان سخن را به دست نويسندهء معروف مصرى ( عباس محمود العقاد ) كه از بزرگترين نويسندگان معاصر عرب محسوب مىشود ، سپرده و همراه او در نهج البلاغه سير مىكنيم . او در جاى جاى كتاب خود به نام « عبقرية الإمام » تعبيرات بلندى دارد كه حكايت از معرفت عميق او نسبت به شخصيت امير مؤمنان ( ع ) و كلماتش در نهج البلاغه دارد .\r\nدر يك جا مىگويد : « نهج البلاغه چشمهء جوشانى است از آيات توحيد و حكمت الهى كه آگاهى بحث كنندگان در عقايد و اصول خداشناسى و توحيد را گسترش مىبخشد » . « 1 » در جاى ديگر مىگويد : « هر نمونه از كلام او گواه بر استعداد و ملكهء خداداد او در قدرت بيان حقايق است ، او بدون شك از فرزندان آدم است كه علم اسماء به او آموخته شد و مصداق « و علّم آدم الاسماء كلّها » و همچنين « اوتوا الكتاب » و\r\n\r\n\r\n","description":"","footnote":"\r\n( 1 ) العبقريات ، جلد 2 ، صفحهء 138 ( چاپ دار الكتاب اللبنانى ) .\r\n","page_name":" 43 ","page_number":43},
  {"content":"\r\n\r\n« فصل الخطاب » است » . « 1 » در جاى ديگر مىگويد : « كلمات پرمحتوايى كه از امام روايت شده ، در سطح بلندى قرار دارد كه برتر از آن در حكمت سلوك تصوّر نمىشود . . .\r\nپيغمبر اكرم ( ص ) فرمود : « علماى امّتم همچون پيامبران بنى اسرائيلند » . اين حديث شريف بيش از هر كس ، در بارهء على ( ع ) صادق است كه سخنان حكيمانهء او همرديف سخنان حكيمانهء انبياست » . « 2 » 8 - نويسنده و دانشمند معاصر ديگرى به نام « محمّد امين نواوى » در توصيف نهج البلاغه مىگويد : « اين كتابى است كه خداوند آن را حجّت آشكارى بر اين حقيقت قرار داده كه على ( ع ) بهترين مثال زندهء نور قرآن و حكمت آن و علم و هدايت و اعجاز و فصاحتش بود . براى على ( ع ) در اين كتاب مطالب گرانبهايى جمع شده كه هيچ يك از بزرگان حكما و فلاسفهء معروف جهان و نوابغ از علماى ربّانى ، در زمينهء فلسفه و اصول سياست راستين و مواعظ آشكار و حجّت رسا ، دارا نبوده‌اند » . « 3 » 9 - باز به سراغ نويسندهء معروف ديگرى از مصر ، يعنى « طه حسين » مىرويم ، او در يكى از سخنان خود بعد از نقل كلامى از على ( ع ) در پاسخ سؤال مردى كه در جريان جنگ جمل دچار ترديد شده بود ، مىگويد : « من پس از وحى و سخنان خداوند جوابى با شكوه‌تر و شيواتر از اين جواب نديده و نمىشناسم » . « 4 » 10 - مرحوم « ثقة الاسلام كلينى » در جلد اوّل كافى ، بعد از نقل يكى از خطبه‌هاى توحيدى على ( ع ) چنين مىگويد :\r\n\r\n\r\n","description":"","footnote":"\r\n( 1 ) همان مدرك ، صفحهء 145 .\r\n( 2 ) همان مدرك ، صفحهء 144 .\r\n( 3 ) مصادر نهج البلاغه ، جلد 1 ، صفحهء 90 .\r\n( 4 ) سيرى در نهج البلاغه ، صفحهء 18 و 19 .\r\n","page_name":" 44 ","page_number":44},
  {"content":"\r\n\r\n« اين از خطبه‌هاى بسيار مشهور است كه توده‌هاى مردم آن را مىدانند و براى كسانى كه طالب علم توحيدند ، تدبّر و فهم آن كافى است و اگر تمام زبانهاى جن و انس - غير از زبان انبيا - جمع شوند تا توحيد را بيان كنند هرگز مانند آنچه على ( ع ) - كه پدر و مادرم به فدايش باد - آورده است ، نخواهند آورد و اگر بيانات آن بزرگوار نبود مردم نمىدانستند راه توحيد را چگونه طى كنند » . « 1 » 11 - اين بحث را با گفتارى از يكى از فقهاى بزرگ « علامهء فقيد آية اللّه خويى » پايان مىدهيم ، او مىگويد : « هنگامى كه على ( ع ) در خطبه‌هاى نهج البلاغه وارد بحثى مىشود ، جايى براى سخن ديگرى باقى نمىگذارد تا آنجا كه افرادى كه از تاريخ زندگى امير مؤمنان على ( ع ) آگاهى كافى ندارند گمان مىكنند كه او تمام عمرش را تنها در بارهء همان موضوع صرف كرده است » . « 2 »\r\n\r\n\r\n","description":"","footnote":"\r\n( 1 ) اصول كافى ، جلد 1 ، صفحهء 136 .\r\n( 2 ) البيان ، صفحهء 90 .\r\n","page_name":" 45 ","page_number":45},
  {"content":"\r\n . \r\n","description":"","footnote":"","page_name":" 46 ","page_number":46},
  {"content":"\r\n\r\n\r\n3 - جاذبهء فوق العادهء نهج البلاغه\r\nتمام كسانى كه با نهج البلاغه سر و كار داشته و دارند - اعم از شيعيان على و ساير دانشمندان اسلامى و علما و دانشمندان مسيحى - بدون استثنا از جاذبهء نيرومند نهج البلاغه سخن گفته‌اند و خود را تحت تأثير و نفوذ آن ديده‌اند . اين كشش و جاذبهء نيرومند كه در خطبه‌هاى و نامه‌ها و كلمات قصار على ( ع ) كاملا محسوس است ، انگيزهء اصلى گروهى از دانشمندان ، براى شرح نهج البلاغه يا نوشتن كتاب و مقاله در بارهء شخصيت على ( ع ) بوده است .\r\nبه عقيدهء ما اين جاذبه دلايل روشنى دارد كه مهمترين آنها عبارت است از :\r\n1 - در نهج البلاغه همه جا سخن از همدردى با طبقات محروم و ستمديدهء انسانهاست ، همه جا سخن از مبارزهء با ظلم و بىعدالتى و بيدادگريهاى استثمارگران و طاغوتهاست .\r\nدر عهدنامهء مالك اشتر كه در كوتاهترين عبارات ، رساترين برنامه‌هاى كشوردارى پىريزى شده هنگامى كه از گروههاى هفتگانهء اجتماعى و وظايف و حقوق آنها سخن به ميان مىآيد ، سخن با آرامش خاصى پيش مىرود ، امّا همين كه به قشرهاى محروم و ستمديده مىرسد ، گفتار امام چنان اوج مىگيرد كه گويا از پردهء دل فرياد مىكشد : « اللّه اللّه في الطّبقة السّفلى من الّذين لا حيلة لهم من المساكين و المحتاجين و اهل البؤسى و الزّمنى ، خدا را خدا را ! اى مالك اشتر در مورد قشر پايين از محرومان و نيازمندان و رنجديدگان و از كار افتادگان . . . » . سپس به\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nاو دستور مىدهد كه شخصا بدون وساطت ديگران ، وضع آنها را در سراسر كشور اسلام زير نظر بگيرد و اجازهء دخالت در بارهء آنها را به كس ديگر ندهد ، به طور مداوم از آنها سركشى كند تا مشكلات همگى با سرپنجهء عدالت گشوده شود .\r\nنه تنها در اين جا بلكه در همه جا و به هر مناسبت على ( ع ) در بارهء آنها سفارش مىدهد ، توصيه مىكند و فرياد مىزند .\r\n2 - نهج البلاغه همه جا در مسير آزادى انسان از زنجير اسارت هوا و هوس كه او را به ذلّت و بدبختى مىكشاند و همچنين اسارت ستمگران خودكامه و طبقات مرفّه پرتوقّع گام بر مىدارد و از هر فرصتى براى اين هدف مقدّس استفاده مىكند و هشدار مىدهد كه هر جا نعمتهاى فراوانى روى هم انباشته شده است ، حقوق از دست رفته‌اى در كنار آن به چشم مىخورد ! « 1 » امام ( ع ) هشدار مىدهد كه در بازگرداندن روح آزادى و مساوات و عدالت كمترين انعطافى نبايد نشان داد بلكه اصولا مقام والاى حكومت را در درجهء نخست براى همين امر پذيرفته است « 2 » و آن كس كه گمان مىبرد على ( ع ) روى اين موضوع معامله‌اى خواهد كرد ، سخت در اشتباه است و على ( ع ) را نشناخته است . « 3 » 3 - جذبه‌هاى عرفانى نهج البلاغه به گونه‌اى است كه ارواح تشنه را با زلال خود آن چنان سيراب و مست مىكند كه نشئهء شراب طهورش از تمام ذرات وجود آدمى آشكار مىگردد ! هنگامى كه سخن از شناسايى خدا و جاذبهء صفات جمال و جلال اوست گفتارش چنان اوج مىگيرد كه خواننده احساس مىكند بر بال و پر فرشتگان سوار\r\n\r\n\r\n","description":"","footnote":"\r\n( 1 ) امام على صداى عدالت انسانيّت ، جلد 3 ، صفحهء 177 .\r\n( 2 ) خطبهء شقشقيّه ( خطبهء 3 ) .\r\n( 3 ) نامه به عثمان بن حنيف ( نامهء 45 ) .\r\n","page_name":" 48 ","page_number":48},
  {"content":"\r\n\r\nشده ، به دوردست‌ترين نقاطى كه انديشهء انسانى از آن فراتر نتواند رفت ، پرواز مىكند . « 1 » هنگامى كه براى بيدار كردن ارواح خفته و بىدرد ، تازيانهء سخن را به دست مىگيرد و از مرگ و پايان زندگى و سرنوشت اقوام پيشين بحث مىكند ، آن چنان تكان دهنده است كه روح هر انسانى را به لرزه در مىآورد ، لرزه‌اى دردناك و در عين حال لذّتبخش و بيدارگر . « 2 » 4 - يكى ديگر از جاذبه‌هاى نيرومند نهج البلاغه همان گونه كه قبلا اشاره شد ، اين است كه در هر مىدانى گام مىنهد چنان حق سخن را ادا مىكند و دقايق را مو به مو شرح مىدهد كه گويى گويندهء اين سخن تمامى عمر را اشتغال به بحث و بررسى روى همين موضوع داشته ، نه غير آن .\r\nهنگامى كه امام ( ع ) يك خطبهء توحيدى را آغاز مىكند و به شرح اسماء و صفات جمال و جلال خدا مىپردازد ، چهرهء يك فيلسوف بزرگ الهى در نظر انسان مجسّم مىگردد كه ساليان دراز همه وقت سخن از توحيد گفته و درهاى گرانبها در اين زمينه سفته و غير از آن گفتارى نداشته است ، نه به سوى تجسّم گام بر مىدارد و نه به سوى تعطيل صفات و آن چنان خدا را معرفى مىكند كه انسان با چشم دل او را همه جا در آسمانها ، در زمين و درون جان خود حاضر مىبيند و روحش سرشار از انوار معرفت الهى مىگردد .\r\nامّا همين كه نهج البلاغه را مىگشاييم ناگاه چشم ما روى خطبهء جهاد متوقف مىگردد ، فرمانده و افسر شجاع و دلاورى را مىبينيم كه لباس رزم در تن كرده و دقيقترين دستورات و تاكتيكهاى جنگى را براى افسران و لشكريان خود تشريح مىكند ، آن چنان كه گويى در تمام عمر جز با ميدان جنگ و فنون نبرد سر و كار\r\n\r\n\r\n","description":"","footnote":"\r\n( 1 ) خطبهء اوّل و خطبهء اشباح ( خطبهء 91 ) و خطبه‌هاى فراوان ديگر .\r\n( 2 ) خطبه‌هاى 109 - 111 - 113 و خطبه‌هاى ديگر .\r\n","page_name":" 49 ","page_number":49},
  {"content":"\r\n\r\nنداشته است .\r\nهنگامى كه نهج البلاغه را ورق مىزنيم امام را بر كرسى حكومت و رهبرى امّت مىبينيم كه آيين كشوردارى را براى استانداران و فرمانداران خود شرح مىدهد ، رموز انحطاط و اوج گرفتن تمدّنها ، سرنوشت اقوام ظالم و ستمگر و راه وصول به يك آرامش اجتماعى و سياسى و نظامى را با پخته‌ترين عبارات بيان مىكند آن چنان كه گويى در سر تا سر عمر كارى جز اين نداشته است .\r\nدگر بار آن را باز ورق مىزنيم امام ( ع ) را بر مسند درس اخلاق و تهذيب نفوس و تربيت ارواح و افكار مىبينيم ، مرد وارسته‌اى به نام « همّام » از او تقاضاى درس جديد در زمينهء صفات و روشهاى پرهيزگاران كرده و آن چنان تشنه است كه با يك پيمانه و دو پيمانه سيراب نمىگردد .\r\nامام دريچه‌هاى دانش سرشار خود را به روى او گشوده ، آن چنان درس پارسايى و وارستگى و پرهيزگارى به او مىدهد و حدود يك صد صفت از صفات آنها را در عباراتى محكم ، عميق و نافذ براى سالكان راه حق برمىشمرد ، گويى كه قرنها بر همين مسند و همين جايگاه به ارشاد خلق و تربيت نفوس و تدريس اخلاق پرداخته است ، تا آنجا كه سؤال كننده پس از شنيدن اين گفتار صيحه‌اى مىزند و نقش بر زمين مىشود ! و اين گونه نفوذ سخن چيزى است كه در تاريخ سابقه ندارد .\r\nبه راستى اين صحنه‌هاى مختلف نهج البلاغه كه هر كدام در نوع خود كم نظير يا بىنظير است ، از اعجاب‌انگيزترين ويژگيهاى اين كتاب بزرگ محسوب مىشود .\r\n\r\nتعبيرات بزرگان پيرامون جاذبهء نهج البلاغه\r\nتعبيراتى كه دانشمندان بزرگ در زمينهء جاذبه‌هاى نهج البلاغه دارند نيز شاهد گويايى بر مطالب بالاست :\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n« سيّد رضى » قهرمان ميدان نهج البلاغه كه خود يكى از ادباى به نام عرب محسوب مىشود گه گاه در ذيل خطبه‌هاى نهج البلاغه تعبيراتى دارد كه نشان مىدهد تا چه حد مردم با شنيدن اين خطبه‌ها مفتون و مجذوب مىشدند و يا خود او تحت تأثير امواج نيرومند جاذبهء آن قرار گرفته است .\r\nاز جمله در ذيل خطبهء غرّاء ( خطبهء 83 نهج البلاغه ) مىگويد : « و في الخبر أنّه لمّا خطب بهذه الخطبة اقشعرّت له الجلود و بكت العيون و رجفت القلوب ، در خبر آمده است ، هنگامى كه على ( ع ) اين خطبه را ايراد فرمود بدنها به لرزه در آمده ، چشمها گريان شدند و دلها به اضطراب و تپش افتادند » .\r\nدر ذيل خطبهء معروف همّام ( همان مرد زاهد عارفى كه از مولا على ( ع ) تقاضاى توصيف صفات پرهيزگاران كرد و امام آن خطبهء عجيب و بىمانند را بيان فرمود ) مىخوانيم :\r\n( هنگامى كه امام به حساسترين نقطهء خطبه رسيد ) « همّام صيحه‌اى زد و مدهوش شد و بر زمين افتاد و مرغ روحش از قفس تن پرواز نمود . امير مؤمنان فرمود : آه ، من از اين حادثه بر او مىترسيدم ( لذا درخواست او را در آغاز نپذيرفتم و پس از اصرار قبول كردم ) سپس افزود : آيا چنين نيست كه اين گونه پند و اندرزهاى رسا به آنان كه اهل موعظه و پندند اثر مىكند » .\r\nهمچنين در ذيل خطبهء بيست و هشتم ، گفتار ديگرى دارد كه از عمق جاذبهء خطبه در فكر و جان « سيد رضى » خبر مىدهد ، مىگويد :\r\n« اگر سخنى باشد كه مردم را به سوى زهد بكشاند و به عمل كردن براى آخرت وادار سازد ، همين سخن است كه مىتواند دلبستگى انسان را از آرزوهاى طولانى قطع كند و جرقهء بيدارى و آگاهى و نفرت از اعمال زشت را در دل او بيفروزد » .\r\nسپس بعد از ذكر نمونه‌هايى از تعبيرات اين خطبه مىافزايد : « در اين خطبه دقّت كنيد كه باطنى شگفت‌آور و عمقى عجيب و جالب دارد و بدين گونه است\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nاكثر سخنان امام ( ع ) » .\r\nهمچنين در ذيل خطبهء 16 مىگويد : « در اين سخن كه از نزديكترين سخنان به حقيقت فصاحت است لطايفى نهفته شده كه هيچ يك از سخن‌سنجان به پاى آن نمىرسد و بيش از آنچه كه ما از آن به شگفتى فرو مىرويم ، شگفتى از آن به تعجّب مىآيد ! بعلاوه در آن ريزه‌كاريهايى از فصاحت است كه نه زبان قادر به شرح آن است و نه هيچ انسانى مىتواند به عمق آن برسد و نه آنچه را من مىگويم ، جز آنان كه در فصاحت پيشگام و ريشه دارند مىتوانند درك كنند ( آرى ) « و ما يعقلها إلّا العالمون ، جز دانشمندان آن را درك نمىكنند » .\r\nدر ذيل خطبهء معروف شقشقيّه نيز سخنى از « ابن عباس » مفسّر و محدّث معروف نقل شده كه شدّت مجذوب شدن او را در برابر اين خطبه نشان مىدهد ، مىگويد : « فو اللّه ما أسفت على كلام قطّ كأسفى على هذا الكلام أن لا يكون أمير المؤمنين ( ع ) بلغ منه حيث أراد ، به خدا سوگند هيچ گاه بر سخنى همچون اين گفتار تأسف نخوردم كه ( ناتمام ماند و ) امام امير المؤمنين ( ع ) به آنجا كه مىخواست نرسيد ( و مرد مزاحمى با نامه‌اى كه بىموقع به دست آن حضرت داد توجّه او را به خود جلب كرد و از ادامهء خطبه باز داشت ) » .\r\nاين سخن را با كلامى از « محقّق خويى » در منهاج البراعة و سخنى از « ابن أبى الحديد » پايان مىدهيم ، آنجا كه مىگويد : « هيچ سخنى را با كلام على ( ع ) نمىتوان از نظر نظم گفتار با عظمت محتوا مقايسه كرد ، او يكّه تاز اين ميدان است و سخنورى است كه با بيانش خشم و اضطراب فرو مىنشيند و دريايى است كه جواهراتش را به ساحل پرتاب مىكند و بر دلها حكومت كرده آنها را به پيروى از اوامر و نواهى خود مىكشاند . تشويقهاى آن ، دليل و راهنماى نيكيهاست و با تازيانهء سخنان ترسانندهء خود ، از منكرات باز مىدارد . پس سزاوار است كه سخنش پيشواى سخنان باشد همان گونه كه خودش امام و پيشواى خلق است\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nفحقيق بكلامه أن يجعل إمام الكلام كما أنّه عليه السّلام إمام الأنام » . « 1 » بالاخره « ابن ابى الحديد » در ذيل فرازى از خطبهء 109 - بعد از بيان اين حقيقت كه هر كس مىخواهد فنون فصاحت و بلاغت را بياموزد و ارزش كلمات را نسبت به يكديگر درك كند در اين خطبه بينديشد ، مىگويد :\r\n« تأثير و جاذبهء اين خطبه چنان است كه اگر آن را بر انسان بىدين ملحدى كه مصمّم است رستاخيز را با تمام قدرت نفى كند بخوانند قدرتش در هم مىشكند و دلش را در وحشت فرو مىبرد و ارادهء منفى او را تضعيف مىكند و تزلزل در بنياد اعتقاد او ايجاد مىنمايد . پس خداوند بزرگ گوينده‌اش را از اين خدمت به اسلام جزاى خير دهد ، بهترين جزايى كه به وليّى از اوليايش داده است . چه جالب بود ياريش براى اسلام ، گاه با دست و شمشير و گاه با زبان و بيان و گاه با قلب و فكرش . آرى او « سيّد المجاهدين و أبلغ الواعظين و رئيس الفقهاء و المفسّرين و إمام أهل العدل و الموحّدين » است . « 2 »\r\n\r\n\r\n","description":"","footnote":"\r\n( 1 ) منهاج البراعة ، جلد 1 ، صفحهء 271 .\r\n( 2 ) شرح نهج البلاغه ابن ابى الحديد ، جلد 7 ، صفحهء 202 ( با كمى تلخيص ) .\r\n","page_name":" 53 ","page_number":53},
  {"content":"\r\n . \r\n","description":"","footnote":"","page_name":" 54 ","page_number":54},
  {"content":"\r\n\r\n\r\nاسناد نهج البلاغه\r\nشك نيست كه خطبه‌ها و نامه‌ها و كلمات قصار نهج البلاغه به صورت روايات مرسل ( طبق جمع‌آورى مرحوم « سيّد رضى » ) آمده است . يعنى اسنادى كه به طور متّصل به معصومين برسد براى آنها ذكر نشده و گاه همين سبب شده كه بعضى در آنها وسوسه كنند ، مخصوصا آنها كه تصوّر مىكرده‌اند وجود نهج البلاغه به خاطر محتواى بسيار بلند آن ممكن است سندى بر حقّانيّت مذهب شيعه و فضيلت و برترى على ( ع ) بر تمام صحابه گردد ، اين را بهانه و دستاويزى براى منزوى ساختن اين كتاب بزرگ در افكار عمومى مسلمانان قرار دادند .\r\nگر چه اين وسوسه‌ها خوشبختانه تأثيرى در افكار انديشمندان اسلامى نگذاشته و علماى هر دو گروه زبان به توصيف و ستايش آن گشوده و به شرح دقايق و اسرار آن پرداخته‌اند كه نمونه‌هايى از آن را در گذشته ديديم ، ولى لازم است براى رفع اين وسوسه‌ها شرحى در زمينهء اسناد نهج البلاغه داده شود تا اين گرد و غبار جزيى نيز از چهرهء نورانى آن زدوده گردد .\r\nدر اين جا ذكر دو نكته لازم است :\r\n1 - غالب خطبه‌ها و نامه‌ها و كلمات قصار نهج البلاغه ، بلكه اكثريّت قريب به اتفاق آن ، مطالبى است مستدل و يا در خور استدلالهاى منطقى و در واقع از قبيل « قضايا قياساتها معها ، مسائلى كه دليلش در خودش نهفته است » .\r\nبنا بر اين نيازى به سلسله اسناد به عنوان مباحث تعبّدى ندارد زيرا بخش\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nعظيمى از آن در بارهء معارف اعتقادى ، مبدأ و معاد ، صفات خداوند ، دلايل عظمت قرآن و پيامبر اسلام ( ص ) و مانند آن است .\r\nبخش ديگرى در بارهء مواعظ و نصايح و درسهاى عبرت در زندگى امّتهاى پيشين و آيين كشوردارى و زندگى اجتماعى و آداب جهاد و امثال آن است كه عموما مطالبى منطقى و مستدل يا قابل استدلال است .\r\nهمان گونه كه نوشته‌هاى فلاسفهء بزرگ و علماى علوم مختلف و حتى اشعار نغز شعراى نامى و مانند آن بدون نياز به سلسلهء سند مقبول است ، در بارهء محتواى نهج البلاغه نيز به همين دليل و به طريق اولى مشكلى نداريم ، در واقع دلايل آنها با خود آنهاست و به قول معروف « قضايا قياساتها معها » ! تنها بخش كوچكى از نهج البلاغه است كه از احكام فرعيّه تعبّديّه سخن مىگويد . اگر مسألهء سند مطرح باشد تنها در اين قسمت است كه قطعا يك عشر نهج البلاغه را نيز تشكيل نمىدهد بنا بر اين سر و صداهاى مربوط به اسناد نهج البلاغه بسيار كم رنگ و كم اثر است .\r\n2 - نكتهء ديگر اين كه اگر معيارهاى حجيّت سند را براى نهج البلاغه بخواهيم ، از اين نظر نيز مشكلى در كار نيست ، زيرا براى پذيرش حديث و روايت - آن گونه كه در علم اصول تحقيق شده - معيار اصلى وثوق و اعتماد و اطمينان به روايت است كه از طرق مختلف ممكن است به وجود آيد ، گاه سلسلهء سند با راويان مورد اعتماد ، سبب وثوق به روايت مىشود و گاه كثرت و تعدّد روايت - آن هم در كتب معتبر و مشهور - چنين اعتمادى را حاصل مىكند و گاه محتوا آن قدر بلند و عميق و والاست كه گواهى مىدهد تنها از فكر پيامبر ( ص ) يا امام معصومى تراوش كرده است و همين سبب اعتماد ما به چنين روايتى مىشود .\r\nنظير اين مسأله را در بارهء صحيفهء سجّاديه ( علاوه بر اسناد معتبرى كه براى آن ذكر كرده‌اند ) يعنى دعاهاى بسيار بلند ، با برترين محتوا و عاليترين مضمون كه از\r\n\r\n","description":"","footnote":"","page_name":" 56 ","page_number":56},
  {"content":"\r\n\r\n« امام سجاد على بن الحسين زين العابدين » ( ع ) نقل شده است ، نيز گفته‌اند .\r\nبىشك هر كس در خطبه‌هاى نهج البلاغه و ساير محتويات آن دقّت كند و در مضامين آن دقيق شود و به گوشه‌اى از اسرار آن پى برد اعتراف خواهد كرد كه اينها كلمات يك انسان عادى نيست اينها سخنانى است كه حتما از پيامبر ( ص ) يا امام معصومى بايد صادر شده باشد و به تعبير بزرگان علماى شيعه و اهل سنّت كه در عبارات گذشته آمد برتر از كلام مخلوق و پايين‌تر از كلام خالق است .\r\nبنا بر اين به مقتضاى « آفتاب آمد دليل آفتاب » محتواى نهج البلاغه دليلى بر اعتبار سند آن و صادر شدن معصوم ( ع ) است و چون تنها معصومى كه به او نسبت داده شده على ( ع ) است يقين داريم كلام اوست .\r\nچه كسى احتمال مىدهد كه يك فرد عادى و يا دانشمند ، آنها را جعل كرده باشد و به على ( ع ) نسبت داده باشد ؟ ! كسى كه بتواند چنين كارى را بكند و يا حتى عشرى از اعشار آن را ابداع و انشا نمايد ، چرا به خودش نسبت ندهد كه افتخارى براى او در تمام جهان باشد ؟\r\nافزون بر اين با شناختى كه از « سيّد رضى » و شخصيت و وثاقت و بزرگى مقام او داريم مىدانيم تا در منابع معتبرى آن را نديده باشد اين گونه قاطعانه به على ( ع ) نسبت نمىدهد . او هرگز نمىگويد از امير مؤمنان ( ع ) روايت شده بلكه به طور قطع مىگويد از خطبه‌هاى آن حضرت ، از نامه‌هاى آن حضرت ، از كلمات قصار آن حضرت است . چگونه ممكن است دانشمندى با اين قاطعيّت سخنانى را به پيشواى معصومش نسبت دهد بىآن كه اسناد معتبرى براى آن پيدا كرده باشد ؟ ! از اين گذشته كتابهاى زيادى قبل از « سيّد رضى » نوشته شده است كه بسيارى از خطبه‌ها و نامه‌ها و كلمات قصار نهج البلاغه يا غالب آنها در آن كتب آمده است و اين به خوبى نشان مىدهد كه اين كلمات قبل از « سيّد رضى » نيز در ميان دانشمندان و راويان حديث و گاه در ميان توده‌هاى مردم مشهور و معروف بوده\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nاست و اين شهرت مىتواند ما را بىنياز از اسناد متّصل كند . حتّى بعضى از بزرگان مورّخان نوشته‌اند ، خطبه‌هاى نهج البلاغه كه در ميان مردم شهرت داشته بسيار بيش از آن مقدارى بوده است كه « سيّد رضى » در نهج البلاغه آورده است و در واقع نهج البلاغه گلچينى از آن خطبه‌هاست .\r\nاز جمله مورّخ معروف « مسعودى » كه حدود يك قرن قبل از « سيّد رضى » مىزيسته در « مروج الذهب » در بارهء خطبه‌هاى امام ( ع ) مىگويد :\r\n« و الّذى حفظ النّاس عنه من خطبه فى سائر مقاماته أربع مأئة و نيّف و ثمانون خطبة ، آنچه مردم از خطبه‌هاى امام در موارد مختلف حفظ كرده‌اند چهارصد و هشتاد و چند خطبه است » « 1 » در حالى كه خطبه‌هاى نهج البلاغه كه اكنون در دست ماست حدود دويست و چهل خطبه است .\r\nدانشمند معروف ديگرى به نام « سبط بن جوزى » در كتاب « تذكرة الخواص » از « سيد مرتضى » نقل مىكند كه فرموده است : « چهارصد خطبه از خطبه‌هاى امام به دست من رسيده است » . « 2 » « جاحظ » دانشمند معروف اسلامى در كتاب « البيان و التبيين » مىگويد :\r\nخطبه‌هاى « على » ( ع ) مدوّن و محفوظ و مشهور بوده است . « 3 » دانشمند ديگرى به نام « ابن واضح » در كتاب « مشاكلة الناس لزمانهم » چنين مىگويد : « مردم از امام على ( ع ) خطبه‌هاى فراوانى حفظ كرده‌اند ، او چهارصد خطبه خوانده و مردم آنها را حفظ نموده و همانهاست كه در ميان ما رايج است و در سخنرانيها از آن استفاده مىكنند . « 4 »\r\n\r\n\r\n","description":"","footnote":"\r\n( 1 ) مروج الذهب ، جلد 2 ، صفحهء 419 ، چاپ دار الهجرة قم .\r\n( 2 ) تذكرة الخواص ، صفحهء 128 .\r\n( 3 ) البيان و التبيين ، جلد 1 ، صفحهء 83 .\r\n( 4 ) مشاكلة الناس لزمانهم ، صفحهء 15 .\r\n","page_name":" 58 ","page_number":58},
  {"content":"\r\n\r\nهم اكنون كتابهايى در دست ماست كه به عنوان مصادر و اسناد نهج البلاغه از سوى جمعى از فضلا و بزرگان معاصر نگاشته شده و اسناد اين خطبه‌ها را در كتابهايى كه قبل از « سيّد رضى » نگاشته شده به دست آورده و در مجموعه‌هاى جالبى منتشر ساخته‌اند كه يكى از بهترين كتابها در اين زمينه كتاب « مصادر نهج البلاغة و أسانيده » تأليف دانشمند محقّق « السيّد عبد الزهراء الحسينى الخطيب » مىباشد كه مراجعه به آن هر جستجوگرى را بر اين حقيقت واقف مىكند كه « سيّد رضى » در نقل اين خطبه‌ها هرگز تنها نيست .\r\nقابل توجّه اين كه در اين كتاب آنچه در نهج البلاغه آمده است از 114 ( يك صد و چهارده ) كتاب ديگر گردآورى شده كه بيش از بيست كتاب از آنها مربوط به دانشمندانى است كه قبل از « سيّد رضى » مىزيسته‌اند . علاقمندان براى آگاهى بيشتر مىتوانند به آن مراجعه كنند چرا كه در اين مقدّمهء فشرده و كوتاه مجال بحث بيش از اين نيست .\r\nاين نكته نيز قابل ذكر است كه شخص « سيّد رضى » در لا به لاى كلمات خود در نهج البلاغه - كه احيانا در توضيح خطبه‌ها گفته - از 15 ( پانزده ) كتاب نام مىبرد كه او در گردآورى نهج البلاغه از آنها استفاده كرده است . « 1 » از مجموع آنچه در بالا گفته شد به خوبى روشن شد كه جايى براى وسوسه كردن اسناد نهج البلاغه وجود ندارد .\r\n\r\n\r\n","description":"","footnote":"\r\n( 1 ) اين كتابها عبارتند از :\r\n1 - البيان و التبين ، تأليف جاحظ 2 - تاريخ طبرى 3 - الجمل ، تأليف واقدى 4 - المغازى ، تأليف سعيد بن يحيى أموى 5 - المقامات ، تأليف ابى جعفر اسكافى 6 - المقتضب ، تأليف مبرّد 7 - حكاية أبى جعفر محمّد بن عليّ الباقر عليهما السلام 8 - حكاية ثعلب عن ابن الاعرابى 9 - خبر ضرار الضبايى 10 - رواية ابى جحيفة 11 - رواية كميل بن زياد النخعي 12 - رواية مسعدة بن صدقة لخطبة الاشباح عن الصادق جعفر بن محمّد 13 - روايتى نوف البكالى 14 - ما ذكره أبو عبيد القاسم بن سلام ، من غريب الحديث 15 - ما وجد به خط هشام بن الكلبى .\r\n","page_name":" 59 ","page_number":59},
  {"content":"\r\n\r\n\r\nشروح نهج البلاغه\r\nآخرين سخن در اين مقدّمه ، سخن كوتاهى در بارهء شروح و ترجمه‌هايى است كه دانشمندان اسلام از عصر « سيّد رضى » تاكنون در بارهء اين كتاب بزرگ داشته‌اند و به نظر مىرسد هر چه از عصر « سيّد رضى » دور مىشويم اين شروح و تفسيرها و ترجمه‌ها افزايش مىيابد و اين به خاطر آن است كه اين گنجينهء بزرگ روز به روز بهتر شناخته مىشود و كنگره‌هاى مختلفى كه در اين اواخر در بارهء نهج البلاغه گرفته شده و مىشود ، شاهد گوياى ديگرى بر اين مدّعاست .\r\n« مرحوم علّامهء امينى » در جلد چهارم كتاب نفيس « الغدير » در شرح حال « مرحوم سيّد رضى » به اين مسأله اشاره كرده ، مىگويد :\r\n« از زمانى نزديك به عصر ( مرحوم سيّد ) تاكنون بيش از هفتاد شرح بر نهج البلاغه نگاشته شده است . . . » .\r\nسپس به ذكر يك يك آنها با نام مؤلّفان و تاريخ وفات آنها پرداخته و به اضافهء ترجمه‌هايى كه در اين اواخر به آن افزوده شده ، تعداد « هشتاد و يك شرح و ترجمه » را نام مىبرد . « 1 » و طبيعى است كه هر كدام از اين شروح ( همانند تفاسير قرآن ) ، نهج البلاغه را از زاويه يا زواياى ويژه‌اى مورد توجّه قرار داده‌اند ، بعضى به نكات ادبى پرداخته و برخى به نكات تاريخى و پاره‌اى به مسائل فلسفى يا مسائل تربيتى و اجتماعى توجّه كرده‌اند .\r\nنويسندهء تواناى كتاب « مصادر نهج البلاغه » در كتاب خود از يك صد و ده شرح و تفسير نام مىبرد و بعضى از فضلا در كتابنامهء نهج البلاغه اسامى سيصد و هفتاد كتاب را در شرح و ترجمه و تفسير نهج البلاغه نوشته‌اند . « 2 » ولى با اين\r\n\r\n\r\n","description":"","footnote":"\r\n( 1 ) الغدير ، جلد 4 ، صفحهء 186 تا صفحهء 193 .\r\n( 2 ) المعجم المفهرس لألفاظ نهج البلاغة ، صفحهء 10 ( قابل توجّه اين كه در مصادر نهج البلاغه شماره‌هاى شروح صد و يك نوشته شده نه صد و ده ) .\r\n","page_name":" 60 ","page_number":60},
  {"content":"\r\n\r\nهمه بايد اعتراف كرد كه گويى اين كتاب بزرگ هنوز دست نخورده است و نياز به شروح فراوان ديگرى دارد كه گوهرهاى معانى آن را از درون صدف الفاظ بيرون كشند و در درياى بيكران نهج البلاغه به غوّاصى پرداخته ، لؤلؤهاى معانى را بيرون آورند و نيازهاى اين عصر و زمان و اعصار و ازمنهء آينده را از آن بيرون كشند زيرا ابعاد نهج البلاغه همچون ابعاد وجود « على » ( ع ) آن چنان وسيع و گسترده است كه به اين آسانى نمىتوان بر آن دست يافت .\r\nالبته شروح و ترجمه‌هايى كه در بالا به آن اشاره شد ، همه كامل و گسترده نيست و بعضى از آنها تنها بخشى از « نهج البلاغه » را مورد شرح قرار داده است و در ميان اين شروح بعضى وسيعتر و كاملتر و داراى امتيازات خاصّى است كه در ذيل به بخشى از آنها اشاره مىشود :\r\n1 - « أعلام نهج البلاغة » كه به گفتهء « علامهء امينى » قديمىترين شرح نهج البلاغه است و مؤلف آن « على بن الناصر » از معاصران مرحوم « سيّد رضى » است .\r\n2 - « منهاج البراعة » نوشتهء « سعيد الدين هبة اللّه قطب راوندى » از علماى قرن ششم هجرى .\r\n3 - شرح « ابن أبى الحديد معتزلى » از علماى قرن هفتم در بيست جلد كه از مشهورترين شروح نهج البلاغه است .\r\n4 - « شرح ابن ميثم بحرانى » از علماى قرن هفتم كه آن نيز از شروح گسترده و جالب است .\r\n5 - شرح ديگرى به نام « منهاج البراعة » نوشتهء مرحوم « حاج ميرزا حبيب اللّه موسوى خويى » از علماى قرن سيزده و چهارده هجرى كه به شرح خويى معروف است .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\n6 - شرح « شيخ محمّد عبده » از علماى معروف اهل سنّت كه در قرن سيزدهم مىزيسته است .\r\nجمعى از بزرگان و فضلاى معاصر نيز شرحهاى جالب و قابل ملاحظه‌اى براى نهج البلاغه نگاشته‌اند كه ذكر همهء آنها به طول مىانجامد .\r\nقابل توجّه اين كه عالم بزرگوار « مرحوم محدّث تهرانى » در كتاب « الذريعة » حدود يك صد و چهل شرح را بر نهج البلاغه از علماى شيعه نام مىبرد و شانزده شرح را از علماى اهل سنّت ، قديمىترين آن شرحى است كه از فخر رازى ( متوفى 606 هجرى ) بر آن نگاشته است . « 1 »\r\n\r\n\r\n","description":"","footnote":"\r\n( 1 ) الذريعة ، جلد 14 ، صفحهء 111 تا صفحهء 160 .\r\n","page_name":" 62 ","page_number":62},
  {"content":"\r\n\r\n\r\nپيشگفتارى از سيّد رضى ( قدس سره ) چرا نهج البلاغه را جمع‌آورى كردم\r\nبعد از ستايش خداوندى كه حمد را بهاى نعمتها و پناهگاه از بلاها و وسيلهء رسيدن به نعمت و بهشت جاويدان و موجب افزايش احسان و كرمش قرار داده ، و درود بر پيامبر رحمت و پيشواى رهبران الهى و چراغ روشنى بخش امّت كه ريشه‌هاى وجودش بزرگوارى و شاخسار آن شخصيّت و عظمت با سابقه ، و سرچشمهء پيدايش وجودش سراسر افتخار و شاخسار بلند اصل و نسبش پربرگ و پر ثمر بوده است و بر اهل بيتش چراغهاى روشنىبخش تاريكيها و وسيلهء نجات امّتها و نشانه‌هاى روشن دين و وزنه‌هاى فضيلت و برترى ، درود بر همهء آنها باد ، درودى كه با فضل و بزرگوارى آنها برابرى كند و پاداش اعمال آنها قرار گيرد ، پاداشى كه مناسب پاكيزگى اصل و فرع آنهاست . درود بر آنها باد ، تا زمانى كه سپيدهء صبح گريبان شب را مىشكافد و ستارگان طلوع و غروب مىكنند .\r\nمن در آغاز جوانى و طراوات زندگى دست به تأليف كتابى در « خصائص و ويژگيهاى أئمهء عليهم السلام » زدم كه مشتمل بر خبرهاى جالب و سخنان برجستهء آنها بود .\r\nانگيزهء اين عمل را در آغاز آن كتاب يادآور شده‌ام و آن را آغاز سخن قرار داده‌ام . پس از گرد آوردن خصائص امير مؤمنان ( ع ) مشكلات و حوادث روزگار از اتمام بقيّهء كتاب مرا بازداشت .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nآن كتاب را به چندين باب و هر بابى را به چندين فصل تقسيم كرده بودم ، در پايان آن فصلى بود كه متضمّن سخنان جالب امام ( ع ) بود ، از سخنان كوتاه در مواعظ ، حكم ، امثال و آداب ، نه خطبه‌هاى طولانى و نه نامه‌هاى گسترده .\r\nجمعى از دوستان آن را جالب و شگفت‌انگيز از جنبه‌هاى گوناگون دانستند و از من خواستند كتابى تأليف كنم كه سخنان برگزيدهء امير مؤمنان ( ع ) در جميع فنون و بخشهاى مختلف ، از خطبه‌ها ، نامه‌ها ، مواعظ و آداب در آن گرد آيد ، زيرا مىدانستند اين كتاب متضمّن شگفتيهاى بلاغت و نمونه‌هاى ارزندهء فصاحت و جواهر سخنان عرب و نكات درخشان از سخنان دينى و دنيوى خواهد بود كه در هيچ كتابى جمع‌آورى نشده و در هيچ نوشته‌اى تمام جوانب آن گردآورى نگرديده ، چه اين كه امير مؤمنان سرچشمهء فصاحت است و منبع بلاغت و زادگاه آن .\r\nمكنونات بلاغت به وسيلهء او آشكار گرديده و قوانين و اصول آن از او گرفته شده و هر خطيب و سخنورى به او اقتداء نموده و همهء واعظان بليغ از سخن او استمداد جسته‌اند .\r\nبا اين همه او هميشه پيشرو است و آنها دنباله‌رو ، او مقدّم است و آنها مؤخّر ، زيرا سخن او كلامى است كه آثار علم الهى و رائحهء سخن پيامبر ( ص ) را به همراه دارد .\r\nمن خواستهء آنها را اجابت كردم و اين كار را شروع نمودم ، در حالى كه يقين داشتم سود و نفع معنوى آن بسيار است و به زودى همه جا را تحت سيطرهء خود قرار خواهد داد و اجر آن ذخيرهء آخرت خواهد بود .\r\nمنظورم اين بود كه علاوه بر فضائل بىشمار ديگر ، بزرگى قدر و شخصيت امير مؤمنان را از اين نظر روشن سازم و اين كه او تنها فردى است از ميان تمام گذشتگان كه سخنانى از آنها به جا مانده است ، سخنان آن حضرت به آخرين مرحلهء فصاحت و بلاغت رسيده ، گفتار او اقيانوسى است بىكرانه كه سخن هيچ\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nبليغى به پايهء آن نمىرسد . من خواستم در اين مورد - در افتخار به امام ( ع ) - به قول شاعر معروف « فرزدق » متمثّل شوم كه در مورد افتخار به پدران خود به شخصى به نام « جرير » خطاب مىكند :\r\n اولئك آبائى فجئنى بمثلهم * إذا جمعتنا يا جرير المجامع \r\n« اى جرير ! آنها پدران و نياكان منند ، اگر مىتوانى در آن هنگام كه در مجمعى گرد آمديم ، همانند آنها را براى خود بر شمار » .\r\nمن مشاهده كردم سخنان آن حضرت بر مدار « سه اصل » مىچرخد :\r\nنخست خطبه‌ها و اوامر ، دوّم نامه‌ها و رسائل و سوّم كلمات حكمت‌آميز و مواعظ ، به اين دليل با توفيق الهى تصميم گرفتم ابتدا خطبه‌هاى زيبا ، سپس نامه‌هاى جالب و بعد از آن كلمات كوتاه و حكمت‌آميز آن حضرت را برگزينم ، براى هر كدام از آنها بابى و صفحات ويژه‌اى در ميان هر باب و باب ديگر اختصاص دادم تا اين كه اگر در آينده به موارد ديگرى دست يابم بر آن بيفزايم و هر گاه سخنى از آن حضرت در مورد بحث و مناظره يا پاسخ سؤال و يا منظور ديگرى بود كه به آن دست يافتم ولى جزء هيچ يك از اين سه بخش نبود ، آن را در مناسبترين و نزديكترين بخش قرار دادم و بسا در ميان آنچه برگزيده‌ام ، فصول غير منظّم و سخنان جالب غير مرتّبى آمده ، اين به خاطر آن است كه من نكته‌ها و جملات درخشان آن حضرت را جمع مىكنم و منظورم حفظ تمام پيوندها و ارتباطات كلامى نيست .\r\nاز شگفتيهاى حضرتش كه بدان ممتاز و بىهمتاست اين كه اگر كسى در گفتار آن حضرت پيرامون زهد و مواعظ تأمّل كند - و خود را از قيد اين انديشه برهاند كه اين سخن شخصيتى عظيم القدر و نافذ الأمر است كه همه در برابرش سر تعظيم فرود مىآورند - بىگمان آن را سخن زاهدى مىپندارد كه جز در وادى زهد قدم ننهاده و اشتغالى غير از عبادت نداشته است .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nيقين مىكند اين سخن از كسى است كه در گوشهء خانه‌اى تنها و دور از اجتماع ، يا در كنار كوهى قرار گرفته كه جز صداى خودش را نمىشنود و غير خويش ديگرى را نمىبيند و همواره مشغول عبادت مىباشد .\r\nهيچ‌گاه نمىتواند باور كند كه اين سخن كسى است كه به هنگام جنگ با شمشير كشيده در درياى لشكر دشمن فرو مىرفت و پهلوانان و جنگجويان نيرومند را بر زمين مىافكند و گردن گردنكشان را قطع مىكرد و هنگامى كه به لشكرگاه باز مىگشت از دم شمشير او خون مىچكيد و او با اين حال پيشواى زاهدان و برترين صالحان است و اين از فضايل عجيب و شگفتىزا و ويژگيهاى ظريف آن حضرت است كه جمع ميان اضداد و صفات گوناگون و متضاد كرده است .\r\nبسيار مىشد كه من در اين باره با برادران گفتگو مىكردم و شگفتى آنان را از اين ويژگى خاصّ امام ( ع ) بر مىانگيختم و به راستى اين خود جاى عبرت و شايستهء انديشه و فكر است .\r\n( اين نكته نيز شايان ذكر است كه ) بسا در اثناى سخنان انتخاب شده ، الفاظ يا مفاهيم مكرّرى آمده است . عذر من در اين باره اين است كه در روايات مربوط به سخنان امام ( ع ) اختلاف شديدى است ، گاهى سخنى را در روايتى يافتم و همانطور كه بوده آن را نقل كردم سپس روايت ديگرى به دستم رسيده در همان موضوع ، امّا با روايت قبل يكسان نبوده ، يا به خاطر مطالب بيشترى كه داشته و يا به خاطر لفظ جالبترى كه در آن به كار رفته لازم بود آن را نيز بياورم .\r\nعلاوه بر اين ممكن است بر اثر طولانى شدن مدّت ، آنچه در پيش نوشته بودم فراموش شده باشد و قسمتى از آن در اثر سهو و نسيان و نه از روى عمد دوباره آمده باشد .\r\nبا اين حال هرگز ادعا نمىكنم كه من به همهء جوانب سخنان امام ( ع ) احاطه پيدا كرده‌ام ، به طورى كه هيچ كدام از سخنان او از دستم نرفته باشد . بلكه بعيد\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nنمىدانم كه آنچه نيافته‌ام ، بيش از آن باشد كه يافته‌ام و آنچه در اختيارم قرار گرفته كمتر است از آنچه به دستم نيامده ، امّا وظيفهء من غير از تلاش و كوشش و سعى فراوان براى يافتن اين گم شده‌ها نيست و از خدا مىخواهم در اين راه مرا راهنمايى كند ! بعد از تمام شدن كتاب چنين ديدم كه نامش را « نهج البلاغه » بگذارم زيرا اين كتاب درهاى بلاغت را به روى بيننده مىگشايد و خواسته‌هايش را به او نزديك مىسازد .\r\nاين كتاب هم مورد نياز دانشمندان و علماست و هم دانشجويان و متعلّمان ، و خواستهء شخص « بليغ » و « زاهد » هر دو در آن يافت مىشود .\r\nدر لا به لاى كلمات امام ( ع ) سخنان شگفت‌انگيزى در بارهء توحيد ، عدل و تنزيه خداوند از شباهت به خلق مىبينيم كه هر تشنه‌اى را سيراب مىكند و هر بيمارى را شفا مىبخشد و زنگار هر شبهه‌اى را مىزدايد .\r\nاز خداوند بزرگ توفيق و نگهدارى از لغزش را خواستارم و نيز مىخواهم كه به من در اين راه قدرت و توان بخشد و از خطاى فكر ، پيش از خطاى زبان و از خطاى سخن پيش از لغزش قدم ، به او پناه مىبرم . او مرا كفايت مىكند و بهترين حافظ و ياورست .\r\n\r\n","description":"","footnote":"","page_name":" 67 ","page_number":67},
  {"content":"\r\n . \r\n","description":"","footnote":"","page_name":" 68 ","page_number":68},
  {"content":"\r\n\r\n\r\n[ خطبه‌هاى امام امير مؤمنان عليه السلام 
  ]\r\n « بِسْمِ اللَّهِ الرَّحْمنِ الرَّحِيمِ »  و به نستعين\r\n\r\nخطبهء اوّل « 1 »\r\n\r\nخطبه در يك نگاه\r\nاين خطبه از مهمترين خطبه‌هاى نهج البلاغه است كه در طليعهء اين كتاب بزرگ واقع شده و از نشانه‌هاى بارز حسن انتخاب « مرحوم رضى » است .\r\nاين خطبه شامل يك دوره جهان‌بينى اسلامى است كه از صفات كمال و جمال خداوند و دقايق عجيبى در اين زمينه شروع مىشود ، سپس به مسألهء آفرينش جهان به طور كلى و بعد از آن آفرينش آسمانها و زمين و آن گاه آفرينش فرشتگان ،\r\n\r\n\r\n","description":"","footnote":"\r\n( 1 ) اين خطبه ( هر چند نه به طور كامل بلكه بخشهايى از آن ) در كتب زياد ديگرى چه قبل از مرحوم سيّد رضى و چه بعد از او نقل شده است . از كسانى كه قبل از مرحوم سيّد رضى به بخشهايى از آن اشاره كرده‌اند بزرگان زير را مىتوان نام برد :\r\n1 - مرحوم صدوق در كتاب توحيد 2 - مرحوم ابن شعبه حرّانى در كتاب تحف العقول .\r\nو از ميان كسانى كه بعد از آن بزرگوار بخشهايى از اين خطبه را نقل كرده‌اند به بزرگان زير مىتوان اشاره كرد :\r\n1 - واسطى در كتاب عيون الحكمة و المواعظ 2 - مرحوم طبرسى در احتجاج 3 - ابن طلحة در كتاب مطالب السؤل 4 - القاضى القضاعى در دستور معالم الحكم 5 - فخر رازى در تفسير كبير 6 - زمخشرى در ربيع الابرار 7 - قطب راوندى در منهاج البراعة 8 - مرحوم علامه مجلسى در جلدهاى 4 ، 11 ، 18 ، 57 ، 77 ، 92 و 99 بحار الانوار .\r\nالبته نبايد فراموش كرد كه تعبيرات در كتب فوق با آنچه در نهج البلاغه آمده است ، تفاوتهايى دارد .\r\n","page_name":" 69 ","page_number":69},
  {"content":"\r\n\r\nسپس آفرينش آدم ( ع ) و داستان سجود فرشتگان و مخالفت ابليس و هبوط آدم ( ع ) به زمين مىپردازد .\r\nدر ادامهء خطبه از بعثت پيامبران و فلسفهء آن و سرانجام از بعثت پيامبر اسلام ( ص ) و عظمت قرآن مجيد و اهميّت سنّت پيامبر ( ص ) سخن مىگويد و از ميان دستورهاى اسلامى و به اصطلاح فروع دين ، روى مسألهء حج به عنوان يك فريضهء عظيم الهى و فلسفه و اسرار آن انگشت مىگذارد ، به طورى كه توجّه دقيق به محتواى اين خطبه مىتواند يك بينش جامع و كلّى نسبت به مهمترين مسائل اسلامى به ما بدهد و بسيارى از مشكلات و پيچيدگيهايى را كه در اين مسائل وجود دارد ، حل كند .\r\nاز يك نظر اين خطبه به منزلهء فاتحة الكتاب در قرآن مجيد است كه فهرستى را از مجموعهء مسائلى كه در نهج البلاغه مطرح شده است به دست مىدهد ، چرا كه محورهاى اصلى مجموعهء خطبه‌ها و نامه‌ها و كلمات قصار در اين خطبه به گونهء فشرده‌اى آمده است .\r\nما اين خطبه را به پانزده بخش تقسيم كرده‌ايم و هر بخشى جداگانه مورد بررسى و تفسير قرار گرفته ، سپس در جمع‌بندى كلّى از مجموع آنها نتيجه‌گيرى مىكنيم .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\n\r\nبخش اوّل\r\n1 - و من خطبة له عليه السّلام يذكر فيها ابتداء خلق السّماء و الارض و خلق آدم و فيها ذكر الحجّ و تحتوى على حمد اللّه و خلق العالم و خلق الملائكة و اختيار الانبياء و مبعث النّبي و القرآن و الأحكام الشّرعيّة :\r\nالحمد للّه الّذى لا يبلغ مدحته القائلون و لا يحصي نعماءه العادّون و لا يؤدّي حقّه المجتهدون . الّذى لا يدركه بعد الهمم و لا يناله غوص الفطن ، الّذى ليس لصفته حدّ محدود ، و لا نعت موجود ، و لا وقت معدود ، و لا اجل ممدود ، فطر الخلائق بقدرته و نشر الرّياح برحمته و وتّد بالصّخور ميدان أرضه .\r\n\r\nترجمه\r\nاز خطبه‌هاى آن حضرت كه در آن از آغاز آفرينش آسمان و زمين و آفرينش آدم سخن مىگويد و در آن اشاره‌اى به فريضهء حج نيز شده است .\r\nستايش مخصوص خداوندى است كه ستايشگران هرگز به مدح و ثناى او نمىرسند و حسابگران ( زبردست ) هرگز نعمتهايش را شماره نمىكنند و تلاشگران هرگز قادر به اداى حقّ او نيستند . همان خدايى كه افكار بلند و ژرف‌انديش ، كنه ذاتش را درك نكند و غوّاصان هوشمند ( درياى علوم و دانشها ) دسترسى به كمال هستىاش پيدا ننمايند ، همان كسى كه براى صفاتش حدّى نيست و توصيفى براى بيان اوصافش وجود ندارد و نه وقت معيّنى و نه سرآمد مشخصى براى ذات پاك اوست . مخلوقات را با\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nقدرتش آفريد و بادها را با رحمتش به حركت در آورد و گسترش داد و لرزش و اضطراب زمين را به وسيلهء كوهها آرام ساخت .\r\n\r\nشرح و تفسير هماى بلند پرواز انديشه‌ها به كنه ذاتش نرسد !\r\nيك نگاه كوتاه به اين فراز از خطبه نشان مىدهد كه امير مؤمنان على ( ع ) دوازده وصف از اوصاف الهى را با انسجام زيبا و نظام جالبى بيان كرده است :\r\nدر مرحلهء اوّل نشان مىدهد كه چگونه بندگان در مقام مدح و ثنا و شكر خداوند در عمل ناتوانند ( در اين مرحله به سه وصف اشاره شده است ) .\r\nدر مرحلهء دوّم اين حقيقت را بيان مىكند كه از نظر انديشه نيز چگونه انسانها از درك عظمت و كنه ذات او عاجزند ( در اين مرحله به دو وصف اشاره شده است ) .\r\nدر مرحلهء سوّم دليل اين مطلب را بازگو مىكند كه ذات پاك او از هر نظر نامحدود و طبعا نعمتهايش نيز بىپايان است و عجز ما از درك ذاتش يا اداى حقّش درست به همين دليل است ( در اين مرحله به چهار وصف اشاره مىفرمايد ) .\r\nسرانجام در مرحلهء چهارم به جهان آفرينش و مخلوقات او باز مىگردد ، گويى مىخواهد اين حقيقت را بيان كند كه ذات پاكش را تنها از اين طريق بايد شناخت و اين حد اكثر توان و قدرت ماست ( و در اين قسمت به سه وصف از اوصاف فعل او اشاره شده است ) .\r\nاينها گواهى مىدهد كه اين معلّم بزرگ عالم بشريّت تعبيراتى را كه در خطبهء بلند خود انتخاب فرموده همه حساب شده و روى نظام خاصّى بوده است .\r\nبا اين نگاه اجمالى به تفسير اوصاف دوازده‌گانهء بالا باز مىگرديم :\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nامام ( ع ) سخن را از حمد و ثناى الهى شروع مىكند و در برابر آن اظهار عجز كرده ، مىگويد : « ستايش مخصوص خداوندى است كه ستايشگران از مدح و ثناى او عاجز و ناتوانند » ( الحمد للّه الّذى لا يبلغ مدحته القائلون ) . « 1 » چرا كه اوصاف « كمال » و « جمال » او از حدّ بيرون است . آنچه انسانها و فرشتگان از حمد و مدح او گويند به مقدار معرفت و شناخت خودشان از آن ذات بىمثال است نه به مقدار كمالات او .\r\nهنگامى كه شخص پيامبر ( ص ) كه بزرگترين پيامبر الهى است مطابق حديث مشهور اظهار عجز از معرفت خالق متعال مىكند و نغمهء « ما عرفناك حقّ معرفتك » « 2 » را سر مىدهد ديگران چگونه مىتوانند دعوى معرفت او كنند ؟ و هنگامى كه انسان از معرفت او عاجز باشد چگونه مىتواند حقّ حمد و ستايش او را به جا آورد ؟ بنا بر اين بالاترين حدّ « حمد » ما همان است كه مولا فرموده ، يعنى\r\n\r\n\r\n","description":"","footnote":"\r\n( 1 ) در توضيح معنى حمد و مدح و شكر در ميان ارباب لغت و مفسّران قرآن و نهج البلاغه سخن بسيار است ، ولى مشهور در ميان آنها اين است كه حمد هر گونه ستايش در برابر كارهاى خوب اختيارى است ، در حالى كه مدح مفهوم وسيعترى دارد و ستايش در برابر خوبىهاى اختيارى و غير اختيارى را شامل مىشود ، ولى شكر منحصرا در جايى گفته مىشود كه نعمتى از كسى به ديگرى برسد و او را در برابر آن سپاس گويد .\r\n( براى توضيح بيشتر در اين زمينه مىتوانيد به مجمع البحرين ، لسان العرب و مفردات و شرح ابن ميثم و شرح علامهء خويى مراجعه فرماييد ) .\r\nاين در حالى است كه بعضى از مفسّران قرآن و نهج البلاغه مانند زمخشرى در كشّاف و ابن أبى الحديد در شرح خود حمد و مدح را يكسان شمرده‌اند و تفاوتى ميان آن دو قائل نيستند ولى تفسير اوّل صحيحتر به نظر مىرسد .\r\n( 2 ) مرحوم علامهء مجلسى در ضمن يكى از بيانات مشروح خود در توضيح بعضى از اخبار در بحار الانوار ، ذيل كلام محقّق طوسى اين حديث را بدون ذكر سند از پيغمبر اكرم ( ص ) نقل مىكند كه فرمود : « ما عبدناك حقّ عبادتك و ما عرفناك حقّ معرفتك » ( بحار الانوار ، جلد 68 ، صفحهء 23 ) .\r\n","page_name":" 73 ","page_number":73},
  {"content":"\r\n\r\nاظهار عجز و ناتوانى در برابر حمد و ثناى او كردن و اعتراف به اين كه هيچ گوينده‌اى توانايى ندارد كه بر قلّهء حمد و ثنايش عروج كند .\r\nدر حديثى از « امام صادق ( ع ) » مىخوانيم كه : « خداوند به موسى ( ع ) وحى فرستاد : اى موسى ! حقّ شكر مرا به جا آور . عرض كرد : پروردگارا ! چگونه حقّ شكر تو را به جا آورم در حالى كه هرگاه شكر تو را به جا آورم ، اين خود نعمتى است كه به من ارزانى فرمودى ( و توفيق شكرگزارى دادى و به اين ترتيب مشمول نعمت تازه‌اى شده‌ام كه شكر ديگرى بر آن لازم است ) ؟ ! فرمود : « يا موسى الان شكرتنى حين علمت انّ ذلك منّى ، اى موسى الآن شكر مرا به جا آورى كه دانستى اين هم از من است ( و تو از اداى شكرش ناتوانى ) » . « 1 » البته از يك نظر هنگامى كه انسان به طور سربسته مىگويد : الحمد للّه ( هر گونه حمد و ستايش مخصوص خداست ) چيزى از مراتب حمد و ستايش باقى نمىماند ، مگر اين كه مخصوص ذات پاك او مىشود . به همين جهت در حديثى مىخوانيم كه امام صادق ( ع ) از مسجد بيرون آمد در حالى كه مركب او گم شده بود ، فرمود : « اگر خداوند آن را به من بازگرداند ، حقّ شكر او را ادا مىكنم ، چيزى نگذشت كه مركب امام ( ع ) را آوردند در اين موقع عرض كرد : الحمد للّه ! كسى گفت - فدايت شوم - مگر شما نفرموديد حقّ شكر خدا را به جا مىآورم ؟\r\nامام فرمود : مگر نشنيدى گفتم الحمد للّه ( مگر چيزى بالاتر از اين است كه هر گونه حمد و ستايش را مخصوص او بدانم ) . « 2 » در توصيف دوّم مىفرمايد : « و حسابگران ( زبردست ) هرگز نتوانند نعمتهايش را شماره كنند » ( و لا يحصى نعمائه العادّون ) .\r\nزيرا نعمتهاى مادّى و معنوى ، ظاهرى و باطنى ، فردى و جمعى او از آن برتر\r\n\r\n\r\n","description":"","footnote":"\r\n( 1 ) اصول كافى ، جلد دوّم ، صفحهء 98 ، حديث 27 .\r\n( 2 ) همان مدرك ، صفحهء 97 ، حديث 18 .\r\n","page_name":" 74 ","page_number":74},
  {"content":"\r\n\r\nو بيشتر است كه قابل احصاء باشد . بدن يك انسان از سلولها و ياخته‌هاى بىحدّ و حصرى تشكيل شده ( 10 ميليون ميليارد به طور متوسّط ! ) كه هر كدام يك موجود زنده است با ساختمان پيچيده‌اش و هر يك نعمتى است از نعمتهاى پروردگار كه شمارش آنها در دهها هزار سال نيز ممكن نيست . وقتى انسان نتواند تنها اين بخش كوچك از نعمتهاى الهى را شماره كند ، چگونه مىتواند آن همه نعمتهاى بيرونى چه در جنبه‌هاى مادّى يا معنوى را شمارش كند ؟ اصولا ما از همهء نعمتهاى او آگاه نيستيم كه بخواهيم آنها را شماره كنيم . بسيارى از نعمتهاى او سراسر وجود ما را احاطه كرده و چون هرگز از ما سلب نمىشود ، پى به وجود آنها نمىبريم ( زيرا وجود نعمت هميشه بعد از فقدان آن شناخته مىشود ) اضافه بر اين ، هر قدر دامنهء علم و دانش انسان توسعه مىيابد ، به مواهب جديد و نعمتهاى تازه‌اى از خداوند دست مىيابد . با اين حال بايد قبول كرد - همان گونه كه مولا مىفرمايد - حسابگران قادر به احصاء نعمتهاى او نيستند ! اين جمله مىتواند به منزلهء علّتى براى جمله قبل باشد ، زيرا وقتى نتوان نعمتهاى او را احصا كرد چگونه مىتوان مدح و ستايش و حمد او را به جا آورد ؟\r\nگر چه متأسفانه گروهى از بىخبران و ستمگران ، بسيارى از نعمتهاى او را به صورت انحصارى در آورده ، يا از طريق اسراف و تبذير بر باد داده‌اند و گروهى از خلق خدا را به زحمت افكنده‌اند ، ولى اينها هرگز دليل بر محدوديّت نعمتهاى او نيست .\r\nدر سوّمين توصيف مىفرمايد : « و تلاشگران و كوشش كنندگان حقّ او را ادا نمىكنند ( هر چند خود را به تعب بيفكنند ) » ( و لا يؤدّي حقّه المجتهدون ) .\r\nاين جمله در حقيقت نتيجه‌اى است از جملهء سابق ، زيرا وقتى نتوان نعمتهاى او را احصا كرد ، چگونه مىتوان حقّ او را ادا نمود ؟ و به تعبير ديگر حقّ او به اندازهء عظمت ذات اوست و شكر و حمد ما به مقدار توان ناچيز ماست و به همين\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nدليل اين ، جوابگوى آن نخواهد بود . نه تنها در مقام عمل از مدح و ثنا و اداى حقّ او عاجزند كه در مقام انديشه و تفكّر نيز از درك ذاتش ناتوانند .\r\nبه همين دليل در ادامهء اين سخن - ضمن بيان دو وصف ديگر - مىفرمايد :\r\n« همان خدايى كه افكار بلند و ژرف‌انديش ، كنه ذاتش را درك نكنند ، و غوّاصان هوشمند درياى علوم و دانشها ، دسترسى به كمال هستيش پيدا ننمايند » ( الّذي لا يدركه بعد الهمم و لا يناله غوص الفطن ) . « 1 » تعبير به « بعد الهمم و غوص الفطن » گويا اشاره به اين حقيقت است كه اگر افكار بلند در قوس صعودى و انديشه‌هاى قوى در قوس نزولى حركت كنند ، هيچ يك به جايى نمىرسند و از درك كنه ذاتش عاجز و ناتوانند .\r\nسپس در ادامهء اين سخن ، خود امام ( ع ) به دليل آن پرداخته كه چرا انسانها از درك كنه ذاتش عاجز و ناتوانند ؟ مىفرمايد : « او كسى است كه براى صفاتش حدّى نيست و توصيفى براى بيان اوصافش وجود ندارد ، و نه وقت معيّنى و نه سرآمد مشخصى براى ذات پاك اوست ! » ( الّذي ليس لصفته حدّ محدود و لا نعت « 2 »\r\n\r\n\r\n","description":"","footnote":"\r\n( 1 ) « همم » جمع « همّت » به گفتهء « مقاييس اللغة » در اصل به معناى ذوب شدن و جريان يافتن و حركت كردن است و اندوه را از اين جهت « همّ » مىگويند كه سبب ذوب شدن جسم و جان انسان است . سپس به هر امرى كه داراى اهميّت است يا فكر و هوش انسان را به خود مشغول مىسازد و مايهء حركت مىباشد ، همّ و همّت اطلاق شده است ( در مفردات نيز قسمتى شبيه به همين آمده است ) .\r\n« غوص » : در اصل به معناى فرو رفتن در آب است ، سپس به ورود در هر كار مهمّى نيز اطلاق شده است .\r\n« فطن » : جمع « فطنة » ( بر وزن فتنه ) به گفتهء « لسان العرب » به معناى فهم و هوش و ذكاوت است .\r\n( 2 ) « نعت » به گفتهء « خليل بن احمد » به معناى توصيف چيزى با صفات نيك است ( بنا بر اين با وصف كه در خوب و بد مىآيد تفاوت دارد ) .\r\n","page_name":" 76 ","page_number":76},
  {"content":"\r\n\r\nموجود و لا وقت معدود و لا أجل « 1 » ممدود ) .\r\nيعنى چگونه ما مىتوانيم به كنه ذاتش برسيم در حالى كه فكر ما بلكه تمام هستى ما محدود است و جز اشياى محدود را درك نمىكند حال آن كه ذات خدا از هر نظر نامحدود و صفات بىپايانش از ازل تا ابد را گرفته ، نه حدّى دارد ، نه توصيف قابل دركى و نه آغاز و نه پايانى .\r\nنه تنها ذات او كه صفات او نيز نامحدود است . علمش نامحدود است و قدرتش بىپايان ، چرا كه همهء اينها عين ذات نامحدود اوست .\r\nبه تعبير ديگر او هستى مطلق است و هيچ قيد و شرطى ندارد و اگر قيد و شرط و حدّ محدودى به ذاتش راه يابد مركّب خواهد بود و مىدانيم كه هر موجود مركّبى ممكن الوجود است نه واجب الوجود . بنا بر اين واجب الوجود ذاتى است نامحدود در تمام جهات و به همين دليل يكتا و يگانه و بىنظير و بىمانند است زيرا دو وجود نامحدود از هر جهت ، غير ممكن است چرا كه دوگانگى باعث محدوديّت هر دو مىشود اين يك ، فاقد وجود ديگرى است و آن هم فاقد وجود اين . ( دقّت كنيد ) پس از اشاره‌اى كه در جمله‌هاى سابق به صفات جمال و جلال خدا ( صفات ثبوتى و سلبى ) آمد ، به گوشه‌اى از صفات فعل پروردگار اشاره كرده مىفرمايد :\r\n« مخلوقات را با قدرتش آفريد و بادها را با رحمتش به حركت در آورد و گسترش داد و لرزش و اضطراب زمين را به وسيلهء كوهها بر طرف ساخت » ( فطر « 2 » الخلائق بقدرته\r\n\r\n\r\n","description":"","footnote":"\r\n( 1 ) « اجل » به معناى سرآمد و سررسيد هر چيزى است ، خواه در مورد عمر انسان باشد يا اشياى ديگر ، يا سررسيد قراردادها و بدهىها .\r\n( 2 ) « فطر » از مادّهء « فطر » ( بر وزن سطر ) به گفتهء « راغب » در « مفردات » در اصل به معناى شكافتن چيزى از طول است و لذا خوردن روزه را افطار مىگويند گويى حالت روزه با آن شكافته مىشود . اين واژه به معناى آفرينش و ايجاد و ابداع چيزى نيز آمده گويى پردهء عدم شكافته مىشود و به عالم وجود گام مىنهد .\r\n","page_name":" 77 ","page_number":77},
  {"content":"\r\n\r\nو نشر الرّياح برحمته و وتّد « 1 » بالصّخور « 2 » ميدان « 3 » أرضه ) .\r\nتعبيرات بالا هر كدام ناظر به يك يا چند آيهء قرآنى است : جملهء « فطر الخلائق بقدرته » ناظر است به آيهء  « فاطِرِ السَّماواتِ وَ الْأَرْضِ »  كه در چندين سورهء قرآن آمده « 4 » و جملهء « نشر الرّياح برحمته » ناظر است به آيهء  « وَ هُوَ الَّذِي يُرْسِلُ الرِّياحَ بُشْراً بَيْنَ يَدَيْ رَحْمَتِهِ »  « 5 » ، او كسى است كه بادها را بشارت دهنده در پيشاپيش ( باران ) رحمتش فرستاد ) » .\r\nجملهء سوّم اشاره دارد به آيهء شريفهء  « وَ أَلْقى فِي الْأَرْضِ رَواسِيَ أَنْ تَمِيدَ بِكُمْ »  ، در زمين كوههاى افكند تا شما را نلرزاند » . « 6 » با توجّه به آنچه در معنى « فطر » گفته شد ، آفرينش را تشبيه به شكافتن پردهء ظلمانى عدم كرده ، پرده‌اى كه يكپارچه و منسجم و خالى از هر گونه شكاف است ، ولى قدرت بىپايان حق آن را مىشكافد و مخلوقات را از آن بيرون مىفرستد و اين چيزى است كه جز از قدرت او ساخته نيست .\r\nدانشمندان ، امروز در اين مسأله اتّفاق نظر دارند كه محال است ما بتوانيم چيزى از عدم به وجود آوريم ، يا از وجود به ديار عدم بفرستيم ، آنچه در قدرت ماست همان تغيير شكل موجودات است و بس !\r\n\r\n\r\n","description":"","footnote":"\r\n( 1 ) « وتّد » از مادّهء « وتد » ( بر وزن وقت ) به معناى ثابت كردن چيزى است و لذا به ميخ كه در اشياء ثابت مىشود و آنها را نيز ثبات مىبخشد « وتد » ( بر وزن سبد ) و گاه « وتد » ( بر وزن وقت ) مىگويند .\r\n( 2 ) « صخور » جمع صخرة به گفتهء « لسان العرب » به معناى سنگ بزرگ و سخت است .\r\n( 3 ) « ميدان » از مادّهء « ميد » ( بر وزن صيد ) است كه به معناى تحرّك و اضطراب است و « ميدان » ( بر وزن ضربان ) نيز به همين معنى است و « ميدان » ( بر وزن حيران ) به معناى فضاى وسيع است و جمع آن ميادين مىباشد .\r\n( 4 ) سورهء يوسف ، آيهء 101 - سورهء ابراهيم ، آيهء 100 - سورهء فاطر ، آيهء 35 و . . .\r\n( 5 ) سورهء اعراف ، آيهء 57 .\r\n( 6 ) سورهء نحل ، آيهء 15 .\r\n","page_name":" 78 ","page_number":78},
  {"content":"\r\n\r\nتعبير به رحمت ، در مورد وزش بادها تعبيرى است گيرا و جذّاب كه با لطافت نسيم و وزش باد و آثار مختلف آن مانند حركت ابرها به سوى زمينهاى تشنه ، تلقيح و بارور ساختن گياهان ، تلطيف و جابجايى هوا ، حركت كشتيها ، تعديل درجهء گرما و سرماى هوا و بركات فراوان ديگر ، بسيار سازگار است .\r\nامّا اين كه چگونه كوهها و صخره‌ها از لرزش زمين جلوگيرى مىكنند ، دانشمندان پيشين با اعتقاد به سكون زمين ، تفسيرهايى براى آن داشته‌اند كه امروز قابل قبول نيست . بلكه تفسيرهاى روشنترى در دست داريم كه هم با حقايق مسلّم علمى سازگار است و هم با آيات قرآنى و روايات هماهنگ ، زيرا :\r\n1 - وجود كوهها بر سطح زمين سبب مىشود كه اثر جزر و مدّ كه نتيجهء جاذبهء ماه و خورشيد است در خشكيها به حد اقل برسد . اگر سطح زمين را خاكهاى نرم فرا گرفته بود ، جزر و مدّى همچون درياها در آن به وجود مىآمد و قابل سكونت نبود .\r\n2 - ريشه‌هاى كوهها در زير خاكها به هم پيوسته است و همچون زرهى گرداگرد زمين را گرفته و اگر آنها نبودند ، فشارهاى داخلى ناشى از گازهاى درونى و موادّ مذاب دائما مناطق مختلف را به حركت در مىآورد و آرامشى وجود نداشت . هم اكنون گهگاه فشارها كه زياد از حدّ مىشود ، زلزله‌هاى ويرانگرى به وجود مىآيد و اگر كوهها نبودند اين زلزله‌ها دائمى بود .\r\n3 - كوهها همچون دندانه‌هاى يك چرخ ، پنجه در قشر هواى اطراف زمين افكنده و آن را با خود حركت مىدهند . اگر سطح زمين صاف بود ، حركت سريع دورانى زمين به دور خود سبب برخورد دائمى با قشر هوا مىشد ، از يك سو دائما طوفانهاى شديد همه جا را در هم مىكوبيد و از سوى ديگر حرارت فوق العاده‌اى بر اثر اين تماس پيدا مىشد كه زندگى براى انسان مشكل بود .\r\nبه اين ترتيب « صخور » ( كوهها ) « ميدان » ( حركات نامنظم و شديد ) زمين را\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nكنترل مىكنند و اضافه بر همهء اينها كوهها مهمترين منبع ذخيرهء آب براى انسانها هستند و تمام چشمه‌ها و نهرها از ذخاير زيرزمينى و روى زمينى كوههاست .\r\nاز آنچه در بالا در مورد نقش حياتى بادها و كوهها در زندگى انسانها و تمام موجودات زنده گفته شد روشن مىشود كه چرا « امير مؤمنان على » ( ع ) بعد از اشاره به مسألهء خلقت و آفرينش ، روى دو موضوع بالخصوص تكيه كرده است .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n\r\nبخش دوّم\r\nاوّل الدّين معرفته و كمال معرفته التّصديق به و كمال التّصديق به توحيده و كمال توحيده الاخلاص له و كمال الاخلاص له نفي الصّفات عنه لشهادة كلّ صفة أنّها غير الموصوف و شهادة كلّ موصوف أنّه غير الصّفة فمن وصف اللّه سبحانه فقد قرنه و من قرنه فقد ثنّاه و من ثنّاه فقد جزّاه و من جزّاه فقد جهله و من جهله فقد اشار اليه و من اشار اليه فقد حدّه و من حدّه فقد عدّه .\r\n\r\nترجمه\r\nسرآغاز دين ، معرفت و شناخت اوست و كمال معرفتش تصديق به ذات پاك اوست و كمال تصديق به او همان توحيد اوست و كمال توحيدش ، اخلاص براى اوست و كمال اخلاص براى او ، نفى صفات ممكنات از اوست چرا كه هر صفتى ( از اين صفات ) گواهى مىدهد كه غير از موصوف است و هر موصوفى ( از ممكنات ) شهادت مىدهد كه غير از صفت است ، پس هر كس خداوند سبحان را ( با صفاتى همچون صفات مخلوقات ) توصيف كند او را با امور ديگرى قرين ساخته و آن كس كه او را با چيز ديگرى قرين كند دوگانگى در ذات او قائل شده و كسى كه دوگانگى براى او قائل شود اجزايى براى او پنداشته و هر كس براى او اجزايى قائل شود به راستى او را نشناخته است و كسى كه او را نشناسد به او اشاره مىكند و هر كس به او اشاره كند او را محدود شمرده و هر كس او را محدود بداند او را به شمارش در آورده است ( و در وادى شرك سرگردان شده است ) !\r\n\r\n","description":"","footnote":"","page_name":" 81 ","page_number":81},
  {"content":"\r\n\r\n\r\nشرح و تفسير توحيد ذات و صفات خداوند\r\nاين فراز در حقيقت يك دورهء كامل خداشناسى است . امير مؤمنان ( ع ) در اين بخش ، در عبارات بسيار كوتاه و فشرده و پر معنى ، به گونه‌اى خداوند را معرّفى فرموده كه از آن بالاتر تصوّر نمىشود و اگر تمام درسهاى توحيد و خداشناسى را جمع كنيم چيزى فراتر از آن نخواهد بود .\r\nدر اين فراز پنج مرحله براى معرفت و شناخت خداوند ذكر فرموده كه مىتوان آنها را اين گونه خلاصه كرد :\r\n1 - شناخت اجمالى و ناقص 2 - شناخت تفصيلى 3 - مقام توحيد ذات و صفات 4 - مقام اخلاص 5 - مقام نفى تشبيه .\r\nدر آغاز مىفرمايد : « سرآغاز دين معرفت و شناخت خداست » ( أوّل الدّين معرفته ) .\r\nبدون شك دين در اين جا به معنى مجموعهء عقايد و وظايف الهى و اعمال و اخلاق است و روشن است كه سرآغاز اين مجموعه و پايهء اصلى آن « معرفة اللّه » مىباشد ، بنا بر اين شناخت خدا هم گام اوّل است و هم پايهء اصلى براى تمام اصول و فروع دين كه بدون آن ، اين درخت پربار هرگز به ثمر نمىنشيند .\r\nاين كه بعضىها پنداشته‌اند قبل از معرفت خدا ، چيز ديگرى نيز وجود دارد و آن مسألهء تحقيق در بارهء دين و وجوب مطالعه و نظر است ، اشتباه بزرگى است .\r\nزيرا وجوب تحقيق اوّلين واجبات است ولى شناخت خدا اوّلين پايهء دين است يا به تعبير ديگر تحقيق مقدّمه است و شناخت خداوند نخستين مرحلهء ذى المقدمه مىباشد . « 1 »\r\n\r\n\r\n","description":"","footnote":"\r\n( 1 ) مرحوم « مغنيه » دانشمند شهير در شرح خود به نام « فى ظلال نهج البلاغة » اين را به معناى اطاعت و انقياد در اوامر و نواهى خدا ذكر كرده و « شارح خويى » - رضوان اللّه تعالى عليه - نيز قبل از آن همين معنى را انتخاب كرده است . اگر منظورشان اطاعت به معناى وسيع كلمه است كه حتّى امور اعتقادى را نيز شامل شود صحيح است و اگر تنها در جنبه‌هاى عملى باشد ايراد بالا بر آنها وارد است .\r\n","page_name":" 82 ","page_number":82},
  {"content":"\r\n\r\nاين نكته نيز معلوم است كه معرفت اجمالى در درون فطرت و نهاد آدمى نهفته است . حتّى نياز به تبليغ هم ندارد آنچه پيامبران الهى به آن مبعوث شده‌اند ، اين است كه اين معرفت و شناخت اجمالى تبديل به شناخت تفصيلى و كامل گردد و شاخ و برگ آن رشد و نمو كند و علف هرزه‌هاى مزاحم كه به صورت افكار شرك آلود در اطراف اين درخت برومند نمايان مىگردد زدوده شود .\r\nدر مرحلهء بعد مىفرمايد : « كمال معرفت و شناخت خداوند تصديق به ذات پاك اوست » ( و كمال معرفته التّصديق به ) .\r\nدر اين كه چه تفاوتى ميان تصديق و معرفت است ، تفسيرهاى مختلفى وجود دارد . نخست اين كه منظور از معرفت در اين جا شناخت فطرى و مراد از تصديق شناخت علمى و استدلالى است .\r\nيا اين كه منظور از معرفت ، معرفت و شناخت اجمالى است و مقصود از تصديق ، معرفت و شناخت تفصيلى است ، يا اين كه معرفت ، اشاره به علم و آگاهى نسبت به خداوند است ، ولى تصديق اشاره به ايمان است زيرا مىدانيم علم از ايمان جداست ، ممكن است انسان به چيزى يقين داشته باشد ولى ايمان قلبى - كه عبارت است از تسليم در برابر آن و به رسميّت شناختن در درون دل ، يا به تعبيرى ديگر اعتقاد به آن - نداشته باشد .\r\nگاهى بزرگان براى جدايى اين دو از يكديگر مثال ساده‌اى مىزنند مىگويند : بسيارى هستند كه از ماندن در كنار جسد مرده مخصوصا در شب\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nتاريك و اتاق خالى وحشت دارند با اين كه به يقين مىدانند او مرده است ، ولى اين علم در اعماق قلب آنها گويى نفوذ نكرده و آن حالت ايمان و باور حاصل نشده و اين وحشت زاييدهء همين است .\r\nبه عبارت ديگر ، علم همان آگاهى قطعى نسبت به چيزى است ولى ممكن است جنبهء سطحى داشته باشد و در عمق وجود انسان و روح او نفوذ نكند ، امّا هنگامى كه در اعماق روح نفوذ كرد و به مرحلهء يقين و باور رسيد و انسان بناى قلبى بر اين گذاشت كه آن را به رسميّت بشناسد نام ايمان به خود مىگيرد .\r\nدر مرحلهء سوّم مىفرمايد : « كمال تصديق به ذات پاك او همان توحيد اوست » ( و كمال التّصديق به توحيده ) .\r\nبدون شك هنگامى كه انسان خدا را با معرفت تفصيلى يا به تعبيرى ديگر با استدلال و برهان شناخت ، هنوز به مرحلهء توحيد كامل نرسيده است . توحيد كامل آن است كه ذات او را از هرگونه شبيه و نظير و مانند ، پاك و منزّه بداند .\r\nزيرا كسى كه شبيه و مانندى براى او بپذيرد ، در حقيقت آنچه را شناخته است خدا نبوده ، زيرا خداوند وجودى است نامحدود از هر جهت و بىنياز از هر كس و هر چيز . چيزى كه شبيه و مانند داشته باشد طبعا محدود است ، چرا كه هر يك از آن دو وجود شبيه به هم از ديگرى جداست و فاقد كمالات ديگرى است . پس هنگامى تصديق به ذات پاك او به مرحلهء كمال مىرسد كه انسان او را يگانه و يكتا بداند نه يگانه و يكتاى عددى بلكه يگانه و يكتا به معنى بىهمتا بودن و نداشتن شبيه و نظير و مانند .\r\nسپس به مرحلهء چهارم گام مىنهد كه مرحلهء اخلاص است و مىفرمايد : « و كمال توحيدش اخلاص براى اوست » ( و كمال توحيده الاخلاص له ) .\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nاخلاص از مادهء خلوص به معناى خالص كردن و تصفيه نمودن و از غير ، پاك كردن است .\r\nدر اين كه منظور از اخلاص در اين جا اخلاص عملى يا قلبى يا اعتقادى است در ميان مفسّران نهج البلاغه گفتگوست . منظور از اخلاص عملى اين است كه هر كس نهايت توحيد پروردگار را داشته باشد تنها او را پرستش مىكند و انگيزهء او در هر چيز و هر كار ، خداست . اين همان چيزى است كه در بحث اخلاص در عبادت ، فقها روى آن تكيه دارند . « شارح خويى » رضوان اللّه عليه اين تفسير را به عنوان يك قول ، بىآن كه اشاره به گويندهء آن كند ذكر كرده است . « 1 » ولى اين احتمال بسيار بعيد است زيرا جمله‌هاى قبل و بعد اين جمله ، همه از مسائل عقيدتى سخن مىگويد و پر واضح است كه اين جمله نيز ناظر به اخلاص اعتقادى است .\r\nامّا اخلاص قلبى ، يا به تعبير « شارح بحرانى ابن ميثم » زهد حقيقى ، آن گونه‌اى كه تمام قلب او متوجّه خدا باشد و به غير او نينديشد و ما سوى اللّه ، او را به خود مشغول ندارد « 2 » ، گر چه مقام بالا و والايى است ولى باز با مجموعهء جمله‌هاى اين فراز سازگار نيست و بعيد است مقصود از آن جمله ، اين باشد .\r\nتنها مفهومى كه مناسب آن است خالص ساختن اعتقاد نسبت به پروردگار است ، يعنى او را از هر نظر يگانه و يكتا ، بىنظير و بىشبيه دانستن و از اجزاى تركيبى پاك و منزّه شمردن .\r\nدر جملهء پنجم ، خود امام ( ع ) به اين معنى اشاره فرموده و با تعبير زيبايى آن را\r\n\r\n\r\n","description":"","footnote":"\r\n( 1 ) منهاج البراعة ، جلد 1 ، صفحهء 321 . طبق نقل شارح خويى ، صدر الدين شيرازى نيز در شرح كافى همين عقيده را دارد .\r\n( 2 ) شرح نهج البلاغه ، جلد 1 ، صفحهء 122 .\r\n","page_name":" 85 ","page_number":85},
  {"content":"\r\n\r\nتوضيح داده است ، مىفرمايد : « كمال اخلاص براى او ، نفى صفات ممكنات از اوست » ( و كمال الاخلاص له نفى الصّفات عنه ) .\r\nبه تعبير ديگر ، در مرحلهء قبل ، سخن از اخلاص به طور اجمال بود و در اين جا كه اخلاص به مرحلهء كمال مىرسد ، جنبهء تفصيلى پيدا مىكند و دقيقا روشن مىشود كه براى اخلاص در توحيد بايد هر گونه صفاتى را كه مخلوق دارد از او نفى كرد ، خواه اين صفت ، داشتن اجزاى تركيبى باشد يا غير آن . چه اين كه مىدانيم تمام ممكنات حتى عقول و نفوس مجرّده نيز در واقع مركّبند ( حد اقل تركيبى از وجود و ماهيّت ) حتى مجرّدات ، يعنى موجودات ما فوق مادّه نيز از اين تركيب بر كنار نيستند و امّا موجودات مادّى ، همه داراى اجزاى خارجى مىباشند ، ولى ذات پاك خداوند نه اجزاى خارجى دارد و نه اجزاى عقلى ، نه در خارج قابل تجزيه است و نه در فهم و درك ما ، و كسى كه به اين حقيقت توجّه نكند توحيد خالص را نيافته است و از اين جا روشن مىشود ، اين كه مىفرمايد :\r\nكمال توحيدش نفى صفات از اوست ، نه به معناى نفى صفات كماليه است ، چرا كه تمام صفات كمال اعمّ از علم و قدرت و حيات و غير آن همه از آن اوست ، بلكه منظور صفاتى است كه ما هميشه به آنها خو گرفته‌ايم و آنها را شناخته‌ايم يعنى صفات مخلوقات كه همه جا آميخته به نقص است . مخلوقات داراى علم و قدرتند امّا علم و قدرتى ناقص و محدود و آميخته با جهل و ضعف و ناتوانى ، در حالى كه ذات پاك خداوند از چنين علم و قدرتى منزّه است .\r\nشاهد گوياى اين سخن گفتارى است كه خود امام ( ع ) در ذيل اين خطبه در بارهء فرشتگان دارد ، مىفرمايد : « لا يتوهّمون ربّهم بالتّصوير و لا يجرون عليه صفات المصنوعين ، آنها هرگز پروردگار خود را با قوّهء وهم تصوير نمىكنند و صفات مخلوقات را براى او قائل نمىشوند » .\r\nاضافه بر اين ، صفات مخلوقات هميشه از ذات آنها جداست ، يا به تعبير ديگر\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nصفاتى است زايد بر ذات . انسان چيزى است و علم و قدرت او چيز ديگر و به اين ترتيب وجود او مركّب از اين دو است ، در حالى كه صفات خدا عين ذات اوست و هيچ گونه تركيبى در آنجا راه ندارد .\r\nدر حقيقت بزرگترين خطر در مسير توحيد و خداشناسى ، افتادن در وادى « قياس » است يعنى مقايسهء صفات خدا با صفات مخلوقات كه آميخته به انواع نقصها و كاستيهاست و يا اعتقاد به وجود صفات زايد بر ذات است ، آن گونه كه اشاعره ( گروهى از مسلمانان ) به آن گرفتار شده‌اند . « 1 » به همين دليل خود امام ( ع ) در جملهء بعد چنين مىفرمايد : « زيرا هر صفتى ( از صفات ممكنات ) گواهى مىدهد كه غير از موصوف است و هر موصوفى ( از ممكنات ) شهادت مىدهد كه غير از صفت است » ( لشهادة كلّ صفة أنّها غير الموصوف و شهادة كلّ موصوف أنّه غير الصّفة ) .\r\nاين بيان در واقع يك دليل منطقى روشن است كه مىفرمايد : صفات زايد بر ذات ، به زبان حال گواهى مىدهند كه از موصوف جدايند و هر موصوف گواهى مىدهد كه با صفت دوتاست ، مگر اين كه صفات او را عين ذاتش بدانيم و معتقد باشيم خداوند ذاتى است كه تمامش علم و تمامش قدرت و تمامش حيات و ازليّت\r\n\r\n\r\n","description":"","footnote":"\r\n( 1 ) اشاعره كه پيروان « ابو الحسن اشعرى » هستند ، اعتقاد به معانى دارند و منظور آنها از معانى اين است كه مفهوم صفات مانند عالميت ، غالبيت و . . . مانند ذات خداوند قديم و ازلى هستند و در عين حال غير از ذات اويند و به اين ترتيب اعتقاد به وجود چند امر ازلى دارند ، يا به اصطلاح ، قائل به تعدّد قدما مىباشند ، عقيده‌اى كه مسلما با توحيد خالص سازگار نيست و لذا پيروان مكتب اهل بيت - عليهم السلام - به خاطر تعليماتى كه از آنها دريافته‌اند - مانند آنچه در اين خطبه و ساير خطبه‌هاى نهج البلاغه و كلمات ديگر معصومين - عليهم السلام - آمده - « معانى » را كه همان صفات زايد بر ذات است از او نفى مىكنند و جملهء « بىشريك است و معانى » اشاره به همين نكته است .\r\n","page_name":" 87 ","page_number":87},
  {"content":"\r\n\r\nو ابديّت است ، هر چند درك چنين معنايى براى ما كه تنها با صفات مخلوقات خو گرفته‌ايم و انسان را چيزى و علم و قدرت او را چيزى اضافه بر ذات او مىدانيم بسيار دشوار است ( چرا كه وقتى از مادر متولّد شد نه علم داشت و نه قدرت سپس صاحب علم و قدرت شد ) .\r\nسپس در ادامهء اين سخن و تكميل آن ، جمله‌هايى بسيار كوتاه و پرمعنى بر آن مىافزايد و مىفرمايد : « هر كس خداوند سبحان را ( با صفاتى همچون صفات مخلوقات ) توصيف كند ، او را با امور ديگرى قرين دانسته و آن كس كه او را با چيز ديگرى قرين كند ، دوگانگى در ذات او قائل شده و كسى كه دوگانگى براى او قائل شود ، اجزايى براى او پنداشته و هر كس براى او اجزايى قائل شود ، به راستى او را نشناخته است ! » ( فمن وصف اللّه سبحانه فقد قرنه و من قرنه فقد ثنّاه و من ثنّاه فقد جزّاه و من جزّاه فقد جهله ) .\r\nدر واقع كلام امام ( ع ) ناظر به اين معنى است كه اثبات صفاتى همانند مخلوقات ، براى خدا لازمه‌اش تركيب در وجود مقدّس اوست ، يعنى همان گونه كه انسان تركيبى از ذات و صفات است او نيز بايد چنين باشد و اين معنى با واجب الوجود بودن سازگار نيست زيرا هر مركّبى نياز به اجزاى خود دارد و نياز داشتن ( فقر ) با واجب الوجود بودن سازگار نمىباشد .\r\nبراى اين عبارت دو تفسير ديگر نيز گفته شده است :\r\n- نخست اين كه هر گاه صفات او را غير از ذات او بدانيم طبعا ذات او نيز مركب خواهد شد چرا كه ذات و صفات در فرض دوگانگى حتما جهت مشتركى دارند و جهت امتيازى ( كه از آن به « ما به الاشتراك » و « ما به الامتياز » تعبير مىشود ) زيرا هر دو در وجود و هستى شريكند و در عين حال از هم جدا هستند و در اين صورت بايد ذات او را نيز مركب از آن دو جنبهء مختلف بدانيم .\r\n\r\n","description":"","footnote":"","page_name":" 88 ","page_number":88},
  {"content":"\r\n\r\n- ديگر اين كه مىدانيم وحدت ذات خداوند به معنى وحدت عددى نيست بلكه مفهوم وحدت در بارهء ذات پاك خدا اين است كه شبيه و نظير و مانند ندارد .\r\nاصولا يك وجود بىنهايت از هر جهت ، نمىتواند شبيه و مانندى داشته باشد و اگر صفات خدا را مانند ذات او ازلى و ابدى و بىنهايت بدانيم هم او را محدود كرده‌ايم و هم شبيه و مانندى براى او قائل شده‌ايم . ( دقّت كنيد ) در واقع كلام بالا كه امام ( ع ) در توضيح اخلاص بيان فرموده ناظر به همين معناست ، مىفرمايد : كسى كه خدا را به صفات مخلوقات توصيف كند او را قرين با اشياى ديگر ساخته و كسى كه او را قرين چيز ديگرى سازد معتقد به دوگانگى او شده ، يعنى دوگانگى ذات و صفات ، و كسى كه اين دوگانگى را پذيرا شود ، ذات او را مركّب از اجزا پنداشته و كسى كه ذات پاك او را مركّب از اجزا بداند به هيچ وجه او را نشناخته ، چرا كه موجودى همچون خود را - از نظر تركيب و محدوديّت - تصوّر كرده و او را خدا ناميده است .\r\nدر ادامهء اين سخن و تكميل آن مىفرمايد : « كسى كه خدا را نشناسد به او اشاره مىكند و هر كس به سوى او اشاره كند او را محدود شمرده و هر كس او را محدود بداند او را به شمارش در آورده است و در وادى شرك سرگردان شده است » ( و من جهله فقد اشار اليه ، و من اشار اليه فقد حدّه ، و من حدّه فقد عدّه ) .\r\nدر اين كه منظور از « اشاره به سوى خدا » در اين جا چيست دو احتمال وجود دارد : نخست اين كه منظور اشارهء عقلى باشد و ديگر اين كه هم اشارهء عقلى را شامل بشود و هم اشارهء حسّى را .\r\nتوضيح اين كه هنگامى كه انسان خدا را با آن حقيقت نامحدود و بيكران و نامتناهيش نشناسد ، در ذهن خود مفهوم محدود خاصّى براى وى در نظر مىگيرد و به تعبير ديگر با اشارهء عقلى به او اشاره مىكند ، در اين حالت طبعا او را محدود\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nدانسته چرا كه نامحدود و نامتناهى براى انسانى كه خود محدود و متناهى است قابل درك و تصوّر نيست . انسان چيزى را درك مىكند كه به آن احاطه پيدا كند و در فكر محدود او بگنجد و چنين چيزى حتما موجود محدودى است .\r\nدر اين حال خداوند در رديف معدودات و اشياء قابل شمارش قرار مىگيرد ، زيرا لازمهء محدود بودن ، امكان تصوّر موجود ديگرى در جايى ديگر ، همانند اوست . تنها نامحدود از جميع جهات است كه دوّمى ندارد و در عدد و شمارش نمىگنجد .\r\nبه اين ترتيب « مولى الموحّدين » حقيقت توحيد را در اين عبارت كوتاه و به تمام معنا منطقى ، منعكس ساخته و خداوند را برتر از خيال و قياس و گمان و وهم معرفى نموده است .\r\nاين همان چيزى است كه با تعبير زيباى ديگرى در كلام امام باقر ( ع ) آمده است كه مىفرمايد : « كلّ ما ميّزتموه بأوهامكم فى ادقّ معانيه مخلوق مصنوع مثلكم مردود اليكم ، هر چيزى را كه در وهم و گمان و فكر خود تصوّر كنيد هر قدر دقيق و ظريف باشد مخلوق شماست و به شما باز مىگردد ( و ساخته و پرداختهء خود شما و هماهنگ با وجود شماست و خدا برتر از آن است كه هماهنگ مخلوقى باشد ) » . « 1 » اين احتمال نيز وجود دارد كه : « اشاره » هم اشارهء عقلى را شامل شود و هم حسّى را ، چرا كه سرچشمهء اعتقاد به جسمانيّت خداوند نيز جهل است و نتيجهء آن محدود ساختن ذات او و در شماره قرار دادن و شريك و همانند و نظير براى او قائل شدن است .\r\n\r\n\r\n","description":"","footnote":"\r\n( 1 ) بحار الانوار ، جلد 66 ، صفحهء 293 .\r\n","page_name":" 90 ","page_number":90},
  {"content":"\r\n\r\nسؤال در اين جا سؤالى پيش مىآيد كه اگر خداوند به هيچ وجه قابل اشاره عقلانى نيست ، پس معرفت خداوند تعطيل مىشود و درهاى شناخت به روى انسان بسته مىگردد و خداشناسى مفهومى نخواهد داشت . چرا كه هر وقت دست به سوى آن ذات پاك دراز مىكنيم ، به مخلوقى از مخلوقات فكر خود مىرسيم و هر چه مىخواهيم به او نزديك شويم ، از او دور تر خواهيم شد ، پس چه بهتر كه در وادى معرفت گام ننهيم و خود را گرفتار شرك نكنيم .\r\nپاسخ با توجّه به يك نكته باريك - كه هم در اين جا راه‌گشا است و هم در بابهاى ديگر - پاسخ اين سؤال روشن مىشود و آن اين است كه معرفت و شناخت ، دو گونه است : معرفت اجمالى و معرفت تفصيلى . يا به تعبيرى ديگر ، شناخت كنه ذات و شناخت مبدأ افعال .\r\nبه تعبيرى روشنتر هنگامى كه به جهان هستى و اين همه شگفتيها و موجودات بديع ، با آن ظرافت و در عين حال عظمت مىنگريم و يا حتّى نگاهى به وجود خود مىكنيم ، اجمالا مىفهميم كه خالق و آفريدگار و مبدئى دارد . اين همان علم اجمالى است كه آخرين مرحلهء قدرت شناخت انسان در بارهء خداست ( منتهى هر چه به اسرار هستى آگاهتر شويم به عظمت او آشناتر و در مسير معرفت اجمالى او قويتر خواهيم شد ) امّا هنگامى كه از خود مىپرسيم او چيست ؟ و چگونه است ؟ و دست به سوى حقيقت ذات پاك او دراز مىكنيم ، چيزى جز حيرت و سرگردانى نصيبمان نمىشود و اين است كه مىگوييم راه به سوى او كاملا باز است و در عين حال راه كاملا بسته است .\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nمىتوان اين مسأله را با يك مثال روشن ساخت و آن اين كه همهء ما به روشنى مىدانيم كه نيرويى به نام جاذبه وجود دارد . چرا كه هر چيزى رها شود سقوط مىكند و به سوى زمين جذب مىشود و اگر اين جاذبه نبود آرامش و قرارى براى موجودات روى زمين وجود نداشت .\r\nآگاهى بر وجود جاذبه چيزى نيست كه مخصوص دانشمندان باشد حتّى اطفال و كودكان خردسال نيز آن را به خوبى درك مىكنند ، ولى حقيقت جاذبه چيست ، آيا امواج نامريى يا ذرّات ناشناخته و يا نيرويى ديگر است ؟ و عجيب اين كه نيروى جاذبه بر خلاف آنچه در تمام جهان مادّه مىشناسيم ، ظاهرا براى انتقال از نقطه‌اى به نقطهء ديگر نياز به زمان ندارد ، بخلاف نور كه سريعترين حركت را در جهان مادّه دارد ، ولى در عين حال به هنگام انتقال در فضا گاهى براى رسيدن از يك نقطه به نقطه ديگر ميليونها سال وقت لازم است . امّا نيروى جاذبه گويى در يك لحظه از هر نقطه‌اى از جهان به نقطهء ديگر منتقل مىگردد و يا حد اقل سرعتى دارد بالاتر از آنچه تاكنون شنيده‌ايم .\r\nاين چه نيرويى است كه اين آثار را دارد ؟ حقيقت ذات آن چگونه است ؟ هيچ كس پاسخ روشنى براى آن ندارد .\r\nجايى كه در بارهء نيروى جاذبه كه يكى از مخلوقات است علم و آگاهى ما نسبت به آن تنها جنبهء اجمالى دارد و از علم تفصيلى به كلى دوريم ، چگونه مىتوان در بارهء خالق جهان مادّه و ماوراى مادّه كه وجودى است بىنهايت در بىنهايت ، انتظار داشته باشيم كه از كنه ذاتش با خبر شويم ؟ ! ولى با اين حال او را همه جا حاضر و ناظر و همراه هر موجودى در جهان مشاهده مىكنيم .\r\n با صد هزار جلوه برون آمدى كه من * با صد هزار ديده تماشا كنم تو را \r\nجملهء « و من حدّه فقد عدّه » اشاره به نكتهء دقيقى است كه از گفتار بالا روشن مىشود و آن اين كه هر گاه كسى خدا را محدود بداند ، بايد براى او عدد قائل شود\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nيا به تعبيرى ديگر وجود شريك را براى او ممكن بشمرد . زيرا چيزى شريك و شبيه و مانند ندارد كه نامحدود از هر جهت باشد ، امّا اگر محدود باشد ( هر قدر داراى عظمت و بزرگى باشد ) باز همانند و شبيهى در خارج ذات او تصوّر مىشود و به تعبير ديگر دو يا چند موجود محدود ( هر اندازه بزرگ ) كاملا امكان‌پذير است ، ولى نامحدود از هر جهت ، دوّمى براى او ممكن نيست چرا كه هر چه تصوّر كنيم بازگشت به ذات او مىكند .\r\n\r\n","description":"","footnote":"","page_name":" 93 ","page_number":93},
  {"content":"\r\n . \r\n","description":"","footnote":"","page_name":" 94 ","page_number":94},
  {"content":"\r\n\r\n\r\nبخش سوّم\r\nو من قال « فيم » ؟ فقد ضمّنه ، و من قال « علام » ؟ فقد اخلى منه . كائن لا عن حدث ، موجود لا عن عدم ، مع كلّ شيء لا بمقارنة ، و غير كلّ شيء لا بمزايلة ، فاعل لا بمعنى الحركات و الآلة ، بصير اذ لا منظور اليه من خلقه ، متوحّد اذ لا سكن يستأنس به و لا يستوحش لفقده .\r\n\r\nترجمه\r\n« و هر كس بگويد خدا در چيست ؟ او را در ضمن چيزى پنداشته و هر كس بپرسد بر روى چه قرار دارد ؟ جايى را از او خالى دانسته . همواره بوده است و از چيزى به وجود نيامده . وجودى است كه سابقهء عدم براى او نيست . با همه چيز همراه است ، امّا نه اين كه قرين آن باشد و با همه چيز مغاير است ، امّا نه اين كه از آن بيگانه و جدا باشد . او انجام دهندهء ( هر كارى ) است ، امّا نه به آن معنى كه حركات و ابزارى داشته باشد .\r\nبيناست حتّى در آن زمان كه موجود قابل رؤيتى از خلقش وجود نداشته است . يگانه و تنهاست زيرا كسى نيست كه با او انس گيرد و از فقدانش ناراحت و متوحّش شود » .\r\n\r\nشرح و تفسير\r\n\r\nهيچ چيز همانند او نيست\r\nامام ( ع ) در اين بخش از خطبه ، انگشت روى نقاط بسيار حسّاس و دقيق و ظريفى از مباحث توحيدى گذاشته و در عباراتى كوتاه و پر معنى پنج نكته را بيان مىفرمايد :\r\n\r\n","description":"","footnote":"","page_name":" 95 ","page_number":95},
  {"content":"\r\n\r\n1 - نخست نامحدود بودن ذات پاكش از نظر مكان - و يا به تعبيرى ديگر برتر از مكان بودنش - را بيان مىكند ، مىفرمايد : « كسانى كه سؤال كنند و بگويند خدا در چيست او را در ضمن موجودات پنداشته‌اند » ( و من قال فيم ؟ فقد ضمّنه ) .\r\nزيرا واژهء « فى » ( و معادل فارسى آن « در » ) در جايى به كار مىرود كه موجودى ظرف وجود ديگرى شود و بر آن احاطه داشته باشد ، مانند بودن انسان در خانه ، يا گل در باغ و يا حتّى گلاب در لا به لاى ذرّات گلبرگها و نتيجهء آن محدود بودن ذات اوست و همان گونه كه در بالا نيز اشاره شد ، تمام دلايل توحيد نشان مىدهد كه ذات او نامحدود از هر جهت است .\r\nهمچنين اگر كسى سؤال كند كه خدا بر چه چيز قرار دارد ؟ ( بر عرش ، بر كرسى ، بر فراز آسمانها ) او نيز خدا را محدود شمرده ، چرا كه مناطق ديگر را از او خالى پنداشته است ( و من قال علام ؟ فقد أخلى منه ) .\r\nلازمهء اين سخن نيز محدوديّت ذات پاك اوست كه با واجب الوجود بودن سازگار نيست و بنا بر اين تمام كسانى كه او را بر فراز عرش يا در آسمانها و يا در هر جاى ديگر مىپندارند ، موحّد خالص نيستند و در واقع پرستش مخلوقى مىكنند كه با فكر خود ساخته و نام « اللّه » بر او نهاده‌اند . ( خواه در جرگهء عوام باشند يا در لباس و سكوت خواصّ ) .\r\nگاه بعضى از ناآگاهان چنين پنداشته‌اند كه آيهء شريفهء  « الرَّحْمنُ عَلَى الْعَرْشِ اسْتَوى »  « 1 » دليل بر جسمانيّت خداوند و قرار گرفتن او بر عرش است ، در حالى كه جملهء « استوى » به معناى سلطه بر چيزى مىباشد و تنها به معناى سوار شدن و نشستن بر چيزى نيست و اصولا تعبير « استوى على العرش ، بر تخت سلطنت قرار گرفت » در مقابل « ثلّ عرشه ، تختش فرو ريخت » كنايهء معروفى است كه در موارد رسيدن به قدرت و يا كناره‌گيرى از قدرت به كار مىرود نه اين كه به معناى شكستن\r\n\r\n\r\n","description":"","footnote":"\r\n( 1 ) سورهء طه ، آيهء 5 .\r\n","page_name":" 96 ","page_number":96},
  {"content":"\r\n\r\nتخت سلطنت يا نشستن بر آن بوده باشد . بنا بر اين « استوى على العرش » به معناى استقرار حكومت و حاكميّت خداوند بر عرش است . به هر حال بسيار كودكانه است كه اگر كسانى بخواهند از اين تعبير ، توهّم جسميّت خداوند را داشته باشند .\r\n2 - در بخش ديگرى به نامحدود بودن او از نظر افق زمان اشاره مىكند و ازليّت او را شرح مىدهد ، مىگويد : « او وجودى است كه همواره بوده و از چيزى به وجود نيامده است » ( كائن لا عن حدث ) .\r\n« و موجودى است كه هرگز سابقهء عدم ندارد » ( موجود لا عن عدم ) .\r\nبه اين ترتيب با همهء مخلوقات متفاوت است زيرا آنها همه ، سابقهء حدوث و عدم دارند . تنها وجودى كه داراى اين سابقه نيست ، ذات پاك اوست . و اصولا به كار بردن واژه‌هاى « كائن » و « موجود » بدون آن كه مفهومش از صفات مخلوقات و سابقهء عدم پيراسته شود ، امكان‌پذير نيست . « 1 »\r\n\r\n\r\n","description":"","footnote":"\r\n( 1 ) برخى از شارحان نهج البلاغه دو جملهء بالا را بيان يك مطلب با دو عبارت دانسته‌اند و بعضى - مانند ابن ابى الحديد در شرح نهج البلاغه - جملهء اوّل ( كائن لا عن حدث ) را اشاره به عدم حدوث زمانى و جملهء دوّم ( موجود لا عن عدم ) را اشاره به عدم حدوث ذاتى دانسته‌اند .\r\nيعنى در جملهء اوّل مىفرمايد : خداوند هرگز زمانى نداشته كه در آن حادث شود و در جملهء دوّم مىگويد قطع نظر از زمان ، در ذات او هم حدوثى نيست . بلكه واجب الوجود است ( شرح نهج البلاغه ابن ابى الحديد ، جلد 1 ، صفحهء 79 ) . بعضى ديگر عكس آن را گفته‌اند يعنى جملهء اوّل را به نفى حدوث ذاتى يا اعمّ از ذاتى و زمانى و جملهء دوّم را به نفى حدوث زمانى تفسير كرده‌اند . ( شرح نهج البلاغه ابن ميثم ، جلد 1 ، صفحهء 127 ) ولى در واقع دليل روشنى براى هيچ يك از اين دو تفاوت در دست نيست . زيرا واژهء حدوث ، معمولا بر حدوث زمانى گفته مىشود ولى قابليّت حمل بر حدوث ذاتى نيز دارد همان گونه كه واژهء عدم نيز معمولا بر عدم زمانى گفته مىشود و در عين حال بر عدم ذاتى نيز ممكن است اطلاق شود .\r\nبنا بر اين تأكيد بودن اين دو جمله قويتر به نظر مىرسد يعنى هر دو ناظر به نفى حدوث زمانى و ذاتى است به اين معنى كه هر گونه حدوث و عدم را چه در ذات و چه در زمان ، براى ذات پاك خداوند منتفى مىشمرد .\r\n","page_name":" 97 ","page_number":97},
  {"content":"\r\n\r\n3 - در جملهء بعد اشارهء بسيار لطيفى به چگونگى رابطهء مخلوقات با خالق و ممكنات با واجب الوجود كرده ، مىفرمايد : « او با همه چيز است ، امّا نه اين كه قرين آنها باشد و غير همه چيز است ، امّا نه اين كه از آنها بيگانه و جدا باشد » ( مع كلّ شيء لا بمقارنة و غير كلّ شيء لا بمزايلة ) .\r\nبسيارى از مردم و حتّى بسيارى از فلاسفه و دانشمندان رابطهء خداوند را با موجودات ، رابطهء دو وجود مستقلّ با يكديگر پنداشته‌اند كه يكى ، مخلوق ديگرى است . مثل اين كه شعلهء عظيمى وجود داشته باشد و شمع كوچكى را با آن روشن كنيم ، در حالى كه حقيقت ، چيز ديگرى است . تفاوت مخلوق و خالق ، تفاوت يك وجود ضعيف و قوى نيست ، بلكه تفاوت ، تفاوت يك وجود مستقل در تمام جهات و يك وجود وابسته است . تمام عالم هستى به او وابسته است و لحظه به لحظه ، نور وجود را از او مىگيرد . خداوند از عالم هستى جدا نيست و در عين حال عين موجودات نيز نمىباشد ( آن چنان كه قائلين به وحدت وجود و موجود از صوفيه پنداشته‌اند ) و توحيد واقعى منوط به درك اين حقيقت است .\r\nاين حقيقت را مىتوان با مثال زير روشن ساخت ( هر چند اين مثال‌ها نيز ناقص است ) :\r\nشعاع و پرتو آفتاب گر چه وجود دارد و غير از قرص خورشيد است ، ولى پيوسته و وابستهء به آن است ، يعنى غير آن است امّا نه مغايرت به معناى بيگانگى و جدايى و استقلال ، و همراه آن است ، امّا نه به معناى يگانگى و وحدت .\r\nبدون شك پيوند و ارتباط موجودات اين عالم با ذات پاك خداوند از اين هم نزديكتر و وابستگى آنها به او از اين هم بيشتر است و در واقع مثال دقيقى در اين جهان براى اين وابستگى و يگانگى ، در عين دوگانگى ( وحدت در كثرت ) نمىتوان پيدا كرد . هر چند مثالهايى همچون مثال بالا - و يا مانند تصوّرات ذهنى انسان كه وابسته به روح اوست و از او جداست و در عين حال وابسته به اوست و\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nبدون او مفهومى ندارد - تا حدودى مطلب را روشن مىسازد . ( دقّت كنيد ) 4 - در جملهء بعد به يكى ديگر از صفات ذات پاك او اشاره كرده ، مىفرمايد :\r\n« او فاعل و انجام دهندهء ( كارها ) است ولى نه به معناى استفاده از حركات و آلات » ( فاعل لا بمعنى الحركات و الآلة ) .\r\nدر سخنان روزانه ، معمولا فاعل و كنندهء كار به كسى اطلاق مىشود كه با استفاده از حركات دست و پا ، يا سر و گردن و ساير اعضا ، كارى را انجام مىدهد و از آنجا كه قدرت انسان و جانداران ديگر براى انجام كارها محدود است و اعضاى انسان با تمام ظرافتى كه دارد ، قادر به انجام هر كارى نيست ، از وسايل و ابزار كمك مىگيرد و كمبود توان و قدرت خود را با آن جبران مىكند . با چكش ميخ را مىكوبد ، با ارّه چوب را مىبرد و با انبرهاى ظريف و كوچك اشياى بسيار ريز را جا به جا مىكند و با جرثقيل‌هاى عظيم بارهاى سنگين را از جا بر مىدارد و اينها همه از آثار جسم و جسمانيّات است .\r\nاز آنجا كه خداوند نه جسم دارد و نه حدّ و حدودى براى قدرت اوست ، فاعليّتش هرگز به معناى انجام حركتى نيست و نيز به خاطر قدرت نامحدودش نياز به ابزار و آلاتى ندارد .\r\nاصولا قبل از آن كه آلتى خلق شود ، خداوند فاعل بود . هرگاه نياز به آلتى براى انجام كار داشت ، بايد از خلقت نخستين اشيا عاجز باشد .\r\nآرى او در يك چشم بر هم زدن و يا لحظه‌اى كمتر از آن ، با اراده و فرمان « كن » مىتواند عالم هستى را ايجاد و يا معدوم كند و يا تدريجا در هر مدّتى كه اراده‌اش تعلّق گرفته است به وجود آورد . پس بايد توجّه داشت وقتى مىگوييم او فاعل است ، فاعليّتش را قياس به ذات خود نكنيم و مرهون حركات و آلات نشماريم .\r\nالبته اين سخن به آن معنى نيست كه خداوند فرشتگان « مدبّرات امر » و فرمانبردارانى براى تدبير خلقت ندارد . او بسيارى از حوادث را از طريق اسباب\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nمىآفريند ، چون اراده‌اش بر آن قرار گرفته است ، نه اين كه نياز به آن داشته باشد .\r\n5 - در جملهء بعد مىافزايد : « او بينا بود در آن زمان كه حتّى موجود قابل رؤيتى از خلقش وجود نداشت » ( بصير اذ لا منظور اليه من خلقه ) .\r\nدرست است كه « بصير » به معناى بينا ، از مادّهء « بصر » به معناى چشم گرفته شده است ، ولى در مورد خداوند هرگز به معناى حقيقى به كار نمىرود . يا به تعبير ديگر مجازى است بالاتر از حقيقت . بصير بودن خداوند به معناى آگاهى او از تمام اشيايى است كه قابل رؤيت است و حتّى قبل از آن كه اشياى قابل رؤيت آفريده شوند ، بصير بود .\r\nبنا بر اين بصير بودنش بازگشت به علم بىپايان او مىكند و مىدانيم علم خدا ازلى است .\r\nدر آخرين جمله از فراز مورد بحث ، اشاره به وحدانيّت ذات پاك او در برابر داشتن انيس و مونس مىكند و مىفرمايد : « او تنها است زيرا كسى وجود ندارد تا با او انس گيرد و از فقدانش متوحّش و ناراحت گردد » ( متوحّد اذ لا سكن يستأنس به و لا يستوحش لفقده ) . « 1 » توضيح اين كه انسانها و همچنين موجودات زندهء ديگر ، به حكم اين كه قدرتشان براى جلب منافع و دفع ضررها و زيانها محدود است ، ناچارند از همنوعان خود و احيانا از غير همنوع ، كمك بگيرند تا در برابر خطراتى كه آنها را تهديد مىكند احساس امنيّت كنند . اين جاست كه تنهايى براى انسان وحشتناك\r\n\r\n\r\n","description":"","footnote":"\r\n( 1 ) در اين كه آيا « إذ » در اينجا « ظرفيه » است و اشاره به اين مىكند كه در ازل چيزى آفريده نشده بود و غير از ذات پاك او كسى وجود نداشت ، تا بخواهد انيس و مونس او گردد ، يا از فقدانش ناراحت شود ؟ و يا اين كه « إذ » در اينجا در مقام تعليل است يعنى چون كسى وجود نداشت او يكتا و يگانه بود و امروز نيز چنين است چرا كه حاجت به كسى و چيزى ندارد ؟\r\nاحتمال دوّم قويتر به نظر مىرسد . ضمنا « لا » در جملهء « لا يستوحش » زائده است و براى تأكيد مىباشد و بعضى آن را جمله مستأنفه دانسته‌اند .\r\n","page_name":" 100 ","page_number":100},
  {"content":"\r\n\r\nاست و بودن افراد ديگر در كنارش آرامبخش ، مخصوصا به هنگام هجوم خطرات و آفات و بلاها و بيماريها . و گاه اين انسان كوته فكر خدا را با خود قياس مىكند و تعجّب مىكند چگونه قبل از آفرينش مخلوقات تنها بود ، چگونه انيس و مونسى ندارد و چگونه در عين تنهايى احساس آرامش مىكند ؟ ! بىخبر از اين كه او وجودى است بىنهايت ، نه نياز به چيزى دارد كه از كسى كمك بگيرد و نه از دشمنى هراسان است كه از ديگرى در برابر او مدد بجويد ، نه شبيه و مانندى كه با او انس گيرد . به همين دليل هميشه متوحّد ( بىهمدم ) بوده و همچنان هست و خواهد بود ، از آنچه گفته شد معلوم مىشود كه واژهء « متوّحد » در اين جا مفهومى غير از « واحد » و « احد » دارد .\r\n\r\nنكته‌ها\r\nدر اين فراز بسيار پر معنى و پر محتوا نكته‌هاى فراوانى نهفته شده و درسهاى گرانبهايى است كه رهگشاى بسيارى از مشكلات عقيدتى در زمينهء « معرفة اللّه و اسماء و صفات او » است ، از جمله :\r\n\r\n1 - رابطهء خلق و خالق و مسألهء « وحدت وجود » !\r\nدر اين كه خداوند با مخلوقات و آفريدگار با آفريده‌ها چه رابطه‌اى دارد در ميان فلاسفه و دانشمندان گفتگو بسيار است . گروهى راه افراط را پيموده‌اند و در مسير وحدت وجود و موجود گام نهاده و او را عين مخلوقاتش پنداشته‌اند .\r\nمىگويند در عالم هستى يك وجود شخصى بيش نيست و غير او هر چه هست جلوه‌هاى او و تطوّرات ذات اوست يا به تعبير ديگر : در حقيقت يك چيز بيش نيست و كثرتها و تعدّدها خيالات و پندارها و سرابهايى است كه خود را آب نشان مىدهد ، امّا هيچ نيست .\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nگاه به جاى وحدت و اتّحاد ، تعبير به حلول مىكنند و مىگويند او ذاتى است كه در همهء اشيا حلول كرده و هر زمان به لباسى در مىآيد و بىخبران ، دوگانگى احساس مىكنند در حالى كه همه يك چيز بيش نيست . « 1 » كوتاه سخن اين كه آنها عالم هستى را همچون يك دريا مىدانند و موجودات را قطره‌هاى آن دريا :\r\n هر كس كه نديده قطره با بحر يكى * حيران شده‌ام كه چون مسلمان باشد ؟ ! \r\nو به تعبير ديگر هر گونه دوگانگى در اين عالم چيزى جز خيال و پندار نيست :\r\n وصال اين جايگه رفع خيال است * خيال از پيش برخيزد وصال است ! \r\nبلكه به عقيدهء برخى تا كسى اعتقاد به وحدت وجود و موجود نداشته باشد ، صوفى حقيقى نخواهد بود . چرا كه پايه و مايهء تصوّف همين وحدت وجود است ! البته بعضى از كلمات آنان قابل توجيه و حمل كردن بر بعضى از معانى صحيح است . مانند اين كه وجود حقيقى قائم بالذّات در عالم ، يكى بيش نيست و بقيّه هر چه هست وابسته به اوست ( همان گونه كه در تشبيه به معانى اسميّه و حرفيّه در بالا گفتيم ) يا اين كه غير از ذات پاك خداوند - كه وجودى است بىنهايت از هر جهت - بقيّهء موجودات به اندازه‌اى خرد و كوچك و بىمقدارند كه به حساب نمىآيند نه اين كه واقعا وجودى نداشته باشند .\r\n\r\n\r\n","description":"","footnote":"\r\n( 1 ) بسيارى از متصوّفه همين عقيده را دنبال مىكنند و جمله‌هايى كه از سران آنها نقل شده گواه آن است كه بعضى « انّى انّا اللّه ، من خدا هستم ! » مىگفتند و بعضى نغمهء بسيار زنندهء « سبحانى ما أعظم شأنى ، منزّهم من ! چقدر مقام من بزرگ و والاست ! » سر داده‌اند ! و بعضى در اشعار خود با صراحت گفته‌اند : بت‌پرستى عين خداپرستى است !\r\n مسلمان گر بدانستى كه بت چيست * يقين كردى كه حق در بت‌پرستى است ! \r\nهمان گونه كه در اشعار زنندهء مولوى آمده كه از خداوند به عنوان بت عيّار ( يك وجود مرموز ) ياد مىكند كه يك روز به لباس آدم در آمد ! و روزى به شكل نوح و روز ديگر در كسوت موسى و عيسى ! و سرانجام در شكل محمّد ( ص ) و روزى هم در لباس على و شمشير ذو الفقارش ظاهر شد ! و بالاخره روز ديگرى در قالب منصور شد و بر سر دار رفت ! ( نقل با تلخيص از « عارف و صوفى چه مىگويند » صفحهء 117 ) .\r\n","page_name":" 102 ","page_number":102},
  {"content":"\r\n\r\nامّا بدون شك پاره‌اى از سخنان آنان قابل اين گونه توجيهات نيست و به راستى مىگويند در عالم هستى يك وجود بيشتر نيست و بقيّه خيال و پندار است و حتّى تصريح مىكنند كه بت‌پرستى هم اگر به شكل محدود در نيايد عين خداپرستى است ، چرا كه همهء عالم اوست و او همهء عالم است .\r\nاين سخن از هر كس كه باشد - علاوه بر اين كه مخالف وجدان بلكه بديهيّات است و يكسره علّت و معلول و خالق و مخلوق و عابد و معبود را انكار مىكند - از نظر عقايد اسلامى نيز لوازم فاسدى دارد كه بر كسى پوشيده نيست . چرا كه در اين صورت ، خدا و بنده و پيامبر و امّت و عابد و معبود و شارع و مكلّف مفهومى نخواهد داشت و حتّى بهشت و دوزخ و بهشتيان و دوزخيان همه يكى است و همه عين ذات اوست و اين دوگانگىها همه زاييده وهم و خيال و پندار است كه اگر پرده‌هاى پندار را پاره كنيم چيزى جز وجود او باقى نمىماند ! و نيز لازمهء آن ، اعتقاد به جسم بودن خداوند ، يا حلول و مانند آن مىشود .\r\nبه اين ترتيب نه با وجدانيّات و دلايل عقل سازگار است و نه با عقايد اسلامى و قرآن مجيد و از همين جاست كه فقيه نامدار مرحوم محقّق يزدى - قده - در متن عروة الوثقى در بحث مربوط به كفّار مىنويسد : لا اشكال فى نجاسة الغلاة و الخوارج و النّواصب و أمّا المجسّمة و المجبّرة و القائلين بوحدة الوجود من الصّوفية اذا التزموا به احكام الاسلام فالاقوى عدم نجاستهم الّا مع العلم بالتزامهم بلوازم مذاهبهم من المفاسد ، « 1 » شكّى در ناپاك بودن غلات و خوارج و نواصب « 2 » نيست . امّا آنها كه قائل به جسميّت خدا و جبر هستند و همچنين گروهى از\r\n\r\n\r\n","description":"","footnote":"\r\n( 1 ) عروة الوثقى ، بحث نجاست كافر ، مسئلهء 2 .\r\n( 2 ) « غلات » كسانى هستند كه در بارهء ائمه - عليهم السلام - مخصوصا على ( ع ) غلوّ كرده و او را خدا مىدانند يا متّحد با او مىشمرند . « خوارج » بازماندگان گروههايى هستند كه بر على ( ع ) خروج كردند و در نهروان با حضرتش جنگيدند و شكست خوردند و « نواصب » دشمنان اهل بيتند .\r\n","page_name":" 103 ","page_number":103},
  {"content":"\r\n\r\nصوفيّه كه اعتقاد به وحدت وجود دارند ، اگر به احكام اسلام ملتزم باشند اقوى اين است كه نجس نيستند ، مگر اين كه بدانى مفاسدى كه لازمهء مذهب آنهاست به آن پايبندند » .\r\nدر اين عبارت دو نكته جلب توجّه مىكند : يكى عطف طرفداران عقيدهء وحدت وجود بر جبريّين و كسانى كه قائل به جسميّت خدا هستند و همه را در يك صف شمردن ، و ديگر تصريح به اين كه اعتقاد آنها داراى مفاسد دينى است كه اگر به آن توجّه داشته باشند و پايبند باشند ، مسلمان نيستند و اگر نسبت به آن لوازم پايبند نباشند در زمرهء مسلمانانند .\r\nاين سخن به وضوح مىفهماند كه مذهب آنها آن چنان مفاسدى دارد كه اگر به آن ملتزم شوند ، از صف مسلمانان خارج مىشوند .\r\nقابل توجّه اين كه تمام كسانى كه بر عروه حاشيه دارند ، تا آنجا كه ما اطلاع داريم اين مطلب را پذيرفته و يا تنها قيودى بر آن افزوده‌اند . ( مانند اين كه موجب انكار توحيد و رسالت نشود ) . « 1 » براى اين كه بدانيم اين مسئله چه مفاسدى مىتواند به دنبال داشته باشد ، بد نيست به يك نمونهء آن كه در مثنوى آمده است ، اشاره شود .\r\nدر دفتر چهارم مثنوى طىّ يك داستان طولانى ، قصّهء « سبحانى ما أعظم شأنى » گفتن « بايزيد » را نقل مىكند كه مريدانش به او اعتراض كردند ، اين چه سخن ناروايى است كه مىگويى و « لا إله إلّا انا فاعبدون ، معبودى جز من نيست مرا پرستش كنيد » سر مىدهى ؟ ! او گفت اگر من بار ديگر اين سخن را گفتم كاردها برداريد و به من حمله كنيد . بار ديگر چنين گفت و نغمهء « نيست اندر جبّه‌ام غير از خدا - چند جويى در زمين و در سما » را سر داد ، مريدان با كاردها به او حمله‌ور شدند ، ولى ديدند هر كاردى كه به او مىزنند ، بدن خويش را مىدرند .\r\n\r\n\r\n","description":"","footnote":"\r\n( 1 ) براى توضيح بيشتر مىتوانيد به كتاب مصباح الهدى ، جلد اوّل ، صفحهء 410 ، تأليف مرحوم آية اللّه شيخ محمّد تقى آملى ( فقيه فيلسوف ) و همچنين تقريرات مرحوم آية اللّه خويى ، جلد 3 ، صفحهء 81 و 82 مراجعه كنيد .\r\n","page_name":" 104 ","page_number":104},
  {"content":"\r\n\r\nاين افسانهء ساختگى و پندارى نشان مىدهد كه پويندگان اين راه تا كجا پيش مىروند .\r\nاين سخن را با كلامى از يكى از معاصران ، در شرح نهج البلاغه پايان مىدهيم :\r\n« اين مكتب ( وحدت وجود به معناى وحدت موجود ) همهء قوانين عقلى و بينش‌هاى وجدانى و مفاد اديان حقّهء الهى را كنار مىگذارد و جهان هستى را تا مرتبهء وجود ( خدايى ) بالا مىبرد و يا خدا را پايين مىآورد و با جهان يكى مىكند ، به نظر مىرسد كه اين مكتب تنها ذهن بعضى را به عنوان دريافت ذوقى يا فرار از اشكالات ، اشغال نموده باشد ، نه همهء سطوح روانى آنان را از روى تعقّل و آگاهى به واقعيّات » . « 1 »\r\n\r\n2 - انحراف ناآگاهان از حقيقت صفات خدا\r\nاگر در آنچه در اين فراز از كلام مولا على ( ع ) آمده خوب بينديشيم و دقّت كنيم ، راه هر گونه انحراف از اصل توحيد و حقيقت صفات خدا بسته مىشود و مفهوم حقيقى  « وَ نَحْنُ أَقْرَبُ إِلَيْهِ مِنْ حَبْلِ الْوَرِيدِ »  ، ما به انسان از رگ گردن ( يا رگ قلب ) او نزديكتريم » « 2 » و همچنين مفهوم  « وَ هُوَ مَعَكُمْ أَيْنَ ما كُنْتُمْ »  ، او با شماست هر كجا باشيد » « 3 » ، وَ  « ما يَكُونُ مِنْ نَجْوى ثَلاثَةٍ إِلَّا هُوَ رابِعُهُمْ »  ، هيچ سخن در گوشى در ميان سه نفر رد و بدل نمىشود مگر اين كه او چهارمين آنهاست » « 4 » ،  « اللَّهُ نُورُ السَّماواتِ وَ الْأَرْضِ »  ، خداوند نور آسمانها و زمين است » « 5 » و  « وَ اعْلَمُوا أَنَّ اللَّهَ يَحُولُ » \r\n\r\n\r\n","description":"","footnote":"\r\n( 1 ) ترجمه و تفسير نهج البلاغه ، استاد جعفرى ، جلد 2 ، صفحهء 64 .\r\n( 2 ) سورهء ق ، آيهء 16 .\r\n( 3 ) سورهء حديد ، آيهء 4 .\r\n( 4 ) سورهء مجادله ، آيهء 7 .\r\n( 5 ) سورهء نور ، آيهء 36 .\r\n","page_name":" 105 ","page_number":105},
  {"content":"\r\n\r\n « بَيْنَ الْمَرْءِ وَ قَلْبِهِ »  ، بدانيد خداوند ميان انسان و قلب او حايل مىشود « 1 » و امثال آن به خوبى روشن و آشكار مىشود .\r\nاين نكته علاوه بر اين كه بحثهاى مربوط به وحدت وجود - به معناى صحيح آن - را تكميل مىكند ، راه را بر هر گونه انحراف در فهم صفات خدا مسدود مىسازد .\r\nولى گمگشتگان وادى حيرت به سراغ مسائلى رفته‌اند كه انسان از آن شرم دارد .\r\nاز جمله طايفهء « مجسّمه » است كه براى خداوند متعال صفاتى همچون صفات ممكنات قائل شدند و او را تا سر حدّ جسم و جسمانيّات تنزّل داده و براى او شكل و قيافه و دست و پا و موهاى « مجعّد » و در هم پيچيده و به طريق اولى مكان و زمان ، قائل شده‌اند . گروهى او را در دنيا قابل مشاهده مىدانند و گروهى او را فقط در آخرت .\r\n« محقّق دوانى » كه از معاريف فلاسفه است - طبق نقل بحار الانوار - مىگويد : « گروهى از اهل تشبيه ، خدا را حقيقتا جسم مىدانند ، بعضى او را مركّب از گوشت و خون و برخى او را نور درخشان مانند شمش نقره‌اى سفيدگون كه طولش هفت وجب با وجب خويش است و جمعى او را به صورت انسان و گروهى به صورت جوانى « امرد » با موهاى پيچيده و مجعّد و بعضى او را به صورت پيرمردى با موهاى سياه و سفيد ، برخى او را جسمى - نه همانند اجسام ديگر - مىدانند و بعضى عقايد ديگرى از اين گونه اعتقادهاى باطل و بىپايه و كودكانه ابراز داشتند » . « 2 » عجيب‌تر اين كه در رواياتى كه از پيامبر اسلام ( ص ) يا بعضى از صحابه نقل كرده‌اند - كه قطعا اين روايات مجعول است - براى خداوند اوصاف جسمانى عجيبى ذكر شده است . از جمله در حديثى از « ابن عباس » آمده كه : « از او\r\n\r\n\r\n","description":"","footnote":"\r\n( 1 ) سورهء انفال ، آيهء 24 .\r\n( 2 ) بحار الأنوار ، جلد 3 ، صفحهء 289 .\r\n","page_name":" 106 ","page_number":106},
  {"content":"\r\n\r\nپرسيدند : هرگز محمد ( ص ) پروردگارش را مشاهده كرد ؟ او گفت : آرى ، سؤال كردند : چگونه خدا را ديد ؟ گفت : در باغى خرّم و سرسبز ، در حالى كه بر كرسى طلايى كه فرش زرّينى بر آن مفروش بود و چهار فرشته آن را حمل مىكردند نشسته بود ، مشاهده كرد » . « 1 » از اين گذشته روايات متعدّدى كه در « صحيح بخارى » ، « سنن ابن ماجه » و غير آنها نقل شده ، با صراحت آورده است كه خداوند در روز قيامت با چشم ديده مىشود . « 2 » حتّى در بعضى از اين روايات تصريح شده كه اهل بهشت خدا را مىبينند همان گونه كه ماه در شب چهاردهم ديده مىشود . « 3 » وجود اين احاديث سبب شده كه بسيارى از دانشمندان اهل سنّت معتقد به رؤيت خداوند در قيامت گردند و با شدّت از آن دفاع كنند . در حالى كه قرآن با صراحت مىگويد :  « لا تُدْرِكُهُ الْأَبْصارُ »  ، هيچ چشمى خدا را نمىبيند » « 4 » و به « موسى » فرمود :  « لَنْ تَرانِي »  ، هرگز مرا مشاهده نخواهى كرد » « 5 » ( و مىدانيم « لن » براى نفى ابد مىباشد ) .\r\nدر خطبهء اشباح اين مسأله به وضوح بيان شده است ، آنجا كه مىفرمايد :\r\n« و الرّادع أناسىّ الابصار عن ان تناله أو تدركه أو تبصره ، آن كس كه مردم\r\n\r\n\r\n","description":"","footnote":"\r\n( 1 ) توحيد ابن خزيمه ، صفحهء 217 ( طبق نقل « بحوث فى الملل و النحل » ، جلد 1 ، صفحهء 145 ) .\r\n( 2 ) صحيح بخارى ، جلد 6 ، صفحهء 56 ، تفسير سورة النساء و سنن ابن ماجه ، جلد 1 ( مقدّمه - باب 13 - حديث 177 ) .\r\n( 3 ) براى آگاهى از اين روايات كه به يقين روايات مجعولى مىباشند و همچنين پاسخ اين روايات و دلايلى از آيات و روايات معتبر كه مىگويد خدا با چشم ديده نمىشود نه در دنيا و نه در آخرت به جلد چهارم تفسير موضوعى پيام قرآن ، صفحهء 241 تا 251 مراجعه كنيد .\r\n( 4 ) سورهء انعام ، آيهء 103 .\r\n( 5 ) سورهء اعراف ، آيهء 143 .\r\n","page_name":" 107 ","page_number":107},
  {"content":"\r\n\r\nچشمها را از مشاهدهء ذات پاكش و رسيدن به او بازداشته است » . « 1 » در خطبهء ديگرى با بيان فصيح و رسايش مىفرمايد : « الحمد للّه الّذي لا تدركه الشّواهد و لا تحويه المشاهد و لا تراه النّواظر و لا تحجبه السّواتر ، حمد و سپاس خدايى را سزاست كه حواس ، او را درك نكند و مكانها وى را در بر نگيرد ديده‌ها او را نبيند و پوشش‌ها او را مستور نسازد » . « 2 » به علاوه اين عقايد ، مخالف صريح حكم عقل است ، چرا كه اگر خدا قابل مشاهده باشد به يقين داراى جسم و مكان و جهت خواهد بود و نتيجهء آن محدوديّت و دستخوش تغيير بودن است و به اين ترتيب از اوج واجب الوجود بودن سقوط مىكند و در رديف ممكنات در مىآيد .\r\nاينجاست كه تعبيرات لطيف امير مؤمنان على ( ع ) در جمله‌هاى بالا همچون آفتاب و ماه مىدرخشد و بر چهرهء حقايق پرتو مىافكند و عقايد باطل و خرافى را محو و نابود مىكند و دقيقترين و زيباترين و رساترين درس توحيد و شناخت صفات خدا را به ما مىدهد .\r\nاز آنجا كه هميشه در مقابل هر گروه افراطى ، گروهى تفريطى خودنمايى مىكنند ، جمعى بر خلاف عقيدهء قائلان به تشبيه كه خدا را تا سر حدّ جسم و جسمانيّات تنزّل داده ، راه تعطيل را پيموده‌اند و معتقدند اصلا شناخت خدا غير ممكن است ، نه كنه ذاتش و نه اوصافش و ما از صفات خدا چيزى جز مفاهيم منفى نمىفهميم . وقتى مىگوييم او عالم است اين اندازه مىفهميم كه جاهل نيست . امّا عالم بودن او ، مطلقا براى ما مفهوم نيست و به اين ترتيب بزرگترين افتخار انسان را كه معرفة اللّه و شناخت خداست به دست فراموشى مىسپارند و در راهى گام مىنهند كه سراسر ظلمت و تاريكى و بر خلاف تعليمات مسلّم قرآن\r\n\r\n\r\n","description":"","footnote":"\r\n( 1 ) نهج البلاغه ، خطبهء 91 .\r\n( 2 ) نهج البلاغه ، خطبهء 185 .\r\n","page_name":" 108 ","page_number":108},
  {"content":"\r\n\r\nمجيد است كه راه معرفة اللّه را بر ما گشوده است .\r\nاين سخن را با تعبير رساى ديگرى از نهج البلاغه پايان مىدهيم ، مىفرمايد :\r\n« لم يطلع العقول على تحديد صفته و لم يحجبها عن واجب معرفته فهو الّذى تشهد له أعلام الوجود على إقرار قلب ذي الجحود تعالى اللّه عمّا يقول المشبّهون به و الجاحدون له علوّا كبيرا ، عقول و خردها را بر كنه صفاتش آگاه نساخت و ( با اين حال ) آنها را از مقدار لازم معرفت و شناخت خود را بر كنه صفاتش آگاه نساخت و ( با اين حال ) آنها را از مقدار لازم معرفت و شناخت خود باز نداشته است ، هم اوست كه نشانه‌هاى هستى ، دلهاى منكران را به اقرار بر وجودش واداشته است .\r\n( آرى ) او بسيار برتر است از گفتار تشبيه كنندگان ، يعنى آنها كه او را به مخلوقاتش تشبيه مىكنند و منكران ( آنها كه يا ايمان به او ندارند و يا شناخت او را غير ممكن مىپندارند ) » . « 1 » بهترين تعبير براى يافتن خط مستقيم معرفت و شناخت خدا كه در ميان افراط و تفريط ( تشبيه و تعطيل ) است ، همان است كه در بالا فرموده است .\r\nدر بارهء چگونگى صفات خداوند و مسير صحيح معرفت آنها تعبيرات بسيار رسا و گويا در سطوح بسيار بالا ، در خطبه‌هاى ديگر نهج البلاغه آمده است كه مكمّل چيزى است كه در خطبهء مورد بحث آمده و به خواست خدا شرح آنها در جاى خود خواهد آمد .\r\n\r\n3 - نفى حدوث ذاتى و زمانى از ذات پاك او\r\nاز تعبيراتى كه در اين فراز آمده ، استفاده مىشود كه ذات پاكش نه حدوث ذاتى دارد و نه حدوث زمانى . منظور از حدوث زمانى آن است كه چيزى در پهنهء زمان به وجود آيد و يا به تعبير ديگر زمانى بگذرد كه موجود نباشد و سپس موجود\r\n\r\n\r\n","description":"","footnote":"\r\n( 1 ) نهج البلاغه ، خطبهء 49 .\r\n","page_name":" 109 ","page_number":109},
  {"content":"\r\n\r\nشود . اين معنى پس از خلقت جهان مادّه ، تصوّر مىشود زيرا با خلقت جهان مادّه زمان به وجود مىآيد و حدوث و عدم زمانى مفهوم پيدا مىكند .\r\nمنظور از حدوث ذاتى آن است كه قطع نظر از پيدايش جهان مادّه چيزى در ذات خود حادث باشد يا به تعبير ديگر وجودش از درون ذاتش نجوشد . بلكه وابسته و معلول وجود ديگرى باشد و مسلّم است كه هيچ يك از اين دو حدوث در ذات پاك خداوند كه واجب الوجود است و هميشه بوده و خواهد بود ، بلكه وجودش عين هستى است ، راه ندارد . ( دقّت كنيد )\r\n\r\n4 - آيا واژهء « موجود » بر خداوند اطلاق مىشود ؟\r\nآيا مىتوان واژهء « موجود » را بر خداوند اطلاق كرد ؟ ظاهر تعبير بالا كه مىفرمايد : « موجود لا عن عدم ، او وجود دارد امّا نه به اين معنى كه سابقهء عدم و نيستى داشته باشد » ، اين است كه اطلاق اين واژه بر ذات پاك او مانعى ندارد . ولى مسلّما مفهوم اصلى اين واژه كه اسم مفعول است و معنايش اين است كه ديگرى او را هستى بخشيده در بارهء ذات او صدق نمىكند و موجود در اين جا مفهوم ديگرى دارد و به معناى دارندهء وجود است همان گونه كه در بعضى از شروح نهج البلاغه نيز به آن تصريح شده كه موجود گاهى بر ماهيّات ممكنه كه وصف وجود به خود گرفته‌اند ، اطلاق مىشود و گاه موجود گفته مىشود و منظور خود وجود و هستى است . « 1 » اين تعبير ( موجود ) در بعضى از روايات اصول كافى نيز آمده است . « 2 »\r\n\r\n\r\n","description":"","footnote":"\r\n( 1 ) مفتاح السعادة فى شرح نهج البلاغه ، جلد 1 ، صفحهء 139 .\r\n( 2 ) اصول كافى ، جلد 1 ، باب أدنى المعرفة ، حديث 1 ، و نيز جلد 1 ، باب النهى عن الصفة ، حديث 1 ، و نيز جلد 1 ، باب جوامع التوحيد ، حديث 4 .\r\n","page_name":" 110 ","page_number":110},
  {"content":"\r\n\r\n\r\nبخش چهارم\r\nأنشأ الخلق إنشاء و ابتدأه ابتداء بلا رويّة أجالها و لا تجربة استفادها و لا حركة أحدثها و لا همامة نفس اضطرب فيها أحال الاشياء لاوقاتها و لام بين مختلفاتها و غرّز غرائزها و ألزمها أشباحها عالما بها قبل ابتدائها محيطا بحدودها و انتهائها عارفا بقرائنها و أحنائها .\r\n\r\nترجمه\r\nآفرينش را بدون نياز به انديشه و فكر و استفاده از تجربه و بىآن كه حركتى ايجاد كند و در بارهء تصميمى بينديشد ايجاد كرد و آغاز نمود . خلقت هر موجودى را به وقت خاصّش موكول كرد موجودات گوناگون را با يكديگر التيام داد و به هر كدام طبيعتى مخصوص و غريزه‌اى ويژه بخشيد و صفات ويژهء آنها را همراهشان ساخت و پيش از آن كه آنها را بيافريند از همهء آنها آگاه بود و به حدود و پايان آنها احاطه داشت و از جميع لوازم و تمام جوانب آنها با خبر بود .\r\n\r\nشرح و تفسير\r\n\r\nآغاز سخن در بارهء آفرينش جهان\r\nآنچه تاكنون در اين خطبهء بسيار مهم گذشت ، اشارات دقيق و پرمعنايى در بارهء معرفت و شناخت خدا و صفات گوناگون او بود كه نخستين مرحلهء معرفت انسانى است و از اين فراز به بعد از آفرينش جهان و چگونگى آغاز خلقت و عجايب\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nآسمانها و زمين سخن به ميان مىآيد ، هر چند از يك نظر تكميلى است بر بحث گذشته پيرامون صفات خداوند .\r\nدر آغاز مىفرمايد : « آفرينش را بدون نياز به انديشه و فكر و استفاده از تجربه و بى آن كه حركتى ايجاد كند و در بارهء تصميمى بينديشد ايجاد كرد و آغاز نمود » ( أنشأ « 1 » الخلق إنشاء و ابتدأه ابتداء بلا رويّة « 2 » أجالها « 3 » و لا تجربة استفادها و لا حركة أحدثها و لا همامة « 4 » نفس اضطرب فيها ) .\r\nدر اين جا امام ( ع ) آفرينش الهى را از كارهاى مخلوقات بكلّى جدا مىشمرد .\r\n\r\n\r\n","description":"","footnote":"\r\n( 1 ) « أنشأ » از مادّهء « إنشاء » گر چه معانى متعدّدى براى آن ذكر كرده‌اند ولى پيداست كه در اينجا به معناى ايجاد است .\r\n( 2 ) « رويّة » به گفته مقاييس اللغة به معناى سيراب شدن است ولى در معناى تفكر و انديشهء آميخته با دقّت نيز به كار مىرود . گويى فكر خود را در بارهء آن مسأله سيراب مىسازد و يا مسأله را با انديشه خود سيراب مىسازد و حقّ انديشه را ادا مىكند .\r\n( 3 ) « أجال » از مادّهء « جولان » به معناى حركت كردن و به گردش در آمدن است .\r\n( 4 ) « همامة » : شارحان و مفسّران نهج البلاغه براى « همامه » معانى مختلفى ذكر كرده‌اند :\r\nبعضى آن را به معنى تمايل درونى قطعى به چيزى به گونه‌اى كه از فقدان آن ناراحت شود ، معنى كرده‌اند ( شرح ابن ميثم بحرانى ، جلد 1 ، صفحهء 132 ) .\r\nبرخى آن را به معناى ترديد در انجام كارى دانسته‌اند ( منهاج البراعة ، جلد 1 ، صفحهء 51 ) .\r\nبعضى آن را به معنى اهتمام و اهميّت دادن به مطلبى ذكر كرده‌اند ( شرح مغنيه ، جلد 1 ، صفحهء 27 ) .\r\n« ابن ابى الحديد » در شرح معروف خود « همامه » را از اعتقادات « مجوس » مىداند كه معتقد بودند به اين كه : نور اعظم به هنگام تصميم بر مبارزه با ظلمت و تاريكى گرفتار تزلزل و ترديدى شد و از درون ذات او چيزى خارج شد كه « همامه » نام دارد .\r\nولى در لغت - چنان كه لسان العرب مىگويد - همامه به معناى ضعف و فتور و سستى است و لذا هر مرد و هر زن ناتوان را « همّ » و « همّة » مىگويند . از مجموع آنچه گفته شد به نظر مىرسد كه همامه در عبارت فوق همان ترديد و سستى و ناتوانى عزم و اراده است ، به طورى كه شخص نتواند تصميم بگيرد يا به زحمت قادر بر تصميم باشد .\r\n","page_name":" 112 ","page_number":112},
  {"content":"\r\n\r\nچرا كه مثلا انسان هنگامى كه مىخواهد كارى را انجام دهد ، اگر مسبوق به سابقه‌اى نباشد ، در بارهء آن مىانديشد و با ابتكار خود به سراغ آن مىرود و اگر مسبوق به سابقه‌اى باشد از تجارب ديگران يا از تجارب خودش بهره‌گيرى مىكند و گاه در درون ذهن او حركت گسترده‌اى در انديشه‌ها پيدا مىشود ، روى مقدّمات مسأله مىانديشد و از آن به سراغ نتيجه‌ها مىرود و گاه در ترديد و تزلزل باقى مىماند و سرانجام يك طرف را انتخاب كرده به پيش مىرود .\r\nهيچ يك از اين چهار حالت ، در ذات پاك خداوند و هنگام آفرينش اشيا نيست ، نه نياز به فكر و انديشه دارد و نه تجربهء قبلى ، نه حركت فكرى روى مقدّمات و نتيجه‌ها و نه تزلزل و اضطراب در تصميم‌گيريها . اراده كردن همان و ايجاد شدن موجودات همان :  « إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ »  ، فرمان او چنين است كه هر گاه چيزى را اراده كند تنها به آن مىگويد : موجود باش ! آن نيز بىدرنگ موجود مىشود » . « 1 » به تعبير ديگر اين حالات چهارگانه ، مربوط به تصميم‌گيرى كسانى است كه علم و قدرت محدودى دارند و لازمهء آن نياز به انديشه يا تجارب ديگران و يا اضطراب و ترديد است . امّا آن كس كه علمش بىپايان و قدرتش نامحدود است ، به هنگام آفرينش ، هيچ يك از اين حالات را نخواهد داشت .\r\nاز آنچه در بالا گفته شد به خوبى استفاده مىشود كه منظور از حركت ، در عبارت فوق ، همان حركت انديشه در درون نفس است .\r\nولى اين احتمال نيز از سوى بعضى مفسّران داده شده است كه منظور حركت جسمانى خارجى است كه لازمهء اجسام است و خداوند برتر و بالاتر از جسم و جسمانيّات مىباشد .\r\nولى معناى اوّل مناسبتر به نظر مىرسد ، زيرا سه حالت ديگر كه در عبارت\r\n\r\n\r\n","description":"","footnote":"\r\n( 1 ) سورهء يس ، آيهء 82 .\r\n","page_name":" 113 ","page_number":113},
  {"content":"\r\n\r\nبالا ، قبل و بعد از آن آمده همه مربوط به تصميم‌گيرى و انديشه و تفكّر قبل از انجام عملى است .\r\nكوتاه سخن اين كه افعال خداوند از افعال بندگان بكلّى جداست زيرا او با علم به مصالح و مفاسد اشيا و آگاهى بر نظام احسن آفرينش و قدرت تامّ و كاملى كه بر همه چيز دارد ، با قاطعيّت اراده مىكند و بدون هيچ تزلزل و ترديد و انديشه و تجربه ، موجودات را لباس وجود مىپوشاند . هم در آغاز آفرينش چنين است و هم در ادامهء آفرينش .\r\nسپس به چگونگى آفرينش موجودات و تدبير الهى در پيدايش اشيا طبق برنامهء منظم و دقيق و نظم و ترتيب حساب شده اشاره كرده ، مىفرمايد : « خداوند آفرينش هر موجودى را به وقت خاصش موكول كرد ( چرا كه آفرينش او تدريجى و روى برنامهء زمان‌بندى شده ، بود تا عظمت تدبير و قدرت بىنظير خويش را آشكارتر سازد ) » ( احال الاشياء لاوقاتها ) .\r\nبعد از مسألهء زمان‌بندى بودن آفرينش موجودات ، به نظام خاص داخلى و تركيبى آنها اشاره كرده و مىفرمايد : « موجودات گوناگون را با يكديگر التيام داد و در ميان اشياى متضاد ، آشتى برقرار كرد » ( و لام « 1 » بين مختلفاتها ) .\r\nاين از عجايب عالم آفرينش است كه خداوند اشيا و موجودات مختلف را آن چنان به هم پيوسته و التيام داده كه گويى همه يك چيزند . سرد و گرم ، تاريك و نورانى ، مرگ و زندگى و آب و آتش را به هم التيام داده است . در شجر اخضر ( درخت سبز ) نار و آتش آفريده و وجود انسان و حيوان و گياه را تركيبى از موادّ\r\n\r\n\r\n","description":"","footnote":"\r\n( 1 ) « لام » و « لائم » از مادّهء « لأم » به معناى جمع كردن ، اصلاح نمودن و ضميمه كردن چيزى به چيز ديگر و التيام يافتن است و به همين دليل به زره « لامة » ( بر وزن رحمة ) مىگويند چون حلقه‌هاى آن به هم پيوسته و بر يكديگر قرار گرفته است .\r\n","page_name":" 114 ","page_number":114},
  {"content":"\r\n\r\nكاملا مختلف ، با طبايع گوناگون خلق كرده است و حتّى ميان روح و جسم - كه از دو عالم مختلفند يكى مجرّد و نورانى و فوق العاده لطيف و ديگرى مادّى و ظلمانى و تاريك و خشن - پيوند عميقى برقرار ساخت .\r\nسپس مىافزايد : « خداوند غرايز و طبايع آنها را در آنها قرار داد و به هر كدام طبيعتى مخصوص به خود و غريزه‌اى ويژهء آن بخشيد » ( و غرّز « 1 » غرائزها ) .\r\nاين در حقيقت يكى از حكمتهاى بالغهء الهى است كه آنچه را از هر موجودى انتظار مىرود به صورت طبيعى و خود جوش در آن آفريده ، تا بدون نياز به محرّك ديگر ، در آن مسير به راه افتد و از درون ذاتش براى برنامهء ويژه‌اش هدايت شود كه اگر اين انگيزه‌هاى درون ذاتى ، در موجودات نبود آثار اشيا دوام نداشت و نابسامانى و بىنظمى بر آنها حاكم مىشد .\r\nامروز در بارهء نهادهاى ذاتى انسان يا موجودات ديگر ، دو تعبير مختلف مىشود . گاه تعبير به فطرت مىكنند و مىگويند خداشناسى فطرى انسان است و گاه تعبير به غريزه ، مثلا مىگويند انسان داراى غريزهء جنسى است ، يا مىگويند حركات حيوانات عموما جنبهء غريزى دارد . اين در واقع اصطلاحى است كه دانشمندان بنا بر آن گذارده‌اند . يكى را در مورد نهادهايى كه جنبهء فكرى دارد به كار مىبرند ( فطرت ) و ديگرى را در بارهء نهادهايى كه جنبهء غير فكرى يا عاطفى دارد ( غريزه ) . ولى از نظر معنى لغوى هر دو به معنى خلقت و آفرينش مىباشد .\r\nدر آخرين جمله از فراز مورد بحث مىفرمايد : « صفات ويژهء آنها را همراهشان\r\n\r\n\r\n","description":"","footnote":"\r\n( 1 ) « غرّز » از مادّه « غرز » ( بر وزن قرض ) در اصل به معناى فرو كردن سوزن يا نشاندن و قرار دادن و داخل نمودن است ، سپس به طبايعى كه در انسان يا ساير موجودات زنده نهاده شده است اطلاق گشته ، گويى اين طبايع و غرايز ، همچون نهالهايى است كه در سرزمين وجود انسان غرس شده است .\r\n","page_name":" 115 ","page_number":115},
  {"content":"\r\n\r\nساخت » ( و الزمها أشباحها ) . « 1 » مفسّران نهج البلاغه دو تفسير متفاوت براى اين جمله بيان كرده‌اند . جمعى مانند « ابن ابى الحديد » معتقدند كه جملهء فوق اشاره به آن است كه خداوند اين غرايز را ثابت و پابرجا در موجودات قرار داده است ( بنا بر اين ضمير « الزمها » به غرايز بر مىگردد ) در نتيجه جملهء مزبور تأكيدى است بر ثابت بودن غرايز موجودات .\r\nولى بعضى ديگر گفته‌اند كه منظور وجود تشخّصات ويژه براى هر موجودى است ، يعنى خداوند به هر موجودى ويژگيهايى داد و بعد از آن كه در علم خداوند جنبهء كليّت داشتند ، در خارج به صورت جزئيّات و اشخاص در آمدند ( بنا بر اين تفسير ، ضمير الزمها » به اشيا بر مىگردد ) بعضى نيز هر دو تفسير را به صورت دو احتمال ذكر كرده‌اند .\r\nولى از آنجا كه در تفسير اوّل هماهنگى ضميرها محفوظ نيست و بعلاوه جمله جنبهء تأكيد پيدا مىكند نه بيان مطلب تازه ، به نظر مىرسد تفسير دوّم صحيح‌تر است .\r\nتوضيح اين كه : خداوند به هر موجودى دو گونه ويژگى داد . ويژگيهايى كه در درون ذات آنهاست كه امام ( ع ) از آن تعبير به غرايز فرمود و ويژگيهايى كه در جنبه‌هاى ظاهرى و خصوصياتى مانند زمان و مكان و ساير جزييات است و از آن تعبير به « الزمها أشباحها » فرمود و به اين ترتيب مطابق حكمت بالغه‌اش براى هر موجودى ويژگيهاى درونى و برونى مقرّر فرمود تا هر يك از موجودات وظيفهء خاصّ خود را انجام دهند و از موجودات ديگر شناخته شوند .\r\n\r\n\r\n","description":"","footnote":"\r\n( 1 ) « اشباح » جمع « شبح » - طبق تصريح بسيارى از ارباب لغت - در اصل به معناى شخص است و به معناى چيزى كه آشكار و نمايان و ظاهر مىشود نيز آمده است و اين كه در استعمالات امروز به موجود نيمه پيدا ، كه ناگهان نمايان مىشود « شبح » مىگويند به همين مناسبت است .\r\n","page_name":" 116 ","page_number":116},
  {"content":"\r\n\r\n\r\nنكته هدايت فطرى و تكوينى تمامى موجودات جهان\r\nآنچه در جمله‌هاى بالا از كلام مولا ( ع ) آمده است اشاره به نكتهء مهمى دارد كه در قرآن مجيد نيز مكرّر بر آن تأكيد شده است و آن اين كه همهء موجودات جهان خلقت و مادّه ، داراى زمان‌بندى خاصّى است و در عين وجود تضادّ و اختلاف در آنها ، با يكديگر هماهنگى دارد و همديگر را تكميل مىكنند و همواره با يك نظم درون ذاتى و برون ذاتى ، هدايت مىشوند و به صورت كاروانى هماهنگ و همگام به سوى هدف نهايى در حركتند ، از مسير خود منحرف نمىشوند و دقيقا به سوى مقصد پيش مىروند .\r\nبرگ و بار درختان در فصل بهار و تابستان ، پژمردگى و خشكى آنها در پاييز و زمستان ، حركت خورشيد در برجهاى دوازده‌گانه ، چگونگى نظام شب و روز و حركت زمين به دور خود و همچنين قواى درونى و برونى انسان ، همگى گواه بر اين هدايت تكوينى الهى هستند همان گونه كه قرآن از زبان موسى ( ع ) مىفرمايد :\r\n « رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى »  ، پروردگار ما كسى است كه به هر چيز آفرينش ويژه‌اش را داد سپس هدايت فرمود » « 1 » و نيز مىفرمايد :  « فِطْرَتَ اللَّهِ الَّتِي فَطَرَ النَّاسَ عَلَيْها »  ، ( توحيد و اسلام ) فطرتى است كه خداوند انسانها را بر آن آفريده است » « 2 » و نيز مىفرمايد :  و ان من شيء الا عندنا خزائنه و ما ننزله الا به قدر معلوم  ، خزاين همه چيز نزد ماست و جز به مقدار معلوم ( و مطابق نظم و حساب خاص ) آن را نازل نمىكنيم » . « 3 »\r\n\r\n\r\n","description":"","footnote":"\r\n( 1 ) سورهء طه ، آيهء 50 .\r\n( 2 ) سورهء روم ، آيهء 30 .\r\n( 3 ) سورهء حجر ، آيهء 21 .\r\n","page_name":" 117 ","page_number":117},
  {"content":"\r\n\r\nاين در حقيقت يكى از نشانه‌هاى مهم خداوند در عالم هستى است كه هر قدر انسان در آن بيشتر بينديشد و مسألهء هدايت تكوينى و نظم و زمان‌بندى و تأليف بين مختلفات را بيشتر مورد توجّه قرار دهد ، به عمق اين مسأله آشناتر مىشود .\r\nسپس مىافزايد : « از همهء آنها ( اشيا ) پيش از آن كه آنها را بيافريند آگاه بود و به تمام حدود و پايان آنها احاطه داشت و از جميع لوازم و تمام جوانب آنها با خبر بود » ( عالما بها قبل ابتدائها محيطا بحدودها و انتهائها عارفا بقرائنها « 1 » و احنائها « 2 » . « 3 » اين سه جمله در واقع به منزلهء دليل و يا بيان و توضيحى است كه براى جمله‌هاى قبل آمده است ، زيرا كسى كه مىخواهد هر موجودى را در وقت مناسبش ايجاد كند و اشياى مختلف را با هم التيام دهد و غرايز درونى و لوازم بيرونى را ، هر كدام ، در جاى خود برقرار سازد ، از يكسو نياز به آگاهى كامل و جامع دارد و از سوى ديگر به احاطه و قدرت تامّ و تمام .\r\nاز اين رو مىفرمايد : « خداوند از تمام اشيا ، قبل از آن كه آفرينش آنها را آغاز كند آگاه بود و حدود و مرزها و نتايج آنها را مىدانست و بر همهء آنها توانايى داشت » ( عالما\r\n\r\n\r\n","description":"","footnote":"\r\n( 1 ) « قرائن » جمع « قرينه » به معناى همراه ، مصاحب و دوست آمده است و همسر مرد را به همين جهت قرينه مىگويند . ( صحاح ، قاموس و ديگر كتابهاى لغت ) بعضى از شارحان مانند « ابن ابى الحديد » « قرائن » را جمع « قرونة » ( بر وزن معونه ) به معناى نفس دانسته‌اند ولى با توجه به ساير تعبيراتى كه در جمله‌هاى بالا آمده ، معنى اوّل مناسبتر است .\r\n( 2 ) « أحناء » جمع « حنو » ( بر وزن فعل ) و حنو ( بر وزن حرف ) به گفتهء مقاييس و لسان العرب به هر چيزى گفته مىشود كه در آن اعوجاج و انحنايى باشد ، مانند : استخوان چانه و دنده‌ها . سپس به معناى جوانب نيز آمده است ( چرا كه جوانب و اطراف اشيا غالبا انحنايى دارد ) .\r\n( 3 ) توجّه داشته باشيد ضميرهايى كه در اين چند جمله است به « اشيا » بر مىگردد نه به « غرائز » آن چنان كه بعضى از شارحان نهج البلاغه پنداشته‌اند زيرا احتمال دوّم تناسب چندانى با محتواى جمله‌ها ندارد .\r\n","page_name":" 118 ","page_number":118},
  {"content":"\r\n\r\nبها قبل ابتدائها . . . ) نه تنها از خود آنها و ابتدا و انتهايشان با خبر بود بلكه لوازم و جوانب و علل و آثار آنها را نيز مىدانست . به طور مسلّم كسى كه از همهء اين امور آگاه باشد و قدرت و توانايى بر انجام آنها داشته باشد ، مىتواند به طور دقيق هر كدام را در جاى خود قرار دهد و به هر يك ، هر چه لازم دارد بدهد و در مسير وجود و حياتش هدايتش كند و به كمال مطلوبش برساند .\r\n\r\nنكته‌ها\r\n\r\n1 - آيا اسم « عارف » بر خداوند اطلاق مىشود ؟\r\nبعضى از مفسّران نهج البلاغه در اين مسئله ترديد كرده‌اند كه آيا مىتوان خداوند را توصيف به « عارف » نمود .\r\nسرچشمهء اين ترديد در واقع دو چيز است :\r\nنخست اين كه به گفتهء « راغب » در « مفردات » معرفت و عرفان به معنى ادراك چيزى با تفكّر و تدبّر در آثار آن است يا به تعبيرى ديگر ، معرفت به دانشى گفته مىشود كه محدود است و از طريق تفكّر به دست مىآيد و مسلّم است كه علم خداوند چنين نيست .\r\nديگر اين كه حديثى از پيامبر ( ص ) نقل شده كه مىفرمايد : « انّ له ( تعالى ) تسعة و تسعين اسما من احصاها دخل الجنّة ، براى خداوند نود و نه ( 99 ) اسم است هر كس آنها را شماره كند ( و به آن ايمان و معرفت داشته باشد ) داخل بهشت مىشود » و اجماع علما بر اين است كه نام عارف از آن نود و نه ( 99 ) اسم نيست . « 1 »\r\n\r\n\r\n","description":"","footnote":"\r\n( 1 ) ابن ميثم اين مطلب را به عنوان يك اشكال طرح مىكند و سپس پاسخ مىگويد كه نامهاى خدا افزون بر اين تعداد است و شواهدى براى آن ذكر مىكند ( شرح نهج البلاغه ، ابن ميثم ، جلد 1 ، صفحهء 137 ) .\r\nبايد توجّه داشت كه حديث بالا در الدّر المنثور از صحيح بخارى و مسلم و مسند احمد و سنن ترمذى و كتب متعدد معروف ديگرى نقل شده است - الدّر المنثور ، جلد 3 ، صفحهء 147 ( پيام قرآن ، جلد 4 ، صفحهء 46 ) .\r\n","page_name":" 119 ","page_number":119},
  {"content":"\r\n\r\nولى يك بررسى اجمالى نشان مىدهد كه اين واژه ، در روايات اسلامى بارها بر خداوند اطلاق شده و علاوه بر نهج البلاغه كه در اين جا به صورت وصفى و در جاى ديگر به صورت فعلى آمده ، در اصول كافى نيز به طور متعدّد به كار رفته است . « 1 » اين نشان مىدهد كه واژهء معرفت گر چه در اصل ، معنى محدوديّت و يا نياز به تفكّر و تدبّر در آن بوده ، ولى بعدا بر اثر كثرت استعمال مفهوم وسيعترى پيدا كرده كه بر هر نوع علم و آگاهى گفته مىشود ، هر چند زاييدهء تفكّر و انديشه نباشد .\r\nو امّا در مورد روايت مربوط به نود و نه ( 99 ) اسم خداوند ، بايد گفت كه هرگز از اين روايت محدود بودن نامهاى الهى به نود و نه ( 99 ) استفاده نمىشود بلكه اينها در حقيقت صفات برجسته و اسماء حسناى خداوند است و به همين دليل در بعضى از روايات يك هزار نام براى خدا آمده است و چه دليلى از اين بالاتر كه على ( ع ) كه خود آگاهترين فرد به اسماء و صفات خداوند است مطابق نقل « نهج البلاغه » اين نام يا مشتقّات آن را در مورد خداوند به كار برده است .\r\n\r\n2 - چگونگى علم خداوند به موجودات قبل از ايجاد\r\nيكى از پيچيده‌ترين مسائل فلسفى و اعتقادى ، مسألهء « علم خداوند به موجودات ، قبل از ايجاد آنها » است . از يكسو مىدانيم خداوند از حوادث آينده آگاه است و در آيات قرآن نيز مكرّر به آن اشاره شده و در عبارت فوق نيز آمده است .\r\n\r\n\r\n","description":"","footnote":"\r\n( 1 ) اصول كافى ، جلد 1 ، صفحهء 91 ، باب النسبة ، حديث 2 و صفحهء 113 ، باب حدوث الاسماء ، حديث 2 .\r\n","page_name":" 120 ","page_number":120},
  {"content":"\r\n\r\nاز سوى ديگر علم خداوند به اصطلاح « علم حصولى » نيست يعنى نقش و صورت ذهنى اشيا در ذات او منعكس نمىشود ، چرا كه او مانند مخلوقات « ذهن » ندارد و علمش از طريق انعكاس صورت موجودات نيست بلكه علم او « علم حضورى » است ، يعنى وجود مخلوقات نزد او حاضر است و مىدانيم علم حضورى در مورد اشيايى كه هنوز به وجود نيامده معنى ندارد ، حتى اين اشكال در بارهء موجوداتى كه در گذشته محو و نابود گشته‌اند نيز قابل طرح است ، اگر ما از آنها آگاه هستيم به خاطر صورتهاى ذهنى و خاطره‌هايى است كه در درون جان ما از آنها نقش بسته ، اما كسى كه ذهن و خاطره و نقش درونى ندارد و ذات پاكش محلّ حوادث نيست ، چگونه مىتواند از آنها آگاه و با خبر باشد ؟ ! به عنوان مثال : صورت فرعون و يارانش متلاشى شده است و تاريخ آنها نيز گذشته ، ما تنها مىتوانيم تصويرى از آنها در ذهنمان حاضر كنيم امّا خداوند كه علمش اين گونه نيست چگونه به آنها آگاهى دارد ؟\r\nآيا مىتوان گفت او نسبت به گذشته آگاه نيست ؟ يا از آينده خبر ندارد ؟\r\nهرگز ! پس اگر آگاه است چگونه آگاهى دارد ؟\r\nاين مسألهء پيچيده ، فلاسفه و علماى كلام را سخت به تكاپو افكنده و پاسخهاى متعدّدى براى آن انديشيده‌اند كه ما در اين بحث مىتوانيم اشاره‌هاى گذرايى به آن داشته باشيم :\r\n1 - خداوند هميشه به ذات پاك خود كه علّت همهء اشياست آگاه بوده و هست و به تعبيرى ديگر ذات او نزد ذاتش ، برترين حضور را دارد و اين علم به ذات خويش يك علم اجمالى به همهء حوادث و موجودات عالم قبل از ايجاد و بعد از ايجاد است .\r\nتوضيح اين كه اگر ما به علّت اشيا دقيقا آگاهى داشته باشيم ، اين آگاهى موجب آگاهى به نتيجه و معلول آنها نيز خواهد بود . چرا كه هر علّتى تمام كمالات معلول و بالاتر از آن را دارد و از آنجا كه خداوند علّت همهء اشياست و به ذات\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nخويش آگاهى دارد و به همهء اشيا نيز آگاه است و اين در واقع يك نوع كشف تفصيلى است ، نسبت به همهء آنها از طريق علم اجمالى .\r\nاين سخن را مىتوان به گونهء ديگرى توضيح داد و گفت : حوادث گذشته هرگز به طور كامل نابود نشده و آثارش در دل حوادث امروز وجود دارد . همچنين حوادث آينده از حوادث امروز جدا نيست و دقيقا با آن مربوط است و از آن سرچشمه مىگيرد . به اين ترتيب گذشته و حال و آينده ، يك مجموعهء زنجيره‌اى از علّت و معلول را به وجود مىآورد كه آگاهى بر هر يك از حلقه‌هاى آن ، به معنى آگاهى از حلقه‌هاى قبل و بعد است .\r\nبه عنوان مثال اگر ما دقيقا وضع هواى تمام كرهء زمين و عواملى را كه سبب پيدايش هواى فعلى است بدانيم و از تمام جزييّات و رابطهء علّت و معلولهاى آن آگاه باشيم ، مىتوانيم دقيقا از وضع هوا در هزاران سال قبل يا بعد آگاه شويم .\r\nچرا كه پروندهء گذشته و آينده در حال موجود است . امروز به طور دقيق بازتابى از ديروز ، و فردا بازتابى از امروز است و آگاهى كامل بر تمام جزييّات امروز ، به معناى آگاهى كامل بر حوادث گذشته و آينده است .\r\nحال اگر به اين حقيقت توجّه كنيم كه خداوند سرچشمهء اصلى همهء حوادث ديروز و امروز و فرداست و او به ذات پاك خويش علم دارد ، بايد بپذيريم كه نسبت به حوادث آينده و گذشته و امروز نيز آگاه است . البته هر موجودى هر اثرى دارد ، به اذن و فرمان اوست ، ولى سنّت او بر اين جارى شده كه آثار و خواصّى به موجودات بدهد و هر گاه بخواهد از آنها باز ستاند . « 1 »\r\n\r\n\r\n","description":"","footnote":"\r\n( 1 ) كسانى كه براى حلّ اشكال بالا به اين پاسخ روى آورده‌اند ، در برابر اين سؤال قرار دارند كه لازمهء اين سخن آن است كه خداوند به كثرت موجودات با وصف كثرت قبل از وجود آنها آگاهى نداشته باشد ، زيرا كثرت هرگز در ذات او نيست يا به تعبيرى ديگر ، علم او به موجودات قبل از وجود و بعد از وجود آنها متفاوت است : قبلا به صورت علم اجمالى است و بعدا به صورت علم تفصيلى و عجب اين كه بعضى از آنان به اين تفاوت اعتراف كرده‌اند .\r\n","page_name":" 122 ","page_number":122},
  {"content":"\r\n\r\n2 - راه ديگرى كه براى پاسخ به اين سؤال گفته مىشود اين است كه ديروز و امروز و فردا ، در مورد علم و آگاهى ما تصوّر مىشود چرا كه ما وجود محدودى هستيم ، ولى در بارهء خداوندى كه ذاتش نامحدود است ، امروز و ديروز و فردا مفهوم ندارد ، بلكه همه اشيا و حوادث در ظرف خود ، با تمام خصوصيّات و جزييّات نزد او حاضرند .\r\nاين سخن باريك و دقيق را مىتوان با ذكر مثالى روشن ساخت :\r\nفرض كنيد كسى در اتاقكى زندانى است كه فقط روزنهء كوچكى به خارج دارد . در حالى كه يك قطار شتر از مقابل اين روزنه مىگذرد او نخست ناظر سر و گردن يك شتر و سپس كوهان و بعد پاها و دم اوست و همچنين ساير شترهايى كه در اين قطارند .\r\nاين كوچك بودن روزنهء ديد ، سبب مىشود كه او براى خود گذشته و آينده و ماضى و مستقبل درست كند امّا براى كسى كه بيرون اين اتاقك است و بر پشت بام ، در فضاى باز ايستاده ، به تمام بيابان نگاه مىكند ، مطلب طور ديگرى است او همهء قطار شتران را يك جا مىبيند كه در حال حركتند . ( دقّت كنيد )\r\n\r\n","description":"","footnote":"","page_name":" 123 ","page_number":123},
  {"content":"\r\n . \r\n","description":"","footnote":"","page_name":" 124 ","page_number":124},
  {"content":"\r\n\r\n\r\nبخش پنجم\r\nثمّ انشا - سبحانه - فتق الاجواء و شقّ الارجاء و سكائك الهواء\r\n\r\nترجمه\r\nسپس خداوند سبحان طبقات جوّ را از هم گشود و اطراف آن را باز كرد و فضاهاى خالى ايجاد نمود !\r\n\r\nشرح و تفسير\r\n\r\nچگونگى آغاز آفرينش جهان\r\nدر نخستين جمله از عبارت مورد بحث ، به سراغ آغاز آفرينش مىرود و با اشاره به خلقت فضا مىفرمايد : « سپس خداوند سبحان طبقات جوّ را از هم گشود و فضا را ايجاد كرد » ( ثمّ انشأ سبحانه فتق « 1 » الاجواء « 2 » .\r\n\r\n\r\n","description":"","footnote":"\r\n( 1 ) « فتق » ( بر وزن مشق ) در اصل به معناى گشودن و فاصلهء ميان دو چيز است ضدّ « رتق » ( چنان كه راغب در « مفردات » گفته است ) . و به صبح « فتيق » مىگويند ، چون افق را مى شكافد و ظاهر مىشود و به گفتهء « لسان العرب » به افراد فصيح و سخنور « فتيق اللّسان » مى گويند زيرا زبان گشاده‌اى دارند .\r\n( 2 ) « اجواء » جمع « جوّ » - به گفتهء « مفردات » و « لسان العرب » - به معناى هوا و فضايى است كه ميان زمين و آسمان قرار دارد .\r\n","page_name":" 125 ","page_number":125},
  {"content":"\r\n\r\n« و اطراف آن را از هم باز نمود » ( و شقّ « 1 » الارجاء « 2 » ) .\r\n« و نيز طبقات فضا و هوا را به وجود آورد » ( و سكائك « 3 » الهواء « 4 » ) .\r\nدر قسمت اوّل ، اشاره به گشودن فضا و در قسمت دوّم ، ايجاد اطراف و جوانب آن و در قسمت سوّم ، اشاره به طبقات آن شده است .\r\nتمام اين جمله‌ها نشان مىدهد كه نخستين آفرينش در جهان مادّه ، آفرينش فضاى جهان بوده است ، فضايى كه استعداد پذيرش كرات آسمانى و منظومه‌ها و كهكشانها را داشته باشد . درست همانند صفحهء كاغذ وسيعى كه نقّاش چيره‌دست ، قبلا براى كشيدن نقش آماده مىكند .\r\nاز اين جا روشن مىشود ، كلمهء « ثمّ » در اين جا به معنى ترتيب تكوينى\r\n\r\n\r\n","description":"","footnote":"\r\n( 1 ) « شقّ » به معناى شكاف در چيزى است و از همين رو به اختلافاتى كه در ميان جمعيّت واقع مىشود و آنها را از هم جدا مىسازد ، شقاق مىگويند .\r\n( 2 ) « أرجاء » جمع « رجا » ( بدون همزه ) به گفتهء « مقاييس اللغة » به معناى اطراف چاه يا اطراف هر چيزى است و هنگامى كه « رجاء » ( با همزه ) گفته شود به معناى اميد است . بعضى مانند نويسندهء « التحقيق » معتقدند معناى اصلى ، همان چيزى است كه اميد وقوع آن در جوانب و اطراف مىرود و به اين گونه جوانب و اطرافى كه مورد اميد است « رجا » ( بدون همزه ) اطلاق مىشود .\r\n( 3 ) « سكائك » جمع « سكاكه » ( بر وزن خلاصه ) به گفتهء « لسان العرب » به معناى هوا و فضايى است كه در ميان آسمان و زمين قرار گرفته است و به گفتهء « ابن ابى الحديد » قسمتهاى بالاى فضاست .\r\n( 4 ) « هواء » در اصل به معناى خالى بودن و سقوط كردن است و لذا به هر چيز خالى ، هوا مىگويند ، از جمله به فضاى ميان زمين و آسمان . و اين كه به تمايلات شهوانى نفس « هوى » گفته مىشود به خاطر آن است كه در دنيا و آخرت مايهء سقوط انسان است ( مقاييس اللغة ، مفردات راغب ، لسان العرب ) .\r\nبه نظر مىرسد استعمال وسيع اين واژه در گاز نامريى مركّب از « اكسيژن » و « ازت » كه اطراف ما را پر كرده يك استعمال جديد است ، كه تناسب با معناى اصلى نيز دارد . چون نوعى جاى خالى به نظر مىرسد ( هر چند در بعضى از روايات به اين معنا نيز آمده است ) .\r\n","page_name":" 126 ","page_number":126},
  {"content":"\r\n\r\nنيست ، بلكه ترتيب و تأخير بيانى است . زيرا در جمله‌هاى قبل اشاره به آفرينش انواع موجودات و كائنات شده است و به يقين آفرينش فضا و سپس كرات آسمانى و زمين ، بعد از آن ، نمىتواند باشد . در حقيقت در فراز گذشته بحثى اجمالى در بارهء آفرينش موجودات شده و در اين قسمت شرح و تفصيل تازه‌اى براى آن بيان مىفرمايد .\r\nدر هر حال ظاهر اين عبارات اين است كه فضا يكى از مخلوقات يا نخستين مخلوق در عالم مادّه است . ولى بعضى از فلاسفه و متكلّمان ، در اين كه فضا امر وجودى يا عدمى است ؟ ترديد كرده‌اند و بعضى معتقدند : همان گونه كه زمان بعد از پيدايش موجودات و حركت آنها حاصل مىشود ( چون زمان همان اندازه‌گيرى حركت است ) مكان نيز بعد از پيدايش اجسام مختلف و مقايسهء آنها با يكديگر حاصل مىگردد . در حالى كه بسيار مشكل است ما تصوّر كنيم هنگامى كه نخستين جسم به وجود آمد مكانى مطلقا وجود نداشت .\r\nهنگامى كه عمارت چندين طبقه‌اى را ايجاد مىكنيم ، همان گونه كه محلّى در روى زمين لازم دارد ، فضايى را در بالاى زمين اشغال مىكند و اگر عمارت بزرگترى را ايجاد كنيم فضاى بزرگترى را مىطلبد .\r\nبه هر حال ما ظاهر كلام حضرت را كه مىفرمايد : فضا و اطراف آن و طبقات آن مخلوق خداست مىپذيريم و بحث بيشتر در اين باره را به جاى خودش موكول مىكنيم .\r\n\r\nنكته آيا جهان مادّه حادث است ؟\r\nدر اين كه آيا عالم مادّه حادث است يا قديم و ازلى ؟ در ميان دانشمندان و فلاسفه گفتگوست . بعضى آن را قديم و ازلى مىدانند و گروه زيادى آن را حادث\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nمىشمارند و با توجه به دلايلى كه مىگويد ازلى و ابدى ، يك چيز بيش نيست و آن ذات پاك خداست ، هر چه غير از اوست حادث و مخلوق است و وابسته به ذات پاك او مىباشد .\r\nطرفداران عقيدهء حدوث جهان ، گاه دلايلى فلسفى براى آن ذكر كرده‌اند و گاه از دلايل علمى استفاده نموده‌اند .\r\nبرهان حركت و سكون از استدلالهاى معروف فلسفى است كه مىگويد جهان مادّه دائما در معرض حركت و سكون است و حركت و سكون از « امور حادثه » است و چيزى كه معروض حوادث است حادث مىباشد .\r\nاين دليل را به تعبير گسترده‌ترى مىتوان ذكر كرد و آن اين كه جهان مادّه دائما در حال تغيير است و تغيير و دگرگونى نشانهء حدوث است زيرا اگر ازلى باشد و در عين حال همواره دستخوش تغييرات و حوادث گردد ، جمع ميان حدوث و قدم خواهد شد يعنى بايد تغييرات را كه امور حادث‌اند ازلى بدانيم و اين يك تناقض آشكار است .\r\nاين دليل با قبول حركت جوهرى كه مىگويد حركت در ذات اشيا نهفته شده ، بلكه عين ذات آنهاست ، آشكارتر و روشنتر است زيرا وجود حركت كه امر حادثى است در ازل معنى ندارد . ( دقّت كنيد ) اين دليل قابل نقد و بررسيهايى است كه جاى آن در مباحث فلسفى است .\r\nامّا دليل علمى دليلى است كه مىگويد عالم به طور دائم در حال فرسودگى و « آنتروپى » است و دلايل فراوان علمى اين فرسودگى دائمى را به اثبات رسانده ، سيّارات ، ثوابت ، كهكشانها ، زمين و آنچه بر روى زمين است مشمول اين قانون مىباشند . اين فرسودگى مستمر دليل بر اين است كه جهان مادّه پايان و سرانجامى دارد . زيرا فرسودگى تا بىنهايت نمىتواند ادامه يابد و هنگامى كه قبول كنيم پايانى دارد ، بايد قبول كنيم آغازى هم دارد . زيرا اگر چيزى ابدى نباشد حتما ازلى\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nهم نيست . چرا كه ابديّت به معنى بىانتها بودن است و چيزى كه بىانتهاست ، نامحدود است و نامحدود آغازى ندارد بنا بر اين آنچه ابدى نيست ازلى هم نخواهد بود .\r\nاين سخن را به تعبير ديگرى مىتوان بيان كرد و آن اين كه اگر جهان ازلى باشد و در حال فرسودگى ، بايد اين فرسودگى عمر جهان را پايان داده باشد ، چرا كه بىنهايت فرسودگى ، مساوى است با عدم .\r\nباز به تعبير ديگر مطابق آخرين نظريات علمى ، جهان مادّه به سوى يكنواختى مىرود . اتمها تدريجا متلاشى و مبدّل به انرژى مىشوند و انرژيها به سوى يكنواختى پيش مىروند ( درست مثل اين كه شعلهء آتشى در اتاقى روشن كرده باشيم مادّهء آتش‌زا تبديل به حرارت مىشود و حرارت در فضاى اتاق تدريجا پخش مىگردد و به صورت يكنواخت و بىتفاوت در مىآيد ) .\r\nهر گاه بىنهايت زمان بر جهان گذشته باشد ، بايد اين حالت - تبديل تمام موادّ به انرژى و انرژيهاى فعّال به صورت انرژى يكنواخت و مرده - حاصل شده باشد .\r\nولى به هر حال مفهوم اين سخن آن نيست كه زمانى بوده كه خداوند هيچ مخلوقى نداشته است و ذات فيّاض او بىفيض بوده است ، بلكه به عكس مىتوان گفت : خداوند هميشه مخلوقى داشته ، امّا اين مخلوقات دائما در تغيير و تبديل بوده‌اند و مجموع اين مخلوقات ، وابسته به ذات پاك او بوده و يا به تغييرى ديگر حدوث ذاتى داشته‌اند نه حدوث زمانى . زيرا براى مجموع ، حدوث زمانى تصوّر نمىشود . ( دقّت كنيد ) . و اين كه در روايات آمده : « كان اللّه و لا شيء معه ، خداوند هميشه بوده و چيزى با او نبوده است » « 1 » منظور آن است كه با ذات پاكش همراه نبوده ، بلكه مخلوق او بوده است . ( دقّت كنيد )\r\n\r\n\r\n","description":"","footnote":"\r\n( 1 ) توحيد صدوق ، صفحهء 66 . شبيه به همين مضمون در صفحات 145 و 226 نيز آمده است .\r\n","page_name":" 129 ","page_number":129},
  {"content":"\r\n . \r\n","description":"","footnote":"","page_name":" 130 ","page_number":130},
  {"content":"\r\n\r\n\r\nبخش ششم\r\nفاجرى فيها ماء متلاطما تيّاره متراكما زخّاره ، حمله على متن الرّيح العاصفة و الزّعزع القاصفة ، فامرها بردّه ، و سلّطها على شدّه ، و قرنها الى حدّه ، الهواء من تحتها فتيق ، و الماء من فوقها دفيق .\r\n\r\nترجمه\r\nسپس خداوند در آن ( فضاى عظيم ) آبى جارى ساخت كه امواج متلاطم و متراكم داشت و آن را بر پشت تندبادى شديد و طوفانى كوبنده و شكننده سوار كرد سپس باد را به بازگرداندن آن امواج فرمان داد و بر نگهداريش مسلّط ساخت و تا حدّى كه لازم بود ، آن دو را با هم مقرون ساخت ، فضاى خالى در زير آن گشوده شده بود و آب در بالاى آن در حركت سريع قرار داشت .\r\n\r\nشرح و تفسير نخستين مخلوق ، آب بود\r\nآنچه از كلمات مولا امير مؤمنان على ( ع ) در اين بخش از كلماتش و بخش آينده ، در توضيح چگونگى پيدايش جهان استفاده مىشود ، اين است كه خداوند در آغاز ، آب - يا به تعبير ديگر - مايعى همانند آب آفريد و آن را بر پشت تندبادى سوار كرد ، اين تندباد مأمور بود آن مايع را كاملا حفظ كند و از پراكندگى آن\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nجلوگيرى نمايد و در حدود و مرزهايش متوقّف سازد .\r\nسپس تندباد ديگرى برانگيخت كه كارش ايجاد امواج در آن مايع عظيم و گسترده بود و آن تندباد ، امواج عظيم آب را عظيم‌تر ساخت و آن را مرتّبا در هم كوبيد ، سپس موجها آن چنان اوج گرفتند كه پشت سر هم به فضا پرتاب شدند و از آن آسمانهاى هفتگانه به وجود آمد .\r\nناگفته پيداست الفاظى همچون آب و باد و طوفان و مانند آن - در آن روزى كه نه آبى بود و نه باد و طوفانى و نه حتّى روزى - كنايه از موجوداتى شبيه به آب و باد و هوايى كه امروز ما مىبينيم مىباشد ، چرا كه واضعين لغات اين واژه‌ها را براى اين امور قرار داده‌اند و براى آنچه در آغاز جهان رخ داد هرگز واژه‌اى وضع نكردند .\r\nبا كمى دقّت مىتوان آنچه را در كلام مولا ( ع ) آمده است ، با آخرين فرضيّاتى كه دانشمندان امروز گفته‌اند تفسير كرد ، نمىگوييم به طور قطع منظور مولا اين است ، بلكه مىگوييم به طور احتمال چنين تفسيرى را مىتوان براى آن ذكر كرد .\r\nتوضيح اين كه : آخرين فرضيّات امروز ، در بارهء پيدايش جهان اين است كه در آغاز ، تمام عالم به صورت تودهء بسيار عظيمى از گاز فشرده بود كه هم به مايع شبيه بود و هم نام « دخان » ( دود ) بر آن مىتوان گذاشت ، يا به تعبير ديگر در قسمتهاى بالاتر ، دخان بود و هر چه به مركز جهان نزديكتر مىشد فشرده‌تر و صورت مايع به خود مىگرفت .\r\nآنچه اين تودهء فوق العاده عظيم را نگه مىداشت ، همان نيروى جاذبه بود كه در ميان تمام ذرّات عالم برقرار است ، اين نيروى جاذبه بر اين گاز مايع گون مسلّط بود و آن را محكم به هم پيوسته و اجازه نمىداد از مرزهايش بيرون رود .\r\nسپس اين تودهء عظيم حركت دورانى دور خود را آغاز كرد ( يا از آغاز به دور\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nخود گردش داشت ) در اين جا نيروى گريز از مركز به وجود آمد . « 1 » اين نيروى گريز از مركز سبب شد توده‌هاى عظيمى از اين گاز فشرده به فضاى خالى پرتاب شوند و به تعبير « نهج البلاغة » امواج اين دريا را ، به هر سو بفرستد و يا در تعبير ديگر كفهايى را كه بر صفحهء آن آشكار شده بود ، بيرون فرستاد و آن را در هواى باز و جوّ وسيع بالا برد ( همين تعبيرات در جمله‌هاى آينده اين خطبه آمده است ) و از آن منظومه‌ها و كهكشانها و كرات كوچك و بزرگ عالم بالا - يا به تعبير « قرآن » و « نهج البلاغه » آسمانهاى هفتگانه - پديد آمد .\r\nما بى آن كه اصرار داشته باشيم ، تعبيرات فوق را بر اين نظريّات تطبيق كنيم ، اين اندازه مىگوييم كه در افق نظريه‌ها و فرضيّات علمى كنونى در مورد پيدايش آسمانها و منظومه‌ها و كهكشانها و كرهء زمين ، جمله‌هايى كه در كلام مولا آمده است ، كاملا قابل درك است .\r\nاكنون به تعبيرات دقيق و ظريفى كه در كلام حضرت آمده است گوش فرا مىدهيم :\r\nنخست مىفرمايد : « خداوند در آن فضاى عظيمى كه قبلا آفريده بود آبى جارى ساخت ، آبى متلاطم كه امواج آن شديدا در حركت بود » ( فاجرى فيها ماء متلاطما « 2 » تيّاره « 3 » .\r\n\r\n\r\n","description":"","footnote":"\r\n( 1 ) هر چيزى كه دور خود گردش كند ، تحت نيروى مرموزى مايل به فرار از آن مركز مىشود ، درست همانند آتش گردانى كه با دست خود مىچرخانيم كه اگر ناگهان رهايش كنيم به نقطهء دوردستى پرتاب مىشود ، اين همان نيروى گريز از مركز است و هر قدر شديدتر باشد پرتاب به خارج شديدتر مىشود .\r\n( 2 ) « متلاطم » در اصل از مادّهء « لطم » ( بر وزن ختم ) به معناى با كف دست به صورت زدن است ، سپس به معناى برخورد امواج به يكديگر به كار رفته است .\r\n( 3 ) « تيّار » در اصل به معناى امواجى از درياست كه آب را به بيرون پرتاب مىكند . بعضى آن را به هر گونه موج اطلاق كرده‌اند ( مقاييس اللغة و لسان العرب ) .\r\n","page_name":" 133 ","page_number":133},
  {"content":"\r\n\r\n« تلاطم » به معناى برخورد امواج به يكديگر و « تيّار » به معناى هر گونه موج است مخصوصا امواجى كه آب را به بيرون پرتاب مىكند .\r\nآيا اين آب متلاطم و پر جوش و خروش همان گازهاى فشردهء مايع‌گون نخستين نيست كه مادّهء اوليّهء جهان را طبق نظريّات دانشمندان امروز تشكيل مىدهد ؟\r\nسپس در تأكيد بيشترى در زمينهء جوش و خروش و تلاطم اين آب مىفرمايد :\r\n« اين در حالى بود كه امواج از اين درياى خروشان بر مىخاست و بر يكديگر سوار مىشد » ( متراكم « 1 » زخّاره « 2 » ) .\r\nسپس اضافه مىكند : « خداوند اين آب را بر پشت تندبادى شديد و طوفانى كوبنده سوار كرد » ( حمله على متن الرّيح العاصفة « 3 » و الزّعزع « 4 » القاصفة « 5 » ) .\r\n« عاصف » به معناى كوبنده و شكننده و « زعزع » به معناى مضطرب و شديد و « قاصف » نيز به معناى شكننده است و همهء اينها تأكيدهاى پى در پى براى بيان\r\n\r\n\r\n","description":"","footnote":"\r\n( 1 ) « متراكم » از مادّهء « ركم » ( بر وزن رزم ) به معناى انباشته شدن چيزى است و افكندن بعضى از آن بر بعضى ديگر و در مورد ابرها ، شن‌ها ، آبها و حتّى انسانهاى انبوه و فشرده‌اى كه يك جا جمع مىشوند ، اطلاق مىشود . ( مفردات ، لسان العرب و مقاييس اللغة )\r\n( 2 ) « زخّار » از مادهء « زخر » و « زخور » در اصل به معناى بلند شدن است و به پر شدن دريا و بر آمدن آنها نيز اطلاق مىشود . ( لسان العرب و مقاييس اللغة ) .\r\n( 3 ) « عاصفة » از مادّهء « عصف » ( بر وزن عصر ) در اصل به معناى سبكى و سرعت است از اين رو به پوسته‌هاى حبوبات و قطعات شكستهء كاه كه به سرعت پراكنده مىشود ، عصف گفته مىشود و « عاصف » و « معصف » به چيزى مىگويند كه اشياء را در هم مىشكند و مىكوبد و نرم مىكند ( مفردات ، لسان العرب و مقاييس اللغة ) .\r\n( 4 ) « زعزع » ( بر وزن زمزم ) در اصل به معناى حركت و اضطراب و اهتزاز است و به معناى « شديد » نيز به كار مىرود ( مقاييس اللغة و لسان العرب ) .\r\n( 5 ) « قاصفة » از مادّهء « قصف » ( بر وزن حذف ) در اصل به معناى شكستن چيزى است ، از اين رو به طوفانهاى سخت كه كشتيها را در دريا مىشكند و همچنين رعد و برقهاى شديد و شكننده ، « قاصف » گفته مىشود ( مفردات ، لسان العرب و مقاييس اللغة ) .\r\n","page_name":" 134 ","page_number":134},
  {"content":"\r\n\r\nقدرت آن تندباد و شدّت و وسعت آن است .\r\n« اين طوفان عظيم و وحشتناك مأمور بود امواج آب را حفظ و اجزاى آن را به هم پيوند دهد و آنها را در محدودهء خود نگه دارد » ( فأمرها بردّه ، و سلّطها على شدّه « 1 » ، و قرنها الى حدّه ) .\r\nآيا اين طوفان عظيم و شديد اشاره به امواج جاذبه نيست كه خداوند آن را بر تمام ذرّات عالم مادّه مسلّط ساخته و سبب به هم پيوستگى اجزاى آن و مانع از پراكندگى ذرّات آن مىشود ، همه را مهار مىكند و در محدودهء خود نگه مىدارد ؟\r\nچه تعبيرى براى بيان امواج عظيم جاذبه در آن شرايط ، بهتر از تندباد كوبنده و مهار كننده مىتوان پيدا كرد .\r\n« اينها همه در حالى بود كه فضا در زير آن باز و گشوده و آب ( آن گاز فشردهء مايع‌گون ) در بالاى آن در حركت بود » ( الهواء من تحتها فتيق « 2 » و الماء من فوقها دفيق « 3 » ) .\r\n« فتيق » از مادّهء « فتق » به معناى باز است و « دفيق » از مادّهء « دفق » به معناى حركت سريع است .\r\nآرى اين امواج خروشان به وسيلهء آن تندباد ، محدود مىشد و از اين كه از حدود خود تجاوز كند ، باز داشته شده بود .\r\nدر اين جا اين سؤال پيش مىآيد كه با وجود اين تندباد مهار كننده و بازدارنده ،\r\n\r\n\r\n","description":"","footnote":"\r\n( 1 ) « شدّ » ( بر وزن مدّ ) در اصل به معناى قوّت و قدرت چيزى است و از اين رو به افراد قوى ( مخصوصا قوى در جنگ ) شديد گفته مىشود . اين واژه در مورد بستن گره محكم و صلابت - خواه در بدن باشد يا در نيروهاى باطنى و روحى و يا در مصيبت و عذاب - نيز به كار مىرود ( لسان العرب ، مفردات و مقاييس اللغة ) .\r\n( 2 ) « فتيق » از مادّهء « فتق » است كه در فراز قبل معنى شد .\r\n( 3 ) « دفيق » از مادّهء « دفق » ( بر وزن دفن ) در اصل به معناى راندن چيزى به سوى جلو مىباشد و به معناى سرعت نيز به كار مىرود . شتر سريع را « ادفق » مىگويند .\r\n","page_name":" 135 ","page_number":135},
  {"content":"\r\n\r\nآن امواج خروشان در صفحهء آب چگونه به وجود مىآمد ، معمولا موج بر اثر حركت بادها و طوفانهاست ، با آن كه در اين جا طوفان نقش بازدارنده داشت و امواج را مهار مىكرد پس چه عاملى سبب مىشد كه امواج در حركت باشد .\r\nبه نظر مىرسد كه عامل پيدايش اين امواج چيزى در درون آنها بود كه آب را به طور دائم به هم مىزد و متلاطم مىساخت اين عامل چه بوده است ، به طور دقيق براى ما روشن نيست ولى با نظريّات دانشمندان امروز ، كاملا سازگار است . زيرا آنها مىگويند در درون گازهاى مايع‌گون نخستين ، انفجارهاى هسته‌اى پى در پى ، روى مىداد . همان انفجارهايى كه هم اكنون نيز در دل خورشيد ما روى مىدهد . اين انفجارهاى عظيم آرامش اين گاز مايع‌گون را مرتّبا بر هم مىزد و تلاطم گسترده‌اى در امواج خروشانش به وجود مىآمد .\r\nبراى تكميل اين فراز ، بايد دنباله‌اش را در فراز بعد ، پىگيرى كنيم و ترسيم دقيق پيدايش جهان را از ديدگاه مولا به دست آوريم .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n\r\nبخش هفتم\r\nثمّ انشأ سبحانه ريحا اعتقم مهبّها و أدام مربّها و أعصف مجراها و أبعد منشأها فأمرها بتصفيق الماء الزّخّار و إثارة موج البحار فمخضته مخض السّقاء و عصفت به عصفها بالفضاء . تردّ أوّله الى آخره و ساجيه الى مائره حتّى عبّ عبابه و رمى بالزّبد ركامه فرفعه في هواء منفتق و جوّ منفهق فسوّى منه سبع سموات جعل سفلاهنّ موجا مكفوفا و علياهنّ سقفا محفوظا و سمكا مرفوعا به غير عمد يدعمها و لا دسار ينظمها ثمّ زيّنها بزينة الكواكب و ضياء الثّواقب و أجرى فيها سراجا مستطيرا و قمرا منيرا في فلك دائر و سقف سائر و رقيم مائر .\r\n\r\nترجمه\r\nسپس خداوند پاك و منزّه ، طوفانى برانگيخت كه كار آن متلاطم ساختن آب و در هم كوبيدن امواج بود ، طوفان به شدّت مىوزيد و از نقطه‌اى دور ، سرچشمه مىگرفت . پس به آن فرمان داد كه آبهاى متراكم را بر هم زند و امواج درياها را به هر سو بفرستد ! در نتيجه ، همچون مشك سقّايى آنها را به هم زد و با همان شدّت كه در فضا مى وزيد ، به آن امواج حمله‌ور شد . آغازش را بر آخرش فرو مىريخت و قسمتهاى ساكن آن را به امواج متحرّك پيوند مىداد . تا آبها روى هم انباشته شد و همچون قلّه كوه بالا آمد و امواج ، كفهايى را بيرون فرستاد و در هواى باز و جوّى وسيع ، پراكنده ساخت و از آن هفت آسمان را پديد آورد . آسمان پايين را همچون موج مهار شده‌اى قرار داد و آسمان برترين را همچون سقفى محفوظ و بلند . بى آن كه ستونى براى نگاهدارى آن باشد و نه\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nميخهايى كه آن را ببندد . سپس آسمان پايين را به وسيلهء كواكب و نور ستارگان درخشنده زينت بخشيد و چراغى روشنىبخش و ماهى نورافشان در آن به جريان انداخت ، در مدارى متحرّك و سقفى گردان و صفحه‌اى جنبنده .\r\n\r\nشرح و تفسير\r\n\r\nنقش طوفانها در آغاز آفرينش\r\nاين بخش از كلام مولا - همان گونه كه قبلا اشاره شد - ادامه و تكميل بخش سابق است .\r\nباز در اين جا نخست به سراغ فهم تعبيرات بسيار دقيق و عميقى كه در كلام حضرت آمده است - بدون هيچ گونه پيشداورى - مىرويم ، سپس در بارهء چگونگى انطباق آن بر نظرات دانشمندان امروز ، در مسألهء آفرينش جهان سخن مىگوييم .\r\nمولا در اين بخش از كلامش ، به چند مرحله اشاره مىفرمايد :\r\nنخست اين كه مىگويد : « خداوند سبحان باد و طوفان ديگرى ايجاد فرمود ( كه داراى چهار ويژگى بود كه آن را از باد و طوفانهاى معمولى كرهء زمين ما جدا مىكند ) بادى نازا بود » ( ثمّ انشأ سبحانه ريحا اعتقم « 1 » مهبّها « 2 » ) نه ابرى بود كه به هم پيوندش دهد و باران ببارد و نه گلى كه آن را بارور سازد . « بادى كه همراه و ملازم\r\n\r\n\r\n","description":"","footnote":"\r\n( 1 ) « اعتقم » از مادّهء « عقم » ( بر وزن قفل ) به معناى خشكى مانع از قبول اثر است و « عقيم » به زنى گفته مىشود كه نازاست و نظفهء مرد را نمىپذيرد و به معناى ضيق و تنگى نيز آمده است ( مفردات ، لسان العرب و مقاييس اللغة ) .\r\n( 2 ) « مهبّ » از مادّهء « هبوب » ( بر وزن سجود ) به معناى بيدار شدن و به حركت در آمدن شمشير و به طور كلّى ، به هيجان در آمدن است از اين رو بر وزش باد هم اطلاق مىشود .\r\n","page_name":" 138 ","page_number":138},
  {"content":"\r\n\r\nآب بود و از آن جدا نمىشد » ( و ادام مربّها « 1 » ) بر خلاف بادهاى معمولى كه دائمى نيست گاه مىوزد و گاه آرام مىگيرد .\r\n« بادى كه جريانش بسيار قوى و پر قدرت بود ( با باد و طوفانهاى معمولى بسيار تفاوت داشت ) » ( و اعصف « 2 » مجريها ) .\r\n« بادى كه از نقطه‌هاى دوردست سرچشمه مىگرفت ( نه همچون بادهاى معمولى كه غالبا سرچشمه‌هايى نزديك به خود دارد ) » ( و ابعد منشاها ) .\r\nدر مرحلهء دوّم اشاره به مأموريت اين باد مىكند ، مىفرمايد : « به او فرمان داد كه آن آب عميق و انباشته را پيوسته بر هم بكوبد » ( فامرها بتصفيق « 3 » الماء الزّخار ) .\r\n« و امواج آن اقيانوس‌ها را به هر سو به حركت در آورد » ( و آثارة موج البحار ) .\r\n« اين تندباد عظيم ، آن آب را همچون مشك سقّايان به هم زد » ( فمخضته « 4 » مخض السّقاء ) . « و آن را به شدّت به سوى فضا بالا برد » ( و عصفت به عصفها بالفضاء ) .\r\n« اين تندباد قسمتهاى نخست اين آب را بر آخرش مىريخت و بخش‌هاى ساكن را\r\n\r\n\r\n","description":"","footnote":"\r\n( 1 ) « مربّ » از كلمهء « ربّ » است كه در اصل به معناى تربيت مىباشد و به شخص مربّى و مالك و خالق نيز ربّ اطلاق مىشود ( مصدرى است كه معناى فاعلى دارد ) و هر گاه از باب « افعال » ( إرباب ) بيايد به معناى استمرار و ملازمت است ( زيرا تربيت بدون استمرار ، امكان‌پذير نيست ) . بنا بر اين « مربّ » كه مصدر ميمى است به معناى دوام و بقاست .\r\n( 2 ) « أعصف » از ماده « عصف » ( بر وزن عصر ) چنان كه گفتيم به معناى سرعت و حركت و شدّت است .\r\n( 3 ) « تصفيق » از مادّهء « صفق » ( بر وزن سقف ) به معناى زدن چيزى بر چيز ديگر است به طورى كه صدايى از آن برخيزد ، از اين رو به كف زدن تصفيق مىگويند و در اينجا به معناى تكان دادن و كوبيدن آبها بر يكديگر است ( لسان العرب ، مقاييس اللغة ، شرح عبده ) .\r\n( 4 ) « مخض » از مادّهء « مخض » ( بر وزن قرض ) در اصل به معناى حركت دادن و تكان دادن مايعات در ظروف آنهاست و لذا هنگامى كه ماست را در مشك تكان مىدهند تا كره از آن جدا شود اين تعبير به كار مىرود .\r\n","page_name":" 139 ","page_number":139},
  {"content":"\r\n\r\nبه سوى قسمتهاى متحرّك مىبرد » ( تردّ أوّله الى آخره و ساجيه « 1 » الى مائره « 2 » ) .\r\nدر مرحلهء سوّم مىفرمايد : « آبها بر روى هم متراكم شدند و بالا آمدند » ( حتّى عبّ عبابه « 3 » ) . « و قسمتهاى متراكم آب ، كفهايى از خود به بيرون پرتاب كردند » ( و رمى بالزّبد ركامه « 4 » ) .\r\nسرانجام در مرحلهء چهارم : « خداوند اين كفها را در فضاى وسيع بالا و جو گشاده و گسترده ، بالا برد » ( فرفعه في هواء منفتق و جوّ منفهق « 5 » ) .\r\n« و از آن آسمانهاى هفتگانه را آفريد و منظم ساخت » ( فسوّى منه سبع سماوات ) .\r\nاين در حالى بود كه قسمتهاى پايين آن را همچون موج مهار شده‌اى قرار داد .\r\nو قسمتهاى بالا را همانند سقفى محفوظ و بلند ، ساخت » ( جعل سفلاهنّ موجا مكفوفا « 6 » و علياهنّ سقفا محفوظا و سمكا « 7 » مرفوعا ) .\r\n« در حالى كه هيچ ستونى كه آن را نگاه دارد نبود و نه ميخ و طنابى كه آن را به نظم و\r\n\r\n\r\n","description":"","footnote":"\r\n( 1 ) « ساجى » از مادّهء « سجو » ( بر وزن سهو ) به معناى سكون و آرامش است .\r\n( 2 ) « مائر » از مادّهء « مور » ( بر وزن فور ) در اصل به معناى جريان سريع است اين واژه بر « جادّه » نيز اطلاق مىشود چرا كه مردم در آن در حركت و رفت و آمدند .\r\n( 3 ) « عباب » از مادّه « عبّ » به معناى نوشيدن آب به سرعت و بدون وقفه است و به همين جهت به آب فراوان و باران زياد و سيل عظيم « عباب » گفته مىشود و در اينجا به معناى متراكم شدن آبها بر روى يكديگر است .\r\n( 4 ) « ركام » به معناى متراكم است كه قبلا به آن اشاره شد .\r\n( 5 ) « منفهق » از مادّهء « فهق » ( بر وزن فرق ) به معناى گستردگى و وسعت است و از اين رو قسمت گسترده درّه و ظرف پر آب را « منفهق » گويند .\r\n( 6 ) « مكفوف » از مادّهء « كفّ » ( بر وزن سدّ ) به معناى قبض و انقباض و جمع كردن چيزى است . به قسمت پايين دست « كفّ » گفته مىشود زيرا به وسيلهء آن قبض و انقباض صورت مىگيرد و به نابينا « مكفوف » مىگويند چون چشم او منقبض و بسته است .\r\n( 7 ) « سمك » در اصل به معناى بلندى و ارتفاع است و به سقف خانه « سمك » مىگويند چون مرتفع است .\r\n","page_name":" 140 ","page_number":140},
  {"content":"\r\n\r\nبند كشد » ( به غير عمد « 1 » يدعمها « 2 » و لا دسار ينظمها « 3 » ) .\r\nسرانجام پنجمين و آخرين مرحله فرا رسيد : « خداوند آسمانها را به زينت كواكب و نور ستارگان درخشنده بياراست » ( ثمّ زيّنها بزينة الكواكب و ضياء الثّواقب « 4 » ) .\r\n« و در آن چراغى روشن و نورافشان ( خورشيد تابان ) و ماهى روشنگر در مدارى متحرّك و سقفى گردان و صفحه‌اى جنبنده به حركت در آورد » ( و اجرى فيها سراجا مستطيرا « 5 » و قمرا منيرا في فلك دائر و سقف سائر و رقيم « 6 » مائر ) .\r\n\r\nنكته‌ها\r\n\r\n1 - تطبيق اجمالى اين گفتار بر نظرات امروز\r\nدانشمندان امروز در بارهء پيدايش جهان نظريّاتى دارند كه از حدود فرضيه‌ها تجاوز نمىكند زيرا هيچ كس در ميلياردها سال قبل وجود نداشت تا چگونگى\r\n\r\n\r\n","description":"","footnote":"\r\n( 1 ) « عمد » ( بر وزن سبد ) و « عمد » ( بر وزن شتر ) هر دو جمع « عمود » به معناى ستون است .\r\n( 2 ) « يدعم » از مادّهء « دعم » ( بر وزن فهم ) به معناى بر پا نگه‌داشتن چيزى است و « دعام » و « دعامة » به معناى چوبهايى است كه به وسيلهء آن داربست را بر پا مىدارند و به هر چيز و شخص برپا دارنده نيز اطلاق مىشود .\r\n( 3 ) « دسار » به معناى ميخ و همچنين به معناى ريسمانى است كه چيزى را با آن محكم مىبندند .\r\n( 4 ) « ثواقب » از مادّهء « ثقب » ( بر وزن سقف ) به معناى سوراخ كردن ، پاره نمودن و نفوذ در چيزى است و به ستارگان درخشان از اين جهت « ثواقب » گفته مىشود كه گويى نورشان چشم را سوراخ كرده و در آن نفوذ مىكند و يا اين كه نور آنها از آسمان گذشته و به ما مىرسد .\r\n( 5 ) « مستطير » از مادّهء « طير » در اصل به معناى سبك بودن چيزى در هواست سپس به معناى هر چيز سريع و همچنين پرندگان آمده است و « مستطير » به معناى پراكنده و گسترده است . اين واژه به طلوع صبح هنگامى كه نور آن در افق پخش مىشود نيز اطلاق مىگردد .\r\n( 6 ) « رقيم » از مادّهء « رقم » ( بر وزن رزم ) در اصل به معناى خط و كتابت است و رقيم به معناى كتاب آمده است . به صفحهء آسمان به خاطر اين كه همچون صفحهء كتابى است كه با نقوش ستارگان پر شده نيز رقيم گفته مىشود ( مقاييس اللغة ، مفردات و لسان العرب ) .\r\n","page_name":" 141 ","page_number":141},
  {"content":"\r\n\r\nپيدايش جهان را مشاهده كند . ولى به هر حال قراينى در دست است كه بعضى از اين فرضيّه‌ها را دقيقا تأييد مىكند .\r\nتعبيراتى كه در كلام مولا آمده بر فرضيه‌هاى معروف ، كاملا قابل انطباق است كه در ذيل ، از نظر خوانندگان عزيز مىگذرد بىآن كه بخواهيم ادّعا كنيم منظور مولا حتما همين‌ها بوده است .\r\nهمان گونه كه در شرح و تفسير بحثهاى قبل آورديم ، جهان در آغاز ، تودهء فشرده‌اى از گازهاى متراكم بود كه شباهت زيادى با مايعات داشت كه هم تعبير « ماء » ( آب ) در بارهء آن صحيح بود و هم تعبير به « دخان » كه در آيات قرآن آمده است .\r\nآفريدگار جهان دو نيروى عظيم بر آن مسلّط ساخت كه از آن در كلام بالا به عنوان دو باد تعبير شده است :\r\nنيروى جاذبه كه آن را در كنار هم نگه مىداشت و از متلاشى شدن ، حفظ مىكرد و نيروى دافعه كه بر اثر گردش دورانى به دور خود و به وجود آمدن نيروى گريز از مركز ، آن را به سوى خارج مىكشاند و اين همان باد و طوفان شديد دوّم بود .\r\nهرگاه بپذيريم گردش دورانى نخستين جهان ، داراى نوسان بوده گاه شديدتر و گاه ملايم‌تر مىشده ، طبيعى است كه امواج عظيم و سهمگينى در آن تودهء گاز مايع‌گون به وجود مىآمده ، دائما امواج به روى هم متراكم و سپس فرو مىريخته است .\r\nسرانجام قسمتهايى كه سبكتر بودند و از وزن مخصوص كمترى برخوردار بودند - و از آن در كلام مولا تعبير به كف شده است - به فضاى بيرون پرتاب شدند .\r\n( فراموش نكنيد كه « زبد » هم به كفهاى روى آب گفته مىشود و هم چربيها و كره‌هايى كه به خاطر سبك بودن بر روى محتواى درون مشك ظاهر مىشود ، اطلاق مىگردد ) .\r\nبدينسان حركت دورانى شدّت گرفت ، بخش‌هاى عظيمى از اين تودهء بزرگ\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nجدا شدند و به فضا پرتاب گشتند . آنها كه شدّت بيشترى داشتند به نقاط بالاتر رفتند و آنها كه شدّت كمترى داشتند در نقاط پايين‌تر قرار گرفتند .\r\nولى آنها كه به نقاط دور تر رفتند ، باز به خاطر نيروى جاذبه نتوانستند به كلى فرار كنند و به صورت سقف محفوظى در آمدند و بخشهاى پايين‌تر ، امواج كم فشارترى بودند كه از آن تعبير به موج مكفوف فرموده است .\r\nآسمانهاى هفتگانه ( كه بعدا در بارهء آنها سخن خواهيم گفت ) در اين فضاى وسيع ظاهر گشتند ، بىآن كه ستونى در ميان آنها ديده شود و ميخ و طنابى آنها را نگهدارى كند ، تنها ، تعادل نيروى جاذبه و دافعه بود كه اينها را در جايگاه خود نگه مىداشت و در مدارشان به حركت در مىآورد .\r\nدر آن زمان فضا پر از كرات كوچك و بزرگ بود و قطعات پراكندهء اين امواج به خارج پرتاب شده ، به طور تدريج ، قطعات كوچكتر به حكم جاذبه به سوى كرات بزرگتر كشيده شدند و فضا جاروب شد و ستارگان ، درخشيدن گرفتند و كواكب ، زينت‌بخش شدند ، خورشيد ، نورافشانى كرد و ماه ، تابندگى را آغاز نمود و هر كدام در مدار خود به گردش در آمدند .\r\nدر بعضى از فرضيه‌ها در بارهء پيدايش جهان آمده است كه عامل جدايى منظومه‌ها و كهكشانها و كرات آسمانى از تودهء نخستين ، يك انفجار عظيم درونى بوده كه عامل آن به طور دقيق براى هيچ كس مشخّص نيست . اين انفجار ، بخشهاى عظيمى از تودهء گاز مايع‌گون نخستين را به فضاى اطراف پرتاب كرد و كرات و منظومه‌ها را تشكيل داد .\r\nممكن است تعبيرى كه در كلام مولا ( ع ) آمده است كه « تندباد و طوفان ديگرى وزيدن گرفت كه سرچشمهء آن نقطهء دوردستى بود و آن آب را به شدّت به هم زد تا كفها بر آن آشكار شد » اشاره به همين انفجار عظيم كه از اعماق مادّهء نخستين سرچشمه گرفت ، باشد .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nولى به هر حال همان گونه كه در بالا گفته شد ، هدف اين است كه انطباق تعبيرات اين خطبه را با فرضيه‌هاى موجود در بارهء پيدايش جهان روشن سازيم ، نه يك قضاوت و داورى قطعى در اين باره .\r\n\r\n2 - چگونگى پيدايش جهان\r\nاز مسائل بسيار پيچيده‌اى كه دانشمندان و متفكّران با آن رو به رو هستند ، مسألهء چگونگى پيدايش اين جهان است . مسأله‌اى كه به ميلياردها سال قبل باز مىگردد و شايد در انديشهء هيچ انسانى نگنجد . به همين دليل دانشمندان بزرگ با تمام فرضيه‌هايى كه در اين باره اظهار داشته‌اند و مطالعات طاقت‌فرسايى كه به خاطر اين مسأله انجام داده‌اند ، به جايى نرسيدند و همگى در برابر آن اظهار عجز مىكنند .\r\nولى روح كنجكاو بشر به او اجازه نمىدهد كه خاموش بنشيند و در اين باره سخنى نگويد . در واقع زبان حال دانشمندان اين است كه اگر چه ما از رسيدن به كنه اين موضوع عاجز و ناتوانيم ، ولى مايل هستيم ، شبحى از آن را در ذهن خود ترسيم كرده ، روح تشنه و كنجكاو خود را كمى سيراب كنيم .\r\nدر آيات قرآن و روايات اسلامى نيز تنها اشارات فشرده‌اى نسبت به اين مسأله ديده مىشود كه آن هم جز شبح نيمه روشنى در ذهن ترسيم نمىكند و طبيعت مسأله نيز چنين ايجاب مىكند .\r\nبه هر حال آنچه در اين خطبهء شريفه در بارهء پيدايش جهان آمده است ، هماهنگ است با آنچه در خطبهء 211 مىخوانيم كه مىفرمايد : « و كان من اقتدار جبروته و بديع لطائف صنعته ان جعل من ماء البحر الزّاخر المتراكم المتقاصف يبسا جامدا ثمّ فطر منه اطباقا ففتقها سبع سموات ، بعد ارتتاقها ، از قدرت و جبروت و لطايف صنعت بديع خداوند اين بود كه از آب درياى پر امواج و متراكم\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nو متلاطم كه از امواجش سخت به هم مىخوردند ، موجود جامدى آفريد و سپس طبقاتى از آن خلق كرد و بعد از پيوستگى ، آنها را از هم گشود و هفت آسمان را به وجود آورد » .\r\nدر روايات اسلامى نيز بحثهاى فراوانى در اين زمينه ديده مىشود و غالب روايات با آنچه در اين خطبهء نهج البلاغه آمده هماهنگ است با اين تفاوت كه در بسيارى از آنها آمده است ، نخست كفهايى بر روى آن آب پيدا شد و از آن كفها بخار يا دودى برخاست و آسمانها را به وجود آورد . « 1 » ولى همان گونه كه گفته شد اين تعبيرات منافاتى با هم ندارند . چرا كه مادّهء نخستين به احتمال قوى گاز فشردهء مايع گونى بوده و تعبيراتى مانند آب و بخار و دخان ( دود ) در مورد مراحل مختلف آن صادق بوده است .\r\nاين نكته نيز قابل توجّه است كه تضادّى ميان رواياتى كه مىگويد ، اوّلين چيزى كه خدا آفريد آب بود يا اين كه نخستين چيزى كه خداوند آفريد نور پيامبر ( ص ) يا عقل بوده است ، وجود ندارد . زيرا بعضى از اين روايات ناظر به خلقت عالم مادّه و بعضى ناظر به خلقت عالم مجرّدات و ارواح است .\r\nاز آنچه در بالا گفته شد ، روشن مىشود كه هيچ منافاتى بين اين روايات و آنچه در آيهء 11 سورهء « فصّلت » در قرآن مجيد آمده كه مىفرمايد :  « ثُمَّ اسْتَوى إِلَى السَّماءِ وَ هِيَ دُخانٌ »  ، سپس به آسمانها پرداخت در حالى كه دود بودند » نيز وجود ندارد .\r\n\r\n3 - فرضيه‌هاى موجود در عصر نزول قرآن در بارهء پيدايش جهان\r\nاز نكات جالب اين كه در محيط نزول قرآن - يا به تعبير صحيح‌تر در عصرى كه قرآن نازل شد - در بارهء پيدايش جهان دو نظريّه معروف وجود داشت : يكى\r\n\r\n\r\n","description":"","footnote":"\r\n( 1 ) براى آگاهى بيشتر از اين روايات مىتوانيد به جلدهاى 3 ، 10 و 57 بحار الانوار ( چاپ بيروت ) مراجعه نماييد . بيشتر اين احاديث در جلد 57 مىباشد .\r\n","page_name":" 145 ","page_number":145},
  {"content":"\r\n\r\nنظريّهء هيأت « بطلميوس » بود كه حدود پانزده قرن بر محافل علمى جهان سايه افكنده بود و تا اواخر قرون وسطى نيز ادامه داشت . مطابق اين فرضيه زمين مركز جهان بود و نه فلك به دور آن گردش مىكردند .\r\nافلاك همانند پوست پياز ، شفاف ، بلورين و بر روى هم بودند . ستارگان سيّار ( عطارد ، زهره ، مريخ ، مشترى و زحل ) هر كدام در فلكى جاى داشتند و ماه و خورشيد نيز هر يك داراى فلكى بودند . علاوه بر اين هفت فلك ، فلكى مربوط به ستارگان ثابت بود ( منظور از ستارگان ثابت مجموعه‌هاى ستارگانى هستند كه با هم طلوع و غروب دارند و جاى خود را در آسمان تغيير نمىدهند بر خلاف پنج ستاره‌اى كه در آغاز نام برديم ) . بعد از فلك هشتم يعنى فلك ثوابت فلك اطلس بود ، فلكى كه هيچ ستاره نداشت و كار آن گرداندن مجموعهء جهان بالا به دور زمين بود و نام ديگرش فلك الافلاك بود .\r\nفرضيّهء ديگر ، فرضيّهء عقول عشره بود كه آن هم از فرضيّه « بطلميوس » كه ناظر به جهان طبيعت بود كمك مىگرفت .\r\nمطابق اين نظريّه كه از سوى جمعى از فلاسفهء يونان ابراز شده بود ، خداوند در آغاز يك چيز بيشتر نيافريد و آن عقل اوّل بود ( فرشته يا روح عظيم و مجردى كه نامش را عقل اوّل گذاشتند ) . اين عقل دو چيز آفريد عقل دوّم و فلك نهم . سپس عقل دوّم ، عقل سوّم و فلك هشتم را آفريد و به همين ترتيب ده عقل و نه فلك آفريده شد و عقل دهم ، موجودات اين عالم را به وجود آورد .\r\nاين سلسله مراتب فرضى ، در واقع هيچ دليلى نداشت همان گونه كه فرضيّهء « بطلميوس » نيز فاقد دليل كافى بود ، ولى هر چه بود قرنهاى طولانى بر افكار حكومت كرد .\r\nامّا قرآن و روايات اسلامى نه فرضيّهء اوّل را پذيرفت و نه فرضيّهء دوّم را ، چرا كه در آيات و روايات معروف - مخصوصا در « نهج البلاغه » - اثرى از آن نمىيابيم\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nو اين خود از شواهد عظمت و استقلال قرآن و اخبار اسلامى و سرچشمه گرفتن آنها از مبدأ وحى و نه از افكار بشرى است و گرنه به رنگ همانها در مىآمد . « 1 » چگونگى پيدايش جهان هستى را در كلام « امير مؤمنان على » ( ع ) كه هماهنگ با بسيارى از روايات ديگر است ، مشاهده كرديد .\r\nآنچه در آيات قرآنى و روايات اسلامى به چشم مىخورد ، مسألهء آسمانهاى هفتگانه است ، نه افلاك نه گانه و نه عقول عشره و تفسير آسمانهاى هفتگانه در بحث آينده خواهد آمد .\r\nولى متأسفانه جمعى از شارحان قديم نهج البلاغه - كه تحت تأثير فرضيّه عقول عشره و نظريّه « بطلميوس » در پيدايش جهان واقع شده بودند - آن را به شرح نهج البلاغه كشانده و سعى داشته‌اند خطبهء بالا را بر آن منطبق سازند ، اصرارى كه هيچ ضرورت و لزومى نداشت ، چرا كه هر دو ، فرضيّه بودند ، فرضيّه‌هايى كه بطلان آنها امروز ثابت شده است .\r\nمشاهدات علمى امروز و تجربيّات دانشمندان فلكى به روشنى ثابت كرده است ، فلكى به آن معنا كه « بطلميوس » مىپنداشت ، وجود ندارد و ستارگان ثابت و سيّار كه عدد آنها به مراتب بيش از آن است كه قدما مىپنداشتند در فضاى خالى ( سيّارات به دور خورشيد نه به دور زمين و ثوابت بر محورهاى ديگرى ) دور مىزنند و زمين ، نه تنها مركز جهان نيست بلكه سيّارهء كوچكى از سيّارات منظومهء شمسى است كه آن هم به نوبهء خود منظومهء كوچكى از ميليونها و ميلياردها منظومهء\r\n\r\n\r\n","description":"","footnote":"\r\n( 1 ) بلكه بعضى از آيات قرآن اشاره به حركت زمين دارد ، مانند آيهء 88 سورهء « نمل » :  « وَ تَرَى الْجِبالَ تَحْسَبُها جامِدَةً وَ هِيَ تَمُرُّ مَرَّ السَّحابِ صُنْعَ اللَّهِ الَّذِي أَتْقَنَ كُلَّ شَيْءٍ »  و آيهء 25 سورهء « مرسلات »  « أَ لَمْ نَجْعَلِ الْأَرْضَ كِفاتاً »  ( بنا بر بعضى از تفاسير ) و بعضى دلالت بر شناور بودن خورشيد و ماه در فضاى عالم بالا مىكند ، مانند : آيهء 40 سورهء « يس » :  « لَا الشَّمْسُ يَنْبَغِي لَها أَنْ تُدْرِكَ الْقَمَرَ وَ لَا اللَّيْلُ سابِقُ النَّهارِ وَ كُلٌّ فِي فَلَكٍ يَسْبَحُونَ »  . ( براى شرح بيشتر به تفسير نمونه مراجعه كنيد )\r\n","page_name":" 147 ","page_number":147},
  {"content":"\r\n\r\nجهان بالاست .\r\nامّا طرفداران عقول عشره علاوه بر اين كه يك پايهء فرضيّهء خود را از هيأت « بطلميوس » گرفته‌اند - كه بطلان آن امروز از مسلّمات است - پايهء ديگر را بر بعضى از قواعد عقليّه ، ( قاعدهء « الواحد لا يصدر منه الّا الواحد » ) كه اينجا جاى شرح آن نيست ، گذارده‌اند .\r\nاز آنجا كه اين قاعده از نظر بسيارى از دانشمندان فاقد دليل كافى است ، پايهء ديگر آن نيز بىاعتبار خواهد شد . ( دقّت كنيد ) « 1 »\r\n\r\n4 - منظور از آسمانهاى هفتگانه چيست ؟\r\nنه تنها در خطبهء مورد بحث و بعضى ديگر از خطبه‌هاى نهج البلاغه ( خطبهء 211 ) ، بلكه در متن قرآن مجيد نيز سخن از « سماوات سبع » ( آسمانهاى هفتگانه ) به ميان آمده است . « 2 » در ميان دانشمندان قديم و جديد براى آسمانهاى هفتگانه تفسيرهاى گوناگونى ديده مىشود كه اين جا ، جاى بحث همهء آنها نيست و از ميان آنها اين تفسير ، صحيح‌تر به نظر مىرسد كه منظور از آسمانهاى هفتگانه همان معنى واقعى كلمه است ، آسمان به معنى مجموعه‌اى از ستارگان و كواكب عالم بالا و منظور از عدد هفت همان عدد معروف است نه عدد تكثير به معنى بسيار ، منتهى از\r\n\r\n\r\n","description":"","footnote":"\r\n( 1 ) مرحوم « خواجه نصير الدين طوسى » در « تجريد الاعتقاد » اشاره به دلايل پنج‌گانهء فرضيّه عقول عشره كرده و همه را نادرست مىشمرد و در يك عبارت كوتاه مىگويد : « و ادلّة وجوده مدخولة » - براى توضيح بيشتر ، به كلام خواجه و كلام علامه حلّى در شرح آن مراجعه فرماييد .\r\n( 2 ) جالب اين كه در هفت آيه از قرآن ، اشاره به « سموات سبع » شده است . ( بقره ، آيهء 29 ، اسراء 44 ، مؤمنون 86 ، فصّلت 12 ، طلاق 12 ، ملك 3 و نوح 15 ) در بعضى از آيات نيز با تعبيرات ديگرى به آن اشاره شده است .\r\n","page_name":" 148 ","page_number":148},
  {"content":"\r\n\r\nآيات ديگر قرآن چنين بر مىآيد كه آنچه را ما از ستارگان ثابت و سيّار و كهكشانها مىبينيم همه مربوط به مجموعهء آسمان اوّل است .\r\nبنا بر اين در ماوراى اين مجموعه عظيم ، شش مجموعهء عظيم ديگر كه شش آسمان را تشكيل مىدهد وجود دارد كه از دسترس علم انسان تاكنون بيرون مانده است .\r\nآيهء ششم سورهء « صافات » گواهى بر اين معنى است :  « إِنَّا زَيَّنَّا السَّماءَ الدُّنْيا بِزِينَةٍ الْكَواكِبِ »  ، ما آسمان پايين را ( يا آسمان نزديك را ) با ستارگان زينت بخشيديم » .\r\nهمين معنى در آيهء 12 سورهء « فصّلت » آمده است :  « وَ زَيَّنَّا السَّماءَ الدُّنْيا بِمَصابِيحَ »  ، ما آسمان پايين‌تر را با چراغهاى ستارگان زينت بخشيديم » .\r\nو در آيهء 5 سورهء « ملك » مىخوانيم :  « وَ لَقَدْ زَيَّنَّا السَّماءَ الدُّنْيا بِمَصابِيحَ »  .\r\nجالب اين كه مرحوم « علامهء مجلسى » نيز در بحار الانوار اين تفسير را به عنوان يك احتمال كه به فكر او خطور كرده است يا به تعبير امروز برداشتى كه از آيات و روايات داشته ، ذكر نموده است . « 1 » درست است كه ابزارهاى علمى امروز ، هنوز پرده از اين عوالم ششگانه برنداشته ، ولى در واقع هيچ دليلى بر نفى آن از نظر علوم روز نيز وجود ندارد و شايد در آينده راز اين معمّا گشوده شود ، بلكه از كشفيّات بعضى از دانشمندان فلكى چنين بر مىآيد كه شبحهايى از دور در بارهء وجود عوالم ديگر به چشم مىخورد مثلا در بعضى از مجله‌هاى فضايى از قول رصدخانهء معروف « پالومار » چنين آمده است : با دوربين رصدخانهء « پالومار » ميليونها كهكشان جديد كشف شده كه بعضى از آنها هزار ميليون سال نورى با ما فاصله دارد .\r\nولى بعد از فاصلهء هزار ميليون سال نورى فضاى عظيم و مهيب و تاريكى به چشم مىخورد كه هيچ چيز در آن ديده نمىشود . امّا بدون ترديد در آن فضاى مهيب\r\n\r\n\r\n","description":"","footnote":"\r\n( 1 ) بحار الانوار ، جلد 55 ، صفحهء 78 .\r\n","page_name":" 149 ","page_number":149},
  {"content":"\r\n\r\nو تاريك صدها ميليون كهكشان وجود دارد كه دنيايى كه در سمت ماست با جاذبهء آن كهكشانها نگهدارى مىشود . تمام دنياى عظيمى كه به نظر ما مىرسد و داراى صدها هزار ميليون كهكشان است جز ذرّهء كوچك و بىمقدار ، از يك دنياى عظيمتر نيست و هنوز اطمينان نداريم كه در فراسوى آن دنياى دوّم دنياى ديگرى نباشد . « 1 » بنا بر اين عوالمى كه براى بشر تاكنون كشف شده ، با تمام عظمت خيره كننده و حيرت‌آورى كه دارد ، گوشهء كوچكى از اين عالم بزرگ است و چه بسا عوالم ششگانهء ديگر در آيندهء نيز بر انسانها روشن شود .\r\n\r\n5 - چگونگى آگاهى امام ( ع ) از اين امور\r\nقابل توجّه اين كه امير مؤمنان على ( ع ) تعبيراتى را كه در بالا ، در بارهء پيدايش جهان هستى دارد ، هرگز به صورت يك فرضيّه و احتمال نيست . بلكه با قاطعيّت ، همانند كسى كه حاضر و ناظر بوده ، از آن سخن مىگويد و اين دليل بر آن است كه او علم خود را از خزانهء غيب الهى يا از تعليمات پيامبر ( ص ) - كه آن نيز از مبدأ وحى سرچشمه مىگرفت - دريافت داشته و به گفتهء « ابن ابى الحديد » اينها نشان مىدهد كه على ( ع ) همهء علوم را داشته و اين معنى از فضايل و مناقب او بعيد نيست . « 2 » چگونه چنين نباشد در حالى كه در جاى ديگر خودش مىفرمايد : « انّا بطرق السّماء اعلم منّى بطرق الارض ، من به راههاى آسمان ، از راههاى زمين داناترم » . « 3 »\r\n\r\n\r\n","description":"","footnote":"\r\n( 1 ) مجلهء فضا ، شمارهء 56 ، فروردين سال 1351 .\r\n( 2 ) شرح نهج البلاغه ابن ابى الحديد ، جلد 1 ، صفحهء 80 .\r\n( 3 ) نهج البلاغه ، خطبهء 189 .\r\n","page_name":" 150 ","page_number":150},
  {"content":"\r\n\r\n\r\nبخش هشتم\r\nثمّ فتق ما بين السّموات العلا فملأهنّ اطوارا من ملائكته ، منهم سجود لا يركعون ، و ركوع لا ينتصبون ، و صافّون لا يتزايلون ، و مسبّحون لا يسأمون ، لا يغشاهم نوم العيون ، و لا سهو العقول ، و لا فترة الابدان ، و لا غفلة النّسيان ، و منهم امناء على وحيه ، و السنة الى رسله ، و مختلفون بقضائه و امره ، و منهم الحفظة لعباده و السّدنة لابواب جنانه ، و منهم الثّابتة فى الارضين السّفلى اقدامهم ، و المارقة من السّماء العليا اعناقهم ، و الخارجة من الاقطار اركانهم ، و المناسبة لقوائم العرش اكتافهم ناكسة دونه ابصارهم متلفّعون تحته باجنحتهم ، مضروبة بينهم و بين من دونهم حجب العزّة و استار القدرة ، لا يتوهّمون ربّهم بالتّصوير ، و لا يجرون عليه صفات المصنوعين ، و لا يحدّونه بالاماكن ، و لا يشيرون اليه بالنّظائر .\r\n\r\nترجمه\r\nسپس آسمانهاى بلند را از هم گشود و آنها را مملو از فرشتگان مختلف ساخت .\r\nگروهى از آنان هميشه در سجودند و ركوع ندارند و گروهى در ركوعند و قيام نمىكنند و گروهى در صفوفى كه هرگز از هم جدا نمىشود قرار دارند و همواره تسبيح مىگويند و خسته نمىشوند .\r\nهيچ گاه خواب چشمان ، آنها را فرو نمىگيرد و عقلشان گرفتار سهو و خطا نمىشود ، بدن آنها به سستى نمىگرايد و غفلت نسيان ، بر آنان عارض نمىشود .\r\nگروهى از آنان امناى وحى او و زبان او به سوى پيامبرانند و پيوسته براى رساندن\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nحكم و فرمانش در رفت و آمدند و جمعى ديگر حافظان بندگان اويند و دربانان بهشتش .\r\nبعضى از آنها پاهايشان در طبقات پايين زمين ثابت و گردنهايشان از آسمان بالا ، گذشته و اركان وجودشان از اقطار جهان ، بيرون رفته و شانه‌هاى آنها براى حفظ پايه‌هاى عرش خدا آماده است و در برابر عرش او چشمهاى خود را پايين افكنده ، در زير آن بالهاى خود را به خود پيچيده‌اند . در ميان آنها و كسانى كه در مراتب پايين‌تر قرار دارند ، حجابهاى عزّت و پرده‌هاى قدرت فاصله افكنده است . ( آنها چنان در معرفت الهى پيش رفته‌اند كه ) هرگز پروردگار خود را در وهم و ذهن خود تصوير نمىكنند و صفات مخلوقان را براى او قائل نمىشوند . هرگز او را در مكانى محدود نمىسازند و با نظاير و امثال به او اشاره نمىكنند .\r\n\r\nشرح و تفسير\r\n\r\nدر عالم فرشتگان\r\nبه دنبال بحثى كه در بخشهاى گذشته از اين خطبه در بارهء آفرينش آسمانها و چگونگى پيدايش جهان آمده بود ، امام ( ع ) در اين بخش به سراغ آفرينش موجودات آسمان و فرشتگان عالم بالا مىرود و در عبارات كوتاه و گويايى از اصناف فرشتگان و صفات و ويژگيهاى آنان و برنامه و اعمالشان سخن مىگويد و نيز از عظمت ساختمان وجود آنان و بالا بودن سطح معرفتشان بحث مىكند و در واقع اين بخش مربوط به معرفى فرشتگان در ابعاد مختلف است كه مىفرمايد :\r\n« سپس خداوند ميان آسمانهاى بلند را از هم گشود » ( ثمّ فتق ما بين السّموات العلا ) . « 1 »\r\n\r\n\r\n","description":"","footnote":"\r\n( 1 ) « العلا » جمع « عليا » مؤنّث « اعلى » به معناى بالا و اشرف است .\r\n","page_name":" 152 ","page_number":152},
  {"content":"\r\n\r\nاز اين تعبير به خوبى استفاده مىشود كه در ميان آسمانها فاصله‌هايى وجود دارد كه در آغاز به هم پيوسته بودند و سپس از هم باز شدند و اين درست بر خلاف چيزى است كه هيأت « بطلميوس » مىگفت كه آسمانها ، همچون طبقات پوست پياز روى هم قرار گرفته‌اند و هيچ فاصله‌اى در ميان آنها نيست .\r\nسپس امام ( ع ) مىافزايد : « خداوند اين فاصله‌ها را مملو از انواع فرشتگان ساخت » ( فملأهنّ اطوارا « 1 » من ملائكته ) . « 2 » در خطبهء « اشباح » ( خطبهء 91 ) نيز مىخوانيم : « و ملا بهم فروج فجاجها و حشا بهم فتوق اجوائها ، به وسيلهء آنها ( فرشتگان ) تمام فاصله‌هاى آسمانها را پر كرد و فاصلهء جوّشان را از آنان مالامال ساخت » .\r\nدر جملهء ديگرى از همان خطبه مىخوانيم : « و ليس فى اطباق السّماء موضع اهاب الّا و عليه ملك ساجد او ساع حافد ، در تمام آسمانها به اندازهء جاى پوست چهارپايى نتوان يافت ، جز اين كه فرشته‌اى بر آن به سجده افتاده يا تلاشگرى سريع ، مشغول كار است » .\r\nآن گاه به ميان اقسام و اصناف ، يا به تعبير ديگر اطوار فرشتگان پرداخته آنها را به چهار گروه تقسيم مىفرمايد :\r\nنخست به فرشتگانى كه كارشان عبادت است اشاره مىكند و آنها را نيز به چند گروه تقسيم مىكند : « گروهى كه پيوسته در حال سجده‌اند و ركوع نمىكنند » ( منهم سجود « 3 » لا يركعون ) .\r\n« و گروهى كه همواره در ركوعند و قيام نمىكنند » ( و ركوع لا ينتصبون ) .\r\n\r\n\r\n","description":"","footnote":"\r\n( 1 ) « أطوار » جمع « طور » ( بر وزن قول ) به معناى صنف و نيز به معناى حد و حالت آمده است .\r\n( 2 ) درست است كه ظاهر عبارت اين است كه ضمير « هنّ » به آسمانها باز مىگردد ، ولى به قرينهء « ثمّ فتق . . . » و فاء تفريع در « فملاهنّ » منظور فواصل ميان آسمانهاست .\r\n( 3 ) « سجود » جمع « ساجد » ( سجده كننده ) همان گونه كه « ركوع » جمع « راكع » ( ركوع كننده ) است .\r\n","page_name":" 153 ","page_number":153},
  {"content":"\r\n\r\n« و گروهى كه پيوسته در حال قيامند و هرگز از اين حالت جدا نمىشوند » ( و صافّون « 1 » لا يتزايلون ) .\r\nبعضى « صافّون » را در اين جا به معنى « صف كشيده براى عبادت » گرفته‌اند و برخى به معنى بال و پرها در آسمان گشوده ( به قرينهء تعبيرى كه در قرآن در مورد پرندگان آمده است كه مىفرمايد :  « أَ وَ لَمْ يَرَوْا إِلَى الطَّيْرِ فَوْقَهُمْ صافَّاتٍ »  ، آيا آنها پرندگان را در بالاى سر خود نديدند كه بالهاى خود را گشوده‌اند » ) . « 2 » اين احتمال نيز وجود دارد كه منظور ، ايستادن در صفوف منظّم و آمادهء اطاعت فرمان و انجام اوامر بودن است .\r\nولى احتمال اوّل با جمله‌هاى قبل و بعد ، تناسب بيشترى دارد ، در واقع همان گونه كه عبادتهاى ما داراى سه حالت عمده است قيام و ركوع و سجود ، آنها نيز هر گروهى غرق در يكى از اين سه عبادتند .\r\nتعبير به « صافّون » يا اشاره به صفوف منظّم ملائكه است و يا قيام منظم هر كدام . درست همان گونه كه در خطبهء همّام در بارهء متقين آمده است كه مىفرمايد : « شبها بر پا ايستاده‌اند و پاهاى خود را در كنار هم قرار داده‌اند و مشغول قرائت قرآن هستند » ( امّا اللّيل فصافّون اقدامهم تالين لاجزاء القرآن ) . « 3 » « و گروه ديگرى كه پيوسته در حال تسبيح خدا هستند و هرگز خسته نمىشوند » ( و مسبّحون لا يسأمون ) .\r\nظاهر اين جمله اين است كه آنها گروه ديگرى غير از سه گروهى كه در سجود و ركوع و قيامند ، مىباشند ( هر چند بعضى از مفسّران نهج البلاغه احتمال داده‌اند\r\n\r\n\r\n","description":"","footnote":"\r\n( 1 ) « صافّون » جمع « صافّ » ( بر وزن حادّ ) از مادّهء « صفّ » به معناى مساوات است و در اصل از « صفصف » كه به معناى زمين صاف است ، گرفته شده است .\r\n( 2 ) سورهء ملك ، آيهء 19 .\r\n( 3 ) نهج البلاغه ، خطبهء 193 .\r\n","page_name":" 154 ","page_number":154},
  {"content":"\r\n\r\nكه تسبيح كنندگان ، همان گروههاى قبل هستند و از بعضى از روايات مىتوان كلام آنها را تأييد كرد . زيرا در روايتى آمده است كه از پيغمبر اكرم ( ص ) سؤال كردند نماز ملائكه چگونه است ؟ پيامبر سخنى نگفت تا اين كه جبرئيل نازل شد و به حضرت گفت : « أنّ اهل السّماء الدّنيا سجود الى يوم القيامة يقولون سبحان ذى الملك و الملكوت و اهل السّماء الثّانية ركوع الى يوم القيامة يقولون سبحان ذى العزّة و الجبروت و اهل السّماء الثّالثة قيام الى يوم القيامة يقولون سبحان الحىّ الّذى لا يموت ، اهل آسمان اوّل تا روز قيامت در سجده‌اند و پيوسته مىگويند پاك و منزّه است كسى كه صاحب ملك و ملكوت است و اهل آسمان دوّم تا روز قيامت همواره در ركوعند و مىگويند پاك و منزّه است خدايى كه صاحب عزّت و جبروت است و اهل آسمان سوّم پيوسته تا قيامت در حال قيامند و مىگويند پاك و منزّه است خداوندى كه زنده است و نمىميرد » ) . « 1 » در اين كه آيا منظور از سجود و ركوع و قيام ، اعمالى همچون سجود و ركوع و قيام ماست يا اشاره به مراحل خضوع و عبادت فرشتگان بر حسب مراتب و مقامات آنها ، گفتگوست . اگر فرشتگان را داراى جسم ( جسم لطيف ) بدانيم و صاحب دست و پا و صورت و پيشانى ، معناى اوّل مناسبتر است و اگر جسمى براى آنها قائل نباشيم ، يا آنها را داراى جسم بدانيم ، نه جسمى همانند ما ، معناى دوّم مناسبتر خواهد بود . ( در بحث نكات در اين زمينه سخن خواهيم گفت . ) به هر حال كار اين مجموعه ، همگى عبادت و تسبيح و تقديس خداوند بزرگ است گويى غير از آن ، كارى ندارند و جز به عبادت عشق نمىورزند . در واقع آنها از نشانه‌هاى عظمت خداوند و بزرگى مقام او و عدم نياز او به عبادت عبادت كنندگان مىباشند و به تعبير ديگر فلسفهء خلقت آنان احتمالا آن است كه انسانها به عبادت خويش مغرور نشوند و بدانند كه اگر به فرض محال او نياز به\r\n\r\n\r\n","description":"","footnote":"\r\n( 1 ) بحار الانوار ، جلد 59 ، صفحهء 198 .\r\n","page_name":" 155 ","page_number":155},
  {"content":"\r\n\r\nعبادت مىداشت ، فرشتگان عالم بالا در همه جا مشغول عبادتند تا بندگان زمينى تصوّر نكنند عبادت كردن يا نكردن آنها اثرى در كبريايى او مىگذارد و اگر جملگى آنها كافر گردند بر دامن كبرياى او گردى نمىنشيند :  « إِنْ تَكْفُرُوا فَإِنَّ اللَّهَ غَنِيٌّ عَنْكُمْ »  . « 1 » سپس به اوصاف اين مجموعه از فرشتگان پرداخته ، مىفرمايد : « نه خواب چشمان ، آنها را مىپوشاند و نه عقل آنها گرفتار سهو و خطا مىشود ، نه بدن آنها سستى مىگيرد و نه غفلت نسيان بر آنان عارض مىگردد » ( لا يغشاهم نوم العيون و لا سهو العقول و لا فترة الابدان و لا غفلة النّسيان ) .\r\nبه عكس انسانها كه اگر برنامهء عبادتى را تكرار كنند ، به طور تدريجى گرفتار اين حالات مىشوند ، كم كم خواب چشمانشان را فرا مىگيرد ، بدن سست مىشود و سهو و نسيان عارض مىگردد . ولى ملائكهء عبادت كننده ، هرگز گرفتار اين حالات نمىشوند .\r\nآنها چنان عاشق عبادت و غرق مناجات و تسبيحند كه هرگز خواب و غفلت و فتورى به آنها دست نمىدهد .\r\nبه تعبير ديگر كوتاهى در انجام اين وظيفهء مهم از امورى سرچشمه مىگيرد كه هيچ يك از آنها در اين فرشتگان نيست . گاه منشأ آن خستگى است ، گاه خواب چشمها ، گاه سهو عقلها ، گاه سستى بدن و گاه غفلت و نسيان و چون هيچ يك از اين امور در آنها نيست ، هرگز در عبادت پروردگار كندى نمىورزند .\r\nسپس به بيان مجموعهء دوّم از فرشتگان پرداخته ، مىفرمايد : « گروهى از آنان امناى وحى خدا و زبان گوياى او به سوى پيامبران و پيوسته براى رساندن حكم و فرمانش در آمد و شد هستند » ( و منهم امناء على وحيه و السنة الى رسله و مختلفون\r\n\r\n\r\n","description":"","footnote":"\r\n( 1 ) سورهء زمر ، آيهء 7 .\r\n","page_name":" 156 ","page_number":156},
  {"content":"\r\n\r\nبقضائه و امره ) .\r\nدر واقع آنها واسطهء ميان پروردگار و پيامبران و ترجمان وحى او هستند .\r\nاز اين تعبير استفاده مىشود كه تنها جبرئيل عليه السلام نيست كه سفير وحى خداست . او در حقيقت رئيس سفراى الهى است .\r\nدر آيات قرآن نيز اشاره به اين گروه از فرشتگان شده است ، گاه مىفرمايد :\r\n « قُلْ نَزَّلَهُ رُوحُ الْقُدُسِ مِنْ رَبِّكَ بِالْحَقِّ »  ، بگو آن ( قرآن ) را روح القدس به حق از سوى پروردگارت نازل كرده است » . « 1 » در جاى ديگر مىفرمايد :  « قُلْ مَنْ كانَ عَدُوًّا لِجِبْرِيلَ فَإِنَّهُ نَزَّلَهُ عَلى قَلْبِكَ بِإِذْنِ اللَّهِ »  ، بگو كسى كه دشمن جبرئيل باشد ( در حقيقت دشمن خداست ) چرا كه او به فرمان خدا قرآن را بر قلب تو نازل كرده است » . « 2 » گاه اشاره به گروه فرشتگان حامل وحى كرده ، مىفرمايد :  « يُنَزِّلُ الْمَلائِكَةَ بِالرُّوحِ مِنْ أَمْرِهِ عَلى مَنْ يَشاءُ مِنْ عِبادِهِ »  ، خداوند فرشتگان را همراه روح الهى به فرمان خود ، بر هر كس از بندگانش كه بخواهد نازل مىكند » . « 3 » در روايات اسلامى و بعضى ديگر از خطبه‌هاى « نهج البلاغه » نيز به اين معنى اشاره شده است .\r\nبايد توجّه داشت كه منظور از قضا و امر الهى در جمله‌هاى محلّ بحث همان فرمان و دستورهاى دينى و شرعى است ، نه قضا و فرمان تكوينى كه بعضى از مفسّران « نهج البلاغه » احتمال داده‌اند چرا كه تناسب با جمله‌هاى قبل - كه مسأله امناى وحى مطرح شده است - ندارد و « مختلفون » از مادهء اختلاف در اين جا به معنى رفت و آمد است .\r\n\r\n\r\n","description":"","footnote":"\r\n( 1 ) سورهء نحل ، آيهء 102 .\r\n( 2 ) سورهء بقره ، آيهء 97 .\r\n( 3 ) سورهء نحل ، آيهء 2 .\r\n","page_name":" 157 ","page_number":157},
  {"content":"\r\n\r\nسپس به مجموعهء سوّم از فرشتگان اشاره كرده ، مىفرمايد : « گروهى از آنان حافظان بندگان اويند و دربانان بهشتهاى او » ( و منهم الحفظة لعباده و السّدنة « 1 » لابواب جنانه ) .\r\n« حفظة » جمع « حافظ » به معناى نگاهبان است و در اين جا دو معنى مىتواند داشته باشد : يكى نگاهبانان بر بندگان كه مراقب اعمال آنها هستند و آنها را ثبت و ضبط مىكنند كه در آيهء 4 سورهء طارق به آن اشاره شده است :  « إِنْ كُلُّ نَفْسٍ لَمَّا عَلَيْها حافِظٌ »  ، هر كسى نگاهبانى بر او گمارده شده » و نيز در آيهء 10 و 11 سورهء انفطار مىخوانيم : «   « وَ إِنَّ عَلَيْكُمْ لَحافِظِينَ كِراماً كاتِبِينَ »   ، بر شما حافظانى گمارده شده ، نگاهبانانى بزرگوار كه پيوسته اعمال شما را مىنويسند » .\r\nدوّم نگاهبانان بندگان كه آنها را از آفات و بلاها و حوادث مختلف حفظ مىكنند كه اگر آنها نباشند انسانها دائما در معرض نابودى هستند . همان گونه كه در آيهء 11 سورهء رعد آمده ، مىفرمايد :  « لَهُ مُعَقِّباتٌ مِنْ بَيْنِ يَدَيْهِ وَ مِنْ خَلْفِهِ يَحْفَظُونَهُ مِنْ أَمْرِ اللَّهِ »  ، براى انسان مأمورانى است كه پى در پى ، از پيش رو و از پشت سر ، او را از حوادث ( غير حتمى ) الهى حفظ مىكنند » .\r\nولى معناى اوّل با جمله‌هاى قبل كه سخن از وحى و تكاليف شرعى داشت و جملهء بعد كه اشاره به بهشت و جزاى اعمال مىكند تناسب بيشترى دارد هر چند جمع ميان دو معنى نيز از مفهوم عبارت دور نيست .\r\n« سدنة » جمع « سادن » به معنى دربان و « جنان » ( بر وزن كتاب ) جمع « جنّت » به معناى بهشت است و از اين تعبير استفاده مىشود كه خداوند بهشتهاى متعدّدى دارد و بعضى از شارحان نهج البلاغه عدد آن را هشت مىدانند كه در قرآن مجيد به نامهاى : « جنّة النّعيم و جنّة الفردوس و جنّة الخلد و جنّة المأوى و جنّة عدن\r\n\r\n\r\n","description":"","footnote":"\r\n( 1 ) « سدنة » جمع « سادن » به معناى خدمتكار و دربان است .\r\n","page_name":" 158 ","page_number":158},
  {"content":"\r\n\r\nو دار السّلام و دار القرار و جنّة عرضها السّموات و الارض » آمده است . « 1 » در اين كه وجود فرشتگان حافظ اعمال چه فايده‌اى دارد ، گاه گفته مىشود فايدهء آنان اين است كه انسانها احساس مسئوليت بيشتر و مراقبت‌هاى نزديكترى كنند و در اعمال و رفتار خويش هوشيارتر باشند . چرا كه هدف همهء اينها تربيت انسان و جلوگيرى از انحراف و زشتكاريهاى اوست .\r\nسپس به مجموعهء چهارم از فرشتگان بزرگ كه حاملان عرش الهى هستند اشاره كرده ، مىفرمايد : « گروهى از آنان ( آن قدر عظيم و بزرگند كه ) پاهايشان در طبقات پايين زمين ، ثابت و گردنهايشان از آسمان بالا ، گذشته است و اركان وجود و پيكرشان از كرانه‌هاى جهان بيرون رفته و شانه‌هاى آنها براى حفظ پايه‌هاى عرش خدا آماده و متناسب است » ( و منهم الثّابتة فى الارضين السّفلى اقدامهم و المارقة من السّماء العليا اعناقهم و الخارجة من الاقطار اركانهم و المناسبة لقوائم العرش اكتافهم ) .\r\nآن گاه به بيان اوصافى از آنها پرداخته ، مىافزايد : « چشمهاى آنها در برابر عرش او فرو افتاده و در زير آن بالهاى خود را به خود پيچيده و ميان آنها و كسانى كه در مراتب پايين‌ترند ، حجابهاى عزّت و پرده‌هاى قدرت زده شده است » ( ناكسة « 2 » دونه ابصارهم متلفّعون « 3 » تحته باجنحتهم مضروبة بينهم و بين من دونهم\r\n\r\n\r\n","description":"","footnote":"\r\n( 1 ) شرح نهج البلاغهء ابن ميثم ، جلد اوّل ، صفحهء 158 و شرح نهج البلاغهء مرحوم ميرزا حبيب اللّه خويى ، جلد دوّم ، صفحهء 26 .\r\n( 2 ) « ناكسة » از ماده « نكس » ( بر وزن عكس ) به معناى وارونه كردن و زير و رو نمودن است لذا به تولّد فرزندى كه با پا متولّد مىگردد « منكوس » مىگويند و به چوبهاى تير كه سر آن را قطع مىكنند و آن را سر و ته مىكنند « نكس » گفته مىشود .\r\n( 3 ) « متلفّعون » از مادّهء « لفع » ( بر وزن نفع ) به معناى شامل شدن چيزى و پيچيدن به آن است ، از اين رو هنگامى كه زن ، چادر خود را به خود بپيچد « تلفّعت المرأة » گفته مىشود .\r\n","page_name":" 159 ","page_number":159},
  {"content":"\r\n\r\nحجب العزّة و استار القدرة ) .\r\nسپس به توصيف بيشترى پرداخته ، مىفرمايد : « ( سطح معرفت و شناخت آنها به قدرى بالاست كه ) هرگز پروردگار خود را با نيروى وهم به تصوير نمىكشند و صفات مخلوقات را بر او جارى نمىسازند . هرگز او را در مكانى محدود نمىكنند و با نظاير و امثال ، به او اشاره نمىنمايند » ( لا يتوهّمون ربّهم بالتّصوير و لا يجرون عليه صفات المصنوعين و لا يحدّونه بالاماكن و لا يشيرون اليه بالنّظائر « 1 » ) .\r\nآرى قدرت آنها قدرت جسمانى نيست بلكه از قدرت فوق العادهء روحانى برخوردارند كه هيچ كس به مقام آنها راه پيدا نمىكند و به همين دليل شايستگى حمل عرش الهى را پيدا كرده‌اند .\r\nدر واقع ، آنها عاليترين مقام توحيد را پيدا كرده‌اند مقامى كه شايسته است ، سرمشق براى همهء بندگان الهى ، مخصوصا انسانهاى برجسته باشد . آنها هيچ شبيه و مانند و نظير و مثالى براى خداوند قائل نيستند و هيچ محدوديّتى در بارهء ذات پاك و صفاتش نمىشناسند حتّى او را برتر از خيال و قياس و گمان و وهم مىدانند ، چرا كه هر چه به تصوّر انسان يا فرشته‌اى در آيد مخلوق اوست و خداوند برتر از آن است كه مخلوق باشد .\r\nدر اين كه منظور از « عرش » چيست و حاملان عرش الهى چه مىكنند و عظمتى كه در اين جمله‌ها آمده چه مفهومى دارد ، مطالبى در بحث نكته‌ها خواهد آمد .\r\n\r\nنكته‌ها\r\n\r\n1 - ملائكه چگونه‌اند ؟ !\r\nدر آيات قرآن مجيد ، بحثهاى فراوانى در بارهء ملائكه و فرشتگان و صفات و ويژگيها و اعمال و افعال و مأموريتهاى مختلف آنان ديده مىشود كه اگر\r\n\r\n\r\n","description":"","footnote":"\r\n( 1 ) « نظائر » جمع « نظير » به معناى مثل است .\r\n","page_name":" 160 ","page_number":160},
  {"content":"\r\n\r\nجمع‌آورى شود كتابى را تشكيل مىدهد .\r\nدر روايات اسلامى نيز بحثهاى بيشترى در بارهء فرشتگان و اعمال و صفات و مقامات آنها وارد شده است ، ولى شايد بحث صريحى در هيچ كدام از اينها در بارهء ماهيّت ملائكه به چشم نمىخورد . به همين دليل در ميان دانشمندان در بارهء ماهيّت آنها گفتگوست .\r\nعلماى كلام بلكه اكثريت قاطع دانشمندان اسلام ، آنها را موجوداتى جسمانى ( از جسم لطيف ) مىدانند . در بعضى از تعبيرات كلمهء نور به عنوان مادهء اصلى تشكيل دهندهء فرشتگان آمده است و در عبارت معروفى كه در بسيارى از كتب آمده ، مىخوانيم : « الملك جسم نوريّ . . . » .\r\nمرحوم علامهء مجلسى تا آن حدّ در اين جا پيش رفته كه مىگويد : « اماميه بلكه جميع مسلمين مگر گروه كمى از فلاسفه . . . معتقدند كه ملائكه وجود دارند و آنها اجسام لطيفهء نورانيه هستند و مىتوانند به اشكال مختلف در آيند . . . و پيامبران و اوصياى معصوم ، آنها را مىديدند » . « 1 » به تعبير ديگر ملائكه اجسام نورىاند و جن جسم نارى است و انسانها اجسام كثيفه ( خشن ) مىباشند .\r\nقول ديگر مربوط به جمعى از فلاسفه است كه ملائكه را مجرّد از جسم و جسمانيات مىدانند و معتقدند آنها داراى اوصافى هستند كه در جسم نمىگنجد .\r\nمرحوم « شارح خويى » در « منهاج البراعة » اقوال ديگرى در اين زمينه نقل كرده است كه مجموعا بالغ بر شش قول مىشود ، ولى بسيارى از آنها قائلين بسيار كمى دارد .\r\nبىشك وجود فرشتگان - مخصوصا با آن ويژگيها و مقامات و اعمالى كه قرآن براى آنان شمرده - از امور غيبيّه است كه براى اثبات آن با آن صفات و\r\n\r\n\r\n","description":"","footnote":"\r\n( 1 ) بحار الانوار ، جلد 56 ، صفحهء 202 ( باب حقيقة الملائكة ) .\r\n","page_name":" 161 ","page_number":161},
  {"content":"\r\n\r\nويژگيها راهى جز ادلّهء نقليّه وجود ندارد .\r\nقرآن مجيد براى آنها ويژگيهايى مىشمرد :\r\n1 - آنها موجوداتى عاقل و با شعورند .\r\n2 - همگى سر بر فرمان خدا دارند و هيچ گاه معصيت و نافرمانى نمىكنند .\r\n3 - وظايف مهم و بسيار متنوّعى از سوى خداوند بر عهده دارند . گروهى حاملان عرش ، گروهى مدبّرات امر ، گروهى فرشتگان قبض ارواح ، گروهى مراقبان اعمال بشر ، گروهى حافظان انسان از خطرات ، گروهى امدادگران الهى براى مؤمنان در جنگها ، گروهى مأمور عذاب و مجازات اقوام سركش و گروهى مبلّغان وحى و آورندگان پيام الهى و كتب آسمانى براى انبيا هستند .\r\n4 - فرشتگان داراى مقامات مختلفند و همه در يك سطح نيستند .\r\n5 - پيوسته تسبيح و حمد الهى به جا مىآورند .\r\n6 - گاه به صورت انسان يا به صورتى ديگر بر انبيا يا انسانهاى شايسته‌اى مانند مريم ( ع ) ظاهر مىشوند .\r\nو اوصاف ديگر كه شرح همهء آنها در اين مختصر نمىگنجد .\r\nگر چه اين بحث كه ماهيّت ملائكه ، مجرّد از جسم است يا غير مجرّد ، اثر چندانى ندارد ، ولى ظاهر آيات و روايات - اگر نخواهيم توجيه و تفسير خاصّى براى آنها در نظر بگيريم - آن است كه آنها از اين مادّهء كثيف و خشن عنصرى نيستند ، ولى به هر حال مجرّد مطلق نيز نمىباشند . زيرا زمان و مكان و اوصاف ديگرى كه لازمهء جسم و جسمانيّت است براى آنها در آيات و روايات آمده است .\r\nتعبيراتى كه در كلام مولا على ( ع ) در همين بخش از خطبه ( و همچنين در خطبهء اشباح ) آمده است همين نظريه را تأييد مىكند .\r\nولى به هر حال اعتقاد به وجود ملائكه به طور اجمال از جمله مسائلى است كه قرآن مجيد بر آن تأكيد دارد ، چنان كه مىفرمايد :  « آمَنَ الرَّسُولُ بِما أُنْزِلَ إِلَيْهِ » \r\n\r\n","description":"","footnote":"","page_name":" 162 ","page_number":162},
  {"content":"\r\n\r\n « مِنْ رَبِّهِ وَ الْمُؤْمِنُونَ كُلٌّ آمَنَ بِاللَّهِ وَ مَلائِكَتِهِ وَ كُتُبِهِ وَ رُسُلِهِ »  ، پيامبر به آنچه از سوى پروردگارش بر او نازل شد ايمان آورده است و همهء مؤمنان نيز به خدا و فرشتگان و كتابها و فرستادگانش ايمان آورده‌اند » . « 1 » اين نكته نيز قابل توجّه است كه بعضى از ناآگاهان براى راضى نگهداشتن كسانى كه منكر عوالم غيب به طور كامل هستند ملائكه را به قوا و انرژيهايى كه در طبيعت انسان و ساير موجودات قرار دارد تفسير كرده‌اند ، در حالى كه يك مطالعهء بسيار اجمالى روى آيات قرآنى اين طرز فكر را كاملا نفى مىكند چرا كه براى ملائكه و فرشتگان ، عقل و شعور و ايمان و اخلاص و عصمت اثبات شده است .\r\n\r\n2 - اصناف ملائكه\r\nفرشتگان انواع و اصناف بسيارى دارند كه در آيات و روايات به آنها اشاره شده است و چهار گروه عمدهء آنها همانها هستند كه در كلام « مولا على » ( ع ) در اين خطبه آمده است ( عبادت كنندگان پروردگار ، حافظان و نگهدارندگان حساب اعمال مردم ، رسولان پروردگار به پيامبران و حاملان عرش ) .\r\nامّا چنان كه گفتيم در آيات ، اشاره به اصناف ديگرى از آنها نيز شده است . از جمله مأموران عذاب امّتهاى ظالم و سركش ، امدادگران مؤمنان ، مدبّرات امر و گيرندگان ارواح . ولى همهء آنها را مىتوان در مدبّرات امر كه تدبير كنندگان امور جهانند ، خلاصه كرد .\r\nسنّت الهى بر اين جارى شده است كه براى نشان دادن قدرت و عظمت خويش و اهداف و اغراض ديگر ، امور جهان هستى را به وسيلهء فرشتگانى كه سر بر فرمان او هستند و سستى و فتور و سهو و نسيان و كندى در اطاعت ندارند ، اداره\r\n\r\n\r\n","description":"","footnote":"\r\n( 1 ) سورهء بقره ، آيهء 285 .\r\n","page_name":" 163 ","page_number":163},
  {"content":"\r\n\r\nكند و هر يك از اصناف آنها برنامه‌اى معيّن و منظّم داشته ، و كارگزاران كشور بىانتهاى حقّ باشند .\r\nانسان هنگامى كه در بارهء اصناف و انواع فرشتگان و كارها و برنامه‌هاى عظيم و گستردهء آنان مىانديشد احساس حقارت و كوچكى در خويش مىكند كه در اين عالم پهناور و مملوّ از كارگزاران حق و صفوف لشكريان خداوند و بندگان گوش به فرمان او ، من چه كاره‌ام ؟\r\nاگر اطاعت و عبادت آن است كه آنها انجام مىدهند اطاعت و عبادت من چيست ؟ و اگر قدرت و توانايى آن است كه آنها دارند قدرت ما چه ارزشى دارد ؟\r\nخلاصه از يكسو به عظمت اين عالم و آفريدگار آن و از سوى ديگر به حقارت و كوچكى انسان و برنامه‌هاى او آشنا مىشود و اين خود يكى از فلسفه‌هاى وجودى فرشتگان است .\r\n\r\n3 - عرش و حاملان عرش الهى\r\nدر آيات قرآن مجيد حدود بيست مرتبه به عرش الهى اشاره شده است و در روايات اسلامى بحثهاى بيشترى در بارهء آن ديده مىشود مطابق بعضى از روايات ، عظمت عرش خدا به قدرى است كه در تصوّر انسان نمىگنجد تا آنجا كه مىخوانيم :\r\nتمام آسمانها و زمينها و آنچه در آنهاست در برابر عرش ، همچون حلقهء انگشترى است در يك بيابان عظيم .\r\nهمچنين از بعضى روايات استفاده مىشود بزرگترين فرشتگان الهى ، اگر تا قيامت هم به سرعت پرواز كنند به ساق عرش او نمىرسند .\r\nو نيز آمده است كه خداوند براى عرش ، هزار زبان آفريده و صورت تمام\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nمخلوقات خداوند در صحرا و دريا در آن جاست .\r\nنيز آمده است هنگامى كه عرش آفريده شد خداوند به فرشتگان دستور داد كه آن را حمل كنند آنها نتوانستند ، فرشتگان بيشتر و بيشترى آفريد همه ناتوان ماندند خداوند با قدرت خويش آن را نگه داشت سپس به هشت فرشته‌اى كه مأمور حمل عرش شدند فرمود آن را برداريد ، آنها عرض كردند جايى كه آن همه فرشتگان عاجز شوند از ما چه كارى ساخته است ؟ در اين جا دستور داده شد كه از نام خدا و ذكر « و لا حول و لا قوّة الّا باللّه العلىّ العظيم » و درود بر محمّد و آل او مدد گيرند ، چنين كردند و كار بر آنها آسان شد . « 1 » اين اشارات و كنايات همه بيانگر عظمت « عرش » اوست و امّا اين كه « عرش » چيست ؟ در ميان دانشمندان گفتگوست و ورود در اين بحث به طور مشروح ، ما را از مقصد اصلى دور مىسازد . از اين رو به اشارهء كوتاه و گويايى قناعت مىكنيم :\r\nپادشاهان و سلاطين دو نوع تخت داشته‌اند ، تخت كوتاهى كه در ايام عادّى بر آن مىنشستند و امور حكومت خويش را تدبير مىكردند و تخت بلند پايه‌اى كه مخصوص روزهاى خاصّ و ايّام بار عامّ ( ملاقات عمومى ) و مراسم مهمّ و بزرگ بود . در ادبيات عرب ، اوّلى را « كرسى » و دوّمى را « عرش » مىنامند و بسيار مىشود كه واژهء عرش كنايه از قدرت و سلطهء كامل است هر چند اصلا تخت پايه بلندى وجود نداشته باشد ، در جملهء معروف « ثلّ عرشه ، تختش فرو ريخت » كه به معنى از دست دادن قدرت است اين معناى كنايى به خوبى ديده مىشود .\r\nخداوند كه سلطان عالم هستى است ، داراى اين دو نوع تخت حكومت و فرماندهى است ( البته چون او نه جسم است و نه در زمرهء جسمانيّات ، مفهوم كنايى\r\n\r\n\r\n","description":"","footnote":"\r\n( 1 ) منهاج البراعة فى شرح نهج البلاغه ، جلد 2 ، صفحهء 32 تا 35 - مرحوم علامهء مجلسى روايات مربوط به عرش و كرسى را در جلد 55 كتاب بحار الانوار به طور مشروح آورده است و از جمله ، روايات فوق را در صفحات 5 و 17 و 55 ذكر نموده است .\r\n","page_name":" 165 ","page_number":165},
  {"content":"\r\n\r\nعرش و كرسى در اين جا مراد است ) .\r\nبه هر حال ، اين تخت حكومت الهى چيست ؟ از جمله تفسيرهايى كه براى آن مىشود اين است كه مجموعهء عالم مادّه ، آسمانها و زمينها و منظومه‌ها و كهكشانها همه به منزلهء كرسى و تخت كوتاه اوست همان گونه كه قرآن مىگويد :\r\n « وَسِعَ كُرْسِيُّهُ السَّماواتِ وَ الْأَرْضَ »  ، كرسى او تمام آسمانها و زمين را در بر گرفته » و منظور از « عرش » عالم ماوراى مادّه ( مادّهء غليظ و خشن ) مىباشد كه نه تنها بر عالم مادّه احاطه دارد بلكه جهان مادّه در مقابل آن ، بسيار بسيار كوچك و كم اهميّت است .\r\nاما حاملان عرش بىشكّ به آن معنى نيست كه فرشتگانى درشت هيكل و قوى پيكر پايه‌هاى تخت بلندى را كه خداوند بر آن تكيه كرده است بر دوش گرفته‌اند ، چرا كه عرش - همان گونه كه در بالا اشاره شد در اين گونه موارد - معنى كنايى دارد و قراين عقليّه كه مىگويد خداوند از جسم و جسمانيّت دور است گواه قضيّه است .\r\nبنا بر اين حاملان عرش ، فرشتگان بسيار بزرگ و و الا مقامى هستند كه شبيه و مانند ندارند و مىتوانند به تدبير جهان ماوراى طبيعت ( به معنايى كه در بالا گفته شد كه عرش عظيم خداست ) بپردازند و فرمان او را در همه جا اجرا كنند و اگر مىبينيد كه در عبارات مولا عظمت و بزرگى آنها به اين صورت بيان شده كه گردنهاى آنان از آسمانها گذشته و پاهايشان در پايين‌ترين طبقات زمين قرار گرفته و اندام آنها از اطراف و اقطار جهان بيرون رفته و شانه‌هاى آنها متناسب پايه‌هاى عرش عظيم پروردگارست ، همه تعبيراتى است كه قدرت آنها را بر تدبير آن عالم بزرگ روشن مىسازد .\r\nدرست است كه ما بايد الفاظ را همه جا بر معانى حقيقيش حمل كنيم ولى آنجا كه پاى قراين مسلّم عقلى در ميان باشد چاره‌اى جز معناى كنايى نيست همان\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nگونه كه در  « يَدُ اللَّهِ فَوْقَ أَيْدِيهِمْ »  مىگوييم .\r\nآرى آنها نه به قوّت و قدرت خود بلكه به حول و قوّهء الهى ، اين كار مهمّ را بر دوش گرفته‌اند و در عين حال تسبيح او مىگويند و تقديس او مىكنند و طبق آيهء 7 سورهء غافر براى مؤمنان استغفار مىنمايند :  « الَّذِينَ يَحْمِلُونَ الْعَرْشَ وَ مَنْ حَوْلَهُ يُسَبِّحُونَ بِحَمْدِ رَبِّهِمْ وَ يُؤْمِنُونَ بِهِ وَ يَسْتَغْفِرُونَ لِلَّذِينَ آمَنُوا »  .\r\n\r\n4 - معصوم بودن فرشتگان\r\nفرشتگان ويژگيهاى زيادى دارند كه در عبارات فوق به قسمتى از آنها ( در مورد گروهى كه كارشان عبادت خداست ) اشاره شده بود : نه خواب چشمان ، آنها را فرو مىگيرد ، نه از تسبيح خداوند خسته مىشوند ، نه سهو و نسيان بر آنها عارض مىشود و نه سستى ابدان .\r\nدر قرآن مجيد نيز تصريح شده است كه آنها هرگز آلودهء گناه و معصيت نمىشوند :   « بَلْ عِبادٌ مُكْرَمُونَ لا يَسْبِقُونَهُ بِالْقَوْلِ وَ هُمْ بِأَمْرِهِ يَعْمَلُونَ »   ، آنها بندگان شايسته و گرامى او هستند كه هرگز در سخن ، بر او پيشى نمىگيرند و به فرمان او عمل مىكنند » « 1 » و در مورد فرشتگان مأمور عذاب مىفرمايد :  « لا يَعْصُونَ اللَّهَ ما أَمَرَهُمْ »  ، هرگز مخالفت فرمان او نمىكنند » . « 2 » بعضى تصوّر مىكنند ، معصوم بودن و نبودن در مورد آنها مفهوم ندارد ، ولى اين صحيح به نظر نمىرسد . درست است كه انگيزه‌هاى گناه مانند شهوت و غضب در آنها نيست ( يا بسيار ضعيف است ) ولى نبايد فراموش كرد كه آنها فاعل مختارند و قدرت بر مخالفت دارند و حتّى از آيات قرآن استفاده مىشود كه آنها از\r\n\r\n\r\n","description":"","footnote":"\r\n( 1 ) سورهء انبياء ، آيات 26 و 27 .\r\n( 2 ) سورهء تحريم ، آيهء 6 .\r\n","page_name":" 167 ","page_number":167},
  {"content":"\r\n\r\nبيم مجازات او در وحشتند :  « وَ هُمْ مِنْ خَشْيَتِهِ مُشْفِقُونَ »  « 1 » اين تعبيرات همه نشان مىدهد كه آنها در عين قدرت بر معصيت ، معصوم و پاك از گناهند .\r\nاز اين جا روشن مىشود كه اگر در بعضى از روايات تعبيراتى در بارهء كندى بعضى از فرشتگان در اطاعت فرمان حقّ و تنبيه آنان به خاطر اين كندى آمده ، همانند ترك اولىهايى است كه در مورد انبيا نيز گفته شده است و مىدانيم ترك اولى هرگز به معنى گناه نيست بلكه گاه ممكن است كار مستحبّ خوبى باشد كه در مقايسهء با كار بهتر ، ترك اولى ناميده مىشود .\r\nشرح اين مسائل را بايد در جاى ديگر مطالعه كرد .\r\n\r\n5 - مقام معرفت حاملان عرش\r\nاز تعبيراتى كه در ذيل عبارات فوق آمده بود ، به خوبى معلوم مىشود كه اگر حاملان عرش شايستگى اين مأموريت بزرگ را پيدا كرده‌اند نه تنها به خاطر قوّت و قدرت آنهاست ، بلكه يك دليل آن بالا بودن سطح معرفت آنها نسبت به خداست .\r\nآنها والاترين مقام توحيد و نفى هر گونه شرك و شبيه و مانند را از خداوند دارا هستند و به خاطر همين معنى شايستگى پذيرش آن مأموريت عظيم را پيدا كرده‌اند و اين در واقع درسى براى همهء بندگان و انسانهاى آگاه است .\r\n\r\n\r\n","description":"","footnote":"\r\n( 1 ) سورهء انبياء ، آيهء 28 .\r\n","page_name":" 168 ","page_number":168},
  {"content":"\r\n\r\n\r\nبخش نهم\r\nثمّ جمع سبحانه من حزن الارض و سهلها ، و عذبها و سبخها ، تربة سنّها بالماء حتّى خلصت ، و لاطها بالبلّة حتّى لزبت ، فجبل منها صورة ذات احناء و وصول ، و اعضاء و فصول ، اجمدها حتّى استمسكت ، و اصلدها حتّى صلصلت لوقت معدود ، و اجل معلوم ، ثمّ نفخ فيها من روحه ، فمثلت انسانا ذا اذهان يجيلها ، و فكر يتصرّف بها ، و جوارح يختدمها و ادوات يقلّبها و معرفة يفرق بها بين الحقّ و الباطل و الاذواق و المشامّ و الالوان و الاجناس ، معجونا بطينة الالوان المختلفة ، و الاشباه المؤتلفة و الاضداد المتعادية ، و الاخلاط المتباينة من الحرّ و البرد و البلّة و الجمود .\r\n\r\nترجمه\r\nسپس خداوند سبحان ، مقدارى خاك از قسمتهاى سخت و نرم زمين و بخشهاى شيرين و شوره‌زار گرد آورد و آب بر آن افزود و آن را با رطوبت آميخت تا به صورت موجودى چسبناك در آمد و از آن صورتى آفريد كه داراى خميدگيها و پيوندها و اعضا و مفاصل بود . سپس آن را سفت و جامد كرد تا خود را نگه دارد و صاف و محكم و خشك ساخت و اين حال تا وقت معيّن و سرانجام معلومى ادامه يافت . سپس از روح خود در او دميد و به صورت انسانى در آمد داراى نيروهاى عقلانى كه او را در جهات مختلف به حركت وا مىدارد و فكرى كه به وسيلهء آن ( در موجودات مختلف ) تصرّف مىنمايد و اعضايى كه آنها را به خدمت مىگيرد و ابزارى كه براى انجام مقاصدش آنها را زير و رو مىكند و شناختى كه به وسيلهء آن حق را از باطل جدا مىسازد و طعمهاى مختلف و\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nبوهاى گوناگون و رنگها و اجناس مختلف را از يكديگر باز مىشناسد ، اين در حالى است كه او را معجونى از رنگهاى مختلف و تركيبى از اشياى همسان و نيروهاى متضاد و اخلاط مختلف از حرارت و برودت و رطوبت و خشكى قرار داد .\r\n\r\nشرح و تفسير\r\n\r\nآغاز آفرينش آدم ( ع )\r\nبعد از اشارات گويايى كه در فرازهاى سابق اين خطبهء عميق و پر محتوا در بارهء آفرينش جهان و آسمانها و زمين آمده بود ، در اين جا شروع به بحث در بارهء مخلوقات ديگر اين جهان مىكند و از ميان آنها انگشت روى آفرينش انسان در مراحل مختلف مىگذارد كه شاهكار بزرگ آفرينش و خلقت است و در مورد انسان ، به پنج مرحلهء مختلف كه سراسر زندگى او را در بر مىگيرد اشاره فرموده است :\r\n1 - آفرينش آدم از نظر جسم و روح ( يعنى در دو مرحله ) .\r\n2 - سجدهء فرشتگان بر آدم و سركشى و تمرّد ابليس .\r\n3 - اسكان آدم در بهشت و سپس بيان ترك اولايى كه از آدم سر زد و آن گاه پشيمان شد و توبه كرد و سرانجام از بهشت رانده شد و به زمين هبوط كرد .\r\n4 - فرزندان آدم فزونى يافتند و جوامع بشرى تشكيل شد و خداوند پيامبرانش - عليهم السلام - را با كتب آسمانى براى هدايت انسانها و نظم جوامع بشرى و رساندن آنها به كمالات معنوى و روحانى ارسال فرمود .\r\n5 - باز هم جوامع بشرى كاملتر و كاملتر شد تا به مرحلهء شايستگى براى پذيرش دين نهايى رسيد و در اين جا خداوند محمد ( ص ) رسول برگزيده‌اش را با قرآن مجيد براى هدايت و نجات انسانها و ارائهء كاملترين برنامهء سعادت مبعوث\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nفرمود و در همين جا توضيحات بسيار عميق و ارزنده‌اى در بارهء معرّفى قرآن بيان مىفرمايد .\r\n\r\nمرحلهء اوّل : آفرينش آدم ( ع ) از نظر جسم و روح\r\nدر مورد آفرينش جسم آدم مىفرمايد : « خداوند سبحان از قسمتهاى سخت و ناهموار زمين و همچنين بخشهاى نرم و هموار و شيرين و شوره‌زار ، مقدارى خاك جمع فرمود » ( ثمّ جمع سبحانه من حزن « 1 » الارض و سهلها و عذبها « 2 » و سبخها « 3 » تربة ) .\r\nاين در واقع از يك سو اشاره به آفرينش انسان از خاك است و از سوى ديگر اين كه آن خاك تركيبى از تمام بخشهاى مختلف روى زمين بود ، تا استعدادهاى گوناگون و تنوّع و تفاوتهايى را كه مورد نياز يك جامعهء كامل بشرى در بخشهاى مختلف است ، در بر داشته باشد و انواع انسانها را با ساختمانهاى مختلف از نظر شايستگيها و استعدادها و آمادگيها موجب شود . سپس به مادّهء ديگرى كه آب است و با خاك تركيب يافت اشاره كرده ، مىفرمايد : « ( خداوند ) آب بر آن جارى ساخت تا گلى خالص و آماده شد » ( سنّها « 4 » بالماء حتّى خلصت ) .\r\n« و آن را با رطوبت آميخت تا به صورت موجودى چسبناك در آمد » ( و لاطها « 5 » بالبلّة حتّى لزبت « 6 » ) .\r\n\r\n\r\n","description":"","footnote":"\r\n( 1 ) « حَزْن » ( بر وزن وزن ) به معناى نقاط خشن روى زمين است و غم و اندوه را « حزن » يا « حزن » مىگويند ، چون نوعى خشونت نسبت به روح آدمى است .\r\n( 2 ) « عذب » ( بر وزن جذب ) به معناى آب پاكيزه ، گوارا و شيرين است .\r\n( 3 ) « سبخ » ( بر وزن ملخ ) به معناى زمين شوره‌زار است و جمع آن « سباخ » مىباشد .\r\n( 4 ) « سنّ » از مادّهء « سنّ » ( بر وزن ظنّ ) به معناى ريختن آب بر چيزى است و گاه به معناى نرم و صاف بودن چيزى آمده است .\r\n( 5 ) « لاط » از مادهء « لوط » ( بر وزن صوت ) به معناى ماليدن و آميختن چيزى با چيز ديگر است .\r\n( 6 ) « لزبت » از مادّهء « لزوب » ( بر وزن سكوت ) مىباشد و به معناى لزوم و ثبوت و چسبيدن است .\r\n","page_name":" 171 ","page_number":171},
  {"content":"\r\n\r\nدر واقع نقش آب ، تركيب ساختن آن اجزاى مختلف با يكديگر و صاف كردن ناهمواريها و ايجاد چسب و پيوند در ميان آن اجزاى پراكنده و مختلف بود .\r\nسپس به مسألهء شكل‌گيرى انسان از آن خاك و گل اشاره كرده ، مىفرمايد :\r\n« خداوند از آن ، صورتى آفريد كه داراى خميدگيها و پيوندها و اعضا و گسستگيها ( مفاصل ) بود » ( فجبل منها صورة ذات احناء « 1 » و وصول و اعضاء و فصول ) .\r\nدر واقع « احناء » ( جمع حنو ) اشاره به خميدگيهاى مختلف بدن مانند خميدگى دنده‌ها و فكها و قسمت بالاى سر و پايين پا مىكند كه بدن را براى كارهاى مختلف آماده مىسازد . زيرا اگر بدن مانند يك شكل هندسى مكعب و امثال آن بود ، هرگز كارايى كنونى را نداشت .\r\nجملهء ( و اعضاء و فصول ) اشاره به اعضاى مختلفى دارد كه از طريق مفاصل ، با يكديگر پيوند دارند و همين امر سبب كارايى زياد مىشود . دست انسان را تا مچ در نظر بگيريد ، اگر همه يكپارچه بود و يك عضو و داراى يك استخوان بود كارآيى بسيار كمى داشت . ولى مىدانيم كه خداوند آن را از چند قطعه استخوان و چندين عضو و پيوندهاى ميان آنها آفريده و همين سبب مىشود كه هر انگشت بلكه هر بندى از انگشتان علاوه بر كف دست ، كارايى خاصّى داشته باشد و اين يكى از نشانه‌هاى حكمت و عظمت پروردگار است .\r\nسپس به مرحلهء بعدى اشاره كرده ، مىفرمايد :\r\n« ( خداوند ) بعد از آن كه اين گل را شكل داد آن را سفت و جامد كرد تا خود را كاملا نگه دارد و صاف و محكم و خشك ساخت » ( اجمدها حتّى استمسكت و اصلدها « 2 » حتّى صلصلت « 3 » ) .\r\n\r\n\r\n","description":"","footnote":"\r\n( 1 ) « أحنا » جمع « حنو » ( بر وزن حرص ) به معناى انحنا و خميدگى است و گاه به معناى جوانب و اطراف مىآيد .\r\n( 2 ) « أصلد » از مادهء « صلد » ( بر وزن صبر ) به معناى محكم و صاف است .\r\n( 3 ) « صلصل » از مادّهء « صلصلة » به معناى خشك شدن است به گونه‌اى كه با برخورد اندك چيزى صدا كند و گاه به معناى خشك و محكم آمده است .\r\n","page_name":" 172 ","page_number":172},
  {"content":"\r\n\r\nبه اين ترتيب انسان از نظر جسم كاملا ساخته و آماده شد : « اين حال ، تا وقت معيّن و سرانجامى معلوم ادامه داشت » ( لوقت معدود و اجل معلوم ) . « 1 » در بعضى از روايات از « امام باقر » ( ع ) نقل شده است كه اين حال ، چهل سال ادامه يافت . جسد آدم ( ع ) در گوشه‌اى افتاده بود و فرشتگان از كنار آن مىگذشتند و مىگفتند براى چه منظورى آفريده شده‌اى ؟ « 2 » شايد اين فاصله زمانى - همان گونه كه بعضى از محقّقان گفته‌اند - به خاطر آزمون ملائكه و يا به خاطر تعليم مردم نسبت به ترك عجله در كارها و تأنّى در امور بوده است .\r\nدر اين جا مرحلهء دوّم ، يعنى مرحلهء نفخ روح فرا رسيد ، لذا مىفرمايد :\r\n« سپس از روح خود در او دميد و به صورت انسانى در آمد ، داراى نيروهاى عقلانى كه آنها را در جهات مختلف به حركت وا مىدارد ( و از هر يك از آنها براى سامان دادن به بخشى از كارهاى خود بهره مىگيرد و حتى به اعضاى خود فرمان مىدهد ) » ( ثمّ نفخ فيها من روحه فمثلت « 3 » انسانا ذا اذهان يجيلها « 4 » ) .\r\nتعبير به ( ذا اذهان يجيلها ) اشاره به نيروهاى مختلف عقلانى و ذهنى است كه\r\n\r\n\r\n","description":"","footnote":"\r\n( 1 ) لام در « لوقت معدود » به معناى ( الى ) است و بعضى احتمال داده‌اند كه لام علّت باشد .\r\nبرخى احتمال داده‌اند كه منظور از عبارت فوق ، اين باشد كه اين وضع تا دامنهء قيامت ادامه مىيابد و سپس پيوندهاى بدن بكلّى گسسته مىشود امّا اين احتمال بسيار بعيد به نظر مىرسد زيرا از مراحل مختلف آفرينش انسان است و هنوز مسألهء نفخ روح مطرح نشده است .\r\n( 2 ) « فبقى اربعين سنة ملقى تمرّ به الملائكة فتقول لامر ما خلقت ؟ » ( منهاج البراعة ، جلد 2 ، صفحهء 44 ) .\r\n( 3 ) « مثلت » از مادّهء « مثول » ( بر وزن حصول ) به معناى برخاستن و ايستادن است .\r\n( 4 ) « يجيل » از مادّهء « إجالة » ( مصدر باب إفعال از ريشهء « جول » و « جولان » ) به معناى گردانيدن و جولان دادن است .\r\n","page_name":" 173 ","page_number":173},
  {"content":"\r\n\r\nانسان از هر كدام آنها در بخشى از زندگى استفاده مىكند و از تركيب آنان با يكديگر راه خود را به سوى مقصود مىگشايد ( اين نيروها عبارتند از : قوّه ادراك ، قوّه حفظ ، نيروى خيال و . . . ) .\r\nتوجّه داشته باشيد كه ذهن در اصل به معنى قوّت است ، سپس به معنى عقل و فهم و درايت و ساير نيروهاى عقلانى به كار رفته و اين كلام نشان مىدهد كه مولا ( ع ) در اين عبارت به جوانب مختلف نيروى عقلانى توجّه فرموده و هر يك از آنها را يكى از عنايات الهى مىشمرد .\r\nسپس مىافزايد : « و داراى افكارى است كه به وسيلهء آن ( در موجودات مختلف و كارهاى گوناگون ) تصرّف مىكند » ( و فكر يتصرّف بها ) .\r\nگاه تصوّر مىشود كه اين تعبير به اصطلاح ، از قبيل عطف تفسيرى است و تعبير ديگرى از همان مفهوم جملهء سابق است ، ولى ظاهر اين است كه اين دو جمله هر يك اشاره به حقيقتى دارد : جملهء ( ذا اذهان يجيلها ) اشاره به مراحل شناخت و تصوّر و تصديق و فهم و درك حقايق است و جملهء ( و فكر يتصرّف بها ) اشاره به انديشه‌هايى است كه در مرحلهء اجرا قرار مىگيرد و به وسيلهء آن انسان در اشياى مختلف تصرّف مىكند ( توجّه داشته باشيد كه فكر در اصل به معناى حركت انديشه و اعمال خاطر است ) و به هر حال « فكر » به صورت جمع ( مانند « اذهان » كه صيغهء جمع است ) آمده تا نشان دهد قواى عقلى و انديشه‌هاى انسانى بسيار متنوّع و گوناگون است و اين نكتهء مهمّى است كه فلاسفهء بزرگ و انديشمندان و روانشناسان روى آن تأكيد فراوان دارند و سرچشمهء تفاوت استعدادهاى فكرى انسانها ، تفاوت در اين مورد است .\r\nچه بسا افرادى در يك قسمت قويتر و در قسمتى ضعيف‌تر و افراد ديگرى عكس آن بوده باشند و در اين مسأله اسرار و دقايق بسيار عجيبى است كه هر قدر انسان در آنها دقيقتر مىشود به عظمت خداوندى كه خالق قواى ذهنى و فكرى\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nاست ، آشناتر مىگردد .\r\nسپس به دو چيز ديگر كه انسان را براى رسيدن به مطلوبش كمك مىكند اشاره كرده ، مىفرمايد : « خداوند اعضايى به انسان داده است كه آنها را به خدمت مىگيرد و ابزارى عنايت فرموده كه آنها را براى انجام مقاصدش به كار مىگيرد » ( و جوارح يختدمها « 1 » و ادوات يقلّبها ) .\r\nدر واقع چهار مرحله را پشت سر مىگذارد تا به مقصودش برسد : نخست مرحلهء شناخت و ادراك و تصوّر و تصديق است و بعد مرحلهء انديشه و فكر و سپس فرمان دادن به اعضا و جوارح و در آن جايى كه اعضا و جوارح به تنهايى كارساز نيست ، كمك گرفتن از ابزار مختلفى كه خداوند در اين جهان آفريده است و هر يك از اين مراحل چهارگانه بسيار متنوّع و داراى شاخ و برگهاى زياد است .\r\nاز آنجا كه رسيدن به هدفهاى معيّن نياز به تشخيص خوب و بد و درست و نادرست و محسوسات مختلف دارد ، انگشت روى يكى از قواى مهمّ نفس مىگذارد كه در واقع مرحلهء پنجمى محسوب مىشود و آن قوّهء تميز و تشخيص است ، مىفرمايد :\r\n« خداوند نيروى معرفت و شناختى به انسان داد كه به وسيلهء آن حقّ را از باطل جدا مىسازد » ( و معرفة يفرق بها بين الحقّ و الباطل ) .\r\n« و ( همچنين در جهان محسوسات ) طعمهاى مختلف و بوهاى گوناگون و رنگها و اجناس را از يكديگر باز مىشناسد » ( و الاذواق و المشامّ و الالوان و الاجناس ) . « 2 »\r\n\r\n\r\n","description":"","footnote":"\r\n( 1 ) « يختدم » از مادّهء « اختدام » به معناى به خدمت در آوردن است .\r\n( 2 ) بنا بر آنچه در بالا گفته شد : « و الاذواق و المشامّ و الالوان و الاجناس » عطف بر حقّ و باطل است ولى بعضى آن را عطف بر معرفت گرفته‌اند . ولى با دقّت در كلمات مولا معلوم مىشود كه معناى اوّل مناسبتر است .\r\nبنا بر معناى اوّل قدرت تميز ، شامل همهء اينها مىشود و بنا بر معناى دوّم ، نيروى تميز يكى از نعمتهاى خدا شمرده شده ، همان گونه كه قدرت بويايى و بينايى و چشايى نعمت ديگرى ذكر شده است . ( دقّت كنيد )\r\n","page_name":" 175 ","page_number":175},
  {"content":"\r\n\r\nدر واقع اين نيروى تميز و قدرت تشخيص كه از مهمترين نيروهاى عقل انسان است ، هم امور معنوى را مانند حق و باطل فرا مىگيرد و هم امور محسوس مادّى را مانند رنگها و بوها و طعمها .\r\nآيا اين نيروى تشخيص ، نيروى مستقلّى است يا داخل در مفهوم ذهن و فكر كه در عبارت قبل آمده است مىباشد ؟ ظاهر عبارت « مولا » ( ع ) آن است كه آن را به عنوان يك نيروى مستقل شمرده است .\r\nقابل توجّه اين كه در اين جا روى چهار بخش از امور مادّى و محسوسات تكيه شده : چشيدنيها و بوئيدنيها و ديدنيها و اجناس كه در اين جا اشاره به انواع مختلف موجودات است ، « 1 » مانند : انواع مختلف گياهان ، پرندگان ، حيوانات و غير آن و اگر اشاره‌اى به شنيدنىها ( اصوات ) و ملموسات نشده است ، به خاطر آن است كه بيان آن سه قسمت از باب مثال است و هر شنونده‌اى از بيان آنها به بقيّه منتقل مىشود .\r\nسپس امام ( ع ) در ادامهء اين سخن ، به يكى از مهمترين ويژگيهاى انسان كه سرچشمه بسيارى از پديده‌هاى زندگى اوست اشاره كرده ، مىفرمايد : « اين در حالى است كه او را معجونى از رنگهاى مختلف و استعدادهاى گوناگون قرار داد » ( معجونا « 2 » بطينة الالوان المختلفة ) .\r\nاين تعبير ممكن است اشاره به اختلاف رنگهاى انسانها و نژادهاى مختلف باشد ، يا اختلاف رنگ اجزاى بدن كه بعضى كاملا سفيد ( مانند سفيدى چشمها و استخوانها ) و بعضى كاملا سياه ( مانند موها ) و بعضى به رنگهاى ديگر است و آميختن اين رنگها به يكديگر ، به او زيبايى خاصّى مىدهد و نيز ممكن است\r\n\r\n\r\n","description":"","footnote":"\r\n( 1 ) « جنس » در لغت به معنى اقسام و انواع مختلف مىباشد و در بعضى از خطبه‌هاى نهج البلاغه قراينى بر اين معنى وجود دارد ( خطبه 91 ) .\r\n( 2 ) « معجونا » حال است براى « انسانا » كه در عبارت قبل آمده است .\r\n","page_name":" 176 ","page_number":176},
  {"content":"\r\n\r\nمنظور معنى وسيعترى باشد و استعدادها و غرايز گوناگون را نيز شامل شود .\r\nسپس مىافزايد : « و تركيبى از اشياى همسان » ( و الاشباه المؤتلفة ) مانند رگها و اعصاب و استخوانها كه شباهت زيادى به يكديگر دارند و در عين حال وظايف گوناگونى را انجام مىدهند .\r\n« همچنين او را تركيبى از نيروهاى متضاد و اخلاط مختلف ، از حرارت و برودت و رطوبت و خشكى قرار داد » ( و الاضداد المتعادية و الاخلاط المتباينة من الحرّ و البرد و البلّة و الجمود ) . « 1 » جملهء بالا اشاره‌اى به طبيعتهاى چهارگانه‌اى است كه در طب سنّتى ، معروف مىباشد و پزشكان كنونى گر چه اين تقسيم‌بندى را در لفظ قبول ندارند ولى با تعبيرات ديگرى آن را در كلمات خود مىآورند مثلا به جاى حرارت و برودت ، بالا رفتن فشار خون و پايين آمدن آن را به كار مىبرند و به جاى بلّة و جمود ، زيادى و كمبود آب بدن را ذكر مىكنند .\r\nبه هر حال تعبيرات بالا ، كه در كلام امام ( ع ) آمده است ، همه بيانگر اين ويژگى مهم است كه خداوند جسم انسان ( بلكه جسم و جان او ) را تركيبى از موادّ مختلف و كيفيّات گوناگون و استعدادها و غرايز متفاوت قرار داده است و اين تفاوتها سرچشمهء تفاوتهاى بسيارى در طرز فكر و روش انسانهاست و در مجموع سبب مىشود كه مناصب مختلف اجتماعى و نيازهاى گوناگون جوامع بشرى بدون پاسخگو نباشد و هر چيز در جاى خود قرار گيرد و مجموعه كاملى فراهم شود و اين خود داستان مفصلى دارد كه اين جا ، جاى شرح آن نيست .\r\n\r\n\r\n","description":"","footnote":"\r\n( 1 ) جملهء « من الحرّ و البرد » . . . ممكن است ، بيانى براى اخلاط متباينه باشد ، يا براى اضداد و اخلاط هر دو .\r\n","page_name":" 177 ","page_number":177},
  {"content":"\r\n\r\n\r\nنكته‌ها\r\n\r\n1 - آفرينش آدم ( ع )\r\nاز تعبيراتى كه در اين خطبه آمده ، استفاده مىشود كه آفرينش آدم به صورت مستقل و بدون پيمودن مراحل تكامل از جانداران پست‌تر ، به صورت كنونى بوده است و اين همان چيزى است كه از « قرآن مجيد » نيز در بارهء خلقت انسان استفاده مىشود .\r\nالبته مىدانيم « قرآن مجيد » همچنين « نهج البلاغه » كتابهاى علوم طبيعى نيستند ، بلكه كتابهاى انسان‌سازى مىباشند كه به تناسب بحثهاى عقيدتى و تربيتى اشاراتى به مسائل علوم طبيعى دارند .\r\nولى آنچه بر محافل علمى امروز حاكم است بيشتر نظريهء « تكامل انواع » است . طرفداران آن معتقدند كه انواع موجودات زنده در آغاز به شكل كنونى نبوده‌اند بلكه در آغاز موجودات تك سلولى در آب اقيانوسها و در لابه‌لاى لجنهاى اعماق دريا با يك جهش پيدا شده و تدريجا تكامل يافته‌اند و از نوعى به نوع ديگر تغيير شكل داده‌اند و از دريا به صحرا و هوا منتقل شده‌اند .\r\nانسان را نيز از اين معنى مستثنى نمىدانند و معتقدند انسانهاى امروز تكامل يافته از « ميمونهاى انسان‌نما » هستند و آنها نيز از انواع پست‌تر به وجود آمده‌اند .\r\nطرفداران اين فرضيّه نيز به شاخه‌هاى مختلفى تقسيم شده‌اند مانند پيروان « لامارك » و « داروين » و « داروينيست‌هاى جديد » و طرفداران « موتاسيون » ( جهش ) و غير آنها هر كدام دلايلى براى تأييد نظريّهء خود اقامه كرده‌اند .\r\nدر برابر اين گروهها ، طرفداران ثبوت انواع‌اند كه مىگويند انواع جانداران ، هر كدام جداگانه از آغاز به صورت كنونى ظاهر شده‌اند آنها در نقد دلايل فرضيّه تحوّل و تكامل ، دلايلى نيز اقامه كرده‌اند كه بحث از همهء آنها در خور كتاب\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nمستقل و جداگانه‌اى است .\r\nآنچه لازم است در اين جا به آن اشاره شود چند موضوع است كه ذيلا به طور فشرده مىآوريم :\r\n1 - از « قرآن مجيد » و همچنين خطبه‌هاى « نهج البلاغه » مسأله ثبوت انواع ، حد اقل در مورد انسان استفاده مىشود ، ولى در مورد ساير انواع موجودات تصريحات خاصى ديده نمىشود . هر چند بعضى از طرفداران فرضيّهء تحوّل به طور عام كه انسان را نيز شامل مىشود اصرار دارند كه آيات قرآن و تعبيرات نهج البلاغه را به طورى توجيه كنند كه با نظريه تحوّل و تكامل بسازد و حتّى اين آيات و خطبه‌ها را دليلى بر مدّعاى خود شمرده‌اند .\r\nولى هر ناظر بىطرف مىداند كه اين ادّعا جز با تكلّفات بعيد امكان‌پذير نيست .\r\n2 - مسألهء تكامل يا ثبوت انواع مسأله‌اى نيست كه بتوان با آزمايش و دلايل حسى و عقلى اثبات كرد چرا كه ريشه‌هاى آن در ميليونها سال قبل نهفته شده ، بنا بر اين آنچه طرفداران يا مخالفان آن مىگويند همه شكل فرضيه دارد و دلايل آنها بيش از يك سلسله دلايل ظنّى نيست ، بنا بر اين هرگز نمىتوان گفت آيات خلقت انسان و عبارات نهج البلاغه با گفته‌هاى آنها نفى مىشود .\r\nبه تعبيرى ديگر : علوم در اين گونه فرضيّات راه خود را طى مىكنند بىآنكه بتوانند لطمه‌اى به باورهاى مذهبى بزنند و لذا فرضيّات علمى دائما در حال تغيير و تحوّلند و اى بسا فردا ، قراين تازه‌اى كشف بشود و فرضيّهء ثبوت انواع ، طرفداران بسيار زيادترى پيدا كند . مثلا در اين اواخر در مطبوعات ، اين خبر به چشم مىخورد كه جمجمه‌هايى از انسانهاى مربوط به حدود 2 ( دو ) ميليون سال قبل پيدا شده كه با انسان امروزى فرق چندانى ندارد و اين مطلب پايه‌هاى فرضيّهء تكامل را به لرزه در آورد چرا كه آنها معتقدند انسانهايى كه در چند صد هزار سال قبل مىزيسته‌اند هرگز به صورت انسانهاى كنونى نبوده‌اند .\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nاز اين سخن به خوبى مىتوان نتيجه گرفت كه اين فرضيه‌ها تا چه حد ناپايدار است و در پرتو اكتشافات جديد ممكن است متزلزل شود ولى در علوم طبيعى چون راهى جز اين نيست به عنوان يك اصل روى آنها تكيه مىشود تا فرضيّهء جديدى به ميدان بيايد .\r\nخلاصه اين كه حساب فرضيه‌ها از مسائل قطعى علوم جداست ، مسائل قطعى علوم مانند تركيب « آب » از « اكسيژن » و « ئيدروژن » ، امور حسّى و آزمايشگاهى هستند و با دلايل قطعى قابل اثبات مىباشند ، ولى فرضيه‌ها « حد سيّاتى » مىباشند كه با يك سلسله قراين ظنّى تأييد مىشوند و تا قراين مخالفى به دست نيامده ، در علوم ، مورد قبول مىباشند بىآن كه كسى ادّعاى قطعيّت آنها را بكند . « 1 »\r\n\r\n2 - تركيب دو گانهء جسم و جان\r\nاز آنچه در اين بخش از خطبه آمده است كه هماهنگ با آيات قرآنى مىباشد ، به خوبى استفاده مىشود كه انسان از دو اصل آفريده شده است : يك اصل مادّى كه از آب و گل ( ساده‌ترين مواد جهان ) است و ديگر يك روح الهى بسيار و الا . و همين است سرّ تضادّ درونى انسانها كه انگيزه‌هايى او را به سوى جهان مادّه مىكشاند و انگيزه‌هايى به سوى عالم فرشتگان . از يك سو خلق و خوى حيوانى و از سويى ديگر يك سرشت ملكوتى و روحانى دارد .\r\nنيز به همين دليل قوس صعودى و نزولى تكامل او بسيار عظيم است و داراى استعداد و قابليّت ترقّى و رسيدن به « اعلى عليّين » است و در صورت نزول و\r\n\r\n\r\n","description":"","footnote":"\r\n( 1 ) براى توضيح بيشتر در اين زمينه به كتاب « داروينيسم و آخرين فرضيه‌هاى تكامل » مراجعه فرماييد . فشردهء آن نيز در تفسير نمونه ، جلد 11 ، ذيل آيات 26 تا 44 سورهء حجر آمده است .\r\n","page_name":" 180 ","page_number":180},
  {"content":"\r\n\r\nانحطاط به « اسفل السّافلين » . و اين ويژگيها در هيچ موجودى جز انسان نيست و همان است كه به انسانهاى پاك و منزّه ارزش بىحساب مىدهد ، چرا كه در برابر آن همه عوامل و انگيزه‌هاى انحطاط و گرايش به سوى مادّه و مادّيگرى ، خود را حفظ كرده و از هفت خان جهان مادّه گذشته ، از عالم جان سر بر آورده‌اند و آنچه اندر وهم نايد آن شده‌اند .\r\n جان گشوده سوى بالا بالها * تن زده اندر زمين چنگالها !\r\nميل جان اندر ترقّى و شرف * ميل تن در كسب اسباب و علف ! \r\nو نيز همان است كه فرشتگان ، قبل از آفرينش آدم از درك آن عاجز بودند و شايد آفرينش او را يك خلقت تكرارى مىپنداشتند و با تسبيح و تقديسى كه خودشان داشتند ، اين آفرينش را تحصيل حاصل گمان مىكردند ، اين نكته نيز در خور دقّت است كه خداوند ، روح والاى آدم را به خودش نسبت داده و مىگويد :\r\n « وَ نَفَخْتُ فِيهِ مِنْ رُوحِي »  ، از روح خودم در او دميدم » . « 1 » بديهى است خداوند نه جسم دارد و نه روح و هرگاه چيزى را به خودش اضافه كند مثلا بگويد : « بيت اللّه » ( خانهء خدا ) و « شهر اللّه » ( ماه خدا ) اشاره به نهايت شرف و عظمت آن است و اين كه روح آدمى داراى آثارى از صفات الهى همچون علم و قدرت و خلاقيّت است . در واقع خداوند شريفترين و برترين روح را در آدم دميد و به همين دليل بعد از آن ، خود را احسن الخالقين ناميد و فرمود :\r\n « ثُمَّ أَنْشَأْناهُ خَلْقاً آخَرَ فَتَبارَكَ اللَّهُ أَحْسَنُ الْخالِقِينَ »  . « 2 » چه دردآور است كه انسان با داشتن چنين استعداد و قدرت و توانايى براى كمال ، از مقامى كه در انتظار اوست و در سايهء آن بر تمام مخلوقات برترى دارد و در خور تاج با شكوه  « وَ لَقَدْ كَرَّمْنا »  است ، آن چنان سقوط كند كه به گفتهء قرآن از\r\n\r\n\r\n","description":"","footnote":"\r\n( 1 ) سورهء حجر ، آيهء 29 .\r\n( 2 ) سورهء مؤمنون ، آيهء 14 .\r\n","page_name":" 181 ","page_number":181},
  {"content":"\r\n\r\nچهارپايان پست‌تر شود :  « أُولئِكَ كَالْأَنْعامِ بَلْ هُمْ أَضَلُّ »  . « 1 »\r\n\r\n3 - انسان ، اعجوبهء عالم كون\r\n« انسان » در حقيقت شگفت‌انگيزترين پديدهء عالم هستى است كه به گوشه‌اى از اسرار وجودى او در اين بخش از كلام امام اشاره شده است : داشتن اعضا و جوارح گوناگون و نيروهاى مختلف و قدرتهاى متفاوت ، و تركيب از عناصر متضاد ، و تشكيل از عوامل گوناگون به گونه‌اى كه به صورت معجون بسيار پيچيده‌اى در آمده است كه همه چيز در او جمع است و در واقع نمونهء كوچكى است از تمام جهان هستى و عالم صغرى همطراز عالم كبير .\r\n ا تزعم انّك جرم صغير * و فيك انطوى العالم الاكبر « 2 » \r\nاين ويژگى « انسان » از يك سو ، ما را به اهميّت آفرينش او آشنا مىسازد و از سوى ديگر به عظمت آفريدگار او ! آرى :\r\n زيبندهء ستايش آن آفريدگارى است * كارد چنين دل‌آويز ، نقشى ز ماء و طينى ! \r\nمنظور « امام » از بيان اين ويژگيها اشاره به اين دو نكته بوده است : عظمت آفريدگار و عظمت آفريده .\r\n\r\n\r\n","description":"","footnote":"\r\n( 1 ) سورهء اعراف ، آيهء 179 .\r\n( 2 ) آيا چنين مىپندارى كه تو موجود كوچكى هستى در حالى كه عالم كبير در تو خلاصه شده است .\r\n","page_name":" 182 ","page_number":182},
  {"content":"\r\n\r\n\r\nبخش دهم\r\nو أستادى اللّه سبحانه الملائكة وديعته لديهم و عهد وصيّته اليهم فى الاذعان بالسّجود له و الخنوع لتكرمته فقال سبحانه  « اسْجُدُوا لِآدَمَ فَسَجَدُوا إِلَّا إِبْلِيسَ »  اعترته الحميّة و غلبت عليه الشّقوة و تعزّز بخلقة النّار و استوهن خلق الصلصال فاعطاه اللّه النّظرة استحقاقا للسّخطة و استتماما للبليّة و انجازا للعدة ف  « قالَ إِنَّكَ مِنَ الْمُنْظَرِينَ »   « إِلى يَوْمِ الْوَقْتِ الْمَعْلُومِ »  .\r\n\r\nترجمه\r\nخداوند سبحان از فرشتگان خواست تا وديعه‌اى را كه نزد آنها بود ادا كنند و پيمانى را كه با او در بارهء سجود براى آدم و خضوع براى بزرگداشت او بسته بودند عمل نمايند و فرمود : براى آدم سجده كنيد همه سجده كردند جز ابليس كه خشم و غضب و كبر و نخوت او را فرا گرفت و شقاوت و بدبختى بر وى غلبه كرد ، به آفرينش خود افتخار نمود و خلقت آدم را از گل خشكيده ، سبك شمرد . خداوند خواستهء او را پذيرفت چرا كه مستحق غضب الهى بود و مىخواست امتحان را بر بندگان تمام كند و وعده‌اى را كه به او داده بود ، تحقّق بخشد . فرمود : تو از مهلت داده شدگانى ( نه تا روز قيامت بلكه ) تا روز و وقت معيّنى .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\n\r\nشرح و تفسير\r\n\r\nآغاز انحراف ابليس\r\nبه دنبال بحثى كه در بارهء آفرينش آدم در فراز سابق اين خطبه آمده بود ، در اين جا بحث ديگرى را در همين موضوع بيان مىفرمايد كه از جهات مختلف آموزنده و عبرت‌انگيز است .\r\nنخست مىفرمايد : « خداوند سبحان از فرشتگان خواست تا وديعه‌اى را كه نزد آنها بود ، ادا كنند و پيمانى را كه با او در مورد سجود براى آدم و خضوع براى بزرگداشت او بسته بودند عمل نمايند و فرمود : « براى آدم سجده كنيد ! همه سجده كردند جز ابليس ! » ( و أستادى اللّه سبحانه الملائكة وديعته لديهم و عهد وصيّته اليهم فى الاذعان بالسّجود له و الخنوع « 1 » لتكرمته فقال سبحانه  « اسْجُدُوا لِآدَمَ فَسَجَدُوا إِلَّا إِبْلِيسَ »  .\r\nاز اين تعبير به خوبى استفاده مىشود كه خداوند قبلا از فرشتگان پيمان گرفته بود كه وقتى آدم آفريده و كامل شد براى او سجده كنند و اين همان چيزى است كه در قرآن مجيد ، سورهء ص ، به آن اشاره شده است :   « إِذْ قالَ رَبُّكَ لِلْمَلائِكَةِ إِنِّي خالِقٌ بَشَراً مِنْ طِينٍ فَإِذا سَوَّيْتُهُ وَ نَفَخْتُ فِيهِ مِنْ رُوحِي فَقَعُوا لَهُ ساجِدِينَ »   ، ( به يادآور ) هنگامى را كه پروردگارت به فرشتگان فرمود : من بشرى را از گل مىآفرينم ، هنگامى كه او را منظّم ساختم و از روح خود در آن دميدم براى او به سجده بيفتيد » . « 2 » فرشتگان اين معنى را به خاطر داشتند تا آدم آفريده شد و به صورت انسان كاملى در آمد ، اين جا بود كه انجام آن تعهّد ، از فرشتگان خواسته شد و فرمود :\r\n\r\n\r\n","description":"","footnote":"\r\n( 1 ) « خنوع » به گفتهء « مقاييس » در اصل به معناى خضوع و تواضع است و ديگران نيز تعبيراتى شبيه به همين معنا دارند .\r\n( 2 ) سورهء ص ، آيات 70 و 71 .\r\n","page_name":" 184 ","page_number":184},
  {"content":"\r\n\r\nبراى آدم سجده كنيد ! همه سجده كردند جز ابليس !  « اسْجُدُوا لِآدَمَ فَسَجَدُوا إِلَّا إِبْلِيسَ »  . « 1 » به گفتهء بعضى از شارحان نهج البلاغه اين امر شايد به خاطر آن بوده كه اگر بدون مقدّمه چنين دستورى به فرشتگان داده مىشد تعجّب مىكردند و شايد در اطاعت اين فرمان سست مىشدند ، ولى خداوند ، از قبل ، آنها را براى اين امر آماده كرد تا نشان دهد اوامر مهم بايد با مقدّمه‌چينيهاى لازم صورت گيرد ، سپس انگيزهء مخالفت ابليس را چنين بيان مىفرمايد :\r\n« خشم و غضب و كبر و نخوت او را فرا گرفت و شقاوت و بدبختى بر وى غلبه كرد ، به آفرينش خود از آتش افتخار نمود و خلقت آدم را از گل خشكيده ، سبك شمرد » ( اعترته الحميّة « 2 » و غلبت عليه الشّقوة و تعزّز بخلقه النّار و استوهن خلق الصّلصال ) .\r\nدر واقع عامل اصلى ، از يك نظر ، آلودگى درون او بود كه از آن تعبير به شقوت شده و از نظر ديگر كبر و غرور و تعصّب و خودخواهى كه زاييدهء اين آلودگى درون بود ، بر فكر او غلبه كرد و همين امر سبب شد كه واقعيتها را نبيند ، آتش را برتر از خاك پندارد ، خاكى كه منبع تمام بركات و فوايد و منافع است و اصولا علم و دانش خود را برتر از حكمت خدا بشمرد . البتّه اين گونه داوريها براى افرادى كه گرفتار اين گونه حجابها مىشوند شگفت‌آور نيست ، گاه انسان خودخواه و محجوب به حجاب غرور ، كوهى را كاه و كاهى را كوه مىبيند و بزرگترين متفكّران جهان به هنگام گرفتارى در چنگال غرور و خودخواهى ،\r\n\r\n\r\n","description":"","footnote":"\r\n( 1 ) سورهء بقره ، آيهء 34 .\r\n( 2 ) « حميّة » از مادّهء « حمى » ( بر وزن نهى ) در اصل به معناى حرارتى است كه از آفتاب و آتش و موادّ ديگر و يا از درون بدن انسان توليد مىشود و گاه از قوّهء غضبيّه تعبير به « حميّت » مىكنند چرا كه در آن حالت انسان بر افروخته و داغ مىشود و به حالت تب كه مايهء گرمى بدن است « حمّى » گفته مىشود .\r\n","page_name":" 185 ","page_number":185},
  {"content":"\r\n\r\nگرفتار بزرگترين خطاها و اشتباهات مىشوند .\r\nمنظور از شقاوت در اين جا همان موانع درونى و صفات رذيله‌اى است كه در شيطان وجود داشت . صفات و موانعى كه اختيارى بود و از اعمال پيشين او سرچشمه گرفته بود نه شقاوت ذاتى و غير اختيارى ، چرا كه شقاوت نقطهء مقابل سعادت است . سعادت به معنى فراهم بودن امكانات براى حركت به سوى صلاح و شقاوت وجود موانع در اين راه است ، منتهى همهء اين امور به خاطر اعمال خود انسان يا موجودات مختار ديگر حاصل مىگردد نه بر اثر عوامل جبرى ! به هر حال ابليس با اين گناه بزرگ و خطاى عظيم بكلّى سقوط كرد و از جوار قرب پروردگار بيرون رانده شد و به خاطر عظمت گناهش منفورترين و مطرودترين خلق خدا گشت ، امّا اين طرد و لعنت الهى مايهء بيدارى او نشد و همچنان بر مركب غرور و نخوت سوار بود و همان گونه كه سيرهء افراد مغرور و متعصّب و لجوج است ، به يك كار غير منطقى ديگر دست زد و آن اين بود كه كمر به گمراه ساختن آدم و فرزندان او بست و براى اين كه خشم و حسد خود را بيشتر فرو نشاند بار گناه خود را سنگين‌تر ساخت و از خدا تقاضا كرد كه او را تا دامنهء قيامت زنده نگاهدارد و چنان كه قرآن مىگويد :  « قالَ رَبِّ فَأَنْظِرْنِي إِلى يَوْمِ يُبْعَثُونَ »  . « 1 » خداوند نيز خواستهء او را به خاطر سه چيز پذيرفت : « نخست اين كه او مستحقّ غضب الهى بود . ديگر اين كه مىخواست امتحان را بر بندگان تمام كند و ديگر اين كه وعده‌اى كه به او داده بود ، تحقّق بخشد » ( فاعطاه اللّه النّظرة استحقاقا للسّخطة و استتماما للبليّة و انجازا للعدة ) .\r\nولى نه آن چنان كه او خواسته بود بلكه تا زمان و وقت معيّنى و لذا فرمود : « تو از مهلت داده شدگانى تا روز و وقت معيّنى »   « مِنَ الْمُنْظَرِينَ إِلى يَوْمِ الْوَقْتِ »  \r\n\r\n\r\n","description":"","footnote":"\r\n( 1 ) سورهء حجر ، آيهء 36 .\r\n","page_name":" 186 ","page_number":186},
  {"content":"\r\n\r\n « الْمَعْلُومِ »  . « 1 » در اين كه منظور از  « يَوْمِ الْوَقْتِ الْمَعْلُومِ »  چيست در ميان مفسّران قرآن و نهج البلاغه گفتگوست .\r\nبعضى گفته‌اند : منظور پايان جهان و برچيده شدن دوران تكليف است ( در اين صورت تنها با مقدارى از درخواست ابليس موافقت شده زيرا او درخواست حيات تا روز قيامت داشت ولى تا پايان دنيا موافقت شد ) .\r\nاحتمال ديگر اين كه منظور زمان معيّنى است كه پايان عمر ابليس است و تنها خدا مىداند و جز او از آن آگاه نيست ، چرا كه اگر آن زمان را آشكار مىساخت ابليس تشويق به گناه و سركشى بيشتر مىشد .\r\nبعضى نيز احتمال داده‌اند كه منظور روز قيامت است ، زيرا تعبير به يوم معلوم در آيهء پنجاه سورهء واقعه در بارهء روز قيامت است كه مىفرمايد :   « قُلْ إِنَّ الْأَوَّلِينَ وَ الْآخِرِينَ لَمَجْمُوعُونَ إِلى مِيقاتِ يَوْمٍ مَعْلُومٍ »   .\r\nولى اين احتمال بسيار بعيد به نظر مىرسد زيرا بنا بر اين تفسير ، با تمام خواستهء او موافقت شده ، در حالى كه ظاهر آيات قرآن اين است كه با درخواست او به طور كامل موافقت نشده است ، اضافه بر اين در آيهء مورد بحث  « يَوْمِ الْوَقْتِ الْمَعْلُومِ »  است و در سورهء واقعه « يوم معلوم » مىباشد و اين دو با هم متفاوت است ، بنا بر اين تفسير صحيح يكى از دو تفسير اوّل و دوّم است .\r\nدر حديثى نيز آمده است كه منظور از  « يَوْمِ الْوَقْتِ الْمَعْلُومِ »  زمان قيام حضرت مهدى - عج - است كه به عمر ابليس پايان داده مىشود . « 2 » البته اين سبب نخواهد شد كه عوامل گناه بكلّى از جهان ريشه‌كن شود و\r\n\r\n\r\n","description":"","footnote":"\r\n( 1 ) اشاره به آيهء 37 و 38 ، سورهء حجر . متن آيه چنين است :   « قالَ فَإِنَّكَ مِنَ الْمُنْظَرِينَ إِلى يَوْمِ الْوَقْتِ الْمَعْلُومِ »   .\r\n( 2 ) تفسير نور الثّقلين ، جلد 3 ، صفحهء 14 ، حديث 46 .\r\n","page_name":" 187 ","page_number":187},
  {"content":"\r\n\r\nمسئلهء اطاعت و آزمايش الهى منتفى مىگردد ، چرا كه عامل اصلى كه هواى نفس است به قوّت خود باقى است حتّى عامل انحراف شيطان نيز هواى نفس اوست . « 1 »\r\n\r\nنكته‌ها\r\n\r\n1 - عظمت مقام انسان\r\nاز دلايل مهمّى كه نشان مىدهد انسان برترين موجود عالم خلقت و شريفترين مخلوق خدا و گل سر سبد آفرينش است آيات مربوط به سجود ملائكه براى انسان است كه در چندين سوره از قرآن روى آن تأكيد شده است « 2 » و نشان مىدهد همهء فرشتگان بدون استثنا براى آدم سجده و خضوع كردند و اين دليل روشنى بر فضيلت آدم حتّى بر فرشتگان است و ظاهرا هدف از اين تأكيدهاى مكرّر قرآن ، توجّه دادن انسانها به شخصيّت والاى الهى و معنويشان است و اين تأثير بسزايى در تربيت نفوس و هدايت انسانها دارد .\r\n\r\n2 - سجده براى آدم چگونه بود ؟\r\nدر اين كه اين سجده چه سجده‌اى بوده است و آيا سجده براى غير خدا امكان‌پذير است ، در ميان مفسّران گفتگوست .\r\nبعضى معتقدند كه اين سجده براى خدا بوده ولى به خاطر آفرينش چنين موجود شگرفى ، در برابر آدم صورت گرفته است ، بعضى ديگر مىگويند سجده براى آدم بوده ، ولى نه سجدهء پرستش كه مخصوص خداست ، بلكه سجدهء\r\n\r\n\r\n","description":"","footnote":"\r\n( 1 ) چگونگى تأثير هواى نفس همچنين تأثير شيطان در انحراف انسان به بهترين وجهى در مناجات دوّم از مناجاتهاى پانزده‌گانه امام على بن الحسين ( ع ) آمده است .\r\n( 2 ) سورهء بقره ، آيهء 34 ، سورهء اعراف ، آيهء 11 ، سورهء اسراء ، آيهء 61 ، سورهء كهف ، آيهء 50 و سورهء طه ، آيهء 116 .\r\n","page_name":" 188 ","page_number":188},
  {"content":"\r\n\r\nخضوع يا سجدهء تحيّت و اداى احترام .\r\nدر كتاب عيون الاخبار از كتاب على بن موسى الرّضا ( ع ) آمده است : « كان سجودهم للّه تعالى عبوديّتا و لآدم اكراما و طاعة لكوننا فى صلبه ، سجدهء فرشتگان براى خداوند به عنوان پرستش بود و براى آدم به عنوان اكرام و احترام ، چرا كه ما در صلب آدم بوديم . » « 1 » از اين حديث استفاده مىشود كه سجدهء فرشتگان دو جنبه داشت ، هم جنبهء پرستش خداوند و هم احترام آدم .\r\nشبيه آنچه در تفسير بالا گفته شد در آيهء 100 سورهء يوسف آمده است :  « وَ رَفَعَ أَبَوَيْهِ عَلَى الْعَرْشِ وَ خَرُّوا لَهُ سُجَّداً »  ، و پدر و مادر خود را بر تخت نشاند و همگى به خاطر او به سجده افتادند » .\r\nدر حديثى از امام على بن موسى الرّضا ( ع ) در ذيل همين آيه نيز آمده است كه فرمود : « امّا سجود يعقوب و ولده فانّه لم يكن ليوسف و انّما كان من يعقوب و ولده طاعة للّه و تحيّة ليوسف كما كان السّجود من الملائكة لآدم ، امّا سجود يعقوب و فرزندانش سجدهء پرستش براى يوسف نبود ، بلكه سجدهء آنها به عنوان اطاعت و پرستش خدا و تحيّت و احترام يوسف بود همان گونه كه سجود ملائكه براى آدم چنين بود » .\r\n\r\n3 - سؤالات گوناگون پيرامون آفرينش شيطان\r\nدر بارهء آفرينش شيطان و سوابق او و تمرّدش از اطاعت فرمان خدا و سپس مهلت دادن به او تا زمان معلوم ، سؤالات بسيارى وجود دارد كه شرح همهء آنها مقالات مفصّلى را مىطلبد ، ولى در اين جا به تناسب بحثهاى بالا ، فشرده‌اى از آن لازم است .\r\n\r\n\r\n","description":"","footnote":"\r\n( 1 ) نور الثّقلين ، جلد اوّل ، صفحهء 58 .\r\n","page_name":" 189 ","page_number":189},
  {"content":"\r\n\r\nسؤال 1 - آيا ابليس از فرشتگان بود ؟ اگر پاسخ مثبت است چرا مرتكب بزرگترين گناه شد با اين كه فرشتگان معصومند و اگر جواب آن منفى است يعنى از فرشتگان نبود ، چرا در آيات قرآن نام او در زمرهء ملائكه ذكر شده است ؟\r\nپاسخ - به يقين او از فرشتگان نبود ، چرا كه قرآن با صراحت مىگويد :  « كانَ مِنَ الْجِنِّ فَفَسَقَ عَنْ أَمْرِ رَبِّهِ »  ، او از جن بود ، سپس نافرمانى پروردگارش را كرد » « 1 » ، ولى از آنجا كه پيش از آن در مقام اطاعت و بندگى بسيار كوشا بود در صف فرشتگان جاى گرفت و به همين دليل جزء مجموعهء آنها محسوب مىشد و اگر در پاره‌اى از تعبيرات مانند خطبهء قاصعه ( خطبهء 192 ) به عنوان ملك از او ياد شده به همين دليل است ، بعلاوه خودش با صراحت مىگويد :  « خَلَقْتَنِي مِنْ نارٍ »  ، مرا از آتش آفريدى » « 2 » و مىدانيم آفرينش جن از آتش است نه فرشتگان ، همان گونه كه در آيهء 15 سورهء الرحمن آمده :  « وَ خَلَقَ الْجَانَّ مِنْ مارِجٍ مِنْ نارٍ »  در روايات اهل بيت - عليهم السلام - نيز به اين معنى اشاره شده است . « 3 » اضافه بر اينها قرآن براى ابليس ، فرزندان و ذريّه بيان كرده « 4 » در حالى كه فرشتگان داراى زاد و ولد نيستند .\r\nسؤال 2 - چگونه ممكن است خداوند ابليس را بر انسانها مسلّط كند تا آنجا كه قدرت دفاع از آنها گرفته شود ؟ ! و اضافه بر اين چه لزومى داشت كه اين موجود اغواگر و گمراه كننده آفريده شود ؟ ! و يا پس از آفرينش به او طول عمر و مهلت داده شود تا در گمراهى فرزندان آدم بكوشد و از هيچ تلاشى مضايقه نكند ؟\r\nپاسخ - اوّلا : شيطان به صورت يك موجود پاك آفريده شد و سالها قداست و پاكى خود را حفظ كرد تا آنجا كه بر اثر اطاعت پروردگار همرديف فرشتگان شد ،\r\n\r\n\r\n","description":"","footnote":"\r\n( 1 ) سورهء كهف ، آيهء 50 .\r\n( 2 ) سورهء ص ، آيهء 76 .\r\n( 3 ) مجمع البيان ، جلد 1 ، صفحهء 82 ، ذيل آيهء 34 سورهء بقره .\r\n( 4 ) سورهء كهف ، آيهء 50 .\r\n","page_name":" 190 ","page_number":190},
  {"content":"\r\n\r\nولى سرانجام بر اثر خودخواهى و كبر و غرور و با سوء استفاده از آزادى خويش طريق گمراهى را پيش گرفت و به آخرين درجهء انحطاط سقوط كرد .\r\nثانيا : توجّه به اين نكته ضرورى است كه نفوذ وسوسه‌هاى شيطانى در انسانها يك نفوذ ناآگاه و اجبارى نيست ، بلكه انسانها به ميل و اختيار خودشان راه نفوذ را به روى او مىگشايند و اجازهء ورود را به كشور جانشان صادر كرده و به اصطلاح ، گذرنامهء آن را نيز در اختيار شيطان مىگذارند و به همين دليل قرآن با صراحت مىگويد :  « إِنَّ عِبادِي لَيْسَ لَكَ عَلَيْهِمْ سُلْطانٌ إِلَّا مَنِ اتَّبَعَكَ مِنَ الْغاوِينَ »  ، تو بر بندگان من تسلط نخواهى يافت مگر گمراهانى كه از تو پيروى كنند » « 1 » و در جاى ديگر مىفرمايد :  « إِنَّما سُلْطانُهُ عَلَى الَّذِينَ يَتَوَلَّوْنَهُ وَ الَّذِينَ هُمْ بِهِ مُشْرِكُونَ »  ، تسلط او تنها بر كسانى است كه او را به سرپرستى خود برگزيده‌اند و آنها كه فرمانش را همرديف فرمان خدا لازم مىشمرند » . « 2 » ثالثا : امير مؤمنان على ( ع ) در جمله‌هاى بالا به صورت ظريف و لطيفى جواب اين سؤال را بيان كرده ، مىفرمايد : « خداوند به او مهلت داد چرا كه مستحقّ غضب الهى بود و مىخواست امتحان را بر بندگان تمام كند و وعده‌اى را كه به وى داده بود منجّز گرداند » .\r\nيعنى از يك سو خداوند مجازات او را با اين مهلت دادن سنگين‌تر ساخت ، زيرا همان گونه كه از آيات قرآن استفاده مىشود كسانى كه در مسير گناه و گمراهى گام مىگذارند خداوند هشدارهاى مكرّرى به آنها مىدهد ، اگر اين هشدارها مؤثر شد و بازگشتند چه بهتر و گرنه آنها را به حال خود وا مىگذارد و مهلت كافى مىدهد تا بارشان سنگين‌تر شود . « 3 »\r\n\r\n\r\n","description":"","footnote":"\r\n( 1 ) سورهء حجر ، آيهء 42 .\r\n( 2 ) سورهء حجر ، آيهء 100 .\r\n( 3 ) سورهء آل عمران ، آيهء 178 و سورهء روم ، آيهء 41 .\r\n","page_name":" 191 ","page_number":191},
  {"content":"\r\n\r\nاز سوى ديگر وجود شيطان مايهء آزمايش بزرگى براى انسانها و به تعبير ديگر سبب تكامل افراد با ايمان مىشود زيرا وجود اين دشمن نيرومند براى مؤمنان آگاه و كسانى كه مىخواهند راه حق را بپويند نه تنها زيان‌بخش نيست بلكه وسيلهء پيشرفت و تكامل است ، زيرا مىدانيم پيشرفتها و تكاملها معمولا در ميان تضادها صورت مىگيرد و هنگامى كه انسان در مقابل دشمن نيرومندى قرار مىگيرد ، تمام نيرو و توان و نبوغ خود را بسيج مىكند و به تعبير ديگر وجود اين دشمن نيرومند سبب تحرّك و جنبش هر چه بيشتر مىگردد و در نتيجه ترقّى و تكامل حاصل مىشود .\r\nامّا كسانى كه بيمار دل و سركش و آلوده و گنهكارند ، بر انحراف و بدبختيشان افزوده مىشود و آنها در حقيقت مستحق چنين سرنوشتى هستند !  « لِيَجْعَلَ ما يُلْقِي الشَّيْطانُ فِتْنَةً لِلَّذِينَ فِي قُلُوبِهِمْ مَرَضٌ وَ الْقاسِيَةِ قُلُوبُهُمْ »  ، هدف اين بود كه خداوند القاى شيطان را آزمايشى قرار دهد براى آنها كه در دلهايشان بيمارى است و آنها كه سنگدلند » .\r\n « وَ لِيَعْلَمَ الَّذِينَ أُوتُوا الْعِلْمَ أَنَّهُ الْحَقُّ مِنْ رَبِّكَ فَيُؤْمِنُوا بِهِ فَتُخْبِتَ لَهُ قُلُوبُهُمْ »  ، و نيز هدف اين بود كه آگاهان بدانند ، اين حقّى است از سوى پروردگارت و در نتيجه به آن ايمان بياورند و دلهايشان در برابر آن ، خاضع گردد » . « 1 » سؤال 3 : چگونه شيطان خود را برتر از آدم مىشمرد و بر حكمت خداوند معترض بود ؟ ! در پاسخ بايد گفت خودخواهى و غرور ، حجاب ضخيمى است كه شخص را از ديدن واقعيّات باز مىدارد ، آن گونه كه ابليس را بازداشت . او نه تنها در مقام عصيان و گناه و نافرمانى بر آمد ، بلكه به حكمت پروردگار خرده گرفت كه چرا موجود شريفى همچون من را كه از آتش آفريده شده‌ام دستور به سجده در برابر موجود\r\n\r\n\r\n","description":"","footnote":"\r\n( 1 ) سورهء حج ، آيات 53 و 54 .\r\n","page_name":" 192 ","page_number":192},
  {"content":"\r\n\r\nپست‌ترى كه از خاك آفريده شده است دادى ! او چنين مىپنداشت كه آتش برتر از خاك است در حالى كه خاك سرچشمهء انواع بركات و منبع تمام موادّ حياتى و مهمترين وسيله براى ادامهء زندگى و در بردارندهء انواع معادن و جواهر است ولى آتش چنين نيست . درست است كه آتش و حرارت نيز يكى از وسايل زندگى است ولى بىشك نقش اصلى را موادّ موجود در خاك بر عهده دارد و آتش وسيله‌اى براى تكامل آنهاست .\r\nدر بعضى از روايات آمده است « 1 » كه يكى از دروغهاى ابليس اين بود كه آتش را برتر از خاك مىدانست در حالى كه آتش معمولا از درختان يا مواد چرب به دست مىآيد و مىدانيم درختان از خاكند و چربيهاى گياهى و حيوانى نيز همه ( به واسطه ) از زمين گرفته شده است .\r\nاضافه بر اين ، امتياز آدم تنها به خاطر برترى خاك بر آتش نبود ، بلكه امتياز اصلى او همان روح والايى بود كه خداوند با تعبير  « وَ نَفَخْتُ فِيهِ مِنْ رُوحِي »  به او بخشيده بود . به فرض كه مادّهء نخستين شيطان از مادّهء نخستين آدم برتر باشد دليل بر اين نمىشود كه در برابر آفرينش آدم با آن روح الهى و مقام نمايندگى پروردگار سجده و خضوع نكند و شايد شيطان همهء اينها را مىدانست ولى كبر و غرور و خودپسندى به او اجازهء اعتراف به حقيقت را نمىداد .\r\n\r\n4 - توجيهات بىاساس ناآگاهان\r\nبعضى از فلاسفه - آن گونه كه ابن ميثم بحرانى ( رحمة اللّه عليه ) در شرح نهج البلاغه‌اش نقل مىكند - تمام آنچه را در داستان آفرينش آدم و سجدهء فرشتگان و سركشى و نافرمانى ابليس آمده است تأويل و توجيه كرده و بر مفاهيمى غير از\r\n\r\n\r\n","description":"","footnote":"\r\n( 1 ) به تفسير نور الثقلين ، جلد 4 ، صفحهء 472 ، حديث 93 مراجعه شود .\r\n","page_name":" 193 ","page_number":193},
  {"content":"\r\n\r\nآنچه از ظاهر آنها استفاده مىشود حمل كرده‌اند .\r\nاز جمله اين كه گفته‌اند منظور از « فرشتگانى كه مأمور به سجده براى آدم شده‌اند قواى بدنيه است كه مأمور به خضوع در برابر نفس عاقله ( روح آدمى ) مىباشند ! و منظور از « ابليس » قوهء وهميّه است و لشكريان و جنود ابليس همان قوايى است كه از وهم ( و هواى نفس ) سرچشمه مىگيرد كه در تعارض با قواى عقليه مىباشد و منظور از بهشتى كه آدم از آن رانده شد معارف حقّه و مطالعهء انوار كبرياى خداست ! و امثال اين توجيهات نادرست و بىمأخذ » . « 1 » اينها نمونهء روشن تفسير به رأى است كه در احاديث فراوانى از آن نهى شده و سبب سقوط و دورى از خدا شمرده شده است .\r\nمىدانيم تفسير به رأى و تحميل پيش‌داوريهاى ذهنى بر آيات و روايات هميشه مهمترين ابزار دست منحرفان و دين سازان و شيّادان بوده كه آيات قرآنى و روايات اسلامى را بر آنچه خودشان مىخواهند - و خدا و اوليا اللّه نگفته‌اند - تطبيق دهند و نيز مىدانيم كه اگر پاى تفسير به رأى به آيات و روايات گشوده شود هيچ اصل مسلّم و مبناى ثابت و حكم و قانونى باقى نمىماند و همه چيز دستخوش افكار نادرست و هوا و هوسهاى اين و آن مىگردد و كتاب و سنّت همچون قطعهء مومى مىشود در دست ناآگاهان و منحرفان كه آن را به هر شكلى مايل باشند در مىآورند .\r\nبه همين دليل محقّقان بزرگ اسلام اصرار دارند ، قواعد مسلّمهء باب الفاظ در فهم معانى كتاب و سنّت به كار برود . الفاظ بايد بر معانى حقيقيش حمل شود ، مگر اين كه قراين روشنى بر مجاز وجود داشته باشد ، قراينى كه در ميان عرف عقلا مقبول باشد و در استدلالهاى خود بر آن تكيه كنند . « 2 »\r\n\r\n\r\n","description":"","footnote":"\r\n( 1 ) نهج البلاغه با شرح ابن ميثم ، جلد 1 ، صفحهء 190 به بعد .\r\n( 2 ) براى توضيح بيشتر به كتاب تفسير به رأى نوشتهء آية اللّه مكارم شيرازى مراجعه شود .\r\n","page_name":" 194 ","page_number":194},
  {"content":"\r\n\r\nبه هر حال ذكر داستان ابليس و پايان كار او در اين بخش از كلام مولا على ( ع ) به عنوان درس عبرتى است براى همهء انسانها تا نتايج كبر و غرور و خودخواهى و تعصّب را بنگرند و پايان كار ابليس را كه به لعنت ابدى و شقاوت جاودانى منتهى شد ببينند و هرگز در اين راه بسيار پر خطر ، گام ننهند .\r\nاين سخن را با كلامى از عالم بزرگوار مرحوم مغنيه در شرح نهج البلاغه‌اش پايان مىدهيم :\r\nاو مىگويد از داستان آدم و ابليس درسهاى عبرت زير را مىتوان گرفت :\r\n1 - هر كس نسبت به صاحب فضيلتى حسد بورزد يا با انسانى به خاطر مشاركت در رياست و كار ، به دشمنى برخيزد ، او بر دين ابليس است و در قيامت جزء اصحاب او خواهد بود .\r\n2 - راه معرفت دين و اخلاق كريمه يك راه بيش نيست و آن تسليم و ثبات بر حق است ، نتيجهء آن هر چه باشد .\r\n3 - بسيارى از مردم اصرار بر باطل دارند نه به خاطر اين كه باطل را نمىشناسند ، بلكه به خاطر عناد و دشمنى با مخالفان خود و مىدانند كه اين اصرار غلط آنها را به بدترين عواقب گرفتار مىسازد .\r\nاگر ابليس توبه مىكرد و از راه غلط باز مىگشت به يقين خدا توبهء او را مىپذيرفت و او داراى چنين استعداد و آمادگىاى بود ولى معتقد بود يك شرط دارد و آن اين است كه خداوند بار ديگر او را مأمور به سجده براى آدم نكند در حالى كه خداوند قبول توبهء او را مشروط به اين شرط كرده بود . « 1 »\r\n\r\n\r\n","description":"","footnote":"\r\n( 1 ) فى ظلال نهج البلاغه ، جلد 1 ، صفحهء 51 .\r\n","page_name":" 195 ","page_number":195},
  {"content":"\r\n . \r\n","description":"","footnote":"","page_name":" 196 ","page_number":196},
  {"content":"\r\n\r\n\r\nبخش يازدهم\r\nثمّ اسكن سبحانه آدم دارا ارغد فيها عيشه و آمن فيها محلّته و حذّره ابليس و عداوته فاغترّه عدوّه نفاسة عليه بدار المقام و مرافقة الابرار فباع اليقين بشكّه و العزيمة بوهنه و استبدل بالجذل وجلا و بالاغترار ندما ثمّ بسط اللّه سبحانه له فى توبته و لقّاه كلمة رحمته و وعده المردّ الى جنّته و اهبطه الى دار البليّة و تناسل الذّرّيّة .\r\n\r\nترجمه\r\nسپس خداوند سبحان ، آدم را در خانه‌اى سكنى بخشيد كه زندگيش را در آن پر نعمت و گوارا كرده بود و جايگاه او را امن و امان ساخته بود و او را از ابليس و عداوت و دشمنيش بر حذر داشت ، ولى ( سرانجام ) دشمنش او را فريب داد ، چرا كه بر او حسادت مىورزيد و از اين كه او در سراى پايدار و همنشين با نيكان است سخت ناراحت بود .\r\nآدم يقين خود را به شك و ترديد او فروخت و تصميم راسخ را با گفتهء سست او مبادله كرد ، و به خاطر همين موضوع ، شادى خود را به ترس و وحشت مبدّل ساخت و فريب شيطانى براى او پشيمانى به بار آورد ، سپس خداوند سبحان دامن توبه را براى او گسترد و كلمات رحمتش را به او القا نمود و وعدهء بازگشت به بهشتش را به او داد و او را به سراى آزمايش ( دنيا ) و جايگاه توالد و تناسل فرو فرستاد .\r\n\r\n","description":"","footnote":"","page_name":" 197 ","page_number":197},
  {"content":"\r\n\r\n\r\nشرح و تفسير\r\n\r\nسرانجام عبرت‌انگيز آدم\r\nدر بحث گذشته سخن از آزمايش فرشتگان و ابليس بود و در اين جا در واقع سخن از آزمون آدم و سرانجام اين آزمون است .\r\nاز آيات قرآن به خوبى استفاده مىشود كه آدم براى زندگانى در زمين آفريده شده است . در آيهء 30 سورهء بقره مىفرمايد :  « إِنِّي جاعِلٌ فِي الْأَرْضِ خَلِيفَةً »  ، من در زمين نماينده‌اى قرار مىدهم » و نيز از آيات قرآن استفاده مىشود كه منظور از زمين در اين جا محلّى غير از بهشت بود ( بهشت به هر معنى كه باشد ) زيرا در آيهء 36 بقره مىخوانيم :  « قُلْنَا اهْبِطُوا بَعْضُكُمْ لِبَعْضٍ عَدُوٌّ وَ لَكُمْ فِي الْأَرْضِ مُسْتَقَرٌّ وَ مَتاعٌ إِلى حِينٍ »  ، به آنها ( آدم و همسرش و شيطان ) گفتيم همگى فرود آييد در حالى كه بعضى دشمن ديگرى خواهيد بود و براى شما در زمين تا مدّت معيّنى ، قرارگاه خواهد بود » .\r\nولى به هر حال لازم بود كه آدم دورانى از آزمايش الهى را تجربه كند و به مفاهيمى همچون امر و نهى و تكليف و اطاعت و عصيان و پشيمانى و توبه ، آشنا گردد و دشمن خود را به خوبى در عمل بشناسد ، لذا خداوند او را به بهشت فرستاد و بهره‌گيرى از همهء نعمتهاى عالى آنجا را براى او مباح شمرد ، تنها او را از نزديك شدن به درختى نهى كرد ولى وسوسه‌هاى شيطان و مكر و فريب او سرانجام مؤثّر شد و آدم مرتكب ترك اولى گرديد ، از شجرهء ممنوعه خورد و از لباسهاى بهشتى خارج شد ، اين امر سبب بيدارى و بازگشت او به سوى خدا گشت و از در توبه در آمد ، لطف الهى شامل حالش شد و چگونگى توبه كردن را به او آموخت و سپس توبه‌اش را پذيرا گشت و وعدهء بازگشت به بهشت را به او داد ، ولى اثر وضعى اين كار ، دامان او را گرفت و از آن زندگى پر نعمت و مرفّه بهشت\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nبه زندگى پر رنج و زحمت زمين فرستاد .\r\nاين دورنما و عصاره‌اى از محتواى اين بخش از كلام مولا و داستان آدم به طور كلّى است ، اكنون به اصل خطبه باز مىگرديم و به تفسير جمله‌هاى آن مىپردازيم .\r\nنخست مىفرمايد : « سپس خداوند سبحان ، آدم را در خانه‌اى سكنى بخشيد كه زندگيش را در آن پر نعمت و گوارا كرده بود » ( ثمّ اسكن سبحانه آدم دارا ارغد « 1 » فيها عيشه ) .\r\n« و جايگاه او را امن و امان قرار داده بود » ( و آمن فيها محلّته ) .\r\nو به اين ترتيب ، دو ركن اصلى زندگى كه امنيّت و وفور نعمت است در آن جمع بود .\r\nتعبير امام ( ع ) در اين عبارت در واقع اشاره به آيهء 35 سورهء بقره است كه مىفرمايد : «  « وَ قُلْنا يا آدَمُ اسْكُنْ أَنْتَ وَ زَوْجُكَ الْجَنَّةَ وَ كُلا مِنْها رَغَداً حَيْثُ شِئْتُما »  ، به آدم گفتيم تو و همسرت در بهشت ساكن شويد و از نعمتهاى آن از هر جا مىخواهيد پاك و گوارا بخوريد .\r\nدر عين حال به او هشدار داد « و او را از ابليس و عداوت و دشمنىاش بر حذر داشت » ( و حذّره ابليس و عداوته ) .\r\nبه اين ترتيب ، هم راه سعادت را به او نشان داد و هم چاه بدبختى و شقاوت را ، و بر او حجّت را از هر نظر تمام كرد . اين تعبير ، اشاره به چيزى است كه در آيهء 117 سورهء طه آمده است كه مىفرمايد :  « فَقُلْنا يا آدَمُ إِنَّ هذا عَدُوٌّ لَكَ وَ لِزَوْجِكَ فَلا يُخْرِجَنَّكُما مِنَ الْجَنَّةِ فَتَشْقى »  ، گفتيم اى آدم ! اين ( ابليس ) دشمن تو و\r\n\r\n\r\n","description":"","footnote":"\r\n( 1 ) « ارغد » از مادهء « رغد » بر وزن ( صمد ) در اصل به معنى زندگانى خوب و گسترده است و به معنى فراوانى نعمت در مورد انسان و حيوانات نيز مىآيد . ( مفردات و مقاييس اللغة ) .\r\n","page_name":" 199 ","page_number":199},
  {"content":"\r\n\r\nهمسر توست ، مبادا شما را از بهشت بيرون كند كه به زحمت و رنج خواهى افتاد » ، و براى اتمام حجت بيشتر حتّى درختى را كه مىبايست به آن نزديك نشود به او نشان داد و راه را براى استفاده از ديگر درختان بهشتى در برابر آنها باز گذاشت .\r\nامّا اين رهرو تازه كار كه از مكايد و نيرنگهاى شيطان آگاهى كافى نداشت سرانجام در دام شيطان گرفتار شد و چنان كه امام در ادامهء اين سخن مىفرمايد :\r\n« دشمن ، او را فريب داد چرا كه بر او حسادت مىورزيد كه در سراى پايدار و همنشين نيكان ( فرشتگان ) است » ( فاغترّه عدوّه نفاسة « 1 » عليه بدار المقام و مرافقة الابرار ) .\r\nاصولا كار شيطان همين است او تلاش نمىكند كه خودش را به پاى نيكان و سعادتمندان برساند او مىكوشد نعمتهاى الهى را از ديگران بگيرد و فضاى زندگى را براى آنها تيره و تار كند .\r\nسپس به نكتهء اصلى اشتباه آدم اشاره مىفرمايد و مىگويد : « آدم يقين خود را به شك و ترديد فروخت » ( فباع اليقين بشكّه ) « و عزم راسخى را كه مىبايست در برابر وسوسه‌هاى شيطانى به كار گيرد به گفتهء سست او فروخت » ( و العزيمة بوهنه ) . « 2 » اين تعبير نيز اشاره به آيهء ديگرى از قرآن است كه مىفرمايد :  « وَ لَقَدْ عَهِدْنا إِلى آدَمَ مِنْ قَبْلُ فَنَسِيَ وَ لَمْ نَجِدْ لَهُ عَزْماً »  ، از آدم پيمان گرفته بوديم ( كه فريب شيطان را\r\n\r\n\r\n","description":"","footnote":"\r\n( 1 ) « نفاسة » در اصل از « نفس » بر وزن « حبس » به معنى « روح » گرفته شده و از آنجا كه « تنفس » مايهء حيات است اين واژه در آن به كار رفته است ، سپس « منافسه » در معنى تلاش و كوشش براى رسيدن به موقعيّت مهمّى آمده ، زيرا انسان به هنگام تلاش و كوشش ، نفس و روح خود را به زحمت مىاندازد و به همين مناسبت « نفاسة » به معنى حسد و بخل ، استعمال شده است . ( مفردات ، مقاييس اللغة و لسان العرب ) .\r\n( 2 ) در اين كه ضمير « شكّه » و « وهنه » به چه كسى باز مىگردد ، دو احتمال وجود دارد :\r\nبسيارى از شارحان نهج البلاغه ضمير را به آدم باز گردانده‌اند يعنى آدم يقين خود را به شك خويش فروخت و عزم راسخ خود را به سستى اراده‌اش مبدّل ساخت . اين احتمال نيز وجود دارد كه ضمير ، در هر دو مورد به ابليس برگردد چرا كه شك و وهن را او ايجاد كرد و در واقع اضافهء به سبب شده است نه مفعول ، امّا احتمال اوّل ، صحيحتر به نظر مىرسد .\r\n","page_name":" 200 ","page_number":200},
  {"content":"\r\n\r\nنخورد ) امّا او فراموش كرد و عزم استوارى براى او نيافتيم » . « 1 » درست است كه « شيطان براى آنها سوگند ياد كرد كه من خيرخواه تو و همسرت هستم »  « وَ قاسَمَهُما إِنِّي لَكُما لَمِنَ النَّاصِحِينَ »  . « 2 » ولى آيا او بايد به وعده‌هاى الهى كه از سرچشمهء يقين مىجوشد اعتماد كند يا به سخنان شيطان كه سراسر ، شك و وهم است ؟ ! فراموش كردن اين حقيقت سبب شد كه آدم اين معاملهء سراسر غبن و زيان را انجام دهد و تصميم محكم خود را در زمينهء اطاعت فرمان خدا ، سست نمايد .\r\nاين يك درس عبرت است براى همهء فرزندان آدم كه در هر پيشامدى روى عوامل يقين تكيه كنند و از طرق شك‌آلود و مبهم و تاريك بپرهيزند ، احتياط را از دست ندهند و بدون مطالعهء كافى در هيچ راهى قدم ننهند چرا كه شياطين هميشه برنامه‌هاى فسادانگيز خود را با ظاهرى زيبا مىآرايند و براى جهنم سوزان خود ، در باغ سبز نشان مىدهند . آرى سر تا سر داستان آدم درسهاى بسيار مهمّى براى زندگى تمام انسانها تا دامنهء قيامت است .\r\nسپس به نتيجهء اين معامله پر زيان اشاره كرده ، مىفرمايد : « نتيجه اين شد كه او شادى خود را به ترس و وحشت مبدّل سازد و فريب شيطانى براى او پشيمانى به بار آورد » ( و استبدل بالجذل « 3 » وجلا « 4 » و بالاغترار ندما ) .\r\n\r\n\r\n","description":"","footnote":"\r\n( 1 ) سورهء طه ، آيهء 115 .\r\n( 2 ) سورهء اعراف ، آيهء 21 .\r\n( 3 ) « جذل » ( بر وزن جدل ) به گفتهء « صحاح اللغة » به معنى فرح و خوشحالى است و به گفتهء « مقاييس » جذل ( بر وزن جسم ) به معنى ريشهء درخت است كه درخت را بر پا مىدارد و از آنجا كه شخص فرحناك ، قامتى راست دارد و آدم غمگين داراى كمر خميده است و گاه به زمين چسبيده است ، اين واژه به معنى فرح به كار رفته است .\r\n( 4 ) « وجل » ( بر وزن اجل ) در اصل به معنى ترس و بيم است .\r\n","page_name":" 201 ","page_number":201},
  {"content":"\r\n\r\nامّا چه حوادثى در اين جا روى داد كه آدم متوجّه اشتباه خود گرديد و انگشت حسرت و ندامت به دندان گزيد ؟ امام ( ع ) در اين جا به اجمال ، برگزار فرموده ، ولى قرآن مجيد شرح آن را در سوره‌هاى مختلف بيان كرده است : آنها هنگامى كه تسليم وسوسه‌هاى شيطان شدند و از درخت ممنوع خوردند ، چيزى نگذشت كه لباسهاى بهشتى از اندامشان فرو ريخت و اعضايى كه مىبايست پوشيده بماند آشكار شد و در برابر فرشتگان شرمنده شدند و از اين بالاتر آن كه : به آنها دستور داده شد هر چه زودتر از بهشت خارج شوند كه اين است كيفر كسانى كه فرمان الهى را رها كنند و تسليم وسوسه‌هاى شيطانى شوند ، شخصيت و حيثيتشان پايمال مىگردد و از بهشت بيرون رانده مىشوند .\r\n« اين جا بود كه . آدم بر عكس شيطان كه لجاجت بر ادامهء خطا و گناه داشت فورا در مقام جبران بر آمد و چون به سوى خداوند گام برداشته بود دست لطف الهى به كمكش شتافت و كلمات رحمتش را به او القا كرد و وعدهء بازگشت به بهشتش را به او داد » ( ثمّ بسط اللّه سبحانه له فى توبته و لقّاه كلمة رحمته و وعده المردّ الى جنّته ) . « 1 » ولى به هر حال ، قبولى اين توبه سبب بقاى آدم در بهشت نشد چرا كه ديگر دليلى براى ادامهء بقاى او در بهشت وجود نداشت ، آنچه را بايد در آنجا فرا گيرد ، فرا گرفت و آنچه را بايد تجربه كند ، تجربه كرد . به همين دليل خدا او را به سراى آزمايش ( دنيا ) و جايگاه توالد و تناسل فرو فرستاد ( و اهبطه الى دار البليّة و تناسل\r\n\r\n\r\n","description":"","footnote":"\r\n( 1 ) در اين كه ضمير « جنّته » به خداوند باز مىگردد يا به آدم ، گفتگوست . اگر به آدم باز گردد ظاهرش اين است كه به همان بهشتى كه آدم ، قبلا در آن بود ، بر مىگردد و اگر به خداوند باز گردد ، لزومى ندارد كه همان بهشت باشد و مىتواند بهشت آدم ، بهشت دنيا باشد و بهشتى كه بعدا به آن باز مىگردد ، بهشت آخرت و جنة الخلد ، ولى ظاهر اين است كه ضمير به خداوند باز مىگردد ، ( به قرينهء ضمير « توبته » و « رحمته » ) هر چند كلمهء « مردّ » ظاهرش بازگشت به همان بهشت است ، ولى بازگشت به مطلق بهشت يا به تعبير ديگر ، نوع بهشت نيز با كلمهء « مردّ » ناسازگار نيست .\r\n","page_name":" 202 ","page_number":202},
  {"content":"\r\n\r\nالذّرّيّة ) .\r\nاز اين تعبير ، به خوبى استفاده مىشود كه دنيادار واقعى امتحان است و آنچه در بهشت گذشت ، تمرينى براى شركت در اين امتحان بود و همچنين مسئلهء توالد و تناسل و زاد و ولد ، تنها در دنياست ، نه در بهشت .\r\n\r\nنكته‌ها\r\n\r\n1 - بهشت آدم كدام بهشت بود ؟\r\nگروهى معتقدند كه او در بهشت موعود و جنّة الخلد كه براى نيكان و پاكان معيّن شده است ، ساكن شد در حالى كه جمع ديگرى آن را باغ خرّم و سرسبزى از باغهاى اين دنيا و به تعبير ديگر بهشت دنيا مىدانند و به چند دليل استدلال كرده‌اند : نخست اين كه بهشت موعود قيامت ، يك نعمت جاودانى است و خارج شدن از آن ممكن نيست . ديگر اين كه ابليس با آن همه آلودگى و كفر و سركشى چگونه ممكن است گام در چنين مكان مقدّس و پاكى بگذارد ؟ و اگر گفته شود ابليس براى وسوسهء آدم هرگز در بهشت نبود ، بلكه در بيرون بهشت ايستاده بود و آدم را وسوسه كرد ، در پاسخ مىگوييم : اين سخن با آيهء 36 سورهء بقره كه مىگويد :  « وَ قُلْنَا اهْبِطُوا بَعْضُكُمْ لِبَعْضٍ عَدُوٌّ »  ، به همهء آنها ( آدم و حوا و ابليس ) گفتيم كه از بهشت فرود آييد و خارج شويد در حالى كه بعضى دشمن بعضى ديگر خواهيد بود » سازگار نيست .\r\nافزون بر اين ، در روايات متعدّدى كه از امامان اهل بيت ( ع ) رسيده است ، تصريح شده كه بهشت آدم ، باغى از باغهاى سرسبز دنيا بود ، از جمله حسين بن بشّار مىگويد : از امام صادق ( ع ) در بارهء بهشت آدم سؤال كردم ، فرمود : « جنّة من جنان الدّنيا يطلع عليها الشّمس و القمر و لو كانت من جنان الخلد ما خرج منها ابدا ، باغى از باغهاى ( خرّم ) دنيا بود كه خورشيد و ماه بر آن مىتابيد و اگر بهشت\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nجاودان بود ، هرگز آدم از آن بيرون نمىآمد » . « 1 » مرحوم كلينى در كتاب كافى حديث ديگرى شبيه آن ، از حسين بن ميسّر از امام صادق ( ع ) نقل كرده است . « 2 » تنها ايرادى كه در اين جا ممكن است بر اين سخن گرفته شود ، همان تعبيرى است كه در عبارت بالا از نهج البلاغه آمده بود كه مىفرمايد : ( نفاسة عليه بدار المقام ) شيطان ، آدم را به خاطر اين كه بر او حسادت مىورزيد از اين كه او در سراى پايدار است ، وسوسه كرد و فريب داد .\r\nولى ممكن است اين تعبير ، اشاره به اين باشد كه اگر اين خلاف را مرتكب نمىشد ، مدّتهاى طولانى در بهشت مىماند ، سپس گام به اين زمين مىگذاشت ، ولى اين ترك اولى او را به زودى از بهشت خارج كرد و به زمين فرستاد ، يا اين كه گفته شود او مىخواست آدم را از جنّة الخلد و بهشت قيامت محروم سازد چرا كه اگر آدم از هر نظر مطيع فرمان خدا مىبود به جنّة الخلد راه مىيافت .\r\n\r\n2 - آيا آدم مرتكب گناهى شد ؟ !\r\nآنها كه ارتكاب گناه را براى انبيا - مخصوصا در اين گونه امور - جايز مىشمرند ، ابا ندارند كه بگويند آدم مرتكب گناه شد ، امّا پيروان مكتب اهل بيت كه معتقدند انبيا از هر گناه و خطايى مصون و محفوظ هستند - چه آنچه مربوط به باب اعتقادات و تبليغ احكام دين است و چه آنچه مربوط به اعمال و كارهاى روزمرّه ، چه قبل از نبوّت و چه بعد از نبوّت - « 3 » معتقدند كه آدم هرگز مرتكب\r\n\r\n\r\n","description":"","footnote":"\r\n( 1 ) بحار الانوار ، جلد 11 ، صفحهء 143 ، حديث 12 .\r\n( 2 ) كتاب كافى ، جلد 3 ، صفحهء 247 ، باب جنة الدّنيا ، حديث 2 .\r\n( 3 ) « ابن ابى الحديد » مىگويد : به اعتقاد اماميه جايز نيست خداوند پيغمبرى را مبعوث كند كه كار زشتى قبل از نبوّت از او سر زده باشد نه گناه كبيره ، نه صغيره ، نه از روى عمد و نه خطا و نه به خاطر اشتباه ، و اين مذهب منحصر به اماميّه است زيرا اصحاب ما ( اهل سنّت ) گناهان كبيره را پيش از نبوّت ممنوع مىدانند ولى گناهان صغيره را اگر موجب تنفّر نباشد ممنوع نمىشمرند . سپس مىافزايد : اماميّه اين سخن را در بارهء امامان ( دوازده‌گانه ) نيز جارى مىدانند و براى آنها مقام عصمت مطلقه همچون انبيا قائلند . ( شرح نهج البلاغه ابن ابى الحديد ، جلد 7 ، صفحهء 10 )\r\n","page_name":" 204 ","page_number":204},
  {"content":"\r\n\r\nگناهى نشد و نهى خداوند از آن درخت ممنوع ، نهى تحريمى نبود ، بلكه تنها كار مكروهى براى آدم بود ، ولى از آنجا كه مقام انبيا مخصوصا آدم كه مسجود همهء فرشتگان واقع گشت آن قدر و الا و عالى است كه حتّى انتظار مكروهى از آنان نمىرود ، هنگامى كه مرتكب چنين كارى شوند از سوى خداوند شديدا مؤاخذه خواهند شد كه گفته‌اند : « حسنات الابرار سيّئات المقرّبين ، كارهاى خوب نيكان به منزلهء گناه مقرّبان است » ! به تعبير ديگر ، گناه بر دو قسم است : گناه مطلق و گناه نسبى . گناه مطلق ، چيزى است كه براى همه گناه است مانند دروغ و دزدى و شرب خمر ، ولى گناه نسبى ، آن است كه نسبت به عموم مردم گناه نيست ، بلكه شايد براى بعضى ، عمل مستحبى محسوب شود امّا همين عمل مباح يا مستحب ، اگر از مقرّبان درگاه الهى صادر شود دور از انتظار است و واژهء عصيان بر آن اطلاق مىشود امّا نه به معناى گناه مطلق ، بلكه گناه نسبى و منظور از ترك اولى هم ، همين است .\r\nبعضى نيز گفته‌اند كه نهى آدم از درخت ممنوع ، نه الهى ( مولوى ) نبود ، بلكه نهى ارشادى بود همانند دستور طبيب كه مىگويد : فلان غذا را نخور كه بيمارى تو طولانى مىشود . بديهى است مخالفت طبيب ، نه توهينى به طبيب است و نه گناه و عصيانى نسبت به فرمان او ، بلكه نتيجهء آن درد و رنجى است كه عايد مخالفت كننده مىشود .\r\nدر بعضى از آيات مربوط به جريان آدم ، اشاره‌اى به اين معنى ديده مىشود :\r\n « فَقُلْنا يا آدَمُ إِنَّ هذا عَدُوٌّ لَكَ وَ لِزَوْجِكَ فَلا يُخْرِجَنَّكُما مِنَ الْجَنَّةِ فَتَشْقى »  ، به آدم\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nگفتيم اين ( ابليس ) دشمن تو و همسر توست ، مبادا شما را از بهشت بيرون كند كه به درد و زحمت خواهيد افتاد » . « 1 » در بعضى از روايات نيز آمده كه آدم هرگز از آن درخت ممنوع نخورد ، بلكه از درختهاى مشابه آن خورد و لذا شيطان به هنگام وسوسه به آنها گفت : خداوند شما را از اين درخت نهى نكرده ( يعنى از ديگرى نهى كرده ) :  « وَ قالَ ما نَهاكُما رَبُّكُما عَنْ هذِهِ الشَّجَرَةِ »  . « 2 » توجّه به اين نكته نيز لازم است كه قرآن مىگويد : ابليس براى آدم سوگند ياد كرد كه من خيرخواه شما هستم كه مىگويم از اين درخت بخوريد :  « وَ قاسَمَهُما إِنِّي لَكُما لَمِنَ النَّاصِحِينَ »  « 3 » و تا آن روز ، نه آدم و نه حوّا ، سوگند دروغى را نشنيده بودند و به همين جهت تحت تأثير وسوسهء شيطان واقع شدند . البتّه اگر آنها دقّت مىكردند پى به دروغ ابليس مىبردند ، زيرا قبل از اين سخن ، از خداوند شنيده بودند كه شيطان دشمن آنهاست و به يقين نبايد به قسمهاى دشمن اعتماد كرد و او را خيرخواه دانست .\r\n\r\n3 - درخت ممنوع چه بود ؟\r\nدر اين كه آيا اين شجره ( درخت ) كه براى آدم ، خوردن از آن ممنوع بود ، اشاره به يك درخت معمولى خارجى يا يك امر معنوى اخلاقى است و اگر مادّى يا معنوى است اشاره به كدام درخت يا كدام صفت از صفات است ، در ميان مفسّران مورد گفتگوست ، گر چه در كلام مولا امير مؤمنان ( ع ) در اين خطبه اشاره‌اى به آن نشده ولى چون به داستان ابليس و وسوسه‌ها و فريب او اشاره\r\n\r\n\r\n","description":"","footnote":"\r\n( 1 ) سورهء طه ، آيهء 117 .\r\n( 2 ) تفسير نور الثقلين ، جلد 2 ، صفحهء 11 ، حديث 34 . سورهء اعراف ، آيهء 20 .\r\n( 3 ) سورهء اعراف ، آيهء 21 .\r\n","page_name":" 206 ","page_number":206},
  {"content":"\r\n\r\nشده ، بد نيست سخن كوتاهى براى تكميل بحث در اين جا داشته باشيم .\r\nدر قرآن مجيد ، در شش مورد به شجرهء ممنوعه اشاره شده ، بى آن كه در معرّفى آن سخنى به ميان آمده باشد ، ولى در اخبار و روايات اسلامى و كلمات مفسّران بحثهاى فراوانى در آن شده است . بعضى آن را به شجرهء گندم ( توجّه داشته باشيد كه واژهء شجره به درخت و گياه هر دو اطلاق مىشود چه آن كه در داستان يونس ، به بوتهء كدو اطلاق شجره شده است ) « 1 » تفسير كرده‌اند . بعضى به درخت انگور و برخى به انجير و بعضى به نخل و بعضى به كافور تفسير كرده‌اند . « 2 » در بعد معنوى بعضى آن را به علم آل محمّد و برخى به حسد و بعضى به علم ، به طور مطلق تفسير نموده‌اند .\r\nدر حديثى از امام على بن موسى الرّضا ( ع ) مىخوانيم كه وقتى از حضرتش در بارهء اختلاف كلمات و روايات در اين باره سؤال كردند فرمود : همهء اينها درست است ، چرا كه درختان بهشت با درختان دنيا تفاوت دارد . در آنجا بعضى از درختان داراى انواع ميوه‌ها و محصولات است ، به علاوه هنگامى كه آدم مورد اكرام و احترام خداوند قرار گرفت و فرشتگان براى او سجده كردند و در بهشت جاى داده شد ، در دل گفت : آيا خداوند موجودى برتر از من آفريده است ؟\r\nخداوند مقام محمّد و آل محمّد را به او نشان داد و او در دل آرزو كرد كه كاش به جاى آنان بود . « 3 » ذكر اين نكته در اين جا لازم است كه در تورات كنونى شجرهء ممنوعه ، به عنوان شجرهء علم و دانش ( معرفت نيك و بد ) و شجرهء حيات و زندگى جاودان ، معرّفى\r\n\r\n\r\n","description":"","footnote":"\r\n( 1 )  « وَ أَنْبَتْنا عَلَيْهِ شَجَرَةً مِنْ يَقْطِينٍ »  سورهء صافّات ، آيهء 146 .\r\n( 2 ) به تفسير نور الثّقلين ، جلد 1 ، صفحهء 60 ، و الدرّ المنثور ، جلد 1 ، صفحهء 52 و 53 ذيل آيهء 35 سورهء بقره مراجعه شود .\r\n( 3 ) نور الثّقلين ، جلد 1 ، صفحهء 60 ( با تلخيص ) .\r\n","page_name":" 207 ","page_number":207},
  {"content":"\r\n\r\nشده است و خداوند آدم و حوا را از آن نهى كرده بود ، مبادا آگاه شوند و حيات جاويدان پيدا كنند و چون خدايان گردند ! « 1 » اين تعبير از روشنترين قراينى است كه گواهى مىدهد تورات فعلى تورات حقيقى نيست بلكه ساختهء مغز بشر كم اطلاعى بوده كه علم و دانش را براى آدم ، عيب مىشمرده و آدم را به گناه علم و دانش ، مستحق طرد از بهشت مىشمرد .\r\nگويى بهشت جاى آدم فهميده نيست و به نظر مىرسد پاره‌اى از روايات كه شجرهء ممنوعه را شجرهء علم و دانش معرّفى مىكند از روايات مجعولى است كه از تورات تحريف يافته ، گرفته شده است .\r\n\r\n4 - كلماتى كه براى توبه به آدم تعليم داده شد ، چه بود ؟\r\nدر كلمات امام ( ع ) كه در بالا خوانديم تنها اشاره به دريافت كلمهء رحمت به وسيلهء آدم از سوى خدا مىشود امّا سخنى از شرح اين كلمه به ميان نيامده است .\r\nدر قرآن مجيد نيز اين مسأله ، سربسته بيان شده است و در آنجا فقط سخن از تلقّى كلمات است .\r\nاز اين تعبيرات به خوبى روشن مىشود كه اين كلمات ، مشتمل بر مسائل مهمّى بوده است .\r\nبعضى گفته‌اند منظور از آن كلمات ، همان اعتراف به تقصير در پيشگاه خداست كه در آيهء 23 اعراف به آن اشاره شده است :  « رَبَّنا ظَلَمْنا أَنْفُسَنا وَ إِنْ لَمْ تَغْفِرْ لَنا وَ تَرْحَمْنا لَنَكُونَنَّ مِنَ الْخاسِرِينَ »  ، پروردگارا ما به خويشتن ستم كرديم و اگر ما را نبخشى و به ما رحم نكنى از زيانكاران خواهيم بود » ! بعضى همين اعتراف به تقصير و طلب آمرزش را در عبارات ديگرى بيان كرده‌اند ، مانند : « لا إله الّا انت سبحانك و بحمدك عملت سوءا و ظلمت نفسى\r\n\r\n\r\n","description":"","footnote":"\r\n( 1 ) تورات ، سفر تكوين ، فصل دوّم ، شمارهء 17 .\r\n","page_name":" 208 ","page_number":208},
  {"content":"\r\n\r\nفاغفر لى انّك خير الغافرين » . « 1 » شبيه اين مضمون ، در رواياتى كه از امام باقر يا امام صادق - عليهما السلام - نقل شده ، نيز ديده مىشود . « 2 » ولى در اكثر روايات مىخوانيم كه اين كلمات ، توسل به خمسهء طيبه ، محمّد و على و فاطمه و حسن و حسين - عليهم السلام - بوده است .\r\nچنانچه در كتاب خصال از ابن عباس نقل مىكند كه از پيغمبر اكرم ( ص ) پرسيدم كلماتى كه آدم از پروردگارش دريافت داشت چه بود ؟ پيامبر ( ص ) فرمود :\r\n« ساله بحقّ محمّد و على و فاطمة و الحسن و الحسين الّا تبت عليه فتاب اللّه عليه انّه هو التّواب الرّحيم ، از خداوند به حقّ اين پنج تن مقدس ، تقاضا كرد كه توبهء او را بپذيرد و خدا توبهء او را پذيرفت » . « 3 » قابل توجّه اين كه همين معنى با تفاوت بسيار كمى در تفسير معروف « الدّر المنثور » كه از تفاسير روايى اهل سنت است ، نقل شده است . « 4 » در روايت ديگرى كه از تفسير امام حسن عسكرى ( ع ) نقل شده است مىخوانيم : « هنگامى كه آدم مرتكب آن خطا شد و از پيشگاه خداوند متعال پوزش طلبيد ، عرض كرد : پروردگارا توبهء مرا بپذير و عذر مرا قبول كن ، من به آثار سوء گناه و خوارى آن با تمام وجودم پى بردم . خداوند فرمود : آيا به خاطر ندارى كه به تو دستور دادم در شدائد و سختيها و حوادث سنگين و دردناك ، به محمّد و آل پاك او مرا بخوانى ؟ آدم عرض كرد : پروردگارا آرى . خداوند فرمود : آنها محمّد و على و فاطمه و حسن و حسين - عليهم السلام - هستند پس مرا به نام آنها بخوان تا\r\n\r\n\r\n","description":"","footnote":"\r\n( 1 ) بحار الانوار ، جلد 11 ، صفحهء 181 .\r\n( 2 ) تفسير نور الثقلين ، جلد 1 ، صفحهء 67 .\r\n( 3 ) كتاب خصال بنا به نقل تفسير نور الثّقلين ، جلد 1 ، صفحهء 68 .\r\n( 4 ) تفسير الدر المنثور ، جلد 1 ، صفحهء 60 ( ذيل آيهء 37 سورهء بقره ) .\r\n","page_name":" 209 ","page_number":209},
  {"content":"\r\n\r\nتقاضاى تو را بپذيرم و بيش از آنچه مىخواهى به تو بدهم » . « 1 » در حديث ديگرى از عايشه از پيامبر ( ص ) نيز مىخوانيم كه آن كلمات دعاى زير بود : « اللّهمّ انّك تعلم سرّى و علانيتى فاقبل معذرتى و تعلم حاجتى فاعطنى سؤلى و تعلم ما فى نفسى فاغفر لى ذنبى اللّهمّ انّى أسألك ايمانا يباشر قبلى و يقينا صادقا حتّى اعلم انّه لا يصيبني الّا ما كتبت لى و ارضنى بما قسمت لى » . « 2 » در عين حال ، منافاتى در ميان اين روايات نيست و ممكن است آدم در عين توسل به اسامى خمسهء طيبه ، دعاهاى فوق را نيز خوانده باشد . بعضى نيز آن را به حالات معنوى آدم ، همان حالات جذبهء الهى و روحانى تفسير كرده‌اند كه آن نيز با آنچه در بالا آمد مىتواند همراه باشد .\r\nالبته ناآگاهى آدم به اين كلمات ، قبل از تعليم الهى ، منافاتى با آگاهى او به علم اسماء ندارد چون علم اسماء ، به احتمال قوى به معنى آگاهى بر اسرار آفرينش است ولى راه خودسازى و جبران خطا و سير الى اللّه ، راه ديگر و از مقولهء ديگر مىباشد .\r\n\r\n\r\n","description":"","footnote":"\r\n( 1 ) شرح نهج البلاغه مرحوم خويى ، جلد 2 ، صفحهء 118 .\r\n( 2 ) تفسير الدر المنثور ، جلد 1 ، صفحهء 59 .\r\n","page_name":" 210 ","page_number":210},
  {"content":"\r\n\r\n\r\nبخش دوازدهم\r\nو اصطفى سبحانه من ولده انبياء اخذ على الوحى ميثاقهم و على تبليغ الرّسالة امانتهم لمّا بدلّ اكثر خلقه عهد اللّه اليهم فجهلوا حقّه و اتّخذوا الانداد معه و اجتالتهم الشّياطين عن معرفته و اقتطعتهم عن عبادته فبعث فيهم رسله و واتر اليهم انبيائه ليستادوهم ميثاق فطرته و يذكّروهم منسيّ نعمته و يحتجّوا عليهم بالتّبليغ و يثيروا لهم دفائن العقول و يروهم آيات المقدرة : من سقف فوقهم مرفوع و مهاد تحتهم موضوع و معايش تحييهم و آجال تفنيهم و اوصاب تهرمهم و احداث تتابع عليهم . و لم يخل اللّه سبحانه خلقه من نبيّ مرسل او كتاب منزل او حجّة لازمة او محجّة قائمة . رسل لا تقصّر بهم قلّة عددهم و لا كثرة المكذّبين لهم . من سابق سمّى له من بعده او غابر عرفّه من قبله . على ذلك نسلت القرون و مضت الدّهور و سلفت الآباء و خلفت الابناء .\r\n\r\nترجمه\r\nخداوند سبحان ، از فرزندان آدم پيامبرانى برگزيد و از آنها پيمان گرفت كه وحى الهى را به خوبى حفظ كنند و امانت رسالت را به مردم ابلاغ نمايند ، اين در زمانى بود كه اكثر مردم پيمانى را كه خداوند از آنها گرفته بود دگرگون ساختند و همتا و شريكان ، براى او قرار دادند و شياطين ، آنها را از معرفت خداوند بازداشتند و از عبادت او جدا كردند ، به اين دليل خداوند ، پيامبرانش را در ميان آنها مبعوث كرد و رسولان خود را پى در پى به سوى آنان فرستاد تا پيمان فطرت را از آنها مطالبه كنند و نعمتهاى فراموش\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nشدهء الهى را به آنان يادآورى نمايند و با ابلاغ دستورات او حجّت را بر آنها تمام كنند و گنجهاى پنهانى عقلها را براى آنها آشكار سازند و آيات قدرت خدا را به آنها نشان دهند ، از جمله : سقف برافراشتهء آسمان كه بر فراز آنهاست و گاهوارهء زمين كه در زير پاى آنها نهاده شده و وسايل زندگى كه حيات به آنها مىبخشد و سرآمدهاى عمر كه آنان را فانى مىسازد و مشكلات و رنجهايى كه آنان را پير مىكند و حوادثى كه پى در پى بر آنان وارد مىشود . و خداوند سبحان هيچ گاه جامعهء بشرى را از پيامبر مرسل ، يا كتاب آسمانى ، يا دليلى قاطع ، يا راهى روشن خالى نگذارده است ، پيامبرانى كه كمى نفراتشان و فزونى دشمنان و تكذيب كنندگانشان ، آنها را از انجام وظايف ، باز نمىداشت ، پيامبرانى كه بعضى به ظهور پيامبرى آينده بشارت مىدادند و بعضى از طريق پيامبر پيشين شناخته شده بودند و به اين ترتيب قرنها گذشت و روزگاران ، سپرى شد ، پدران رفتند و فرزندان ، جانشين آنان شدند .\r\n\r\nشرح و تفسير\r\n\r\nبعثت پيامبران و مسئوليت بزرگ آنان\r\nدر اين بخش از كلام مولا ، سخن از بعثت انبيا به ميان آمده است . در واقع مرحله‌اى است بعد از مرحلهء آفرينش آدم و گام نهادن او بر روى زمين و در اين بخش ، نخست اشاره به علّت بعثت انبيا مىفرمايد و سپس ماهيّت و محتواى دعوت آنها را روشن مىسازد و در مرحلهء سوّم چگونگى تعليمات آنها را روشن مىكند و در نهايت ، سخن از ويژگيهاى انبيا و مقاومت آنها در برابر مشكلات و ارتباط آنان با يكديگر در طول زمان به ميان مىآورد .\r\nدر مرحلهء اوّل مىفرمايد : « خداوند سبحان از فرزندان آدم ( ع ) پيامبرانى برگزيد و\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nاز آنها پيمان گرفت كه وحى الهى را به خوبى حفظ كنند و از آنان خواست كه امانت رسالت را به مردم ابلاغ نمايند » ( و اصطفى سبحانه من ولده انبياء اخذ على الوحى ميثاقهم « 1 » و على تبليغ الرّسالة امانتهم ) .\r\nبه اين ترتيب آنها از همان آغاز وحى ، به خداوند پيمان سپردند كه وحى الهى را به خوبى پاسدارى كنند و اين امانت بزرگ را با نهايت دقّت به بندگان خدا برسانند . آرى آنها در برابر اين موهبت بزرگ ، به زير بار آن مسئوليت عظيم رفتند .\r\nامّا اين كه چگونه خداوند گروه خاصّى را براى اين امر برگزيد و حقيقت وحى چيست و چگونه بر بعضى وحى مىشود و بر بعضى نمىشود ؟ اين گونه مسائل را بايد در جاى مناسب خود مطرح كرد . « 2 » در واقع اين سخن اشاره به آيهء :  « وَ إِذْ أَخَذْنا مِنَ النَّبِيِّينَ مِيثاقَهُمْ وَ مِنْكَ وَ مِنْ نُوحٍ وَ إِبْراهِيمَ وَ مُوسى وَ عِيسَى ابْنِ مَرْيَمَ وَ أَخَذْنا مِنْهُمْ مِيثاقاً غَلِيظاً »  ، ( به خاطر آور ) هنگامى را كه از پيامبران پيمان گرفتيم و ( همچنين ) از تو و از نوح و ابراهيم و موسى و عيسى بن مريم و ما از همهء آنان پيمان محكمى گرفتيم ( كه در اداى مسئوليّت تبليغ و رسالت ، كوتاهى نكنند ) » . « 3 » سپس به دليل اصلى بعثت انبيا اشاره كرده ، مىفرمايد :\r\n« اين در زمانى بود كه اكثر مردم پيمانى را كه خدا از آنها گرفته بود دگرگون ساختند ، حقّ او را نشناختند و همتا و شريكانى براى او قرار دادند و شياطين ، آنها را از معرفت خداوند بازداشتند و به هر سو مىكشيدند و آنها را از عبادت و اطاعتش جدا\r\n\r\n\r\n","description":"","footnote":"\r\n( 1 ) « ميثاق » همانطور كه « صحاح اللغة » مىگويد از مادّهء وثوق به معناى اعتماد و اطمينان به امانت‌دارى كسى است . بنا بر اين ، ميثاق ، به عهد و پيمانى گفته مىشود كه سبب اطمينان و اعتماد مىگردد ( در اصل موثاق بوده و سپس واو تبديل به ياء شده است ) .\r\n( 2 ) رجوع كنيد به تفسير موضوعى « پيام قرآن » ، جلد 7 ، صفحهء 317 .\r\n( 3 ) سورهء احزاب ، آيهء 7 .\r\n","page_name":" 213 ","page_number":213},
  {"content":"\r\n\r\nكردند » ( لَمّا بدّل اكثر خلقه عهد اللّه اليهم فجهلوا حقّه و اتّخذوا الانداد « 1 » معه و اجتالتهم « 2 » الشّياطين عن معرفته و اقتطعتهم عن عبادته ) .\r\nدر حقيقت ، عدم شناخت آنها نسبت به خدا سبب شد كه در درّهء هولناك شرك سقوط كنند و شياطين ، اطراف آنها را بگيرند و از عبادت و اطاعت خدا را باز دارند .\r\nدر اين كه منظور از اين عده و پيمان الهى چيست ، بسيارى از شارحان نهج البلاغه آن را اشاره به پيمان عالم ذر - با تمام گفتگوهايى كه در اطراف آن است - مىدانند ولى ممكن است آن را اشاره به پيمان فطرت بدانيم كه در جمله‌هاى بعد ، از كلام مولا نيز ، سخن از آن به ميان آمده است « 3 » و به تعبيرى ديگر ، خداوند ، انسان را بر فطرت پاك آفريده كه در درون ذاتش با حقيقت توحيد آشناست ، به نيكيها علاقمند و از بديها بيزار است . اگر اين فطرت ، پاك باقى مىماند چه بسا الطاف الهيّه ، همهء انسانها را به سوى كمال رهنمون مىشد و پيامبران ، كمك كاران و ياوران آنها در اين راه بودند و بار مسئوليّت آنان بسيار سبك مىشد ولى انحراف از فطرت چه از جهت معارف توحيدى كه نتيجهء آن گرايش به شرك و بت‌پرستى شد و چه از جهت عملى كه نتيجه‌اش تسليم هوا و\r\n\r\n\r\n","description":"","footnote":"\r\n( 1 ) « انداد » جمع « ندّ » ( بر وزن ضدّ ) به معناى مثل است ولى ريشهء اصلى آن به طورى كه مقاييس و ديگران مىگويند به معناى جدايى و فرار كردن و مخالفت است . به همين دليل ، ارباب لغت گفته‌اند « ندّ » به هر گونه مثل گفته نمىشود بلكه به مثلى گفته مىشود كه در آثار و اعمال ، راه مخالف را مىپويد همانند انسانى كه مثل انسان ديگر است ، ولى با او در حال جنگ مىباشد .\r\n( 2 ) « اجتال » از مادّهء « جولان » به معناى دوران است و در كلام امام ( ع ) چون با « عن » ذكر شده ، مفهومش جولان دادن و بازگرداندن از چيزى است و ممكن است اين معنى در مفهوم آن افتاده باشد كه هر زمان آنها را به سويى مىبرد .\r\n( 3 ) در بحثهاى مربوط به عالم ذر اين احتمال ذكر شده است كه ممكن است تفسير آن ، همان مسائل فطرى و استعدادهاى الهى باشد كه خداوند در نهاد بشر قرار داده است . براى شرح بيشتر به تفسير نمونه ، جلد هفتم ، صفحهء 4 مراجعه فرماييد .\r\n","page_name":" 214 ","page_number":214},
  {"content":"\r\n\r\nهوس و شياطين بودن گرديد ، سبب شد كه خداوند ، پيامبران بسيارى را با مسئوليت‌هاى بسيارى سنگين به سوى جامعهء بشريّت بفرستد كه در بخش آيندهء كلام امام ( ع ) ، هم به مسئوليت‌هاى آنها و هم به ويژگيهاى اخلاقى و عملى آنان اشاره شده است .\r\nسپس به فلسفهء بعثت انبيا اشاره فرموده ، مىگويد : « پس خداوند پيامبرانش را در ميان انسانها مبعوث كرد و رسولان خود را پى در پى به سوى آنان فرستاد تا پيمان فطرت را از آنان مطالبه كنند و نعمتهاى فراموش شدهء الهى را به آنان يادآورى نمايند و با ابلاغ دستورهاى خدا ، حجّت را بر آنها تمام نمايند و گنجهاى پنهانى عقلها را براى آنان آشكار سازند » ( فبعث فيهم رسله و واتر اليهم ! « 1 » انبيائه ليستادوهم ميثاق فطرته و يذكّروهم منسيّ نعمته و يحتجّوا عليهم بالتّبليغ و يثيروا لهم دفائن العقول ) .\r\nدر اين جا امام ( ع ) به چهار هدف عمده در مورد بعثت انبيا اشاره فرموده است : نخست مطالبهء پيمان فطرت .\r\nگفتيم خداوند ، معارف توحيدى را در سرشت انسان قرار داده و هر انسانى اگر با اين فطرت دست نخورده ، پرورش يابد و آموزشهاى نادرست ، او را منحرف نسازد و پدران و مادران مشرك ، روح او را آلوده نكنند به طور طبيعى و فطرى يگانه‌پرست خواهد بود و در سايهء اين فطرت توحيدى به نيكيها و حق و عدالت پايبند خواهد بود ، پيامبران مىآيند تا انسانهاى منحرف شده را به فطرت توحيدى باز گردانند .\r\n\r\n\r\n","description":"","footnote":"\r\n( 1 ) « واتر » از مادّهء « وتر » گرفته شده كه به معناى فرد در مقابل شفع ( زوج ) مىباشد و در اين جا به معنى واحد است يعنى پيامبران يكى بعد از ديگرى براى هدايت خلق خدا آمدند . و بعضى گفته‌اند اين تعبير به معناى پشت سر هم قرار گرفتن با فاصله است مثلا گفته مىشود :\r\n« واتر ما عليه من الصّوم ، يعنى يك روز روزه گرفت و يك روز افطار كرد » در مقابل « متدارك » كه پشت سر هم قرار گرفتن بدون فاصله است .\r\n","page_name":" 215 ","page_number":215},
  {"content":"\r\n\r\nدوّم اين كه : نعمتهاى فراموش شدهء الهى را به ياد او آورند ، چرا كه در وجود انسان نعمتهاى مادّى و معنوى بسيار است كه اگر از آن به خوبى بهره‌گيرى كند مىتواند كاخ سعادت خود را بر پايهء آنها بنا نمايد ، ولى فراموش شدن اين نعمتها ، سبب از دست رفتن آنها مىشود ، درست همانند باغبانى كه نه از آبهاى موجود باغ براى آبيارى استفاده مىكند و نه از ميوه‌هاى درختانش به موقع مىچيند . هر گاه كسى بيايد و اين نعمتهاى فراموش شده را به خاطر او بياورد ، بزرگترين خدمت را به او كرده است و انبيا چنين بوده‌اند .\r\nسوّم اين كه : از طريق استدلالات عقلى ( علاوه بر مسائل فطرى ) بر آنها اتمام حجّت كنند و تعليمات آسمانى و فرمانهاى الهى را به او برسانند .\r\nچهارم اين كه : گنجينه‌هاى دانش كه در درون عقلها نهفته است براى او آشكار سازند چرا كه دست قدرت پروردگار ، گنجينه‌هاى بسيار عظيم و گرانبها در درون عقل آدمى نهاده كه اگر كشف و آشكار شوند جهشى عظيم در علوم و دانشها و معارف حاصل مىشود ، ولى غفلت و تعليمات غلط و گناهان و آلودگيهاى اخلاقى ، پرده‌هايى بر آن مىافكند و آن را مستور مىسازد . پيامبران اين حجابها را بر مىگيرند و آن گنجينه‌ها را آشكار مىكنند .\r\nسپس به پنجمين هدف ، پرداخته و نشان دادن آيات الهى را از سوى پيامبران در عالم آفرينش به انسان يادآور مىشود ، مىفرمايد : « ( و هدف اين بود كه ) آيات قدرت خدا را به آنان نشان دهند » ( و يروهم آيات المقدرة ) و بعد به شرح اين آيات پرداخته ، مىفرمايد از جمله :\r\n« سقف بر افراشتهء آسمان كه بر فراز آنها قرار گرفته .\r\nو اين گاهوارهء زمين كه در زير پاى آنها نهاده .\r\nو آن وسايل زندگى كه حيات را به آنها مىبخشد .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\nو آن اجلها و سرآمدهاى عمر كه آنها را فانى مىسازد .\r\nو آن مشكلات و رنجهايى كه آنان را پير مىكند .\r\nو حوادثى كه پى در پى بر آنان وارد مىگردد » .\r\n( من سقف فوقهم مرفوع و مهاد تحتهم موضوع و معايش تحييهم و آجال تفنيهم و اوصاب « 1 » تهرمهم « 2 » و احداث تتابع عليهم ) .\r\nدر واقع اين امور تركيبى است از اسرار آفرينش در آسمان و زمين ، و وسايل و اسباب زندگى و همچنين عوامل فنا و درد و رنج كه هر كدام مىتواند انسان را به ياد خدا بيندازد و همچنين حوادث گوناگونى كه مايهء عبرت و هوشيارى انسانهاست و به اين ترتيب پيامبران مجموعه‌اى از تعليمات را به انسان مىدهند كه هر كدام مىتواند سطح معرفت او را بالا برد يا بر بيدارى و آگاهى او بيفزايد يا او را از خواب غفلت بيدار كند .\r\nبه دنبال آن ، تأكيد مىكند : « هيچ گاه خداوند سبحان ، جامعهء انسانى را از پيامبر مرسل يا كتاب آسمانى يا دليلى قاطع يا راهى روشن ، خالى نگذارده است » ( و لم يخل اللّه سبحانه خلقه من نبيّ مرسل او كتاب منزل او حجّة لازمة او محجّة قائمة ) .\r\nدر واقع در اين عبارت به چهار موضوع اشاره شده است كه همواره يكى از آنها يا قسمتى از آنها در ميان خلق خدا وجود دارد و از اين طريق بر آنها اتمام حجّت مىشود .\r\nنخست پيامبران الهى است - خواه داراى كتاب آسمانى باشند يا نه - زيرا\r\n\r\n\r\n","description":"","footnote":"\r\n( 1 ) « اوصاب » از مادّهء « وصب » به گفتهء مفردات به معنى بيمارى مزمن است و سپس واصب به هر چيزى كه به طور دائم وجود داشته باشد اطلاق شده است و در كلام امام ( ع ) به معنى مشكلات و رنجهاى مداوم است .\r\n( 2 ) « تهرمهم » از مادّهء « هرم » ( بر وزن حرم ) به معنى نهايت پيرى و از كار افتادگى است .\r\n","page_name":" 217 ","page_number":217},
  {"content":"\r\n\r\nوجود پيامبر در هر حال مايهء هدايت و بيدارى و اسباب اتمام حجّت است .\r\nدوّم كتب آسمانى است كه در امّتها وجود دارد هر چند پيامبرانى كه آن را آورده‌اند چشم از جهان فرو بسته باشند .\r\nسوّم ، اوصيا و امامان معصوم است كه از آن تعبير به « حجّة لازمة » شده است . البته بعضى احتمال داده‌اند كه منظور دليل عقل باشد ولى چون دليل عقل به تنهايى براى هدايت ، كافى نيست اين احتمال بعيد به نظر مىرسد ، امّا مانعى ندارد كه هر دو با هم در اين عبارت جمع باشند .\r\nچهارم ، سنّت پيامبران و اوصيا و امامان كه از آن تعبير به « محجة قائمة » شده است زيرا « محجّة را در لغت به معنى طريقهء واضح و مستقيم معنى كرده‌اند - خواه ظاهرى باشد يا معنوى - راهى كه انسان را به مقصود مىرساند » . « 1 » به اين ترتيب ، خداوند بر تمام ملّتها و امّتها در جميع قرون و اعصار اتمام حجّت نموده و اسباب هدايت را از آنها دريغ نداشته است .\r\nسپس به ويژگيهاى اين پيامبران پرداخته ، مىفرمايد : « پيامبرانى كه كمى نفراتشان و فزونى دشمنان و تكذيب كنندگانشان ، آنها را از انجام وظايف باز نمىداشت » ( رسل لا تقصّر بهم قلّة عددهم و لا كثرة المكذّبين لهم ) .\r\nآرى ، مردان با شهامتى بودند كه گاه يك تنه در برابر هزاران هزار دشمن مىايستادند ، در درياى آتش فرو مىرفتند و به فرمان خدا و تأييدات الهى سالم بيرون مىآمدند ، بتخانه‌ها را در هم مىكوبيدند و در برابر فرياد خشم‌آلود بت‌پرستان ، با دلايلى كوبنده مىايستادند و آنها را شرمسار مىكردند . به دريا فرو مىرفتند و از سوى ديگر بيرون مىآمدند و گاه در مقابل گروه عظيم دشمنان لجوج ، كه با شمشيرهاى برهنه ، آنها را محاصره كرده بودند ، قرار مىگرفتند ولى خم به ابرو نمىآوردند .\r\n\r\n\r\n","description":"","footnote":"\r\n( 1 ) التحقيق فى كلمات القرآن الكريم ، مادّهء حج .\r\n","page_name":" 218 ","page_number":218},
  {"content":"\r\n\r\nجالب اين كه از ميان صفات ويژهء پيامبران ، در اين جا ، روى استقامت و شهامت و پايمردى آنان تكيه شده است .\r\nدر ادامهء معرفى پيامبران ، چنين مىفرمايد : « پيامبرانى كه بعضى به ظهور پيامبران آينده بشارت داده شده بودند يا به وسيلهء پيامبران پيشين شناخته شدند » ( من سابق سمّى له من بعده او غابر « 1 » عرّفه من قبله ) .\r\nدر اين عبارت يكى از روشهاى مهم شناسايى انبيا را مشخص فرموده است و آن اين كه انبياى پيشين ، انبياى بعد را معرفى مىكردند و انبيا بعد ، به وسيلهء پيامبران پيشين شناخته مىشدند . « 2 » در پايان اين فراز مىافزايد : « به اين ترتيب ، قرنها گذشت و روزگاران سپرى شد ، پدران رفتند و فرزندان جانشين آنها شدند » ( على ذلك نسلت « 3 » القرون و مضت الدّهور و سلفت الآباء و خلفت الابناء ) .\r\n\r\nنكته‌ها\r\n\r\n1 - پيامبران به منزلهء باغبانند !\r\nاز تعبيرات بسيار زيبا و حساب شده‌اى كه در اين كلام امام ( ع ) آمده است به خوبى استفاده مىشود كه دست قدرت خدا استعداد همهء نيكيها و خوشبختيها را\r\n\r\n\r\n","description":"","footnote":"\r\n( 1 ) « غابر » از مادّهء « غبار و غبور » به معنى هر چيزى است كه باقى مىماند و لذا باقيماندهء شير در پستان را غبرة مىگويند و باقيماندهء خاك را در فضا غبار مىنامند و به اشخاص يا زمانهاى گذشته « غابر » گفته مىشود . ( به مقاييس ، مفردات و لسان العرب مراجعه شود ) .\r\n( 2 ) در بعضى از نسخه‌هاى نهج البلاغه « سمّى » به صورت فعل مجهول نوشته شده و آنچه در بالا گفته شد موافق همين نسخه است ولى اگر به صورت فعل معلوم باشد مفهومش چنين مىشود « پيامبرانى كه پيامبر بعد نام آنها را ذكر كرده است » ولى احتمال اوّل مناسبتر است .\r\n( 3 ) تعبير به « نسلت القرون » از مادهء « نسل » كه به معنى فزونى فرزندان است مىباشد و اين تعبير كنايهء زيبايى است از قرنهايى كه پشت سر هم در مىآيند گويى هر قرنى از قرن ديگر متولد مىشود و اين فرزندان پيوسته فزونى مىگيرند .\r\n","page_name":" 219 ","page_number":219},
  {"content":"\r\n\r\nدر نهاد آدمى گذارده است ، در كوهسار وجود آنها معادن گرانبهايى نهفته شده و در دلهايشان انواع بذرهاى گلهاى معطّر معنوى و روحانى و ميوه‌هاى گوناگون فضايل انسانى پاشيده شده است . پيامبران ، اين باغبانهاى بزرگ و آگاه الهى ، اين بذرها را آبيارى و بارور مىسازند و اين معدن‌شناسان آسمانى ، گنجينه‌هاى وجود او را استخراج مىكنند و نعمتهاى خدادادى كه در وجود آنها نهفته است و از قدر و قيمت آن غافلند به آنها يادآورى مىكنند ، مىفرمايد : « ليستادوهم ميثاق فطرته و يذكّروهم منسىّ نعمته . . . و يثيروا لهم دفائن العقول » .\r\nبنا بر اين پيامبران چيزى به انسان نمىدهند كه در او نبوده است ، بلكه آنچه دارد پرورش مىدهند و گوهر وجود او را آشكار مىسازند كه به گفتهء شاعر :\r\nگوهر خود را هويدا كن ، كمال اين است و بس ! خويش را در خويش پيدا كن ، كمال اين است و بس ! حتّى بعضى معتقدند تمام تعليماتى كه به انسانها داده مىشود عنوان يادآورى دارد ، چرا كه ريشهء علوم در درون جان انسانها نهفته است و معلّمان - اعم از پيامبران و پيروان خط آنها - با تعليمات خويش ، آنها را از درون جان انسان ظاهر مىكنند گويى علوم همچون منابع آبهاى زيرزمينى هستند كه با حفر چاهها ، بر سطح زمين جارى مىشوند .\r\nتعبير به « تذكّر » در آيات قرآن ( مانند :  « لَعَلَّهُمْ يَتَذَكَّرُونَ »  ،  « وَ ذَكِّرْ فَإِنَّ الذِّكْرى تَنْفَعُ الْمُؤْمِنِينَ »  و . . . ) نيز مىتواند گواهى بر اين معنا باشد .\r\nاين بحث دامنهء وسيعى دارد كه اين جا جاى شرح آن نيست .\r\n\r\n2 - حوادث بيدارگر\r\nدر كلام فوق نيز اشاره‌اى به اين معنى شده بود كه پيامبران الهى ، علاوه بر تعليم معارف الهيّه و نشان دادن آثار عظمت پروردگار در عالم هستى ، انسانها را به\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nحوادث بيدارگر متوجّه مىسازند : پايان زندگى و فناى نعمتهاى مادّى و درد و رنجهاى سنگين و حوادث سخت عبرت‌انگيز . اين تعبيرات ، بار ديگر فلسفهء حوادث دردناك را در زندگى بشر آشكار مىسازد كه اگر اينها نبودند چنان خواب غفلتى جهان بشريّت را فرا مىگرفت كه بيدار شدنش بسيار مشكل و بعيد بود . « 1 »\r\n\r\n3 - نقش دين در زندگى انسانها\r\nاز آنچه در كلام امام ( ع ) در اين بخش بسيار پر معنى آمده ، به خوبى نقش دين در زندگى انسانها آشكار مىگردد كه اگر پيامبران نبودند شرك و بت‌پرستى سراسر جهان انسانيّت را فرا مىگرفت و شياطين ، آنها را از معرفت خدا و بندگى او باز مىداشتند ، چرا كه عقل انسانها به تنهايى براى تشخيص همهء اسباب سعادت و موانع راه كافى نيست . درست است كه عقل نورافكن پر فروغى است ولى تا آفتاب وحى نتابد و همه جا را روشن نسازد تنها با نورافكن عقل كه محيط محدودى را روشن مىكند نمىتوان اين راه بسيار پر خطر و پر فراز و نشيب را طى نمود .\r\nاز اين جا روشن مىشود كه « برهماييها » كه مسألهء بعثت انبيا و ارسال رسل را انكار كرده‌اند ، سخت در اشتباهند . اگر عقل انسان ، تمام اسرار درون و برون انسان را درك مىكرد و رابطهء گذشته و حال و آينده را مىدانست و در تشخيص خود گرفتار اشتباه نمىشد ، ممكن بود گفته شود : درك عقل در همه جا و براى همهء مشكلات زندگى اين جهان و آن جهان كافى است ، امّا با توجّه به محدوديت ادراكات عقلى و فزونى مجهولات نسبت به معلومات ( آن هم يك فزونى بسيار عظيم و گسترده ) پيداست كه تكيه بر عقل به تنهايى صحيح نيست .\r\nانكار نمىكنيم كه « عقل » يكى از حجتهاى الهى است و در همين خطبه\r\n\r\n\r\n","description":"","footnote":"\r\n( 1 ) شرح بيشتر را در بارهء اين موضوع مهم در كتاب پيام قرآن ، جلد 4 ، صفحات 440 به بعد مطالعه فرماييد .\r\n","page_name":" 221 ","page_number":221},
  {"content":"\r\n\r\nامام ( ع ) به آن اشاره فرموده است ، حتّى در روايات اسلامى به عنوان « پيامبر درون » از آن ياد شده ، چنان كه در حديث معروف امام كاظم ( ع ) مىخوانيم كه فرمود :\r\n« انّ للّه على النّاس حجّتين حجّة ظاهرة و حجّة باطنة فامّا الظّاهر فالرّسل و الانبياء و الائمة عليهم السّلام و امّا الباطنة فالعقول ، براى خداوند دو حجّت بر مردم است ، حجّتى آشكار و حجّتى پنهان . امّا حجّت آشكار ، پيامبران و رسولان و ائمه - عليهم السلام - هستند و امّا حجّت باطن ، عقلها و خردها مىباشد » . « 1 » ولى با اين حال پيداست كه اين رسول باطن ، رسالت محدودى دارد ، در حالى كه رسول ظاهر كه متّكى به منبع وحى و علم بىپايان خداست رسالتش نامحدود است .\r\nاز اين جا ، پاسخ سفسطهء برهمايها روشن مىشود . آنها مىگويند : آنچه پيامبران براى ما مىآورند از دو صورت خارج نيست يا عقل ما درك مىكند يا نه ، اگر عقل ما آن را درك مىكند نيازى به زحمت پيامبران نيست و اگر درك نمىكند يعنى نامعقول است ، قابل قبول نيست ، زيرا هيچ انسانى زيرا بار مطلب نامعقول نمىرود .\r\nاشكالى كه در اين استدلال به چشم مىخورد اين است كه آنها ميان نامعقول و مجهول ، فرق نگذاشته‌اند . گويى تصوّرشان اين بوده كه عقل همه چيز را درك مىكند ، در حالى كه در اينجا يك تقسيم سه‌گانه داريم : مطالبى كه به ما عرضه مىشود يا موافق با حكم عقل است يا مخالف و يا مجهول . و به جرأت مىتوان گفت قسمت عمدهء مطالب ، جزء گروه سوّم ، يعنى مجهول است و درست فعاليت پيامبران در همين بخش است .\r\nاضافه بر اين ، ما غالبا در ادراكات عقلى خود نيز گرفتار وسوسه‌هايى مىشويم كه نكند خطا و اشتباهى در آن باشد ، اينجاست كه تأييد پيامبران و به تعبيرى ديگر تأييد عقل با نقل مىتواند ما را در داده‌هاى عقلى مطمئن سازد و\r\n\r\n\r\n","description":"","footnote":"\r\n( 1 ) اصول كافى ، جلد اوّل ، صفحهء 16 .\r\n","page_name":" 222 ","page_number":222},
  {"content":"\r\n\r\nريشهء وسوسه‌ها را بخشكاند و به درستى راهى كه از آن مىرويم مطمئن سازد .\r\n\r\n4 - در هر عصر و زمانى حجّتى لازم است\r\nدر تعبيرات مولا نيز اين نكته به چشم مىخورد كه تأكيد مىفرمود : خداوند هرگز خلق خودش را از حجّت و هادى و راهنما خالى نگذاشته است ، خواه پيامبرى بوده باشد يا كتاب آسمانى بازمانده از پيامبران يا امام معصوم و يا سنّت و سيره و روش آنان .\r\nجالب اين كه كتاب آسمانى و پيامبران - در كلام امام ( ع ) - در كنار هم قرار گرفته‌اند و حجّت الهى و سيرهء معتبر در كنار هم .\r\nآرى ، همراه هر كتاب آسمانى بايد پيامبرى باشد تا آن را دقيقا تبيين و علاوه بر تبيين ، در عمل پياده كند و در ادامهء راه ، همراه سنّت پيامبران بايد وصىّ و امامى باشد تا ميراث پيامبران را حفظ و در تحكيم و اجراى آن بكوشد .\r\nاين همان چيزى است كه اعتقاد ما بر آن است و در حديثى از امام صادق ( ع ) وارد شده : « لو لم يبق فى الارض الّا اثنان لكان احدهما الحجّة ، اگر در روى زمين جز دو نفر نباشد يكى از آن دو ، حجت الهى و امام ديگرى است » . « 1 » و نيز همان است كه امام امير المؤمنين ( ع ) در كلمات قصار همين نهج البلاغه فرموده است : « اللّهمّ بلى لا تخلو الارض من قائم للّه بحجّة امّا ظاهرا مشهورا و امّا خائفا مغمورا لئلّا تبطل حجج اللّه و بيّناته » . « 2 »\r\n\r\n5 - ويژگيهاى پيامبران\r\nپيامبرانى كه از سوى خدا براى هدايت خلق ، مبعوث مىشدند افراد عادى نبودند ، بلكه تمام صفاتى را كه لازمهء اين رسالت مهم است دارا بودند كه از جملهء\r\n\r\n\r\n","description":"","footnote":"\r\n( 1 ) كافى ، جلد اول ، صفحهء 179 .\r\n( 2 ) نهج البلاغه ، كلمات قصار 147 .\r\n","page_name":" 223 ","page_number":223},
  {"content":"\r\n\r\nآنها شهامت در حدّ بالا براى ابلاغ رسالت در برابر اقوام جاهل و لجوج ، و ايستادگى در مقابل همهء موانع تا سر حدّ شهادت . و اين همان است كه امام ( ع ) در فراز بالا به آن اشاره فرموده كه : كمى نفرات و فراوانى دشمنان و تكذيب كنندگان ، هرگز مانع انجام وظيفهء آنها نبود و هر گاه تاريخ انبيا را مطالعه كنيم ( مخصوصا تاريخ پيامبر اسلام را ) صدق اين سخن به وضوح در آن ديده مىشود .\r\nقرآن مجيد نيز اين صفت را يكى از ويژگيهاى مبلّغان رسالت الهى شمرده ، مىفرمايد :  « الَّذِينَ يُبَلِّغُونَ رِسالاتِ اللَّهِ وَ يَخْشَوْنَهُ وَ لا يَخْشَوْنَ أَحَداً إِلَّا اللَّهَ »  ، پيامبرانى كه تبليغ رسالتهاى الهى مىكردند و ( تنها ) از او مىترسيدند و از هيچ كس جز خدا بيم نداشتند » . « 1 » از تعبير امام در اين فراز - به گفتهء نويسندهء منهاج البراعة - روشن مىشود كه تقيّه بر انبياء جايز نيست و اگر مىبينيم فخر رازى به شيعهء اماميه اين معنى را نسبت داده است كه « آنها حتى اظهار كفر را بر انبيا در مقام تقيّه جايز مىشمرند » سخنى باطل و بىاساس است . « 2 » بلكه مطلب از اين بالاتر است ، زيرا تقيّه كردن براى امامان و حتّى افراد عادى در آنجا كه اصل دين در خطر بوده باشد حرام مىباشد ، به تعبير ديگر : تقيّه ، گاه واجب است و گاه حرام ، آنجا كه ترك تقيّه سبب هدر دادن نيروها بدون دليل است ، تقيّه واجب است ، مثل اين كه جمعى از مسلمانان بر اثر پيشامدى در دست دشمنان اسلام گرفتار شوند و به گونه‌اى باشد كه اگر اظهار اسلام كنند دشمن ، همه را نابود كند و مسلمانان به ضعف و شكست كشيده شوند ، در اين جا بايد عقيدهء خود را كتمان نمايند تا نيروها را بيهوده هدر ندهند ، ولى گاه مىشود كه مكتوم داشتن عقيده باعث ضعف و زبونى و ذلّت است ، در اين جا واجب است\r\n\r\n\r\n","description":"","footnote":"\r\n( 1 ) سورهء احزاب ، آيهء 39 .\r\n( 2 ) منهاج البراعة ، جلد 2 ، صفحهء 160 .\r\n","page_name":" 224 ","page_number":224},
  {"content":"\r\n\r\nعقيده را شجاعانه اظهار داشت و لوازم آن را هر چه هست تحمّل نمود ( برنامهء امام حسين ( ع ) و يارانش در كربلا يكى از مصداق‌هاى روشن اين مطلب است ) .\r\nاز آن جا كه انبيا در موضعى بودند كه اگر كتمان عقيده مىكردند به رسالت آنها لطمه وارد مىشد موظّف بودند تقيّه را ترك كنند .\r\nذكر اين نكته نيز لازم است كه اين تقيّه نه منحصر به شيعه است و نه منحصر به مسلمانان ، بلكه يكى از اصول اساسى عقلاست كه هر جا اظهار عقيده باعث به هدر رفتن نيروها بدون هيچ گونه فايده باشد از آن خوددارى مىكند . « 1 »\r\n\r\n\r\n","description":"","footnote":"\r\n( 1 ) شرح بيشتر در بارهء تقيّه و تقسيم آن به احكام خمسه ( واجب و حرام و مستحب و مكروه و مباح ) و آيات و روايات مربوط به آن را در كتاب القواعد الفقهيّه ، جلد 1 ، صفحهء 383 - قاعدة التقية - مطالعه فرماييد .\r\n","page_name":" 225 ","page_number":225},
  {"content":"\r\n . \r\n","description":"","footnote":"","page_name":" 226 ","page_number":226},
  {"content":"\r\n\r\n\r\nبخش سيزدهم\r\nالى ان بعث اللّه سبحانه محمّدا رسول اللّه صلّى اللّه عليه و آله لانجاز عدته و اتمام نبوّته ماخوذا على النبيّين ميثاقه مشهورة سماته ، كريما ميلاده ، و اهل الارض يومئذ ملل متفرّقة و اهواء منتشرة و طرائق متشتّتة ، بين مشبّه للّه بخلقه او ملحد فى اسمه او مشير الى غيره ، فهداهم به من الضّلالة و انقذهم بمكانه من الجهالة . ثمّ اختار سبحانه لمحمّد صلّى اللّه عليه و سلّم لقائه ، و رضى له ما عنده ، و اكرمه عن دار الدّنيا و رغب به عن مقام البلوى ، فقبضه اليه كريما صلّى اللّه عليه و آله ، و خلّف فيكم ما خلّفت الانبياء فى اممها اذ لم يتركوهم هملا به غير طريق واضح و لا علم قائم .\r\n\r\nترجمه\r\n( اين وضع همچنان ادامه داشت ) تا اين كه خداوند سبحان محمّد رسول اللّه ( ص ) را براى وفاى به عهد خويش و كامل كردن نبوّتش مبعوث كرد . اين در حالى بود كه از همهء پيامبران ، پيمان در بارهء او گرفته شده بود ( كه به او ايمان بياورند و بشارت ظهورش را به پيروان خويش بدهند ) و در حالى كه نشانه‌هايش مشهود و ميلادش ارزنده بود و در آن روز مردم زمين ، داراى مذاهب پراكنده و افكار ضدّ و نقيض و راهها و عقايد پراكنده بودند : گروهى خدا را به مخلوقاتش تشبيه مىكردند و گروهى نام او را بر بتها مىنهادند و بعضى به غير او اشاره و دعوت مىنمودند ، امّا خداوند آنها را به وسيلهء آن حضرت از گمراهى رهايى بخشيد و با وجود پر بركتش ، آنان را از جهالت نجات داد .\r\nسپس خداوند سبحان ، لقاى خويش را براى محمّد انتخاب كرد و آنچه را نزد خود\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nداشت براى او پسنديد و او را با رحلت و انتقال از دار دنيا به سراى آخرت گرامى داشت و از گرفتارى در چنگال مشكلات نجات بخشيد . آرى در نهايت احترام او را قبض روح كرد ، درود خدا بر او و آلش باد ! او هم ، آنچه را انبياى پيشين براى امّت خود به يادگار گذارده بودند ، در ميان شما به جاى نهاد چرا كه آنها هرگز امّت خود را بىسرپرست و بىآن كه راهى روشن در پيش پايشان بنهند و پرچمى برافراشته نزد آنان بگذارند ، رها نمىكردند .\r\n\r\nشرح و تفسير\r\n\r\nطلوع آفتاب اسلام\r\nدر اين بخش از خطبه ، امام ( ع ) اشاره به چهار نكته مىفرمايد : نخست ، مسئلهء بعثت پيامبر اسلام و بخشى از ويژگيها و فضايل آن حضرت و نشانه‌هاى نبوّت او .\r\nدوّم ، وضع دنيا در زمان قيام آن حضرت از نظر انحرافات دينى و اعتقادى و نجات آنها از اين ظلمات متراكم ، به وسيلهء نور محمّدى ( ص ) .\r\nسوّم ، رحلت پيامبر از دار دنيا .\r\nچهارم ، ميراثى كه از آن حضرت باقى مانده ، يعنى قرآن مجيد .\r\nدر قسمت اوّل مىفرمايد : « اين وضع همچنان ادامه يافت تا اين كه خداوند سبحان ، محمّد رسول اللّه ( ص ) را براى وفاى به عهد خود و كامل كردن نبوّتش برانگيخت و مبعوث كرد » ( الى ان بعث اللّه سبحانه محمّدا رسول اللّه صلّى اللّه عليه و آله و سلّم لانجاز « 1 » عدته و اتمام نبوّته « 2 » ) .\r\n\r\n\r\n","description":"","footnote":"\r\n( 1 ) « انجاز » از مادهء « نجز » ( بر وزن رجز ) به معنى پايان دادن و تحقق بخشيدن است .\r\n( 2 ) ضمير در « نبوته » به پيامبر بر مىگردد ، ولى ضمير در « عدته » تاب دو معنى دارد : نخست اين كه به خداوند برگردد . دوم به پيامبر ، ولى مناسب‌تر همان اول است چرا كه بعثت پيامبر يك وعدهء الهى بود كه به ابراهيم و ديگران داده بود ، اين احتمال نيز داده شده كه هر دو ضمير به خدا بر مىگردد .\r\n","page_name":" 228 ","page_number":228},
  {"content":"\r\n\r\nسپس اشاره به بخشى از فضايل آن حضرت كرده ، مىفرمايد : « اين در حالى بود ، كه از همهء پيامبران پيمان در بارهء او گرفته شده بود ( كه به او ايمان بياورند و بشارت ظهورش را به پيروان خويش بدهند ) » ( ماخوذا على النبيّين ميثاقه ) .\r\n« در حالى كه نشانه‌هايش مشهور و ميلادش پسنديده بود » ( مشهورة سماته « 1 » ، كريما ميلاده ) .\r\nاين تعبير ممكن است اشاره به كرامت و عظمت پدر و مادر و اجداد او باشد و يا بركاتى كه هنگام تولّد او براى جهانيان فراهم گشت ، چه اين كه مطابق نقل تواريخ ، همزمان با تولّد آن حضرت بتها در خانهء كعبه فرو ريختند ، آتشكدهء فارس خاموش شد ، درياچهء ساوه كه مورد پرستش گروهى بود خشكيد و قسمتى از قصر شاهان جبّار در هم شكست و فرو ريخت و همهء اينها بيانگر آغاز عصر جديدى در مسير توحيد و مبارزه با شرك بود .\r\nسپس مىافزايد : « در آن روز مردم زمين ، داراى مذاهب پراكنده و افكار و خواسته‌هاى ضدّ و نقيض و راهها و عقايد پراكنده بودند » ( و اهل الارض يومئذ ملل متفرّقة و اهواء منتشرة و طرائق متشتّتة ) .\r\n« گروهى خدا را به مخلوقاتش تشبيه مىكردند و گروهى نام او را بر بتها مىنهادند يا به غير او اشاره و دعوت مىكردند » ( بين مشبّه للّه بخلقه او ملحد فى اسمه او مشير الى غيره ) .\r\n« ملحد » از مادّهء « لحد » بر وزن مهد به معناى حفره‌اى است كه در يك طرف قرار گرفته است و به همين جهت به حفره‌اى كه در يك جانب قرار گرفته است\r\n\r\n\r\n","description":"","footnote":"\r\n( 1 ) « سماته » جمع « سمة » به معنى علامت است .\r\n","page_name":" 229 ","page_number":229},
  {"content":"\r\n\r\nلحد مىگويند ، سپس به هر كارى كه از حدّ وسط منحرف به سوى افراط و تفريط شده ، الحاد گفته مىشود و شرك و بت‌پرستى را نيز به همين جهت الحاد مىگويند و منظور از جملهء بالا « ملحد فى اسمه » همان است كه در بالا اشاره شد كه نام خدا را بر بتها مىنهادند ، مثلا به يكى از بتها اللات و به ديگرى العزّى و به سوّمى منات مىگفتند كه به ترتيب از اللّه و العزيز و المنّان مشتق شده است و يا اين كه منظور آن است كه صفاتى براى خدا همچون صفات مخلوقات قائل مىشدند و اسم او را دقيقا بر مسمى تطبيق نمىكردند . جمع ميان هر دو تفسير نيز ممكن است .\r\nسپس مىافزايد : « پس خداوند آنها را به وسيلهء آن حضرت از گمراهى رهايى بخشيد و با وجود پر بركت او ، آنان را از جهالت نجات داد » ( فهداهم به من الضّلالة و انقذهم بمكانه من الجهالة ) .\r\nبعد به فراز ديگرى از اين بحث پرداخته ، مىفرمايد : « سپس خداوند سبحان لقاى خويش را براى محمّد انتخاب كرد و آنچه را نزد خود داشت براى او پسنديد و او را با رحلت و انتقال از دار دنيا به سراى آخرت ، گرامى داشت و از گرفتارى در چنگال مشكلات نجات بخشيد » ( ثمّ اختار سبحانه لمحمّد صلّى اللّه عليه و سلّم لقائه ، و رضى له ما عنده ، و اكرمه عن دار الدّنيا و رغب به عن مقام البلوى ) . « 1 » « آرى در نهايت احترام او را قبض روح كرد ، درود خدا بر او و آلش باد » ( فقبضه اليه كريما صلّى اللّه عليه و آله ) . « او هم آنچه را انبياى پيشين براى امّت خود به يادگار گذارده بودند در ميان شما به جاى نهاد » ( و خلّف فيكم ما خلّفت الانبياء فى اممها ) .\r\n« زيرا آنها هرگز امّت خود را بىسرپرست و بىآن كه راه روشنى در پيش پايشان\r\n\r\n\r\n","description":"","footnote":"\r\n( 1 ) « رغب » هر گاه با « فى » متعدّى شود به معناى علاقه به چيزى داشتن است و هر گاه با « عن » بوده باشد به معناى بىعلاقگى نشان دادن است و معناى جملهء بالا اين است كه خداوند نمىخواست بيش از اين ، پيامبر ، در ميان امواج گرفتاريهاى اين دنيا بوده باشد ، او را از اين جهان پست ، به عالم بالاى قرب خود ، فرا خواند .\r\n","page_name":" 230 ","page_number":230},
  {"content":"\r\n\r\nبنهند و پرچمى برافراشته ، نزد آنها بگذارند رها نمىكردند ! » ( اذ لم يتركوهم هملا « 1 » به غير طريق واضح و لا علم قائم ) .\r\nبديهى است منظور امام ( ع ) از تعبير بالا همان چيزى است كه در حديث ثقلين آمده است كه طبق اين روايت متواتر ، پيامبر اكرم ( ص ) فرمود : « من از ميان شما مىروم و دو چيز پر ارزش در ميان شما به يادگار مىگذارم : كتاب خدا و عترتم كه اگر به اين دو تمسك جوييد هرگز گمراه نخواهيد شد و اين دو از يكديگر جدا نمىشوند تا در كنار حوض كوثر نزد من آيند » . « 2 » البته در ادامهء كلام آن حضرت نيز ، بحث جامعى در بارهء كتاب اللّه ( قرآن مجيد ) شده است و امّا در بارهء عترت ، گر چه بحثى نيامده ولى در خطبه‌هاى ديگر نهج البلاغه چنان كه اشاره خواهيم كرد كرارا بحث شده است . تعبير به ( علم قائم ) در پايان كلام مولا ممكن است اشاره به اوصيا بوده باشد .\r\nبه هر حال دلسوزى پيامبران نسبت به امّتها منحصر به حال حياتشان نبوده است و بدون شك ، نگران آيندهء آنها نيز بوده‌اند بيش از آنچه پدر به هنگام وفات ، نگران فرزندان خردسال خويش است ، به همين دليل نمىتوان باور كرد كه آنها را بدون برنامهء روشن و سرپرست و وصى ، رها سازد و زحمات يك عمر خويش را براى هدايت آنان بر باد دهد .\r\n\r\nنكته‌ها\r\n\r\n1 - اديان و مذاهب قبل از بعثت پيامبر اسلام ( ص )\r\nدر عبارات فوق ، اشارات كوتاه و بسيار پر معنى در بارهء اديان و مذاهب عرب و غير عرب در عصر جاهليّت و قبل از بعثت پيامبر اسلام ( ص ) شده است و به\r\n\r\n\r\n","description":"","footnote":"\r\n( 1 ) « همل » از مادهء « همل » ( بر وزن حمل ) به معنى رها كردن چيزى توأم با بىاعتنايى است .\r\n( 2 ) براى آگاهى بيشتر از اسناد حديث ثقلين و تواتر آن نزد علماى اهل سنّت و دانشمندان شيعه به كتاب « پيام قرآن » ، جلد 9 مراجعه فرماييد .\r\n","page_name":" 231 ","page_number":231},
  {"content":"\r\n\r\nطورى كه مورّخان و محقّقان نوشته‌اند نه تنها در دنيا مذاهب و اديان بىشمارى بود و انحرافات فراوان ، بلكه در ميان عرب نيز عقايد گوناگون بسيارى بود .\r\nابن ابى الحديد مفسّر معروف نهج البلاغه در بارهء اديان عرب جاهلى مىگويد : آنها نخست به دو گروه تقسيم شدند معطّله و غير معطّله .\r\nگروهى از معطّله اصلا اعتقادى به خدا نداشتند و همان گونه كه قرآن مىگويد ، مىگفتند :  « ما هِيَ إِلَّا حَياتُنَا الدُّنْيا نَمُوتُ وَ نَحْيا وَ ما يُهْلِكُنا إِلَّا الدَّهْرُ »  ، چيزى جز زندگانى دنيا وجود ندارد ، گروهى مىميرند و گروهى ديگرى به جاى آنها مىآيند و تنها طبيعت است كه ما را مىميراند » . « 1 » گروه ديگرى از آنان خدا را قبول داشتند ولى منكر معاد و رستاخيز بودند و مىگفتند :  « مَنْ يُحْيِ الْعِظامَ وَ هِيَ رَمِيمٌ »  ، چه كسى مىتواند استخوانهاى پوسيده را زنده كند » ؟ « 2 » گروه سوّمى ، خداوند و رستاخيز را قبول داشتند ولى منكر بعثت پيامبران بودند و تنها به سراغ پرستش بتها مىرفتند .\r\nبت‌پرستان نيز مختلف بودند بعضى بتها را شريك خداوند مىدانستند و همين واژه ( شريك ) را بر آنها اطلاق مىكردند و به هنگام حج مىگفتند : « لبّيك اللّهمّ لبّيك لا شريك لك الّا شريكا هو لك » .\r\nامّا گروهى ديگرى بتها را شفيعان درگاه خدا مىدانستند و مىگفتند :  « ما نَعْبُدُهُمْ إِلَّا لِيُقَرِّبُونا إِلَى اللَّهِ زُلْفى »  ، اينها را پرستش نمىكنيم مگر براى اين كه ما را به پيشگاه خدا نزديك كنند » ! « 3 » گروه ديگرى قائل به تشبيه و تجسّم بودند و براى خدا جسم و اعضا و صفاتى\r\n\r\n\r\n","description":"","footnote":"\r\n( 1 ) سورهء جاثيه ، آيهء 24 .\r\n( 2 ) سورهء يس ، آيهء 78 .\r\n( 3 ) سورهء زمر ، آيهء 3 .\r\n","page_name":" 232 ","page_number":232},
  {"content":"\r\n\r\nشبيه انسانها قائل بودند .\r\nبعضى از آنها مانند امية بن ابى الصّلت مىگويد : خداوند بر فراز عرش نشسته و پاهاى خود را به سوى كرسى دراز كرده است ! ( آثار اين افكار و رسوبات آن متأسفانه در بعضى از افراد عقب مانده و ناآگاه از اسلام نيز ، بعد از اسلام وجود داشت تا آنجا كه بعضى بر اين باور بودند كه خداوند از آسمان نازل مىشود بر مركبى سوار است و به صورت جوان امردى است ، در پاى او كفشهايى از طلا وجود دارد و برگرد صورتش پروانه‌اى طلايى حركت مىكند و امثال اين خرافات و موهومات ) . « 1 » امّا غير معطّله ، گروه اندكى بودند كه اعتقاد به خداوند داشتند و پارسايى و پرهيزكارى را پيشهء خود نموده بودند مانند عبد المطلب و فرزندش عبد اللّه و فرزند ديگرش ابو طالب و قسّ بن ساعده و بعضى ديگر . « 2 » بعضى ديگر از شارحان نهج البلاغه ، دانشمندان عرب را نيز به گروههاى زير تقسيم كرده‌اند : آنهايى كه تنها در علم انساب آگاهى داشتند ، گروه ديگرى تعبير رؤيا مىكردند و بعضى داراى علم « انواء » بودند ( نوعى ستاره‌شناسى آميخته با خرافات ) و گروهى كاهنان بودند كه به كمان خود از امور پنهانى و حوادث آينده خبر مىدادند .\r\nدر ميان غير عرب نيز « برهماييها » در هند زندگى مىكردند كه جز احكام عقليه چيزى را قائل نبودند و تمام اديان را انكار مىكردند .\r\nگروهى ديگر ستاره‌پرستان بودند و خورشيدپرستان و ماه‌پرستان كه اشكال ديگرى از بت‌پرستى بود . « 3 »\r\n\r\n\r\n","description":"","footnote":"\r\n( 1 ) ابن ابى الحديد ، اين مطلب را در جلد سوّم ، صفحهء 227 نقل مىكند .\r\n( 2 ) شرح ابن ابى الحديد ، جلد 1 ، صفحهء 117 به بعد .\r\n( 3 ) شرح نهج البلاغه ابن ميثم ، جلد 1 ، صفحهء 205 .\r\n","page_name":" 233 ","page_number":233},
  {"content":"\r\n\r\nعلاوه بر اينها يهود و نصارا و مجوس بودند كه هر كدام گرفتار نوعى انحراف شده بودند . مذهب مجوس سر از دوگانه‌پرستى و خداى خير و خداى شر در آورده بود . اين مذهب - كه شايد در آغاز از سوى بعضى انبياى الهى عرضه شده بود - چنان با خرافات آميخته شده بود كه به گفتهء بعضى از محقّقان ، آنها معتقد بودند خداى خير و خداى شر - جنگ سختى با هم داشتند تا اين كه فرشتگان ميانجگرى كردند و اصلاح ذات البين حاصل شد به اين شرط كه عالم پايين ، هفت هزار سال در اختيار خداى شر باشد ( و عالم بالا در اختيار خداى خير ) . « 1 » مسيحيان در چنگال تثليث ( خدايان سه گانه ) گرفتار شده بودند و يهود ، با تحريفات عجيبى كه در تورات واقع شده بود گرفتار خرافات زيادى شد كه شرح آن در اين مختصر نمىگنجد .\r\nامام ( ع ) در عبارت فوق ، تمام اين گروهها را در سه طايفه جاى داده است :\r\nگروه اوّل آنهايى كه قائل به تشبيهند و براى خدا شريك قائلند مانند مجوس و مسيحيان ، يا براى خداوند صفات مخلوقات را قائلند مانند بسيارى از يهود . گروه دوّم كسانى كه نام او را بر غير او مىنهند مانند بسيارى از بت‌پرستان كه نام خدا را بر بتها مىنهادند و آنها را واسطه ميان خود و خدا مىپنداشتند و گروه سوّم كسانى كه به غير خدا اشاره مىكردند مانند دهريه كه طبيعت را خالق هستى مىپنداشتند و يا بت‌پرستان و ماه‌پرستان و ستاره‌پرستان كه براى بتها و كواكب آسمان ، اصالت قائل بودند يعنى همانها را خداى خود مىدانستند .\r\nآرى در چنين اوضاع و احوالى پيامبر اسلام ظهور كرد و آفتاب قرآن درخشيدن گرفت . عاليترين مفاهيم توحيد و دقيق‌ترين معارف مربوط به خدا و صفات او ، به وسيلهء آن حضرت تعليم داده شد ، تاريخ انبيا كه با خرافات وحشتناكى آميخته شده بود به صورت پاك و خالى از هر گونه خرافه بر مردمان عرضه شد .\r\n\r\n\r\n","description":"","footnote":"\r\n( 1 ) همان مدرك ، صفحهء 206 .\r\n","page_name":" 234 ","page_number":234},
  {"content":"\r\n\r\nقوانينى كه حمايت از محرومان و مستضعفان ، اساس آن را تشكيل مىداد و پديد آورندهء نظم و عدالت بود بيان گرديد و پيامبر اسلام به تعبير خود قرآن ، آنها را از « ضلال مبين » رهايى بخشيد و با تعليم قرآن و معارف اسلام به تهذيب نفوس پرداخت  « هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ وَ إِنْ كانُوا مِنْ قَبْلُ لَفِي ضَلالٍ مُبِينٍ »  . « 1 » آرى با ظهور اين پيامبر بزرگ چهرهء دين الهى ، آشكار گشت و خرافات زدوده شد و فصل تازه‌اى در تاريخ بشريّت گشوده گرديد . اين حقيقتى است كه حتّى دورافتادگان از كانون اسلام نيز به آن معترفند .\r\n« برنارد شاو » نويسنده و فيلسوف معروف انگليسى مىگويد : دين محمّد ، تنها دينى است كه به نظر مىرسد شايستگى دارد كه با تمام اشكال زندگى انسانها در طول تاريخ بسازد ( و آنها را رهبرى كند ) به گونه‌اى كه براى تمام اقوام ، جاذبه داشته باشد . . . محمد را بايد نجات دهندهء انسانيّت خواند و من معتقدم اگر مردى همانند او زعامت و سرپرستى جهان امروز را بر عهده بگيرد در حل مشكلات پيروز مىشود و جهان را به سوى سعادت و صلح مىبرد . محمّد كاملترين انسان از گذشتگان و انسانهاى امروز بود و مانند او در آينده نيز تصوّر نمىشود ! « 2 »\r\n\r\n2 - آينده‌نگرى پيامبران\r\nاز تعبير امام ( ع ) در اين خطبه به خوبى استفاده مىشود كه انبيا و پيامبران الهى تنها به زمان حيات خود نمىنگريستند بلكه نگران امّتهاى بعد از حيات خود نيز بودند به همين دليل آنچه اسباب هدايت و نجات آنها در آينده مىشد ، بيان مىكردند و هر كارى كه از دست آنها ساخته بود براى ادامهء خط نبوّت و رسالت\r\n\r\n\r\n","description":"","footnote":"\r\n( 1 ) سورهء جمعه ، آيهء 2 .\r\n( 2 ) فى ظلال نهج البلاغه ، جلد 1 ، صفحهء 63 .\r\n","page_name":" 235 ","page_number":235},
  {"content":"\r\n\r\nانجام مىدادند .\r\nبه يقين پيغمبر اسلام نيز چنين بود . آيا ممكن است امّت را يله و رها سازد و از ميان آنان برود ؟ آيا ممكن است بدون طريق واضح و سرپرست آگاهى ، آنها را به حال خود واگذارد ؟ ! آيا حديث ثقلين كه به طور متواتر در كتب اهل سنّت و شيعه نقل شده است كه پيامبر فرمود : « من دو چيز گرانمايه را در ميان شما وامىگذارم و مىروم : كتاب خدا و عترتم » نمونه‌اى از اين آينده‌نگرى و پيشگيرى از انحرافات نيست ؟\r\n\r\n","description":"","footnote":"","page_name":" 236 ","page_number":236},
  {"content":"\r\n\r\n\r\nبخش چهاردهم\r\nكتاب ربّكم فيكم : مبيّنا حلاله و حرامه و فرائضه و فضائله و ناسخه و منسوخه و رخصه و عزائمه و خاصّه و عامّه و عبره و امثاله و مرسله و محدوده و محكمه و متشابهه ، مفسّرا مجمله و مبيّنا غوامضه ، بين مأخوذ ميثاق علمه و موسّع على العباد فى جهله و بين مثبت فى الكتاب فرضه و معلوم فى السّنّة نسخه و واجب فى السّنّة اخذه و مرخّص فى الكتاب تركه و بين واجب بوقته و زائل فى مستقبله و مباين بين محارمه من كبير اوعد عليه نيرانه او صغير ارصد له غفرانه و بين مقبول فى ادناه و موسّع فى اقصاه .\r\n\r\nترجمه\r\nاو ( پيامبر اسلام ) كتاب پروردگار شما را در ميانتان به يادگار گذاشت در حالى كه حلال و حرام خدا و واجبات و مستحبّاتش را بيان كرده بود و همچنين ناسخ و منسوخ آن و مباح و ممنوع آن را روشن نمود ، خاص و عام آن را توضيح داد و پندها و مثلهايش را روشن ساخت و مطلق و مقيّد آن را بيان كرد و محكم و متشابه آن را معيّن فرمود و مجمل آن را تفسير و غوامض و پيچيدگيهايش را ( با سخنان مباركش ) تبيين نمود اين در حالى بود كه معرفت و فراگيرى بخشى ( مهم ) از آن ( بر همه واجب بود و ) پيمانش از همه گرفته شده بود و بخش ديگرى ، ناآگاهى از آن براى بندگان مجاز بود ( مانند حروف مقطّعه قرآن كه به صورت اسرارآميزى ذكر شده است ) و در حالى بود كه قسمتى از آن در اين كتاب الهى ( براى مدّت محدودى ) واجب شده و نسخ آن در سنّت پيامبر معلوم گشته\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nبود و نيز احكامى بود كه در سنّت پيامبر ( ص ) عمل به آن واجب بود ولى در كتاب خدا ترك آن اجازه داده شده بود و احكامى كه در بعضى از اوقات ، واجب ولى در زمان بعد زايل شده بود . اينها همه در حالى است كه انواع محرمات آن از هم جدا شده ، از گناهان كبيره‌اى كه خداوند وعدهء آتش خود را بر آن داده تا گناهان كوچكى كه غفران و آمرزش خويش را براى آن مهيّا ساخته است و نيز احكامى كه انجام كمش مقبول و مراتب بيشترش مجاز و مردم از جهت آن در وسعت بودند ( آرى خداوند چنين كتابى را با اين جامعيّت و وسعت و دقت بر پيامبرش نازل كرد و او بعد از رحلتش آن را در ميان امّت به يادگار گذارد ) .\r\n\r\nشرح و تفسير\r\n\r\nويژگيهاى قرآن\r\nدر خطبه‌هاى نهج البلاغه ، مكرر در بارهء اهميّت و عظمت قرآن بحث شده است و هر يك از اين سخنان ناظر به مطلبى مىباشد . در اين جا مولا على ( ع ) بحث جامعى در بارهء جامعيّت قرآن مطرح فرموده است ، زيرا هدف اصلى امام ( ع ) اين بوده كه اين نكته را بيان كند كه اگر رسول خدا ( ص ) از ميان مسلمانان رفته ، كتاب جامعى در ميان آنان به يادگار گذارده كه برنامهء زندگى معنوى و مادّى ، فردى و اجتماعى آنها را در تمام جهات تنظيم و تبيين مىكند .\r\nنخست مىفرمايد : « او كتاب پروردگارتان ( قرآن ) را در ميان شما به يادگار گذاشت » ( كتاب ربّكم فيكم ) . « 1 »\r\n\r\n\r\n","description":"","footnote":"\r\n( 1 ) « كتاب » منصوب است به عنوان عطف بيان براى « ما » در جملهء ( خلّف فيكم ما خلّفت الانبياء ) و يا مفعول است براى فعل مقدّر ( خلّف ) يا ( اعنى ) .\r\n","page_name":" 238 ","page_number":238},
  {"content":"\r\n\r\nسپس به چهارده نكته در مورد جامعيّت قرآن و ويژگيهاى آن اشاره مىفرمايد :\r\n1 - « حلال و حرام الهى و واجبات و مستحبّاتش را روشن و آشكار كرده بود » ( مبيّنا حلاله و حرامه و فرائضه و فضائله ) .\r\nدر اين جمله اشاره با احكام پنجگانهء معروف شده است ، فرايض اشاره به واجبات ، فضايل اشاره به مستحبات ، حرام اشاره به محرمات و حلال ، مباحات و مكروهات را شامل مىشود . « 1 » 2 - « ناسخ و منسوخ آن را نيز بيان كرده است » ( و ناسخه و منسوخه ) .\r\nمنظور از ناسخ و منسوخ ، احكام جديدى است كه نازل مىشود و احكام قديم را از بين مىبرد و اين تنها در عصر رسول خدا ( ص ) واقع شد كه درهاى وحى باز بود و دگرگونى در احكام امكان داشت . پاره‌اى از احكام گر چه در ظاهر به صورت حكم مطلق بود ولى در باطن ، مقيد و مخصوص وقت معينى بود و پس از پايان آن وقت ، حكم نيز پايان يافت و حكم جديد كه به آن ناسخ گفته مىشود نازل گشت . مانند دستورى كه به مسلمانان در مورد دادن صدقه قبل از نجوا و گفتگوهاى در گوشى با پيامبر اكرم ( ص ) داده شده بود :  « يا أَيُّهَا الَّذِينَ آمَنُوا إِذا ناجَيْتُمُ الرَّسُولَ فَقَدِّمُوا بَيْنَ يَدَيْ نَجْواكُمْ صَدَقَةً »  ، اى كسانى كه ايمان آورده‌ايد هنگامى كه مىخواهيد با پيامبر نجوا كنيد پيش از نجوا ، صدقه‌اى در راه خدا بدهيد » . « 2 » اين آزمونى بود براى مسلمانان كه جز يك نفر - امير مؤمنان على ( ع ) - به آن\r\n\r\n\r\n","description":"","footnote":"\r\n( 1 ) « مبيّنا » به صورت اسم فاعل است و حال براى فاعل خلّف ( يعنى پيامبر اكرم ) مىباشد و ضمير در حلاله و حرامه و . . . به قرآن مجيد باز مىگردد . بعضى از مفسّران نهج البلاغه نيز گفته‌اند كه مبيّنا و اوصاف ديگرى كه بعدا آمده ، مانند مفسّرا ، حال براى كتاب اللّه است و در عين حال ضماير حلاله و حرامه و . . . را به كتاب اللّه يا به « ربّكم » برگردانده‌اند ، ولى تفسيرى كه در متن آمده از همه مناسب‌تر است .\r\n( 2 ) سورهء مجادله ، آيهء 12 .\r\n","page_name":" 239 ","page_number":239},
  {"content":"\r\n\r\nعمل نكرد و به زودى آيهء ناسخ نازل شد و فرمود :  « أَ أَشْفَقْتُمْ أَنْ تُقَدِّمُوا بَيْنَ يَدَيْ نَجْواكُمْ صَدَقاتٍ فَإِذْ لَمْ تَفْعَلُوا وَ تابَ اللَّهُ عَلَيْكُمْ فَأَقِيمُوا الصَّلاةَ وَ آتُوا الزَّكاةَ وَ أَطِيعُوا اللَّهَ وَ رَسُولَهُ وَ اللَّهُ خَبِيرٌ بِما تَعْمَلُونَ »  ، آيا ترسيديد فقير شويد كه از دادن صدقات ، پيش از نجوا خوددارى كرديد ، اكنون كه اين كار را نكرديد و خداوند توبهء شما را پذيرفت نماز را بر پا داريد و زكات را ادا كنيد و خدا و پيامبرش را اطاعت نماييد و ( بدانيد ) خداوند از آنچه انجام مىدهيد با خبر است » . « 1 » 3 - « مباح و ممنوع آن را نيز روشن ساختيم » ( و رخصه و عزائمه ) .\r\nاين تعبير ممكن است اشاره به همان باشد كه در علم اصول و فقه امروز معروف است كه هر گاه واجب يا حرامى برداشته شد گاه تبديل به اباحه مىشود  « وَ إِذا حَلَلْتُمْ فَاصْطادُوا »  ، هنگامى كه از احرام بيرون آمديد ، صيد كنيد . « 2 » مسلم است كه صيد كردن پس از خروج از احرام ، واجب نيست ، بلكه مباح است و گاه تبديل به حكم ضدّ آن مانند :  « وَ إِذا ضَرَبْتُمْ فِي الْأَرْضِ فَلَيْسَ عَلَيْكُمْ جُناحٌ أَنْ تَقْصُرُوا مِنَ الصَّلاةِ »  ، هنگامى كه مسافرت كرديد ، گناهى بر شما نيست كه نماز را كوتاه كنيد » . « 3 » معلوم است كه نماز قصر در سفر واجب است نه مباح . اوّلى را رخصت مىگويند به خاطر آن كه طرفين عمل جايز است و دوّمى را عزيمت ، به خاطر اين كه بايد عزم خود را جزم كرد كه عمل انجام گيرد .\r\nاين احتمال نيز در تفسير اين دو واژه داده شده كه منظور از رخص ، احكام واجب يا حرامى است كه در بعضى از موارد استثنا شده ، مانند :  « فَمَنِ اضْطُرَّ غَيْرَ باغٍ وَ لا عادٍ فَلا إِثْمَ عَلَيْهِ »  ، كسى كه مجبور شود در حالى كه ستمگر و متجاوز\r\n\r\n\r\n","description":"","footnote":"\r\n( 1 ) سورهء مجادله ، آيهء 13 .\r\n( 2 ) سورهء مائده ، آيهء 2 .\r\n( 3 ) سورهء نساء ، آيهء 101 .\r\n","page_name":" 240 ","page_number":240},
  {"content":"\r\n\r\nنباشد ، گناهى بر او نيست ( و مىتواند براى حفظ جان خود از گوشتهاى حرام بخورد ) » . « 1 » « عزائم » احكامى است كه هيچ گونه استثنايى در آن نيست ، مانند :  « وَ اعْبُدُوا اللَّهَ وَ لا تُشْرِكُوا بِهِ شَيْئاً »  ، خدا را پرستش كنيد و هيچ چيز را شريك خدا قرار ندهيد » . « 2 » 4 - « و خاصّ و عام آن را توضيح داده است » ( و خاصّه و عامّه ) .\r\n« خاص » احكامى است كه همهء مسلمين را شامل نمىشود مانند حكم حج كه مخصوص افراد مستطيع است  « وَ لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا »  « 3 » و « عام » مانند دستور نماز است كه همه را شامل مىگردد :  « وَ أَقِيمُوا الصَّلاةَ »  .\r\nاين احتمال نيز داده شده كه منظور از خاص ، آياتى است كه ظاهر آن عموميّت دارد ولى منظور از آن ، مورد خاصّى است ، مانند آيهء ولايت :  « إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ »  ، سرپرست و ولىّ شما تنها خداست و پيامبر او و آنها كه ايمان آورده‌اند همانها كه نماز را بر پا مىدارند و در حال ركوع زكات مىدهند » . « 4 » و مىدانيم كه اين آيه ، تنها يك مصداق بيشتر نداشت و آن امير مؤمنان على ( ع ) بود .\r\nولى عام ، آياتى است كه عموميّت دارد و همگان را شامل مىشود مانند :\r\n « السَّارِقُ وَ السَّارِقَةُ فَاقْطَعُوا أَيْدِيَهُما »  ، دست مرد و زن دزد را ببريد » ! « 5 » 5 - « و پندها و مثلهايش را تبيين كرده است » ( و عبره و امثاله ) .\r\n\r\n\r\n","description":"","footnote":"\r\n( 1 ) سورهء بقره ، آيهء 173 .\r\n( 2 ) سورهء نساء ، آيهء 36 .\r\n( 3 ) سورهء آل عمران ، آيهء 97 .\r\n( 4 ) سورهء مائده ، آيهء 55 .\r\n( 5 ) سورهء مائده ، آيهء 38 .\r\n","page_name":" 241 ","page_number":241},
  {"content":"\r\n\r\n« عبر » از مادّهء « عبرت » از ريشهء « عبور » گرفته شده ، به همين دليل هنگامى كه انسان حادثه‌اى را مىبيند و از آن عبور كرده و مصداق‌هاى ديگرى را در نظر مىگيرد به آن عبرت گفته مىشود و قرآن مجيد پر است از تواريخ انبيا و اقوام پيشين كه به عنوان درس عبرت بيان شده و جاى جاى آنها آموزنده و پر معنى است .\r\n« امثال » مىتواند اشاره به مثلهايى باشد كه در قرآن مجيد آمده و آن نيز فراوان است ، مانند :  « أَ لَمْ تَرَ كَيْفَ ضَرَبَ اللَّهُ مَثَلًا كَلِمَةً طَيِّبَةً كَشَجَرَةٍ طَيِّبَةٍ »  ، آيا نديدى چگونه خداوند مثالى براى سخن پاك گفته است و آن را تشبيه به درخت پاك و پاكيزه‌اى مىكند ( كه پر بار و پر ثمر است ) » ؟ « 1 » و مىتواند اشاره به افراد و اشخاصى بوده باشد كه شرح حال آنها به عنوان يك مثال و يك الگو در قرآن آمده ، مانند :  « ضَرَبَ اللَّهُ مَثَلًا لِلَّذِينَ آمَنُوا امْرَأَتَ فِرْعَوْنَ إِذْ قالَتْ رَبِّ ابْنِ لِي عِنْدَكَ بَيْتاً فِي الْجَنَّةِ وَ نَجِّنِي مِنْ فِرْعَوْنَ وَ عَمَلِهِ وَ نَجِّنِي مِنَ الْقَوْمِ الظَّالِمِينَ »  ، خداوند مثلى براى مؤمنان زده ، به همسر فرعون در آن هنگام كه گفت : پروردگارا خانه‌اى براى من نزد خودت در بهشت بساز و مرا از فرعون و عمل او نجات ده و مرا از قوم ظالم ، رهايى بخش » . « 2 » 6 - « و مطلق و مقيّد آن را روشن ساخته است » ( و مرسله و محدوده ) .\r\n« مطلق » احكامى است كه بدون قيد و شرط بيان شده ، مانند :  « أَحَلَّ اللَّهُ الْبَيْعَ »  ، خداوند خريد و فروش را حلال كرده » « 3 » و « مقيّد » حكمى است كه با قيد و شرطى بيان شده ، مانند :  « تِجارَةً عَنْ تَراضٍ مِنْكُمْ »  ، تجارتى كه از روى رضايت شما بوده باشد » . « 4 » روشن است كه جمع ميان مطلق و مقيّد ايجاب مىكند كه مطلق را به وسيلهء مقيّد ، تقييد كنيم و در مثال بالا تنها معامله‌اى را صحيح بدانيم كه مورد تراضى\r\n\r\n\r\n","description":"","footnote":"\r\n( 1 ) سورهء ابراهيم ، آيهء 24 .\r\n( 2 ) سورهء تحريم ، آيهء 11 .\r\n( 3 ) سورهء بقره ، آيهء 275 .\r\n( 4 ) سورهء نساء ، آيهء 29 .\r\n","page_name":" 242 ","page_number":242},
  {"content":"\r\n\r\nطرفين باشد . و نيز مطلق مىتواند اشاره به احكامى باشد كه بدون قيد و شرط آمده و مقيّد احكام ديگرى كه با قيد و شرط آمده ، مانند كفّارهء قسم كه در آن آمده است :  « أَوْ تَحْرِيرُ رَقَبَةٍ »  ، يا آزاد كردن يك برده » « 1 » در حالى كه در بارهء كفّارهء قتل خطا مىخوانيم :  « فَتَحْرِيرُ رَقَبَةٍ مُؤْمِنَةٍ »  ، آزاد كردن يك بندهء با ايمان » . « 2 » 7 - و نيز « محكم و متشابه آن را معيّن فرموده » ( و محكمه و متشابهه ) .\r\n« محكم » اشاره به آياتى است كه دلالت آن كاملا روشن است مانند :   « قُلْ هُوَ اللَّهُ أَحَدٌ »   ، بگو اوست خداى يكتا » و متشابه ، آياتى است كه در ابتداى نظر نوعى ابهام و پيچيدگى دارد هر چند به كمك آيات ديگر قرآن تبيين مىشود ، مانند :  « إِلى رَبِّها ناظِرَةٌ »  ، چشمها در آن روز به پروردگارش مىنگرد » « 3 » كه در پرتو آياتى كه مىگويند خداوند مكان و جهت و جسم ندارد و ديده نمىشود ابهام ظاهرى آن بر طرف مىگردد ، مانند :  « لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ »  ، چشمها او را درك نمىكند و او چشمها را ادراك مىنمايد » . « 4 » 8 - ويژگى ديگر اين كه : « مجملات قرآن با بيان رسول اللّه تفسير شده و غوامض آن با سخنانش تبيين گشته است » ( مفسّرا مجمله و مبيّنا غوامضه ) .\r\n« مجمل » مانند آياتى است كه دستور به نماز مىدهد و ركعات و اركان آن را تفسير نمىكند امّا پيامبر اكرم ( ص ) آنها را شرح مىدهد و « غوامض » مانند حروف مقطعهء قرآن است كه در احاديث اسلامى تبيين شده است .\r\nفرق ميان غوامض و متشابهات شايد در اين باشد كه متشابهات داراى معنى و مفاهيمى در ابتداى نظر مىباشد ولى غوامض ، تعبيراتى است كه در به دو نظر كاملا مبهم است مانند مثالى كه در بالا ذكر شد .\r\n\r\n\r\n","description":"","footnote":"\r\n( 1 ) سورهء مائده ، آيهء 89 .\r\n( 2 ) سورهء نساء ، آيهء 92 .\r\n( 3 ) سورهء قيامت ، آيهء 23 .\r\n( 4 ) سورهء انعام ، آيهء 103 .\r\n","page_name":" 243 ","page_number":243},
  {"content":"\r\n\r\n9 - اين در حالى است كه « پاره‌اى از حقايق قرآن ، پيمان معرفتش از همه گرفته شده و هيچ كس در جهل به آن معذور نيست و بعضى ديگر ، بندگان موظّف به آگاهى از آن نيستند » ( بين مأخوذ ميثاق علمه و موسّع على العباد فى جهله ) .\r\nاوّلى مانند آيات توحيد و صفات خداست كه همهء مؤمنان بايد از آن با خبر باشند و دوّمى مانند كنه ذات پروردگار است كه هيچ كس را به آن راهى نيست و نيز مانند اصل معاد و رستاخيز است كه همه بايد بدان معتقد باشند و از آن با خبر ، در حالى كه آگاهى بر جزييات مربوط به بهشت و دوزخ ، ضرورتى ندارد .\r\n10 - در حالى است كه « قسمتى از احكام آن براى زمان محدودى الزام شده و نسخ آن در سنّت پيامبر ( ص ) معلوم گشته است » ( و بين مثبت فى الكتاب فرضه و معلوم فى السّنّة نسخه ) .\r\nمانند مجازات زناى محصنه كه در قرآن به عنوان حبس ابد ذكر شده است ( سورهء نساء ، آيهء 15 ) و مىدانيم كه بعدا با احاديثى كه در بارهء رجم وارد شده است اين حكم نسخ شده است .\r\n11 - « احكامى كه در سنّت ، عمل به آن واجب است ولى در قرآن مجيد ، ترك آن اجازه داده شده » و به اين ترتيب ، سنّت با آيات ، نسخ شده است ( و واجب فى السّنّة اخذه و مرخص فى الكتاب تركه ) .\r\nمانند حكم روزه كه در آغاز تشريع ، چنان بود كه مسلمانان تنها مىتوانستند در آغاز شب ، افطار كنند و هر گاه مىخوابيدند و بعد بيدار مىشدند مفطرات روزه براى آنها جايز نبود ولى اين سنّت پيامبر ( ص ) بعدا به وسيلهء آيهء شريفه :  « وَ كُلُوا وَ اشْرَبُوا حَتَّى يَتَبَيَّنَ لَكُمُ الْخَيْطُ الْأَبْيَضُ مِنَ الْخَيْطِ الْأَسْوَدِ مِنَ الْفَجْرِ »  ، بخوريد و بنوشيد تا زمانى كه خط سفيد صبح ، از خط تاريك شب مشخص شود » « 1 » نسخ شده است .\r\n\r\n\r\n","description":"","footnote":"\r\n( 1 ) سورهء بقره ، آيهء 187 .\r\n","page_name":" 244 ","page_number":244},
  {"content":"\r\n\r\n12 - « و احكامى كه در بعضى از اوقات ، واجب است ولى وجوبش در زمان بعد از ميان رفته است » ( و بين واجب بوقته و زائل فى مستقبله ) .\r\nاين تعبير در واقع اشاره به واجبات موقّت و غير موقّت است . واجبات موقّت مانند روزهء ماه مبارك رمضان كه در اين ماه ، واجب مىشود و بعد از بين مىرود ، به خلاف تكاليف دائمى ، مانند امر به معروف و نهى از منكر و اقامهء حقّ و عدل كه هميشه واجب و لازم است . « 1 » بعضى نيز آن را اشاره به واجباتى مانند حج دانسته‌اند كه تنها يك بار ، در عمر واجب است و بعد از آن زايل مىگردد و بعضى مثال به مسألهء هجرت زده‌اند كه در آغاز اسلام - كه مسلمين در مكّه در محدوديّت بودند - واجب بود ولى بعد از فتح مكّه وجوب هجرت زايل گشت ، هر چند امروز نيز در مناطق مشابه مكّهء قبل از فتح ، مسألهء هجرت به قوّت خود باقى است .\r\n13 - اينها همه در حالى است كه « انواع محرّمات در آن از هم جدا شده و هر يك جداگانه تبيين گرديده است ، از گناهان كبيره كه خداوند وعدهء عذاب خود را بر آن داده گرفته ، تا صغيره‌اى كه غفران و آمرزش خويش را براى آن مهيّا ساخته است » ( و مباين « 2 » بين محارمه من كبير اوعد عليه نيرانه او صغير ارصد له غفرانه ) .\r\nگناهان كبيره مانند شرك و قتل نفس است كه در آيات قرآن صريحا وعدهء عذاب ، نسبت به آنها داده شده است . « 3 »\r\n\r\n\r\n","description":"","footnote":"\r\n( 1 ) در واقع اين جمله محذوفى دارد ، زيرا صورت دوّم ناگفته مانده و در تقدير چنين است و بين ما يكون واجبا دائما .\r\n( 2 ) « مباين » خبر مبتداى محذوفى است و در تقدير « هو مباين » است و ضمير « هو » به كتاب بر مىگردد ، احتمال ديگرى نيز وجود دارد ، اما آنچه گفتيم مناسب‌تر به نظر مىرسد .\r\n( 3 ) در مورد شرك به آيهء :  « مَنْ يُشْرِكْ بِاللَّهِ فَقَدْ حَرَّمَ اللَّهُ عَلَيْهِ الْجَنَّةَ وَ مَأْواهُ النَّارُ »  ( سورهء مائده ، آيهء 72 ) مراجعه شود و در مورد قتل نفس به آيهء  « وَ مَنْ يَقْتُلْ مُؤْمِناً مُتَعَمِّداً فَجَزاؤُهُ جَهَنَّمُ خالِداً فِيها »  ( سورهء نساء ، آيهء 93 ) .\r\n","page_name":" 245 ","page_number":245},
  {"content":"\r\n\r\nگناهان صغيره همان است كه در آيهء 32 سورهء نجم به عنوان « اللّمم » به آن اشاره شده است :  « الَّذِينَ يَجْتَنِبُونَ كَبائِرَ الْإِثْمِ وَ الْفَواحِشَ إِلَّا اللَّمَمَ »  .\r\nبعضى از مفسّران ، لمم را به نيّت معصيت بدون انجام آن يا گناهان كم اهميّت ، تفسير كرده‌اند .\r\n14 - « برخى انجام كمش مورد قبول و مقدار بيشترش مجاز و خوب است » ( و بين مقبول فى ادناه ، موسّع فى اقصاه ) .\r\nاين تعبير اشاره به اعمال و برنامه‌هايى است كه مقدار كمش مورد تأكيد واقع شده است ولى مردم در انجام هر چه بيشتر آن آزادند . بعضى از مفسّران نهج البلاغه ، مثال آن را تلاوت قرآن گفته‌اند كه به حكم  « فَاقْرَؤُا ما تَيَسَّرَ مِنَ الْقُرْآنِ »  ، تلاوت كنيد آنچه از قرآن براى شما ميسّر است » « 1 » خواندن مقدارى از آن مورد تأكيد است و خواندن بيش از آن به اختيار مردم گذارده شده است كه هر كس بتواند بيشتر بخواند ( آيات آخر سورهء مزمّل به خوبى به اين معنى اشاره مىكند ) .\r\nنقطهء مقابل اين گونه احكام ، احكامى است كه الزامى است و كم و زياد ندارد مانند روزهء ماه رمضان كه همهء مكلّفان بايد آن را در يك ماه معيّن انجام دهند و كم و زياد در روزهء واجب ، نيست ( سورهء بقره ، آيات 183 تا 185 ) .\r\n\r\nنكته‌ها\r\n\r\n1 - جامعيّت قرآن\r\nنخستين چيزى كه در اين فراز از كلام امام ( ع ) به چشم مىخورد مسألهء جامعيّت قرآن مجيد و يا به تعبير ديگر مسئلهء اعجاز قرآن از نظر محتواست ، زيرا در اين چهارده نكته‌اى كه امام ( ع ) در بارهء قرآن مجيد به آن اشاره فرموده ، به قسمت عمدهء ريزه‌كاريهاى قرآن و تنوّع محتواى آن در تمام زمينه‌ها و در مسير پاسخگويى\r\n\r\n\r\n","description":"","footnote":"\r\n( 1 ) سورهء مزمّل ، آيهء 20 .\r\n","page_name":" 246 ","page_number":246},
  {"content":"\r\n\r\nبه نيازهاى انسان ، از نظر اعتقادات و مسائل عملى و اخلاقى و واجبات و محرّمات و رابطهء ميان قرآن و سنّت و احكام ثابت و موقّت و عام و خاص و مطلق و مقيد و ناسخ و منسوخ ، پرداخته است و دقّت در آنها نشان مىدهد كه تا چه حد محتواى قرآن حساب شده و منطبق بر نيازهاى انسانهاست .\r\nاين محتواى دقيق و عميق و متنوّع و جامع - چنان كه در بحث اعجاز قرآن گفته‌ايم - يكى از ابعاد معجزه بودن قرآن مجيد است .\r\nچگونه باور مىشود انسان درس نخوانده‌اى از يك محيط تاريك جاهلى برخيزد و بدون استمداد از سرچشمهء فيّاض وحى و تنها به اتّكاى فكر خودش ، چنين كتابى عرضه بدارد ، كتابى كه مملوّ از درسهاى عبرت و مثلهاى زيبا و گويا و احكام جامع و معارف عميق است .\r\nجالب اين كه امام ( ع ) در اين بيان كوتاهش گويى به يك دوره اصول فقه اشاره مىفرمايد و مطالب گسترده‌اى را كه امروز در علم اصول ، بعد از قرنها تكامل يافته ، فهرست‌وار مورد اشاره قرار مىدهد و مسائل مربوط به حلال و حرام ، ناسخ و منسوخ ، رخصت و عزيمت ، خاص و عام ، مطلق و مقيّد ، محكم و متشابه ، مجمل و مبيّن ، موقّت و غير موقّت و واجب و مستحب مؤكّد و مستحب غير مؤكّد ، همه را از هم تفكيك كرده و با اشارهء گذرايى توجّه همه را به طور اجمال به سوى آن جلب مىكند .\r\n\r\n2 - علم قرآن نزد كيست ؟\r\nاز تعبيرات بالا استفاده مىشود كه پيغمبر اكرم ( ص ) موظّف است پاره‌اى از مجملات كتاب اللّه يا غوامض آن را تغيير و تبيين كند تا ابهامى براى هيچ كس باقى نماند ، به همين دليل قرآن مجيد مىفرمايد :  « ما آتاكُمُ الرَّسُولُ فَخُذُوهُ »  ، آنچه را پيامبر براى شما بياورد آن را محكم بگيريد » . « 1 » ممكن است براى بعضى اين سؤال\r\n\r\n\r\n","description":"","footnote":"\r\n( 1 ) سورهء حشر ، آيهء 7 .\r\n","page_name":" 247 ","page_number":247},
  {"content":"\r\n\r\nپيش آيد كه چرا قرآن نياز به تفسير مجمل و تبيين پيچيدگى داشته باشد در حالى كه براى فهم عموم و هدايت همگان نازل شده است ؟\r\nدر پاسخ اين سؤال بايد به دو نكته توجّه داشت :\r\nنخست اين كه قرآن مجيد كه در بر دارندهء قانون اساسى اسلام است نمىتواند تمام جزييات را در ظاهر تعبيراتش بيان كند ، اصول مسائل را القا مىكند و شرح و تبيين آن بر عهدهء پيامبر است . مثلا حكم وجوب نماز و حج و روزه و كمى از كليّات آنها در قرآن مجيد وارد شده و مىدانيم كه اين عبادات ، شرايط و اجزا و موانع و فروع زيادى دارد كه شرح هر يك از آنها در خور كتابى است و همچنين در مسائل مربوط به معاملات و قضا و شهادات و حدود و به طور كلى سياسات اسلامى ، كه همهء آگاهان مىدانند شرح و تبيين همهء اينها از حوصلهء يك يا چند كتاب بيرون است .\r\nثانيا : نياز مردم به پيامبر براى تبيين پيچيدگيها و تفسير مجملات ، سبب ارتباط آنها با سنّت رسول اللّه مىشود ، همان ارتباطى كه آنها را در همهء زمينه‌ها هادى و راهگشاست و به تعبير ديگر قرآن همانند كتابى است كه شاگردان ، احساس مىكنند براى فهم آن در پاره‌اى از قسمتها نياز به معلّم دارند و پيوند آنها با معلّم ، حقايق زياد ديگرى را نيز براى آنها روشن مىسازد .\r\nحال سؤال در اين است كه آيا پس از رسول خدا ، اين معلّم الهى همچنان در ميان مسلمانان وجود دارد يا نه ؟ بدون شك بايد وجود داشته باشد و گرنه مشكلات ، باقى مىماند . و اينجاست كه ما معتقديم در هر عصر و زمان امام معصومى وجود دارد كه علم قرآن نزد اوست و او همان كسى است كه پيغمبر اكرم ( ص ) در روايت متواتر ثقلين از او به عنوان « عترت » ياد كرده و پيوندش را با قرآن تا دامنهء قيامت ناگسستنى دانسته است و فرموده : « انّى تارك فيكم الثّقلين كتاب اللّه و عترتى ما ان تمسّكتم بهما لن تضلّوا ابدا و انّهما لن يفترقا حتّى يردا\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nعلىّ الحوض » . « 1 »\r\n\r\n3 - معيار شناخت گناهان كبيره و صغيره\r\nدر اين كه كدام گناهان بزرگ و كبيره و كدام كوچك و صغيره است ، در ميان دانشمندان گفتگوى بسيارى است . بعضى اين دو را از امور نسبى مىدانند كه به هنگام مقايسه ، آن كه اهميّتش بيشتر است كبيره و آن كه كمتر است صغيره مىباشد ( مرحوم طبرسى در مجمع البيان اين عقيده را به دانشمندان شيعه نسبت داده است و ظاهرا منظور او بعضى از دانشمندان شيعه است ، زيرا بسيارى از آنها عقيدهء ديگرى دارند كه به آن اشاره خواهد شد ) .\r\nجمعى ديگر مىگويند : گناه كبيره آن گونه كه از نامش پيداست گناهى است كه واقعا بزرگ و از نظر شرع و عقل داراى اهميّت است مانند قتل نفس و غصب حقوق ديگران و رباخوارى و زنا . و شايد به همين دليل در روايات اهل بيت - عليهم السلام - معيارش وعدهء عذاب الهى نسبت به آن شمرده شده است . در حديث معروفى كه از امام باقر و امام صادق و امام على بن موسى الرضا - عليهم السلام - نقل شده است مىخوانيم : « الكبائر الّتى اوجب اللّه عزّ و جلّ عليها النّار ، گناهان كبيره آنهاست كه خداوند متعال آتش دوزخ را ( صريحا ) براى آن واجب شمرده است . » « 2 » و بنا بر اين گناهان صغيره آن است كه از چنين اهميّت خاصّى برخوردار نيست .\r\nدر بعضى از احاديث نيز تعداد گناهان كبيره هفت ، و در بعضى بيست گناه و\r\n\r\n\r\n","description":"","footnote":"\r\n( 1 ) آنچه در بالا آمد مجموعهء تعبيراتى است كه در اين حديث در منابع شيعه و اهل سنّت آمده است ، به احقاق الحق ، جلد 9 ، صفحهء 309 تا 375 و بحار الانوار ، جلد 23 ، صفحهء 118 ، 132 ، 133 ، 134 و 155 و پيام قرآن ، جلد 9 مراجعه شود .\r\n( 2 ) تفسير نور الثقلين ، جلد 1 ، صفحهء 473 .\r\n","page_name":" 249 ","page_number":249},
  {"content":"\r\n\r\nدر بعضى هفتاد ، ذكر شده است كه اين تعبيرات ممكن است اشاره به سلسله مراتب اين گناهان باشد .\r\n\r\n4 - ناسخ و منسوخ و فلسفهء آن\r\nاين دو عنوان نيز براى بعضى بسيار بحث‌انگيز است و شايد تعجّب مىكنند كه چگونه در قرآن آيات ناسخ و منسوخى وجود دارد ( منظور از ناسخ و منسوخ اين است كه حكمى بيايد و حكم ديگرى را بردارد مانند نماز خواندن به سوى مسجد الحرام و كعبه كه باعث نسخ حكم نماز به سوى بيت المقدّس شد ) .\r\nوجود ناسخ و منسوخ در قوانينى كه ساخته و پرداختهء فكر انسانهاست جاى تعجّب نيست ، چرا كه امروز ممكن است قانونى بگذارند و فردا پى به اشتباهاتى در آن ببرند و آن را نسخ كنند ولى در احكام الهى چگونه تصوّر مىشود ؟\r\nپاسخ اين سؤال را در يك جمله مىتوان خلاصه كرد و آن اين كه علم خداوند و آگاهى بىپايان او هرگز دگرگون نمىشود ولى پاره‌اى از موضوعات در اثر گذشت زمان تغيير مىيابد ، مثلا ممكن است دارويى براى بيمارى ، امروز داروى شفابخش باشد و چند روز ديگر براى همان بيمار ، زيانبار و خطرناك . طبيب آگاه ، امروز دستور استفاده از آن را مىدهد و چند روز ديگر آن را نسخ مىكند و ممنوع مىشمارد . در مثال قبله و غير آن نيز مطلب همينطور است . ممكن است يك روز نماز به بيت المقدّس داراى مصالح زياد باشد چرا كه كعبه مركز بتها شده ، بعلاوه رنگ قوميّت به خود گرفته و اگر در آغاز ، نماز به سوى آن خوانده شود ، مشكل ايجاد خواهد شد ولى نماز به سوى بيت المقدّس به مدّت سيزده سال ، اين زنگها را از اسلام مىزدايد و هر گاه بعد از هجرت به مدينه نماز به سوى كعبه كه نخستين خانهء توحيد است خوانده شود ، داراى مصالح بيشترى است و زيانى هم ندارد .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nتمام موارد نسخ ، در واقع همين گونه است ، البته مباحث نسخ بسيار گسترده است كه در اين مختصر نمىگنجد تنها منظور اشاره به اصل فلسفه نسخ بود . « 1 »\r\n\r\n5 - تواريخ و مثالهاى زيباى قرآن\r\nقسمت مهمّى از قرآن مجيد را تاريخ امتهاى پيشين به ويژه انبياى بزرگ الهى تشكيل مىدهد كه مملوّ است از درسهاى عبرت و نكات آموزنده و تجربه‌هاى پر ارزش براى هر زمان و هر مكان ، و درست به همين دليل قرآن به سراغ آنها رفته و در سوره‌هاى مختلف به شرح آن پرداخته و حتّى گاهى تاريخ يك پيامبر ( مانند ابراهيم و نوح و موسى و عيسى عليهم السلام ) را در سوره‌هاى مختلف تكرار مىكند البته نه تكرار ، بلكه از زاويه‌هاى متفاوت به آن مىنگرد و مىفرمايد :  « لَقَدْ كانَ فِي قَصَصِهِمْ عِبْرَةٌ لِأُولِي الْأَلْبابِ »  ، در داستانهاى زندگى آنها درسهاى عبرتى براى خردمندان است » . « 2 » گاه ، از آن هم فراتر مىرود و علاوه بر تاريخ مدوّن ، انسانها را به مطالعهء آثار باقيماندهء در گوشه و كنار جهان از اقوام پيشين كه در حقيقت نوعى تاريخ تكوينى و زنده و گوياست دعوت مىكند و مىفرمايد :  « قُلْ سِيرُوا فِي الْأَرْضِ فَانْظُرُوا كَيْفَ كانَ عاقِبَةُ الَّذِينَ مِنْ قَبْلُ »  ، بگو در روى زمين سير كنيد و پايان كار اقوام پيشين را بنگريد ( و از آن عبرت بگيريد ) » . « 3 » قرآن در كنار اين تاريخها از مثالهاى فراوانى نيز براى هدايت انسانها كمك مىگيرد ، اين مثالها گاهى نمونه‌هايى هستند از زندگى واقعى بعضى از انسانها و\r\n\r\n\r\n","description":"","footnote":"\r\n( 1 ) براى توضيح بيشتر مىتوانيد به تفسير نمونه ، جلد 1 ، صفحهء 390 مراجعه كنيد ( ذيل آيهء 106 ، سورهء بقره ) .\r\n( 2 ) سورهء يوسف ، آيهء 111 .\r\n( 3 ) سورهء روم ، آيهء 42 .\r\n","page_name":" 251 ","page_number":251},
  {"content":"\r\n\r\nگاه تشبيهاتى است به امور طبيعى در عالم گياهان و حيوانات و مانند آن و به هر حال اين مثالها به قدرى پر جاذبه و گويا و پر محتواست كه مىتوان آن را يكى از نكات اعجاز قرآن شمرد و همانطور كه قرآن مىگويد ، دقّت و تدبّر در اين مثالها موجب بيدارى عقلها و خردهاست :  « وَ لَقَدْ ضَرَبْنا لِلنَّاسِ فِي هذَا الْقُرْآنِ مِنْ كُلِّ مَثَلٍ لَعَلَّهُمْ يَتَذَكَّرُونَ »  ، ما در اين قرآن از هر گونه مثال براى مردم ذكر كرديم تا متذكّر ( و بيدار ) شوند » . « 1 » امام ( ع ) در بخشى كه در بالا در بيان جامعيّت قرآن گذشت ، مخصوصا بر اين نكته تأكيد فرموده و همهء مسلمانان را به آن توجه داده است .\r\n\r\n\r\n","description":"","footnote":"\r\n( 1 ) سورهء زمر ، آيهء 27 .\r\n","page_name":" 252 ","page_number":252},
  {"content":"\r\n\r\n\r\nبخش پانزدهم\r\nو فرض عليكم حجّ بيته الحرام الّذى جعله قبلة للانام يردونه ورود الانعام و يألهون اليه ولوه الحمام و جعله سبحانه علامة لتواضعهم لعظمته و اذعانهم لعزّته و اختار من خلقه سمّاعا اجابوا اليه دعوته و صدّقوا كلمته و وقفوا مواقف انبيائه و تشبّهوا بملائكته المطيفين بعرشه ، يحرزون الارباح فى متجر عبادته و يتبادرون عنده موعد مغفرته جعله سبحانه و تعالى للاسلام علما و للعائذين حرما فرض حقّه و اوجب حجّه و كتب عليكم وفادته فقال سبحانه : و للّه على النّاس حجّ البيت من استطاع اليه سبيلا و من كفر فانّ اللّه غنيّ عن العالمين .\r\n\r\nترجمه\r\n( خداوند ) حجّ بيت اللّه الحرام ( خانهء گرامى و محترمش ) را بر شما واجب كرده است ، همان خانه‌اى كه آن را قبلهء مردم قرار داده است كه همچون تشنهء كامانى كه به آبگاه مىروند به سوى آن مىآيند و همچون كبوتران به آن پناه مىجويند .\r\nخداوند ، حج را علامت فروتنى در برابر عظمتش قرار داده و نشانه‌اى از اعتراف به عزّتش و از ميان خلق خود ، شنوندگانى را برگزيده كه دعوت او را اجابت كرده و سخنانش را تصديق نموده‌اند و در جايگاه پيامبران الهى وقوف كرده و به فرشتگانى كه بر گرد عرش الهى مىگردند ، شبيه مىشوند . سودهاى فراوانى در اين تجارت خانهء عبادت الهى به دست آورده و به سوى ميعادگاه آمرزش و مغفرتش مىشتابند . خداوند متعال اين خانه را پرچم ( يا علامتى ) براى اسلام قرار داده و حرم امنى براى پناه‌جويان .\r\nاداى حقّ آن را واجب شمرده و حجّ آن را لازم كرده ، و بر همهء شما زيارت خانه‌اش را به\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nطور دسته‌جمعى مقرّر داشته و فرموده است : براى خدا بر همهء مردم است كه آهنگ خانهء او كنند آنها كه توانايى رفتن به سوى آن را دارند و هر كس كفر ورزد ( و حجّ را ترك كند به خود زيان رسانده ) خداوند از همهء جهانيان بىنياز است .\r\n\r\nشرح و تفسير\r\n\r\nآخرين بخش خطبه ، بيان عظمت فريضهء حج\r\nگر چه معلوم نيست كه امام ( ع ) بعد از بيان عظمت مقام قرآن ، به چه بخشى از احكام دينى اشاره فرموده است ، زيرا همان گونه كه مىدانيم بناى سيّد رضى گردآورندهء نهج البلاغه ، بر اين نبوده است كه خطبه‌ها را به طور كامل ذكر كند ، بلكه از آنها گلچين كرده است . ولى به هر حال ، انگشت گذاردن روى مسألهء حج از ميان وظايف مختلف اسلامى و فردى ، آن هم در خطبه‌اى كه از آغاز آفرينش جهان و مراحل مختلف سير انسان را ، تا قيام پيامبر اسلام ( ص ) مورد بحث قرار مىدهد ، معنى و مفهوم خاصّى دارد و نشان مىدهد كه حجّ بيت اللّه ، عصارهء اسلام و در برگيرندهء مسائل مهمّ فردى و اجتماعى و تربيتى و اخلاقى و سياسى است و در واقع نيز چنين است كه در پايان اين بخش به خواست خدا بيان خواهد شد . با اين اشاره به تفسير اين فراز از كلام امام مىپردازيم :\r\nدر آغاز ، سخن از مسألهء وجوب حج مىگويد و با تعبيرات بسيار لطيف و زيبا ، مسلمين جهان را به انجام اين فريضهء بزرگ الهى تشويق مىنمايد ، مىفرمايد : « خداوند حجّ بيت اللّه الحرام ( خانه گرامى و محترمش ) را بر شما واجب كرده است » ( و فرض عليكم حجّ بيته الحرام ) .\r\nسپس در توصيفى براى خانهء كعبه مىفرمايد : « همان خانه‌اى كه خداوند آن را\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nقبلهء همهء مردم قرار داده است » ( الّذى جعله قبلة للانام ) . « 1 » در هر شبانه‌روز ، چندين بار رو به سوى آن مىكنند و مركز دايرهء صفوف جماعت آن ، رمز وحدت همهء مسلمين جهان است .\r\nآن گاه در توصيف ديگرى از اين خانهء بزرگ و مراسم واقعى حج كه عاشقان بىقرار الهى را به سوى خود دعوت مىكند ، مىفرمايد : « آنها همچون تشنه‌كامانى كه به آبگاه مىروند به سوى آن مىآيند و همچون كبوتران به آن پناه مىجويند » ( يردونه « 2 » ورود الانعام و يألهون « 3 » اليه ولوه الحمام « 4 » ) .\r\nبه راستى آنها كه معناى حج را درك مىكنند ، همين گونه به سراغ خانهء خدا مىآيند ، قلب و روح خود را با آن شستشو مىدهند و از معنويت و روحانيّت حج با تمام وجود بهره مىگيرند و از شرّ شياطين و هواى نفس و بلاى گناه به آن پناه مىجويند ، عاشقانه زمزمهء لبيك سر مىدهند و مشتاقانه سعى صفا و مروه مىكنند و پروانه‌وار به گرد شمع كعبه ، مىگردند .\r\n\r\n\r\n","description":"","footnote":"\r\n( 1 ) « انام » بعضى آن را به معناى انسانها و بعضى به معناى موجودات عاقلى كه بر روى زمين زندگى مىكنند اعم از جن و انس تفسير كرده‌اند ، در صورت اوّل مفهوم جمله اين است كه حج تنها قبلهء انسانهاست و در صورت دوّم ، قبله براى جن و انس هر دو محسوب مىشود .\r\nبعضى آن را از ريشه « و نام » به معناى صدا دادن دانسته‌اند ، سپس به همهء موجودات ذى روح يا خصوص جن و انس اطلاق شده است . ( تاج العروس مادّهء انم ) .\r\n( 2 ) « يردون » از مادّهء « ورود » در اصل به معناى وارد شدن حيوانات تشنه به آبگاه است ، سپس به هر گونه داخل شدن در هر محل اطلاق شده است .\r\n( 3 ) « يألهون » بعضى آن را از مادهء « إله ، الوها » به معنى عبادت كردن دانسته‌اند . بنا بر اين يألهون يعنى پرستش مىكنند و گاه گفته شده اين ماده به معنى تحيّر است چرا كه وقتى انسان در بارهء ذات و صفات خدا مىانديشد ، متحيّر مىشود و گاه گفته‌اند كه مادهء اصلى آن وله مىباشد كه واو آن تبديل به همزه شده است ( تعبير به ولوه در ادامهء جملهء بالا به صورت مفعول مطلق نيز مؤيّد اين معنى است ) و وله به معناى پناه گرفتن و تضرّع كردن همراه شوق است .\r\n( 4 ) « حمام » ( به فتح ) به معناى كبوتر و « حمام » ( به كسر ) به معنى مرگ است و در عبارت بالا همان معناى اول منظور است .\r\n","page_name":" 255 ","page_number":255},
  {"content":"\r\n\r\nتشبيه به انعام يا به خاطر تواضع فوق العادهء حجّاج بيت اللّه است يا اشاره به بىقرارى و بىتابى آنها به هنگام هجوم به سوى كعبه و طواف مىباشد و بايد توجه داشت كه اين گونه تعبيرات در عرف عرب مفهومى متفاوت با عرف ما دارد . و تشبيه به حمام ( كبوتر ) به خاطر آن است كه اين پرنده ، رمز محبّت و صلح و صفا و امنيّت و زمزمهء آميخته به شوق است .\r\nجالب توجّه اين كه اوّلين نقطهء شروع حج همان احرام و گفتن لبيك است ، همان لبيك كه مفهومش اجابت دعوت الهى است . آرى خدا زوّار خانه‌اش را به ميهمانسراى بزرگش دعوت نموده و آنها لبيك گويان در حالى كه دلها پر از شوق و سرها پر از عشق و هواى اوست به سوى خانه‌اش حركت مىكنند و خود را در جوار قرب او مىبينند و نخستين اثر آن آشكار شدن جوانه‌هاى تقوا و معنويّت در دل و جان آنهاست .\r\nسپس به يكى از فلسفه‌هاى حج پرداخته ، مىفرمايد : « خداوند سبحان حج را علامت فروتنى در برابر عظمتش قرار داده و نشانه‌اى از اعتراف به عزّتش » ( و جعله سبحانه علامة لتواضعهم لعظمته و اذعانهم لعزّته ) .\r\nزيرا مناسك و مراسم حج مشتمل بر اعمال و رفتار بسيار متواضعانه‌اى است كه در برابر حق انجام مىشود و هيچ عبادتى در ميان عبادات تا اين حد ، نشانه‌هاى تواضع در آن نمايان نيست ، احرام بستن و از تمام لباس و زر و زيورها به دو قطعه پارچهء ندوخته قناعت نمودن و طواف خانهء خدا و سعى صفا و مروه و وقوف در بيابان عرفات و مشعر و منى و رمى جمرات و تراشيدن سر ، همه اعمالى است متواضعانه كه در برابر عظمت پروردگار انجام مىگيرد و به راستى غرور و تكبّر و نخوت هر انسانى را در هم مىشكند .\r\nسپس به اين حقيقت اشاره مىكند كه قرار گرفتن در صفوف حاجيان و زائران بيت اللّه ، افتخار بزرگى است كه خداوند به گروهى از بندگانش بخشده ،\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nمىفرمايد : « و از ميان خلق خدا شنوندگانى را برگزيده كه دعوت او را به سويش اجابت كرده و سخنش را تصديق نموده‌اند » ( و اختار من خلقه سمّاعا « 1 » اجابوا اليه « 2 » دعوته و صدّقوا كلمته ) .\r\nدر احاديث اسلامى آمده است كه ابراهيم و اسماعيل بعد از آن كه مأموريت خدا را در بناى خانهء خدا انجام دادند خداوند به ابراهيم دستور داد كه مردم را با صداى رسا به حج دعوت كند . او عرضه داشت : صداى من به جايى نمىرسد ، خداوند فرمود : بر تو صدا زدن و بر من رساندن ، ابراهيم بر فراز مقام كه در آن روز به خانهء كعبه چسبيده بود قرار گرفت ، مقام مرتفع شد تا آنجا كه از كوهها برتر گشت ، ابراهيم انگشت در گوش خود گذاشت و با صداى بلند در حالى كه رو به شرق و غرب كرده بود گفت : « ايّها النّاس كتب عليكم الحجّ الى البيت العتيق فاجيبوا ربّكم ، اى مردم حجّ خانهء خدا بر شما مقرّر شده است دعوت خدا را اجابت كنيد » و تمام كسانى كه در پشت درياهاى هفتگانه و در ميان مشرق و مغرب تا انتهاى زمين بودند بلكه كسانى كه در پشت پدران و رحم مادران قرار داشتند ، صداى او را شنيدند « و لبّيك اللّهمّ لبّيك » گفتند . « 3 » در بعضى از روايات آمده است ، آنها كه لبّيك گفتند به تعداد لبيك گفتنهايشان موفّق به انجام حجهاى متعدّد مىشوند و آنها كه نگفته‌اند توفيقى نصيبشان نخواهد شد . « 4 » بار ديگر به فلسفهء حج و آثار سازندهء آن باز مىگردد و مىفرمايد : « آنها\r\n\r\n\r\n","description":"","footnote":"\r\n( 1 ) « سمّاع » بر وزن طلّاب ، جمع « سامع » است ( مانند طلاب كه جمع طالب است ) .\r\n( 2 ) ضمير « اليه » ممكن است به خانهء كعبه يا به خداوند بازگشت كند و در مفهوم جمله تفاوت چندانى حاصل نمىشود .\r\n( 3 ) نور الثقلين ، جلد 3 ، صفحهء 488 ، حديث 74 .\r\n( 4 ) شرح نهج البلاغهء مرحوم خويى ، جلد 2 ، صفحهء 249 ( به نقل از كافى ) و بحار الانوار ، جلد 96 ، صفحهء 187 .\r\n","page_name":" 257 ","page_number":257},
  {"content":"\r\n\r\n( حجّاج بيت اللّه ) در جايگاه پيامبران الهى وقوف كرده و به فرشتگانى كه به گرد عرش الهى مىگردند شبيه مىشوند » ( و وقفوا مواقف انبيائه و تشبّهوا بملائكته المطيفين بعرشه ) .\r\nتعبير به « مواقف انبيا » به خاطر آن است كه پيامبران زيادى بعد از ابراهيم و حتّى طبق رواياتى قبل از ابراهيم به زيارت اين خانهء توحيد شتافتند « 1 » و تعبير به تشبّه به فرشتگان به خاطر آن است كه خانه‌اى درست بر فراز خانهء كعبه در آسمانها قرار دارد كه فرشتگان بر گرد آن طواف مىكنند . « 2 » در ادامهء اسرار و آثار حج مىافزايد : « آنها سودهاى فراوانى در اين تجارتخانهء عبادت الهى به دست مىآورند و به سوى ميعادگاه آمرزش و مغفرتش مىشتابند » ( يحرزون « 3 » الارباح فى متجر عبادته و يتبادرون عنده موعد مغفرته ) .\r\nتعبير به « يحرزون ، انبار مىكنند » و « ارباح ، سودها » و « متجر ، تجارتخانه » تعبيرات لطيفى است كه اين برنامهء مهم معنوى را با برنامهء محسوس و ملموس مادّى كه براى همگان قابل درك است ، تشبيه مىكند و راستى چه تجارتى برتر و بالاتر از عملى كه اگر صحيح انجام شود انسان از تمام گناهانش پاك مىشود ! درست مانند روزى كه از مادر متولد شده است ، آن گونه كه در احاديث اسلامى آمده است .\r\nسپس مىافزايد : « خداوند متعال اين خانه را پرچمى ( يا علامتى ) براى اسلام قرار داده و حرم امنى براى پناه‌جويان » ( جعله سبحانه و تعالى للاسلام علما و للعائذين حرما ) .\r\n\r\n\r\n","description":"","footnote":"\r\n( 1 ) در احاديث آمده است كه از جمله پيامبرانى كه اين خانهء توحيد را زيارت كرده‌اند آدم و نوح و ابراهيم و موسى و يونس و عيسى و سليمان و همچنين پيامبر اسلام ( ص ) بود . ( شرح نهج البلاغه خويى ، جلد 2 ، صفحهء 252 ) .\r\n( 2 ) شرح نهج البلاغه ابن ابى الحديد ، جلد 1 ، صفحهء 124 .\r\n( 3 ) « يحرزون » از مادهء « احراز » به معنى حفظ كردن و ذخيره كردن و انبار نمودن است . به همين دليل ، حرز به محلّى مىگويند كه محفوظ است مانند صندوق ، انبار و مانند آن .\r\n","page_name":" 258 ","page_number":258},
  {"content":"\r\n\r\nبه راستى خانهء كعبه ، پرچم بزرگ اسلام است كه هميشه در اهتزاز مىباشد ، پرچمى است كه مسلمين گرد آن جمع مىشوند و استقلال و عظمت و عزّت خود را در مراسم آن مىجويند و هر سال روح تازه‌اى با مشاهدهء آن در كالبد مسلمين جهان دميده مىشود و خون تازه‌اى در عروقشان به جريان مىافتد .\r\nسپس بعد از ذكر اين همه فضايل و اسرار به مسئلهء واجب بودن زيارت خانهء خدا اشاره كرده ، مىفرمايد : « خداوند اداى حقّ آن را واجب شمرده و حجّ آن را لازم كرده و بر همهء شما زيارت آن را به طور دسته‌جمعى مقرّر داشته و فرموده است : و براى خدا بر همهء مردم است كه آهنگ خانهء ( او ) كنند - آنها كه توانايى رفتن به سوى آن را دارند ، و هر كس كفر ورزد ( و حج را ترك كند به خود زيان رسانده ) خداوند از همهء جهانيان بىنياز است » ( فرض حقّه و اوجب حجّه و كتب عليكم وفادته « 1 » فقال سبحانه :  « وَ لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا وَ مَنْ كَفَرَ فَإِنَّ اللَّهَ غَنِيٌّ عَنِ الْعالَمِينَ »  ) .\r\n\r\nنكته‌ها\r\nدر مورد حج مسائل و مباحث زيادى است كه ذكر همهء آنها كتاب مستقلّى را مىطلبد و در اين جا به چند نكته كه از اهميّت خاصى برخوردار است قناعت مىكنيم :\r\n\r\n1 - تاريخچهء خانهء كعبه\r\nاين خانه كه نام ديگرش بيت اللّه الحرام است ، تاريخچهء بسيار مفصّلى دارد كه مطابق روايات « 2 » به زمان حضرت آدم ( ع ) بر مىگردد .\r\n\r\n\r\n","description":"","footnote":"\r\n( 1 ) « وفادة » در اصل به معناى طلوع كردن و آشكار شدن مىباشد ، سپس به معناى نزول و ورود آمده و وفد به هيأت و جمعيّتى گفته مىشود كه به سراغ كشورى يا زمامدارى يا فرد يا گروهى كه داراى شأن و مقامى هستند مىروند .\r\n( 2 ) بحار الانوار ، جلد 12 ، صفحهء 86\r\n","page_name":" 259 ","page_number":259},
  {"content":"\r\n\r\nاو نخستين كسى بود كه خانه را بنا كرد و بر گرد آن طواف نمود ، سپس در طوفان نوح ويران شد و ابراهيم به كمك فرزندش اسماعيل ، طبق آيات صريح قرآن « 1 » بار ديگر آن را بنا كرد و حجّ خانهء خدا به جا آورد و اين اوّلين خانهء توحيد است كه براى انسانها قرار داده شد :  « إِنَّ أَوَّلَ بَيْتٍ وُضِعَ لِلنَّاسِ لَلَّذِي بِبَكَّةَ مُبارَكاً »  « 2 » و همان گونه كه قبلا اشاره شد - طبق روايات - در محاذى آن در آسمانها مركز عبادتى است كه فرشتگان بر گرد آن مىگردند ، حتّى گفته شده كه محلّ خانهء كعبه اوّلين نقطهء خشكى بود كه سر از زير آب در آورد « 3 » و داستان « دحو الارض » نيز اشاره به همين معنى است كه در آغاز ، مجموعهء روى زمين بر اثر بارانهاى سيلابى زير آب بود ، آبها كم كم در مناطق پايين‌تر جاى گرفتند و خشكيها از زير آب سر بر آوردند و اوّلين نقطه ، همين محلّ خانهء كعبه بود .\r\nدر بارهء عظمت و اهميّت خانهء كعبه روايات فراوان - چه در نهج البلاغه و غير نهج البلاغه - وارد شده است ، از جمله در حديثى از امام باقر ( ع ) مىخوانيم : « ما خلق اللّه عزّ و جلّ بقعة فى الارض احبّ اليه منها - ثمّ اومأ بيده نحو الكعبة - و لا اكرم على اللّه عزّ و جلّ منها ، خداوند هيچ نقطه‌اى در زمين را نيافريده كه محبوبتر به سوى او از آن باشد - سپس با دست خود به سوى كعبه اشاره كرد - و نه هيچ نقطه‌اى نزد خداوند گراميتر از آن است » .\r\nدر آغاز همين حديث آمده است : « انّ النّظر اليها عبادة ، حتّى نگاه كردن به آن عبادت است » . « 4 » خانهء كعبه ، رمز وحدت مسلمين و مركز دايرهء صفوف جماعات آنها در شبانه روز ، در كلّ جهان است .\r\n\r\n\r\n","description":"","footnote":"\r\n( 1 ) سورهء بقره ، آيهء 127 .\r\n( 2 ) سورهء آل عمران ، آيهء 96 .\r\n( 3 ) شرح نهج البلاغه خويى ، جلد 2 ، صفحهء 235 .\r\n( 4 ) فروع كافى ، جلد 4 ، صفحهء 240 ( باب فضل النظر الى الكعبه ) .\r\n","page_name":" 260 ","page_number":260},
  {"content":"\r\n\r\nخانهء كعبه ، بزرگترين مركز اجتماع مسلمين در طول سال و مهمترين كانون عظمت آنهاست كه از سراسر جهان به سوى آن مىآيند و مشمول بركات فوق العادهء معنوى و مادّى آن مىشوند .\r\nجالب اين كه « زرارة » كه از بزرگان اصحاب امام باقر و امام صادق - عليهما السلام - بود روزى كه خدمت امام صادق ( ع ) عرض كرد : « جعلنى اللّه فداك أسألك فى الحجّ منذ اربعين عاما فتقتينى ، فدايت شوم از چهل سال قبل تاكنون در بارهء احكام حج از تو سؤال مىكنم و به من پاسخ مىگويى ( و هنوز تمام نشده است ) » ، امام در پاسخ او فرمود : « يا زرارة بيت يحجّ اليه قبل آدم بالفى عام تريد ان تفنى مسائله فى اربعين عاما ، اى زرارة ! خانه‌اى كه از دو هزار سال قبل از خلقت آدم ( ع ) ، حجّ آن بجا آورده مىشده است ، مىخواهى مسائلش در چهل سال پايان گيرد » ! « 1 » از اين حديث به خوبى استفاده مىشود كه حتّى قبل از آدم ، خانهء كعبه مورد توجّه فرشتگان يا مخلوقاتى بوده كه قبل از وى در زمين زندگى مىكرده‌اند .\r\n\r\n2 - فلسفهء حج\r\nدر فراز بالا از كلام مولا على ( ع ) اشارات پر معنايى به فلسفه و اسرار حج شده است . در روايات اسلامى نيز تعبيرات آموزنده و سازنده‌اى در اين زمينه ديده مىشود و از مجموع آنها مىتوان گفت كه اين مناسك بزرگ در حقيقت داراى چهار بعد است : بعد اخلاقى و عبادى ، بعد سياسى و اجتماعى ، بعد فرهنگى و بعد اقتصادى .\r\nدر بعد اخلاقى و عبادى كه مهمترين فلسفهء حج را تشكيل مىدهد تربيت نفوس و تهذيب اخلاق و تقويت پايه‌هاى تقوا و اخلاص مطرح است . تعبير\r\n\r\n\r\n","description":"","footnote":"\r\n( 1 ) وسائل الشيعه ، جلد 8 ، صفحهء 7 ( باب وجوبه على كلّ مكلّف مستطيع ) .\r\n","page_name":" 261 ","page_number":261},
  {"content":"\r\n\r\nمعروفى كه در احاديث اسلامى آمده كه مىگويد : « يخرج من ذنوبه كهيئته يوم ولدته امّه ، كسى كه حجّ خانهء خدا را ( از روى اخلاص و توجّه و با حفظ آداب و اسرار آن ) انجام دهد از گناه پاك مىشود همانند روزى كه از مادر متولّد مىشود ! » « 1 » دليل روشنى براى تأثير حجّ بر روح و جان انسان است كه او را از همهء آلودگيها پاك مىكند و آثار گناهانى كه يك عمر در دل نشسته است ، مىزدايد و اين بزرگترين فايده‌اى است كه نصيب زوّار بيت اللّه الحرام مىشود . اگر آنها به اسرار اعمال و مناسكى كه انجام مىدهند دقيقا توجّه داشته باشند ، هر گامى كه بر مىدارند گامى به سوى خدا نزديكتر مىشوند و معبود و محبوب حقيقى را در همه جا حاضر مىبينند . آرى حج يك تولّد دوباره است ! كسانى كه حج را با تمام وجودشان درك مىكنند آثار معنوى و روحانى آن را تا پايان عمر در دل خويش احساس مىكنند و شايد به همين دليل است كه حج ، يك بار ، در تمام عمر واجب شده است .\r\nدر بعد سياسى و اجتماعى ، هر گاه اين مراسم آن گونه كه اسلام دستور داده و ابراهيم بت‌شكن ، جهانيان را به آن فرا خوانده انجام گيرد ، سبب عزّت مسلمين و تحكيم پايه‌هاى دين و وحدت كلمه و مايهء قدرت و شوكت در برابر دشمنان و برائت از مشركين جهان خواهد بود .\r\nاين كنگرهء عظيم الهى كه هر سال در كنار خانهء خدا تشكيل مىشود ، بهترين فرصت را به مسلمانان براى بازسازى نيروهاى خويش و تقويت پيوند برادرى و خنثى كردن توطئه‌هاى دشمنان و باطل كردن نقشه‌هاى شيطانى آنها مىدهد .\r\nمجموعه‌اى اين چنين فراگير و همگانى با انگيزه‌هاى بسيار والاى معنوى در دنيا بىنظير است . افسوس كه مسلمانان هنوز قدرت عظيم حج را در نيافته‌اند و گرنه هر سال مىتوانستند در زير سايهء حج ، بزرگترين خدمت را به اسلام و شديدترين\r\n\r\n\r\n","description":"","footnote":"\r\n( 1 ) بحار الانوار ، جلد 99 ، صفحهء 26 .\r\n","page_name":" 262 ","page_number":262},
  {"content":"\r\n\r\nضربه را بر پايهء كفر بزنند ، به همين دليل در بعضى از روايات اسلامى آمده است :\r\n« لا يزال الدّين قائما ما قامت الكعبة ، آيين اسلام برپاست تا كعبه برپاست » . « 1 » گويا بعضى از دشمنان قسم خوردهء اسلام به خوبى قدرت عظيم حج را در مسائل سياسى دريافته‌اند كه شديدترين موضع‌گيرى را در برابر آن داشته‌اند .\r\n« گلادستون » نخست‌وزير سياستمدار انگلستان در گفتار معروفى در مجلس عوام آن كشور گفت : « ما دام كه نام محمّد در مأذنه‌ها ( صبح و شام ) به عظمت ياد مىشود و قرآن برنامهء زندگى مسلمانان است و حج ( هر سال با شكوه تمام ) برگزار مىگردد ، جهان مسيحيت در خطر بزرگى است و ما از اصلاح جهان ( البته اصلاح از ديدگاه خودشان كه مساوى با استعمار است ) عاجز خواهيم بود » . « 2 » در بعضى از نقلها جمله‌هاى ديگرى نيز بر آن افزوده شده و آن اين است كه « گلادستون » در ذيل اين سخن افزود : « بر شما سياستمداران مسيحى واجب است كه نام محمّد را از اذان مسلمانان حذف كنيد و ياد او را از خاطره‌ها ببريد و قرآن را بسوزانيد و كعبه را ويران كنيد » ! اين جمله نيز معروف است كه يكى از رجال مسيحيت و غرب مىگويد : « واى بر مسلمانان اگر معنى حج را نفهمند و واى بر ديگران اگر مسلمانان معنى حج را بفهمند » .\r\nبديهى است آنها قرآن را به صورت ظاهر هرگز نمىسوزانند و براى ويران كردن كعبه هرگز موفّق نمىشوند ولى مىتوانند در صورت غفلت مسلمين ، احكام اسلام را از بين ببرند و حج را از محتوا خالى كنند .\r\nدر بعد سوّم يعنى بعد فرهنگى همان گونه كه در اخبار اسلامى نيز آمده اين مراسم بزرگ سبب مىشود كه آثار رسول اللّه و أئمهء معصومين - عليهم السلام - از\r\n\r\n\r\n","description":"","footnote":"\r\n( 1 ) فروع كافى ، جلد 4 ، صفحهء 271 ( باب انه لو ترك الناس الحج لجاءهم العذاب ) .\r\n( 2 ) راهنماى حرمين شريفين ، جلد 1 ، صفحهء 54 ( به نقل از گفتار ماه ) .\r\n","page_name":" 263 ","page_number":263},
  {"content":"\r\n\r\nآن اجتماع بزرگ به همه جاى دنيا پخش شود و حضور دانشمندان بزرگ اسلامى از تمام كشورها - اعم از علماى بزرگ دين و اساتيد فنون ديگر و گويندگان و نويسندگان كه همه ساله عده‌اى از آنان از تمام جهان اسلام در اين مراسم شركت مىكنند - فرصت خوبى براى مبادلهء افكار و اطلاعات و دانستنيها و احياى آثار رسول اللّه ( ص ) و أئمهء دين - عليهم السلام - به آنها مىدهد .\r\nدر بعد چهارم يعنى فلسفهء اقتصادى حج ، در روايات اسلامى نيز اشاره شده است كه حج مىتواند قدرت اقتصادى مسلمين را بيشتر كند و از تنگناهاى مالى برهاند .\r\nممكن است افرادى تصوّر كنند كه حج را با مسائل اقتصادى چه كار ، ولى هنگامى كه به اين نكته دقّت كنيم كه خطرناكترين مشكل مسلمانان امروز وابستگى اقتصادى آنها به بيگانگان است چه مانعى دارد كه در كنار مراسم حج ، كنگره‌ها و سمينارهاى بزرگى از اقتصاددانان جهان اسلام تشكيل شود و به عنوان يك عبادت الهى و نجات مسلمين از چنگال فقر و وابستگى به بيگانگان ، در بارهء مشكلات اقتصادى جهان اسلام بينديشند و طرحهاى سازنده‌اى تهيّه كنند ؟ مسأله ، جنبهء شخصى ندارد كه سر از دنياپرستى بيرون آورد ، بلكه هدف تقويت كلّ جهان اسلام و نجات از فقر و خدمت به عظمت مسلمين است . « 1 » از آنچه در بالا آمد عمق كلام مولا على ( ع ) در اين بخش از خطبه - كه حجاج خانهء خدا را به فرشتگان طواف كنندهء گرد عرش الهى تشبيه مىكند و اين مراسم را سبب گردآورى انواع سودها در اين تجارت‌خانهء بزرگ الهى مىشمرد - روشن مىشود و شايد به همين دليل است كه در اين بخش از خطبه ، تنها انگشت روى\r\n\r\n\r\n","description":"","footnote":"\r\n( 1 ) در روايتى كه هشام بن حكم از امام صادق ( ع ) نقل كرده است به همهء اين فلسفه‌هاى چهارگانه به طور اجمال اشاره شده است ( وسائل الشيعه ، جلد 8 ، صفحهء 9 ) براى توضيح بيشتر در بارهء فلسفهء حج مىتوانيد به جلد 14 تفسير نمونه مراجعه كنيد .\r\n","page_name":" 264 ","page_number":264},
  {"content":"\r\n\r\nحجّ بيت اللّه الحرام گذارده شده است ، چرا كه عبادتى است اجتماعى و همگانى كه دنيا و آخرت و اخلاق و معنويّت و عظمت و شوكت و قدرت در آن جمع است .\r\nالبته بحث پيرامون حج بسيار گسترده‌تر از آن است كه در بالا آمده ولى از آنجا كه مولا امير مؤمنان ( ع ) در خطبه‌هاى ديگرى از نهج البلاغه نيز به مسألهء حج و بيان نكات ديگرى از آن پرداخته ، شرح بيشتر را به آن خطبه‌ها موكول مىكنيم تا حقّ همهء اين كلمات بزرگ تا آنجا كه ميسّر است ، ادا شود .\r\n\r\n","description":"","footnote":"","page_name":" 265 ","page_number":265},
  {"content":"\r\n . \r\n","description":"","footnote":"","page_name":" 266 ","page_number":266},
  {"content":"\r\n\r\n\r\nخطبهء دوّم و من خطبة له عليه السّلام بعد انصرافه من صفّين\r\nو فيها حال النّاس قبل البعثة و صفة آل النّبي ( ص ) ثم صفة قوم آخرين .\r\n\r\nبخش اوّل\r\nاحمده استتماما لنعمته و استسلاما لعزّته و استعصاما من معصيته . و استعينه فاقة الى كفايته انّه لا يضلّ من هداه و لا يئل من عاداه و لا يفتقر من كفاه فانّه ارجح ما وزن و افضل ما خزن . و اشهد ان لا إله الّا اللّه وحده لا شريك له شهادة ممتحنا اخلاصها ، معتقدا مصاصها نتمسّك بها ابدا ما ابقانا ، و ندّخرها لاهاويل ما يلقانا فانّها عزيمة الايمان ، و فاتحة الاحسان ، و مرضاة الرّحمن ، و مدحرة الشّيطان . و اشهد انّ محمّدا عبده و رسوله ، ارسله بالدّين المشهور و العلم المأثور و الكتاب المسطور ، و النّور السّاطع و الضّياء اللامع ، و الامر الصّادع ، ازاحة للشّبهات ، و احتجاجا بالبيّنات ، و تحذيرا بالآيات و تخويفا بالمثلات .\r\n\r\nترجمه\r\nاين خطبه را امام ( ع ) به هنگام بازگشت از صفين ايراد فرمود و در آن ، وضع حال مردم پيش از بعثت و اوصاف اهل بيت پيامبر اسلام ( ص ) و سپس اوصاف گروه ديگرى\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nبيان شده است :\r\nحمد و ستايش مىكنم او را براى جلب اتمام نعمتش و اظهار تسليم در برابر عزّتش و تقاضاى حفظ و نگهدارى از معصيتش ، چرا كه آن كس را كه او هدايت فرمايد هيچ گاه گمراه نمىشود و آن كس را كه او دشمن دارد هرگز رهايى نمىيابد ، زيرا ستايش او در ترازوى سنجش ، از همه چيز سنگينتر است و براى ذخيره كردن ، از هر گنجى برتر و گواهى مىدهم كه جز خداوند معبودى نيست ، يگانه و بىشريك است ، همان گواهيى كه خلوص آن آزموده شده و عصاره و جوهرهء آن را در عمق عقيدهء خود جاى داده‌ام ، شهادتى كه تا خدا ما را زنده دارد به آن پايبنديم و آن را براى صحنه‌هاى هولناكى كه در پيش داريم ذخيره كرده‌ايم زيرا اين ( شهادت به توحيد ) پايهء اصلى ايمان و ريشه و قوام آن و سرآغاز همهء نيكيها و سبب جلب خشنودى خداوند و موجب طرد و دورى شيطان است .\r\nو نيز گواهى مىدهم كه محمّد ( ص ) بنده و فرستادهء اوست ، او را با دين و آيين آشكار ، و نشانهء روشن ، و كتاب نوشته شده ، و نور درخشان و روشنايى تابنده ، و امر و فرمان قاطع و بىپرده ، فرستاد تا شبهات را از ميان بردارد و با دلايل و منطق روشن استدلال كند و به وسيلهء آيات الهى مردم را از مخالفت خدا بر حذر دارد و از كيفرهايى كه به دنبال مخالفت ، دامنگيرشان مىشود بترساند .\r\n\r\nخطبه در يك نگاه\r\nاين خطبه در واقع داراى پنج فراز است ( كه در ضمن چهار بخش مورد بحث و بررسى قرار مىگيرد ) : فراز اوّل در بارهء حمد و ثناى الهى و پناه بردن به فضل و كرم و رحمت او و فراز دوّم در بارهء شهادت به توحيد پروردگار و آثار پر بار ايمان به توحيد و فراز سوّم شهادت و گواهى به نبوّت ، به اضافهء بخش مهمّى از فضايل پيغمبر اكرم ( ص ) و اوضاع و احوال عصر جاهليّت و گرفتاريهاى عظيم جامعهء\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nاسلامى در آن زمان و اشاره به زحماتى كه پيامبر اسلام براى دگرگون ساختن اين وضع تحمّل فرمود و بالاخره در فراز چهارم اشارات پر معنايى در بارهء موقعيّت اهل بيت و عظمت مقام آنها و لزوم پناه بردن مردم در مشكلات دينى به آنان آمده است .\r\nدر فراز پنجم همين معنى را به شكل ديگرى ادامه مىدهد و مردم را از مقايسه كردن آل محمد با ديگران بر حذر مىدارد و با بيان اين كه هيچ يك از افراد اين امّت همتاى آنان نيست امتيازات آنان را بر مىشمرد و از بازگشت حق به اهلش اظهار رضايت و خشنودى مىكند .\r\n\r\nشرايط و زمان صدور اين خطبه\r\nهمان گونه كه در آغاز خطبه خوانديم مرحوم سيّد رضى تصريح مىكند كه اين خطبه بعد از بازگشت امام ( ع ) از صفّين ايراد شده است . حال و هواى خطبه نيز تناسب با اين معنى دارد زيرا شرح احوال مردم در عصر جاهليّت ، بازگو كنندهء اين حقيقت است كه از تكرار جاهليّت دوّم بر حذر باشند و اجازه ندهند بازماندگان عصر جاهليّت كه عمدتا لشكر شام را در ميدان صفّين تشكيل مىدادند ، در رسيدن به نيّات سوء خود موفّق شوند . و نيز تأكيد مىكند كه دست به دامان اهل بيت پيامبر بزنند تا از خطراتى كه اسلام را در آن زمان تهديد مىكرد رهايى يابند ، چرا كه خود پيامبر بارها فرمود : من در ميان شما دو چيز گرانمايه به يادگار مىگذارم كه اگر به آنها تمسّك جوييد هرگز گمراه نخواهيد شد : « قرآن و اهل بيت » .\r\nاز اين جا روشن مىشود كه آنچه ابن ابى الحديد در يك داورى عجولانه در بارهء زمان صدور خطبه گفته است ، صحيح به نظر نمىرسد . او مىگويد حال و هواى آخر خطبه متناسب با زمان بازگشت از صفّين نيست چرا كه آن زمان بر اثر حادثهء حكميّت و نيرنگ عمرو بن عاص و تقويت معاويه و مشكلات ديگرى كه در\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nلشكر آن حضرت ظاهر گشت مناسب چنين سخنى نبود ، بلكه تناسبى با آغاز خلافت آن حضرت دارد و اگر سيّد رضى زمان صدور آن را بعد از بازگشت از صفّين دانسته ، اشتباهى از او نيست ، او آنچه را در كلمات پيشينيان يافته ، بازگو كرده است و چه بسا اشتباه از سابقين باشد . « 1 » به گفتهء بعضى از دانشمندان اين سخن را در بارهء كسى بايد گفت كه كوه علم و درياى وقار و اسطورهء مقاومت و جهاد نباشد .\r\nشخصى با سعهء صدر على ( ع ) هرگز در برابر چنين حادثه‌اى خودش را نمى بازد و روح بلند و فكر گستردهء او اجازه نمىدهد كه پريشان حال و مضطرب و مشوّش گردد ، بلكه به عكس ، همان گونه كه گفتيم اين خطبه به مردم هشدار مىدهد كه تسليم تبليغات مسموم و تلاشهاى شيطانى حاكمان شام نشوند و از بازگشت به عصر جاهليّت بپرهيزند و آن گونه كه حق به اهلش باز گشته ، دست از آن بر ندارند و محكم ، تا آخر بايستند .\r\nاين كه ابن ابى الحديد معتقد است پيروزى در اين ميدان از آن معاويه بود و با جملهء : « الآن اذ رجع الحقّ الى اهله ، اكنون حق به اهلش بازگشته » تناسبى ندارد صحيح به نظر نمىرسد ، زيرا :\r\nاوّلا : معاويه هرگز در اين ميدان پيروز نشد ، تنها از يك شكست قطعى بر اثر نيرنگ عمرو بن عاص نجات يافت و على ( ع ) همچنان حق را در اهلش ( خودش و اهل بيت ) مىبيند و به مردم هشدار مىدهد ، مراقب باشند كه حق از اهلش گرفته نشود .\r\nثانيا : داستان حكميّت و داورى زشت و ظالمانهء عمرو بن عاص - بر خلاف آنچه بسيارى فكر مىكنند - به هنگام حضور امام در صفّين واقع نشد بلكه چند ماه بعد از آن صورت گرفت و جالب اين كه خود ابن ابى الحديد در جاى ديگر به اين\r\n\r\n\r\n","description":"","footnote":"\r\n( 1 ) شرح ابن ابى الحديد ، جلد 1 ، صفحهء 143 ( با كمى تلخيص ) .\r\n","page_name":" 270 ","page_number":270},
  {"content":"\r\n\r\nمعنى تصريح كرده است .\r\nبنا بر اين اگر ابن ابى الحديد مىخواهد جملهء اخير خطبه را دليل بر اين بگيرد كه اين خطبه بعد از جنگ صفّين نبوده ، دليل نادرست و شاهد باطلى است .\r\n\r\nشرح و تفسير\r\n\r\nدو اصل اساسى در اسلام\r\nاين خطبه مانند بسيارى از خطبه‌هاى نهج البلاغه با حمد و ستايش پروردگار آغاز مىشود ولى در اين جا انگيزه‌هاى سه‌گانه‌اى براى حمد و ستايش الهى بيان شده است : نخست تقاضاى افزايش و تكميل نعمتهاى الهى و ديگر اظهار تسليم در مقابل قدرت و عزّت او و سوّم تقاضاى حفظ و نگهدارى از معاصى به بركت الطاف او مىباشد ، مىفرمايد : « حمد و ستايش مىكنم او را به خاطر جلب اتمام نعمتش و اظهار تسليم در برابر عزّتش و تقاضاى حفظ و نگهدارى از معصيت و نافرمانيش » ( احمده استتماما « 1 » لنعمته و استسلاما « 2 » لعزّته و استعصاما « 3 » من معصيته ) .\r\nبايد توجه داشت كه مفهوم حمد چيزى بيشتر از شكر است و به تعبيرى ديگر شكر آميخته با ستايش است و اين از يك سو سبب فزونى نعمتهاى الهى مىشود\r\n\r\n\r\n","description":"","footnote":"\r\n( 1 ) « استتمام » گاه به معنى اتمام آمده و گاه به معنى مطالبهء اتمام است و در اينجا معنى دوّم مورد نظر است و شاهد آن جمله‌هاى بعد است .\r\n( 2 ) « استسلام » به معنى انقياد و تسليم است و به تعبير بعضى ديگر از لغويون در اصل به معنى موافقت ظاهر و باطن نسبت به چيزى است كه از لوازم آن انقياد است .\r\n( 3 ) « استعصام » به معنى مطالبه ، حفظ و نگهدارى و دفع امور نامطلوب است .\r\n","page_name":" 271 ","page_number":271},
  {"content":"\r\n\r\nهمانطور كه مىفرمايد :  « لَئِنْ شَكَرْتُمْ لَأَزِيدَنَّكُمْ »  « 1 » و از سوى ديگر انجام وظيفهء عبوديّت و بندگى است و آن همان تسليم در برابر عزّت پروردگار است و از سوى سوّم موجب جلب عنايات و الطاف و امدادهاى حق ، براى حفظ از گناهان است .\r\nبعد از حمد به سراغ استعانت از پروردگار مىرود و دليل آن را نيز بيان مىفرمايد ، مىگويد : « از او يارى مىجويم چرا كه نيازمند به كمك و كفايت او هستم » ( و استعينه فاقة الى كفايته ) .\r\nآرى هنگامى كه بندهء آگاه خود را سر تا پا نيازمند به آن ذات بىنياز و صاحب كمال مطلق مىبيند ، دست استعانت به دامان لطفش مىزند و در همه چيز و در همه حال از او يارى مىطلبد .\r\nسپس به دليل ديگرى براى اين يارى جستن اشاره كرده ، مىافزايد : « چرا كه آن كس را كه او هدايت فرمايد هرگز گمراه نمىشود و آن كس را كه خدا او را دشمن دارد هرگز نجات و رهايى نمىيابد و هر كس را كفايت كند هرگز نيازمند نخواهد شد » ( انّه لا يضلّ من هداه و لا يئل « 2 » من عاداه و لا يفتقر من كفاه ) .\r\nآرى قدرتش آن چنان است كه هيچ كس را ياراى مقابله با آن نيست و علمش چنان است كه هيچ خطايى در آن راه ندارد .\r\nاين احتمال نيز وجود دارد كه اين جمله‌هاى سه گانه دليل ديگرى براى حمد و هم دليل براى استعانت باشد .\r\nدر پايان اين كلام باز به دليل و نكتهء ديگرى براى حمد پروردگار اشاره مىفرمايد ، مىگويد : « چرا كه ستايش او در ترازوى سنجش ، از همه چيز سنگين‌تر و براى ذخيره كردن از هر گنجى برتر است » ( فانّه ارجح ما وزن و افضل ما خزن ) .\r\n\r\n\r\n","description":"","footnote":"\r\n( 1 ) سورهء ابراهيم ، آيهء 7 .\r\n( 2 ) « يئل » از مادهء « وأل » بر وزن ( وعد ) در اصل به معناى نجات يافتن و پناه گرفتن و بازگشتن است .\r\n","page_name":" 272 ","page_number":272},
  {"content":"\r\n\r\nدر واقع فوايد و آثارى كه در جمله‌هاى قبل آمده ، مربوط به اين جهان است و آنچه در دو جملهء اخير آمده ، مربوط به جهان ديگر و ذخيرهء يوم المعاد است و به اين ترتيب حمد پروردگار مايهء نجات در دنيا و آخرت است و چه زيباست كه در اين جمله‌هاى كوتاه تمام ابعاد و نكات را در كوتاهترين عبارت بيان فرموده است .\r\nبىجهت نيست كه ابن ابى الحديد هنگامى كه به شرح اين خطبه مىرسد و از كنايات و تعبيرات لطيف و بديع آن سرمست مىگردد ، مىگويد : « فسبحان من خصّه بالفضائل الّتى لا تنتهى السنة الفقهاء الى و صفها و جعله امام كلّ ذى علم و قدوة كلّ صاحب خصيّة ، منزه است خدايى كه على ( ع ) را به فضايلى مخصوص كرد كه زبان فصيحان توان وصف آن را ندارد و او را بر هر عالمى مقدّم داشت و پيشوا و اسوهء هر صاحب فضيلتى كرد » .\r\nسپس به سراغ ريشهء تمام نيكيها و پاكيها و فضايل و افتخارات يعنى شهادت به توحيد مىرود و مىفرمايد : « من گواهى مىدهم كه جز خداوند معبودى نيست ، يگانه و بىشريك است » ( و اشهد ان لا إله الّا اللّه وحده لا شريك له ) .\r\nپناه گرفتن ، در سايهء توحيد هم به خاطر آن است كه ريشهء تمام عقايد و افكار پاك و اعمال صالح است و هم به خاطر اين كه كسانى كه مدّعى الوهيت آن حضرت بودند به نادرستى اعتقاد خود پى ببرند .\r\nسپس مىافزايد : « ( اين شهادت و گواهى من به حقيقت توحيد يك شهادت ساده نيست بلكه ) شهادتى است كه خلوص آن آزموده شده و عصاره و جوهرهء آن را در عمق عقيدهء خود ، جاى داده‌ام ( نه تنها زبان من كه تمام ذرّات وجودم و اعماق روح و جانم به آن گواهى مىدهد ) » ( شهادة ممتحنا « 1 » اخلاصها معتقدا مصاصها « 2 » ) .\r\n\r\n\r\n","description":"","footnote":"\r\n( 1 ) « ممتحن » از مادهء « محن » بر وزن « رهن » به معنى آزمايش و امتحان است ، ولى بعضى از ارباب لغت گفته‌اند ريشهء اصلى آن بيرون آوردن خاك ، به هنگام حفر چاه است .\r\n( 2 ) « مصاص » از مادهء « مصّ » ( بر وزن نصّ ) در اصل به معنى چشيدن و مكيدن است و از آنجا كه به هنگام مكيدن چيزى ، خالص و عصارهء آن وارد بدن انسان مىشود ، « مصاص » به معنى خالص آمده است .\r\n","page_name":" 273 ","page_number":273},
  {"content":"\r\n\r\nنه يك شهادت و گواهى زودگذر بلكه « شهادتى كه تا خداوند ما را زنده دارد به آن پايبنديم و آن را براى صحنه‌هاى هولناكى كه در پيش داريم ذخيره كرده‌ايم » ( نتمسّك بها ابدا ما ابقانا و تدّخرها لاهاويل « 1 » ما يلقانا ) .\r\nامام ( ع ) در اين گفتار عمق ايمان و وفادارى خود را به حقيقت توحيد در تمام ابعاد و همهء صحنه‌هاى زندگى اعلام مىدارد و هر كس تاريخ زندگى آن بزرگوار را مطالعه كند ، اين حقيقت را به روشنى در تمام زندگى آن حضرت مىبيند كه لحظه‌اى به شرك آلوده نشد و در برابر هيچ بتى سجده نكرد و هميشه در سايهء توحيد گام بر مىداشت و از هر گونه شرك خفىّ و جلىّ بيزار بود .\r\nسپس دلايل چهارگانه‌اى براى تمسّك جستن به اين اصل اصيل ذكر مىفرمايد ، مىگويد : « زيرا شهادت به توحيد پايهء اصلى ايمان و ريشه و قوام آن است و همچنين سرچشمهء همهء نيكيها و سبب جلب خشنودى خداوند و موجب طرد و دورى شيطان است » ( فانّها عزيمة الايمان و فاتحة الاحسان و مرضاة الرّحمن و مدحرة « 2 » الشّيطان ) .\r\nچنانچه در بحث نكات خواهد آمد خواهيم ديد كه هيچ يك از مراتب ايمان به اصول دين ، بدون توحيد ، اساسى ندارد و نيز تمام نيكيها و اعمال صالح از حقيقت توحيد سرچشمه مىگيرد و به همين دليل سبب خشنودى خدا و دورى شيطان است چرا كه مهمترين ابزار شيطان شرك است - خواه به صورت جلىّ و آشكار باشد و يا مخفى و پنهان .\r\nبعضى از مفسّران نهج البلاغه تعبير به « فاتحة الاحسان » را اشاره به پاداشهاى\r\n\r\n\r\n","description":"","footnote":"\r\n( 1 ) « اهاويل » جمع « اهوال » و آن نيز جمع هول به معنى ترس و وحشت است .\r\n( 2 ) « مدحرة » از مادهء « دحر » به معنى طرد كردن و دور ساختن است .\r\n","page_name":" 274 ","page_number":274},
  {"content":"\r\n\r\nنيك الهى دانسته‌اند كه سرآغازش توحيد است ولى تفسيرى كه در بالا گفته شد صحيح‌تر به نظر مىرسد .\r\nبعد از تحكيم پايه‌هاى شهادت به توحيد و يگانگى خدا به سراغ دوّمين و مهمترين اصل بعد از توحيد يعنى شهادت به نبوّت مىرود و مىفرمايد : « من گواهى مىدهم كه محمّد بنده و فرستادهء اوست » ( و اشهد انّ محمّدا عبده و رسوله ) .\r\nآرى پيش از آن كه رسول خدا باشد بندهء خاصّ او بود و تا بندهء خاص نباشد به مقام رسالت نمىرسد ضمنا پاسخى است به آنها كه رسولان خدا را تا سر حدّ الوهيت بالا مىبردند و بزرگترين افتخار آنان را كه عبوديتشان بود از آنها مىگرفتند .\r\nسپس رسالت و مأموريت پيامبر را اين چنين توصيف مىكند ، مىفرمايد :\r\n« او را با دين و آيين آشكار و نشانهء روشن و كتاب نوشته شده و نور درخشان و روشنايى تابنده و امر و فرمان قاطع و بىپرده فرستاد » ( ارسله بالدّين المشهور و العلم المأثور « 1 » و الكتاب المسطور و النّور السّاطع « 2 » و الضّياء اللّامع و الامر الصّادع « 3 » ) .\r\nدر اين كه اين تعبيرات ششگانهء عميق و پر محتوا اشاره به چه امورى است تفسيرهاى گوناگونى وجود دارد .\r\nنخست اين كه « دين مشهور » اشاره به آيين اسلام و « علم مأثور » اشاره به معجزات و « كتاب مسطور » اشاره به قرآن و « نور ساطع » اشاره به علوم الهى\r\n\r\n\r\n","description":"","footnote":"\r\n( 1 ) « مأثور » از مادهء « اثر » به معنى علامت و نشانه‌اى است كه از چيزى باقى مىماند و به همين دليل علوم بازمانده از پيشينيان را « علم مأثور » مىنامند .\r\n( 2 ) « ساطع » از مادهء « سطوع » به معناى منتشر ساختن است و به معنى بلند شدن و بر افراشته شدن نيز آمده است بنا بر اين نور ساطع به معنى روشنايى گسترده و منتشر است .\r\n( 3 ) « صادع » از مادهء « صدع » در اصل به معنى ايجاد شكاف در اجسام سفت و محكم است سپس به هر گونه قاطعيّت اطلاق شده است .\r\n","page_name":" 275 ","page_number":275},
  {"content":"\r\n\r\nپيامبر و « ضياء لامع » اشاره به سنّت آن حضرت و « امر صادع » ( به قرينهء آيهء  « فَاصْدَعْ بِما تُؤْمَرُ »  ) « 1 » اشاره به ترك تقيّه و اظهار توحيد بدون پرده در برابر مشركان و مخالفان است .\r\nاين احتمال نيز وجود دارد كه « نور ساطع » و « ضياء لامع » توضيحات بيشترى در بارهء قرآن مجيد باشد چرا كه قرآن مايهء روشنايى افكار و جوامع انسانى است .\r\nسپس به هدف نهايى رسالت پيامبر ( ص ) و آوردن قرآن مجيد و معجزات و قوانين و احكام الهى مىپردازد و مىفرمايد هدف از اين بعثت و تجهيزات همراه پيامبر ، چند چيز بود . هدف اين بود كه « شبهات را از ميان بردارد و با دلايل و منطق روشن استدلال كند و به وسيلهء آيات الهى مردم را از مخالفت خدا بر حذر دارد و از كيفرهايى كه به دنبال مخالفت دامنگيرشان مىشود بترساند » ( ازاحة « 2 » للشّبهات و احتجاجا بالبيّنات و تحذيرا بالآيات و تخويفا بالمثلات « 3 » ) .\r\nدر تفسير اين چهار تعبير نيز مىتوان گفت كه « ازاحة للشّبهات » اشاره به حقايقى است كه در پرتو براهين الهى روشن مىشود و هر گونه شك و شبه را مىزدايد و « احتجاجا بالبيّنات » اشاره به معجزات حسّى است كه براى گروهى كه استدلالات عقلى ، آنان را قانع نمىكند ، موجب يقين و ايمان است و « تحذير به آيات » تهديد به مجازاتهاى اخروى و « تخويف به مثلات » تهديد به مجازاتهاى دنيوى است همان گونه كه در قرآن به آن اشاره شده است ، مىفرمايد :\r\n « وَ يَسْتَعْجِلُونَكَ بِالسَّيِّئَةِ قَبْلَ الْحَسَنَةِ وَ قَدْ خَلَتْ مِنْ قَبْلِهِمُ الْمَثُلاتُ »  ، آنها پيش از\r\n\r\n\r\n","description":"","footnote":"\r\n( 1 ) سورهء حجر ، آيهء 94 .\r\n( 2 ) « ازاحة » از مادهء « زيح » ( بر وزن زيد ) به معنى دور شدن است بنا بر اين ازاحة به معناى دور كردن و ظاهر نمودن مىآيد .\r\n( 3 ) « مثلات » جمع « مثله » ( بر وزن عضله ) به معنى بلا و مصيبت و ناراحتى است كه بر انسان نازل مىشود و مثال و عبرتى براى ديگران مىگردد ( مفردات راغب ، تحقيق ، صحاح و مجمع البحرين ) .\r\n","page_name":" 276 ","page_number":276},
  {"content":"\r\n\r\nحسنه و رحمت الهى از تو تقاضاى شتاب در سيئه و عذاب مىكنند با اين كه پيش از آنها بلاهاى عبرت‌انگيز ، بر گذشتگان نازل شده است » . « 1 »\r\n\r\nنكته‌ها\r\n\r\n1 - توحيد ريشهء همهء نيكىها\r\nمعمولا شهادت به يگانگى پروردگار به عنوان يكى از اصول قطعى اعتقادى شمرده مىشود در برابر اصول ديگر ، ولى اين در واقع يك برداشت ساده از اين اصل مهم اسلامى است . دقّت بيشتر در منابع اسلامى و همچنين تحليلهاى عقلى نشان مىدهد كه توحيد ، اصلى است كه در تمام اصول و فروع جريان دارد و به تعبير ديگر تمام اصول و فروع اسلام تبلورى از توحيد است نه تنها در مباحث اعتقادى و عبادى كه در مسائل اجتماعى و سياسى و اخلاقى ، روح توحيد حاكم و جارى است .\r\nيگانگى خداوند چه در جهت ذات و صفات و چه در جهت افعال و عبوديّت امرى است روشن و مسلّم ، ولى در مورد نبوّت انبيا نيز به مقتضاى  « لا نُفَرِّقُ بَيْنَ أَحَدٍ مِنْ رُسُلِهِ »  « 2 » در ميان رسولان و انبياى او جدايى نمىافكنيم و معتقديم همه ، داعيان يك مكتب و مناديان يك برنامه بودند هر چند با گذشت زمان و پيشرفت جوامع انسانى پاره‌اى از احكام و برنامه‌ها به شكل تازه‌اى مطرح شده است .\r\nدر امر معاد به مقتضاى  « وَ كُلُّهُمْ آتِيهِ يَوْمَ الْقِيامَةِ فَرْداً »  « 3 » همه در يك روز ، تك و تنها و در يك دادگاه ، حضور مىيابند و با يك معيار در بارهء آنها داورى\r\n\r\n\r\n","description":"","footnote":"\r\n( 1 ) سورهء رعد ، آيهء 6 .\r\n( 2 ) سورهء بقره ، آيهء 285 .\r\n( 3 ) سورهء مريم ، آيهء 95 .\r\n","page_name":" 277 ","page_number":277},
  {"content":"\r\n\r\nمىشود و هر كدام به تناسب اعمالشان پاداش و كيفر مىبينند .\r\nجوامع انسانى به يك ريشه باز مىگردند و اصولى كه حاكم بر آن است بلكه اصولى كه بر تمام عالم هستى حاكم است اصول ثابت و معيّنى است درست است كه قوانين الهى در اديان آسمانى از نظر شاخ و برگ تا حدّى متفاوت بوده ، ولى ريشه‌هاى آن در همه جا يكى است و به همين دليل ما معتقديم كه انبيا به سوى جامعهء واحد جهانى دعوت مىكرده‌اند و سرانجام نيز تمام جهان در زير چتر حكومت عدل واحدى قرار خواهد گرفت .\r\nدر مسائل اخلاقى ، چه كسى است كه نداند : فضايل اخلاقى از توحيد ، و رذايل ، از شرك سرچشمه مىگيرد . افراد رياكار گرفتار شركند همان گونه كه حسودان و بخيلان و حريصان و متكبّران گرفتارند . كسى كه توحيد افعالى خدا را در اعماق جانش پذيرا گشته و عزّت و ذلّت و روزى و حيات و پيروزى و موفقيّت را به دست تواناى او مىداند دليلى ندارد كه راه ريا و حرص و بخل و حسادت را پيش گيرد .\r\nكوتاه سخن اين كه توحيد همچون يك دانهء درشت تسبيح در مقابل بقيّهء دانه‌ها نيست بلكه همچون ريسمانى است كه تمام دانه‌ها را به هم مىپيوندد .\r\nاينجاست كه عمق كلام مولا در جمله‌هاى بالا روشنتر مىشود چرا كه توحيد را پايهء اصلى ايمان و سرآغاز همهء نيكيها و موجب خشنودى خدا و عامل طرد و دورى شيطان مىشمرد و اگر آفتاب توحيد بر صفحهء جان و جسم و جامعهء انسانى بيفتد و همه چيز در پرتو توحيد روشن شود وضع و شكل ديگرى به خود خواهد گرفت .\r\nاگر مىبينيم مولاى متّقيان على ( ع ) كه خود روح توحيد است بارها و بارها در خطبه‌هاى نهج البلاغه توحيد و شهادت به يگانگى خدا را تكرار مىكند و از اين طريق به همهء پيروان مكتبش درس توحيد تعليم مىدهد به خاطر اين است كه\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nاين شعلهء جاودانى را در دلها زنده نگه دارد و سرزمين جانها را با اين آب حيات آبيارى كند تا بذرهاى نيكى و پاكى در وجودشان به ثمر بنشيند و در پرتو توحيد رنگ الهى و صبغة اللّه را پذيرا شوند .\r\nبىشك شهادت به رسالت پيامبر ( ص ) و توجّه به مأموريتهاى او و كتاب آسمانيش بهترين زمينه‌ساز پيشرفت حقيقت توحيد در اعماق وجود انسانهاست .\r\n\r\n2 - درخشش توحيد خالص در زندگى امير مؤمنان ( ع )\r\nعلى ( ع ) پيش از آن كه ديگران را به سوى اين حقيقت بزرگ ( توحيد ) دعوت كند خود مظهر تمام عيار آن بود . در تمام عمرش لحظه‌اى براى بت سجده نكرد و گرد و غبار شرك بر دامان پاكش ننشست . هر گامى بر مىداشت براى خدا و هر حركتى مىكرد براى جلب رضاى او بود . از آغاز عمرش تا پايان عمر پيامبر ( ص ) همه جا در خدمتش بود و از جان و دل مىكوشيد .\r\nداستان معروف پيكار او با « عمرو بن عبدود » در آن هنگام كه عمرو ، بر زمين افتاده بود و حضرت مىخواست كار او را يكسره كند معروف است ، آرى سپاهيان اسلام با كمال تعجّب ديدند كه در اين لحظهء حسّاس ، على ( ع ) توقف كرد ( و شايد برخاست و كمى راه رفت ) سپس برگشت و كار عمرو را يكسره كرد . هنگامى كه از علّت اين ماجرا پرسيدند ، فرمود : « قد كان شتم امّى و تفل فى وجهى فخشيت ان اضربه لحظّ نفسى فتركته حتّى سكن ما بى ثمّ قتلته فى اللّه ، او به مادرم دشنام داد و آب دهان بر صورتم افكند من ترسيدم اگر آخرين ضربه را بر او وارد كنم به خاطر هواى نفس باشد او را رها كردم تا خشم من فرو نشست سپس براى خدا او را به قتل رساندم » . « 1 »\r\n\r\n\r\n","description":"","footnote":"\r\n( 1 ) مناقب ابن شهر آشوب ، جلد 2 ، صفحهء 115 ( مستدرك الوسائل ، جلد 18 ، صفحهء 28 ) و بحار الانوار ، جلد 41 ، صفحهء 51 .\r\n","page_name":" 279 ","page_number":279},
  {"content":"\r\n\r\nهنگامى كه بعضى از يارانش پيشنهاد شرك‌آلودى به او كردند كه براى تقويت پايه‌هاى حكومتت در بيت المال مسلمين تبعيض روا دار و سرشناسان و سردمداران را از بيت المال سير نما ، فرمود : « اتامرونّى ان اطلب النّصر بالجور فيمن ولّيت عليه و اللّه لا اطور به ما سمر سمير و ما امّ نجم فى السّماء نجما ، آيا به من پيشنهاد مىكنيد كه براى پيروزى خود از جور و ستم در حقّ كسانى كه بر آنها حكومت مىكنم استمداد جويم ؟ به خدا سوگند تا عمر دارم و شب و روز برقرار است و ستارگان آسمان در پى هم طلوع و غروب مىكنند دست به چنين كارى نمىزنم » ! « 1 » هنگامى كه به نماز مىايستاد آن چنان غرق صفات جمال و جلال خدا مىشد كه جز او نمىديد و به غير او نمىانديشيد آن گونه كه در حديث معروف آمده است كه در پاى مباركش پيكان تيرى در غزوهء احد فرو نشست كه بيرون آوردن آن در حال عادى مشكل بود ، رسول خدا دستور داد كه در حال نماز از پايش بيرون بياورند ( چنين كردند ولى ) بعد از پايان نماز فرمود : من متوجّه بيرون آوردن تير در حال نماز نشدم « 2 » و از اين گونه جلوه‌هاى توحيد در زندگى مولا فراوان است .\r\n\r\n\r\n","description":"","footnote":"\r\n( 1 ) نهج البلاغه ، خطبهء 126 .\r\n( 2 ) كتاب « مناقب مرتضويه » تأليف مولا محمد صالح كشفى حنفى ، صفحهء 364 ، طبع بمبئى ( مطابق نقل احقاق الحق ، جلد 8 ، صفحهء 602 ) .\r\n","page_name":" 280 ","page_number":280},
  {"content":"\r\n\r\n\r\nبخش دوّم\r\nو النّاس في فتن انجذم فيها حبل الدّين ، و تزعزعت سواري اليقين ، و اختلف النّجر و تشتّت الامر و ضاق المخرج و عمي المصدر فالهدى خامل و العمى شامل عصي الرّحمن و نصر الشّيطان و خذل الايمان فانهارت دعائمه و تنكّرت معالمه و درست سبله و عفت شركه اطاعوا الشّيطان فسلكوا مسالكه و وردوا مناهله ، بهم سارت اعلامه ، و قام لواؤه ، فى فتن داستهم باخفافها و وطئتهم باظلافها ، و قامت على سنابكها ، فهم فيها تائهون حائرون جاهلون مفتونون فى خير دار و شرّ جيران ، نومهم سهود ، و كحلهم دموع ، بارض عالمها ملجم و جاهلها مكرم .\r\n\r\nترجمه\r\n( خداوند پيامبرش را در زمانى فرستاد كه ) مردم در فتنه‌ها گرفتار بودند ، فتنه‌هايى كه رشتهء دين در آن گسسته و ستونهاى ايمان و يقين متزلزل شده بود . اصول اساسى فطرت و ارزشها دگرگون گشته و امور مردم پراكنده و متشتّت ، راههاى فرار از فتنه‌ها بسته و پناهگاه و مرجع ، ناپيدا بود . ( در چنين محيطى ) هدايت ، فراموش شده و گمراهى و نابينايى ، همه را فرا گرفته بود . ( در چنين شرايطى ) خداوند رحمان معصيت مىشد و شيطان يارى مىگرديد و ايمان ، بدون يار و ياور مانده بود . اركان ايمان فرو ريخته و نشانه‌هاى آن ناشناخته مانده و طرق آن ويران و شاهراههايش ناپيدا بود . مردم پيروى شيطان مىكردند و در مسير خواسته‌هاى او گام بر مىداشتند . در آبشخور شيطان وارد شده و به وسيلهء آنها ( مردمى كه در دام شيطان گرفتار بودند ) نشانه‌هاى او آشكار و پرچم وى به اهتزاز در آمده بود . اين در حالى بود كه مردم در فتنه‌هايى گرفتار بودند كه با پاى\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nخويش آنان را لگد مال نموده و با سم خود ، آنها را له نموده بود ( و همچنان اين هيولاى فتنه ) بر روى پاى خود ايستاده بود . به همين دليل آنها در ميان فتنه‌ها گم گشته و سرگردان و جاهل و فريب خورده بودند ( و اينها همه در حالى بود كه مردم آن زمان ) در كنار بهترين خانه ( خانهء خدا ) زندگى داشتند ( ولى ) با همسايگانى كه بدترين همسايگان بودند ، خوابشان بىخوابى و سرمهء چشمهايشان اشكها بود . در سرزمينى كه دانشمندش به حكم اجبار ، لب فرو بسته و جاهلش گرامى بود .\r\n\r\nشرح و تفسير\r\n\r\nدورنمايى از عصر جاهليّت\r\nامام ( ع ) در اين فراز كوتاه و پر محتوا و ضمن بيان بيست و چند جملهء فشرده و گويا ، وضع زمان جاهليت را به طور دقيق ترسيم مىكند آن چنان كه هر خواننده‌اى گويى خود را در آن عصر و زمان احساس مىكند و تمام نابسامانيها و بدبختيهاى مردم آن عصر را با چشم خويش مىبيند . بىاغراق مىتوان گفت كه امام ( ع ) در اين جمله‌هاى كوتاه و فشرده ، يك كتاب بزرگ را خلاصه كرده است و اين نشانهء ديگرى از قدرت بيان و فصاحت و بلاغت و عمق و زيبايى فوق العادهء سخنان آن حضرت است . « 1 »\r\n\r\n\r\n","description":"","footnote":"\r\n( 1 ) بنا بر آنچه در بالا گفته شد ، « واو » در جملهء « و النّاس فى فتن . . . » واو حاليه است يعنى خداوند پيامبر ( ص ) را مبعوث كرد در حالى كه مردم در چنين شرايطى بودند ولى بعضى از مفسّران نهج البلاغه احتمال داده‌اند واو ابتدائيه باشد و اين جمله‌ها ترسيمى از وضع مردم در عصر و زمان خود امام ( ع ) بوده باشد ولى اين احتمال بسيار بعيد به نظر مىرسد و حق همان احتمال اوّل است هر چند ممكن است اين تعبيرات هشدارى باشد كه مبادا مردم عصر او ، بر اثر هواپرستى و خودخواهى تدريجا به زمان جاهليّت بازگردند .\r\n","page_name":" 282 ","page_number":282},
  {"content":"\r\n\r\nبديهى است تا وضع سابق مردم ، يعنى قبل از قيام رسول خدا ، دقيقا ترسيم نشود ، عظمت رسالت پيامبر ( ص ) و خدمتى كه او به جامعهء انسانيت كرد و اثرى كه آيين پاكش گذاشت به طور كامل روشن نخواهد شد . هميشه اين گونه مقايسه‌هاست كه عظمت كار و برنامهء انبيا و مردان بزرگ را در طول تاريخ مشخص مىكند .\r\nدر نخستين جمله‌ها مىفرمايد : « خداوند پيامبرش را در زمانى فرستاد كه مردم در فتنه‌ها گرفتار بودند ، فتنه‌هايى كه رشتهء دين در آن گسسته و ستونهاى ايمان و يقين متزلزل شده ، اصول اساسى فطرت و ارزشها دگرگون گشته ، و امور مردم پراكنده و متشتّت و راه فرار از فتنه‌ها بسته ، و پناهگاه و مرجع ، ناپيدا بود » ( و النّاس في فتن انجذم « 1 » فيها حبل الدّين و تزعزعت « 2 » سواري « 3 » اليقين و اختلف النّجر « 4 » و تشتّت الامر و ضاق المخرج و عمي المصدر ) .\r\nاز يك سو ، فتنه‌هاى شياطين و وسوسه‌هاى هواپرستان ، رشته‌هاى ايمان و اعتقاد و معارف دينى را پاره كرده بود و از سوى ديگر ، نابسامانى ، سراسر جامعه را فرا گرفته و آتش اختلافات از هر سو زبانه مىكشيد ، و از همه بدتر اين كه در چنين شرايطى نه راه فرارى وجود داشت و نه پناهگاهى ، و مردم مجبور بودند در آن محيط آلوده به انواع انحراف و گناه بمانند و در آن لجنزار متعفّن دست و پا بزنند .\r\n\r\n\r\n","description":"","footnote":"\r\n( 1 ) « انجذم » از مادهء « انجذام » به معنى قطع شدن و از هم گسيختن است و جذام را به آن بيمارى مخصوص ، به خاطر اين مىگويند كه باعث بريده شدن اعضاست .\r\n( 2 ) « تزعزعت » از مادهء « زعزع » به معنى به حركت در آوردن و مضطرب ساختن است مثلا گفته مىشود زعزع الرّيح الشّجرة يعنى باد درخت را به حركت و لرزه در آورد .\r\n( 3 ) « سوارى » جمع « سارية » به معنى ستون است .\r\n( 4 ) « نجر » ( بر وزن فجر ) به معنى اصل و ريشه و بنياد و گاه به معنى اصلاح كردن و تراشيدن و شكل و هيأت نيز آمده است و نجّار را به همين سبب نجار مىگويند و در خطبهء فوق با معنى اصول سازگارتر است .\r\n","page_name":" 283 ","page_number":283},
  {"content":"\r\n\r\nتعبير به « حبل الدّين » ( ريسمان دين ) كه به صورت مفرد آمده ، اشاره‌اى به وحدت آيين حق است و اين كه تمام اصول تعليمات انبيا به ريشهء واحدى باز مىگردد ، هر چند دستورات و برنامه‌ها و تعليم معارف ، با گذشته تفاوت مىيافته است . قرآن مجيد در يك جملهء پر معنى در اين زمينه از قول مؤمنان صادق مىگويد :  « لا نُفَرِّقُ بَيْنَ أَحَدٍ مِنْ رُسُلِهِ »  . « 1 » تعبير به « اختلف النجر » نشان مىدهد كه اختلافات در عصر جاهليّت اختلافات صورى و در شاخ و برگ نبود ، بلكه اختلافات اصولى و بنيادين بود .\r\nبلكه مىتوان گفت اين تعبير اشاره‌اى است به اين معنى كه حتّى پايه‌هاى فطرت انسانى و اصول شناخته شدهء فطرى مانند توحيد و عشق به نيكيها و پاكيها همه متزلزل شده بود و يا نظام ارزشى جامعه بسيار متفاوت گشته و هر گروهى با معيار جداگانه‌اى با مسائل برخورد داشتند و همين عامل اساسى تشتّت امور بود .\r\nتعبير به « تشتّت الامر » مىتواند اشاره‌اى به اختلاف فوق العادهء مذاهب آن زمان باشد ( به اين طرز كه منظور از امر را امر دين بدانيم ) و يا تشتّت و پراكندگى در همهء امور اجتماعى ، چه امر دين و چه دنيا ، چه مسائل مربوط به اجتماع و چه خانواده ، چه مسائل اقتصادى ، يا اخلاقى . و معناى دوّم تناسب بيشترى با عصر جاهليّت دارد ، و بدبختى بزرگ ، اين جاست كه انسان در ميان شك و ترديد و بىايمانى و انواع اختلافات و پراكندگى و فساد غوطه‌ور باشد و راه گريزى نيز از آن نداشته باشند به طورى كه يأس و نااميدى سر تا پاى وجود او را فرا گرفته باشد .\r\nو اين يك ترسيم واقعى از آن زمان است .\r\nسپس در پنج جملهء ديگر نتايج آن وضع نابسامان را بيان فرموده ، مىگويد :\r\n« در چنين محيطى هدايت فراموش شده و گمراهى و نابينايى ، همه را فرا گرفته بود ، و درست به همين دليل خداوند رحمان معصيت مىشد و شيطان يارى مىگرديد و ايمان\r\n\r\n\r\n","description":"","footnote":"\r\n( 1 ) سورهء بقره ، آيهء 285 .\r\n","page_name":" 284 ","page_number":284},
  {"content":"\r\n\r\nبدون يار و ياور مانده بود » ( فالهدى خامل « 1 » و العمى شامل ، عصي الرّحمن و نصر الشّيطان و خذل الايمان ) .\r\nبديهى است براى پيمودن راه اطاعت خداوند از يك سو نور هدايت لازم است و از سوى ديگر چشم بينا ، در محيطى كه نه چراغ فروزانى وجود دارد و نه چشم بينايى ، مردم خواه ناخواه به صورت لشكريان شيطان در مىآيند و معصيت و گناه ، سراسر جامعه را فرا مىگيرد .\r\nاين نكته قابل توجه است كه در جملهء ( عصى الرّحمن ) از ميان تمام نامهاى خداوند بر نام رحمان تكيه شده كه اشاره به اين است كه خداوندى كه رحمتش دوست و دشمن را فرا گرفته ، اطاعتش يك امر فطرى و بديهى است ، امّا كوردلان عصر جاهليّت حتّى از ديدن چنين واقعيتى محروم بودند .\r\nباز در چهار جملهء ديگر چنين نتيجه‌گيرى مىفرمايد : « در اين شرايط نابسامان ، اركان ايمان فرو ريخته و نشانه‌هاى آن ناشناخته مانده و طرق آن ويران و شاهراههايش ناپيدا بود » ( فانهارت « 2 » دعائمه و تنكّرت معالمه و درست « 3 » سبله و عفت شركه « 4 » ) .\r\nتعبير به « دعائم » ممكن است اشاره به مردان الهى و رهروان راه حق و يا تعليمات اصولى انبيا باشد و تعبير به « انهارت » اشاره به نابود كردن آنها و يا فراموش كردنشان باشد ، معالم مىتواند اشاره به كتب آسمانى پيشين و يا اصول تعليمات انبيا باشد و « سبل » و « شرك » اشاره به طرق و راههاى شناخت است - اعم از طرق عقلانى و فطرى و يا طريق وحى و تعليمات آسمانى .\r\n\r\n\r\n","description":"","footnote":"\r\n( 1 ) « خامل » به معنى چيز فراموش شده و بىارزش است .\r\n( 2 ) « انهارت » از مادهء « انهيار » به معنى انهدام و فرو ريختن است .\r\n( 3 ) « درست » از مادهء « دروس » به معنى كهنه شدن و از ميان رفتن آثار چيزى است .\r\n( 4 ) « شرك » جمع « شركة » ( بر وزن حسنه ) و بعضى آن را جمع اشراك دانسته‌اند به معناى شاهراه است .\r\n","page_name":" 285 ","page_number":285},
  {"content":"\r\n\r\nاين نكته نيز قابل توجّه است كه شرك همانطور كه قبلا اشاره شد به معناى شاهراه است . راههاى كوچك ممكن است محو و فراموش شود ولى شاهراهها معمولا خود را نشان مىدهند ، امّا در چنين جامعه‌اى حتّى شاهراههاى هدايت نيز محو و نابود شد .\r\nدر يك نتيجه‌گيرى ديگر امام مىفرمايد : در چنين شرايط و وضعى ، مردم در دام شيطان افتاده و به پيروى او تن داده بودند « شيطان را اطاعت كرده و در مسير خواسته‌هاى او گام بر مىداشتند » ( اطاعوا الشّيطان فسلكوا مسالكه ) و « درست در همين حال در آبشخور شيطان وارد شدند و از آن سيراب گشتند » ( و وردوا مناهله « 1 » ) .\r\nنتيجهء آن همان شد كه امام ( ع ) در جمله‌هاى بعد فرموده : « به وسيلهء آنها ( مردمى كه در دام شيطان گرفتار بودند ) نشانه‌هاى شيطان آشكار و پرچم وى به اهتزاز در آمده بود » ( بهم سارت « 2 » اعلامه ، و قام لواؤه ) .\r\nسپس در ترسيم دقيق و با تشبيهات گويا و زنده‌اى مىفرمايد : « اين در حالى بود كه مردم در فتنه‌هايى گرفتار بودند كه با پاى خويش آنان را لگدمال نموده و با سم خود آنها را له كرده بود و همچنان ( اين هيولاى فتنه ) بر روى پاى خود ايستاده بود » ( فى فتن داستهم « 3 » باخفافها « 4 » و وطئتهم باظلافها « 5 » و قامت على سنابكها « 6 » ) . « 7 »\r\n\r\n\r\n","description":"","footnote":"\r\n( 1 ) « مناهل » جمع « منهل » به معنى آبشخور ( جايى كه دست به آب رودخانه مىرسد و مىتوان از آن آب برداشت ) .\r\n( 2 ) « سارت » از مادهء « سور » به معنى برافراشته شدن و بالا آمدن است .\r\n( 3 ) « داست » از مادهء « دوس » و « دياس » به معنى پايمال كردن است .\r\n( 4 ) « اخفاف » جمع « خف » به معنى چكمه و قسمت پايين پاى شتر است كه شباهت به چكمه دارد .\r\n( 5 ) « اظلاف » جمع « ظلف » به معنى سم حيواناتى است كه سمشان دوتايى و شكافدار است مانند گوسفند و گاو .\r\n( 6 ) « سنابك » جمع « سنبك » ( بر وزن قنفذ ) به معنى حيواناتى است كه تك سم هستند مانند اسب .\r\n( 7 ) جملهء « فى فتن داستهم » مىتواند متعلق به محذوفى باشد و در تقدير « و النّاس فى فتن داستهم » است . بعضى نيز احتمال داده‌اند جار و مجرور متعلق به سارت در جمله قبل بوده باشد امّا احتمال اوّل قويتر به نظر مىرسد .\r\n","page_name":" 286 ","page_number":286},
  {"content":"\r\n\r\nآيا اين فتنه‌ها همان فتنه‌هايى است كه در بالا به آن اشاره شد يا فتنه‌هاى ديگرى است ، ظاهر اين است كه همان فتنه‌هاست كه با اوصاف و آثار ديگرى بيان شده . در اين جا امام ( ع ) فتنه‌هاى عصر جاهليّت را به حيوان وحشى و خطرناكى تشبيه كرده كه با سم خود صاحبش را لگدمال نموده و همچنان بر سر پا ايستاده تا هر حركتى را در برابر خود ببيند در زير پاى خود له كند .\r\nتعبير به « سنابك » كه به معنى سر سم حيوانات تك سم است اشاره لطيفى به اين حقيقت است كه فتنه هرگز شكست نخورده بلكه با قدرت تمام ، سايهء شوم خود را بر مردم افكنده بود ( زيرا اين گونه حيوانات هنگامى بر سر سم مىايستند كه كاملا آمادهء نشان دادن عكس العملهاى خشن از خود باشند ) .\r\nبه اين ترتيب اوضاع در آن زمان به قدرى خراب و پيچيده بود كه اميدى براى نجات نمىرفت .\r\nدرست به همين دليل امام ( ع ) در آخرين جمله‌هاى خود چنين نتيجه‌گيرى مىفرمايد : « آنها در ميان فتنه‌ها گم گشته و سرگردان و نادان و فريب خورده بودند » ( فهم فيها تائهون « 1 » حائرون جاهلون مفتونون ) .\r\nتائهون : اشاره به اين است كه راه حق را بكلّى گم كرده و حتّى خويشتن خويش را نيز از دست داده بودند .\r\nحائرون : اشاره به نهايت تحيّر و سرگردانى آنهاست كه حتّى قدرت تصميم‌گيرى براى انديشيدن به راه نجات نداشتند .\r\nجاهلون : اشاره به اين است كه اگر فرضا تصميم براى نجات مىگرفتند\r\n\r\n\r\n","description":"","footnote":"\r\n( 1 ) « تائهون » جمع « تائه » به معنى گمشده و سرگردان است .\r\n","page_name":" 287 ","page_number":287},
  {"content":"\r\n\r\nجهل و بىخبرى به آنها اجازه پيدا كردن راه نمىداد .\r\nمفتونون : اشاره به اوهام و خيالات و فريب و نيرنگهايى است كه آنها را به خود جلب و جذب كرده بود ، سراب را آب و مجاز را حقيقت مىپنداشتند .\r\nاينها در حالى بود كه « مردم آن زمان در ( كنار ) بهترين خانه ( در كنار خانهء خدا و سرزمين انبياى بزرگ ) زندگى داشتند ، ولى با همسايگانى كه بدترين همسايگان بودند » ( فى خير دار و شرّ جيران ) . « 1 » به خاطر اين بدبختيهاى مضاعف و متراكم « خوابشان بىخوابى و سرمه‌هاى چشمشان اشكها بود ( هرگز استراحت و آرامشى نداشتند و هيچ گاه به خاطر جنايات مكرّرى كه صورت مىگرفت و مصايبى كه پى در پى روى مىداد اشك چشمانشان خشك نمىشد ) ! » ( نومهم سهود « 2 » ، و كحلهم دموع ) .\r\nو اسفناكتر اين كه « در سرزمينى مىزيستند كه دانشمندش به حكم اجبار لب فرو بسته و قدرت بر هدايت و نجات مردم نداشت و جاهلش گرامى بود و حاكم بر جامعه » ( بارض عالمها ملجم و جاهلها مكرم ) .\r\nبراى جملهء « فى خير دار » چهار تفسير متفاوت در كلمات مفسّران نهج البلاغه ديده مىشود ، بعضى چنان كه گفتيم آن را اشاره به خانهء كعبه و حرم امن الهى دانسته‌اند ( بنا بر اين كه جمله‌هاى بالا همه ناظر به توصيف عصر جاهليّت باشند ) در حالى كه بعضى ديگر آن را اشاره به سرزمين شامات دانسته‌اند كه آن هم از اراضى مقدّسه و سرزمين انبياى بزرگ بود ولى شاميان آن زمان كه لشكر معاويه را\r\n\r\n\r\n","description":"","footnote":"\r\n( 1 ) بعضى جار و مجرور در « فى خير دار » را متعلق به « مفتونون » دانسته‌اند در حالى كه مناسبتر آن است كه خبر براى مبتداى محذوف باشد و در تقدير « و النّاس فى خير دار » باشد و مجموع جمله حال است براى عصر جاهليّت و ( واو ) در « و شرّ جيران » به معنى مع مىباشد .\r\n( 2 ) « سهود » مصدر است و به معنى بىخوابى و كم‌خوابى است . ( صحاح ، مفردات ، لسان العرب و مقاييس ) .\r\n","page_name":" 288 ","page_number":288},
  {"content":"\r\n\r\nتشكيل مىدادند بدترين همسايگان آن زمين بودند ( اين در صورتى است كه جمله‌هاى بالا را ناظر به عصر خود آن حضرت بدانيم ) .\r\nاحتمال سوّم اين كه منظور از آن كوفه و جايگاه زندگى خود آن حضرت باشد كه يك مشت منافقان و عهدشكنان و همسايگان بد ، آن سرزمين را احاطه كرده بودند .\r\nاحتمال چهارم اين كه منظور از آن ، سراى دنياست كه افراد آلوده و بدكار در آن فراوانند .\r\nتفسير اوّل از همه مناسب‌تر و صحيح‌تر به نظر مىرسد و تعبيرات بالا همه با آن هماهنگ است ، بنا بر اين تفسير جملهء « نومهم سهود » تا آخر اشاره به ناامنيها و پريشان حاليها و مصايب عصر جاهليّت است و عالمان ، همان افراد پاكى بودند كه بعد از ظهور پيامبر ( ص ) به سرعت در اطراف او جمع شدند و جاهلان ، فاسدان و مفسدان قريش و مانند آنها بودند ، امّا بنا بر تفسيرهاى ديگر ناظر به ناامنيهاى عصر معاويه و مشكلات شام و عراق در آن زمان است و همان گونه كه اشاره شد اين تفسيرها با روح خطبه چندان سازگار نيست .\r\nشاهد اين معنى علاوه بر آنچه گفته شد حديثى است كه ابن ابى الحديد در كتاب خود از پيامبر اكرم ( ص ) نقل كرده است كه هنگام حكايت حال خود در آغاز بعثت مىفرمايد : « كنت فى خير دار و شرّ جيران ، من در بهترين سرا و در ميان بدترين همسايگان بودم » . « 1 » تعبير به « نومهم سهود و كحلهم دموع » اشارهء لطيفى است به شدّت ناامنى و مصايب بسيار آن دوران ، كه اگر شبها به خواب مىرفتند خوابى بود ناآرام و توأم با ترس و وحشت و بىخوابيهاى مكرّر ، و دامنهء مصايب آن قدر گسترده بود كه به جاى سرمه‌اى كه مايهء زينت و آرايش چشم است ، اشكهاى مداوم و سوزان كه سرچشمهء انواع ناراحتيهاست از چشمانشان جارى بود .\r\n\r\n\r\n","description":"","footnote":"\r\n( 1 ) شرح نهج البلاغه ابن ابى الحديد ، جلد 1 ، صفحهء 137 .\r\n","page_name":" 289 ","page_number":289},
  {"content":"\r\n\r\nطبيعى است در چنين سرزمينى ، عالمان كه در آغاز اسلام تنها ياران پيامبر اسلام ( ص ) بودند ، مجبور به لب فرو بستن و جاهلان كه سران قريش و بزرگان شرك و الحاد بودند ، در نهايت احترام مىزيستند .\r\nاين احتمال نيز وجود دارد كه منظور از عالم ، موحّدان و آگاهان محدود و معدود قبل از بعثت پيامبر مانند عبد المطلب و ابو طالب و قسّ بن ساعده و لبيد بن ربيعه و امثال آنان ، باشند .\r\n\r\nنكته ترسيمى از زندگى مرگبار انسانها در عصر جاهلى\r\nامام ( ع ) در عبارات فشرده و بسيار پر محتواى بالا ، ترسيم دقيق و زنده‌اى از وضع عصر جاهليّت عرب فرموده است كه با مطالعهء دقيق آن ، گويى انسان خود را در آن عصر مشاهده مىكند و همهء نابسامانيها و تيره‌روزيها و زشتيهاى آن زمان را با چشم مشاهده مىكند .\r\nاين بيان از يك سو عظمت مقام پيامبر اسلام ( ص ) را روشن مىسازد چرا كه هر قدر تاريكى عميقتر و سياهى شديدتر باشد نور و روشنايى آشكارتر به نظر مىرسد و عظمت خدمات پيامبر اسلام و سازندگى آيين پاكش واضح‌تر مىشود . چرا كه جامعهء آن چنانى را به جامعهء اسلامى عصر رسول خدا تبديل كردن كارى غير ممكن به نظر مىرسيد و تنها قدرت اعجاز و نيروى عظيم وحى و عمق و جامعيّت دستورات اسلام توانست اين چنين معجزه‌اى را نشان دهد .\r\nاز سوى ديگر ، گويا اشاره‌اى است به تجديد افكار و آداب و رسوم جاهلى در عصر آن حضرت ، كه به خاطر انحراف مردم از دستورهاى پيامبر اسلام ( ص ) در دوران خلفاى پيشين رخ داد . اين معلّم بزرگ عالم انسانيّت فرياد خويش را در لا به لاى اين تعبيرات آشكار ساخته و به مردم عصر خود هشدار مىدهد كه چشم\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nباز كنند و درست بنگرند كه در كجا بودند و اكنون در كجا هستند و از خطراتى كه آيندهء جامعهء اسلامى را به خاطر زنده شدن عادات و رسوم جاهلى شديدا تهديد مىكند ، آگاه شوند .\r\nجالب اين كه امام اين خطبه را بعد از بازگشت از صفّين ايراد فرموده و به وسيلهء آن دليل ناكاميها را در جنگ صفّين بيان مىفرمايد و با زبان معروف « ايّاك اعنى و اسمعى يا جاره ، منظورم تويى ولى اى همسايه تو بشنو » كه زبان كنايى بليغ و رسايى است ، ياران خود را آگاه و با خبر مىسازد .\r\nمطالعهء اين جمله‌هاى تكان دهنده براى امروز ما مسلمانها و آنچه را در دنياى حاضر و عصر تمدن ماشينى مىبينيم نيز هشدار ديگرى است ، چرا كه جمله به جملهء آن كاملا بر اوضاع و احوال كنونى دنياى مادّى قابل تطبيق است . امروز هم مردم در درون فتنه‌ها فرو رفته‌اند ، اركان ايمان و يقين متزلزل شده ، راههاى شناخت حق ، در ميان تبليغات زيانبار و آلودگى به فساد اخلاق پنهان گشته ، امور مردم پراكنده و متشتّت و راه فرار از فتنه‌ها پيچيده ، گمراهى و نابينايى فراگير و هدايت به فراموشى سپرده شده است . گناه و معصيت جامعهء بشرى را فرا گرفته و شياطين يكّه تاز ميدان جهانند .\r\nآرى ! هم در عصر آن امام بزرگوار مردم غفلت زده به سوى ارزشهاى جاهلى روى آورده بودند و هم در عصر ما و عجيب‌تر اين كه چنان مردم آن زمان به خواب فرو رفته بودند كه فريادهاى بيدارگر اين معلّم بزرگ ، جز در گروه خاصّى اثر نكرد و همچنان به راه خود ادامه دادند و ارزشهاى عصر جاهليّت را يكى پس از ديگرى زنده كردند و سرانجام حكومت اسلامى تبديل به خلافت امويان و عبّاسيان شد و نه تنها پيشرفت اسلام را در جهان ، متوقّف ساخت كه ضربه‌هاى شديدى بر پيكر اسلام و مسلمين وارد كرد ! براى تكميل اين بحث شايسته است نگاه عميقترى به اوضاع مردم از جهات\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nمختلف در عصر جاهليّت داشته باشيم و آنچه را امام ( ع ) در جمله‌هاى كوتاه و پر معنايش بيان فرموده گسترده‌تر در لابه‌لاى آيات قرآن و تواريخ آن زمان مشاهده كنيم .\r\nجاهليّت عرب - و جاهليّتهاى مشابه آن در اقوام ديگر - نشاندهندهء مجموعه‌اى از عقايد باطل و خرافات و آداب و رسوم غلط و گاه زشت و شرم‌آور و كارهاى بيهوده و برخوردهاى قساوتمندانه بوده ، بتهايى را از سنگ و چوب مىتراشيدند و پرستش مىكردند و در مشكلات خود به آن پناه مىبردند و اين موجودات بىشعور را شفيعان درگاه خدا و حاكم بر مقدّرات و خير و شرّ خود ، مىپنداشتند .\r\nتنها دختران خود را با دست خويش - به عنوان دفاع از ناموس يا به عنوان اين كه دختر ننگى است در خانواده - زنده به گور نمىكردند ، بلكه گاه پسران خود را نيز با دست خود به قتل مىرساندند ، گاه به عنوان قربانى براى بتها و گاه به خاطر فقر و تنگدستى شديد ! « 1 » و نه تنها از اين جنايت عظيم و بىمانند ، نگران نبودند بلكه به آن افتخار مىكردند و از نقاط مثبت خانوادهء خود مىشمردند ! مراسم نماز و نيايش آنها كف زدنها و سوت كشيدنهاى ممتدّ ، كنار خانهء كعبه بود و حتّى زنانشان به صورت برهنهء مادرزاد احيانا اطراف خانهء خدا طواف مىكردند و آن را عبادت مىشمردند . « 2 »\r\n\r\n\r\n","description":"","footnote":"\r\n( 1 )  « وَ كَذلِكَ زَيَّنَ لِكَثِيرٍ مِنَ الْمُشْرِكِينَ قَتْلَ أَوْلادِهِمْ شُرَكاؤُهُمْ »  ( سورهء انعام ، آيهء 137 )  « وَ لا تَقْتُلُوا أَوْلادَكُمْ خَشْيَةَ إِمْلاقٍ »  ( سورهء اسراء ، آيهء 31 )   « وَ إِذَا الْمَوْؤُدَةُ سُئِلَتْ بِأَيِّ ذَنْبٍ قُتِلَتْ »   ( سورهء تكوير ، آيهء 8 ) .\r\n( 2 )  « وَ ما كانَ صَلاتُهُمْ عِنْدَ الْبَيْتِ إِلَّا مُكاءً وَ تَصْدِيَةً »  ( سورهء انفال ، آيهء 35 ) در شأن نزول معروف و مشهور سورهء برائت مىخوانيم : از جمله امورى كه على ( ع ) مأمور شد اعلان ممنوعيت آن را در موسم حج در كنار خانهء خدا بكند طواف نكردن افراد عريان بود و لا يطوفنّ بالبيت عريان ( نور الثّقلين ، جلد 2 ، صفحهء 179 تا 181 ، حديث 14 و 17 و 18 و 20 و مجمع البيان ، جلد 5 ، صفحهء 3 ) .\r\n","page_name":" 292 ","page_number":292},
  {"content":"\r\n\r\nجنگ و خونريزى و غارتگرى مايهء مباهاتشان بود و زن در ميان آنان متاع بىارزشى محسوب مىشد كه از ساده‌ترين حقوق انسانى محروم بود و حتّى گاه بر روى آن قمار مىزدند .\r\nفرشتگان را دختران خدا مىدانستند در حالى كه - همان گونه كه در بالا اشاره شد - تولّد دختر را ننگ خانوادهء خود مىپنداشتند :  « وَ يَجْعَلُونَ لِلَّهِ الْبَناتِ سُبْحانَهُ وَ لَهُمْ ما يَشْتَهُونَ »  « 1 »  « أَمْ خَلَقْنَا الْمَلائِكَةَ إِناثاً وَ هُمْ شاهِدُونَ »  . « 2 » آنها احكام خرافى عجيبى داشتند ، از جمله مىگفتند : جنينهايى كه در شكم حيوانات ماست ، سهم مردان است و بر همسران حرام است امّا اگر مرده متولّد شود همگى در آن شريكند . « 3 » هنگامى كه از همسر خود ناراحت مىشدند و مىخواستند او را مورد غضب شديد قرار دهند ، ظهار مىكردند ، يعنى كافى بود به او بگويند : « انت علىّ كظهر امّى ، تو نسبت به من همچون مادرم هستى » اين سخن به عقيدهء آنها سبب مىشد كه آن زن به منزلهء مادر باشد و تحريم گردد ، بىآن كه حكم طلاق را داشته باشد و به اين ترتيب زن را در يك حال بلا تكليفى مطلق قرار مىداد . « 4 » از ويژگيهاى دردناك عصر جاهليّت مسئلهء جنگ و خونريزى وسيع و گسترده و كينه‌توزيهايى بود كه پدران براى فرزندان به ارث مىگذاشتند . همان وضع وخيمى كه قرآن مجيد از آن به  « شَفا حُفْرَةٍ مِنَ النَّارِ »  ( لبهء پرتگاه آتش ) تعبير كرده مىفرمايد :  « وَ اذْكُرُوا نِعْمَتَ اللَّهِ عَلَيْكُمْ إِذْ كُنْتُمْ أَعْداءً فَأَلَّفَ بَيْنَ قُلُوبِكُمْ فَأَصْبَحْتُمْ » \r\n\r\n\r\n","description":"","footnote":"\r\n( 1 ) سورهء نحل ، آيهء 57 .\r\n( 2 ) سورهء صافات ، آيهء 150 .\r\n( 3 )  « وَ قالُوا ما فِي بُطُونِ هذِهِ الْأَنْعامِ خالِصَةٌ لِذُكُورِنا وَ مُحَرَّمٌ عَلى أَزْواجِنا وَ إِنْ يَكُنْ مَيْتَةً فَهُمْ فِيهِ شُرَكاءُ »  . ( سورهء انعام ، آيهء 139 )\r\n( 4 )  « قَلْبَيْنِ فِي جَوْفِهِ وَ ما جَعَلَ أَزْواجَكُمُ اللَّائِي تُظاهِرُونَ مِنْهُنَّ أُمَّهاتِكُمْ »  . ( سورهء احزاب ، آيهء 4 ) -  « إِنْ أُمَّهاتُهُمْ إِلَّا اللَّائِي وَلَدْنَهُمْ وَ إِنَّهُمْ لَيَقُولُونَ مُنْكَراً مِنَ الْقَوْلِ وَ زُوراً »  . ( سورهء مجادله ، آيهء 2 )\r\n","page_name":" 293 ","page_number":293},
  {"content":"\r\n\r\n « بِنِعْمَتِهِ إِخْواناً وَ كُنْتُمْ عَلى شَفا حُفْرَةٍ مِنَ النَّارِ فَأَنْقَذَكُمْ مِنْها »  ، نعمت بزرگ خدا را بر خويشتن به ياد آريد كه دشمن يكديگر بوديد و خدا در ميان دلهاى شما الفت ايجاد كرد و به بركت نعمت او برادر شديد ، و شما بر لب پرتگاهى از آتش بوديد خدا شما را نجات داد » . « 1 » عقايد ديگرى از قبيل اعتقاد به ارتباط نزول باران با طلوع و غروب ستارگان خاص ، و فال نيك و بد زدن به پرندگان و ايمان به غولهاى بيابان و مانند اينها در ميان آنها وجود داشت كه قرآن مجيد از مجموع آنها به عنوان  « ضَلالٍ مُبِينٍ »  ، گمراهى آشكار » تعبير كرده است .\r\nچه تعبير رسا و گويايى ! مىفرمايد :  « هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ وَ إِنْ كانُوا مِنْ قَبْلُ لَفِي ضَلالٍ مُبِينٍ »  ، او كسى است كه در ميان جمعيّت درس نخوانده ، رسولى از خودشان برانگيخت كه آياتش را بر آنها مىخواند و آنها را تزكيه مىكند و به آنان كتاب و حكمت مىآموزد و به يقين ، پيش از آن در گمراهى آشكار بودند » . « 2 » آرى اين بود سرگذشت عرب جاهلى - و همين است ويژگيهاى اصلى جاهليتهاى قرون و اعصار كه در اشكال مختلف و محتواى واحد ظاهر مىشود - و از همين جاست كه به عظمت و بزرگى كار پيامبر اسلام و قرآن مجيد مىتوان پى برد و چه خوب مىگويد يكى از فرزانگان غرب به نام « توماس كارل » كه مىگويد :\r\n« خداوند عرب را به وسيلهء اسلام از تاريكيها به سوى روشناييها هدايت فرمود ، از ملّت خموش و راكدى كه نه صدايى از آن مىآمد و نه حركتى محسوس بود ، ملّتى به وجود آورد كه از گمنامى به سوى شهرت ، از سستى به سوى بيدارى ، از پستى به سوى فراز و از عجز و ناتوانى به سوى نيرومندى سوق داده شد . نورشان از\r\n\r\n\r\n","description":"","footnote":"\r\n( 1 ) سورهء آل عمران ، آيهء 103 .\r\n( 2 ) سورهء جمعه ، آيهء 2 .\r\n","page_name":" 294 ","page_number":294},
  {"content":"\r\n\r\nچهار سوى جهان مىتابيد از اعلان اسلام ، يك قرن بيشتر نگذشته بود كه مسلمانان يك پا در هندوستان و پاى ديگر در اندلس نهادند و بالاخره در همين مدّت كوتاه ، اسلام بر نصف دنيا نورافشانى مىكرد . « 1 »\r\n\r\n\r\n","description":"","footnote":"\r\n( 1 ) عذر تقصير به پيشگاه محمّد و قرآن ، صفحهء 77 ( به نقل از تفسير نمونه ، جلد 3 ، صفحهء 31 ) .\r\n","page_name":" 295 ","page_number":295},
  {"content":"\r\n . \r\n","description":"","footnote":"","page_name":" 296 ","page_number":296},
  {"content":"\r\n\r\n\r\nبخش سوّم\r\nو منها يعنى آل النّبى عليه الصلاة و السّلام هم موضع سرّه ، و لجا امره ، و عيبة علمه ، و موئل حكمه ، و كهوف كتبه ، و جبال دينه ، بهم اقام انحناء ظهره ، و اذهب ارتعاد فرائصه .\r\n\r\nترجمه\r\nآنها محل اسرار خدايند و پناهگاه فرمان او و ظرف علم او و مرجع احكامش و جايگاه حفظ كتابهاى ( آسمانى ) او هستند و كوههاى استوار دينند . به وسيلهء آنان قامت دين را راست نمود و لرزش و تزلزل و وحشت آن را از ميان برد .\r\n\r\nشرح و تفسير\r\n\r\nمقام والاى آل محمد ( ص )\r\nامام ( ع ) در اين بخش از خطبه توصيفى از آل پيامبر و امامان اهل بيت مىكند و در عباراتى كوتاه و بسيار پر معنى ، موقعيّت آنان را بعد از پيامبر روشن مىسازد و با هشت جملهء پى در پى ، در واقع آنچه را در حديث ثقلين و حديث سفينهء نوح و حديث نجوم آمده است توضيح مىدهد . « 1 »\r\n\r\n\r\n","description":"","footnote":"\r\n( 1 ) در اين احاديث معروف كه در كتب و منابع اصلى شيعه و اهل سنّت نقل شده موقعيّت اهل بيت به روشنى بيان شده است . در حديث ثقلين ، اهل بيت پيامبر بعد از قرآن مهمترين وسيلهء هدايت و نجات شمرده شده‌اند كه هرگز ميان آنان و قرآن جدايى نمىافتد و در حديث دوّم تشبيه به كشتى نوح كه تنها مايهء نجات از غرقاب به هنگام طوفان بود گرديده‌اند و در حديث سوّم به منزلهء ستارگان آسمان كه مايهء هدايت ( در ظلمات برّ و بحر ) مىباشد شمرده شده‌اند .\r\n","page_name":" 297 ","page_number":297},
  {"content":"\r\n\r\nدر شش جملهء اوّل مىفرمايد : « آنها محلّ اسرار خدايند و پناهگاه فرمان او و ظرف علم او و مرجع احكامش و جايگاه حفظ كتابهاى آسمانى او هستند و كوههاى استوار دينند » ( هم موضع سرّه ، و لجا « 1 » امره ، و عيبة « 2 » علمه ، و موئل « 3 » حكمه ، و كهوف « 4 » كتبه ، و جبال دينه ) . « 5 » گر چه بعضى از دانشمندان قسمتى از اين جمله‌ها را مرادف و شبيه هم دانسته‌اند ، ولى حق اين است كه هر كدام اشاره به نكته‌اى دارد . در جملهء اوّل اين حقيقت بازگو شده است كه اسرار الهى نزد آنهاست بديهى است كسى كه مىخواهد رهبرى دين الهى را به عهده داشته باشد بايد از تمام اسرار آن با خبر باشد ، چرا كه بدون آن پيش‌بينيهاى صحيح را در امر هدايت و تدبير و نظم امور\r\n\r\n\r\n","description":"","footnote":"\r\n( 1 ) « لجأ » و « ملجأ » به معنى پناهگاه است .\r\n( 2 ) « عيبة » به معناى صندوق يا چيزى است كه اشيا را در آن پنهان مىكنند و در اصل از مادهء عيب گرفته شده و از آنجا كه معمولا عيوب را كتمان مىكنند واژهء مزبور به آن معنى كه ذكر شد ، آمده است .\r\n( 3 ) « مؤئل » از مادهء « وأل » ( بر وزن سهل ) به معناى پناهگاه و محل نجات آمده است .\r\n( 4 ) « كهوف » جمع « كهف » به معناى غار است ، ولى بعضى گفته‌اند كهف به معناى غار وسيع است و از آنجا كه انسانها در بسيارى از اوقات به غارها پناه مىبردند مفهوم پناهگاه يا محل حفظ نيز در آن وجود دارد .\r\n( 5 ) توجّه داشته باشيد كه در مرجع ضمير در اين شش جمله و همچنين در جملهء بعد ، در ميان شارحان نهج البلاغه گفتگوست بعضى معتقدند همهء اينها به پيامبر اكرم ( ص ) بر مىگردد ولى قراين به خوبى نشان مىدهد كه ضمير در شش جملهء اوّل به خداوند بر مىگردد ( مخصوصا با توجّه به جملهء « و كهوف كتبه » ) و در جملهء اخير به دين بازگشت مىكند كه توضيح آن خواهد آمد .\r\n","page_name":" 298 ","page_number":298},
  {"content":"\r\n\r\nآنان ، نمىتواند بر عهده بگيرد ، به خصوص اين كه رهبرى آنها مربوط به زمان خاصى نبوده است و به تمام تاريخ بشريّت نظر داشته است ( در بحث علم غيب پيامبر و پيشوايان معصوم نيز گفته‌ايم كه بخشى از علم غيب ، اساس رهبرى آنان را تشكيل مىدهد و بدون آن ، امر رهبرى ناقص خواهد بود ) . « 1 » در جملهء دوّم نشان داده شده كه آنها پناهگاه امر الهى هستند . آيا منظور از امر در اين جا تنها اوامر تشريعى است يا اوامر تكوينى را نيز شامل مىشود ، ظاهر جمله‌هاى قبل و بعد نشان مىدهد كه اين جمله نظر به فرمانهاى تشريعى خداوند دارد كه مردم در كسب اين اوامر و اطاعت از آنها بايد به پيشوايان معصوم از اهل بيت پيامبر پناه ببرند .\r\nجملهء سوّم ، آنها را صندوقچهء علوم الهى مىشمارد ، نه تنها اسرار و نه تنها اوامر ، بلكه تمام علومى كه براى هدايت انسانها لازم و ضرورى است و يا به نحوى در آن دخالت دارد ، در اين صندوقچه‌ها نهفته شده است ! و در جملهء چهارم ، آنها مرجع احكام الهى شمرده شده‌اند كه مردم در اختلافاتشان - چه از نظر فكرى و چه از نظر قضايى - بايد به آنها مراجعه كنند تا رفع اختلاف و حلّ مشكل شود و اگر « موئل حكمه » ( حكم بر وزن ارم جمع حكمت است ) خوانده شود ، تفاوت آن با جمله‌هاى قبل روشنتر خواهد شد چرا كه در اين جا سخن از فلسفه‌ها و حكمتهاى احكام الهى است كه بخشى از علوم پيامبر و پيشوايان معصوم را تشكيل مىدهد .\r\nامّا جملهء « و كهوف كتبه » بيانگر اين حقيقت است كه محتواى همهء كتب الهى نزد آنان است . اين شبيه چيزى است كه از على ( ع ) نقل شده كه مىفرمود : « امّا و اللّه لو ثنيّت لى و سادة فجلست عليها لافتيت اهل التورية بتوراتهم . . .\r\n\r\n\r\n","description":"","footnote":"\r\n( 1 ) تفسير پيام قرآن ، جلد هفتم ، صفحهء 254 و تفسير نمونه ، جلد 25 ، صفحهء 142 ، ذيل آيهء 26 از سورهء جن .\r\n","page_name":" 299 ","page_number":299},
  {"content":"\r\n\r\nبتوراتهم . . . و افتيت اهل الانجيل بإنجيلهم . . . و افتيت اهل القرآن بقرآنهم . . . ، به خدا سوگند اگر مسندى براى من آماده شود و بر آن بنشينم براى پيروان تورات به توراتشان فتوا مىدهم و . . . و براى پيروان انجيل به انجيلشان و براى اهل قرآن به قرآنشان . . . » . « 1 » در جملهء ششم ، آنها را كوههاى استوار دين معرفى كرده كه ظاهرا اشاره به چيزى است كه در آيات متعدّدى از قرآن مجيد در بارهء كوهها و نقش آن در حفظ آرامش زمين و نزول بركات ، بر آن آمده است . در آيهء 15 از سورهء نحل مىخوانيم :  « وَ أَلْقى فِي الْأَرْضِ رَواسِيَ أَنْ تَمِيدَ بِكُمْ وَ أَنْهاراً وَ سُبُلًا لَعَلَّكُمْ تَهْتَدُونَ »  ، در زمين كوههاى ثابت و محكمى افكند تا لرزش آن را نسبت به شما بگيرد و نهرها و راههايى ايجاد كرد تا هدايت شويد » .\r\nدر حقيقت ، كوهها - همچنان كه در تفسير اين آيه و آيات مشابه آن آمده است - از يك سو فشارهايى را كه از درون و از بيرون بر زمين وارد مىشود خنثى مىكنند و از سوى ديگر ، منبع بزرگى براى نهرها و چشمه‌هاى آب هستند و از سوى سوّم كانونى براى انواع معادن گرانبها . امامان معصوم نيز مايهء آرامش افكار و سيراب شدن دلها و نشر ذخاير گرانبها در ميان امّتند . « 2 » به دنبال اين شش توصيف زيبا و پر معنى دو جملهء ديگر اضافه مىفرمايد و مىگويد : « به وسيلهء آنان ( امامان اهل بيت ) قامت دين را راست نمود و لرزش و تزلزل و وحشت آن را از ميان برد » ( بهم اقام انحناء ظهره و اذهب ارتعاد « 3 » فرائصه « 4 » ) .\r\n\r\n\r\n","description":"","footnote":"\r\n( 1 ) بحار الانوار ، جلد 10 ، صفحهء 118 ، حديث 1 .\r\n( 2 ) به تفسير نمونه ، جلد 11 ، ذيل آيهء 15 سورهء نحل مراجعه شود .\r\n( 3 ) « ارتعاد » از مادهء « رعدة » به معناى لرزش است و از آنجا كه صداى عظيم ابرها ، ايجاد لرزش مىكند به آن رعد گفته‌اند و بنا بر اين ، ارتعاد به معناى لرزيدن است .\r\n( 4 ) « فرائص » جمع « فريصة » به معناى قطعهء گوشتى است كه در كنار قلب قرار گرفته كه هنگام وحشت به لرزه در مىآيد و لذا « ارتعاد الفرائص » كنايه از وحشت و اضطراب است و فرصت را نيز از اين جهت فرصت گويند كه قطعه زمانى است مناسب انجام كار مطلوب .\r\n( مقاييس ، مفردات راغب و لسان العرب )\r\n","page_name":" 300 ","page_number":300},
  {"content":"\r\n\r\n« انحناء ظهر ، خميده شدن پشت » كنايهء لطيفى از فشار مشكلاتى است كه از سوى دشمنان دانا و دوستان نادان بر دين وارد مىشود و به وسيلهء اين بزرگواران ، اين فشارها خنثى مىگردد و قامت دين راست مىشود .\r\n« ارتعاد فرائص ، لرزش آن قسمت از بدن كه روى قلب را پوشانيده » كنايهء لطيف ديگرى از اضطراب و وحشتى است كه از سوى مكاتب الحادى و انحرافات دينى و اعتقادى بر مؤمنان وارد مىگردد كه به وسيلهء أئمهء هدى خنثى مىشود و آرامش خويش را باز مىيابد .\r\n\r\nنكته‌ها\r\n\r\n1 - آل پيامبر پناه امّت اسلامى\r\nآنچه در جمله‌هاى حساب شدهء بالا آمده است هرگز مبالغه نيست ، حقايقى است كه تاريخ زندگى امامان معصوم مخصوصا عصر خود امير مؤمنان و امام باقر و امام صادق و امام على بن موسى الرضا - عليهم السلام - گواه بر آن است كه چگونه اين بزرگواران در مقابل مكتبهاى التقاطى كه بر اثر گسترش اسلام و ورود افكار انحرافى به حوزهء مسلمين و نيز خرافات و اوهام و تفسيرهاى غلط و نادرست و تحريف غاليان و قاصران ، مانند كوه ايستادند و اسلام خالص و ناب را حفظ كردند .\r\nتاريخ مىگويد در برابر هيچ سؤالى از مسائل دين كه از آنها مىشد ، ناتوان نمىماندند و به بهترين وجه پاسخ مىگفتند .\r\nطوفانهاى عجيبى بعد از رحلت پيامبر اسلام ( ص ) رخ داد و اگر اين لنگرهاى عظيم الهى نبودند شدّت طوفان ، كشتى اسلام راستين را غرق مىنمود . در\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nپاره‌اى از موارد با علوم و دانشهاى خود ، با افشاگريها و تبيين حقايق اسلام و در پاره‌اى از موارد با خون پاك خود - آن گونه كه امام حسين سالار شهيدان و يارانش در كربلا انجام دادند - از حوزهء اسلام دفاع كردند .\r\nاگر انحرافات اعتقادى و عقايد عجيب و غريبى را كه در كتب ملل و نحل ذكر كرده‌اند ، با معارف و عقايدى كه امامان اهل بيت عرضه داشته‌اند - و نمونهء آن همين « نهج البلاغه » و « صحيفهء سجاديّه » با آن محتواى بسيار بالاست - و آنچه از روايات ائمه اهل بيت در كتابهايى مانند توحيد صدوق و كتب مشابه آن آمده است مقايسه كنيم ، حقيقت آنچه را در جمله‌هاى بالا در توصيف آنان آمده است در مىيابيم .\r\nاينها همان چيزى است كه در جاى ديگر نهج البلاغه در لا به لاى سخنان على ( ع ) با كميل بن زياد آمده است كه مىفرمايد : « اللّهمّ بلى لا تخلو الارض من قائم للّه بحجّة امّا ظاهرا مشهورا او خائفا مغمورا لئلّا تبطل حجج اللّه و بيّناته . . . يحفظ اللّه بهم حججه و بيّناته حتّى يودعوها نظرائهم و يزرعوها فى قلوب اشباههم ، آرى ، هرگز روى زمين خالى نمىشود از كسى كه به حجّت الهى قيام كند خواه ظاهر و آشكار باشد يا خائف و پنهان ، تا دلايل الهى و نشانه‌هاى روشن او باطل نگردد . . . خداوند به واسطهء آنها حجّت‌ها و دلايلش را حفظ مىكند تا به افرادى نظير خود بسپارند و بذر آن را در قلوب افرادى شبيه خود بيفشانند » . « 1 » اين همان حقيقتى است كه پيامبر در روايت متواتر معروف به آن اشاره فرموده و توصيه كرده است كه دست از دامان قرآن و اهل بيت بر ندارند تا هرگز گمراه نشوند و مفهوم آن دين است كه جدايى از هر يك از اين دو ، همراه با گمراهى است . « 2 »\r\n\r\n\r\n","description":"","footnote":"\r\n( 1 ) نهج البلاغه ، كلمات قصار ، حكمت 147 .\r\n( 2 ) به تفسير پيام قرآن ، جلد 9 مراجعه شود .\r\n","page_name":" 302 ","page_number":302},
  {"content":"\r\n\r\n\r\n2 - آل پيامبر كيانند ؟\r\nاز آنچه در بالا گفته شد به خوبى روشن مىشود كه منظور از اهل بيت ، امامان معصوم است ، نه آن گونه كه بعضى از مفسّران نهج البلاغه احتمال داده‌اند كه اشاره به افرادى همچون حمزه و عبّاس و جعفر باشد كه در عصر پيامبر ( ص ) با فداكارىهاى خود اسلام را حفظ كردند ، درست است كه اينها خدمات پر قيمتى داشتند ولى محتواى جمله‌هاى هشتگانهء بالا چيزى فراتر از اين مسئله است ، و جز بر امامان معصوم تطبيق نمىكند .\r\n\r\n","description":"","footnote":"","page_name":" 303 ","page_number":303},
  {"content":"\r\n . \r\n","description":"","footnote":"","page_name":" 304 ","page_number":304},
  {"content":"\r\n\r\n\r\nبخش چهارم\r\nزرعوا الفجور ، و سقوه الغرور ، و حصدوا الثّبور ، لا يقاس بآل محمّد صلّى اللّه عليه و آله من هذه الامّة احد ، و لا يسوّى بهم من جرت نعمتهم عليه ابدا . هم اساس الدّين ، و عماد اليقين . اليهم يفيء الغالي ، و بهم يلحق التّالي . و لهم خصائص حقّ الولاية ، و فيهم الوصيّة و الوراثة ، الآن اذ رجع الحقّ الى اهله و نقل الى منتقله !\r\n\r\nترجمه\r\nآنها بذر فجور را افشاندند و با آب غرور و نيرنگ ، آن را آبيارى كردند و سرانجام ، بدبختى و هلاكت را درو نمودند . هيچ كس از اين امّت را با آل محمّد ( ص ) نمىتوان مقايسه كرد و آنها كه از نعمت آل محمد ( ص ) بهره گرفتند با آنان برابر نخواهند بود ، چرا كه آنها اساس دين و ستون استوار بناى يقينند . غلوّ كننده ، به سوى آنان باز مىگردد و عقب مانده به آنان ملحق مىشود و ويژگيهاى ولايت و حكومت ، از آن آنهاست و وصيّت و وراثت ( پيامبر ) تنها در آنهاست ، ولى هم اكنون كه حق به اهلش بازگشته و به جايگاه اصلىاش منتقل شده ( چرا كوتاهى و سستى مىكنند و قدر اين نعمت عظيم را نمىشناسند ؟ ) .\r\n\r\nشرح و تفسير\r\n\r\nهيچ كس با آنان برابرى نمىكند !\r\nبا توجّه به اين كه اين خطبه بعد از جنگ صفّين ايراد شده است چنين به نظر مىرسد كه ضميرها در جمله‌هاى سه‌گانهء آغاز اين بخش ، به اصحاب معاويه و\r\n\r\n","description":"","footnote":"","page_name":" 305 ","page_number":305},
  {"content":"\r\n\r\nهمچنين خوارج برمىگردد ، اين احتمال نيز داده شده است كه به منافقين باز گردد و يا به همهء كسانى كه با حضرتش به مبارزه و مخالفت برخاستند . به هر حال در يك تشبيه دقيق و گويا مىفرمايد : « آنها بذر فجور را ( در سرزمين دل خويش و در متن جامعهء اسلامى ) افشاندند و با آب غرور و نيرنگ آن را آبيارى كردند و سرانجام ، بدبختى و هلاكت را كه محصول اين بذر شوم بود درو كردند » ( زرعوا الفجور « 1 » ، و سقوه الغرور « 2 » ، و حصدوا الثّبور « 3 » ) .\r\nاين درست مراحل سه‌گانه‌اى است كه امروز در بارهء زراعت گفته مىشود :\r\n« كاشت ، داشت و برداشت » و روشن است كه بذرهاى فجورى كه با غرور و نيرنگ آبيارى شود محصولى جز اين نخواهد داشت .\r\nسپس بار ديگر به بيان اوصاف آل محمد ( ص ) با تعبيرات صريح‌تر و آشكارترى باز مىگردد و مقام و الا و حقوق از دست رفتهء آنان را در عباراتى كوتاه و پر معنى - همان گونه كه راه و رسم آن حضرت است - بازگو مىكند .\r\nنخست مىفرمايد : « هيچ كس از اين امّت را با آل محمّد ( ص ) نمىتوان مقايسه كرد » ( لا يقاس بآل محمّد صلّى اللّه عليه و آله من هذه الامّة احد ) .\r\nدليل آن هم روشن است زيرا آنها به گفتهء صريح پيامبر در حديث ثقلين كه تقريبا همهء علماى اسلام آن را در كتابهاى خود آورده‌اند قرين قرآن و كتاب اللّه\r\n\r\n\r\n","description":"","footnote":"\r\n( 1 ) « فجور » از مادهء « فجر » به معنى ايجاد شكاف وسيعى در چيزى است و به همين جهت ، طلوع صبح را « فجر » مىگويند گويى نور صبح ، پردهء سياه شب را مىشكافد و به كارهاى نامشروع فجور گفته مىشود ، به خاطر آن كه پردهء ديانت را مىدرد .\r\n( 2 ) « غرور » به معناى غفلت در حال بيدارى است و به معناى فريب و نيرنگ نيز آمده است و غرور ( به فتح غين ) به معناى هر چيزى است كه انسان را مىفريبد و غافل مىسازد و گاه تفسير به شيطان شده است چرا كه با وعده‌هاى دروغين ، مردم را مىفريبد .\r\n( 3 ) « ثبور » از مادهء « ثبر » بر وزن صبر به معناى حبس كردن است و سپس به معناى هلاكت و فساد آمده است كه انسان را از رسيدن به هدف باز مىدارد .\r\n","page_name":" 306 ","page_number":306},
  {"content":"\r\n\r\nشمرده شده‌اند و مىدانيم هيچ كس از امّت ، غير آنها ، قرين قرآن نيست . افزون بر اين ، آياتى همچون آيهء تطهير كه شهادت به معصوم بودن آنها مىدهد و آيهء مباهله كه بعضى از آنان را نفس پيامبر مىشمرد و آيات و روايات ديگر شاهد اين مدّعاست .\r\nبعلاوه علوم و دانشها و معارفى كه از آنان نقل شده با علوم و دانشهاى ديگران قابل مقايسه نيست . آيا نظير آنچه در همين نهج البلاغه آمده است و يا عشرى از اعشار آن از ديگران نقل شده است ، آيا مجموعه‌اى همچون صحيفهء سجّاديه و حتّى يك دعاى آن از ديگرى سراغ داريد ، احكام وسيع و گسترده‌اى كه از امام باقر و امام صادق - عليهما السلام - در بارهء جزييات دين نقل شده و مناظراتى كه از امام على بن موسى الرضا ( ع ) در ابواب مختلف عقايد دينى يا پيروان مذاهب ديگر ، در حالات آن امام نقل شده ، شبيه و مانندى در اين امت دارد ؟\r\nدر جملهء بعد سخنى مىفرمايد كه در حقيقت دليل جملهء قبل است .\r\nمىفرمايد : « آنها كه از خوان نعمت آل محمّد ( ص ) بهره گرفتند هرگز با خود آنان برابر نخواهند بود ! » ( و لا يسوّى بهم من جرت نعمتهم عليه ابدا ) .\r\nچه نعمتى از اين بالاتر كه اگر فداكارىهاى على ( ع ) نبود ديگران در زمرهء مسلمين وارد نمىشدند . تاريخ زندگى آن حضرت از داستان ليلة المبيت گرفته تا جريان جنگ بدر و احد و خندق و خيبر و مانند آن ، همه گوياى اين واقعيّت است .\r\nجايى كه پيامبر در بارهء او در آن جملهء معروف مىفرمايد : « ضربهء علىّ يوم الخندق افضل من عبادة الثّقلين » و در تعبير ديگرى : « لمبارزة علىّ ( ع ) لعمرو بن عبدودّ افضل من اعمال امّتى الى يوم القيامة » . « 1 » ضربه‌اى كه على ( ع ) در جنگ خندق بر پيكر عمرو بن عبدود ( در آن لحظهء\r\n\r\n\r\n","description":"","footnote":"\r\n( 1 ) مراجعه شود به احقاق الحق ، جلد 6 ، صفحهء 4 و جلد 16 ، صفحهء 402 . و به اعيان الشيعة ، جلد اوّل ، صفحهء 264 .\r\n","page_name":" 307 ","page_number":307},
  {"content":"\r\n\r\nحسّاس و بسيار بحرانى ) وارد كرد برتر از عبادت جن و انس است .\r\nايثارگرى على ( ع ) در ليلة المبيت در آن شب كه جان خود را سپر براى حفظ جان پيامبر نمود ، فداكارىهاى او در جنگ خيبر آن جا كه ديگران هر چه كوشيدند كارى از پيش نبردند ، ايستادگى بىنظير او در جنگ احد در حسّاسترين لحظاتى كه لشكر اسلام متلاشى شده و پيامبر تنها مانده بود و مواقع حسّاس ديگرى در تاريخ اسلام چه در عصر پيامبر و چه بعد از او كه بازوهاى تواناى على ( ع ) و علم و دانش سرشار او براى حمايت اسلام به كار مىافتاد بر هيچ كس پوشيده نيست .\r\nدر عصر خلفاى نخستين و سپس دوران تاريك بنى اميّه و عصر ظلمانى بنى عبّاس ، چراغهاى فروزانى كه محيط اسلام را روشن مىساخت و مسلمين را در برابر تهاجم فرهنگ بيگانه و احياى سنن جاهليّت حفظ مىكرد همان امامان اهل بيت بودند و اينها واقعيتهايى است كه بر هيچ محقّقى پوشيده نيست هر چند دشمنان اهل بيت سخت كوشيدند كه مردم را در مورد اين مسائل در بىخبرى نگه دارند .\r\nجالب اين كه امام در جملهء بالا مىفرمايد : نعمت وجود اهل بيت به طور مستمر و ابدى جارى است و منحصر به عصر و زمانى نبوده و نخواهد بود ، چرا كه آنچه از ثمرهء شجرهء مباركهء اسلام - امروز مىچينيم - گذشته از زحمات فوق العادهء پيامبر اسلام - محصول تلاشهاى عظيمى است كه اين باغبانان وحى براى آبيارى آن در هر عصر و زمانى به خرج داده‌اند .\r\nسپس به دو نكتهء ديگر اشاره مىفرمايد كه از نكتهء قبل سرچشمه گرفته است و آن اين كه : « اهل بيت اساس و شالودهء دين و ستون استوار بناى رفيع يقينند » ( هم اساس الدّين و عماد اليقين ) .\r\nآرى وحى در خانهء آنان نازل شده و در آغوش وحى پرورش يافته‌اند و آنچه را از معارف دين دارند از پيامبر گرفته‌اند و از آنجا كه اسلام راستين نزد آنهاست ،\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nسرچشمهء يقين و ايمان مردمند .\r\nدر جمله‌هاى بعد چنين نتيجه‌گيرى مىكند كه : « غلو كننده به سوى آنان باز مىگردد و عقب مانده به آنان ملحق مىشود » ( اليهم يفيء الغالي ، و بهم يلحق التّالي ) .\r\nچگونه چنين نباشد در حالى كه آنها صراط مستقيم دينند « 1 » و امّت وسط « 2 » مىباشند كه معارف و عقايد و دستورهاى اسلام را خالى از هر گونه افراط و تفريط مىدانند و بازگو مىكنند . اگر به تاريخ عقايد فرقه‌هاى اسلامى كه از اهل بيت دور مانده‌اند مراجعه كنيم و گرفتاران در دام جبر و تشبيه و الحاد در اسماء و صفات الهى را ببينيم و اين كه چگونه بعضى ، غلوّ در اسماء و صفات الهى را به جايى رسانده‌اند كه قائل به تعطيل شده‌اند و گفتند ما هرگز توان معرفت او را نداريم ( نه معرفت اجمالى و نه معرفت تفصيلى ) و در مقابل آنها گروهى آن چنان ذات اقدس الهى را پايين آوردند كه او را در شكل جوان امردى دانستند كه موهاى به هم پيچيدهء زيبايى دارد .\r\nدر مسئلهء جبر و تفويض گروهى آن چنان تند رفتند كه انسان را موجودى بىاختيار در چنگال قضا و قدر دانستند كه ذرّه‌اى ، ارادهء او كارساز نيست و هر چه تقدير ازلى بوده بايد انجام دهد ، خواه راه كفر بپويد يا ايمان ، و دسته‌اى آن چنان گرفتار تفريط گشتند كه براى انسان استقلال كاملى در برابر ذات پاك خداوند قائل شده و با قبول تفويض ، راه شرك و دوگانگى را پيش گرفتند .\r\nولى مكتب اهل بيت كه مسئلهء نفى جبر و تفويض و اثبات « امر بين الامرين » را مطرح مىكرد ، مسلمانها را از آن افراط و تفريط خطرناك و كفرآلود بر حذر داشت و اين جاست كه صدق كلام امام روشن مىشود كه غلوكنندگان بايد به سوى آنها\r\n\r\n\r\n","description":"","footnote":"\r\n( 1 ) تفسير نور الثقلين ، جلد اوّل ، صفحهء 20 و 21 .\r\n( 2 ) تفسير نور الثقلين ، جلد 1 ، صفحهء 134 .\r\n","page_name":" 309 ","page_number":309},
  {"content":"\r\n\r\nباز گردند و واپس ماندگان سرعت گيرند و به آنها برسند و اين تشبيه لطيفى است كه قافله‌اى را در نظر مجسّم مىكند كه راهنمايان هوشيار و آگاهى دارد ولى گروهى بىحساب پيشى مىگيرند و در بيابان گم مىشوند و گروهى سستى كرده ، عقب مىمانند و طعمهء درندگان بيابان مىشوند .\r\nسپس در يك نتيجه‌گيرى نهايى مىفرمايد : « ويژگيهاى ولايت و حكومت از آن آنهاست » ( و لهم خصائص حقّ الولاية ) .\r\nمقدّم داشتن « لهم » در جملهء بالا اشاره به اين است كه اين ويژگيها منحصر به آنهاست .\r\nچگونه از همه شايسته‌تر نباشند در حالى كه آنها اساس دين و ستون يقينند و اسلام راستين و ناب محمّدى را خالى از هر گونه افراط و تفريط عرضه مىكنند و نعمتهاى وجودى آنها بر همگان جريان دارد .\r\nدرست به همين دليل : « وصيّت پيامبر و وراثت خلافت او در آنهاست » ( و فيهم الوصيّة و الوراثة ) .\r\nاگر پيامبر در بارهء آنان وصيّت كرد و پيشوايى خلق را به آنان سپرد به خاطر همين واقعيّتها بود نه مسئلهء پيوند خويشاوندى و نسب .\r\nپيداست كه منظور از وصيّت و وراثت در اين جا مقام خلافت و نبوّت است و حتّى كسانى كه ارث را در اين جا به معنى ارث علوم پيامبر ( ص ) گرفته‌اند نتيجه‌اش شايستگى آنها براى احراز اين مقام است ، چرا كه پيشواى خلق بايد وارث علوم پيامبر باشد و جانشين او همان وصىّ اوست ، زيرا معلوم است كه ارث اموال ، افتخارى نيست و وصيّت در مسائل شخصى و عادى ، مطلب مهمّى محسوب نمىشود و آنها كه تلاش كرده‌اند وصيت و وراثت را به اين گونه معانى تفسير كنند در واقع گرفتار تعصّبها و تحت تأثير پيشداوريها بوده‌اند ، زيرا آنچه مىتواند همرديف ( اساس الدّين و عماد اليقين و خصائص حقّ الولاية ) واقع\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nشود همان مسألهء خلافت و جانشينى رسول اللّه ( ص ) است و غير آن شايسته نيست كه همرديف اين امور گردد .\r\nسرانجام در آخرين جمله ، گويى مردم قدرنشناس زمان خود را مخاطب ساخته و مىفرمايد : « هم اكنون كه حق به اهلش باز گشته و به جايگاه اصلى منتقل شده چرا كوتاهى و سستى و پراكندگى داريد و قدر اين نعمت عظيم را نمىشناسيد ؟ » ( الآن اذ رجع الحقّ الى اهله و نقل الى منتقله ) . « 1 » از آنچه در بالا در بارهء وصيّت و وراثت گفته شد به خوبى روشن مىشود كه منظور از حق در اين جا همان حقّ خلافت و ولايت است كه اهل بيت نسبت به آن از همه شايسته‌تر بودند و در واقع قبايى بود كه تنها به قامت آنها راست مىآمد .\r\n\r\nنكته‌ها\r\n\r\n1 - عظمت اهل بيت در قرآن و روايات اسلامى\r\nتعبيراتى كه در آيات قرآن مجيد و روايات اسلامى در بارهء اهل بيت آمده ، بسيار و الا و شگفت‌انگيز است .\r\nآيهء تطهير به روشنى مىگويد كه اهل بيت پيامبر ( ص ) از هر پليدى و آلودگى پاك و منزّه و به تعبيرى ديگر معصومند  « إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً »  . « 2 » آيهء مباهله ، على ( ع ) را به منزلهء نفس نفيس و جان پاك پيغمبر ، و فاطمهء زهرا و\r\n\r\n\r\n","description":"","footnote":"\r\n( 1 ) اين جمله محذوفى دارد و در تقدير تقريبا چنين است : الآن اذ رجع الحقّ الى اهله لم لا تؤدّون حقّه و در مصادر نهج البلاغه تقدير آن چنين آمده است : الآن اذ رجع الحقّ الى اهله من اهل بيت النّبوّة يجرى ما يجرى من الحوادث و يقع ما يقع من الاختلاف ؟\r\n( مصادر نهج البلاغه ، جلد اوّل ، صفحهء 302 ) و نتيجهء هر دو يكى است .\r\n( 2 ) سورهء احزاب ، آيهء 33 .\r\n","page_name":" 311 ","page_number":311},
  {"content":"\r\n\r\nفرزندان آنها ، حسن و حسين ، را نزديكترين افراد به آن حضرت و مقرّبترين اشخاص نزد خداوند مىشمرد كه دعايشان در پيشگاه او مستجاب است . « 1 » آيهء تبليغ ، ابلاغ ولايت على ( ع ) را از بزرگترين مأموريتهاى پيامبر ( ص ) مىشمرد و قرين رسالت قرار مىدهد تا آنجا كه مىگويد :  « وَ إِنْ لَمْ تَفْعَلْ فَما بَلَّغْتَ رِسالَتَهُ »  ، اگر ابلاغ نكنى رسالت او را ابلاغ نكرده‌اى » ! « 2 » آيات فراوان ديگر كه وارد شدن در شرح آنها در اين مختصر مناسب نيست ، بعلاوه ، در كتب فراوانى با ذكر منابع و مدارك دقيق آنها از كتب اهل سنت تشريح شده است . « 3 » در روايات اسلامى مخصوصا رواياتى كه در صحاح ستّه ( كتب ششگانه‌اى كه معروفترين منابع حديث اهل سنّت است ) وارد شده ، آن قدر فضايل و مناقب در بارهء اهل بيت ذكر شده كه بالاتر از آن تصوّر نمىشود و بعضى از دانشمندان آن را در چند جلد كتاب خلاصه كرده‌اند « 4 » و بعضى ، مجموع اين روايات را كه در منابع مختلف اسلامى ( از طريق اهل سنّت ) آمده ، در دهها جلد گردآورى نموده‌اند . « 5 » ولى با نهايت تأسف ، فشارهاى قدرتهاى حاكم بعد از رسول خدا ( ص ) چنان زياد بود كه عظمت مقام اهل بيت در ميان مردم ناشناخته ماند .\r\nكسانى كه اهل بيت پيامبر ( ص ) را از رسيدن به حقّ خود بعد از رحلت آن حضرت منع كردند اجازه ندادند فضايل آنها در ميان مردم منتشر شود و از آن بيشتر در عصر خلفاى اموى و عبّاسى ، كمتر به كسى اجازه مىدادند كه زبان به شرح\r\n\r\n\r\n","description":"","footnote":"\r\n( 1 ) سورهء آل عمران ، آيهء 61 .\r\n( 2 ) سورهء مائده ، آيهء 67 .\r\n( 3 ) در تفسير نمونه ذيل هر يك از آيات مربوطه اشاراتى به اين منابع شده ، شرح بيشتر آن را مىتوانيد در احقاق الحق ، جلد 3 و تفسير پيام قرآن ، جلد نهم ، مطالعه فرماييد .\r\n( 4 ) كتاب فضائل الخمسة من الصحاح الستة ، نوشتهء محقق دانشمند مرحوم فيروزآبادى .\r\n( 5 ) عبقات الانوار ، نوشتهء مير حامد حسين هندى .\r\n","page_name":" 312 ","page_number":312},
  {"content":"\r\n\r\nفضايل آنها بگشايد و از عظمت مقام آنها سخن بگويد بلكه گاه ، ذكر يكى از فضايل آنها سر گوينده را بر باد مىداد و يا سبب زندانهاى طولانى مىشد . امّا خدا مىخواست اين حقايق لا به لاى كتب اسلامى باقى بماند و همچون آفتاب بدرخشد و براى كسانى كه مىخواهند در برابر واقعيّات ، سر تعظيم فرود آوردند ذخيره شود .\r\nدر اين جا انسان به ياد گفتهء ابن ابى الحديد مىافتد كه مىگويد :\r\nچه بگويم در بارهء مرد بزرگى كه دشمنانش اعتراف به فضيلت او داشته‌اند و هرگز نتوانسته‌اند مناقب و فضايل او را كتمان كنند و از طرفى مىدانيم بنىاميّه بر تمام جهان اسلام تسلط يافتند و با تمام قدرت و با هر حيله‌اى سعى در خاموش كردن نور او و تشويق بر جعل اخبار در معايب او داشتند و او را بر فراز تمام منابر سبّ و دشنام دادند و ستايش كنندگان او را تهديد به مرگ كرده بلكه زندانى كرده و كشتند و حتّى اجازه ندادند يك حديث در فضيلت او نقل شود و نامى از او برده شود ، يا كسى را به نام او بنامند ، ولى با اين حال جز بر بلندى مقام او افزوده نشد . . . و هر چه بيشتر كتمان مىكردند عطر فضايل او بيشتر منتشر مىشد و همچون آفتاب بود كه هرگز نور آن با كف دست پوشانده نمىشود و همانند روشنايى روز كه اگر يك چشم از آن محجوب بماند چشمهاى فراوانى آن را مىبينند . « 1 » همين معنى به صورت فشرده‌تر و گوياتر در بعضى از كتب ، از امام شافعى نقل شده است كه مىگويد : در شگفتم از مردى كه دشمنانش فضايل او را از روى حسد كتمان كردند و دوستانش از ترس ، ولى با اين حال شرق و غرب جهان را پر كرده است . « 2 » شبيه همين مضمون از عامر بن عبد اللّه بن زبير نقل شده است . « 3 »\r\n\r\n\r\n","description":"","footnote":"\r\n( 1 ) شرح نهج البلاغه ابن ابى الحديد ، جلد 1 ، صفحهء 17 .\r\n( 2 ) علىّ فى الكتاب و السنة ، جلد 1 ، صفحهء 10 .\r\n( 3 ) الغدير ، جلد 10 ، صفحهء 271 .\r\n","page_name":" 313 ","page_number":313},
  {"content":"\r\n\r\n\r\n2 - توجيهات نامناسب\r\nقابل توجه اين كه ابن ابى الحديد در شرح نهج البلاغهء خود هنگامى كه به جملهء « الآن اذ رجع الحقّ الى اهله . . . » مىرسد ، مىگويد :\r\n« مفهوم اين سخن اين است كه حقّ قبل از اين زمان ، در غير اهلش بوده ولى ما اين سخن را تأويل و توجيه مىكنيم بر خلاف آنچه اماميّه مىگويند و مىگوييم : بىشك آن حضرت از همه اولى و شايسته‌تر براى امر خلافت بود نه به عنوان اين كه نصى از پيامبر ( ص ) وارد شده باشد بلكه به عنوان افضليت ، چرا كه او برترين انسان بعد از رسول خدا ( ص ) و شايسته‌ترين فرد از ميان تمام مسلمانان نسبت به خلافت بود ولى او حق خود را به خاطر مصلحتى ترك كرده بود زيرا او و ساير مسلمين پيش‌بينى مىكردند كه تنش و اضطرابى در اسلام و نشر آن پيدا خواهد شد چرا كه عرب نسبت به او حسد مىورزيد و كينهء او را در دل داشت و جايز است كسى كه شايسته‌تر براى امرى است و آن را ترك نموده و بعد به آن بازگشته ، بگويد : « قد رجع الامر الى اهله ، كار به اهلش بازگشت » . « 1 » به يقين پيشداوريها مانع از اين شده است كه مفهوم چنين كلام روشنى پذيرفته شود زيرا اگر على ( ع ) مىخواست بفرمايد : پيش از اين ، حق به دست اهلش سپرده نشده بود و اكنون به دست اهلش رسيده و به محل شايستهء خود باز گشته است چه عبارتى از اين روشنتر ، ممكن بود بگويد .\r\nاين از يك سو ، از سوى ديگر مىدانيم اين جمله كه عرب نسبت به او حسد مىورزيد و عداوت داشت سخنى بىاساس است . آرى تنها گروه كوچكى كه از بازماندگان سران شرك و كفر بودند چنين حالتى را داشتند و به تعبيرى ديگر جمعى از سران قريش و سران يهود و منافقين كه ضربات او را در جنگهاى بدر و خيبر و\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 1 ، صفحهء 140 .\r\n","page_name":" 314 ","page_number":314},
  {"content":"\r\n\r\nحنين چشيده بودند ، عداوت او را در دل داشتند ولى توده‌هاى مردم به او عشق مىورزيدند لذا در حديث معروفى كه در منابع معتبر اسلامى آمده است مىخوانيم كه پيامبر ( ص ) خطاب به على ( ع ) كرد و دست بر شانهء او زد و فرمود : « لا يبغضك الّا منافق ، تنها منافقان با تو دشمنى دارند » « 1 » و در صحيح ترمذى كه از معروفترين منابع اهل سنت است از ابو سعيد خدرى نقل شده است كه گفت : « انّا كنّا لنعرف المنافقين ببغضهم علىّ بن ابى طالب ، ما منافقان را از طريق دشمنى با على بن ابى طالب مىشناختيم » . « 2 » آيا ابن ابى الحديد راضى مىشود كه اكثريّت مسلمين آن روز را از منافقان بشمارد ؟ و باز به همين دليل مىبينيم استقبالى كه از خلافت على ( ع ) و بيعت با او شد از هيچ يك از خلفا نشد در حالى كه معاصران او و بيعت كنندگان با وى غالبا همان صحابهء پيامبر ( ص ) يا فرزندان آنها بودند و اين در واقع عذر ناموجّهى است كه براى عدم تسليم در برابر واقعيّت ذكر شده است .\r\nامّا در مورد اين كه مىگويد نصّى بر خلافت و ولايت او نرسيده است ، اين سخنى است دور از واقعيت كه در جاى خود آن را اثبات نموده‌ايم . « 3 »\r\n\r\n\r\n","description":"","footnote":"\r\n( 1 ) شواهد التنزيل ، جلد 1 ، صفحهء 329 .\r\n( 2 ) صحيح ترمذى ، جلد 13 ، صفحهء 168 ، طبع الصاوى مصر ( جلد 5 ، صفحهء 635 ، طبع دار احياء التراث العربى ) .\r\n( 3 ) به جلد نهم « پيام قرآن » مراجعه فرماييد .\r\n","page_name":" 315 ","page_number":315},
  {"content":"\r\n . \r\n","description":"","footnote":"","page_name":" 316 ","page_number":316},
  {"content":"\r\n\r\n\r\nخطبهء سوّم و من خطبة له عليه السّلام و هى المعروفة بالشقشقيّة\r\nو تشتمل على الشكوى من امر الخلافة ثم ترجيح صبره عنها ثم مبايعة الناس له\r\n\r\nبخش اوّل\r\nاما و اللّه لقد تقمّصها فلان و انّه ليعلم انّ محلّى منها محلّ القطب من الرّحا . ينحدر عنّى السّيل ، و لا يرقى الىّ الطّير فسدلت دونها ثوبا ، و طويت عنها كشحا . و طفقت ارتئى بين ان اصول بيد جذّاء ، او اصبر على طخية عمياء ، يهرم فيها الكبير ، و يشيب فيها الصّغير ، و يكدح فيها مؤمن حتّى يلقى ربّه ! فرايت انّ الصّبر على هاتا احجى ، فصبرت و فى العين قذى ، و فى الحلق شجا ، ارى تراثى نهبا .\r\n\r\nترجمه\r\nاين خطبه معروف به شقشقيّه است و مشتمل بر شكايت در امر خلافت و سپس ترجيح دادن شكيبايى در برابر آن و آن گاه بيعت مردم با او مىباشد .\r\nبه خدا سوگند ! او پيراهن خلافت را بر تن كرد در حالى كه خوب مىدانست موقعيت من در مسألهء خلافت همچون محور سنگ آسياب است ( كه بدون آن هرگز\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nگردش نمىكند ) ، سيل خروشان ( علم و فضيلت ) از دامنهء كوهسار وجودم پيوسته جارى است و مرغ ( دور پرواز انديشه ) به قلّهء ( وجود ) من نمىرسد ( چون چنين ديدم ) ، در برابر آن پرده‌اى افكندم و پهلو از آن تهى نمودم و پيوسته در اين انديشه بودم كه آيا با دست بريده ( و نداشتن يار و ياور ، به مخالفان ) حمله كنم يا بر اين تاريكى كور ، صبر نمايم ، همان ظلمت و فتنه‌اى كه بزرگسالان را فرسوده ، كودكان خردسال را پير و مردم با ايمان را تا واپسين دم زندگى و لقاى پروردگار رنج مىدهد . سرانجام ديدم بردبارى و شكيبايى در برابر اين مشكل ، به عقل و خرد نزديكتر است ، به همين دليل شكيبايى پيشه كردم ( نه شكيبايى آميخته با آرامش خاطر ، بلكه ) در حالى كه گويى در چشمم خاشاك بود و استخوان راه گلويم را گرفته بود ، چرا كه با چشم خود مىديدم ميراثم به غارت مىرود !\r\n\r\nخطبه در يك نگاه\r\nاين خطبه از مهمترين خطبه‌هاى نهج البلاغه است و چون مسائل مربوط به خلافت بعد از رسول خدا ( ص ) را بىپرده شرح مىدهد براى گروهى جنجال برانگيز شده است . نكته‌هايى در اين خطبه وجود دارد كه در هيچ يك از خطبه‌هاى نهج البلاغه نيست و در عين كوتاهى ، يك دورهء تاريخ اسلام مربوط به عصر خلفاى نخستين در آن خلاصه شده است . تحليلهاى دقيق و جالبى دارد كه براى صاحب‌نظران ، بسيار قابل مطالعه است و نكاتى در آن ديده مىشود كه در هيچ جاى ديگر ديده نخواهد شد .\r\nقبل از ورود در شرح و تفسير اين خطبه اشاره به چند نكته لازم به نظر مىرسد :\r\n1 - نام خطبه : نام اين خطبه از جملهء آخر آن گرفته شده است كه امام ( ع ) در پاسخ تقاضاى « ابن عباس » براى ادامهء خطبه ، به او فرمود : « تلك شقشقة هدرت ثمّ قرّت » كه معادل آن در فارسى چنين است : « اين شعلهء آتشى بود كه از دل زبانه كشيد و فرو نشست » و به اين ترتيب درخواست « ابن عباس » را براى ادامهء سخن\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nرد كرد ، چون حال و هوايى كه امام ( ع ) را براى بيان آن سخنان آتشين و حسّاس آماده كرده بود تغيير يافت ، زيرا كسى از ميان جمعيّت برخاست و نامه‌اى به دست حضرت داد و فكر امام ( ع ) را به مسائل ديگرى متوجّه ساخت .\r\n2 - زمان صدور : در مورد زمان صدور اين خطبه در ميان شارحان نهج البلاغه گفتگوست ، بعضى مانند « محقق خويى » معتقدند : از محتواى خطبه و همچنين اسناد و طرق آن استفاده مىشود كه اين سخنان را در اواخر عمر شريفش بعد از ماجراى جنگ « جمل و صفّين و نهروان » و پيكار با « ناكثين و قاسطين و مارقين » ايراد فرموده « 1 » و انصافا محتواى خطبه نيز اين نظر را تأييد مىكند .\r\n3 - مكان ايراد خطبه : جمعى از شارحان نهج البلاغه از ذكر مكان صدور خطبه خاموشند ولى بعضى معتقدند كه امام ( ع ) آن را بر فراز منبر « مسجد كوفه » ايراد فرموده و « ابن عباس » مىگويد : « امام ( ع ) آن را در « رحبه » ايراد فرمود « 2 » و اين در موقعى بود كه سخن از مسألهء خلافت به ميان آمد ، طوفانى در قلب مبارك امام ( ع ) برخاست و اين سخنان را ايراد فرمود » .\r\n4 - سند خطبه : در مورد سند خطبه نيز گفتگوست . بعضى گفته‌اند : اين خطبه از خطبه‌هاى متواتر است و بعضى به عكس ، گفته‌اند اين خطبه از على ( ع ) نيست و او هرگز از مسألهء خلافت شكايت نكرده ، بلكه ساخته و پرداختهء « سيّد رضى » مىباشد .\r\nشارح معروف ، « ابن ميثم بحرانى » مىگويد : اين دو ادعا هر دو باطل و در طريق افراط و تفريط است . سند خطبه به حدّ تواتر نرسيده و از طرفى اين ادعا كه\r\n\r\n\r\n","description":"","footnote":"\r\n( 1 ) منهاج البراعة فى شرح نهج البلاغه ، جلد 3 ، صفحهء 32 .\r\n( 2 ) رحبه در اصل به معنى مكان وسيع است و به عقيدهء بعضى ، نام يكى از محلات كوفه بوده ، در حالى كه بعضى ديگر معتقدند نام يك آبادى است در حدود هشت فرسخى كوفه ( مجمع البحرين و مراصد الاطلاع ) .\r\n","page_name":" 319 ","page_number":319},
  {"content":"\r\n\r\nاز سخنان « سيّد رضى » است نيز بىپايه است ( و حق اين است كه از على ( ع ) صادر شده است ) . « 1 » اشكال تراشى در سند اين خطبه ، به خاطر اين نيست كه ضعف و فتورى در آن راه دارد و يا با ساير خطبه‌هاى نهج البلاغه از نظر ارزش متفاوت مىباشد ، بلكه به عكس ، چنان كه خواهد آمد اين خطبه داراى اسناد متعدّدى است كه در بعضى از خطبه‌هاى بعضى نهج البلاغه اين همه اسناد وجود ندارد .\r\nتنها چيزى كه سبب اشكال تراشى در بارهء خطبه شده است اين است كه با پيشداوريها و ذهنيّت گروهى از افراد سازگار نيست . آنها به جاى اين كه پيشداورى و ذهنيّت خود را با آن اصلاح كنند ، به فكر مخدوش كردن اسناد خطبه افتاده‌اند تا مبادا به ذهنيّت آنها لطمه‌اى وارد شود .\r\nبه هر حال از جمله اسنادى كه غير از نهج البلاغه براى اين خطبه ذكر شده ، اسناد زير است :\r\nالف - « ابن جوزى » در كتاب « تذكرة الخواص » مىگويد : اين خطبه را امام ( ع ) در پاسخ كسى ايراد فرمود كه هنگامى كه امام ( ع ) به منبر رفته بود از آن حضرت پرسيد : « ما الّذى ابطا بك الى الآن ، چه چيز سبب شد كه تا اين زمان زمام خلافت را به دست نگيرى » ؟ « 2 » اين سخن نشان مىدهد كه « ابن جوزى » طريق ديگرى براى اين خطبه در اختيار داشته است ، زيرا سؤال اين جوان در نهج البلاغه مطرح نيست حتما « ابن جوزى » از طريق ديگرى گرفته است .\r\nب - شارح معروف « ابن ميثم بحرانى » مىگويد : اين خطبه را در دو كتاب يافتم كه تاريخ تأليف آنها ، قبل از تولّد « سيّد رضى » - ره - بوده است :\r\n\r\n\r\n","description":"","footnote":"\r\n( 1 ) شرح نهج البلاغه ابن ميثم ، جلد 1 ، صفحه 251 .\r\n( 2 ) تذكرة الخواص ، صفحهء 124 .\r\n","page_name":" 320 ","page_number":320},
  {"content":"\r\n\r\nنخست در كتاب « الانصاف » نوشتهء « ابو جعفر ابن قبّه » شاگرد « كعبى » ، كه يكى از بزرگان « معتزله » است كه وفات او قبل از تولّد « سيد رضى » است .\r\nديگر اين كه نسخه‌اى از آن را يافتم كه بر آن ، خط « ابو الحسن على بن محمد بن فرات » وزير « المقتدر باللّه » بود و اين ، شصت و چند سال قبل از تولّد سيّد رضى بوده است . سپس مىافزايد : « بيشترين گمان من اين است كه آن نسخه مدّتى قبل از تولّد ابن فرات نوشته شده بوده است » . « 1 » « ابن ابى الحديد » نيز مىگويد : استادم « واسطى » در سال 603 از استادش « ابن خشّاب » چنين نقل كرد كه او در جواب اين سؤال كه آيا اين خطبه مجعول است ؟ گفت : نه به خدا سوگند ! من مىدانم كه كلام امام ( ع ) است همان گونه كه مىدانم اسم تو « مصدق بن شبيب واسطى » است . من ادامه دادم و گفتم : بسيارى از مردم مىگويند اين از سخنان « سيّد رضى » است . او در پاسخ گفت : « سيّد رضى و غير سيّد رضى كجا ، و اين بيان و اين اسلوب ويژه كجا ؟ ! ما رساله‌هاى سيّد رضى را ديده‌ايم و روش و طريقه و فن او را در نثر شناخته‌ايم ، هيچ شباهتى با اين خطبه ندارد » سپس افزود :\r\n« به خدا سوگند من اين خطبه را در كتابهايى يافته‌ام كه دويست سال قبل از تولد « سيّد رضى » تصنيف شده است . من اين خطبه را با خطوطى ديده‌ام كه آنها را مىشناسم و مىدانم خط كدام يك از علما و اهل ادب است پيش از آن كه پدر رضى متولّد شود » .\r\nسپس « ابن ابى الحديد » مىگويد : من نيز خودم قسمت مهمّ اين خطبه را در نوشته‌هاى استاد « ابو القاسم بلخى » كه از علماى بزرگ « معتزله » بود يافته‌ام و او معاصر « المقتدر باللّه » بود كه مدّت زيادى قبل از تولد « سيّد رضى » مىزيسته است و نيز بسيارى از آن را در كتاب « ابن قبّه » ( كه از متكلّمان اماميّه است ) به نام\r\n\r\n\r\n","description":"","footnote":"\r\n( 1 ) شرح ابن ميثم بحرانى ، جلد 1 ، صفحهء 252 .\r\n","page_name":" 321 ","page_number":321},
  {"content":"\r\n\r\n« الانصاف » يافتم و او از شاگردان « ابو القاسم بلخى » است و قبل از « سيّد رضى » مىزيسته است . « 1 » مرحوم علامهء امينى در الغدير ، جلد 7 ، صفحهء 82 به بعد ، اين خطبه را از 28 كتاب ، آدرس داده است .\r\n\r\nمحتواى خطبه\r\nهمان گونه كه قبلا نيز اشاره شد اين خطبه در تمام فرازهايش از مسألهء خلافت بعد از پيامبر اسلام ( ص ) سخن مىگويد و مشكلاتى را كه در دوران خلفا به وجود آمد در عبارات كوتاه و پر معنى و بسيار داغ و مؤثّر شرح مىدهد و با صراحت ، اين حقيقت را بيان مىكند كه بعد از رسول خدا ( ص ) او ، از همه شايسته‌تر براى اين مقام بود و شديدا تأسف مىخورد كه چرا خلافت از محور اصلى تغيير داده شد .\r\nدر پايان خطبه ، داستان بيعت مردم را با خودش شرح مىدهد و اهداف پذيرش بيعت را در جمله‌هاى بسيار زيبا و الهام بخش بيان مىفرمايد .\r\n\r\nشرح و تفسير\r\n\r\nتحليلى مهم پيرامون مسألهء خلافت\r\nاين خطبه - همان گونه كه گذشت - به طوفانهاى سخت و سنگينى اشاره مىكند كه بعد از رسول خدا ( ص ) براى تغيير محور خلافت انجام شد و شايسته‌ترين فرد را با تكيه بر دليل و منطق براى جانشينى پيامبر ( ص ) نشان مىدهد و سپس به مشكلات عظيمى كه به خاطر تخلّف از اين امر و از نصّ صريح\r\n\r\n\r\n","description":"","footnote":"\r\n( 1 ) شرح ابن ابى الحديد ، جلد اول ، صفحهء 205 .\r\n","page_name":" 322 ","page_number":322},
  {"content":"\r\n\r\nپيامبر ( ص ) در امر خلافت براى مسلمين پديد آمد اشاره مىفرمايد .\r\nنخست شكايت خود را از نخستين مرحلهء خلافت بيان مىدارد و مىفرمايد :\r\n« به خدا سوگند او پيراهن خلافت را بر تن كرد در حالى كه خوب مىدانست موقعيّت من در مسئلهء خلافت همچون محور سنگ آسياست ! ( كه بدون آن هرگز گردش نمىكند ) » ( اما و اللّه لقد تقمّصها « 1 » فلان و انّه ليعلم انّ محلّى منها محلّ القطب من الرّحا « 2 » ) .\r\nبدون اشكال مرجع ضمير « تقمّصها » خلافت است و تعبير به « قميص » ( پيراهن ) شايد اشاره به اين نكته باشد كه او از مسئلهء خلافت به عنوان پيراهنى براى پوشش و زينت خود بهره گرفت در حالى كه اين آسياب عظيم ، نياز به محور نيرومندى دارد كه نظام آن را در حركت شديدش حفظ كند و از انحراف باز دارد و در نوسانات و بحرانها ، حافظ آن باشد و به نفع اسلام و مسلمين بچرخد . آرى خلافت پيراهن نيست ، سنگ آسياى گردندهء جامعه است ، خلافت نياز به محور دارد ، نه اين كه كسى او را بر تن كند و پوشش خود قرار دهد .\r\nسپس دليل روشنى براى اين معنى ذكر مىكند كه به هيچ وجه قابل انكار نيست ، مىفرمايد : « سيلهاى خروشان و چشمه‌هاى ( علم و فضيلت ) از دامنهء كوهسار وجودم پيوسته جارى است و مرغ ( دور پرواز انديشه ) به قلّهء ( وجود ) من نمىرسد » ( ينحدر « 3 » عنّى السّيل ، و لا يرقى الىّ الطّير ) .\r\nتعبير به « ينحدر ، فرو مىريزد و پايين مىآيد » ، « و لا يرقى ، بالا نمىرود » كه در دو جهت مختلف و در برابر هم قرار گرفته بيانگر نكتهء لطيف و ظريفى است و\r\n\r\n\r\n","description":"","footnote":"\r\n( 1 ) « تقمّص » از مادهء « قميص » به معنى پيراهن است و « تقمّص » به معنى « پيراهن بر تن كرد » مىباشد .\r\n( 2 ) « الرّحى » به معناى سنگ آسياب است . اين ماده به صورت ناقص واوى و ناقص يايى هر دو استعمال شده است .\r\n( 3 ) « ينحدر » از مادهء « انحدار » به معنى فرو ريختن و سرازير شدن به صورت كثرت و زيادى است .\r\n","page_name":" 323 ","page_number":323},
  {"content":"\r\n\r\nآن اين كه وجود امام ، به كوه عظيمى تشبيه شده ، كه داراى قلّهء بسيار مرتفعى است و طبيعت اين گونه كوهها و قلّه‌ها اين است كه نزولات آسمانى را در خود جاى مىدهد و سپس به صورت مستمرّ به روى زمينهاى گسترده و دشتها جارى مىسازد و گلها و گياهان و درختان را بارور مىكند و از سوى ديگر هيچ پرندهء دور پروازى ، نمىتواند به آن راه يابد .\r\nاين تشبيه اشاره به همان چيزى است كه در قرآن مجيد در بارهء نقش كوهها در آرامش و آبادى زمين آمده :  « وَ أَلْقى فِي الْأَرْضِ رَواسِيَ أَنْ تَمِيدَ بِكُمْ وَ أَنْهاراً وَ سُبُلًا لَعَلَّكُمْ تَهْتَدُونَ »  ، خداوند در زمين ، كوههاى محكم و ثابتى افكند تا اضطراب و لرزش آن را نسبت به شما بگيرد و نهرهايى ( به وسيلهء آنها ) ايجاد كرد و راههايى در آن قرار داد تا هدايت شويد » . « 1 » آرى اگر شبكهء كوههاى عظيم نبودند فشار درونى زمين از يكسو و تأثير جاذبهء ماه و خورشيد و جزر و مدّ پوستهء زمين از سوى ديگر و فشار وزش طوفانها از سوى سوّم ، آرامش را از انسانها مىگرفت و آبهايى كه از آسمان نازل مىشد به صورت سيلاب عظيمى به درياها مىريخت و ذخيرهء آبى به صورت نهر و چشمه وجود نداشت .\r\nوجود امام آگاه و بيدار و نيرومند و معصوم براى هر امّت ، مايهء آرامش و انواع بركات است . در ضمن ، اين تعبير نشان مىدهد كه هيچ كس را ياراى دستيابى به افكار بلند امام ( ع ) و اوج معرفت و كنه شخصيّت آن حضرت نيست و به اسرار وجود او جز پيامبر اكرم ( ص ) كه استاد بزرگ آن حضرت بود و امامان معصوم ، پى نمىبرد .\r\nهر كس از ياران و اصحاب و پيروانش به اندازهء پيمانهء وجود خويش از اين اقيانوس بزرگ بهره مىگيرد بىآن كه كرانه‌ها و ژرفاى آن بر كسى روشن باشد . « 2 »\r\n\r\n\r\n","description":"","footnote":"\r\n( 1 ) سورهء نحل ، آيهء 11 .\r\n( 2 ) براى پى بردن به حقيقت تعبيرات امير مؤمنان على ( ع ) و برترى بىچون و چرايش نسبت به تمام افراد امّت كافى است توضيحات فشرده‌اى كه در مقدمهء اين كتاب در بارهء فضايل آن حضرت آمده است مورد مطالعه قرار گيرد .\r\n","page_name":" 324 ","page_number":324},
  {"content":"\r\n\r\nاين نكته نيز قابل توجه است كه براى گردش سنگ آسياب از وجود نهرها استفاده مىشود و اين نهرها از كوههاى عظيم سرچشمه مىگيرد ، بعلاوه سنگهاى آسياب را از كوهها جدا مىكنند و ممكن است تعبير فوق ، اشاره‌اى به همهء اين معانى باشد ، يعنى هم محورم و هم سنگ آسيابم و هم نيروى محرّك آن ، كه چيزى جز علم و دانش سرشار نيست .\r\nهمچنين همانطور كه اشاره شد ، بايد توجه داشت كه قلّه‌هاى كوهها بركات آسمانى را به صورت برفها در خود جاى مىدهند و سپس به صورت تدريجى به زمينهاى تشنه مىفرستند و اين مىتواند اشاره‌اى به قرب وجود على ( ع ) نسبت به سرچشمهء وحى و بهره‌گيرى از درياى بىكران وجود پيامبر ( ص ) باشد .\r\nبعضى از شارحان تعبير به « سيل » در جملهء بالا را اشاره به علم و دانش بيكران على ( ع ) دانسته‌اند كه پيامبر اسلام ( ص ) در حديث معروف : « انا مدينة العلم و علىّ بابها » « 1 » به آن اشاره فرموده است و نيز در تفسير آيهء :  « قُلْ أَ رَأَيْتُمْ إِنْ أَصْبَحَ ماؤُكُمْ غَوْراً فَمَنْ يَأْتِيكُمْ بِماءٍ مَعِينٍ »  ، بگو به من خبر دهيد اگر آبهاى شما در زمين فرو رود چه كسى مىتواند آب جارى در دسترس شما قرار دهد » « 2 » ، از امام « على بن موسى الرّضا ( ع ) » مىخوانيم كه : « ماء معين » را به علم امام تفسير فرمودند . « 3 » در اين جا چند سؤال كوتاه پيش مىآيد :\r\n\r\n\r\n","description":"","footnote":"\r\n( 1 ) براى آگاهى از اسناد اين حديث معروف در كتب اهل سنّت ، به احقاق الحق ، جلد پنجم ، صفحهء 468 تا 501 مراجعه فرماييد .\r\n( 2 ) سورهء ملك ، آيهء 30 .\r\n( 3 ) تفسير نور الثقلين ، جلد 5 ، صفحهء 386 - اين تفسير منافات با تفسير ظاهرى آن به آب جارى ندارد و همچنين تفسير ديگرى كه در بعضى روايات آمده كه ماء معين به اصل وجود امام تفسير شده است چرا كه همهء اين معانى مىتواند در مفهوم آيه جمع باشد .\r\n","page_name":" 325 ","page_number":325},
  {"content":"\r\n\r\nنخست اين كه ممكن است گفته شود : چرا على ( ع ) در اين جا از خويشتن تعريف كرده ، در حالى كه تعريف از خويش نكوهيده است ( تزكية المرء لنفسه قبيح ) .\r\nولى بايد توجّه داشت كه ميان خودستايى و معرّفى كردن ، فرق بسيار است .\r\nگاه مردم از شخصيّت كسى بىخبرند و بر اثر ناآگاهى نمىتوانند استفادهء كافى از او كنند ، در اين جا معرّفى كردن چه از سوى خود و چه از سوى ديگران نه تنها عيب نيست بلكه عين صواب و طريق نجات است و همانند معرّفيهايى است كه يك طبيب در بالاى نسخهء خود در مورد تخصّصهاى طبّيش مىكند كه تنها ، فايدهء راهنمايى مردم براى حلّ مشكلاتشان دارد نه جنبهء خودستايى .\r\nديگر اين كه ، جملهء « ينحدر عنّى السّيل ، و لا يرقى الىّ الطّير » يك ادعاست ، دليلش چيست ؟\r\nپاسخ اين سؤال از پاسخ سؤال اول روشنتر است ، زيرا هر كس كمترين ارتباطى با تاريخ اسلام و مسلمين دارد ، مقام بىنظير امير مؤمنان على ( ع ) را در علم و دانش مىداند زيرا علاوه بر احاديث فراوانى كه از پيغمبر اكرم ( ص ) در زمينهء علم وسيع على ( ع ) نقل شده و علاوه بر اين كه همهء علوم اسلامى طبق تصريح جمعى از دانشمندان اسلامى از وجود او سرچشمه گرفته و او بنيانگذار اين علوم محسوب مىشود « 1 » و علاوه بر اين كه در تمام دوران خلفا هر زمان مشكل مهمّى در مسائل مختلف اسلامى پيش مىآمد و همه از حلّ آن عاجز مىماندند ، به على ( ع ) پناه مىبرند و حلّ نهايى را از او مىخواستند ، تنها مطالعهء خطبه‌ها و نامه ها و كلمات قصار آن حضرت در نهج البلاغه براى پى بردن به اين حقيقت كافى\r\n\r\n\r\n","description":"","footnote":"\r\n( 1 ) ابن ابى الحديد در شرح نهج البلاغه بحث مفصلى در اين زمينه بيان كرده و يك يك از علوم اسلامى را ذكر مىكند و چگونگى ارتباط و پيوندش را از نظر تاريخى با اقيانوس علم على ( ع ) شرح مىدهد . ( شرح ابن ابى الحديد ، جلد 1 ، صفحهء 17 تا 20 )\r\n","page_name":" 326 ","page_number":326},
  {"content":"\r\n\r\nاست . هر انسان منصفى - چه مسلمان و چه غير مسلمان - نهج البلاغه را به دقّت مطالعه كند در برابر عظمت علمى آن حضرت سر تعظيم فرود مىآورد و مفهوم :\r\n« ينحدر عنّى السّيل ، و لا يرقى الىّ الطّير ، سيل خروشان علم و دانش از كوهسار وجودم سرازير است و پرندهء تيز پرواز انديشه‌ها به قلّهء وجودم نمىرسد » عملا بر او ظاهر و آشكار مىشود .\r\nسوّم اين كه چگونه آن حضرت از حوادثى كه بعد از رسول خدا ( ص ) در امر خلافت واقع شد شكايت مىكند ، آيا با مقام صبر و تسليم و رضا منافات ندارد ؟\r\nپاسخ اين سؤال نيز پيچيده نيست . صبر و تسليم و رضا مطلبى است و بيان حقايق براى ثبت در تاريخ و آگاهى حاضران و آيندگان ، مطلبى ديگر كه نه تنها مانعى ندارد ، بلكه گاهى از اوجب واجبات است و مسائل مربوط به خلافت درست از همين نمونه است . در حقيقت مصالح مردم و جامعهء اسلامى و نسلهاى آينده ايجاب مىكرده كه امام ( ع ) اين حقايق را بيان كند تا به دست فراموشى سپرده نشود .\r\nسپس مىفرمايد : « ( هنگامى كه ديدم او پيشدستى كرد و خلافت را در بر گرفت ) من در برابر آن پرده‌اى افكندم و پهلو از آن تهى كردم ( و خود را كنار كشيدم ) » ( فسدلت « 1 » دونها ثوبا ، و طويت عنها كشحا « 2 » ) .\r\nاين تعبير به خوبى نشان مىدهد كه امام ( ع ) هنگامى كه خود را در برابر اين جريان ديد ، آمادهء درگيرى نشد و به دلايلى كه در ذيل به آن اشاره مىشود بزرگوارانه از آن چشم پوشيد و زاهدانه از آن كناره‌گيرى كرد . ولى از سوى ديگر\r\n\r\n\r\n","description":"","footnote":"\r\n( 1 ) « سدلت » او مادهء « سدل » بر وزن « عدل » در اصل به معناى نزول چيزى از بالا به پايين به گونه‌اى كه آن را بپوشاند مىباشد ، بنا بر اين « سدلت » مفهومش اين است كه آن را رها كردم و چيزى بر آن فرو افكندم .\r\n( 2 ) « كشح » ( بر وزن فتح ) به معنى پهلوست و « طوى عنه كشحه » كنايه از بىاعتنايى و صرف نظر كردن از چيزى است .\r\n","page_name":" 327 ","page_number":327},
  {"content":"\r\n\r\nاين فكر دائما روح او را آزار مىداد كه در برابر اين انحراف بزرگ چه بايد انجام دهد و مسؤوليّت الهى خويش را چگونه پياده كند ؟\r\nبه همين دليل اضافه مىكند : « پيوسته در اين انديشه بودم كه آيا با دست بريده ( و نداشتن يار و ياور به مخالفان ) حمله كنم يا بر اين تاريكى كور ، صبر نمايم ؟ » ( و طفقت ارتئى بين ان اصول بيد جذّاء « 1 » ، أو اصبر على طخية « 2 » عمياء ) .\r\nامام ( ع ) با اين جمله ، اين حقيقت را روشن مىسازد كه من هرگز مسئوليت خودم را در برابر امّت و وظيفه‌اى كه خدا و پيامبرش بر دوشم گذارده بودند فراموش نكرده ، ولى چه كنم كه در ميان دو محذور ، گرفتار بودم : محذور اوّل اين كه قيام كنم و با مخالفان ، درگير شوم در حالى كه از يك سو ، يار و ياور كافى نداشتم و از سوى ديگر اين قيام موجب شكاف در ميان مسلمين مىشد و فرصت به دست منافقان و دشمنانى مىداد كه در انتظار چنين شرايطى بودند . محذور دوّم اين كه در آن محيط تاريك و ظلمانى صبر كنم .\r\nتعبير به « طخية عمياء » با توجّه به اين كه « طخيه » خود به معنى ظلمت و تاريكى است اشاره به اين است كه گاهى ظلمتها شديد نيست و از خلال آن مىتوان شبحى مشاهده كرد ، ولى اين ظلمت آن قدر شديد بود كه بايد ظلمت كورش ناميد .\r\nسپس توصيف بيشترى از شرايط آن زمان در سه جملهء كوتاه و پر معنى ارائه مىدهد و مىفرمايد : « ظلمت و فتنه‌اى كه بزرگسالان را فرسوده و كودكان خردسال را پير و مردم با ايمان را تا واپسين دم زندگى و لقاى پروردگار رنج مىدهد » ( يهرم فيها الكبير ، و يشيب فيها الصّغير ، و يكدح « 3 » فيها مؤمن حتّى يلقى ربّه ) .\r\n\r\n\r\n","description":"","footnote":"\r\n( 1 ) « جذّاء » به معنى شكسته و بريده است .\r\n( 2 ) « طخية » به معنى تاريكى و ظلمت و گاه به معنى ابرهاى نازك است و « طخياء » به معنى شب تاريك است .\r\n( 3 ) « يكدح » از مادهء « كدح » به معنى سعى و كوشش توأم با خستگى است .\r\n","page_name":" 328 ","page_number":328},
  {"content":"\r\n\r\nاز اين عبارت به خوبى روشن مىشود كه يك رنج و درد عمومى ، همه را تحت فشار قرار داده بود . صغيران را پير مىكرد و پيران را زمينگير ، ولى مؤمنان رنج مضاعفى داشتند چرا كه مشكلات روزافزون جامعهء اسلامى و خطراتى كه از هر سو آن را تهديد مىكرد آنان را در اندوه عميق و رنج بىپايانى فرو برده بود ، همان درد و مصيبتى كه با گذشت زمان و در مدّت كوتاهى در عصر « بنى اميّه » خود را نشان داد و بسيارى از زحمات پيامبر اكرم ( ص ) و مؤمنان راستين نخستين را بر باد داد .\r\nسرانجام ، تصميم‌گيرى خود را در برابر اين « دو راهى » مشكل و خطرناك به اين صورت بيان مىفرمايد : « سرانجام ( بعد از انديشهء كافى و در نظر گرفتن تمام جهات ) ديدم بردبارى و شكيبايى در برابر اين مشكل ، به عقل و خرد نزديكتر است » ( فرايت انّ الصّبر على هاتا « 1 » احجى « 2 » ) .\r\n« به همين دليل شكيبايى پيشه كردم ( نه شكيبايى آميخته با آرامش خاطر بلكه ) در حالى بود كه گويى چشم را خاشاك پر كرده و استخوان ، راه گلويم را گرفته بود » ( فصبرت و فى العين قذى « 3 » ، و فى الحلق شجا « 4 » ) .\r\nاين تعبير ترسيم گويايى از نهايت ناراحتى امام در آن سالهاى پر درد و رنج مىباشد كه نمىتوانست چشم به روى حوادث ببندد و نه بگشايد و نيز نمىتوانست فرياد كشد و سوز درون خود را آشكار سازد . « چرا كه با چشم خود مىديدم ميراثم به غارت مىرود ! » ( ارى تراثى نهبا ) .\r\n\r\n\r\n","description":"","footnote":"\r\n( 1 ) « ها » در واژهء « هاتا » علامت تنبيه است و « تا » اسم اشارهء مؤنث ، اشاره به « طخية » ( تاريكى و ظلمت ) است كه در جمله‌هاى قبل آمده است . بعضى نيز مشار اليه را حالتى دانسته‌اند كه از عبارت استفاده مىشود و معنى چنين است : « فرايت انّ الصّبر على هذه الحالة احجى » .\r\n( 2 ) « اجحى » از مادهء « حجا » به معنى عقل است بنا بر اين احجى به معنى عاقلانه‌تر مىباشد .\r\n( 3 ) « قذى » به معنى آلودگى و به معنى خاشاك آمده است .\r\n( 4 ) « شجى » به معنى اندوه و غم و شدّت و رنج ، و گاه به معنى استخوان يا چيز ديگرى كه در گلو ، گير كند ، آمده است .\r\n","page_name":" 329 ","page_number":329},
  {"content":"\r\n\r\n\r\nنكته‌ها\r\n\r\n1 - چرا امام ( ع ) صبر را ترجيح داد ؟ !\r\nتاريخ به خوبى گواهى مىدهد كه منافقان و دشمنان اسلام براى رحلت پيامبر ( ص ) دقيقه‌شمارى مىكردند و بسيارى از آنها معتقد بودند با رحلت آن حضرت يكپارچگى مسلمانان از ميان مىرود و شرايط براى يك حركت ضدّ انقلابى فراهم مىآيد و قادر خواهند بود اسلام نوپا را در هم بشكنند ، در چنين شرايطى اگر على ( ع ) براى گرفتن حق خويش يا به تعبير ديگر بازگرداندن مسلمانان به اسلام راستين عصر پيامبر ( ص ) قيام مىكرد با توجّه به تصميمهايى كه براى كنار زدن او از صحنهء خلافت از پيش گرفته شده بود به يقين درگيرى ، روى مىداد و صحنهء جامعهء اسلامى چنان آشفته مىشد كه راه براى منافقان و دشمنان ، جهت رسيدن به نيّات سوءشان هموار مىگشت ، گروههايى كه به نام « اهل ردّه » بعد از رحلت پيامبر ( ص ) بلافاصله در برابر حكومت اسلامى قيام كردند و بر اثر يكپارچگى مردم سركوب شدند ، شاهد و گواه روشنى بر اين معنى است . در بعضى از تعبيرات كه در تواريخ معروف اسلام آمده ، مىخوانيم : « لمّا توفّى رسول اللّه ( ص ) ارتدّت العرب و اشرايّت اليهوديّة و النّصرانيّة و نجم النّفاق و صار المسلمون كالغنم المطيرة فى اللّيلة الشّاتية ، هنگامى كه پيامبر وفات يافت عرب ( جاهلى ) بازگشت خود را شروع كرد و يهود و نصارا سر برداشتند و منافقان آشكار گشتند و وارد صحنه شدند و مسلمانان همانند رمهء بىچوپانى بودند كه در يك شب سرد و بارانى زمستان ، در بيابان ، گرفتار شده‌اند » . « 1 » اينها همه از يك سو و از سوى ديگر قيام كردن با نداشتن يار و ياور ، پيروزى را بر او مشكل مىكرد و شايد اگر قيام مىفرمود بسيارى از ناآگاهان ، اين قيام را\r\n\r\n\r\n","description":"","footnote":"\r\n( 1 ) سيرهء ابن هشام ، جلد 4 ، صفحهء 316 .\r\n","page_name":" 330 ","page_number":330},
  {"content":"\r\n\r\nنه براى مسائل مهمّ الهى ، بلكه به خاطر مسائل شخصى تفسير مىكردند .\r\nولى ضايعات و مشكلات فراوانى كه از تغيير محور خلافت به وجود آمده بود روز به روز خود را بيشتر نشان مىداد و همين‌ها بود كه به صورت خار و خاشاكى به چشم مولا ( ع ) مىنشست و همچون استخوانى گلويش را آزار مىداد .\r\nاين درسى است براى همهء مسلمين در طول تاريخ كه هر گاه احقاق حقّ خويش ، موجب ضربه‌اى بر اساس و پايهء دين شود بايد از آن چشم بپوشند و حفظ اصول را بر همهء چيز مقدّم بشمرند و بر درد و رنجهاى ناشى از تضييع حقوق ، صبر كنند و دندان بر جگر بفشارند .\r\nشبيه همين معنى در خطبهء 26 نيز آمده است كه مىفرمايد : « فنظرت فاذا ليس لى معين الّا اهل بيتى . . . و اغضيت على القذى و شربت على الشّجى . . . ، من نگاه كردم و ديدم براى گرفتن اين حق ياورى به جز خاندان خويش ندارم . . . چشمهاى پر از خاشاك را فرو بستم و با گلويى كه گويى استخوان در آن گير كرده بود جرعهء حوادث را نوشيدم » .\r\n\r\n2 - چرا از خلافت تعبير به « ارث » شده است ؟\r\nدر عبارات فوق خوانديم كه امام ( ع ) مىفرمايد : « من ديدم كه ميراثم به غارت مىرود . » در اين جا سؤالى پيش مىآيد كه چرا از خلافت تعبير به « ميراث » شده است ؟ ! پاسخ اين سؤال با توجّه به اين نكته روشن مىشود و آن اين كه خلافت يك ميراث الهى و معنوى است كه از پيامبر ( ص ) به جانشينان معصومش مىرسد نه يك ميراث شخصى و مادّى و حكومت ظاهرى . شبيه اين تعبير در آيات قرآن نيز ديده مىشود آنجا كه « زكريا » از خداوند تقاضاى فرزندى مىكند كه « وارث او » و « وارث آل يعقوب » باشد ( و بتواند به خوبى از ميراث نبوّت و پيشوايى خلق\r\n\r\n","description":"","footnote":"","page_name":" 331 ","page_number":331},
  {"content":"\r\n\r\nپاسدارى كند )   « فَهَبْ لِي مِنْ لَدُنْكَ وَلِيًّا يَرِثُنِي وَ يَرِثُ مِنْ آلِ يَعْقُوبَ »   . « 1 » در حقيقت اين ميراث متعلق به همهء امّت است ولى در اختيار امام و جانشين پيامبر ( ص ) قرار داده شده است .\r\nدر مورد كتب آسمانى مىخوانيم :  « ثُمَّ أَوْرَثْنَا الْكِتابَ الَّذِينَ اصْطَفَيْنا مِنْ عِبادِنا »  ، سپس كتاب ( آسمانى ) را به گروهى از بندگان برگزيدهء خود به ميراث داديم . » « 2 » و از همين نظر در حديث مشهور نبوى آمده است : « العلماء ورثة الانبياء ، دانشمندان وارثان پيامبرانند » . « 3 » شاهد اين سخن تاريخ گوياى زندگى على ( ع ) است ، او عملا نشان داد كه هيچ گونه دلبستگى به مال و مقام ندارد و خلافت را - بدون انجام وظايف الهى - همانند كفش كهنهء بىارزش ، يا آب بينى حيوانى مىدانست ، چگونه ممكن است براى از دست رفتن آن چشمى پر خاشاك و گلويى گرفته ، داشته باشد ؟\r\nبعضى احتمال داده‌اند كه منظور از اين « ميراث غارت شده » ، « فدك » باشد كه پيامبر ( ص ) براى دخترش « زهرا » - عليها السّلام - گذارده بود و از آنجا كه مال همسر در حكم مال شوهر است اين تعبير را بيان فرمود ، « 4 » ولى اين احتمال بسيار بعيد به نظر مىرسد چرا كه در تمام اين خطبه ، سخن از مسألهء خلافت است و اين جمله نيز ناظر به آن است .\r\n\r\n3 - امام ( ع ) در گوشهء خانه\r\nهيچ كس نمىتواند ضايعهء عظيمى را كه بر جهان اسلام از نشستن على ( ع ) در گوشهء خانه وارد شد ارزيابى كند . تنها در بعد علمى وقتى به نهج البلاغه نگاه كنيم\r\n\r\n\r\n","description":"","footnote":"\r\n( 1 ) سورهء مريم ، آيهء 5 و 6 .\r\n( 2 ) سورهء فاطر ، آيهء 32\r\n( 3 ) اصول كافى ، جلد 1 ، صفحهء 32 و 34 .\r\n( 4 ) منهاج البراعة ، جلد 3 ، صفحهء 45 .\r\n","page_name":" 332 ","page_number":332},
  {"content":"\r\n\r\nكه بخشى از خطبه‌ها و نامه‌ها و كلمات قصار آن حضرت را در مدّت كوتاه خلافتش تشكيل مىدهد آن هم خلافتى كه مملوّ از حوادث و ماجراهاى دردناك و جنگهاى پى در پى بود ، مىتوانيم حدس بزنيم كه اگر آن 25 سال نيز على ( ع ) در ميان امّت بود و مردم از چشمهء جوشان علم و دانش بىپايان او بهره مىبردند ، چه آثار عظيمى براى مسلمانان جهان بلكه براى جامعهء بشريّت به يادگار مىماند .\r\nولى چه مىتوان كرد كه اين فيض عظيم را از مسلمانان و بشريّت گرفتند و ضايعهء بزرگى كه هرگز قابل جبران نيست در تاريخ روى داد .\r\n\r\n4 - چرا امام ( ع ) مسألهء خلافت را طرح مىكند ؟\r\nبعضى چنين مىپندارند كه آيا بهتر نبود امام ( ع ) اصلا به سراغ مسألهء خلافت كه مربوط به گذشته بود نمىرفت و آن را به دست فراموشى مىسپرد مبادا منشأ اختلاف بيشترى در ميان مسلمانان گردد ؟ ! نظير همين سخن ، امروز هم از سوى گروهى مطرح است و به مجرد اين كه سخن از خلافت بلا فصل على ( ع ) به ميان آيد مىگويند براى حفظ وحدت مسلمين سكوت كنيد و اين گونه مسائل را به فراموشى بسپاريد ، ما امروز با دشمنان بزرگى رو به رو هستيم و پرداختن به اين مسائل ما را در مبارزه با دشمنان مشترك تضعيف مىكند ، اصولا اين گونه بحثها چه فايده‌اى مىتواند داشته باشد در حالى كه پيروان هر يك از مذاهب تصميم خود را گرفته و به راه خويش مىروند و بسيار بعيد به نظر مىرسد كه ادامهء اين گونه بحثها سرچشمهء اتحاد تازه‌اى شود .\r\nدر پاسخ اين سؤال لازم است دو نكته را يادآور شويم :\r\nالف - واقعيّتهاى موجود هرگز نمىتواند حقيقتها را به فراموشى بسپارد . اين يك حقيقت است كه علاوه بر تأكيد شخص پيامبر ( ص ) بر خلاف على ( ع ) شايستگى او از هر نظر براى اين امر بيشتر بود ، حال چه حوادثى واقع شد كه اين\r\n\r\n","description":"","footnote":"","page_name":" 333 ","page_number":333},
  {"content":"\r\n\r\nمسأله دگرگون گشت مطلبى جداگانه است .\r\nبنا بر اين على ( ع ) كه همه جا طرفدار حقيقت بود و با واقعيتهاى موجود كه هماهنگ با حقيقت نبود ستيز داشت حق دارد كه حقايق مربوط به خلافت را بعد از رسول خدا بازگو كند تا محققان بعد از قرنها يا هزاران سال بتوانند منصفانه قضاوت كنند و اگر كسانى بخواهند از وضع موجود صرف نظر كرده و به حقايق بينديشند قادر بر اين امر باشند و راه مستقيم را در پرتو تحقيق خود پيدا كنند .\r\nبه هر حال هرگز نمىتوان كسى را از بيان حقيقت باز داشت و به فرض كه بتوانيم ، حقّ چنين كارى را نداريم زيرا ضايعهء بزرگى محسوب مىشود چرا كه هميشه واقعيتهاى موجود با حقايق تطبيق نمىكند و گاه فاصلهء زيادى با آن دارد ، آنچه هست هميشه به معنى آنچه بايد باشد نيست . اسلام به ما مىگويد ما بايد به دنبال چيزى باشيم كه بايد باشد .\r\nشك نيست كه مسألهء خلافت و امامت بعد از پيامبر خدا ( ص ) يكى از اساسىترين مباحث دينى ماست ، خواه آن را جزء اصول دين بشماريم آن گونه كه پيروان مكتب اهل بيت ( ع ) مىگويند ، يا جزء فروع دين ، هر چه هست مسأله‌اى است كه از نظر دينى سرنوشت‌ساز مىباشد و به هيچ وجه جنبهء شخصى ندارد و بر خلافت آنچه برخى ناآگاهان مىانديشند تنها يك بحث تاريخى مربوط به گذشته نيست ، بلكه آثار زيادى براى امروز و فردا و فرداها دارد و مىتواند در بسيارى از مسائل مربوط به اصول و فروع اسلام اثر بگذارد و درست به همين دليل على ( ع ) در دوران خلافت ظاهريش به طور مكرّر متذكّر اين مسأله شده است .\r\nب - آنچه مضر به وحدت و اتّحاد صفوف مسلمانان است بحثهاى جنجالى و تعصّب‌آلود و پرخاشگرانه است ، ولى بحثهاى علمى و منطقى كه طرفين ، حدود و موازين علمى و منطقى را در آن رعايت كنند نه تنها مزاحم وحدت صفوف مسلمانان نيست بلكه در بسيارى از مواقع به آن كمك مىكند .\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nاين سخن را به عنوان يك مطلب ذهنى نمىگوييم بلكه امرى است كه آن را تجربه كرده‌ايم . اخيرا در يكى از استانهاى ايران به مناسبت هفتهء وحدت جمعى از دانشمندان شيعه و اهل سنّت در يك گردهمايى بزرگ در كنار هم نشستند و بخشهاى مهمّى از مسائل مربوط به اختلاف اهل سنّت و شيعه را مورد بررسى علمى قرار دادند و نتيجهء آن بسيار جالب و چشمگير بود ، زيرا در بسيارى از مباحث ، نظرها به هم نزديك شد و اختلافها كمتر گرديد و همه باور كردند كه اگر اين گونه بحثها ادامه يابد كمك شايان توجّهى به كمتر كردن فاصله‌ها و وحدت صفوف مىكند . « 1 » حتّى در بارهء اختلاف ميان اديان آسمانى نيز اين گونه بحثها مفيد و مؤثّر و سبب كم شدن فاصله‌هاست و آنها كه با اين گونه بحثها مخالفند در واقع ناآگاهانه به تشديد اختلافات و زياد شدن فاصله‌ها كمك مىكنند .\r\n\r\n\r\n","description":"","footnote":"\r\n( 1 ) براى آگاهى از مباحث مهمّى كه در اين جلسات مطرح شده و توافقهايى كه حاصل گرديده است به « مجلهء پيام حوزه ، پيش شماره » مراجعه نماييد .\r\n","page_name":" 335 ","page_number":335},
  {"content":"\r\n . \r\n","description":"","footnote":"","page_name":" 336 ","page_number":336},
  {"content":"\r\n\r\n\r\nبخش دوّم\r\nحتّى مضى الاوّل لسبيله فادلى بها الى فلان بعده . ثمّ تمثّل بقول الاعشى :\r\n شتّان ما يومى على كورها * و يوم حيّان اخى جابر \r\nفيا عجبا ! ! بينا هو يستقيلها فى حياته اذ عقدها لآخر بعد وفاته - لشدّ ما تشطّرا ضرعيها - فصيّرها فى حوزة خشناء يغلظ كلمها ، و يخشن مسّها و يكثر العثار فيها ، و الاعتذار منها ، فصاحبها كراكب الصّعبة ان اشنق لها خرم ، و ان اسلس لها تقحّم ، فمنى النّاس - لعمر اللّه - بخبط و شماس ، و تلوّن و اعتراض فصبرت على طول المدّة ، و شدّة المحنة .\r\n\r\nترجمه\r\nاين وضع همچنان ادامه داشت تا نفر اوّل به راه خود رفت ( و سر به تيرهء تراب نهاد ) و خلافت را بعد از خودش به آن شخص ( يعنى عمر ) پاداش داد سپس به گفته ( شاعر معروف ) « اعشى » تمثّل جست :\r\n شتّان ما يومى على كورها * و يوم حيّان اخى جابر \r\n « بسى فرق است تا ديروزم امروز * كنون مغموم ودى شادان و پيروز » \r\n( در عصر رسول خدا چنان محترم بودم كه از همه به آن حضرت نزديكتر بودم ولى امروز چنان مرا منزوى ساختند كه خلافت را يكى به ديگرى تحويل مىدهد و كارى به من ندارند ) ! راستى عجيب است او كه در حيات خود از مردم درخواست مىكرد عذرش را\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nبپذيرند و از خلافت معذورش دارند خود به هنگام مرگ ، عروس خلافت را براى ديگرى كابين بست چه قاطعانه پستانهاى اين ناقه را هر يك به سهم خود دوشيدند .\r\nسرانجام آن را در اختيار كسى قرار داد كه جوّى از خشونت و سختگيرى بود با اشتباه فراوان و پوزش طلبى . كسى كه با اين حوزهء خلافت سر و كار داشت به كسى مىماند كه بر شتر سركشى سوار گردد ، اگر مهار آن را محكم بكشد پرده‌هاى بينى شتر پاره مىشود و اگر آن را آزاد بگذارد در پرتگاه سقوط مىكند . به خدا سوگند به خاطر اين شرايط ، مردم گرفتار عدم تعادل و سركشى و عدم ثبات و حركات نامنظم شدند من كه اوضاع را چنين ديدم صبر و شكيبايى پيشه كردم ، با اين كه دورانش طولانى و رنج و محنتش شديد بود .\r\n\r\nشرح و تفسير\r\n\r\nدوران خليفهء دوّم\r\nامام ( ع ) در بخش ديگرى از اين خطبه به دوران خليفهء دوّم اشاره كرده ، مىفرمايد : « اين وضع همچنان ادامه داشت تا نفر اوّل به راه خود رفت ( و سر به تيرهء تراب نهاد ) » ( حتّى مضى الاوّل لسبيله ) همان راهى كه همه مىبايست آن را بپيمايند . « 1 » سپس مىافزايد : « و او بعد از خودش خلافت را به آن شخص ( يعنى عمر ) پاداش داد ! » ( فادلى بها الى فلان بعده ) .\r\n« ادلى » از مادهء « دلو » گرفته شده است و همان گونه كه با دلو و طناب آب را از\r\n\r\n\r\n","description":"","footnote":"\r\n( 1 ) او در سال 13 هجرى بعد از حدود 2 سال و 3 ماه خلافت ، در ماه جمادى الاخرى چشم از جهان فرو بست ( مروج الذهب ، جلد 2 ، صفحهء 304 ، چاپ چهارم ) .\r\n","page_name":" 338 ","page_number":338},
  {"content":"\r\n\r\nچاه مىكشند اين واژه در مواردى به كار مىرود كه چيزى را به عنوان جايزه يا رشوه يا حق الزحمه به ديگرى بدهند ، قرآن مجيد مىگويد :  « وَ تُدْلُوا بِها إِلَى الْحُكَّامِ »  . « 1 » در اين جا « ابن ابى الحديد معتزلى » مىگويد : خلافت خليفهء دوّم در حقيقت پاداشى بود كه خليفهء اوّل در برابر كارهاى او داد . او بود كه پايه‌هاى خلافت « ابو بكر » را محكم ساخت و بينى مخالفان را بر خاك ماليد ، شمشير « زبير » را شكست و « مقداد » را عقب زد و « سعد بن عباده » را در سقيفه ، لگدمال نمود و گفت : « سعد » را بكشيد ! خدا او را بكشد ! و هنگامى كه « حباب بن منذر » در روز « سقيفه » گفت : آگاهى و تجربهء كافى در امر خلافت نزد من است « عمر » بر بينى او زد و وى را خاموش ساخت .\r\nكسانى از هاشميّين را كه به خانهء « فاطمه » ( ع ) پناه برده بودند با تهديد خارج كرد و سرانجام مىنويسد : « و لولاه لم يثبت لابى بكر امر و لا قامت له قائمة ، اگر او نبود هيچ امرى از امور ابو بكر ثبات پيدا نمىكرد و هيچ ستونى براى او برپا نمىشد » . « 2 » از اين جا روشن مىشود كه تعبير به « ادلى » چه نكتهء ظريفى را در بر دارد ، سپس امام به گفتهء شاعر ( معروف ) « اعشى » تمثل جست ( ثمّ تمثّل بقول الاعشى ) :\r\n شتّان ما يومى على كورها * و يوم حيّان اخى جابر \r\n بسى فرق است تا ديروزم امروز * كنون مغموم ودى شادان و پيروز « 3 » \r\n\r\n\r\n","description":"","footnote":"\r\n( 1 ) سورهء بقره ، آيهء 188 .\r\n( 2 ) - شرح ابن ابى الحديد ، جلد 1 ، صفحهء 174 .\r\n( 3 ) اعشى يكى از شعراى نامى معروف جاهليّت است ، از يونس نحوى سؤال كردند برترين شاعر كيست ؟ گفت : من فرد خاصّى را معين نمىكنم ولى مىگويم : « امرء القيس » است وقتى كه سوار باشد ، و « نابغه » است هنگامى كه گرفتار ترس شود ، و « زهير » است هنگامى كه به چيزى علاقه‌مند شود ، و « اعشى » است هنگامى كه در حال طرب قرار گيرد . او اسلام را درك كرد ولى توفيق تشرّف به اسلام براى او حاصل نشد و چون چشمش ضعيف بود به او « اعشى » مىگفتند و در آخر عمر نابينا شد و اسم او « ميمون بن قيس » است و منظورش از شعر بالا اشاره به زمانى است كه همنشين « حيان » برادر « جابر » يكى از بزرگان « يمامه » بود كه « اعشى » در آن زمان در نعمت و احترام فراوان مىزيست هنگامى كه آن زندگى را مقايسه با وضع خودش در بيابانهاى مكّه و مدينه مىكند كه براى تحصيل حدّاقل زندگى بايد بر پشت شتر سوار شود و بيابانها را زير پا بگذارد ، مىگويد : آن زندگى كجا و اين زندگى كجا !\r\n","page_name":" 339 ","page_number":339},
  {"content":"\r\n\r\nاشاره به اين كه من در عصر رسول خدا چنان محترم بودم كه از همه به آن حضرت نزديكتر ، بلكه نفس رسول خدا بودم ولى بعد از او چنان مرا عقب زدند كه منزوى ساختند و خلافت رسول خدا را كه از همه براى آن سزاوارتر بودم يكى به ديگرى تحويل مىداد .\r\nبعضى نيز گفته‌اند منظور از تمثّل به اين شعر مقايسهء خلافت خويش با خلفاى نخستين است كه آنها در آرامش و آسايش بودند ولى دوران خلافت امام بر اثر دور شدن از عصر پيامبر ( ص ) و تحريكات گستردهء دشمنان ، مملوّ از طوفانها و حوادث دردناك بود ( البته اين در صورتى است كه اعشى حال خود را با حال شخص حيان مقايسه كرده باشد ) « 1 » سپس امام به نكتهء شگفت‌انگيزى در اين جا اشاره مىكند و مىفرمايد :\r\n« شگفت‌آور است او كه در حيات خود از مردم مىخواست عذرش را بپذيرند و از خلافت معذورش دارند ، خود به هنگام مرگ عروس خلافت را براى ديگرى كابين بست ! » ( فيا عجبا ! ! بينا هو يستقيلها فى حياته اذ عقدها لآخر بعد وفاته ) .\r\nاين سخن اشاره به حديث معروفى است كه از ابو بكر نقل شده كه در آغاز خلافتش خطاب به مردم كرد و گفت : « اقيلونى فلست بخيركم ، مرا رها كنيد كه من بهترين شما نيستم » و بعضى اين سخن را به صورت ديگرى نقل كرده‌اند :\r\n\r\n\r\n","description":"","footnote":"\r\n( 1 ) شرح ابن ميثم ، جلد يك ، صفحهء 257 .\r\n","page_name":" 340 ","page_number":340},
  {"content":"\r\n\r\n« ولّيتكم و لست بخيركم ، مرا به خلافت برگزيده‌اند در حالى كه بهترين شما نيستم » « 1 » اين روايت به هر صورت كه باشد نشان مىدهد كه او مايل به قبول خلافت نبود يا به گمان بعضى به خاطر اين كه نسبت به آن بىاعتنا بود و يا با وجود على ( ع ) خود را شايستهء اين مقام نمىدانست ، هر چه باشد اين سخن با كارى كه در پايان عمر خود كرد سازگار نبود و اين همان چيزى است كه على ( ع ) از آن ابراز شگفتى مىكند كه چگونه با اين سابقه ، مقدّمات انتقال سريع خلافت را حتى بدون مراجعهء به آرا و افكار مردم براى ديگرى فراهم مىسازد .\r\nدر پايان اين فراز مىفرمايد : « چه قاطعانه هر دو از خلافت ، به نوبت ، بهره‌گيرى\r\n\r\n\r\n","description":"","footnote":"\r\n( 1 ) اين حديث از احاديثى است كه در كتب شيعه و اهل سنّت به صورت گسترده نقل شده است : « ابن ابى الحديد » در شرح خود دو تعبير بالا را آورده است ( شرح نهج البلاغه ابن ابى الحديد ، جلد 1 ، صفحهء 169 ) .\r\n« شيخ محمد عبده » دانشمند بزرگ مصرى در شرح نهج البلاغهء خويش مىگويد : بعضى روايت كرده‌اند كه « ابو بكر » بعد از بيعت گفت : « اقيلونى فلست بخيركم » ، ولى غالب دانشمندان ، اين روايت را به اين صورت نپذيرفته و گفته‌اند : روايت به صورت : « ولّيتكم و لست بخيركم » مىباشد . ( شرح نهج البلاغه عبده ، صفحهء 86 ، ذيل همين خطبه ) در پاورقىهاى « احقاق الحق » از « ابن حسنويه » محدث « حنفى موصلى » در كتاب « درّ بحر المناقب » حديث مفصّلى در اين زمينه نقل مىكند كه در آخر آن آمده است كه ابو بكر گفت :\r\n« اقيلونى فلست بخيركم و علىّ فيكم ، مرا رها كنيد كه بهترين شما نيستم در حالى كه على در ميان شماست » ( احقاق الحق ، جلد 8 ، صفحهء 240 ) .\r\n« طبرى » مورخ معروف مىنويسد : « ابو بكر » بعد از بيعت « سقيفه » خطبه‌اى خواند و در ضمن آن گفت : « ايّها النّاس فانّى قد ولّيت عليكم و لست بخيركم ، اى مردم مرا به خلافت بر شما برگزيده‌اند در حالى كه بهترين شما نيستم » ( تاريخ طبرى ، جلد 2 ، صفحهء 450 چاپ مؤسسهء اعلمى بيروت ) .\r\n« ابن قتيبه دينورى » در « الامامة و السياسة » نقل مىكند كه ابو بكر با چشم گريان به مردم گفت : « لا حاجة لى فى بيعتكم اقيلونى بيعتى ، من نيازى به بيعت شما ندارم بيعت مرا باز گردانيد » ( الامامة و السياسة ، جلد 1 ، صفحهء 20 ) .\r\n","page_name":" 341 ","page_number":341},
  {"content":"\r\n\r\nكردند و پستانهاى اين ناقه را هر يك به سهم خود دوشيدند » ( لشدّ ما تشطّرا ضرعيها ) .\r\n« ضرع » به معناى پستان است و « تشطّرا » از مادهء « شطر » به معناى بخشى از چيزى است .\r\nاين تشبيه جالبى است از كسانى كه به تناوب از چيزى استفاده مىكنند زيرا ناقه ( شتر ماده ) داراى چهار پستان است كه دو به دو پشت سر هم قرار گرفته‌اند و معمولا هنگام دوشيدن دو به دو مىدوشند و به همين دليل در عبارت امام ( ع ) از آن تعبير به دو پستان شده است و تعبير به « تشطّرا » اشاره به اين است كه هر يك از آن دو ، بخشى از آن را مورد استفاده قرار داده و بخشى را براى ديگرى گذارده است و به هر حال اين تعبير نشان مىدهد كه برنامه از پيش تنظيم شده بود و يك امر تصادفى نبود .\r\n\r\nپاسخ به يك سؤال\r\nبعضى در اين جا گفته‌اند نظير آنچه در مورد خليفهء اول گفته شده كه از مردم مىخواست بيعت خود را باز پس بگيرند چون بهترين آنها نيست ، در مورد على ( ع ) نيز در همين نهج البلاغه آمده است كه بعد از قتل عثمان به مردم چنين فرمود : « دعونى و التمسوا غيرى . . . و ان تركتمونى فانا كاحدكم و لعلّى اسمعكم و اطوعكم لمن ولّيتموه امركم و انا لكم وزيرا خير لكم منّى اميرا ، مرا واگذاريد و به سراغ ديگرى برويد . . . و اگر مرا رها كنيد همچون يكى از شما هستم و شايد من شنواتر و مطيع‌تر از شما نسبت به كسى كه او را براى حكومت انتخاب مىكنيد باشم ، و من وزير و مشاور شما باشم براى شما بهتر از آن است كه امير و رهبرتان گردم » .\r\nدر اين جا « ابن ابى الحديد » سخنى دارد و ما هم سخنى ، سخن او اين است كه مىگويد : « شيعهء اماميّه از اين ايراد پاسخ گفته‌اند كه ميان گفتار « ابو بكر » و اين\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nگفتار « على » ( ع ) تفاوت بسيار است . ابو بكر گفت من بهترين شما نيستم بنا بر اين صلاحيت براى خلافت ندارم زيرا خليفه بايد از همه ، صالح‌تر باشد ولى على ( ع ) هرگز چنين سخنى را نگفت او نمىخواست با پذيرش خلافت ، فتنه‌جويان فتنه بر پا كنند » . « 1 » سپس ابن ابى الحديد مىافزايد : « اين سخن در صورتى صحيح است كه افضليت ، شرط امامت باشد ( اشاره به اين كه ممكن است كسى بگويد لازم نيست امام افضل باشد ، سخنى كه منطق و عقل آن را هرگز نمىپسندد و گفتن آن مايهء شرمندگى است ) » .\r\nولى ما مىگوييم مطلب فراتر از اين است . اگر در همان خطبهء 92 كه به آن استدلال كرده‌اند دقّت كنيم و تعبيراتى كه در ميان اين جمله‌ها وجود دارد و در مقام استدلال حذف شده است در نظر بگيريم ، دليل گفتار على ( ع ) بسيار روشن مىشود . او با صراحت مىفرمايد : « فانّا مستقبلون امرا له وجوه و الوان لا تقوم له القلوب و لا تثبت عليه العقول ، اين كه مىگويم مرا رها كنيد و به سراغ ديگرى برويد براى اين است كه ما به استقبال چيزى مىرويم كه چهره‌هاى مختلف و جهات گوناگونى دارد . دلها در برابر آن استوار و عقلها ثابت نمىماند » ( اشاره به اين كه در دستورات اسلام و تعاليم پيامبر ( ص ) در طول اين مدّت تغييراتى داده شده كه من ناچارم دست به اصلاحات انقلابى بزنم و با مخالفتهاى گروهى از شما رو به رو شوم ) آن گاه مىافزايد : « و انّ الآفاق قد اغامت و المحجّة قد تنكّرت ، چرا كه چهرهء آفاق ( حقيقت ) را ابرهاى تيره فرا گرفته و راه مستقيم حق ، گم شده و ناشناخته مانده است » .\r\nسپس با صراحت جمله‌اى را بيان مىكند كه جان مطلب در آن است ، مىفرمايد : « و اعلموا انّى ان اجبتكم ركبت بكم ما اعلم و لم اصغ الى قول القائل\r\n\r\n\r\n","description":"","footnote":"\r\n( 1 ) شرح ابن ابى الحديد ، جلد 1 ، صفحهء 169 .\r\n","page_name":" 343 ","page_number":343},
  {"content":"\r\n\r\nو عتب العاتب ، بدانيد اگر من دعوت شما را بپذيرم طبق آنچه مىدانم با شما رفتار مىكنم و به سخن اين و آن و سرزنش سرزنش كنندگان گوش فرا نخواهم داد ( بنا بر اين ، بيعت با من براى شما بسيار سنگين است اگر آمادگى نداريد به سراغ ديگرى برويد ) » .\r\nشاهد اين كه على ( ع ) افضليت را در امر خلافت لازم و واجب مىشمرد ، اين است كه در خطبهء ديگرى مىفرمايد : « ايّها النّاس انّ احقّ النّاس بهذا الامر اقواهم عليه و اعلمهم بامر اللّه فيه ، اى مردم شايسته‌ترين مردم براى امامت و خلافت نيرومندترين آنها نسبت به آن و آگاهترين مردم نسبت به اوامر الهى است » . « 1 » بنا بر اين مقايسهء كلام على ( ع ) با آنچه از ابو بكر نقل شده ، به اصطلاح قياس مع الفارق است زيرا هيچ شباهتى در ميان اين دو كلام نيست .\r\nاين سخن را با گفتار ديگرى كه « ابن ابى الحديد » در مقام توجيه كلام خليفهء اوّل آورده است پايان مىدهيم . او مىگويد : « آنهايى كه افضليت را در امامت شرط نمىدانند نه تنها در مورد اين روايت مشكلى ندارند بلكه آن را به كلى از دلايل اعتقاد خود مىشمرند كه خليفهء اول گفته است من به امامت انتخاب شده‌ام در حالى كه بهترين شما نيستم . و آنها كه روايت اقيلونى را پذيرفته‌اند گفته‌اند :\r\nاين سخن جدّى نبوده است و هدف اين بوده كه مردم را بيازمايد و ببيند تا چه اندازه با او موافق يا مخالف ، دوست يا دشمن هستند » . « 2 » سستى اين گونه توجيهات بر كسى پوشيده نيست چرا كه اعتراف هر كسى را بايد بر معنى واقعى آن حمل كرد و توجيه ، نياز به قرينهء روشنى دارد كه در اين جا وجود ندارد و به تعبيرى ديگر : اين اعتراف در هر محكمه‌اى به عنوان يك اعتراف واقعى پذيرفته مىشود و هيچ عذرى در مقابل آن پذيرفته نيست مگر اين كه با مدرك روشنى همراه باشد .\r\n\r\n\r\n","description":"","footnote":"\r\n( 1 ) نهج البلاغه ، خطبهء 173 .\r\n( 2 ) شرح نهج البلاغه ابن ابى الحديد ، جلد 1 ، صفحهء 169 .\r\n","page_name":" 344 ","page_number":344},
  {"content":"\r\n\r\nسپس به ترسيم گويايى از شخصيّت خليفهء دوّم و صفات و ويژگيهاى او و چگونگى محيط و زمان او پرداخته ، مىفرمايد : « او خلافت را در اختيار كسى قرار داد كه جوّى از خشونت و سختگيرى بود با اشتباه فراوان و پوزش طلبى » ( فصيّرها فى حوزة « 1 » خشناء يغلظ كلمها « 2 » و يخشن مسّها يكثر العثار « 3 » فيها ، و الاعتذار منها ) .\r\nحوزه ، در حقيقت در اين جا اشاره به مجموعهء اخلاق و صفات ويژهء خليفهء دوم است و در واقع چهار وصف براى او ذكر فرموده است كه نخستين آنها خشونت است و تعبير به « يغلظ كلمها » اشاره به جراحت شديدى است كه از نظر روحى يا جسمى در برخورد با او حاصل مىشد .\r\nدوّمين آنها خشونت در برخورد است كه با جملهء « و يخشن مسّها » ذكر شده است ، بنا بر اين « حوزة خشناء ، دارندهء صفات خشونت‌آميز » به وسيلهء دو جملهء بعد از آن كه خشونت در سخن و خشونت در برخورد بوده است تفسير شده است .\r\nسوّمين ويژگى ، اشتباهات فراوان و چهارمين آنها عذرخواهى از آن است كه با جملهء « و يكثر العثار فيها ، لغزش در آن فراوان است » و « و الاعتذار منها ، پوزش طلبى آن فراوان است » بيان شده است .\r\nدر مورد اشتباهات فراوان خليفهء دوم مخصوصا در بيان احكام و پوزش طلبى مكرّر و همچنين خشونت در برخورد ، مطالب فراوانى در تاريخ اسلام ، حتّى كتابهايى كه به وسيلهء دانشمندان اهل سنّت تأليف يافته ، ديده مىشود كه در بحث نكات به گوشه‌اى از آن اشاره خواهد شد .\r\n\r\n\r\n","description":"","footnote":"\r\n( 1 ) « حوزة » به معناى ناحيه و طبيعت آمده ، از مادّهء « حيازت » به معناى جمع كردن و بر گرفتن است .\r\n( 2 ) « كلم » در اصل به معناى زخم و جرح است و كلام را از اين جهت كلام مىگويند كه اثر قاطع در طرف مقابل مىگذارد .\r\n( 3 ) « عثار » به معناى لغزش است .\r\n","page_name":" 345 ","page_number":345},
  {"content":"\r\n\r\nسپس مىافزايد : « كسى كه با اين حوزهء خلافت سر و كار داشت به كسى مىماند كه بر شتر سركشى سوار گردد ، اگر مهار آن را محكم بكشد پرده‌هاى بينى شتر پاره مىشود و اگر آن را آزاد بگذارد در پرتگاه سقوط مىكند ( و خود و اطرافيان خويش را به هلاكت مىافكند ) » ( فصاحبها كراكب الصّعبة « 1 » ان اشنق « 2 » لها خرم « 3 » ، و ان اسلس « 4 » لها تقحّم « 5 » ) .\r\nامام ( ع ) در اين جمله وضع حال خود و گروهى از مؤمنان را در عصر خلافت خليفهء دوم شرح مىدهد كه اگر با وجود ويژگيهاى اخلاقى كه در بالا اشاره شد در شخص خليفه ، كسى مىخواست با او به مقابله برخيزد ، كار به اختلاف و مشاجره و اى بسا شكاف در ميان مسلمين يا مواجهه با خطراتى از ناحيهء خليفه مىشد و اگر مىخواست سكوت كند و بر همه چيز صحّه بنهد خطرات ديگرى اسلام و خلافت اسلامى را تهديد مىكرد ، در واقع دائما در ميان دو خطر قرار داشتند : خطر برخورد با خليفه و خطر از دست رفتن مصالح اسلام . به همين دليل در جمله‌هاى بعد ، امام ( ع ) از ناراحتى خودش و ساير مردم در آن عصر شكايت مىكند و مشكلات روزافزون مسلمانان را بر مىشمارد .\r\nاين احتمال نيز از سوى بعضى از شارحان نهج البلاغه داده شده است كه\r\n\r\n\r\n","description":"","footnote":"\r\n( 1 ) « صعبة » به معنى انسان يا حيوان سركش است و نقطهء مقابل آن « ذلول » به معنى رام مىباشد و « صعبة » در اين جا اشاره به ناقهء صعبه ( شتر سركش ) است .\r\n( 2 ) « اشنق » به معنى كشيدن زمام ناقه و مانند آن است و « شناق » بر وزن كتاب به ريسمانى گفته مىشود كه دهان مشك را با آن مىبندند .\r\n( 3 ) « خرم » از مادهء « خرم » ( بر وزن چرم ) به معنى پاره كردن و شكافتن است .\r\n( 4 ) « اسلس » از مادهء « سلس » ( بر وزن قفس ) و « سلاسة » به معنى سهولت و آسانى است بنا بر اين اسلس به معنى « رها كرد و سهل و آسان گرفت » مىباشد .\r\n( 5 ) « تقحّم » از ماده « قحوم » ( بر وزن شعور ) به معنى انداختن خويشتن در چيزى بدون فكر و مطالعه است .\r\n","page_name":" 346 ","page_number":346},
  {"content":"\r\n\r\nضمير در « صاحبها » به مطلق خلافت باز گردد ، يعنى در طبيعت خلافت ، دائما يكى از اين دو خطر نهفته است . اگر شخصى كه در رأس خلافت است بخواهد با همه چيز قاطعانه برخورد كند خطر عكس العمل‌هاى حادّ وجود دارد و اگر بخواهد با سهولت و اغماض برخورد كند با خطر سقوط در درّهء انحراف و اشتباه و از ميان رفتن ارزشهاى اسلامى رو به رو مىشود .\r\nولى قراين نشان مىدهد كه منظور همان معنى اوّل است و چنانچه در جمله‌هاى بعد و قبل دقت كنيم اين نكته به وضوح به دست مىآيد . « 1 » آن گاه امام ( ع ) در ادامهء همين سخن و بيان گرفتاريهاى مردم و گرفتارى خود در آن دوران ، چنين مىفرمايد : « به خدا سوگند به خاطر اين شرايط ، مردم گرفتار عدم تعادل و سركشى و عدم ثبات و حركات نامنظم شدند » ( فمنى « 2 » النّاس لعمر اللّه بخبط « 3 » و شماس « 4 » ، و تلوّن « 5 » و اعتراض « 6 » ) .\r\nدر اين جمله به چهار پديدهء رفتارى و روانى مردم در عصر خليفهء دوّم اشاره شده است و اى بسا كه آنها را از رئيس حكومت گرفته بودند چرا كه هميشه رفتار رئيس حكومت بازتاب وسيعى در مردم دارد و از قديم گفته‌اند : « النّاس على دين ملوكهم » .\r\n\r\n\r\n","description":"","footnote":"\r\n( 1 ) بعضى احتمال سوّمى در اين جا داده‌اند كه منظور از آن خلافت در عصر خود امام ( ع ) است كه شرايط و اوضاع ، امام ( ع ) را در ميان دو مشكل قرار داد ، ولى اين احتمال بسيار بعيد به نظر مىرسد .\r\n( 2 ) « منى » از مادهء « منو » ( بر وزن بند ) به معنى مبتلا شدن است .\r\n( 3 ) « خبط » در اصل به معنى پايكوبى شتر بر زمين است و سپس به حركات حساب نشده و بىپروا اطلاق شده است و لازمهء آن عدم حفظ تعادل به هنگام راه رفتن است .\r\n( 4 ) « شماس » به معنى سركشى و بد خلقى است .\r\n( 5 ) « تلوّن » به معنى تغيير حال دادن يا رنگ عوض كردن است .\r\n( 6 ) « اعتراض » در اصل به معنى حركت در عرض جاده آمده و اشاره به حركات ناموزون و غير مستقيم مىباشد .\r\n","page_name":" 347 ","page_number":347},
  {"content":"\r\n\r\nنخستين آنها حركات و تصميم‌گيريهاى بىمطالعه كه سبب مشكلات و نابسامانيها در جامعه مىگردد ، بود .\r\nدوّم سركشى و تمرّد از قوانين الهى و نظامهاى اجتماعى .\r\nسوّم رنگ عوض كردنهاى پى در پى و از راهى به راهى گام نهادن و از گروهى جدا شدن و به گروه ديگر پيوستن و بدون داشتن هدف ثابت زندگى كردن .\r\nچهارم انحراف از مسير حق و حركت در مسير ناصواب و غير مستقيم بود .\r\nبىشك - همان گونه كه بعدا به طور مشروح خواهيم گفت - سياست خارجى در عصر خليفهء دوّم و فتوحات اسلامى و پيشرفت در خارج از منطقهء حجاز ، ذهنيّتى براى بسيارى از مردم در بارهء شكل اين حكومت ايجاد كرده بود كه آن را در تمام جهات موفق مىپنداشته ، كمتر به مشكلات داخلى جامعهء مسلمانان نخستين بينديشند در حالى كه همان گونه كه امام ( ع ) در اين جمله‌ها اشاره فرموده است گروهى از مسلمانان بر اثر اشتباهات و خطاها و ندانم كاريها و اجتهاد در مقابل نصوص قرآن و پيامبر ( ص ) ، گرفتار نابسامانيهاى فراوانى از نظر اعتقاد و عمل و مسائل اخلاقى شدند و در واقع تدريجا از اسلام ناب فاصله مىگرفتند و همانها سبب شد كه سرانجام به شورشهاى عظيمى در دوران خليفهء سوّم بينجامد و مقدّمات حكومت خودكامه‌اى در عصر خلفاى اموى و عبّاسى كه هيچ شباهتى به حكومت اسلامى عصر پيامبر ( ص ) نداشت فراهم گردد . به يقين اين دگرگونى عجيب در يك روز انجام نگرفت و اشتباهات مستمرّ دوران خلفا به آن منتهى شد .\r\nامام در ادامهء اين سخن مىافزايد : « هنگامى كه اوضاع را چنين ديدم صبر و شكيبايى پيشه كردم با اين كه دورانش طولانى و رنج و محنتش شديد بود » ( فصبرت على طول المدّة ، و شدّة المحنة ) .\r\nدرست شبيه همان شكيبايى در دوران خليفهء اوّل ، ولى چون شرايط پيچيده‌تر و دوران آن طولانىتر بود رنج و محنت امام ( ع ) در اين دوران فزونى يافت .\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nبعضى از شارحان نهج البلاغه گفته‌اند : امام اين جا به دو امر اشاره مىكند كه هر كدام سهمى در ناراحتى او دارد ، نخست طولانى شدن مدّت دورى او از محور خلافت و دورى خلافت از وجود او ، و دوّم ناراحتى و رنجى كه به سبب آثار و پديده‌هاى جدا شدن خلافت از محور اصلى در زمينهء عدم نظم صحيح در امور دينى مردم حاصل شد . ولى به هر حال مصالح مهمترى ايجاب مىكرد كه او سكوت كند و آنچه را كه اهميّت كمترى دارد فداى آنچه كه اهميّت بيشترى دارد نمايد .\r\nاين وضع همچنان ادامه يافت تا دوران خليفهء دوّم نيز پايان يافت .\r\n\r\nنكته‌ها\r\n\r\n1 - نمونه‌هايى از خشونت اخلاقى در عصر خليفهء دوّم\r\nدر حالات او مخصوصا در دوران خلافت ، مطالب زيادى در كتب دانشمندان اهل سنّت - اعم از كتب حديث و تاريخ - نقل شده كه آنچه را در كلمات امام ( ع ) در فراز بالا آمده است دقيقا تأييد مىكند . اين موارد بسيار فراوان است كه به چند نمونهء آن ذيلا اشاره مىشود :\r\n1 - مرحوم « علامهء امينى » در جلد ششم « الغدير » از مدارك زيادى از كتب معروف اهل سنّت ( مانند سنن دارمى ، تاريخ ابن عساكر ، تفسير ابن كثير ، اتقان سيوطى ، درّ المنثور ، فتح البارى و كتب ديگر ) داستانهاى تكان دهنده‌اى در بارهء مردى به نام « صبيغ العراقى » نقل مىكند . از تواريخ به خوبى استفاده مىشود كه او مردى بود جستجوگر و در بارهء آيات قرآن پيوسته سؤال مىكرد ولى « عمر » در برابر سؤالات او چنان خشونتى به خرج داد كه امروز براى همهء ما شگفت‌آور است ، از جمله اين كه كسى نزد « عمر » آمد و به او گفت ما مردى را يافتيم كه از تأويل مشكلات قرآن سؤال مىكند .\r\n« عمر » گفت : خداوندا به من قدرت ده كه بر او دست بيابم ! روزى « عمر »\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nنشسته بود ، مردى وارد شد و عمامه‌اى بر سر داشت ، رو به « عمر » كرده ، گفت :\r\nيا امير المؤمنين ! منظور از :    « وَ الذَّارِياتِ ذَرْواً فَالْحامِلاتِ وِقْراً »    چيست ؟ « عمر » گفت : حتما همان هستى كه من به دنبال او مىگشتم ، برخاست و هر دو آستين را بالا زد و آن قدر به او شلاق زد كه عمامه از سرش افتاد و بعد به او گفت به خدا قسم اگر سرت را تراشيده مىديدم گردنت را مىزدم ! سپس دستور داد لباسى بر او بپوشانند و او را بر شتر سوار كنند و به شهر خود ببرند ، سپس خطيبى برخيزد و اعلام كند كه « صبيغ » در جستجوى علم بر آمده و خطا كرده است ، تا همهء مردم از او فاصله بگيرند . او پيوسته بعد از اين داستان در ميان قومش حقير بود تا از دنيا رفت در حالى كه قبلا بزرگ قوم محسوب مىشد . « 1 » در روايتى ديگر از « نافع » نقل شده كه « صبيغ عراقى » پيوسته سؤالاتى در بارهء قرآن مىكرد هنگامى كه به « مصر » آمد « عمرو بن عاص » او را به سوى « عمر » فرستاد . « عمر » دستور داد شاخه‌هاى تازه از درخت بريدند و براى او آوردند و آن قدر بر پشت او زد كه مجروح شد سپس او را رها كرد . بعد از مدّتى كه خوب شد بار ديگر همان برنامه را در بارهء او اجرا نمود ، سپس او را رها كرد تا بهبودى يابد ، بار سوّم به سراغ او فرستاد تا همان برنامه را اجرا كند ، « صبيغ » به عمر گفت : « اگر مىخواهى مرا به قتل برسانى به طرز خوبى به قتل برسان و زجركش نكن و اگر مىخواهى زخم تنم را درمان كنى ، به خدا خوب شده است » .\r\n« عمر » به او اجازه داد كه به سرزمين خود برگردد و به « ابو موسى اشعرى » نوشت كه هيچ يك از مسلمانان با او مجالست نكند . اين امر بر « صبيغ » گران آمد « ابو موسى » به « عمر » نوشت كه او كاملا از حرفهاى خود توبه كرده و ديگر سؤالى در بارهء آيات قرآن نمىكند « عمر » اجازه داد كه مردم با او مجالست كنند . « 2 »\r\n\r\n\r\n","description":"","footnote":"\r\n( 1 ) الغدير ، جلد 6 ، صفحهء 291 .\r\n( 2 ) « الغدير » جلد 6 ، صفحهء 291 .\r\n","page_name":" 350 ","page_number":350},
  {"content":"\r\n\r\nدر روايتى ديگر داستان « صبيغ » چنين آمده است ( بعيد نيست او داستانهاى متعدّدى با عمر داشته است ) كه : او وارد « مدينه » شد و پيوسته از متشابهات قرآن سؤال مىكرد . « عمر » به سراغ او فرستاد در حالى كه قبلا شاخه‌هايى از درخت خرما آماده ساخته بود . « عمر » از او پرسيد : تو كيستى ؟ گفت : « من بندهء خدا صبيغم » . عمر يكى از آن شاخه‌ها را برداشت و بر سر او كوفت و گفت : « من بندهء خدا عمرم » و آن قدر زد كه سرش خون‌آلود شد . « صبيغ » گفت : اى امير مؤمنان بس است آنچه در سر من بود از بين رفت ( و ديگر سؤالى از متشابهات نمىكنم ) ! « 1 » جالب توجّه اين كه در هيچ يك از روايات ندارد كه او سمپاشى در بارهء يكى از آيات قرآن كرده باشد ، بلكه گاه سؤال از متشابهات و گاه از حروف قرآن و گاه از آياتى مثل   « وَ الذَّارِياتِ ذَرْواً »   مىنمود . اين جريان ظاهرا منحصر به « صبيغ » نبود .\r\n« عبد الرحمن بن يزيد » نقل مىكند كه مردى از عمر در بارهء آيهء  « وَ فاكِهَةً وَ أَبًّا »  سؤال كرد . هنگامى كه مشاهده كرد مردم در اين باره صحبت مىكنند تازيانه را برداشت و به آنان حمله كرد . « 2 » 2 - در حديث ديگرى مىخوانيم مردى از او سؤال كرد و گفت منظور از آيهء  « الْجَوارِ الْكُنَّسِ »  چيست ؟ « عمر » با چوبدستى خود در عمامهء او فرو كرد و به روى زمين انداخت و گفت آيا تو « حرورى » هستى ( حرورى به كسانى گفته مىشد كه از اسلام خارج شده بودند ! ) سپس گفت : قسم به كسى كه جان « عمر » به دست اوست اگر تو را سر تراشيده مىيافتم آن قدر تو را مىزدم كه اين فكر از سرت بيرون برود ! « 3 » ( به نظر مىرسد سر تراشيدن از شعار اين گروه از خوارج بوده\r\n\r\n\r\n","description":"","footnote":"\r\n( 1 ) الغدير ، جلد 6 ، صفحهء 290 .\r\n( 2 ) الدّر المنثور ، جلد 6 ، صفحهء 317 .\r\n( 3 ) الدرّ المنثور ، جلد 6 ، صفحهء 323 .\r\n","page_name":" 351 ","page_number":351},
  {"content":"\r\n\r\nاست كه ريشه‌هاى آنها حتّى به دوران قبل از امير مؤمنان على ( ع ) باز مىگردد ) . « 1 » آيا به راستى هر كسى سؤالى از قرآن كند بايد او را زير شلاق و چوب انداخت بى آن كه يك كلمه در پاسخ سؤال او گفته شود ! و به فرض كه بعضى از افراد بىدين و منافق براى مشوّش ساختن افكار مردم سؤالاتى در بارهء قرآن مىكردند ، وظيفهء خليفه در برابر آنها اين بود كه با چوب و شلاق پاسخ بگويد يا نخست بايد از نظر علمى و منطقى توجيه شوند و اگر نپذيرفتند آنها را تنبيه كند ؟\r\nآيا اين به خاطر آن بوده كه خليفه پاسخ اين سؤالات را نمىدانسته و عصبانى مىشده ، يا دليل ديگرى داشت و حتّى افراد مشكوك را مورد هتك و توهين قرار مىداده و عمامهء آنها را به زمين مىافكنده است ! 3 - « ابن ابى الحديد » در شرح نهج البلاغهء خود نقل مىكند كه گفته مىشد :\r\n« درّة عمر اهيب من سيف الحجّاج ، تازيانهء عمر وحشتناكتر از شمشير حجاج بود ! » سپس مىگويد : در حديث صحيح آمده كه زنانى نزد رسول خدا ( ص ) بودند و سر و صداى زيادى كردند ، « عمر » آمد ، همگى از ترس او فرار كردند ، به آنها گفت اى دشمنان خويشتن ! آيا از من مىترسيد و از رسول خدا ( ص ) نمىترسيد ؟\r\nگفتند : آرى « انت اغلظ و افظّ ، تو خشن‌تر و درشتگوترى » ! « 2 » 4 - در همان كتاب آمده است نخستين كسى را كه « عمر » با تازيانه زد ، « امّ فروه » خواهر ابو بكر بود هنگامى كه ابو بكر از دنيا رفت ، زنان بر او نوحه‌گرى مىكردند ، خواهرش « ام فروه » نيز در ميان آنها بود ، عمر كرارا آنها را نهى كرد ، آنها باز تكرار كردند ، « عمر » « امّ فروه » را از ميان آنها خارج ساخت و با تازيانه زد ، همهء زنان ترسيدند و متفرق شدند . « 3 »\r\n\r\n\r\n","description":"","footnote":"\r\n( 1 ) به كنز العمّال ، جلد 11 ، صفحهء 322 ( حديث 31627 ) و ملل و نحل شهرستانى ، جلد 1 ، صفحهء 114 مراجعه شود .\r\n( 2 ) نهج البلاغهء ابن ابى الحديد ، جلد 1 ، صفحهء 181 .\r\n( 3 ) نهج البلاغهء ابن ابى الحديد ، جلد 1 ، صفحهء 181 .\r\n","page_name":" 352 ","page_number":352},
  {"content":"\r\n\r\n\r\n2 - اشتباهات و عذرخواهيها !\r\n1 - در « سنن بيهقى » كه جامعترين كتاب حديث ، از اهل سنّت است ، در حديثى از « شعبى » نقل مىكند كه يك روز عمر خطبه‌اى براى مردم خواند ، حمد و ثناى الهى به جاى آورده ، سپس گفت : « آگاه باشيد مهر زنان را سنگين نكنيد چرا كه اگر به من خبر رسد كسى بيش از آنچه پيامبر مهر كرده ( مهر زنان خودش قرار داده ) مهر كند من اضافهء بر آن را در بيت المال قرار مىدهم ! » سپس از منبر پايين آمد ، زنى از قريش نزد او آمد و گفت : اى امير مؤمنان ! آيا پيروى از كتاب الهى ( قرآن ) سزاوارتر است يا از سخن تو ؟\r\nعمر گفت : كتاب اللّه تعالى ، منظورت چيست ؟ گفت : تو الآن مردم را از گران كردن مهر زنان نهى كردى در حالى كه خداوند مىفرمايد :  « وَ آتَيْتُمْ إِحْداهُنَّ قِنْطاراً فَلا تَأْخُذُوا مِنْهُ شَيْئاً »  ، هر گاه مال فراوانى ( به عنوان مهر ) به يكى از آنها پرداخته‌ايد چيزى از آن را پس نگيريد » . « 1 » عمر گفت : « كلّ احد افقه من عمر ، همه از عمر فقيه‌ترند ! » اين جمله را دو يا سه مرتبه تكرار كرد ، سپس به منبر بازگشت و گفت اى مردم ! من شما را از زيادى مهريهء سنگين زنان نهى كردم ، آگاه باشيد هر كس آزاد است در مال خود هر چه مىخواهد انجام دهد » . « 2 » اين حديث در بسيارى از كتب ديگر با تفاوتهاى مختصرى نقل شده است . « 3 » 2 - در كتب بسيارى از منابع معروف ( مانند : « ذخاير العقبى » ، « مطالب\r\n\r\n\r\n","description":"","footnote":"\r\n( 1 ) سورهء نساء ، آيهء 20 .\r\n( 2 ) « سنن بيهقى » ، جلد 7 ، صفحهء 233 .\r\n( 3 ) از جملهء « سيوطى » در « الدّر المنثور » ، « زمخشرى » در « كشّاف » ( ذيل آيهء فوق ) و نويسندهء كنز العمّال در كتاب خود ، جلد 8 ، صفحهء 298 و ابن ابى الحديد در شرح خود جلد 1 ، صفحهء 182 .\r\n","page_name":" 353 ","page_number":353},
  {"content":"\r\n\r\nالسّؤول » و « مناقب خوارزمى » آمده است كه زن باردارى را كه اعتراف به ارتكاب زنا كرده بود نزد « عمر » آوردند ، « عمر » دستور به رجم او داد . در اثناى راه « على » ( ع ) با او برخورد كرده ، فرمود : اين زن را چه شده است ؟ گفتند :\r\n« عمر » دستور رجم او را صادر كرده است . « على » ( ع ) او را باز گرداند و به « عمر » گفت : « هذا سلطانك عليها فما سلطانك على ما فى بطنها ، تو بر اين زن سلطه دارى ( و مىتوانى او را مجازات كنى ) امّا سلطه و دليل تو بر آنچه در شكم اوست چيست ؟ » سپس افزود : شايد بر او نهيب زده‌اى و او را ترسانده‌اى ( كه اعتراف به گناه كرده است ) ؟ « عمر » گفت : چنين بوده است . فرمود : مگر نشنيده‌اى كه پيغمبر اكرم ( ص ) فرمود : كسى كه زير فشار از جهت زنجير يا زندان يا تهديد اعتراف كند اعتراف او اثرى ندارد ؟ « عمر » او را رها كرده ، گفت : « عجزت النّساء ان تلدن مثل علىّ بن ابى طالب ، لو لا علىّ لهلك عمر ، مادران هرگز نمىتوانند مثل « على بن ابى طالب ( ع ) بزايند اگر على نبود عمر هلاك مىشد » ! « 1 » 3 - در « صحيح ابى داود » كه از صحاح معروف ستّه مىباشد از « ابن عباس » نقل شده : زن ديوانه‌اى را نزد « عمر » آوردند كه مرتكب زنا شده بود ، « عمر » با گروهى از مردم در بارهء او مشورت كرد و سرانجام دستور داد او را سنگسار كنند .\r\n« على » ( ع ) بر او گذر كرده و فرمود : « ماجراى اين زن چيست ؟ گفتند زن ديوانه‌اى است از فلان طايفه كه مرتكب زنا شده است و عمر دستور سنگسار كردن او را داده » ، فرمود : « او را باز گردانيد » و خودش به سراغ « عمر » رفت ، فرمود : « اى عمر مگر نمىدانى كه قلم تكليف از سه طايفه برداشته شده است : از ديوانه تا زمانى كه خوب شود و از شخص خواب تا زمانى كه بيدار شود و از كودك ، تا زمانى كه عاقل ( و بالغ ) گردد » ؟ « عمر » گفت : « آرى مىدانم » ! فرمود : « چرا دستور دادى اين زن\r\n\r\n\r\n","description":"","footnote":"\r\n( 1 ) ذخاير العقبى ، صفحهء 80 ، مطالب السؤول ، صفحهء 13 ، مناقب خوارزمى ، صفحهء 48 ، اربعين فخر رازى ، صفحهء 466 ( طبق نقل الغدير ، جلد 6 ، صفحهء 110 ) .\r\n","page_name":" 354 ","page_number":354},
  {"content":"\r\n\r\nديوانه را سنگسار كنند » ؟ گفت : « چيزى نيست و زن را رها كرد و شروع به تكبير گفتن كرد » ( تكبيرى كه نشانهء پيروزى بر اشتباه خود بود ) « 1 » « مناوى » در « فيض الغدير » اين حديث را از « احمد » نقل كرده است و در ذيل آن آمده است كه عمر گفت : « لو لا علىّ لهلك عمر » . « 2 » آنچه در بالا گفته شد بخش كوچكى است از آنچه در اين زمينه آمده است و اگر بخواهيد به سراغ همهء آنها برويد كتاب مستقلى را تشكيل مىدهد ، مرحوم « علامهء امينى » يك صد مورد ( آرى يك صد مورد ) از موارد اشتباه او را كه در منابع معروف اهل سنّت آمده است نقل كرده و اين فصل مشهور از كتابش را به نام « نوادر الاثر فى علم عمر » ناميده است « 3 » و اين همان است كه در خطبهء فوق از آن تعبير به « كثرت لغزشها و عذرخواهىها » شده است .\r\n\r\n3 - پاسخ به يك سؤال\r\nترسيمى را كه امام « على بن ابى طالب » در خطبهء بالا از مشكلات و نابسامانيهاى مسلمانان در عصر خليفهء دوّم كرده است ممكن است با ذهنيّتى كه بسيارى از افراد نسبت به عصر عمر دارند و آن را يك عصر پيروزى و درخشان مى شمرند منافات داشته باشد و اين سؤال را به وجود آورد كه اين گفتار چگونه با واقعيّتهاى موجود تاريخ سازگار است ؟\r\nتوجّه به يك نكته دقيقا مىتواند به اين سؤال پاسخ دهد و آن اين كه - همان گونه كه قبلا اشاره شد - بىشك عصر خليفهء دوّم عصر پيروزيهاى چشمگير در\r\n\r\n\r\n","description":"","footnote":"\r\n( 1 ) صحيح ابى داود ، جلد 4 ، صفحهء 140 ( كتاب حدود ، حديث 4399 ) .\r\n( 2 ) نقل از كتاب « السبعة من السلف من الصحاح الستّة » نوشتهء مرحوم فيروزآبادى ، صفحهء 95 .\r\n( 3 ) الغدير ، جلد 6 ، صفحهء 83 تا 324 .\r\n","page_name":" 355 ","page_number":355},
  {"content":"\r\n\r\nسياست خارجى كشور اسلام بود ، زيرا مسلمانان با الهام گرفتن از دستورات صريح قرآن در مورد جهاد ، به جهاد دامنه‌دار و آزاديبخش دست زدند و هر سال و هر ماه شاهد پيروزيها و فتوحاتى در خارج كشور اسلامى بودند و منافع مادى فراوانى نصيب مسلمانان شد ، اين پيروزيهاى چشمگير پرده‌اى بر ضعفها و نابسامانيهاى داخلى افكند همان گونه كه در عصر ما نيز اين معنى كاملا مشهور است كه گاه پيروزى يك دولت در سياست خارجيش همه چيز را تحت الشّعاع قرار مىدهد و پرده‌اى بر ضعفها و نابسامانيهاى داخلى مىافكند و درست به همين دليل است كه سياست‌بازان حرفه‌اى گروه استكبار در عصر ما هنگامى كه با نابسامانيهاى شديد داخلى رو به رو مىشوند سعى مىكنند با حركت جديدى در سياست خارجى ، پرده بر آن بيفكنند .\r\nكوتاه سخن اين كه امام ( ع ) سخن از خشونت و اشتباهات فراوان و مشكلات داخلى دوران خليفهء دوّم مىگويد و حساب اين مطلب از مسئلهء فتوحات جداست .\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n\r\nبخش سوّم\r\nحتّى اذا مضى لسبيله جعلها فى جماعة زعم انّي احدهم فيا للّه و للشّورى متى اعترض الرّيب فىّ مع الاوّل منهم ، حتّى صرت اقرن الى هذه النّظائر ! لكنّى اسففت اذ اسفّوا ، و طرت اذ طاروا : فصغا رجل منهم لضغنه ، و مال الآخر لصهره ، مع هن و هن ، الى ان قام ثالث القوم نافجا حضنيه ، بين نثيله و معتلفه ، و قام معه بنو ابيه يخضمون مال اللّه خضمة الابل نبتة الرّبيع ، الى ان انتكث عليه فتله ، و اجهز عليه عمله ، و كبت به بطنته .\r\n\r\nترجمه\r\nاين وضع همچنان ادامه داشت تا او ( خليفهء دوّم ) به راه خود رفت و در اين هنگام ( در آستانهء وفات ) خلافت را در گروهى ( به شورا ) گذاشت كه به پندارش من نيز يكى از آنان بودم ، پناه بر خدا از اين شورا ! كدام زمان بود كه در مقايسهء من با نخستين آنان ( ابو بكر ، و برترى من ) شكّ و ترديد وجود داشته باشد ، تا چه رسد به اين كه مرا همسنگ امثال اينها ( اعضاى شورا ) قرار دهند ، ولى من ( به خاطر مصالح اسلام با آنها هماهنگى كردم ) هنگامى كه پايين آمدند ، پايين آمدم و هنگامى كه پرواز كردند ، پرواز كردم . سرانجام يكى از آنها ( اعضاى شورا ) به خاطر كينه‌اش از من روى برتافت و ديگرى خويشاوندى را بر حقيقت مقدّم داشت و به خاطر داماديش به ديگرى ( عثمان ) تمايل پيدا كرد ، علاوه بر جهات ديگر كه ذكر آن خوشايند نيست و اين وضع ادامه يافت تا سوّمى بپاخاست در حالى كه از خوردن زياد ، دو پهلويش بر آمده بود و همّى جز\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nجمع‌آورى و خوردن بيت المال نداشت و بستگان پدرش ( بنى اميه ) به همكارى او برخاستند و همچون شتر گرسنه‌اى كه در بهار به علفزار بيفتد و با ولع عجيبى گياهان را ببلعد به خوردن اموال خدا مشغول شدند . سرانجام بافته‌هاى او پنبه شد و كردارش ، كارش را تباه كرد و ثروت‌اندوزى و شكم‌خوارگى به نابوديش منتهى شد !\r\n\r\nشرح و تفسير\r\n\r\nدوران خليفهء سوّم\r\nدر اين قسمت از خطبه ، امام ( ع ) به پايان يافتن دوران خليفهء دوّم و تحولاتى كه براى رسيدن عثمان به مقام خلافت صورت گرفت اشاره مىكند و از نكات دقيق و باريك تاريخى و اسرار پنهان يا نيمه پنهان اين داستان پرده برمىدارد و موضع خود را در برابر اين امر روشن مىسازد و در ادامهء آن به مشكلات عظيمى كه امّت اسلامى در دوران خليفهء سوّم گرفتار شدند و شورشهايى كه منتهى به قتل او شد ، با عبارات كوتاه و بسيار فشرده و پر معنى و آميخته با كنايات و استعارات و تشبيهات اشاره مىفرمايد .\r\nنخست مىگويد : « اين وضع همچنان ادامه داشت تا او ( خليفهء دوّم ) نيز به راه خود رفت و در اين هنگام ( در آستانهء وفات ) خلافت را در گروهى به شورا گذاشت كه به پندارش من نيز يكى از آنها بودم » ( حتّى اذا مضى لسبيله جعلها فى جماعة زعم انّي احدهم ) .\r\nتعبير به « زعم انّي احدهم ، پنداشت من يكى از آنها بودم » ممكن است اشاره به يكى از دو معنا باشد : نخست اين كه مرا در ظاهر جزء نامزدهاى خلافت قرار داد در حالى كه مىدانست در باطن ، نتيجه چيست و چه كسى از اين شورا بيرون مىآيد . ديگر اين كه او در ظاهر چنين وانمود كرد كه من همرديف آن پنج نفرم ، در\r\n\r\n","description":"","footnote":"","page_name":" 358 ","page_number":358},
  {"content":"\r\n\r\nحالى كه در باطن ، مىدانست قابل مقايسه با هيچكدام نيستم . « 1 » اين جمله اشاره به زمانى است كه عمر به وسيلهء مردى به نام « فيروز » كه كنيه‌اش « ابو لؤلؤ » بود به سختى مجروح شد و خود را در آستانهء مرگ ديد .\r\nجمعى از صحابه نزد او آمدند و به او گفتند : « سزاوار است كسى را به جانشينى خود منصوب كنى كه مورد قبول تو باشد » و او طىّ سخنان مشروحى كه در نكات ، به آن اشاره خواهد شد شش نفر را به عنوان شورا تعيين كرد :\r\n( على ( ع ) ، عثمان ، عبد الرحمن بن عوف ، طلحه ، زبير و سعد بن ابى وقاص ) كه در عرض سه روز بنشينند و يكى را از ميان خود انتخاب كنند و دستور داد « ابو طلحهء انصارى » با پنجاه نفر از انصار ، اين شش نفر را در خانه‌اى جمع كنند تا با يكديگر براى تعيين خلافت مشورت نمايند و سرانجام ، به خاطر ارتباطاتى كه ميان چند نفر از آن شش تن بود عثمان انتخاب شد .\r\nامام ( ع ) در اشارهء به اين ماجرا ، نخست مىفرمايد : « پناه بر خدا از اين شورا » ( فيا للّه و للشّورى ) . « 2 » سپس به نخستين نقطهء ضعف اين شورا پرداخته ، مىفرمايد : « كدام زمان بود كه در مقايسهء من با نخستين آنها - يعنى ابو بكر - ( و برترى من بر او ) شك و ترديد وجود داشته باشد تا چه رسد به اين كه مرا همسنگ امثال اينها ( اعضاى شورا ) قرار دهند ؟ » ( متى اعترض الرّيب فىّ مع الاوّل منهم ، حتّى صرت اقرن الى هذه النّظائر ) .\r\nاين نهايت تأسف مولا را از حق‌كشىهايى كه در مورد آن حضرت صورت گرفت آشكار مىسازد و اشاره به اين حقيقت مىكند كه اگر مىخواستند\r\n\r\n\r\n","description":"","footnote":"\r\n( 1 ) در مقاييس اللغة آمده است كه يكى از دو معنى اصلى « زعم » عبارت است از سخنى كه واقعيت ندارد و گوينده‌اش نيز به آن مطمئن نيست .\r\n( 2 ) لام در « للّه » مفتوح است و براى استغاثه مىباشد و لام در « للشورى » مكسور است و مستغاث منه مىباشد .\r\n","page_name":" 359 ","page_number":359},
  {"content":"\r\n\r\nشايستگى براى خلافت را ملحوظ دارند ، جاى ترديد نبود كه مرا مىبايست تعيين مىكردند ، ولى افسوس كه هدفهاى ديگرى در اين مسأله دنبال مىشد و به راستى جاى تأسف است كسى كه به منزلهء جان پيامبر ( ص ) و باب مدينة علم النّبى و عالم به كتاب و سنّت و آگاه بر تمام مسائل اسلام بوده و از آغاز عمر در مكتب توحيد و در كنار پيامبر اسلام ( ص ) پرورش يافته ، كارش به جايى برسد كه او را در رديف « عبد الرحمن بن عوف » ها و « سعد وقّاص » ها و مانند آنها قرار دهند .\r\nسپس مىافزايد : « ولى ( من به خاطر مصالح اسلام با آنها هماهنگى كردم ) هنگامى كه پايين آمدند پايين آمدم و هنگامى كه پرواز كردند پرواز كردم » ( لكنّى اسففت اذ اسفّوا ، و طرت اذ طاروا ) . « 1 » اين در حقيقت كنايه‌اى است از وضع پرندگانى كه به صورت دسته جمعى پرواز مىكنند گاه اوج مىگيرند و به فراز مىروند و گاه پايين مىآيند و به زمين نزديك مىشوند و در هر دو حال همراه يكديگرند .\r\nروشن است كه احوال شكنندهء زمان خلفا - مخصوصا به هنگامى كه يك خليفه از دور ، خارج مىشد - ايجاب مىكرد كه از هر گونه تفرقه پرهيز شود مبادا دشمنانى كه در كمين نشسته بودند سر بر آورند و اساس اسلام را به خطر بيندازند .\r\nاين احتمال نيز در تفسير اين جمله وجود دارد كه منظور امام ( ع ) اين بوده است كه من همواره به دنبال حق بوده‌ام و براى به دست آوردنش همراه آن حركت كردم ، با آنهايى كه در رديف بالا بودند همراه شدم و با اينها كه در رديف پايين بودند نيز همراهى كردم .\r\n\r\n\r\n","description":"","footnote":"\r\n( 1 ) « اسففت » از مادهء « اسفاف » به معنى نزديك شدن چيزى با شيء ديگر است و هنگامى كه پرنده ، خود را به زمين نزديك كند اين تعبير در مورد او به كار مىرود . اين تعبير در مورد بافتن حصير و مانند آن نيز به كار مىرود زيرا رشته‌هاى آن به هنگام بافتن به هم نزديك مىشود و به معنى شدّت نگاه كردن نيز آمده است . ( مراجعه كنيد به مقاييس اللغة و لسان العرب )\r\n","page_name":" 360 ","page_number":360},
  {"content":"\r\n\r\nسپس به نتيجهء اين شورا و كارهاى مرموزى كه در آن انجام گرفت اشاره كرده مىفرمايد : « يكى از آنها ( اعضاى شورا ) به خاطر كينه‌اش از من روى برتافت و ديگرى خويشاوندى را بر حقيقت مقدم داشت و به خاطر داماديش تمايل به ديگرى ( عثمان ) پيدا كرد ، علاوه بر جهات ديگرى كه ذكر آن خوشايند نيست » ( فصغا « 1 » رجل منهم لضغنه « 2 » ، و مال الآخر لصهره ، مع هن « 3 » و هن ) .\r\nمنظور مولا از جملهء اوّل « سعد بن ابى وقّاص » بود كه مادرش از بنى اميه بود و دائيها و نزديكان مادرش در جنگهاى اسلام در برابر كفر و شرك به دست على ( ع ) كشته شده بودند ، به همين دليل او در زمان خلافت على ( ع ) نيز با حضرتش بيعت نكرد و « عمر بن سعد » جنايتكار بزرگ حادثهء كربلا و عاشورا فرزند همين سعد بود . بنا بر اين كينه‌توزى او نسبت به على ( ع ) مسلّم بود و به همين دليل در آن شورا به على ( ع ) رأى نداد و به وسيلهء « عبد الرحمن بن عوف » به عثمان رأى داد .\r\nبعضى نيز گفته‌اند منظور از اين شخص « طلحه » است كه مراتب كينه‌توزى او نسبت به مولا محرز بود و هم او بود كه با همراهى « زبير » آتش « جنگ جمل » را كه به گفتهء مورّخان ، 17 هزار نفر در آن كشته شدند ، روشن ساخت .\r\nاين احتمال را « ابن ابى الحديد » تقويت كرده ، در حالى كه بعضى از شارحان « نهج البلاغه » معتقدند : « طلحه » گر چه از سوى « عمر » براى شورا انتخاب شد ولى در « مدينه » نبود و موفّق به شركت در جلسهء شورا نشد » . « 4 »\r\n\r\n\r\n","description":"","footnote":"\r\n( 1 ) « صغا » در اصل از مادهء « صغو » ( بر وزن فعل » به معنى تمايل به چيزى است .\r\n( 2 ) « ضغن » ( بر وزن ضمن ) به معنى كينه و عداوت است و در اصل به معنى پوشانيدن توأم با انحراف مىباشد .\r\n( 3 ) « هن » تفسير آن در متن مىآيد .\r\n( 4 ) در شرح نهج البلاغهء خويى عدم حضور « طلحه » در شورا بلكه در مدينه ، از « طبرى » نقل شده است ( شرح خويى ، جلد 3 ، صفحهء 73 ) .\r\n","page_name":" 361 ","page_number":361},
  {"content":"\r\n\r\nامّا كسى كه به خاطر داماديش متمايل شد « عبد الرحمن بن عوف » بود زيرا « عبد الرحمن » شوهر « امّ كلثوم » خواهر « عثمان بود » .\r\nامّا جملهء « مع هن و هن » « 1 » - با توجّه به اين كه واژه « هن » كنايه از كارهاى زشتى است كه گفتن آن ناخوشايند است - مىتواند اشاره به امور ناخوشايند ديگرى بوده باشد كه « عبد الرحمن بن عوف » در رأى دادن به « عثمان » انتظار آن را داشت مانند سوء استفاده‌هاى مالى از بيت المال مسلمين و يا سلطه بر توده‌هاى مردم و يا به دست آوردن مقام خلافت بعد از « عثمان » و يا همهء اينها .\r\nاز مجموع اين سخن ، روشن مىشود كه شورا در محيطى كاملا ناسالم برگزار شد و چيزى كه در آن مطرح نبود مصالح مسلمين بود و طبيعى است كه محصول آن به نفع مسلمين تمام نشود و حوادث دوران « عثمان » نشان داد كه چه خسارات عظيمى از اين ناحيه دامنگير مسلمين شد .\r\nسپس امام ( ع ) به نتيجهء نهايى اين شورا پرداخته ، مىفرمايد : « اين وضع ادامه يافت تا سومى به پا خاست در حالى كه از خوردن فراوان دو پهلويش بر آمده بود و همّى جز جمع‌آورى و خوردن بيت المال نداشت » ( الى ان قام ثالث القوم نافجا « 2 » حضنيه « 3 » ، بين نثيله « 4 » و معتلفه « 5 » ) .\r\n\r\n\r\n","description":"","footnote":"\r\n( 1 ) علماى لغت تصريح كرده‌اند كه « هن » به معنى فلان است و در جايى گفته مىشود كه انسان مىخواهد به چيزى ، سربسته اشاره كند ، به خاطر زشتى آن ، يا به دلايل ديگرى كه در نظر داشته . و معمولا اين واژه در امور بد و صفات زشت و ناخوشايند به كار مىرود و در نيكيها به كار نمىرود .\r\n( 2 ) « نافجا » از مادهء « نفج » بر وزن « رفع » به معناى بالا آمدن و بالا آوردن است .\r\n( 3 ) « حضن » به معناى پهلو . « و نافجا حضنيه » به كسى گفته مىشود كه پهلوهايش از تكبّر و يا از شكم‌خوارگى برآمده باشد .\r\n( 4 ) « نثيل » از مادهء « نثل » ( بر وزن نسل ) در اصل به معناى خارج شدن چيزى از چيز ديگر و يا خارج كردن است و به مدفوع انسان و حيوانات اطلاق مىشود .\r\n( 5 ) « معتلف » از مادهء « علف » به معناى جايگاه علف است و مجموع اين تعبير و تعبير قبل كنايه از كسى است كه پيوسته در فكر جمع‌آورى مال و مصرف آن است و به تعبير ديگر انباشتن و خالى كردن شكم است .\r\n","page_name":" 362 ","page_number":362},
  {"content":"\r\n\r\nتنها خودش نبود كه در اين وادى گام بر مىداشت بلكه « بستگان پدرىاش ( بنى اميّه ) به همكارى او برخاستند و همچون شتر گرسنه‌اى كه در بهار به علفزار بيفتد و با ولع عجيبى گياهان را ببلعد به خوردن اموال خدا مشغول شدند » ( و قام معه بنو ابيه يخضمون « 1 » مال اللّه خضمة الابل نبتة الرّبيع ) .\r\nتعبير به « نبتة الرّبيع ، گياهان بهارى » به خاطر آن است كه اين گياهان بسيار لطيف و براى حيوان خوش خوراك است و با حرص و ولع عجيب ، آن را مىخورد .\r\nجملهء « يخضمون مال اللّه . . . » - با توجّه به معناى لغوى خضم - به خوبى نشان مىدهد كه بنى اميّه براى غارت بيت المال با تمام وجودشان وارد صحنه شدند و تا آنجا كه مىتوانستند خوردند و بردند . به گفتهء « ابن ابى الحديد » خليفهء سوّم ، بنى اميه را بر مردم مسلّط كرد و آنها را به فرماندارى ولايات اسلام منصوب نمود و اموال و اراضى بيت المال را به عنوان بخشش در اختيار آنان گذارد ، از آن جمله سرزمينهايى از « آفريقا » در ايّام او فتح شد كه خمس همهء آنها را گرفت و به « مروان بن حكم » ( دامادش ) بخشيد .\r\nمرحوم « علّامهء امينى » در كتاب نفيس « الغدير » آمار عجيبى از بخششهاى عثمان در دوران خلافتش - از منابع اهل سنّت - گردآورى كرده كه از مطالعهء آن انسان وحشت مىكند . به عنوان نمونه به يكى از دامادهايش « حارث بن حكم » برادر « مروان » سيصد هزار درهم و به « مروان » پانصد هزار درهم و به « ابو سفيان » « دويست هزار » و به « طلحه » « سيصد و بيست و دو هزار » و به « زبير » « پانصد و نود و هشت هزار » درهم بخشيد ، تا آن جا كه مرحوم « علامهء امينى » جمع درهمهايى را\r\n\r\n\r\n","description":"","footnote":"\r\n( 1 ) « خضم » به معناى خوردن با تمام دهان است و نقطهء مقابل آن « قضم » است كه به معناى خوردن با نوك دندانهاى پيشين است بعضى نيز گفته‌اند خضم به معناى خوردن علف تازه است و قضم به معناى خوردن علفهاى خشك .\r\n","page_name":" 363 ","page_number":363},
  {"content":"\r\n\r\nكه او از بيت المال بخشيد بالغ بر « يك صد و بيست و شش ميليون و هفتصد و هفتاد هزار » درهم مىداند .\r\nاز آن عجيب‌تر ارقام دينارهايى است كه به بستگان و نزديكانش بخشيد . به « مروان حكم » پانصد هزار دينار به « يعلى بن اميّه » پانصد هزار دينار و به « عبد الرحمن بن عوف » دو ميليون و پانصد و شصت هزار دينار و جمع اين حاتم بخشىها را بالغ بر « چهار ميليون و سيصد و ده هزار دينار » مىداند . « 1 » اينجاست كه معناى « يخصمون مال اللّه خضمة الابل نبتة الرّبيع » به خوبى روشن مىشود .\r\nبديهى است اين وضع نمىتوانست براى مدّت طولانى ادامه يابد و مسلمانان آگاه و حتّى ناآگاهان ، چنين شرايطى را تحمّل نمىكردند و لذا طولى نكشيد كه شورشها بر ضدّ « عثمان » شروع شد و سرانجام به قتل او منتهى گشت و او را در برابر چشم مردم كشتند ، بىآن كه توده‌هاى مردم به يارى او برخيزند و اين همان است كه امام ( ع ) در پايان اين فراز به آن اشاره كرده مىفرمايد : « عاقبت بافته‌هاى او ( براى استحكام خلافت ) پنبه شد و كردارش ، كارش را تباه كرد و ثروت‌اندوزى و شكم‌خوارگى به نابوديش منتهى شد » ( الى ان انتكث « 2 » عليه فتله « 3 » ، و اجهز « 4 » عليه عمله ، و كبت « 5 » به بطنته « 6 » ) .\r\n\r\n\r\n","description":"","footnote":"\r\n( 1 ) الغدير ، جلد هشتم ، صفحهء 286 .\r\n( 2 ) « انتكث » از مادهء « نكث » ( بر وزن عكس ) به معنى شكستن و واتابيدن است و لذا به شكستن پيمان ، نكث عهد گفته مىشود .\r\n( 3 ) « فتل » به معنى پيچيدن و تابيدن است و مفتول و فتيله نيز از همين باب است .\r\n( 4 ) « اجهز » از مادهء « اجهاز » هنگامى كه در مورد مجروح به كار رود مفهومش اين است كه مرگ او را تسريع كنند و هر چه زودتر كار او را تمام نمايند .\r\n( 5 ) « كبت » از مادهء « كبو » ( بر وزن كبك ) به معنى سقوط كردن و يا افتادن به صورت است و در مواردى كه دست و پاى حيوان مىپيچد و به رو مىافتد به كار مىرود .\r\n( 6 ) « بطنته » از مادهء « بطن » به معناى پر كردن شكم از طعام و يا پرخورى است .\r\n","page_name":" 364 ","page_number":364},
  {"content":"\r\n\r\nدر واقع امام ( ع ) با سه جمله ، وضع خليفهء سوم و پايان عمر او را ترسيم كرده است :\r\nدر جملهء اوّل مىفرمايد : سوابقى را كه براى خود ، از نظر تودهء مردم فراهم آورده بود و گروهى او را به زهد و قدس مىشناختند از ميان برد و حركت دنياپرستانهء اعوان و ياران او ، همهء آن رشته‌ها را پنبه كردند .\r\nدر جملهء دوّم نشان مىدهد كه : اعمال او زودتر از آنچه انتظار مىرفت ضربهء كارى بر او وارد كرد و كار او را ساخت .\r\nدر جملهء سوّم بيان مىكند كه شكم‌خوارگىها ، بار او را سنگين كرد به گونه اى كه نتوانست بر روى پا بماند و به صورت بر زمين افتاد . در واقع با اين سه جمله درس عبرت مهمّى براى همهء زمامداران و مديران جامعه بيان شده است كه اگر از موقعيّت خود سوء استفاده كرده و به دنيا اقبال كنند سوابق حسنهء آنها از ميان مىرود و افكار عمومى به سرعت بر ضدّ آنها بسيج مىشود و دنياپرستى مايهء سقوط سريع آنان مىگردد .\r\nاين نكته نيز حائز اهميّت است كه همان چيزى كه عامل پيدايش خلافت عثمان شد عامل نابودى او گشت . افرادى مانند « سعد وقاص » و « عبد الرحمن بن عوف » و « طلحه » ( بنا بر اين كه طلحه در شورا حضور داشته ) به خاطر رسيدن به مال و منال دنيا به او رأى دادند و او را بر سر كار آوردند و همين مسأله گسترش يافت و حكومت عثمان مقبوليّت خود را در افكار عمومى از دست داد و در نتيجهء شورش مردم ، سقوط كرد .\r\nبعضى از شارحان نهج البلاغه جملهء « انتكث عليه فتله » را به معنى در هم ريختن تدابيرى دانسته‌اند كه او براى تشكيل حكومتش به كار گرفته بود و ممكن است سپردن كارها به دست بستگانش ، يكى از آن تدابير براى محكم كارى بوده باشد ولى همين امر نتيجهء معكوس داد و رشته‌ها را پنبه كرد و مردم را بر ضدّ او شوراند .\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n\r\nنكته‌ها\r\n\r\n1 - چگونگى انتخاب خليفهء دوّم و سوّم\r\nمىدانيم خليفهء دوّم ، تنها يك رأى داشت و آن رأى « ابو بكر » بود كه به هنگام وداع با زندگى وصيّت كرد و با صراحت « عمر » را به جانشينى خود نصب نمود .\r\nدر بعضى از تواريخ آمده است كه « ابو بكر » در حال احتضار ، « عثمان بن عفّان » را احضار نمود تا وصيّت او را نسبت به « عمر » بنويسد و به او گفت :\r\nبنويس  « بِسْمِ اللَّهِ الرَّحْمنِ الرَّحِيمِ »  : اين وصيّتى است كه ابو بكر به مسلمانان نموده است . امّا بعد . . . اين سخن را گفت و بيهوش شد ، ولى « عثمان » خودش اين جمله‌ها را نوشت : « امّا بعد فانّى قد استخلفت عليكم عمر بن الخطّاب و لم آلكم خيرا ، من عمر بن خطاب را خليفهء بر شما قرار دادم و از هيچ خير و خوبى فروگذار نكردم » . « 1 » هنگامى كه « عثمان » اين جمله را نوشت ابو بكر به هوش آمده ، گفت :\r\nبخوان و او خواند . « ابو بكر » تكبير گفت و گفت : من تصوّر مىكنم ( اين كه عجله كردى و خلافت را به نام عمر نوشتى براى اين بود كه ) ترسيدى اگر من به هوش نيايم و بميرم ، مردم اختلاف كنند . « عثمان » گفت : آرى چنين بود .\r\n« ابو بكر » در حقّ او دعا كرد . « 2 » از اين سخن به خوبى روشن مىشود كه « عثمان » اين لباس را براى قامت « عمر » دوخته بود و اگر فرضا « ابو بكر » به هوش نمىآمد اين وصيتنامه به عنوان وصيّت « ابو بكر » منتشر مىشد ، بنا بر اين جاى تعجّب نيست كه « عمر » نيز شورايى با چنان تركيب ، تنظيم كند كه محصول آن به هر حال خلافت « عثمان » باشد ،\r\n\r\n\r\n","description":"","footnote":"\r\n( 1 ) « آلكم » از مادهء « الا ، يألو » به معنى كوتاهى كردن و تأخير انداختن است بنا بر اين لم آلكم يعنى من هيچ كوتاهى نكردم ( لسان العرب ) .\r\n( 2 ) كامل ابن اثير ، جلد 2 ، صفحهء 425 .\r\n","page_name":" 366 ","page_number":366},
  {"content":"\r\n\r\nهمان گونه كه خليفهء دوّم نيز در « سقيفه » اين لباس را بر تن « ابو بكر » كرد و او هم به موقع پاداش وى را داد .\r\nضمنا از اين سخن استفاده مىشود كه عجلهء « ابو بكر » و « عثمان » براى تعيين جانشين به خاطر جلوگيرى از اختلاف مردم بوده است . آيا پيامبر اكرم ( ص ) نمىبايست چنين پيش‌بينى را در بارهء امّت بكند با آن همه كشمكشهايى كه بالقوّه وجود داشت و در « سقيفه » خود را نشان داد ؟ ! چگونه مىتوان باور كرد پيامبر ( ص ) انتخاب خليفه را به مردم واگذار كرده باشد ولى اين امر در بارهء خليفهء دوّم و سوّم رعايت نشود و حتّى خوف فتنه ، مانع از واگذارى آن به مردم گردد ؟ ! اينها سؤالاتى است كه هر محقّقى بايد به آن پاسخ دهد .\r\n\r\n2 - داستان ابو لؤلؤ و آغاز حكومت عثمان\r\n« ابن اثير » در « كامل » چنين نقل مىكند : روزى « عمر بن خطاب » در بازار گردش مىكرد . « ابو لؤلؤ » كه غلام « مغيرة بن شعبه » و نصرانى بود او را ملاقات كرد و گفت : « مغيرة بن شعبه » خراج سنگينى بر من بسته ( و مرا وادار كرده همه روز كار كنم و مبلغ قابل توجّهى به او بپردازم ) مرا در برابر او يارى كن . « عمر » گفت : خراج تو چه اندازه است ؟ گفت : در هر روز دو درهم . گفت : كار تو چيست ؟ گفت : نجّار و نقّاش و آهنگرم . عمر گفت : با اين اعمالى كه انجام مىدهى خراج تو را سنگين نمىبينم . شنيده‌ام تو مىگويى اگر من بخواهم مىتوانم آسيابى بسازم كه با نيروى باد ، گندم را آرد كند . « ابو لؤلؤ » گفت : آرى مىتوانم . عمر گفت : پس اين كار را انجام بده . « ابو لؤلؤ » گفت : اگر سالم بمانم آسيابى براى تو درست مىكنم كه مردم شرق و غرب از آن سخن بگويند .\r\n« ابو لؤلؤ » اين را گفت و رفت . « عمر » گفت : اين غلام مرا تهديد كرد . . . چند روز گذشت . « عمر » براى نماز صبح به مسجد آمد و مردانى را گماشته بود كه\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nوقتى صفوف منظم مىشود تكبير بگويند . « ابو لؤلؤ » در ميان مردم وارد مسجد شد و در دست او خنجر دو سر بود كه دستهء آن در وسطش قرار داشت . از موقعيت استفاده كرد و شش ضربه بر « عمر » وارد نمود كه يكى از آنها را در زير نافش فرو برد و همان موجب قتل او شد و نيز با خنجرش « كليب » كه در پشت سرش قرار داشت و جماعت ديگرى را كشت . « 1 » در « مروج الذّهب » بعد از نقل اين داستان آمده است كه « ابو لؤلؤ » بعد از كشتن « عمر » و مجروح ساختن دوازده نفر ديگر ، كه شش نفرشان از دنيا رفتند ضربه‌اى بر گلوى خود زد و خود را كشت « 2 » ولى در « تاريخ يعقوبى » آمده است كه بعد از كشته شدن « عمر » فرزندش « عبيد اللّه » به انتقام خون پدر حمله كرد و « ابو لؤلؤ » و دختر خردسال و همسرش ، هر سه را به قتل رساند . « 3 » اين كه بعضى از مورخان « ابو لؤلؤ » را نصرانى يا مجوسى نوشته‌اند با اين كه تصريح كرده‌اند او در مسجد پيامبر عمر را به قتل رساند و آمدن يك مسيحى يا مجوسى شناخته شده در مسجد پيامبر عادتا امكان نداشت ، ظاهرا به خاطر آن است كه مىخواهند كشته شدن خليفه را به دست يك مسلمان انكار كنند و از اين جهت با مشكلى روبرو نشوند و گرنه قراين نشان مىدهد و جمعى از دانشمندان تصريح كرده‌اند كه « ابو لؤلؤ » مسلمان بوده است و سابقهء مجوسىگرى يا مذهب ديگر تنها براى « ابو لؤلؤ » نبود ، غالبا خلفا و ياران پيامبر داراى چنين سابقه‌اى بوده‌اند .\r\n\r\n3 - شوراى شش نفرى و سرانجام آن\r\n« عمر » هنگام مرگ به مشورت پرداخت و اين پيشنهاد كه « عبيد اللّه » فرزندش را خليفه كند ، رد كرد ، سپس اضافه نمود : پيامبر تا هنگام مرگ از اين شش نفر\r\n\r\n\r\n","description":"","footnote":"\r\n( 1 ) كامل ابن اثير ، جلد 3 ، صفحهء 49 .\r\n( 2 ) مروج الذّهب ، جلد 2 ، صفحهء 321 .\r\n( 3 ) تاريخ يعقوبى ، جلد 2 ، صفحهء 160 .\r\n","page_name":" 368 ","page_number":368},
  {"content":"\r\n\r\nراضى بود : على ( ع ) ، عثمان ، طلحه ، زبير ، سعد بن ابى وقاص و عبد الرّحمن بن عوف لذا بايد خلافت به مشورت اين شش نفر انجام شود تا يكى را از ميان خود انتخاب كنند ، آن گاه دستور داد تا هر شش نفر را حاضر كنند ، سپس نگاهى به آنها كرد و گفت همهء شما مايل هستيد بعد از من به خلافت برسيد ، آنها سكوت كردند ، دوباره اين جمله را تكرار كرد . « زبير » جواب داد : ما كمتر از تو نيستيم چرا به خلافت نرسيم ! ( يكى از مورّخان مىگويد : اگر زبير يقين به مرگ عمر نداشت جرأت نمىكرد اين سخن را با اين صراحت بگويد ) .\r\nبعد براى هر يكى از شش نفر عيبى شمرد ، از جمله به « طلحه » گفت :\r\n« پيامبر ( ص ) از دنيا رفت در حالى كه به خاطر جمله‌اى كه بعد از نزول « آيهء حجاب » گفتى از تو ناراضى بود » « 1 » و به على ( ع ) گفت : « تو مردم را به راه روشن و طريق صحيح به خوبى هدايت مىكنى تنها عيب تو اين است كه بسيار مزاح مىكنى ! » و به « عثمان » گفت : « گويا مىبينم كه خلافت را قريش به دست تو داده‌اند و بنى اميّه و بنى ابن معيط را بر گردن مردم سوار مىكنى و بيت المال را در اختيار آنان مىگذارى و گروهى از گرگان عرب تو را در بسترت سر مىبرند » .\r\nسرانجام « ابو طلحهء انصارى » را خواست و فرمان داد كه پس از دفن او با پنجاه تن از انصار ، اين شش نفر را در خانه‌اى جمع كنند تا براى تعيين جانشين او به مشورت پردازند ، هر گاه پنج نفر به كسى رأى دهند و يك نفر در مخالفت پافشارى كند ، گردن او را بزنند و همچنين در صورت توافق چهار نفر ، دو نفر مخالف را به قتل برسانند و اگر سه نفر يك طرف و سه نفر طرف ديگر بودند آن\r\n\r\n\r\n","description":"","footnote":"\r\n( 1 ) منظور از آيهء حجاب آيهء  « فَسْئَلُوهُنَّ مِنْ وَراءِ »  است كه در بارهء زنان پيامبر آمده است . طلحه گفت : پيامبر مىخواهد امروز آنها را از ما بپوشاند ولى فردا كه از دنيا رفت ما با آنان ازدواج مىكنيم - البته اين سخن عمر در بارهء طلحه در تناقض آشكارى است با آنچه در آغاز گفت كه پيامبر از دنيا رفت و از اين شش نفر راضى بود -\r\n","page_name":" 369 ","page_number":369},
  {"content":"\r\n\r\nگروهى را كه عبد الرحمن بن عوف در ميان آنهاست مقدّم دارند و بقيّه را اگر در مخالفت پافشارى كنند گردن بزنند و اگر سه روز از شورا گذشت و توافقى حاصل نشد همه را گردن بزنند تا مسلمانان خود شخصى را انتخاب كنند .\r\nسرانجام « طلحه » كه مىدانست با وجود « على » ( ع ) و « عثمان » به او خلافت نخواهد رسيد و از « على » دل خوشى نداشت جانب « عثمان » را گرفت در حالى كه زبير حقّ خود را به « على » ( ع ) واگذار كرد ، « سعد بن ابى وقاص » حقّ خويش را به پسر عمويش « عبد الرحمن بن عوف » داد بنا بر اين شش نفر در سه نفر خلاصه شدند : « على » ( ع ) ، « عبد الرحمن » و « عثمان » ، « عبد الرحمن » رو به « على » ( ع ) كرد و گفت با تو بيعت مىكنم كه طبق كتاب خدا و سنّت پيامبر و روش « عمر » و « ابو بكر » با مردم رفتار كنى ، « على » ( ع ) در پاسخ گفت : مىپذيرم ، ولى طبق كتاب خدا و سنّت پيامبر ( ص ) و اعتقاد خودم عمل مىكنم . « عبد الرحمن » رو به « عثمان » كرد و همان جمله را تكرار نمود و « عثمان » آن را پذيرفت .\r\n« عبد الرحمن » سه بار اين جمله را تكرار كرد و همان جواب را شنيد لذا دست « عثمان » را به خلافت فشرد ، اين جا بود كه « على » ( ع ) به « عبد الرحمن » فرمود :\r\n« به خدا سوگند تو اين كار را نكردى مگر اين كه از او انتظارى دارى همان انتظارى كه خليفهء اوّل و دوّم از يكديگر داشتند ، ولى هرگز به مقصود خود نخواهى رسيد » . « 1 » شك نيست كه اين شورا از جهات مختلفى زير سؤال است :\r\nاوّلا : اگر بنا بر آراى مردم است ، چرا تبعيّت عام صورت نگيرد ؟ و اگر بنا بر انتصاب است شوراى شش نفرى چرا ؟ و اگر شورا بايد برگزيند شخصيّتهاى معروف ديگرى در ميان مسلمين نيز بودند .\r\nثانيا : اگر اينها مشمول رضاى پيامبر ( ص ) بودند پس تصريح نارضايى پيامبر\r\n\r\n\r\n","description":"","footnote":"\r\n( 1 ) شرح نهج البلاغه ابن ابى الحديد ، جلد 1 ، صفحهء 185 تا 188 ( با تلخيص ) .\r\n","page_name":" 370 ","page_number":370},
  {"content":"\r\n\r\nتا آخر عمر از « طلحه » چه مفهومى مىتواند داشته باشد ؟\r\nثالثا : به فرض اين كه آنها نتوانند از نظر انجام وظيفه توافق بر كسى كنند چگونه مىتوان گردن همه را زد .\r\nرابعا : اگر واقعا هدف شورا بود ، چرا پيش‌بينى خلافت « عثمان » را با صراحت ذكر كرد ؟ و اگر از خلافت او بر جامعهء اسلامى مىترسيد ، لازم بود او را جزء شورا قرار ندهد ، تا نفر ديگرى انتخاب شود .\r\nخامسا : در صورتى كه سه نفر در يك طرف و سه نفر در طرف ديگر قرار گيرد چرا آن طرف كه على ( ع ) است و به گفتهء عمر ، مردم را به سوى حق و راه روشن فرا مىخواند و تنها اشكالش بسيار مزاح كردن است مقدّم نشود .\r\nسادسا : آيا مزاح كردن مشكلى در امر خلافت ايجاد مىكند و آيا اين اشكال با اشكالى كه بر عثمان گرفت كه اگر تو بر مردم مسلّط شوى بنى اميّه را بر گردن مردم سوار خواهى كرد و بيت المال را غارت مىكنند هرگز مىتواند برابرى كند ؟\r\nاينها ايرادهايى است كه پاسخى براى آن وجود ندارد !\r\n\r\n4 - علل شورش بر ضدّ عثمان\r\nبه گفتهء بعضى از شارحان نهج البلاغه صحيح‌ترين گفتار در بارهء « عثمان » همان است كه « طبرى » در تاريخ خود آورده كه عبارت آن چنين است : عثمان ، حوادث تازه‌اى در اسلام به وجود آورد كه باعث خشم مسلمانان شد ، از جمله :\r\nسپردن امارتها به دست بنى اميّه به ويژه فاسقان و سفيهان و افراد بىدين آنها و بخشيدن غنائم به آنان و آزار و ستمهايى كه در مورد « عمّار ياسر » و « ابو ذر » و « عبد اللّه بن مسعود » روا داشت و كارهاى ديگرى از اين قبيل كه در آخر خلافت خويش انجام داد .\r\n« وليد بن عقبه » را والى « كوفه » ساخت كه گروهى به شراب نوشيدن او\r\n\r\n","description":"","footnote":"","page_name":" 371 ","page_number":371},
  {"content":"\r\n\r\nگواهى دادند . . . و نيز « سعيد بن عاص » را پس از « وليد » فرماندار « كوفه » ساخت . سعيد اعتقاد داشت كه « عراق » باغ « قريش و بنى اميّه » است ، كه « مالك اشتر » در پاسخ وى گفت : « تو گمان مىكنى سرزمين عراق كه خداوند آن را به وسيلهء شمشير ما مسلمانان فتح نموده ، مربوط به تو و اقوام توست ! » اين معنى به درگيرىهايى ميان « اشتر » و « طايفهء نخع » از يك سو و « رئيس شرطه » از سوى ديگر انجاميد و تدريجا صداى اعتراض مردم بر ضدّ « سعيد » و سپس بر ضدّ « عثمان » بلند شد . « عثمان » به جاى اين كه مردم « كوفه » را از طريق صحيحى آرام كند ، دستور تبعيد رهبران شورش را به « شام » صادر كرد كه عدّه‌اى از بزرگان « كوفه » از جمله « مالك اشتر » و « صعصعة بن صوحان » را به شام تبعيد نمود .\r\nدر سال يازدهم خلافت او ، عدّه‌اى از ياران پيامبر ( ص ) گرد هم آمدند و ايرادهاى مختلفى را كه به عثمان داشتند به وسيلهء « عامر بن عبد قيس » كه مردى عابد و خداشناس بود به او رساندند ، « عثمان » به جاى اين كه برخورد منطقى با او كند ، پاسخ اهانت آميزى به او داد .\r\nوضع در « مدينه » نيز بحرانى شد و پايتخت اسلام براى شورش آمادگى پيدا كرد ، « عثمان » گروهى از يارانش مانند « معاويه » و « سعيد بن عاص » را دعوت كرد و با آنها به مشورت نشست ، بعضى صلاح در اين ديدند كه : « عثمان » مردم را به جهاد مشغول كند و بعضى از او خواستند : مخالفان را سركوب و نابود كند و بعضى : او را دعوت به بذل و بخشش از بيت المال - براى فرو نشاندن خشم مردم - كردند ، تنها يك نفر حقيقت مطلب را به او گفت كه : تو « بنى اميّه » را بر گردن مردم سوار كرده‌اى ، يا عدالت پيشه كن يا از خلافت كناره‌گيرى نما ! « عثمان » نظريّهء سرگرمى مردم را به جهاد پذيرفت و دستور داد آنها را براى جهاد مجهّز سازند ( ولى كار از كار گذشته بود و اين تدبير سودى نداشت ) .\r\nدر سنهء 35 هجرى ( سال آخر حكومت عثمان ) مخالفان او و « بنى اميّه » با\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nيكديگر مكاتبه كردند و يكديگر را بر عزل « عثمان » و فرماندارانش تهييج نمودند ، سرانجام يك گروه عظيم دو هزار نفرى به سركردگى « ابو حرب » از « مصر » و گروه ديگرى به همين تعداد به همراهى « زيد بن صوحان » و « مالك اشتر » و بعضى ديگر از بزرگان « كوفه » و گروه سوّمى از « بصره » به رهبرى « حرقوص بن زبير » به عنوان زيارت خانهء خدا حركت كردند و به « مدينه » آمدند و مردم مدينه را از قصد خود ( دائر به عزل عثمان و فرماندارانش ) با خبر ساختند . چيزى نگذشت كه منزل عثمان را محاصره كردند و به او تكليف كردند كه از خلافت كناره‌گيرى كند ، ولى « عثمان » از فرماندارانش به وسيلهء نامه كمك خواست ، روز جمعه « عثمان » با مردم نماز خواند و به منبر رفت و به گروهى كه از شهرهاى مختلف ( مخصوصا مصر ) براى احقاق حقّ نزد او آمده بودند ، خطاب كرد و گفت : « همهء اهل مدينه مىدانند شما به وسيلهء پيامبر ( ص ) لعن شديد . . . » . در اين جا شورش عظيمى در مردم پيدا شد و آن چنان بالا گرفت كه « عثمان » از ترس بيهوش شد از منبر به زير افتاد و او را به خانه بردند .\r\nبعدا « عثمان » به عنوان استمداد به خانهء « على » ( ع ) آمد و گفت : « تو پسر عمّ من هستى و من بر تو حقّ خويشاوندى دارم و تو نزد مردم قدر و منزلت دارى و همه به سخنت گوش فرا مىدهند ، وضع را مشاهده مىكنى ، من دوست دارم با آنها سخن بگويى و آنها را از راهى كه در پيش گرفته‌اند منصرف سازى ! » امام فرمود : « چگونه آنها را راضى و منصرف كنم ؟ » عثمان گفت : « به اين صورت كه من ، بعد از اين ، مطابق صلاح‌انديشى تو رفتار مىكنم » .\r\nامام فرمود : « من بارها در اين باره به تو هشدار داده‌ام تو هم وعده دادى ولى به وعده‌ات وفا نكردى » .\r\nسرانجام امام براى خاموش كردن غائله ، به اتّفاق سى نفر از مهاجران و انصار با كسانى كه از « مصر » آمده بودند ( و از همه در مورد عزل عثمان فعّال‌تر بودند )\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nسخن گفت . « مصريان » قبول كردند كه به « مصر » باز گردند و « عثمان » نيز به مردم اعلام كرد كه حاضر است به شكايات آنان رسيدگى كند و از اعمال گذشتهء خويش توبه نمايد ، ولى هنگامى كه به منزل آمد ، ديد مروان و گروهى از بنى اميّه در منزلش نشسته‌اند . « مروان » به او گفت : « سخن بگويم يا ساكت بنشينم » ! همسر عثمان « نائله » با عصبانيّت گفت : « ساكت باش به خدا سوگند شما قاتل عثمان و يتيم كنندهء اطفال او خواهيد بود او به قولى كه به مردم داده است بايد وفا كند و نبايد از آن برگردد » .\r\nولى مروان ساكت ننشست و گفت : « آنچه را در مسجد گفتى به صلاح خلافت تو نبود از آن صرف‌نظر كن » ! « على » ( ع ) خشمگين شده به خانهء « عثمان » آمد و به او فرمود : « من راه صحيح را به تو نشان مىدهم ولى مروان تو را منحرف مىسازد از اين پس به سراغت نخواهم آمد » .\r\nمصريها كه روانهء « مصر » شده بودند بعد از سه روز به مدينه بازگشتند و نامه‌اى را ارائه دادند كه از غلام « عثمان » در بين راه گرفته بودند . در آن نامه « عثمان » به « عبد اللّه بن صرح » فرماندار « مصر » دستور داده بود : « سران شورش را شلّاق بزند و موهاى سر و صورتشان را بتراشد و در زندان كند » و عدّهء ديگرى را دستور داده بود به دار بياويزد . آنها نزد « على » ( ع ) آمدند كه در اين باره با « عثمان » سخن بگويد . « على » ( ع ) جريان را از « عثمان » جويا شد . « عثمان » از نوشتن چنين نامه‌اى اظهار بىاطلاعى كرد ، يكى گفت : « اين كار ، كار مروان است » . « عثمان » گفت : « من اطلاعى ندارم » . مصريان گفتند : « آيا مروان اين قدر جرأت دارد كه غلام عثمان را بر شتر بيت المال سوار كند و مهر مخصوص او را پاى نامه بزند و مأموريت خطرناكى با اين اهميّت به او بدهد و عثمان بىخبر باشد » ؟ !\r\n\r\n","description":"","footnote":"","page_name":" 374 ","page_number":374},
  {"content":"\r\n\r\nعثمان باز گفت : « من از اين مطلب خبر ندارم » ! مصريان در پاسخ او گفتند : « از دو حال خارج نيست : اگر راست مىگويى و اين كار ، كار مروان است بايد از خلافت كنار به روى زيرا فردى اين چنين ناتوان كه ديگران بدون آگاهى او فرمان قتل و شكنجهء مسلمانان را با مهر مخصوصش صادر كنند لياقت خلافت اسلامى را ندارد و اگر دروغ مىگويى و اين كار ، كار توست باز هم شايستهء خلافت مسلمانان نيستى » ! « عثمان » گفت : « خلافت لباسى است كه خداوند به تنم كرده و آن را بيرون نخواهم آورد ولى توبه مىكنم » . گفتند : « اگر بار اوّل بود كه توبه مىكردى پذيرفته بود ، امّا بارها توبه كرده‌اى و شكسته‌اى ! بنا بر اين يا از خلافت بر كنار شو ، يا تو را به قتل مىرسانيم ! » ولى باز آنها عجله نكردند و اوضاع ساعت به ساعت بحرانىتر مىشد . سرانجام « عثمان » از « على » ( ع ) درخواست كرد كه : « سه روز به او مهلت دهند تا به شكايت مردم رسيدگى كند » ، مردم پذيرفتند ، ولى او در خفا وسايل جنگ را آماده مىكرد ( و هدفش از اين مهلت خواستن‌ها فرا رسيدن نيروهاى كمكى از خارج مدينه بود ) . بعد از سه روز ، حلقهء محاصره بر عثمان تنگ‌تر شد و مردم نگران اين بودند كه از « شام » و « بصره » كمك براى او برسد ، لذا براى تسليم او آب را از او منع كردند . « عثمان » از على ( ع ) درخواست آب كرد و امام به وسيلهء فرزندانش آب براى او فرستاد ، در اين هنگام مردم به درون خانهء عثمان ريختند و نزاع خونينى ميان طرفداران او از يك سو و مردم از سوى ديگر روى داد و عده‌اى از طرفين كشته شدند ، باز چند نفر وارد اتاق « عثمان » شده و او را نصيحت كردند امّا اثرى نداشت ، سرانجام به او حمله كرده و كارش را يكسره كردند .\r\nآنچه در بالا آمد خلاصه‌اى از اين ماجرا بود كه « ابن ابى الحديد » از « تاريخ طبرى » نقل نموده است و ما نيز آن را براى پرهيز از طولانى شدن بار ديگر خلاصه\r\n\r\n","description":"","footnote":"","page_name":" 375 ","page_number":375},
  {"content":"\r\n\r\nكرديم . « 1 » بسيارى از مورّخان روز قتل او را 18 ذى الحجهء سال 35 يا 36 هجرى ذكر كرده‌اند و عجب اين كه به گفتهء كامل و مورّخان ديگر ، بدن « عثمان » سه روز روى زمين مانده بود و كسى او را دفن نكرد و اين نشانهء نهايت خشم مردم بر اوست .\r\nسرانجام با وساطت « على » ( ع ) تصميم به دفن او گرفته شد ، ولى جمعى از مردم مانع از نماز بر او و حتّى مانع از دفن او در « بقيع » شدند . گروهى بر سر راه نشسته بودند و تابوت او را سنگباران نمودند ، « على » ( ع ) مانع شد ، بالاخره بر جنازهء او نماز خواندند و در محلى به نام « حشّ كوكب » در بيرون بقيع دفن شد كه بعدا در زمان « معاويه » براى رفع اهانت ، دستور داد آن محل را جزء « بقيع » قرار دهند . « 2 » اينها همه به خوبى نشان مىدهد كه مردم تا چه حد از او و حكومتش خشمگين و ناراحت بودند و تفسير روشنى است بر آنچه امام در جمله‌هاى كوتاه اين خطبه ( خطبه شقشقيّه ) بيان فرموده است ، آنها كه تعبيرات امام ( ع ) را در اين خطبه تند مىپندارند ، از ماجراى زندگى « عثمان » و پايان كار او و عكس العمل مسلمانان در برابرش آگاهى كافى ندارند و گرنه تصديق مىكردند كه اين تعبيرات در برابر آنچه روى داده است بسيار ملايم است .\r\n\r\n5 - آيا همهء صحابه راه پيامبر ( ص ) را پيمودند ؟ !\r\nمعروف در ميان برادران اهل سنّت اين است كه صحابهء رسول خدا - بدون استثنا - داراى قداست و مقام عدالت بودند و هيچ يك از آنها هيچ كارى بر خلافت دستور خدا و كتاب و سنّت انجام ندادند ، در حالى كه شيعه و پيروان اهل بيت - عليهم السلام - معتقدند : « بايد صحابه را از يكديگر جدا ساخت و در بارهء هر كدام\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 2 ، صفحهء 129 تا 158 .\r\n( 2 ) كامل ابن اثير ، جلد 3 ، صفحهء 180 .\r\n","page_name":" 376 ","page_number":376},
  {"content":"\r\n\r\nمطابق اعمال و رفتارشان ، چه در عصر رسول اللّه ( ص ) و چه بعد از رحلت او قضاوت و داورى كرد » .\r\nادّعاى برادران اهل سنّت ، مشكلات عجيب و دردسرهاى فراوانى براى آنان ايجاد كرده است ، چرا كه در ميان ياران پيامبر ( ص ) افرادى را مىيابيم كه در مسائلى بر ضدّ يكديگر برخاستند كه توجيه آن امكان‌پذير نيست . مثلا در داستان جنگ « صفّين » و مانند آن ، « معاويه » بر خلاف امام وقت كه به اتّفاق مسلمانان برگزيده شده بود قيام كرد و موجب آن همه خونريزى شد ، كدام مورّخ منصف مىتواند اين كار وحشتناك را توجيه كند ؟ ! يا اين كه « طلحه » و « زبير » بر ضدّ آن حضرت شورش كردند و خون گروه زيادى از مسلمانان در جنگ « جمل » ريخته شد كه بعضى ، عدد كشته‌شدگان را بالغ بر 17 هزار نفر مىدانند بى آن كه كمترين عذر موجّه و خداپسندانه‌اى براى كار خود داشته باشند ، آيا قبول عدالت آنها با اين فجايع هولناك كه در همهء تواريخ اسلامى ثبت شده ، منافات ندارد ؟ ! در داستان « عثمان » كه در بالا خوانديد و همهء مورّخان اسلام اجمالا آن را قبول دارند به دو موضوع مهم برخورد مىكنيم : نخست سپردن تمام پستهاى حسّاسّ به بنى اميّه و مسلّط ساختن افراد بىبند و بار و غير متعهّد بر مسلمين ، به طورى كه فرياد عموم مسلمانان از مناطق مختلف بلند شد ، و ديگر حيف و ميل بيت المال در سطح وسيع و گسترده و بذل و بخششهاى بيكران و غير قابل توجيه به گونه‌اى كه انتشار خبر قسمتى از آن مايهء شورش عمومى مسلمين شد .\r\nآيا راستى اين گونه امور ، با اصل قداست و « تنزيه صحابه » به طور عام و غير قابل استثنا ، سازگار است ؟ ! اگر اين گونه امور قابل توجيه است كدام كار خلاف ، قابل توجيه نيست ؟ ! اين سخن مرا به ياد داستان عجيبى انداخت كه براى خودم واقع شد و هرگز\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nآن را فراموش نمىكنم :\r\nدر يكى از سالها كه براى انجام « عمره » به « مكّه » مشرّف شده بودم و فرصتى براى ملاقات با دانشمندان اهل سنّت دست داد - مخصوصا شبها در مسجد الحرام و بين نماز مغرب و عشا كه مجال خوبى براى بحث بود - در يكى از شبها با جمعى از اين برادران دانشمند ( كه بعضى از آنها از چهره‌هاى شناخته شده بودند ) در صحن مسجد الحرام در برابر « كعبه » نشسته بوديم و سعى بر اين بود كه بحثها از صورت علمى و منطقى خارج نشود و به رنجش و كدورت نينجامد . سخن به مسئلهء « تنزيهء صحابه و عدالت » همهء آنها كشيده شد ، همگى بر اين عقيده بودند كه كوچكترين جسارتى نسبت به هيچ يك از آنها نمىتوان كرد .\r\nمن از يكى از آنها پرسيدم : « اگر شما در ميدان صفّين بوديد در يكسو لشكر « على » ( ع ) و در يك سوى ديگر لشكر « معاويه » به كدام صف ملحق مىشديد ؟ ! » او بدون درنگ گفت : « به صف لشكريان على » ( ع ) .\r\nگفتم : اگر على ( ع ) شمشيرى به دست تو مىداد و مىگفت : « خذ هذا و اقتل معاويه ، اين شمشير را بگير و معاويه را به قتل برسان » آيا مىپذيرفتى و اطاعت مى كردى ؟ ! او جواب عجيبى داد كه فكر مىكنم براى شما هم تكان دهنده است .\r\nگفت : « كنت اقتله و لا اذكره بسوء ، من او را به قتل مىرساندم در عين حال كمترين جسارتى به او نمىكردم » ! داستان « تنزيهء صحابه » قصّه‌اى است كه سر دراز دارد كه در اين جا فقط به اشاره‌اى قناعت كرديم و گذشتيم .\r\n\r\n","description":"","footnote":"","page_name":" 378 ","page_number":378},
  {"content":"\r\n\r\n\r\nبخش چهارم\r\nفما راعني الّا و النّاس كعرف الضّبع الىّ ينثالون علىّ من كلّ جانب ، حتّى لقد وطئ الحسنان ، و شقّ عطفاى ، مجتمعين حولى كربيضة الغنم . فلمّا نهضت بالامر نكثت طائفة ، و مرقت اخرى ، و قسط آخرون : كانّهم لم يسمعوا كلام اللّه يقول :  « تِلْكَ الدَّارُ الْآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الْأَرْضِ وَ لا فَساداً وَ الْعاقِبَةُ لِلْمُتَّقِينَ »  بلى ! و اللّه لقد سمعوها و وعوها ، و لكنّهم حليت الدّنيا فى اعينهم ، و راقهم زبرجها .\r\n\r\nترجمه\r\nچيزى مرا نگران نساخت جز اين كه ديدم ناگهان مردم همچون يالهاى انبوه و پرپشت « كفتار » به سوى من روى آوردند و از هر سو گروه گروه به طرف من آمدند تا آنجا كه ( نزديك بود دو يادگار پيامبر ( ص ) ) « حسن و حسين » پايمال شوند و ردايم از دو طرف پاره شد . و اينها همه در حالى بود كه مردم همانند گوسفندانى ( گرگ زده كه دور چوپان جمع شوند ) در اطراف من گرد آمدند ، ولى هنگامى كه قيام ، به امر خلافت كردم ، جمعى پيمان خود را شكستند و گروهى ( به بهانه‌هاى واهى سر از اطاعتم پيچيدند و ) از دين خدا بيرون پريدند و دستهء ديگرى راه ظلم و طغيان را پيش گرفتند و از اطاعت حق سر بر تافتند ، گويى كه آنها اين سخن خدا را نشنيده بودند كه مىفرمايد :\r\n« سراى آخرت را تنها براى كسانى قرار مىدهيم كه نه خواهان برترىجويى و استكبار در روى زمينند و نه طالب فساد ، و عاقبت ( نيك ) براى پرهيزگاران است » ! آرى به خدا سوگند ! آن را شنيده بودند و خوب آن را حفظ داشتند ولى زرق و برق دنيا چشمشان را خيره كرده و زينتش آنها را فريفته بود .\r\n\r\n","description":"","footnote":"","page_name":" 379 ","page_number":379},
  {"content":"\r\n\r\n\r\nشرح و تفسير\r\nامام ( ع ) در اين بخش از خطبه اشاره به دوران خلافت خويش - مخصوصا هنگام بيعت - مىكند كه چگونه مردم با ازدحام عجيب و بىنظيرى براى بيعت كردن به سوى آن حضرت روى مىآوردند ، بيعتى پر شور كه در تاريخ اسلام نظير و شبيه نداشت ، ولى بعدا كه در برابر حق و عدالت قرار گرفتند ، گروه زيادى نتوانستند آن را تحمّل كنند و راه مخالفت را پيش گرفته و آتش جنگهاى « جمل ، صفّين و نهروان » را روشن ساختند ، شكاف در صفوف مسلمين ايجاد كردند و از به ثمر رسيدن تلاشها و كوششهاى امام ( ع ) در پيش برد و تكامل جامعهء اسلامى مانع شدند .\r\nنخست در ترسيم چگونگى هجوم مردم براى بيعت مىفرمايد : « چيزى مرا نگران نساخت جز اين كه ديدم ناگهان مردم همچون يالهاى پر پشت و انبوه كفتار به سوى من روى آوردند و از هر سو گروه گروه به طرف من آمدند » ( فما راعني « 1 » الّا و النّاس كعرف « 2 » الضّبع « 3 » الىّ ينثالون « 4 » علىّ من كلّ جانب ) .\r\nتعبير به « عرف الضّبع » ( يال كفتار ) اشاره به ازدحام فوق العادهء مردم و پشت\r\n\r\n\r\n","description":"","footnote":"\r\n( 1 ) « راعنى » از مادهء « روع » بر وزن « نوع » در اصل به معناى ترس و وحشت و نگرانى است و گاه به معناى شگفت‌زدگى نيز آمده است .\r\n( 2 ) « عرف » در اصل به معناى چيزهايى است كه پشت سر هم قرار گرفته و به صورت انبوه در آمده است به همين دليل به يال حيوان اطلاق مىشود زيرا موهاى انبوه و پر پشتى را تشكيل مىدهد .\r\n( 3 ) « ضبع » به گفتهء « مقاييس » سه معنى دارد : نخست حيوان معروف ( كفتار ) و ديگر عضوى از اعضاى انسان ( بازو ) و سوّم يكى از اوصاف شتر مادّه است و گاه اين كلمه كنايه از سالهاى قحطى است كه چون كفتار به انسانها حمله‌ور مىشود .\r\n( 4 ) « ينثالون » از مادهء « ثول » ( بر وزن قول ) در اصل به معنى انبوه زنبوران عسل است هنگامى كه جمع مىشوند و رفت و آمد مىكنند سپس به معنى هر اجتماع انبوهى كه توأم با شور و رفت و آمد باشد به كار رفته است ( مقاييس اللغة ، صحاح و لسان العرب ) .\r\n","page_name":" 380 ","page_number":380},
  {"content":"\r\n\r\nسر هم قرار گرفتن براى بيعت است ، زيرا يال كفتار ضرب المثلى براى اين گونه موارد است .\r\nامّا اظهار نگرانى حضرت از هجوم ناگهانى مردم براى بيعت ، ممكن است به خاطر اين باشد كه چنين بيعت پر شورى ، مسؤوليّت تازه‌اى بر دوش حضرت گذاشت ، به ويژه آن كه پيش‌بينى پيمان شكنى دنياپرستان را مىنمود . در خطبهء 92 ، همين معنى به وضوح ديده مىشود كه امام ( ع ) به هنگام بيعت مردم بعد از قتل عثمان اين نكته را يادآورى فرمود .\r\nاضافه بر اين نكته ، از اين نيز نگران بود كه ممكن است تاريكدلان حسود رابطه‌اى ميان قتل عثمان و بيعت مردم با او عنوان كنند .\r\nسپس امام ( ع ) در ادامهء اين سخن و ترسيم ازدحام عمومى مردم سه جملهء ديگر اضافه مىكند و مىفرمايد : « هجوم به قدرى زياد بود كه ( نزديك بود دو يادگار پيامبر ( ص ) ) حسن و حسين پايمال شوند و ردايم از دو طرف پاره شد و اينها همه در حالى بود كه مردم همانند گوسفندانى ( گرگ زده كه دور چوپان جمع مىشوند ) در اطراف من گرد آمدند » ( حتّى لقد وطئ الحسنان ، و شقّ عطفاى ، مجتمعين حولى كربيضة الغنم ) .\r\nتعبير به « الحسنان » به عقيدهء بسيارى از « مفسّران نهج البلاغه » اشاره به امام حسن و امام حسين - عليهما السلام - است . درست است كه آن دو بزرگوار در آن موقع بيش از سى سال داشتند و جوانانى قوى و زورمند بودند ولى هجوم شديد مردم ، آنها را در مورد حفاظت از پدر ، در تنگنا قرار داد .\r\nولى بعضى از مفسّران دو احتمال ديگر نيز ذكر كردند : نخست اين كه منظور از « الحسنان » دو انگشت بزرگ پاست - آن گونه كه از سيّد مرتضى ( رضوان اللّه عليه ) نقل شده - كه او از ارباب لغت ( ابو عمر ) نقل كرده ، از اشعار عرب نيز شاهدى براى آن آورده است ، ولى با توجّه به اين كه پايمال شدن انگشت پا ،\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nمسئلهء ساده‌اى است كه در كمترين هجوم نيز واقع مىشود و نمىتواند بيان گويايى براى آن هجوم عظيم باشد ، اين معنى بعيد به نظر مىرسد .\r\nاز آن بعيدتر تفسير سوّمى است كه بعضى براى آن ذكر كرده و به معناى دو استخوان دست دانسته‌اند ، زيرا استخوانهاى دست - چه بازو باشد و چه ساعد - معمولا پايمال نمىشود ، تنها در صورتى پايمال مىشود كه انسان به زمين بيفتد و زير دست و پا قرار گيرد .\r\nتشبيه به « ربيضة الغنم ، گوسفندانى كه در آغل جمع شده‌اند » اشاره به نادانى مردم نيست آن گونه كه بعضى از شارحان پنداشته‌اند ، بلكه اشاره به همان نكته‌اى است كه در بالا آورديم كه گوسفندان به هنگام هجوم گرگ ، اطراف چوپان را مىگيرند همانند زمانى كه در آغل جمع مىشوند . مسلمانانى كه به خاطر گرگان عصر خليفهء سوّم ، هر كدام به سويى پراكنده شده بودند و رشتهء وحدت در ميان آنان كاملا گسسته بود ، وجود امام ( ع ) را حلقهء اتّصالى در ميان خود قرار داده ، همگى با شور و اشتياق فراوان ، گرد او جمع شدند و احساس آرامش مىكردند .\r\nولى متأسفانه اين شور و اشتياق ادامه نيافت و هنگامى كه مردم در بوتهء آزمايش و امتحان قرار گرفتند ، گروهى نتوانستند به خوبى از عهدهء اين امتحان برآيند ، لذا امام ( ع ) در ادامهء اين سخن مىفرمايد : « ولى هنگامى كه قيام به امر خلافت كردم جمعى پيمان خود را شكستند و گروهى ( به بهانه‌هاى واهى سر از اطاعتم پيچيدند و ) از دين خدا بيرون پريدند و دستهء ديگرى راه ظلم و طغيان را پيش گرفتند و از اطاعت حقّ برتافتند » ( فلمّا نهضت بالامر نكثت طائفة ، و مرقت « 1 »\r\n\r\n\r\n","description":"","footnote":"\r\n( 1 ) « مرق » از مادهء « مروق » ( بر وزن غروب ) به معناى خارج شدن از چيزى است و هنگامى كه در مورد تير به كار مىرود - به گفتهء صحاح اللّغة و لسان العرب - مفهومش آن است كه از هدف بگذرد و به آن طرف اصابت كند و به همين دليل « خوارج » را « مارقين » ناميده‌اند زيرا آنها افرادى بسيار افراطى و خشك و متعصّب و لجوج بودند كه از امير مؤمنان على ( ع ) مسلمان‌تر شدند ! !\r\n","page_name":" 382 ","page_number":382},
  {"content":"\r\n\r\nاخرى ، و قسط « 1 » آخرون ) .\r\nاين سه گروه - همان گونه كه غالب شارحان نهج البلاغه يا همهء آنان گفته‌اند - به ترتيب : اشاره به آتش افروزان « جنگ جمل ، نهروان و صفّين » است .\r\nآتش افروزان جنگ جمل ( طلحه و زبير كه از وجود عايشه براى تحريك مردم بهره گرفتند ) به عنوان « ناكثين » يعنى پيمان شكنان ، ذكر شده‌اند ، چرا كه اينها با على ( ع ) بيعت كردند امّا چون انتظارشان يعنى سهيم شدن در امر خلافت و امارت حاصل نشد به شهر بصره آمدند و آتش اختلاف را بر افروختند .\r\n« مارقين » ، اشاره به آتش افروزان جنگ « نهروان » است ، آنها همان گروه « خوارج » بودند كه بعد از داستان « حكمين » در « صفّين » بر ضدّ امام ( ع ) برخاستند و پرچم مخالفت را برافراشتند . اين واژه از مادّهء « مروق » به معناى پرش تير از كمان است گويى آنها قبلا در دايرهء حق بودند ولى به خاطر تعصّبهاى خشك و نادانى و خودخواهى ، از مفاهيم اسلام و تعليمات آن به دور افتادند .\r\n« قاسطين » اشاره به « اهل شام و لشكر معاويه » است ، زيرا « قسط » هم به معناى عدالت و هم به معناى ظلم و طغيان و فسق آمده است .\r\nقابل توجّه اين كه : اين تعبيرات در بارهء اين سه گروه - طبق مدارك معروف اسلامى - از قبل ، در حديث پيامبر اكرم ( ص ) با صراحت پيش‌بينى شده ، « حاكم نيشابورى » در « مستدرك الصّحيحين » از « ابو ايوب انصارى » نقل مىكند كه گفت :\r\n\r\n\r\n","description":"","footnote":"\r\n( 1 ) « قسط » گاه به معناى « ظلم و عدول از حق » آمده ، لذا « قسط » ( بر وزن فقط ) به افرادى گويند كه پاهايشان كج و معوج است و گاه به معناى « عدالت » . « راغب » در « مفردات » مىگويد : « قسط » به معناى « سهم و نصيب » است و هر گاه سهم و نصيب ديگرى گرفته شود قسط به آن گفته مىشود و اين مصداق ظلم است و « اقساط » به معناى پرداختن قسط و سهم ديگرى است و اين عين عدالت است . بنا بر اين هر دو معنى به يك ريشه بر مىگردد . در « لسان العرب » مىگويد : در حديث على ( ع ) آمده : « امرت بقتال النّاكثين و القاسطين و المارقين » سپس لسان العرب مىافزايد : « و القاسطون اهل صفّين » .\r\n","page_name":" 383 ","page_number":383},
  {"content":"\r\n\r\n« امر رسول اللّه ( ص ) علىّ بن ابى طالب بقتال النّاكثين و القاسطين و المارقين ، پيامبر اكرم ( ص ) به على ( ع ) دستور داد كه با سه گروه « ناكثين » و « قاسطين » و « مارقين » پيكار كند » . « 1 » همين معنى در « تلخيص المستدرك ذهبى » نيز آمده است . « 2 » در كتاب « اسد الغابة » نيز دو روايت به همين مضمون در شرح حال على ( ع ) آمده است . « 3 » در « تاريخ بغداد » اين معنى به صورت مشروح‌ترى ديده مىشود كه « ابو ايّوب » مىگويد : « رسول خدا ( ص ) به ما امر فرمود كه با سه گروه ، در خدمت على ( ع ) پيكار كنيم : با « ناكثين » و « قاسطين » و « مارقين » . امّا « ناكثين » :\r\nبا آنها پيكار كرديم ، آنها - اهل جمل - « طلحه » و « زبير » بودند و امّا « قاسطين » :\r\nهمين است كه ما از سوى آنها باز مىگرديم يعنى « معاويه » و « عمرو بن عاص » ( اين سخن را هنگام بازگشت از صفّين گفت ) و امّا « مارقين » : آنها « اهل نهروان » هستند ، به خدا سوگند نمىدانم آنان در كجايند ولى به هر حال با آنها بايد پيكار كنيم . « 4 » اين پاسخى است دندان‌شكن به ناآگاهانى كه گاه به جنگهاى دوران خلافت على ( ع ) خرده مىگيرند ، آرى آنها كه با شور و شوق در هنگام بيعت با على ( ع ) مانند پروانگان دور شمع ، جمع شده بودند ، همگى تحمّل عدالت او را نداشتند ، آن هم عدالتى كه بعد از يك دوران طولانى بىعدالتى و غارت بيت المال و خو گرفتن گروهى با آن ، انجام مىشد كه طبعا قبول آن براى بسيارى مشكل بود ، به همين دليل تنها ، گروهى وفادار و مؤمن خالص بر سر پيمان خود باقى ماندند ، ولى\r\n\r\n\r\n","description":"","footnote":"\r\n( 1 ) مستدرك الصّحيحين ، جلد 3 ، صفحهء 139 ( چاپ دار المعرفة ) .\r\n( 2 ) اين كتاب در ذيل مستدرك چاپ شده است ( همان جلد و همان صفحه ) .\r\n( 3 ) اسد الغالة ، جلد 4 ، صفحهء 33 .\r\n( 4 ) تاريخ بغداد ، جلد 13 ، صفحهء 187 ( طبع دار الفكر ) .\r\n","page_name":" 384 ","page_number":384},
  {"content":"\r\n\r\nگروههاى ديگر به خاطر دنياپرستى پيمان خود را با خدا و خليفهء بر حقّش شكستند .\r\nاين همان چيزى است كه امام ( ع ) در ادامهء خطبه به آن اشاره كرده و دليل اين مخالفتها را در چند جملهء كوتاه به روشنى بيان مىكند ، مىگويد : « گويى آنها اين سخن خدا را نشنيده بودند كه مىفرمايد : سراى آخرت را تنها براى كسانى قرار مىدهيم كه نه خواهان برترى جويى و استكبار در روى زمين باشند و نه طالب فساد ، و عاقبت نيك از آن پرهيزكاران است » كَانَّهُمْ لَمْ يَسْمَعُوا كَلامَ اللّهِ سُبْحانَهُ يَقُولُ :  « تِلْكَ الدَّارُ الْآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الْأَرْضِ وَ لا فَساداً وَ الْعاقِبَةُ لِلْمُتَّقِينَ »  . « 1 » سپس مىافزايد : « آرى به خدا سوگند ! آن را شنيده بودند و خوب آن را حفظ داشتند ، ولى زرق و برق دنيا چشمشان را خيره كرده ، زينتش آنها را فريفته بود » ( بلى ! و اللّه لقد سمعوها و وعوها « 2 » ، و لكنّهم حليت الدّنيا فى اعينهم ، و راقهم « 3 » زبرجها « 4 » ) . « 5 »\r\n\r\n\r\n","description":"","footnote":"\r\n( 1 ) سورهء قصص ، آيهء 83 .\r\n( 2 ) « وعوها » از مادهء « وعى » ( بر وزن نفى ) در اصل به گفتهء « مقاييس » به معناى ضميمه كردن چيزى به چيز ديگر است و به گفتهء مفردات به معناى حفظ حديث و مانند آن است ( و هر دو به يك معنى باز مىگردد ) .\r\n( 3 ) « راق » از مادهء « روق » - به گفتهء « مقاييس » - به معناى تقدم چيزى بر چيز ديگرى است و گاه به معناى حسن و جمال آمده و به همين جهت بخش اوّل خانه را ( خانه يا حرم‌هاى مقدّسه را ) « رواق » مىگويند و در كلام امام ( ع ) به همان معناى حسن و جمال است .\r\n( 4 ) « زبرج » به معناى زيبت و طلا و گاه به معناى نقش پارچه آمده است .\r\n( 5 ) به خوبى روشن است كه مرجع ضميرها در اين جمله و جمله‌هاى بالا ، طوايف سه گانهء ناكثين و مارقين و قاسطين هستند كه در عبارت قبل ، به آنها اشاره شده ، ولى مرحوم علامهء بزرگوار مجلسى در بحار ترجيح مىدهد كه اين ضماير به خلفاى سه گانهء پيشين برگردد ، ولى اين احتمال بسيار بعيد به نظر مىرسد . و شايد به همين دليل مرحوم مجلسى در پايان سخن خود اين احتمال را نيز مطرح مىكند كه ضميرها به جميع كسانى كه در خطبه به آنها اشاره شده است برگردد .\r\n","page_name":" 385 ","page_number":385},
  {"content":"\r\n\r\nنخست آنها را به ناآگاهانى تشبيه مىكند كه مخالفتشان به خاطر جهلشان است ولى بعد از اين مرحله ، فراتر مىرود و با صراحت مىگويد : آنها نسبت به اين حقايق ، ناآگاه و بىخبر نبودند ، بلكه دنياطلبى و هواپرستى شديد - كه مخصوصا بعد از فتوحات بزرگ اسلامى و سرازير شدن سيل غنائم گرانبها و عادت به زندگى مرفّه ، به ويژه در عصر عثمان پديد آمده بود - سبب شد كه دنيا را بر دين ترجيح دهند و حقيقت را به افسانه بفروشند و سراى آخرت را به ثمن بخس متاع دنيا از دست دهند .\r\nاين سخن كوتاه در حقيقت ، عصارهء تمام تحليلهايى است كه مىتوان در بارهء بروز جنگهاى سه‌گانهء عصر على ( ع ) بيان كرد و هر چه غير از اين گفته شود شاخ و برگهاست .\r\nاين در واقع درس عبرتى است براى همهء مسلمين ، در تمام طول تاريخ كه هر زمان به دنياپرستى روى آورند و زرق و برق و زينت دنيا فكر آنان را به خود مشغول دارد اختلافات در ميان آنها به اوج خود مىرسد و راههاى وصول به وحدت ، به روى آنان بسته مىشود مگر آن كه زهد و وارستگى پيشه كنند و به خودسازى بپردازند . امروز نيز به خوبى مىبينيم كه سرچشمهء تمام اختلافات ميان مسلمين همان اصل است كه على ( ع ) در جمله‌هاى كوتاه فوق با استناد به آيه‌اى از قرآن مجيد به آن اشاره فرموده است و به تعبير روشن همان ارادهء « علوّ در ارض و فساد » و « تمايل به زينتهاى دنيا و فريفته شدن در برابر زرق و برق » آن است !\r\n\r\nنكته‌ها\r\n\r\n1 - بيعت با امير مؤمنان عمومى و مردمى بود\r\nاين بيعت با تمام بيعتهايى كه در زمان خلفا شد متفاوت بود . بيعتى بود خودجوش و فراگير ، بدون هيچ توطئهء قبلى و از عمق جان توده‌هاى زجر ديده و\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nستم كشيده ، نه مانند بيعت « سقيفه » كه تصميم اصلى را چند نفر بگيرند و مردم را در مقابل عمل انجام شده قرار دهند و نه همانند « بيعت عمر » كه تنها با تصميم خليفهء اوّل پايه‌ريزى شد و نه همچون « بيعت عثمان » كه « شوراى شش نفره » با آن تركيب خاصّش سردمدار آن بود و در يك كلام مىتوان گفت كه بيعت واقعى و حقيقى ، همين بيعت بود و بقيّه از يك نظر جنبهء مصنوعى داشت و از قبل ، روى آن كار شده بود .\r\nبعضى از شارحان نهج البلاغه نوشته‌اند كه قيام كنندگان در برابر « عثمان » هنگامى كه بعد از قتل او به سراغ امام ( ع ) رفتند تا با او براى خلافت بيعت كنند ، حضرت حاضر نشد و هنگامى كه اصرار كردند فرمود : « من وزير شما باشم بهتر از آن است كه امير باشم » ( انا لكم وزيرا خير منّى اميرا ) زيرا مىدانست پيشگام شدن آنها در بيعت ، به اين اتهام دامن مىزند كه نقشهء قتل عثمان از قبل پىريزى شده بود بعلاوه ، اگر تنها آنها بيعت مىكردند گروهى مىگفتند تنها قاتلان « عثمان » با او بيعت كردند ، افزون بر اين ، امام ( ع ) در جبين آنها مىديد كه همه تحمّل پذيرش حق را ندارند ، آرى حق تلخ و سنگين است ، ولى بعدا مهاجران و انصار آمدند و به آن حضرت اصرار كردند كه خلافت را بپذيرد . « على » ( ع ) چاره‌اى جز پذيرش نديد سپس بر منبر قرار گرفت و مردم گروه گروه آمدند و با او بيعت كردند ، تنها افراد اندكى سرباز زدند ولى امام ( ع ) اصرارى در اجبار آنان نداشت ، از كسانى كه از بيعت سرباز زدند « سعد بن ابى وقّاص » و « عبد اللّه بن عمر » بود . « 1 » به اعتقاد ما و مطابق مدارك غير قابل انكار ، « على » ( ع ) از سوى خداوند به جانشينى پيامبر نصب شده بود ، نه تنها در « غدير خم » كه در موارد متعدّدى ، پيامبر ( ص ) آن را تأكيد فرمود ، هر چند به دلايلى كه اين جا جاى شرح آن نيست ، بعد از رحلت پيامبر ( ص ) گروهى به مخالفت با آن برخاستند ، ولى به هر حال بعد\r\n\r\n\r\n","description":"","footnote":"\r\n( 1 ) فى ظلال نهج البلاغه ، جلد 1 ، صفحهء 96 .\r\n","page_name":" 387 ","page_number":387},
  {"content":"\r\n\r\nاز كشته شدن « عثمان » اعلام حمايت عجيب و فراگير از سوى مردم نسبت به آن شد ، حمايتى كه حتّى در هيچ يك از نظامهاى دموكراسى به هنگام اخذ آرا ، چنان حمايتى از كسى ديده نشده است و تنها نمونهء آن در عصر پيامبر ( ص ) در بيعتهايى همچون « بيعت شجره » ديده مىشود ، اين بيعت از شناختى كه مردم از روحيّات على ( ع ) و مقام علم و تقوا و زهد و مديريت او داشتند سرچشمه مىگرفت و زد و بندهاى سياسى مطلقا در آن وجود نداشت و چنان پرجوش بود كه حتّى توطئه‌گران سياسى كه « على » ( ع ) را براى وصول به مقاصد خود عنصرى نامطلوب مىدانستند ، در عمل انجام شده واقع گشتند و پيش از اين كه تصميمى بگيرند كار از كار گذشته بود ، و اگر مردم را به حال خود رها مىكردند جامعه‌اى آزاد ، آباد و مملوّ از عدل و داد ، آن چنان كه قرآن مجيد طراحى كرده است به وجود مىآمد .\r\nولى چنان كه خواهيم ديد ، همان توطئه‌گران و ريزه‌خواران خوان عثمانى و غارتگران بيت‌المال و هوس بازان ميدان سياست ، تدريجا به تحريك مردم پرداختند و احساسات مذهبى آنها را بازيچهء مقاصد سياسى خود ساختند و در ميدان « جمل ، صفّين و نهروان » شكافهاى عميقى بر پيكر اسلام وارد ساختند .\r\n\r\n2 - سرچشمهء انحرافات اجتماعى\r\nامام ( ع ) در جمله‌هاى بالا عامل اصلى انحراف از حق را در عصر خودش ( و طبعا در همهء اعصار ) « حبّ دنيا و دلباختگى در برابر زرق و برق آن » مىشمرد و ريشهء جنگهاى خونين « جمل » و « صفّين » و « نهروان » را در اين موضوع مىداند و بر آيهء شريفهء قرآن تأكيد مىورزد كه سراى آخرت ، تنها از آن كسانى است كه ارادهء برترىجويى و فساد در زمين را ندارند .\r\nاين چند جملهء كوتاه ، واقعيّت بسيار مهمّى را بازگو مىكند كه بازتاب آن را در سراسر تاريخ بشر مشاهده مىكنيم . همه جا برترىجويى ريشهء جنگها و\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nنزاعهاى خونين را تشكيل مىدهد ، هواپرستى و علاقهء به فساد در زمين عامل اصلى نابسامانيهاست و به همين دليل تا با اين خوهاى شيطانى ، مبارزهء فرهنگى نشود و ايمان و اعتقاد راسخ ، سدّى در برابر آن ايجاد نكند ، ما هميشه شاهد جنگهاى خونين و بىعدالتىها و نابسامانىها در جامعهء بشرى خواهيم بود و حتّى كسانى را خواهيم ديد كه تمام ارزشهاى انسانى و مفاهيم اخلاقى و عناوينى همچون آزادى ، حقوق بشر و غير آن را دست‌مايهء خود براى وصول به اين اهداف قرار مىدهند .\r\nجالب اين كه امام ( ع ) از گروهى سخن مىگويد كه اعتقادشان با عملشان در تضادّ است ، ظاهرا مسلمانند و آيات قرآن و از جمله آيهء  « تِلْكَ الدَّارُ الْآخِرَةُ »  را شنيده‌اند و به آن ايمان دارند ولى انگيزه‌هاى نيرومند دنيا پرستى و طوفان هوا و هوس و دلبستگى فوق العاده به زرق و برق دنيا ، اساس ايمان و عقيدهء آنها را تكان مىدهد و چنان سيلاب عظيمى در درونشان ايجاد مىكند كه سدّ ضعيف ايمانشان را در هم مىشكند و با خود مىبرد و اين سرنوشت تمام كسانى است كه از ايمانى سست و هوا و هوسى نيرومند برخوردار باشند .\r\n\r\n3 - اشاره‌اى به جنگهاى سه گانهء عصر على ( ع )\r\nدر خطبهء بالا اشارهء كوتاه و پرمعنايى به جنگهاى « جمل » و « صفين » و « نهروان » كه گردانندگان آنها تحت عنوان « ناكثين » و « قاسطين » و « مارقين » معرّفى شده بودند آمده است به همين دليل ضرورت دارد اشارهء گذرايى به جنگهاى سه گانهء بالا داشته باشيم .\r\n\r\nالف - جنگ جمل\r\nحدود سه ماه بيشتر از بيعت با امير مؤمنان « على » ( ع ) نگذشته بود كه تحمّل عدالت آن حضرت بر گروهى از مستكبران ، سخت و ناگوار آمد و مخالفتها از\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nسوى آنان شروع شد . « معاويه » در شام پرچم مخالفت را برافراشت و حاضر به پذيرش بيعت نبود و براى رويارويى با حضرت آمادهء جنگ مىشد . « على » ( ع ) به فرمانداران خود در سه شهر « كوفه » و « بصره » و « مصر » نامه نوشت تا نيروهاى جنگى خود را براى مقابله با « معاويه » اعزام دارند .\r\nدر اين گير و دار « طلحه » و « زبير » به بهانهء سفر عمره ، راهى « مكّه » شدند و در « مكّه » « عايشه » را كه از بيعت با آن حضرت ناراضى بود با خويش همراه كردند و به عنوان هوادارى از خون عثمان به سمت « بصره » حركت نمودند .\r\nقراين به خوبى گواهى مىداد كه آنها نه در فكر خونخواهى « عثمان » بودند و نه دلسوزى براى اسلام ، زيرا قاتلان « عثمان » در « بصره » نبودند ، بعلاوه لازمهء هوادارى از « عثمان » مخالفت با امير مؤمنان ( ع ) نبود ، تازه « طلحه » خود از سران مبارزان بر ضدّ « عثمان » بود .\r\nروشن است كه هدف آنها از پيمان‌شكنى ( چون با على ( ع ) بيعت كرده بودند ) ، رسيدن به جاه و مقام بود .\r\nسرانجام اين دو ، همراه با « عايشه » در ماه ربيع الثّانى سال 36 ، شهر « بصره » را با نيرنگ تصرف كرده و با گمراه ساختن مردم « بصره » براى خود بيعت گرفتند و شكاف ديگرى در پيكر جامعهء اسلامى وارد ساختند .\r\nامير مؤمنان ( ع ) كه از اين امر به خوبى آگاه بود ، با همان لشكرى كه براى دفع توطئهء شاميان آماده كرده بود به سوى « بصره » حركت كرد و نامه‌اى به فرماندار « كوفه » « ابو موسى اشعرى » براى تقويت اين سپاه نوشت - گر چه ابو موسى به نداى امام پاسخ مثبت نداد ولى در نهايت حدود نه هزار نفر از « كوفه » به سوى امام حركت كردند - و در ماه « جمادى الاخرى » دو لشكر با هم روبرو شدند و به نقل « تاريخ يعقوبى » اين جنگ تنها چهار ساعت طول كشيد كه لشكر « طلحه » و « زبير » در هم شكست و از آن جا كه براى تحريك مردم « بصره » « عايشه » همسر\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nپيامبر را بر شترى سوار كرده بودند ، اين جنگ « جنگ جمل » ناميده شد ، مقاومت لشكر مخالف ، در اطراف شتر « عايشه » بسيار سرسختانه بود . امام ( ع ) فرمود : « تا شتر سرپاست جنگ ادامه خواهد يافت شتر را پى كنيد » چنين كردند و شتر از پا در آمد و جنگ به پايان رسيد ، « طلحه » و « زبير » هر دو به قتل رسيدند ( طلحه در ميدان جنگ به وسيلهء يكى از همرزمانش يعنى مروان ، و زبير در بيرون صحنه ) و روز اوّل « ماه رجب » بود كه امير مؤمنان على ( ع ) « عايشه » را به خاطر احترام پيامبر ( ص ) محترمانه به مدينه فرستاد .\r\nدر اين جنگ به گفتهء بعضى ده هزار نفر و به روايتى هفده هزار نفر از طرفين كشته شدند و با اين ضايعهء عظيم نخستين مخالفت جدّى ، در هم شكسته شد و مسؤوليّت آن بر گردن آتش افروزان جنگ قرار گرفت . « 1 »\r\n\r\nب - جنگ صفّين\r\nبعد از پايان « جنگ جمل » على ( ع ) به « كوفه » آمده ، به « معاويه » نامه نوشت و او را دعوت به بيعت و اطاعت نمود ، ولى « معاويه » از پاسخ دادن تعلّل ورزيد و در مقابل ، مردم شام را به خونخواهى « عثمان » دعوت نمود ، حتّى بعضى را مأمور كرد كه در همه جا اعلام كنند قاتل « عثمان » ، « على » ( ع ) بوده است و سرانجام در پاسخ يكى از نامه‌هاى « على » ( ع ) به آن حضرت اعلام جنگ داد و مردم شام را براى اين كار بسيج كرد . « على » ( ع ) پيش دستى فرمود و مردم « كوفه » را براى رفتن به سوى « صفّين » بسيج نمود ، اكثريّت قريب به اتّفاق مردم ، دعوتش را پذيرفتند و حركت كردند . امام ( ع ) سپاه خود را به لشكريانى تقسيم كرد ، بر هر لشكرى اميرى گذاشت و وظايف هر كدام را تعيين نمود . امام و لشكريانش هشت روز قبل از پايان محرّم سال 37 به « صفّين » رسيدند و آنها بيش از يك صد\r\n\r\n\r\n","description":"","footnote":"\r\n( 1 ) آنچه در بالا آمد عمدتا از تاريخ كامل ابن اثير ، جلد 3 ، تلخيص و اقتباس شد .\r\n","page_name":" 391 ","page_number":391},
  {"content":"\r\n\r\nهزار نفر بودند و لشكر « معاويه » نيز به آن جا رسيده بود .\r\nبعضى از ياران امام ( ع ) مىخواستند جنگ را آغاز كنند ، « معاويه » نامه‌اى براى حضرت نوشت و درخواست كرد كه شتاب نكنند . امام ( ع ) كه مىخواست تا امكان دارد ، درگيرى واقع نشود ، دستور خوددارى را داد و با خويشتن‌دارى بسيار ، بارها و بارها با اعزام نمايندگان و ارسال نامه ، از آنها خواست كه دست از راه خلاف بردارند و به صفوف مسلمانان بپيوندند و مشكل را از راه مذاكره حل كنند و عجيب اين كه ماهها به اين صورت گذشت و با اين كه گروهى بىصبرانه از امام مىخواستند جنگ شروع شود امّا امام همچنان خويشتن‌دارى نشان مىداد .\r\nولى هيچ يك از اين امور سودى نبخشيد . گر چه در اين ايّام جنگهاى پراكنده‌اى صورت مىگرفت ، ولى سعى مىشد دامنه جنگ گسترش پيدا نكند ، سرانجام آتش جنگ در ماه ذى الحجّهء سال 37 شعله‌ور شد و درگيرى شديد روى داد ، ولى با فرا رسيدن ماه محرّم ، به احترام اين ماه ، جنگ متوقّف شد و باز ارسال پيامها و اعزام نمايندگان از سوى امام آغاز شد ، با پايان گرفتن ماه محرم ، جنگ با شدّت تمام شروع شد و روز هشتم ماه صفر بود كه حملهء همگانى صورت گرفت و تا شب ادامه داشت ، صبح روز دهم ماه صفر بعد از نماز صبح دو لشكر به سختى با يكديگر به نبرد پرداختند ، لشكر شام سخت وامانده شده بود و لشكر امام به سرعت پيشروى مىكرد و چيزى نمانده بود كه طومار شاميان درهم پيچيده شود .\r\nعجيب اين كه در شب نيمهء اين ماه كه ليلة الهريرش مىنامند ( هرير به معناى زوزه كشيدن است چون سپاه معاويه در زير ضربات سپاه امام ، گويى زوزه مىكشيد ) نيز جنگ ادامه يافت . هنگامى كه لشكر شام نزديك شدن لحظه‌هاى نابودى خود را احساس كردند « عمرو عاص » كه به خدعه و نيرنگ معروف بود بنا به درخواست « معاويه » چاره‌اى انديشيد و آن اين كه به سپاه شام دستور داد :\r\n« قرآنها را بر سر نيزه كنند و بگويند ما تابع قرآنيم و هر چه قرآن ميان ما و شما\r\n\r\n","description":"","footnote":"","page_name":" 392 ","page_number":392},
  {"content":"\r\n\r\nحكميّت كند در برابر آن تسليم هستيم » ! گروهى از منافقان كه در سپاه امام ( ع ) بودند از موقعيّت استفاده كرده ، مردم را دعوت به دست كشيدن از جنگ در آن لحظات حسّاس نمودند ، گروه كثيرى فريب خورده از امام تقاضا كردند تن به حكميّت در دهد .\r\n« مسئلهء حكميّت » كه از اساس يك نيرنگ بود بر امام تحميل شد و با نيرنگ ديگرى به نتيجهء تلخ‌ترى انجاميد . « عمرو عاص » كه نمايندهء لشكر شام در حكميّت بود ، « ابو موسى » ى ساده‌لوح را فريب داد كه بگويد « على » و « معاويه » را از خلافت خلع مىكنيم ، ولى « عمرو عاص » به پا خاست و گفت : من هم « على » را خلع مىكنم ، ولى معاويه را بر خلافت نصب مىنمايم .\r\nاز بعضى از روايت استفاده مىشود كه لشكر على ( ع ) قبل از اعلام نتيجهء كار « حكمين » به « كوفه » بازگشت و در انتظار نتيجهء كار آنها بود ، هنگامى كه نتيجهء كار آنها و فريب خوردن « ابو موسى » روشن شد ، « 1 » لشكر امام ( ع ) در اين لحظه به خود آمد و از اين كه دستور امام ( ع ) را در روز آخر جنگ براى ادامه تا پيروزى ناديده گرفته بود ، سخت پشيمان شد ولى ديگر كار از كار گذشته بود و جمع كردن و قرار دادن آنها در يك محور و حملهء مجدّد و هماهنگ ، كار ساده‌اى نبود .\r\nبه اين ترتيب پيروزى مهمّى كه ممكن بود تاريخ اسلام را دگرگون سازد و مسلمين را براى هميشه از شرّ دودمان بنى اميّه و بازماندگان دوران شرك و بت‌پرستى و پيامدهاى دردناك دوران حكومتشان نجات بخشد از دست رفت و عامل اصلى آن ، فريبكارى دشمن از يك سو ، ساده‌انديشى گروهى از دوستان ، از سوى ديگر و فعاليّتهاى شديد منافقانى كه در انتظار چنين ساعتى بودند از سوى سوّم و اختلاف و تفرقه و عدم انضباط لازم در گروهى از لشكريان امام از سوى چهارم محسوب مىشود .\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 2 ، صفحهء 259 .\r\n","page_name":" 393 ","page_number":393},
  {"content":"\r\n\r\n\r\nج - جنگ نهروان\r\nهمان گونه كه از داستان « جنگ صفّين » به دست مىآيد ، گروه « خوارج » از درون « جنگ صفّين » و داستان « حكميّت » آشكار شدند و اين يكى از پيامدهاى دردناك آن جنگ ويرانگر و خانمانسوز بود .\r\nگروهى كه حكميّت را نخست پذيرفته بودند و بعد پشيمان شدند و آن را بر خلاف قرآن و كفر مىپنداشتند ، وقاحت و بىشرمى را به جايى رساندند كه به امام ( ع ) اصرار كردند كه توبه نمايد و گرنه به نبرد با آن حضرت بر مىخيزند ! « على » ( ع ) كه اختلاف شديد را در داخل لشكر ملاحظه كرد ( و مشاهده نمود كه منافقان پيوسته اين آتش را دامن مىزنند ) دستور مراجعت به « كوفه » را صادر فرمود .\r\nدر « كوفه » دوازده هزار نفر از افراد لجوج و متعصّب ، از مردم جدا شدند و به « حروراء » كه قريه‌اى در دو ميلى « كوفه » بود رفتند و به همين دليل اين گروه از خوارج ، حروريّه ناميده شدند . سرانجام در سرزمين « نهروان » كه در نزديكى حروراء بود آمادهء جنگ شدند . عجب اين كه ، در اين نبرد شوم ، در صفوف خوارج ، بعضى از ياران ديرينهء امام ديده مىشدند ، و نيز گروهى كه از عبادت ، پيشانى آنان پينه بسته بود و آهنگ تلاوت قرآن آنان در همه جا پيچيده بود قرار داشتند .\r\nآنها در حقيقت عابدان خشك و نادان و احمقى بودند كه به خاطر افراط آنها در چسبيدن به ظواهر دين و بىاعتنايى به حقيقت آن ، « مارقين » ناميده شدند .\r\nهنگامى كه دو لشكر در مقابل هم قرار گرفتند ، با مذاكرهء مكرّر به منظور ارشاد « خوارج » و با يك خطابهء حساب شده ، بسيار روشنگر و بيدار كنندهء امام ( ع ) ، قشر عظيمى از لشكر مخالف كه فريب خورده بودند جدا شدند و فرياد « التوبة التوبة يا امير المؤمنين » بلند كردند و از امام تقاضاى عفو و بخشش\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nنمودند و به اين ترتيب هشت هزار نفر از سپاه دوازده هزار نفرى آنان برگشتند ( و طبق روايتى امام پرچمى در گوشه‌اى از ميدان برافراشت و به توّابين دستور داد كنار آن پرچم قرار گيرند ) و بعد از آن كه از هدايت باقيماندهء آن گروه لجوج و خشك و نادان مأيوس شد ، چاره‌اى جز جنگ نمىديد ، امّا در عين حال فرمود :\r\n« تا آنها آغاز به جنگ نكنند شما آغاز نكنيد » همان كارى كه در جنگهاى « جمل و صفّين » انجام داد ، او مىخواست هرگز آغازگر جنگ نباشد .\r\nسرانجام « خوارج » حمله را شروع كردند كه با عكس العمل شديد و دفاع كوبندهء لشكر امام روبرو شدند و در مدّت كوتاهى تمام چهار هزار نفر - جز نه نفر كه فرار نمودند - كشته شدند و از سپاه امام بيش از نه نفر كشته نشدند و صدق كلام آن حضرت كه قبلا فرموده بود : « از اين مهلكه از آنها ده نفر رهايى نمىيابند و از شما هم ده نفر كشته نمىشوند » آشكار شد . « 1 » اين جنگ در روز نهم ماه صفر ( سال 38 يا 39 ) هجرى واقع شد و تمام مدّت جنگ ساعتى بيش نبود . « 2 »\r\n\r\n\r\n","description":"","footnote":"\r\n( 1 ) نهج البلاغه ، خطبهء 59 .\r\n( 2 ) كامل ابن اثير ، جلد 3 ، شرح خويى بر نهج البلاغه و طبرى ، جلد 4 ، فروغ ولايت و مروج الذّهب ، جلد 2 ( با تلخيص ) .\r\n","page_name":" 395 ","page_number":395},
  {"content":"\r\n . \r\n","description":"","footnote":"","page_name":" 396 ","page_number":396},
  {"content":"\r\n\r\n\r\nبخش پنجم\r\nاما و الّذى فلق الحبّة ، و برء النّسمة ، لو لا حضور الحاضر ، و قيام الحجّة بوجود النّاصر ، و ما اخذ اللّه على العلماء ان لا يقارّوا على كظّة ظالم ، و لا سغب مظلوم ، لالقيت حبلها على غاربها ، و لسقيت آخرها بكأس اوّلها ، و لا لفيتم دنياكم هذه ازهد عندى من عفطة عنز .\r\n\r\nترجمه\r\nآگاه باشيد ! به خدايى كه دانه را شكافته و انسان را آفريده ، سوگند ! اگر به خاطر حضور حاضران و توده‌هاى مشتاق بيعت كننده و اتمام حجّت بر من به خاطر وجود يار و ياور ، نبود و نيز به خاطر عهد و پيمانى كه خداوند از دانشمندان و علماى ( هر امّت ) گرفته كه : « در برابر پرخورى ستمگر و گرسنگى ستمديده و مظلوم سكوت نكنند ! » ، مهار شتر خلافت را بر پشتش مىافكندم ( و رهايش مىنمودم ) و آخرينش را به همان جام اوّلينش سيراب مىكردم و در آن هنگام در مىيافتيد كه ارزش اين دنياى شما ( با همهء زرق و برقش كه براى آن سر و دست مىشكنيد ) در نظر من از آب بينى يك بز كمتر است .\r\n\r\nشرح و تفسير\r\n\r\nچرا خلافت و بيعت را پذيرفتم ؟ !\r\nامام ( ع ) در اين فراز ، دلايل پذيرش بيعت را به وضوح بيان مىكند و اهداف خود را از اين پذيرش در جمله‌هاى كوتاه و بسيار پر معنى شرح مىدهد و در ضمن\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nروشن مىسازد كه اگر اين اهداف بزرگ نبود ، كمترين ارزشى براى زمامدارى بر مردم قائل نبود ، مىفرمايد : « آگاه باشيد ! به خدايى كه دانه را شكافته و انسان را آفريده سوگند ! اگر به خاطر حضور حاضران ( توده‌هاى مشتاق بيعت كننده ) و اتمام حجّت بر من به خاطر وجود يار و ياور نبود و نيز به خاطر عهد و پيمانى كه خداوند از دانشمندان و علماى هر امّت گرفته كه : « در برابر پرخورى ستمگر و گرسنگى ستمديده و مظلوم سكوت نكنند » ، مهار شتر خلافت را بر پشتش مىافكندم ( و رهايش مىنمودم ) و آخرينش را به همان جام اوّلينش سيراب مىكردم » ( اما و الّذى فلق الحبّة ، و برء النّسمة « 1 » ، لو لا حضور الحاضر « 2 » ، و قيام الحجّة بوجود النّاصر ، و ما أخذ اللّه على العلماء ان لا يقارّوا « 3 » على كظّة « 4 » ظالم ، و لا سغب « 5 » مظلوم ، لالقيت حبلها على غاربها « 6 » ، و لسقيت آخرها بكأس اوّلها ) .\r\nجملهء « و الّذى فلق الحبّة ، در حقيقت اشاره به توصيفى است كه قرآن مجيد از\r\n\r\n\r\n","description":"","footnote":"\r\n( 1 ) « نسمه » در اصل به معناى وزش ملايم باد است و گاه به نفس كشيدن يا به خود انسان اطلاق مىشود و در كلام مورد بحث به معناى « انسان » يا « روح » است .\r\n( 2 ) « حاضر » به معناى « شخص يا چيزى » است كه حضور دارد و به گفتهء ارباب لغت گاه به معناى « قبيله و طايفهء بزرگ » نيز آمده است و در كلام بالا به هر دو معنى ممكن است آمده باشد .\r\n( 3 ) « لا يقارّوا » از مادهء « قرار » به معنى « سكون و آرامش » است . بنا بر اين مفهوم جمله اين است كه ساكت ننشينند و آرام نباشند .\r\n( 4 ) « كظّة » به معناى « حالت ناراحت كننده‌اى است كه از پرخورى حاصل مىشود » و در جملهء بالا « كنايه از تعدّى بر ديگران و غصب حقوق آنان است » .\r\n( 5 ) « سغب » در اصل به معناى « گرسنگى » است و لذا به سالهاى قحطى « ذو مسغبه » گفته مىشود و در قرآن مىخوانيم :  « أَوْ إِطْعامٌ فِي يَوْمٍ ذِي مَسْغَبَةٍ »  و در كلام امام ( ع ) « كنايه از پايمال شدن حقوق مظلومان » است .\r\n( 6 ) « غارب » فاصله‌اى « ميان گردن و كوهان شتر » را مىگويند كه وقتى مىخواهند شتر را رها كنند معمولا مهارش را به آن محل از پشت مىاندازند .\r\n","page_name":" 398 ","page_number":398},
  {"content":"\r\n\r\nذات پاك خدا مىكند و مىگويد :  « فالِقُ الْحَبِّ وَ النَّوى »  ، خداوند ، شكافندهء دانه و هسته است » « 1 » و اين در واقع اشاره به مهمترين آفرينش پروردگار يعنى آفرينش حيات و زندگى است و جملهء « برء النّسمة » اشاره به آفرينش انسان و روح و جان اوست ، همان آفرينش عظيم و بسيار مهمّى كه قرآن مجيد بعد از ذكر آن  « فَتَبارَكَ اللَّهُ أَحْسَنُ الْخالِقِينَ »  « 2 » مىگويد و اين در واقع سوگند به مهمترين كار خالق در جهان هستى است و دليل بر اهميّت مطلبى است كه سوگند براى آن ياد شده است .\r\nجملهء « لو لا حضور الحاضر » در ظاهر اشاره به « حضور حاضران براى بيعت » با اوست ، هر چند بعضى حاضر را اشاره به خود « بيعت » دانسته‌اند كه در معنى تفاوت چندانى نمىكند .\r\nامّا اين كه منظور « حضور خداوند » يا « حضور زمانى كه پيامبر ( ص ) آن را براى على ( ع ) پيش‌بينى كرده بود » باشد بسيار بعيد به نظر مىرسد ، هر چند بعضى از بزرگان آن را به عنوان احتمال ذكر كرده‌اند .\r\nبه هر حال اين جمله از نظر معنى با جملهء « و قيام الحجّة بوجود النّاصر » تقريبا يكى است و هر دو اشاره به اتمام حجّت بر آن حضرت است كه با وجود آن همه ياوران و بيعت كنندگان ، براى اقامهء عدل بپاخيزد .\r\nجملهء « لالقيت حبلها على غاربها » كنايه از صرف نظر كردن از چيزى است ، زيرا هنگامى كه كارى با شتر نداشته باشند مهارش را بر پشتش مىافكنند و آن را به حال رها مىكنند .\r\nجملهء « لسقيت آخرها بكاس اوّلها ، آخرينش را با جام اوّلينش سيراب مىكردم » كنايه از اين است : همان گونه كه در برابر خلفاى سه گانهء گذشته صبر و شكيبايى\r\n\r\n\r\n","description":"","footnote":"\r\n( 1 ) سورهء انعام ، آيهء 95 .\r\n( 2 ) - سورهء مؤمنون ، آيهء 14 .\r\n","page_name":" 399 ","page_number":399},
  {"content":"\r\n\r\nپيشه كردم ، در ادامهء راه نيز چنين مىكردم . « 1 » ولى به دو دليل خود را ملزم به پذيرش و قيام كردم ، زيرا از يك سو با وجود آن همه ناصر و ياور ، حجّت بر من تمام بود و از سوى ديگر خداوند از دانشمندان هر امّتى پيمان گرفته كه وقتى بىعدالتى را در جامعه مشاهده مىكنند تا آن حدّ كه ظالمان از پرخورى بيمار شده و مظلومان از گرسنگى ، سكوت روا ندارند ، برخيزند و دست ظالم را از گريبان مظلوم قطع كنند و عدل الهى را در جامعه پياده نمايند .\r\nاين سخن امام ( ع ) هشدارى است به همهء انديشمندان و علماى امّتها كه وقتى امكانات تشكيل حكومت و اجراى عدل و قسط الهى فراهم گردد ، سكوتشان مسئوليت آفرين است ، بايد قيام كنند و براى بسط عدالت و اجراى فرمان خدا مبارزهء با ظالمان را شروع نمايند . آنها كه مىپندارند ، تنها با انجام فرايضى همچون نماز و روزه و حج و پاره‌اى از مستحبّات ، وظيفهء خود را انجام داده‌اند ، سخت در اشتباهند . اجراى عدالت و حمايت از مظلوم و مبارزه با ظلم ظالم نيز در متن وظايف اسلامى آنان قرار دارد .\r\nسرانجام امام ( ع ) در ادامهء اين سخن و در آخرين جملهء اين خطبهء داغ سياسى اجتماعى پر معنى ، مىفرمايد : « آرى اگر به خاطر دلايل فوق نبود هرگز تن به پذيرش اين بيعت نمىدادم و در آن هنگام ( در مىيافتيد كه ) ارزش اين دنياى شما ( با همهء زرق و برقش كه براى آن سر و دست مىشكنيد ) در نظر من از آب بينى يك بز كمتر است » ( و لالفيتم « 2 » دنياكم هذه ازهد عندى من عفطة « 3 » عنز « 4 » ) .\r\n\r\n\r\n","description":"","footnote":"\r\n( 1 ) شاهد اين سخن شعرى است كه از آن حضرت در داستان مخالفت « طلحه » و « زبير » و فراهم آوردن مقدّمات جنگ جمل نقل شده كه فرمود : « فتن تحلّ بهم و هنّ شوارع - تسقى اواخرها بكاس الاوّل » اشاره به اين كه : فتنه‌هايى در پيش است كه همه را در بر مىگيرد و هر كس به سهم خود در آن گرفتار مىآيد ( بحار الانوار ، جلد 32 ، صفحهء 118 ) .\r\n( 2 ) « الفيتم » از مادهء « الفاء » به معناى يافتن چيزى است .\r\n( 3 ) « عفطة » در اصل به گفتهء « مقاييس اللغة » به معناى « صداى مختصر است ، به همين جهت به عطسه كردن گوسفند يا بز « عفطة » مىگويند و در كلام بالا اشاره به ذرّات آب بينى است كه به هنگام عطسه كردن به اطراف پراكنده مىشود . اين تفسيرى است كه در مقاييس آمده است ولى بعضى ديگر از ارباب لغت به بعضى از صداهاى ديگرى كه از حيوان خارج مىشود نيز عفطه گفته‌اند .\r\n( 4 ) « عنز » به معناى بز ماده است .\r\n","page_name":" 400 ","page_number":400},
  {"content":"\r\n\r\nبا توجّه به اين كه « عفطة » به گفتهء « صحاح اللغة » همان آبى است كه گوسفند ( يا بز ، هنگام عطسه ) از بينى خود پراكنده مىكند ، روشن مىشود كه تا چه حدّ دنياى مادّى با اين اهميّت و عظمتى كه در نظر عاشقان و دلباختگانش دارد ، در برابر روح بزرگ على ( ع ) كوچك و بىارزش است ، در واقع يك گوسفند يا بز چه اندازه ارزش دارد كه آب بينى بىخاصيّت او ارزش داشته باشد ، بلكه يك مايهء پليد محسوب مىشود و به يقين اين گونه تعبيرات براى كسانى كه به ابعاد روح بزرگ آن حضرت آشنا نيستند بسيار شگفت‌آور است ، ولى هنگامى كه به جهانى كه او در آن زندگى مىكند و مقامات عرفانى و معنوى آن حضرت آشنا مىشويم ، مىبينيم كمترين مبالغه‌اى در اين تعبيرات نيست .\r\n« سيّد رضى » ( ره ) در ذيل اين خطبه چنين مىگويد :\r\n« بعضى گفته‌اند هنگامى كه كلام امير مؤمنان ( ع ) به اين جا رسيد مردى از « اهل عراق » برخاست و نامه‌اى به دست آن حضرت داد ( گفته شده كه در آن نامه سؤالاتى بود كه تقاضاى جواب آنها را داشت ) . على ( ع ) مشغول مطالعهء آن نامه شد و هنگامى كه از خواندن آن فراغت يافت « ابن عباس » عرض كرد : « اى امير مؤمنان چه خوب بود خطبه را از آنجا كه رها فرموديد ادامه مىداديد » ! امام ( ع ) در پاسخ او فرمود : هيهات اى ابن عباس ! اين سوز درونى بود كه زبانه كشيد و سپس آرام گرفت و فرو نشست ( و ديگر مايل به ادامهء آن نيستم ) .\r\n\r\n","description":"","footnote":"","page_name":" 401 ","page_number":401},
  {"content":"\r\n\r\n« ابن عباس » مىگويد : به خدا سوگند من هيچ‌گاه بر سخنى همچون اين سخن ( خطبهء ناتمام شقشقيّه ) تأسف نخوردم كه على ( ع ) آن را تا به آنجا كه مىخواست برسد ادامه نداد ( قالوا و قام اليه رجل من اهل السّواد عند بلوغه الى هذا الموضع من خطبته فناوله كتابا - قيل انّ فيه مسائل كان يريد الاجابة عنها - فاقبل ينظر فيه ( فلمّا فرغ من قراءته ) قال له ابن عبّاس يا امير المؤمنين ! لو اطّردت خطبتك من حيث افضيت ! فقال : « هيهات يا بن عبّاس ! تلك شقشقة هدرت ثمّ قرّت » . قال ابن عبّاس فو اللّه ما اسفت على كلام قطّ كاسفى على هذا الكلام الّا يكون امير المؤمنين ( ع ) بلغ منه حيث اراد ) .\r\nتعبير به اهل سواد ( با توجّه به اين كه سواد به معناى سياهى است ) اشاره به مناطق پر درخت و مزروع است كه از دور به صورت سياه ، در نظر ، مجسم مىشود ، زيرا رنگ سبز در فاصلهء زياد متراكم مىشود و مايل به سياهى مىگردد و از آنجا كه اهل حجاز به زمينهاى خشك و خالى و به اصطلاح بياض ، عادت كرده بودند هنگامى كه به سوى عراق كه بر اثر « دجله و فرات » بسيار خرّم و سرسبز است حركت مىكردند و انبوه درختان و مزارع از دور نمايان مىشد ، به آنجا « ارض سواد » مىگفتند و اهل آنجا را « اهل سواد » مىناميدند .\r\nدر اين كه اين نامه چه بود و چه سؤالاتى در آن مطرح شده بود مطالبى از سوى بعضى از شارحان نهج البلاغه عنوان شده كه در بحث نكات - به خواست خدا - خواهد آمد .\r\nجملهء « لو اطّردت خطبتك » با توجّه به اين كه اطّراد به اين معنى است كه چيزى بعد از چيزى قرار گيرد ، اشاره به اين است كه اگر خطبه‌ات ادامه مىيافت بسيار خوب بود .\r\nجملهء « من حيث افضيت » با توجّه به اين كه افضاء به معنى خارج شدن به فضاى باز است گويى كنايه از اين است كه انسان هنگامى كه مىخواهد سخن\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nمهمى ايراد كند تمام نيروهاى فكرى خود را متمركز مىسازد مثل اين كه همهء آنها را در يك اتاقى جمع و فشرده كرده است ، امّا هنگامى كه آن تمركز از ميان مىرود همانند اين است كه از آن اتاق در بسته بيرون آمده و در فضاى باز قرار گرفته است .\r\nجملهء « تلك شقشقة هدرت ثمّ قرّت » با توجّه به اين كه « شقشقه » در اصل به معنى قطعه پوستى بادكنك مانند است كه وقتى شتر به هيجان در مىآيد از دهان خود بيرون مىفرستد و هنگامى كه هيجانش فرو نشست به جاى خود باز مىگردد و با توجّه به اين كه خطباى زبردست هنگامى كه در اوج هيجان و شور قرار مىگيرند به آنها « ذو شقشقة » گفته مىشود ، كنايه از اين است كه اين سخنان ، اسرار درون من بود كه از سوز دل خبر مىداد ، هنگامى كه به هيجان آمدم ايراد خطبه كردم ولى الآن كه به خاطر مطالعهء نامه و سؤالات سائل ، آن حال و هوا تغيير يافت ديگر آمادگى براى ادامهء آن سخن را ندارم .\r\nنكتهء قابل توجّه اين كه ابن ابى الحديد از استادش ( مصدّق بن شبيب ) نقل مىكند : اين خطبه را براى « ابن خشّاب » خواندم هنگامى كه به كلام « ابن عبّاس » رسيدم كه از ناتمام ماندن اين خطبه اظهار تأسف شديد كرده ، گفت : « اگر من در آن جا بودم به « ابن عباس » مىگفتم : مگر چيزى در دل امام ( ع ) باقى مانده بود كه به آن اشاره نكند تا تو تأسف بر آن بخورى ؟ ! به خدا سوگند آنچه در بارهء اوّلين و آخرين خلفا بود بيان كرد » ! « مصدّق » مىگويد : به « ابن خشاب » كه مرد شوخى بود گفتم منظورت از اين سخن اين است كه اين خطبه مجعول است ؟ گفت : « به خدا سوگند من به خوبى مىدانم كه آن كلام امام است ، همان گونه كه مىدانم تو مصدّق هستى » ! « 1 » « سيّد رضى » در پايان اين خطبه ، به شرح چند جمله پرداخته ، مىگويد :\r\n« مقصود امام ( ع ) از اين كه او را به شتر سوارى سركش تشبيه كرده ، اين است كه\r\n\r\n\r\n","description":"","footnote":"\r\n( 1 ) شرح ابن ابى الحديد ، جلد 1 ، صفحهء 205 ( با تلخيص ) .\r\n","page_name":" 403 ","page_number":403},
  {"content":"\r\n\r\nاگر زمام او را محكم به طرف خود بكشد ، مركب چموش ، مرتب سر را اين طرف و آن طرف مىكشاند و بينىاش پاره مىشود و اگر مهارش را رها كند با چموشى ، خود را در پرتگاه قرار مىدهد و او قدرت حفظ آن را ندارد . زمانى گفته مىشود : « اشنق النّاقة » كه به وسيلهء مهار ، سر شتر را به طرف خود بكشد و بالا آورد و « شنقها » نيز گفته شده است . اين را « ابن سكّيت » در « اصلاح المنطق » گفته است .\r\nاين كه امام ( ع ) فرموده است : « اشنق لها » و نگفته است « اشنقها » براى اين است كه آن را در مقابل « اسلس لها » قرار داده ، گويا امام ( ع ) فرموده است : اگر سر مركب را بالا آورد يعنى با مهار آن را نگه دارد ( بينىاش پاره مىشود ) » ( قال الشّريف رضى اللّه عنه : قوله عليه السّلام « كراكب الصّعبة ان اشنق لها خرم و ان اسلس لها تقحّم » يريد انّه اذا شدّد عليها فى جذب الزّمام و هى تنازعه رأسها خرم انفها و ان ارخى لها شيئا مع صعوبتها تقحّمت به فلم يملكها يقال « اشنق النّاقة » اذا جذب رأسها بالزّمام فرفعه و « شنقها » ايضا ، ذكر ذلك « ابن السّكّيت » فى « اصلاح المنطق » و انّما قال « اشنق لها » و لم يقل « اشنقها » لانّه جعله فى مقابلة قوله « اسلس لها » فكانّه ( ع ) قال : ان رفع لها رأسها بمعنى امسكه عليها بالزّمام ) .\r\n\r\nنكته‌ها\r\n\r\n1 - پاسخ به يك سؤال\r\nممكن است گفته شود : بنا بر عقيدهء « اماميّه » و پيروان مكتب اهل البيت - عليهم السلام - امام ، منصوب از طرف خداوند به وسيلهء پيامبر ( ص ) است نه منتخب از سوى مردم ، در حالى كه تعبيرات بالا كه مىفرمايد : اگر چنين و چنان نبود من هرگز خلافت را نمىپذيرفتم و از آن صرف نظر مىكردم ، تناسب با\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nانتخابى بودن امامت و خلافت دارد .\r\nپاسخ اين سؤال با توجّه به يك نكته روشن است و آن اين كه : امامت و خلافت داراى واقعيّتى است و مقام ظهور و به روزى : واقعيّت آن از سوى خدا و به وسيلهء پيامبر ( ص ) تعيين مىشود ، ولى ظهور و بروز آن و تدبير و تصرّف در امور مسلمين و جامعهء اسلامى ، منوط به اين است كه در مردم آمادگى وجود داشته باشد و يار و ياورانى براى حمايت از آن به پا خيزند و اين جز با بيعت و پذيرش مردم امكان‌پذير نيست . به همين دليل على ( ع ) در دوران خلفاى سه‌گانه - يعنى حدود 25 سال - خانه نشين بود و در امر خلافت دخالتى نمىكرد در عين اين كه مقام امامت او كه از سوى خدا بود هيچ گونه كمبودى نداشت .\r\nشبيه همين معنى در بارهء بعضى از ديگر از امامان مانند امام صادق ( ع ) ديده مىشود كه از سوى « ابو مسلم » پيشنهاد خلافت به آن حضرت شد و حضرت چون اطمينان به توطئه داشت نپذيرفت . و گاه به امامان پيشنهاد مىكردند كه چرا قيام نمىكنيد و مقام خلافتى را كه از آن شماست بر عهده نمىگيريد ؟ در جواب مىفرمودند : « ما يار و ياور به مقدار كافى براى اين امر نداريم » . « 1 »\r\n\r\n2 - چه سؤالاتى در آن نامه بود ؟\r\nمرحوم « شارح بحرانى » در كتاب خود از « ابو الحسن كيدرى » نقل مىكند ، در نامه‌اى كه در پايان اين خطبه به دست على ( ع ) داده شد ، ده سؤال بود :\r\n1 - جاندارى كه از شكم جاندار ديگرى خارج شد و فرزند او نبود چه بود ؟\r\nامام فرمود : حضرت « يونس ( ع ) » بود كه از شكم ماهى خارج شد .\r\n2 - چيزى كه كمش مباح و زيادش حرام بود چه بود ؟\r\n\r\n\r\n","description":"","footnote":"\r\n( 1 ) اصول كافى ، جلد 2 ، صفحهء 242 . كتاب الايمان و الكفر ، باب فى قلّة عدد المؤمنين ، حديث 4 .\r\n","page_name":" 405 ","page_number":405},
  {"content":"\r\n\r\nفرمود : « نهر طالوت » بود كه لشكريانش تنها مجاز بودند كمى از آب آن بنوشند .\r\n3 - كدام « عبادت » است كه اگر كسى آن را به جا آورد عقوبت دارد و اگر به جا نياورد باز هم عقوبت دارد ؟\r\nفرمود : « نماز در حال مستى » .\r\n4 - كدام پرنده است كه نه جوجه‌اى و نه اصلى ( مادرى ) داشته است ؟\r\nفرمود : پرنده‌اى است كه به دست « عيسى » ( ع ) ( به اذن خدا ) آفريده شده است .\r\n5 - مردى هزار درهم بدهى دارد و هزار درهم در كيسه موجود دارد و ضامنى بدهى او را ضمانت مىكند در حالى كه هزار درهم دارد و سال بر آن دو مىگذرد ، زكات بر كدام يك از دو مال است ؟\r\nفرمود : اگر ضامن به اجازهء مديون اين كار را كند ، زكات بر او نيست ، و اگر بدون اجازهء او باشد زكات بر او واجب است .\r\n6 - جماعتى به حج رفتند و در يكى از خانه‌هاى مكّه منزل كردند يكى از آنها در را بست و در آن خانه كبوترانى بودند و پيش از آن كه آنها به خانه باز گردند همهء كبوتران از تشنگى مردند ، كفّارهء آن بر چه كسى واجب است ؟\r\nفرمود : بر كسى كه در را بسته و كبوتران را بيرون نكرده و آبى براى آنها نگذاشته است .\r\n7 - چهار نفر شهادت دادند كه فلان كس زنا كرده است ، امام به آنها دستور داد سنگسارش كنند ( چون زناى محصنه بود ) ، يكى از آنها اقدام به سنگسار كردن او نمود و سه نفر ديگر خوددارى كردند ولى جماعتى با او همكارى نمودند ، بعدا از شهادت خود برگشت ( و اعتراف به دروغ خويش نمود ) در حالى كه شخص متهم هنوز نمرده بود ، سپس مرد . بعد از مرگ او ، آن سه نفر نيز از شهادت خود\r\n\r\n","description":"","footnote":"","page_name":" 406 ","page_number":406},
  {"content":"\r\n\r\nبرگشتند ، « ديه » بر چه كسى واجب است ؟\r\nفرمود : به آن يك نفر و همچنين كسانى كه با او همكارى كرده‌اند « 1 » .\r\n8 - دو نفر يهودى بر يهودى ديگر شهادت دادند كه او اسلام را پذيرفته است آيا شهادت آن دو مقبول است ؟\r\nفرمود : شهادت آنها پذيرفته نيست ، زيرا آنها تغيير كلام الهى و شهادت به باطل را مجاز مىشمرند .\r\n9 - دو شاهد از نصارى در بارهء يك نفر نصرانى يا مجوسى يا يهودى ، شهادت دادند كه اسلام را پذيرفته است آيا شهادتشان قبول مىشود ؟\r\nفرمود : قبول مىشود ، زيرا خداوند فرموده است :  « وَ لَتَجِدَنَّ أَقْرَبَهُمْ مَوَدَّةً لِلَّذِينَ آمَنُوا الَّذِينَ قالُوا إِنَّا نَصارى »  ، نزديكترين دوستان را نسبت به مسلمانان ، كسانى مىيابى كه مىگويند ما نصارى هستيم » . « 2 » 10 - كسى دست ديگرى را قطع كرد ، چهار نفر شاهد نزد امام حاضر شدند و شهادت دادند كه دستش قطع شده است و در عين حال زناى محصنه كرده است .\r\nامام مىخواست او را سنگسار كند ولى قبل از سنگسار شدن از دنيا رفت ، حكم او چيست ؟\r\nفرمود : كسى كه دست او را قطع كرده است بايد ديهء آن را بپردازد ، ولى اگر شاهدان شهادت داده بودند كه او به مقدار نصاب دزدى كرده ، ديه بر قطع كنندهء\r\n\r\n\r\n","description":"","footnote":"\r\n( 1 ) اين در موردى است كه شاهدان گرفتار خطا و اشتباه شده باشند و اگر متعمّد باشند حكم آنها « قصاص » است به شكلى كه در كتاب « قصاص » گفته شده ، اين نكته نيز قابل توجّه است كه كسانى كه به خاطر شهادت آنها اقدام به سنگسار كردند مىتوانند برگردند و آنچه را پرداخته‌اند از آن چهار نفر به طور مساوى بگيرند ( براى آگاهى بيشتر به كتاب جواهر ، جلد 41 ، صفحهء 225 مراجعه شود و بايد توجه داشت كه آنچه در اين حديث آمده ، با آنچه در كتب فقهى مىخوانيم كمى تفاوت دارد ) .\r\n( 2 ) سورهء مائده ، آيهء 82 .\r\n","page_name":" 407 ","page_number":407},
  {"content":"\r\n\r\nدست واجب نبود . « 1 » البته آنچه در بالا ذكر شد مضمون روايت مرسله‌اى است كه از كيدرى نقل شده است و صحّت سند حديث ثابت نيست ، لذا در پاره‌اى از فروع مذكور در اين حديث ، گفتگوهايى از نظر فقهى وجود دارد .\r\n\r\n3 - ويژگيهاى خطبهء شقشقيّه\r\nدر يك جمع‌بندى نهايى به اين جا مىرسيم كه « خطبهء شقشقيّه » با محتواى خاصّ خود در ميان « خطبه‌هاى نهج البلاغه » كم نظير يا بىنظير است و اين نشان مىدهد كه « على » ( ع ) در شرايط خاصّى آن را بيان فرموده ، تا واقعيّتهاى مهم مربوط به خلافت پيامبر اسلام ( ص ) به فراموشى سپرده نشود و براى ثبت در تاريخ هميشه بماند و صراحت فوق العاده‌اى كه « على » ( ع ) در اين خطبه به خرج داده است براى همين منظور است ، زيرا نبايد واقعيّتها ، فداى ملاحظات گوناگون شود و تعصّبها گرد و غبار فراموشى بر آن بپاشد .\r\nعلى ( ع ) در اين خطبه امور زير را روشن فرموده است :\r\n1 - شايستگى اولويّت خود را نسبت به مسألهء خلافت به وضوح بيان كرده ، اين همان واقعيّتى است كه تقريبا همهء محقّقان اسلامى و غير اسلامى در آن متّفقند ، حتّى « معاويه » سرسخت‌ترين دشمن « على » ( ع ) به افضليت او اعتراف داشت . « 2 »\r\n\r\n\r\n","description":"","footnote":"\r\n( 1 ) شرح نهج البلاغه ابن ميثم بحرانى ، جلد 1 ، صفحهء 269 و مستدرك ، جلد 7 ، صفحهء 55 .\r\n( 2 ) اين معنى ، در نامهء معروفى كه « معاويه » در پاسخ به نامه « محمّد بن ابى بكر » به « مصر » فرستاد و در بسيارى از منابع اسلامى از جمله « مروج الذّهب » آمده است ، منعكس مىباشد .\r\nاو با صراحت مىگويد : « من و پدرت - يعنى ابو بكر - فضل و برترى على بن ابى طالب را اعتراف داشتيم و حق او را بر خود لازم مىديديم . . . ولى هنگامى كه پيامبر چشم از جهان فرو بست نخستين كسانى كه با او به مخالفت پرداختند و حقّ او را گرفتند پدرت و فاروقش ( عمر ) بودند . « مروج الذهب ، جلد 3 ، صفحهء 12 ) - يعقوبي نيز در تاريخ خود با صراحت مىگويد : « و كان المهاجرون و الانصار لا يشكّون فى علىّ ( ع ) ، مهاجران و انصار كمترين شكّى در خلافت على ( ع ) و شايستگى او نداشتند » ( تاريخ يعقوبى ، جلد 2 ، صفحهء 124 ) .\r\n","page_name":" 408 ","page_number":408},
  {"content":"\r\n\r\n2 - مظلوميّت آن حضرت على رغم اين همه شايستگيها 3 - اين سخن به خوبى نشان مىدهد كه انتخاب هيچ يكى از خلفاى سه گانه مدرك و منبع روشنى نداشته است ، بعلاوه معيارهاى چندگانه‌اى بر آن حاكم بوده ، در يك مورد فقط انتخاب يك نفر و در مورد ديگر نيمى از يك شوراى شش نفرى و در مورد سوّم يك شوراى چند نفرى معيار بوده است ! 4 - فاصله گرفتن تدريجى مردم در دوران خلفا ، از تعليمات پيامبر اكرم ( ص ) و تشديد بحرانها با گذشت زمان ، تا آنجا كه وقتى امام ( ع ) به خلافت رسيد به اندازه‌اى زمينه نامساعد بود كه بازگرداندن مردم به ارزشهاى زمان پيامبر ( ص ) ميسّر نشد .\r\n5 - سرچشمهء نابسامانيها و جنگهايى كه در عصر امام ( ع ) به وقوع پيوست ، عشق به مال و مقام و زرق و برق دنيا بود كه به صورت يك طبيعت ثانوى براى جمعى از سران - مخصوصا در عصر خلافت « عثمان » - پيدا شده بود .\r\n6 - طبيعىترين و مردمىترين بيعت همان چيزى بود كه در مورد خود امام ( ع ) واقع شد ، ولى تحريكات منافقين و عدم تحمّل گروهى از سران جامعه نسبت به عدالت « على » ( ع ) موجب شكستن پيمان و بيعتها و برافراشتن پرچمهاى مخالفت شد .\r\n7 - امام ( ع ) هيچ گونه علاقه‌اى به خلافت ظاهرى نداشت و هرگز به آن به صورت يك هدف نمىنگريست ، بلكه تنها به عنوان يك وسيله براى كوتاه كردن دست ظالمان از گريبان مظلومان و برقرارى نظم و عدالت خواهان آن بود .\r\n\r\n","description":"","footnote":"","page_name":" 409 ","page_number":409},
  {"content":"\r\n\r\n8 - شورشهايى كه در زمان « عثمان » واقع شد و منتهى به قتل او گرديد ، كاملا طبيعى بود و نتيجهء اعمال و رفتار او و اطرافيانش از « بنى اميّه » بود زيرا « بنى اميّه » بر شهرهاى مهم اسلام به عنوان فرماندار و مانند آن مسلط شدند ، بيت المال در اختيار آنها قرار گرفت ، بخششهاى عجيبى كه شرح آن قبلا گذشت صورت گرفت و مردم از اين امور آگاه شدند و بذر شورش از نقاط دوردستى همچون « مصر » و « بصره » و « كوفه » گرفته تا خود مدينه ، پاشيده شد .\r\n9 - جنگهاى سه گانه دوران خلافت « امير مؤمنان على » ( ع ) جنبهء تحميلى داشت و هيچ يك از آنها از سوى « على » ( ع ) شروع نشد ، بلكه همهء آنها از سوى افراد فرصت‌طلب و جاه‌طلب يا افراد ناآگاه و خشك و جامد به وجود آمد .\r\n10 - داستان « تنزيهء صحابه » و عدالت همهء اصحاب و ياران و معاصران پيامبر ( ص ) مطلبى است كه با هيچ يك از واقعيتهاى تاريخى سازگار نيست و اعتقاد به آن ، موجب تضاد و تناقض آشكار است چرا كه آتش افروزان جنگ جمل دو نفر از صحابه بودند و آتش افروز جنگ صفّين نيز يك نفر از آنان بود و در ميان جنگ‌افروزان نهروان نيز گروهى از صحابه ديده مىشدند . همهء آنها بر امام وقت كه از سوى قاطبهء مردم و حتّى غالبا از سوى خود اين جنگ‌افروزان پذيرفته شده بود ، شوريدند و شكاف در جامعهء اسلامى به وجود آوردند و راه بغى و ستم را پيش گرفتند .\r\nچگونه مىتوان گفت : هم « على » ( ع ) راه حق را پيمود و هم « طلحه » و « زبير » و « معاويه » و امثال آنان ؟ ! و پناه بردن به مسألهء اجتهاد در اين گونه موارد توجيه بسيار غير منطقى است كه به وسيلهء آن هر گناه كبيره‌اى را مىتوان توجيه نمود .\r\n\r\n","description":"","footnote":"","page_name":" 410 ","page_number":410},
  {"content":"\r\n\r\n\r\nخطبهء چهارم و هى من افصح كلامه عليه السّلام\r\nو فيها يعظ النّاس و يهديهم من ضلالتهم و يقال : « انّه خطبها بعد قتل طلحة و الزبير » اين خطبه از فصيح‌ترين سخنان على ( ع ) است و در آن مردم را اندرز مىدهد و از گمراهى به سوى هدايت مىبرد و گفته مىشود : « اين خطبه را بعد از ( جنگ جمل و ) كشته شدن طلحه و زبير ايراد فرموده است » .\r\n\r\nخطبه در يك نگاه\r\nاين خطبه چنان كه در عنوان آن آمده ، احتمالا بعد از ماجراى « جنگ جمل » و قتل « طلحه و زبير » ايراد شده است و به طور طبيعى ناظر به پيامدهاى اين جنگ و درسهاى عبرتى است كه مسلمانان مىبايست از آن بياموزند .\r\nمحورهاى اصلى خطبه را در سه قسمت مىتوان خلاصه كرد :\r\n1 - تصريح به اين واقعيّت كه مردم در ظلمات و تاريكيها به وسيلهء اهل بيت پيامبر ( ص ) هدايت شدند و به مقامات عالى و اوج ترقّى رسيدند و به همين دليل بايد آماده باشند تا نصايح و اندرزهاى آنها را به گوش جان بشنوند .\r\n2 - اشاره به اين كه من پيش‌بينى پيمان‌شكنىها را مىكردم ، ولى نمى خواستم پرده‌ها را كنار بزنم .\r\n3 - در بخش آخر خطبه اشاره به اين نكته مىكند كه امروز جاى پرده‌پوشى\r\n\r\n","description":"","footnote":"","page_name":" 411 ","page_number":411},
  {"content":"\r\n\r\nنيست ، واقعيّتها را بايد گفت و گرنه بيم اين مىرود كه تودهء مردم گمراه شوند و اگر من ترسى داشته باشم از همين جهت است نه از ناحيهء خودم .\r\n\r\n","description":"","footnote":"","page_name":" 412 ","page_number":412},
  {"content":"\r\n\r\n\r\nبخش اوّل\r\nبنا اهتديتم فى الظّلماء ، و تسنّمتم ذروة العلياء ، و بنا افجرتم عن السّرار . وقر سمع لم يفقه الواعية ، و كيف يراعى النّباة من اصمّته الصّيحة ؟ ربط جنان لم يفارقه الخفقان .\r\n\r\nترجمه\r\nبه وسيلهء ما در تاريكيها ( ى جهل و گمراهى ) هدايت يافتيد و به كمك ما به اوج ترقّى رسيديد و در پرتو شعاع ما ( خاندان پيامبر - ص - ) صبح سعادت شما درخشيدن گرفت و تاريكيها پايان يافت ، كر باد ! گوشى كه نداى پند و اندرز را نشنود و چگونه ، كسى كه صيحه و فرياد ، او را « كر » كرده است مىتواند صداى ملايم ( مرا ) بشنود ؟ ( آن كس كه فرمان خدا و پيامبر را زير پا گذارده ، آيا فرمان مرا پذيرا مىشود ؟ ) و مطمئن باد ! قلبى كه از خوف خدا جدايى نپذيرد ( و آمادهء پذيرش حق باشد ) .\r\n\r\nشرح و تفسير\r\n\r\nچشم و گوش خود را باز كنيد\r\nامام ( ع ) در آغاز اين خطبه به نعمتهاى فراوان و چشمگيرى كه در سايهء اسلام نصيب مسلمانان - مخصوصا مسلمانان آغاز اسلام - شد اشاره كرده و در سه جملهء كوتاه كه با تشبيهات زيبايى همراه است اين مطلب را چنين توضيح مىدهد : « به وسيلهء ما در تاريكيهاى ( جهل و گمراهى و جاهليّت ) هدايت يافتيد و به كمك ما به اوج\r\n\r\n","description":"","footnote":"","page_name":" 413 ","page_number":413},
  {"content":"\r\n\r\nترقّى رسيديد و در پرتو شعاع ما ( خاندان پيامبر - ص - ) صبح ( سعادت ) شما درخشيدن گرفت و تاريكيها پايان يافت » ( بنا اهتديتم « 1 » فى الظّلماء « 2 » ، و تسنّمتم « 3 » ذروة « 4 » العلياء ، و بنا افجرتم « 5 » عن السّرار « 6 » ) .\r\nدر جملهء اوّل ، امام به شرايط زمان جاهليّت كه تاريكى جهل و فساد و جنايت همه جا را فرا گرفته بود اشاره مىفرمايد كه در پرتو وجود پيامبر ( ص ) ، مردم صراط مستقيم را پيدا كردند و با سرعت به سوى مقصد حركت نمودند .\r\nدر جملهء دوّم ، ترقّى و تكامل را به شترى تشبيه مىكند كه داراى كوهان است ( با توجّه به اين كه « تسنّمتم » از مادهء سنام به معناى كوهان شتر مىباشد ) و مىفرمايد : شما بر بالاى آن كوهان قرار گرفتيد كه اشاره به اوج ترقّى و تكاملى است كه نصيب مسلمين در پرتو اسلام شد و همهء مورّخان شرق و غرب در كتابهاى خود به هنگام شرح تمدّن اسلام به آن اعتراف و اذعان دارند .\r\n\r\n\r\n","description":"","footnote":"\r\n( 1 ) « اهتديتم » از « اهتداء » به گفتهء بعضى از شارحان نهج البلاغه و ارباب لغت در جايى به كار مىرود كه انسان با ميل و ارادهء خود هدايت را بپذيرد و در عبارت بالا نيز منظور همين است .\r\n( 2 ) « ظلماء » ( بر وزن صحراء ) به گفتهء بعضى از محققان به معنى تاريكى آغاز شب است يا به تعبير ديگر تاريكى بعد از نور ، بر خلاف ظلمت كه مفهوم عامى دارد و به كار گرفتن اين واژه در كلام امام ( ع ) شايد اشاره به اين نكته باشد كه دوران جاهليّت عرب در واقع ، تاريكى بعد از نور ، يعنى دعوت انبياى أولو العزم پيشين بود .\r\n( 3 ) « تسنّمتم » از مادهء « سنم » ( بر وزن قلم ) به معنى بالا رفتن است و سنام ( بر وزن مرام ) به معنى كوهان شتر آمده است .\r\n( 4 ) « ذروة » از مادهء « ذرو » ( بر وزن سرو ) به دو معنى آمده : يكى اشراف چيزى بر چيزى و به همين جهت به قلّهء كوه يا كوهان ، ذروه گفته مىشود و ديگر ريختن و پراكنده شدن چيزى .\r\n( 5 ) « افجرتم » از مادهء « فجر » در اصل به معنى شكافتن وسيع چيزى است و از آنجا كه سپيدهء صبح ، گويى تاريكى شب را مىشكافد به آن فجر گفته‌اند و « افجرتم » به معناى داخل فجر و سپيدى صبح شدن است .\r\n( 6 ) « سرار » از مادهء « سرّ » به معنى پنهان و نقطهء مقابل آشكار است و واژهء « سرار » معمولا به شبهاى آخر ماه كه هوا كاملا تاريك است گفته مىشود .\r\n","page_name":" 414 ","page_number":414},
  {"content":"\r\n\r\nدر جملهء سوّم ، وضع جامعهء جاهلى را به شبهاى تاريك ماه و محاق ( با توجّه به اين كه سرار به معناى شبهايى است كه ماه مطلقا در آن نمىدرخشد ) تشبيه كرده و مىفرمايد : « به وسيلهء پيامبر و خاندان او پرده‌هاى تاريكى شكافته شد و داخل در فجر و صبح سعادت شديد » .\r\nدر واقع اين تعبيرات از سرچشمهء قرآن گرفته شده كه اسلام و ايمان و وحى الهى را تشبيه به نور كرده ، گاه مىفرمايد :  « اللَّهُ وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ »  ، خداوند ولىّ و سرپرست كسانى است كه ايمان آوردند و آنها را از تاريكيها به سوى نور بيرون مىبرد » « 1 » و در جايى ديگر مىفرمايد :   « قَدْ جاءَكُمْ مِنَ اللَّهِ نُورٌ وَ كِتابٌ مُبِينٌ يَهْدِي بِهِ اللَّهُ مَنِ اتَّبَعَ رِضْوانَهُ سُبُلَ السَّلامِ وَ يُخْرِجُهُمْ مِنَ الظُّلُماتِ إِلَى النُّورِ بِإِذْنِهِ »   ، به يقين از سوى خداوند نور و كتاب آشكارى به سوى شما آمد و خداوند به بركت آن ، كسانى را كه از خشنودى او پيروى كنند به راههاى سلامت هدايت مىكند و به اذن خود از تاريكيها به سوى روشنايى مىبرد » « 2 » و گاه مىفرمايد :\r\n « وَ إِنَّهُ لَذِكْرٌ لَكَ »  . « 3 » سپس امام ( ع ) به عنوان نكوهش از كسانى كه گوش شنوا ندارند و تعريف و تقدير از افراد واقع‌بين و آگاه ، مىافزايد : « كر باد ! گوشى كه نداى بلند پند و اندرز را درك نكند » ( وقر سمع لم يفقه الواعية ) .\r\nواژهء « وقر » هم در مورد كرى به كار مىرود و هم سنگينى گوش ، و منظور از « واعية » فريادهاى بلند است و اشاره به آيات صريح و كوبندهء قرآن در مسائل مهمّ اعتقادى و عملى و اخلاقى و همچنين سنّت آشكار پيامبر اسلام ( ص ) . و تعبير به « لم يفقه ، درك نكرده » به جاى « لم يسمع ، نشنيده است » به خاطر اين است كه تنها\r\n\r\n\r\n","description":"","footnote":"\r\n( 1 ) سورهء بقره ، آيهء 257 .\r\n( 2 ) سورهء مائده ، آيات 15 و 16 .\r\n( 3 ) سورهء زخرف ، آيهء 44 .\r\n","page_name":" 415 ","page_number":415},
  {"content":"\r\n\r\nشنيدن اثرى ندارد مهم درك كردن است .\r\nسپس مىفرمايد : « كسى كه صيحه و فرياد ، او را ( كر ) كرده است چگونه مىتواند آهنگ ملايم ( مرا ) بشنود » ( و كيف يراعى النّباة « 1 » من اصمّته الصّيحة ) . « 2 » اشاره به اين كه اينها كه فرمان خدا و پيامبر اكرم ( ص ) را زير پا گذارده‌اند چگونه ممكن است سخنان مرا بشنوند ؟ ! از آن جا كه در برابر اين گروه ، گروه ديگرى وجود دارد كه طرفدار حقّند ، مىفرمايد : « مطمئن باد ! قلبى كه از خوف خدا جدايى نپذيرد ( و حقيقت را درك كند و در برابر آن خاضع باشد ) » ( ربط جنان « 3 » لم يفارقه الخفقان « 4 » ) .\r\n\r\nنكته هدايت در پرتو خاندان وحى\r\nآنچه در فراز بالا از كلام امام ( ع ) خوانديم ، اشاره به يك واقعيّت مهمّ تاريخى است كه از مقايسهء عصر جاهليّت عرب با دوران شكوفايى بعد از طلوع اسلام ،\r\n\r\n\r\n","description":"","footnote":"\r\n( 1 ) « نبأة » در اصل از مادهء « نبأ » به معنى آمدن از مكانى به مكان ديگر است و از آنجا كه خبر از مكانى به مكان ديگر مىرود به آن نبأ مىگويند و « نبأة » به معنى صداى آهسته است چون صدا از مكانى به مكان ديگر مىرود . ( مقاييس اللّغة )\r\n( 2 ) بعضى از شارحان نهج البلاغه تصريح كرده‌اند كه منظور از : « اصمّته الصّيحة » در اين جا اين نيست كه فرياد وحى آنان را كر كرده است ، بلكه به اين معنى است كه آنها از شنيدن فرياد وحى كرد هستند ، مانند :  « أَ فَأَنْتَ تُسْمِعُ الصُّمَّ وَ لَوْ كانُوا لا يَعْقِلُونَ »  . ( سورهء يونس ، آيهء 42 )\r\n( 3 ) « جنان » به معنى قلب است چرا كه در سينهء انسان پنهان است و اين واژه از « جنّ » ( بر وزن فنّ ) به معنى پنهان شدن گرفته شده است و به همين جهت به باغهاى پر درخت كه زمين آن پوشيده از درختان است « جنّت » و به بچّه‌اى كه در شكم مادر است « جنين » و به طايفهء پريان كه از نظرها پوشيده‌اند « جنّ » گفته مىشود و ديوانه را نيز به اين جهت « مجنون » مىگويند كه عقلش پوشيده شده ، يا « جنّ » به درون او راه يافته است .\r\n( 4 ) « خفقان » در اصل به معنى « اضطراب » است و از آنجا كه خوف و ترس سبب اضطراب مىشود در اين معنى به كار مىرود و منظور در كلام بالا « خوف خدا » است .\r\n","page_name":" 416 ","page_number":416},
  {"content":"\r\n\r\nروشن مىشود كه عرب جاهلى از نظر معتقدات دينى ، مسائل مربوط به مبدأ و معاد ، نظام اجتماعى ، نظام خانواده ، اخلاق ، تقوا و وضع اقتصادى در چه سطحى بوده و بعد از نزول قرآن و اسلام در چه سطحى قرار گرفت .\r\nتفاوت در ميان اين دو آن قدر زياد است كه جز تعبير به يك معجزهء بزرگ ، تعبير ديگرى براى آن نمىتوان تصوّر كرد .\r\nآنچه امام ( ع ) در اين بخش از خطبه بيان فرموده كه : ظلمت و تاريكى تمام جامعهء آنان را در بر گرفته بود و با ظهور اسلام سپيدهء صبح سعادت آشكار گشت و بر قلّه‌هاى معرفت و فرهنگ و تمدّن قرار گرفتند ، فقط يك اشاره كوتاه بود و شرح آن را در كتب تاريخ تمدّن اسلام بايد مطالعه كرد . اين معنى در خطبه‌هاى متعدّدى از نهج البلاغه با توضيح بيشترى آمده است .\r\n\r\n","description":"","footnote":"","page_name":" 417 ","page_number":417},
  {"content":"\r\n . \r\n","description":"","footnote":"","page_name":" 418 ","page_number":418},
  {"content":"\r\n\r\n\r\nبخش دوّم\r\nما زلت انتظر بكم عواقب الغدر ، و اتوسّمكم بحلية المغترّين ، حتّى سترنى عنكم جلباب الدّين ، و بصّرنيكم صدق النّيّة . اقمت لكم على سنن الحقّ فى جوادّ المضلّة ، حيث تلتقون و لا دليل ، و تحتفرون و لا تميهون .\r\n\r\nترجمه\r\nمن همواره منتظر عواقب پيمان‌شكنى شما بودم و نشانهء فريب خوردگان را در شما مىديدم ولى به خاطر استتار شما در لباس دين بود كه از شما چشم پوشيدم ( و راز شما را افشا نكردم ) در حالى كه صفاى دل ، مرا از درون شما آگاهى مىداد ( و از نيرنگهاى شما آگاه بودم ) . من در كنار جادّه‌هاى گمراه كننده ايستادم تا شما را به طريق حق رهنمون شوم ، در آن هنگام كه گرد هم جمع مىشديد و راهنمايى نداشتيد و تشنهء رهبر شايسته‌اى بوديد و براى پيدا كردن اين آب حيات تلاش مىكرديد و به جايى نمىرسيديد .\r\n\r\nشرح و تفسير\r\n\r\nپيمان‌شكنى شما را پيش‌بينى مىكردم ، ولى . . .\r\nدر اين بخش از خطبه ، امام ( ع ) بازماندگان « جنگ جمل » را مخاطب ساخته ، مىفرمايد : « من همواره منتظر عواقب پيمان‌شكنى شما بودم و نشانهء فريب‌خوردگان را در شما مىديدم ! » ( ما زلت انتظر بكم عواقب الغدر ،\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nو اتوسّمكم « 1 » بحلية المغترّين « 2 » ) .\r\nدر روايات آمده است كه « طلحه و زبير » مدّتى بعد از بيعت با « على » ( ع ) به خدمتش آمدند و براى رفتن به « عمره » از آن حضرت اجازه گرفتند . امام ( ع ) كه آثار نفاق و پيمان‌شكنى را در آنان مىديد ، بار ديگر از آنها پيمان وفادارى و بيعت گرفت ، ولى همان گونه كه مىدانيم به پيمان خود وفادار نماندند و آتش « جنگ جمل » را روشن كردند كه در آن آتش ، بيش از ده هزار نفر از مسلمين سوختند و بىشك گروه زياد ديگرى در اين توطئه سهيم و شريك بودند و با اين كه بيعت كرده بودند در صدد پيمان‌شكنى بر آمدند و مخاطب « على » ( ع ) همين گروهند .\r\n« ابن ابى الحديد » در يكى از كلمات خود نقل مىكند كه : « على » ( ع ) در آن روزى كه « زبير » با او بيعت كرد فرمود : « من از اين بيم دارم كه تو پيمان خود را بشكنى و با اين بيعت مخالفت كنى ! » عرض كرد : « بيم نداشته باش چنين چيزى تا ابد از من سر نمىزند ! » امام ( ع ) فرمود : « خداوند گواه و شاهد من بر اين موضوع باشد » ؟ عرض كرد : « آرى » پس از چند روز « طلحه و زبير » خدمت امير مؤمنان ( ع ) آمدند و عرض كردند : « تو مىدانى در زمان حكومت « عثمان » چه اندازه به ما جفا شد ! و مىدانى او همواره طرفدار « بنى اميّه » بود اكنون كه خداوند خلافت را به تو سپرده است ، بعضى از اين فرمانداريها را در اختيار ما بگذار » ! امام ( ع ) فرمود : « به قسمت الهى راضى باشيد تا من در اين باره فكر كنم و بدانيد من كسى را در اين امانت شريك نمىكنم مگر اين كه از ديانت و امانت او راضى و مطمئن باشم . . . » . آنها از نزد حضرت بيرون آمدند در حالى كه يأس از رسيدن به مقام ، آنها را فرا گرفته بود و چيزى نگذشت كه اجازه براى « عمره » گرفتند .\r\n\r\n\r\n","description":"","footnote":"\r\n( 1 ) « اتوسّمكم » از مادهء « وسم » ( بر وزن رسم ) به معنى اثر و علامت است و اين جمله اشاره به اين است كه من آثار پيمان‌شكنى را از آغاز در شما مىديدم .\r\n( 2 ) « مغترّين » از مادهء « غرور » به معنى فريب است .\r\n","page_name":" 420 ","page_number":420},
  {"content":"\r\n\r\nعجيب‌تر اين كه بنا به گفتهء « ابن ابى الحديد » هنگامى كه نامهء « على » ( ع ) به « معاويه » رسيد كه : مردم همگى با من بيعت كرده‌اند و تو هم براى من بيعت بگير و بزرگان اهل شام را نزد من بفرست ، « معاويه » ( سخت دستپاچه شد و ) نامه‌اى به « زبير » نوشت و او را به عنوان امير المؤمنين خطاب كرد و گفت از تمام مردم « شام » براى تو بيعت گرفتم ، با سرعت به سوى « كوفه » و « بصره » برو و اين دو شهر را تسخير كن كه بعد از تسخير اين دو ، هيچ مشكلى وجود ندارد و بعد از تو براى « طلحه » بيعت گرفتم ، برويد و مردم را به عنوان خونخواهى « عثمان » بشورانيد . « 1 » سپس مىافزايد : « ولى به خاطر استتار شما در لباس دين بود كه از شما چشم پوشيدم ( و راز شما را افشا نكردم ) در حالى كه صفاى دل ، مرا از درون شما آگاهى مىداد ( و از توطئه‌ها و نيرنگهاى شما به لطف الهى آگاه بودم ) » ( حتّى سترنى عنكم جلباب « 2 » الدّين ، و بصرّنيكم صدق النّيّة ) .\r\nدر حقيقت اين دو جملهء امام ( ع ) پاسخ به دو سؤال متعدّد مىباشد : اوّلا :\r\nاگر امام انتظار پيمان‌شكنى آنها را داشت و نشانه‌هايش را در آنها مىديد چرا اين مطلب را آشكار نفرمود ؟ و ثانيا : اين آگاهى بر درون و باطن آنها از كجا پيدا شد ؟\r\nامام در پاسخ سؤال اوّل مىفرمايد : « استتار در پردهء دين بود كه ايجاب مىكرد اين راز مكتوم بماند » و در پاسخ سؤال دوّم مىفرمايد : « صفاى دل ، مرا آگاه ساخت » .\r\nبعضى از شارحان « نهج البلاغه » احتمال ديگرى در تفسير جملهء اوّل داده‌اند و آن اين كه شما مرا نشناختيد و دليل آن اين بود كه پردهء خيال و برداشت نادرست از دين ، مانع شناخت شما از من بود و يا ديانت من مانع شناخت شما از من\r\n\r\n\r\n","description":"","footnote":"\r\n( 1 ) ابن ابى الحديد ، جلد اول ، صفحهء 230 و 231 .\r\n( 2 ) « جلباب » به معنى پرده ، پيراهن و روسرى و چادر آمده است .\r\n","page_name":" 421 ","page_number":421},
  {"content":"\r\n\r\nگرديد ، ولى با توجّه به تكلّفاتى كه اين تفسير دارد و تناسب چندانى با جمله‌هاى قبل در آن ديده نمىشود ، تفسير اوّل صحيح‌تر به نظر مىرسد .\r\nدر پايان اين سخن مىفرمايد : « من در كنار جاده‌هاى گمراه كننده ايستادم تا شما را به طريق حق رهنمون شوم ، در آن هنگام كه گرد هم جمع مىشديد و راهنمايى نداشتيد و تشنهء رهبر شايسته‌اى بوديد و براى پيدا كردن اين آب حيات ، تلاش مىكرديد و به جايى نمىرسيديد » ( اقمت لكم على سنن الحقّ فى جوادّ « 1 » المضلّة « 2 » ، حيث تلتقون و لا دليل ، و تحتفرون و لا تميهون « 3 » ) .\r\nدر حقيقت امام ( ع ) آنان را در عصر « عثمان » مخصوصا سالهاى آخر عمر او ، تشبيه به مسافرانى مىكند كه راه را گم كرده و در بيراهه گرفتار شده و از تشنگى مىسوزند و جاى جاى زمين را براى رسيدن به آب حفر مىكنند و به آب دست نمىيابند ، ولى امام ( ع ) به يارى آنها مىآيد ، به صراط مستقيم هدايتشان مىكند و از سرچشمهء هدايت سيرابشان مىسازد .\r\nبه آنها توجّه مىدهد كه اگر در آن دوران تاريك و طوفانى من نبودم چه مشكلات و گرفتاريهاى عظيم دينى و دنيوى دامانتان را مىگرفت .\r\n\r\nنكته‌ها\r\n\r\n1 - ديد باطن !\r\nامام ( ع ) در اين جا به نكتهء مهمّى اشاره فرموده است و آن اين كه : « صفاى دل و صدق نيّت از اسباب بصيرت و روشن‌بينى است » مؤمنان پاكدل ، مسائلى را\r\n\r\n\r\n","description":"","footnote":"\r\n( 1 ) « جوادّ » جمع « جادّه » به معناى راههاى بزرگ و وسيع است .\r\n( 2 ) « مضلّه » از مادهء « ضلال » به معناى جايى است كه انسان را به گمراهى مىكشاند .\r\nبنا بر اين « جوّاد المضلّة » به معناى راههاى ناشناخته و گمراه كننده است .\r\n( 3 ) « تميهون » از مادهء « موه » ( بر وزن نوع ) به معناى آبدار شدن و آب دادن است و كلمهء « ماء » از همين واژه گرفته شده است و « اماه » به معناى رسيدن به آب است . بنا بر اين « لا تميهون » يعنى به آب نمىرسيد ( هر چند تلاش براى كندن چاه مىكنيد ) .\r\n","page_name":" 422 ","page_number":422},
  {"content":"\r\n\r\nمىبينند كه از ديگران پنهان است و اين حقيقتى است كه هم در قرآن مجيد به آن اشاره شده و هم در روايات اسلامى ، قرآن مىگويد :  « إِنْ تَتَّقُوا اللَّهَ يَجْعَلْ لَكُمْ فُرْقاناً »  ، اگر تقوا پيشه كنيد خداوند وسيلهء شناخت حق از باطل را براى شما قرار مىدهد ( و به وسيلهء نور تقوا مىتوانيد ، حق و باطل را در پنهان‌ترين چهره‌هايش بشناسيد ) » . « 1 » در حديث معروفى كه از پيامبر ( ص ) نقل شده ، مىخوانيم : « اتّقوا فراسة المؤمن فانّه ينظر بنور اللّه ، از هوشيارى مؤمن بپرهيزيد كه او به كمك نور خدا مىبيند » « 2 » و در حديث ديگرى از امام « على بن موسى الرّضا » ( ع ) مىخوانيم :\r\n« ما من مؤمن الّا و له فراسة ينظر بنور اللّه على قدر ايمانه و مبلغ استبصاره و علمه و قد جمع اللّه للائمّة منّا ما فرّقه فى جميع المؤمنين و قال عزّ و جلّ فى كتابه :  « إِنَّ فِي ذلِكَ لَآياتٍ لِلْمُتَوَسِّمِينَ »  ، هيچ مؤمنى نيست مگر اين كه هوشيارى خاصّى دارد كه با نور الهى به اندازهء ايمان و مقدار بصيرت و علم خود مىبيند و خداوند براى امامان اهل بيت - عليهم السلام - آنچه را به همهء مؤمنان داده قرار داده و در همين زمينه در كتابش فرموده : در اين ، نشانه‌هايى است براى هوشياران » .\r\nسپس افزود : « نخستين متوسّمان ( هوشياران روشن‌بين ) رسول خدا ( ص ) سپس امير مؤمنان ( ع ) و بعد از او حسن و حسين ( عليهما السلام ) و امامان از فرزندان حسين ( عليهم السلام ) تا روز قيامتند » . « 3 » جالب اين كه : امام على بن موسى الرضا ( ع ) همهء اين سخنان را در پاسخ كسى فرمود كه سؤال كرده بود : چگونه شما از قلوب مردم آگاه مىشويد و خبر مىدهيد ؟ ! در حقيقت حقايق جهان پرده‌اى ندارد ، اين ما هستيم كه به خاطر هوا و\r\n\r\n\r\n","description":"","footnote":"\r\n( 1 ) سورهء انفال ، آيهء 29 .\r\n( 2 ) اصول كافى ، جلد 1 ، صفحهء 218 .\r\n( 3 ) بحار الانوار ، جلد 24 ، صفحهء 128 ، حديث 13 .\r\n","page_name":" 423 ","page_number":423},
  {"content":"\r\n\r\nهوسها و وسوسه‌هاى شيطانى پرده در برابر چشم قلب خود ايجاد مىكنيم و اگر با نور تقوا و ايمان اين پرده‌ها كنار رود همه چيز آشكار است .\r\nچنان كه در حديثى از پيامبر اكرم ( ص ) آمده است : « لو لا انّ الشّياطين يحومون الى قلوب بنى آدم لنظروا الى الملكوت ، اگر شياطين دلهاى فرزندان آدم را احاطه نكنند مىتوانند به عالم ملكوت ( و باطن اين جهان ) نظر بيفكنند » . « 1 »\r\n حقيقت سرايى است آراسته * هوا و هوس گرد برخاسته !\r\nنبينى كه هر جا كه برخاست گرد * نبيند نظر گر چه بيناست مرد ؟ ! \r\n\r\n2 - پرده‌پوشى بر عيوب مردم\r\nغالب افراد داراى عيوب پنهانى هستند و گاه انسان از طرق عادى يا از طريق فراست و ايمانى از آن آگاه مىشود ، وظيفهء هر كس - مخصوصا رهبران جامعه - اين است تا آنجا كه خطرى براى اجتماع به وجود نيايد در عيب‌پوشى بكوشند و پرده‌درى نكنند ، چرا كه پرده‌درىها از يك سو ، احترام شخصيت افراد را در هم مىشكند و از سوى ديگر ، آنها را در ارتكاب گناه جسور مىكند ، زيرا در پرده بودن عيب همواره سبب احتياط افراد است ، امّا اگر كار به رسوايى كشيد ديگر كسى ملاحظه نمىكند و از همهء اينها گذشته پرده‌درى باعث اشاعهء فحشاء در جامعه و آلوده شدن ديگران به گناه مىگردد .\r\nبه همين دليل در احاديث اسلامى تأكيد فراوانى بر اين مطلب شده است در حديثى مىخوانيم كه يكى از حقوق مؤمنان ، بر يكديگر اين است كه : « اسرار و عيوب يكديگر را بپوشانند و خوبيها را آشكار سازند » ( و اكتم سرّه و عيبه و اظهر منه الحسن ) . « 2 »\r\n\r\n\r\n","description":"","footnote":"\r\n( 1 ) بحار الانوار ، جلد 67 ، صفحهء 59 ( باب القلب و صلاحه ) .\r\n( 2 ) اصول كافى ، جلد 2 ، صفحهء 249 ، حديث 3 ( باب انّ المؤمن صنفان ) .\r\n","page_name":" 424 ","page_number":424},
  {"content":"\r\n\r\nدر حديث ديگرى از امام صادق ( ع ) مىخوانيم : « من ستر على مؤمن عورة يخافها ستر اللّه عليه سبعين عورة من عورات الدّنيا و الآخرة ، كسى كه عيب مؤمنى را كه از آشكار شدنش بيمناك است بپوشاند ، خداوند هفتاد عيب او را در دنيا و آخرت مىپوشاند » . « 1 » امام ( ع ) در بالا اشارهء پر معنايى به اين دستور اسلامى كرده و پايبندى خود را نسبت به آن آشكار ساخته ، البته همان گونه كه گفتيم اين در موردى است كه عيوب پنهانى سرچشمهء مشكلات اجتماعى نگردد كه در آنجا وظيفهء افشاگرى به ميان مىآيد .\r\nولى نبايد به بهانهء اين استثنا اسرار و عيوب مردم را فاش كرد ، بلكه بايد به راستى محلّ روشنى براى اين استثنا پيدا شود .\r\n\r\n\r\n","description":"","footnote":"\r\n( 1 ) اصول كافى ، جلد 2 ، صفحهء 200 ، حديث 5 .\r\n","page_name":" 425 ","page_number":425},
  {"content":"\r\n . \r\n","description":"","footnote":"","page_name":" 426 ","page_number":426},
  {"content":"\r\n\r\n\r\nبخش سوّم\r\nاليوم انطق لكم العجماء ذات البيان ! عزب رأى امرىء تخلّف عنّى ! ما شككت فى الحقّ مذ اريته ! لم يوجس موسى عليه السّلام خيفة على نفسه ، بل اشفق من غلبة الجهّال و دول الضّلال ! اليوم تواقفنا على سبيل الحقّ و الباطل . من وثق بماء لم يظمأ .\r\n\r\nترجمه\r\nمن امروز حوادث عبرت‌انگيز تاريخ را كه خاموش است و براى اهل معرفت گوياست براى شما به سخن در مىآورم تا حقايق را فاش كنم ، آن كس كه از دستورات من تخلّف كند ، از حق دور گشته است ، ( چرا كه ) از زمانى كه حق را به من نشان داده‌اند هرگز در آن ترديد نكرده‌ام ( و نگرانى من هرگز به خاطر خودم نبوده بلكه به خاطر اين بود كه مبادا مردم گمراه شوند همان گونه كه ) موسى ( ع ) هرگز احساس ترس نسبت به خودش نكرد بلكه از اين مىترسيد كه جاهلان و دولتهاى ضلالت غلبه كنند و مردم را به گمراهى كشند ، امروز ما و شما بر سر دو راهى حق و باطل قرار گرفته‌ايم ( ما به سوى حق مىرويم و شما به راه باطل ، چشم باز كنيد و در كار خود تجديد نظر نمائيد ) كسى كه اطمينان به آب داشته باشد تشنه نمىشود ( و تشنگىهاى كاذب او را آزار نمىدهد ، همچنين كسى كه رهبر و راهنماى مطمئنّى دارد در دام شك و وسوسه‌هاى شيطان نمىافتد )\r\n.\r\n\r\n","description":"","footnote":"","page_name":" 427 ","page_number":427},
  {"content":"\r\n\r\n\r\nشرح و تفسير\r\n\r\nامروز پرده‌ها را كنار مىزنم !\r\nجمله‌هاى متعدّدى كه در اين فراز از كلام آمده است هر كدام اشاره به نكتهء مهمّى دارد و به نظر مىرسد كه در لا به لاى اين جمله‌ها ، جمله‌هاى بيشترى بوده است كه مرحوم « سيّد رضى » ( ره ) به هنگام تلخيص كردن ، آنها را ساقط نموده است . چرا كه سيرهء مرحوم « سيّد رضى » ( ره ) بر اين قرار داشته كه از خطبه‌ها گلچين مىكرده و قسمتهايى را كنار مىگذاشته ، گاهى بيشتر و گاهى كمتر .\r\nبه هر حال نخستين نكته‌اى را كه امام ( ع ) در اين جا به آن اشاره مىكند اين است كه مىفرمايد : « من امروز ( حوادث ) بىزبانى را كه صد زبان دارد براى شما به سخن در مىآورم ( تا حقايق را فاش كند ) » ( اليوم انطق لكم العجماء ذات البيان ) .\r\n« عجماء » به معناى حيوان بىزبان است ، ولى گاه به حوادث و مسائل ديگرى كه سخن نمىگويد نيز اطلاق مىشود و لذا بسيارى از شارحان نهج البلاغه معتقدند كه « عجماء » در اين جا اشاره به حوادث عبرت‌آميزى است كه در عصر او يا در گذشته ، روى داده و هر كدام براى خود زبان حالى دارند و انسانها را پند و اندرز مىدهند . امام پيامهاى آنها را با بيان رساترى در اين جا و در موارد ديگر بيان مىكند و نكته‌هاى عبرت‌آموز آنها را شرح مىدهد .\r\nاين احتمال نيز داده شده است كه منظور از آن صفات كمال خود آن حضرت و يا اوامر الهى است كه اينها نيز گويى خاموشند و امام سخنان آنها را بازگو مىكند .\r\nدر جملهء دوّم امام ( ع ) با قاطعيّت مىفرمايد : « آن كس كه از دستورات من تخلّف كند از حق دور گشته است زيرا از زمانى كه حق را به من نشان داده‌اند هرگز در آن ترديد نكرده‌ام ( بنا بر اين آنچه مىگويم حق است و هر كس تخلّف كند از حق فاصله گرفته ) »\r\n\r\n","description":"","footnote":"","page_name":" 428 ","page_number":428},
  {"content":"\r\n\r\n( عزب رأى امرىء تخلّف عنّى ، ما شككت فى الحقّ مذ اريته ) .\r\nدر واقع صدر و ذيل اين كلام از قبيل علّت و معلول يا دليل و مدّعاست و با توجّه به اين كه امام ( ع ) در دامان حق پرورش يافته و در آغوش پيامبر اسلام ( ص ) بزرگ شده و همواره كاتب وحى و شاهد معجزات بوده و از همه بالاتر « باب مدينة علم النّبى - ص - » و به منزلهء در ورودى براى شهر علم پيامبر بوده است و علاوه بر عالم ظاهر ، به عالم شهود و باطن راه يافته است ، اين سخن هرگز ادّعاى گزافى نيست .\r\nبعضى از شارحان احتمال ديگرى در جملهء « عزب رأى امرىء . . . » داده‌اند و آن اين كه از قبيل نفرين باشد يعنى : « دور باد رأى كسى كه از دستوراتم تخلّف كند » ولى معناى اوّل مناسبتر به نظر مىرسد .\r\nدر سوّمين جمله ، به پاسخ سؤالى مىپردازد كه بعد از داستان « جنگ جمل » به ذهن بعضى مىرسيد و آن اين كه چرا امام ( ع ) از ماجراى اين جنگ نگران بود ؟\r\nمىفرمايد : نگرانى من هرگز به خاطر خودم نبود بلكه به خاطر اين بود كه مبادا با آمدن همسر پيامبر ( ص ) به ميدان ، و فرياد دروغين خونخواهى قتل « عثمان » و حضور جمعى از صحابهء پيمان‌شكن در لشكر دشمن ، گروهى از عوام به شكّ و ترديد بيفتند ، درست همانند نگرانى موسى به هنگام رويارويى با ساحران . « موسى هرگز احساس ترس نسبت به خودش نكرد ، بلكه از اين مىترسيد كه جاهلان و دولتهاى ضلالت غلبه كنند و مردم را به گمراهى بكشانند » ( لم يوجس موسى عليه السّلام خيفة على نفسه بل اشفق من غلبة الجهّال و دول الضّلال ) .\r\nاين جمله اشاره به آيات سورهء « طه » است آنجا كه خداوند مىفرمايد :    « قالُوا يا مُوسى إِمَّا أَنْ تُلْقِيَ وَ إِمَّا أَنْ نَكُونَ أَوَّلَ مَنْ أَلْقى قالَ بَلْ أَلْقُوا فَإِذا حِبالُهُمْ وَ عِصِيُّهُمْ يُخَيَّلُ إِلَيْهِ مِنْ سِحْرِهِمْ أَنَّها تَسْعى فَأَوْجَسَ فِي نَفْسِهِ خِيفَةً مُوسى »    ، ساحران گفتند اى موسى ! آيا تو اوّل عصاى خود را مىافكنى يا ما اوّل باشيم ؟ گفت :\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nشما اوّل بيفكنيد ، در اين هنگام طنابها و عصاهاى آنان بر اثر سحرشان چنان به نظر مىرسيد كه حركت مىكند ، موسى ترس خفيفى در دل احساس كرد » ( مبادا مردم گمراه شوند ) » ! « 1 » در چهارمين جمله به مردم و بازماندگان جنگ جمل هشدار مىدهد كه : « امروز ما و شما در جادّهء حق و باطل قرار گرفته‌ايم ( يا به تعبير ديگر بر سر دو راهى حقّ و باطل قرار گرفته‌ايم كه ما به سويى مىرويم و شما به سوى ديگر ! ما در متن حق هستيم و متأسفانه شما بر باطل و در لبهء پرتگاه ! ) » ( اليوم تواقفنا « 2 » على سبيل الحقّ و الباطل ) .\r\nدرست چشم باز كنيد و وضع خود را ببينيد كه بر امام زمانتان خروج كرده‌ايد ! احترام بيعت را نگه نداشته و پيمان الهى را شكسته‌ايد ! و در ميان مسلمين شكاف ايجاد كرده‌ايد ! و خونهاى گروه عظيمى را ريخته‌ايد ! و مسئوليت بزرگى در پيشگاه خدا و براى « يوم المعاد » جهت خود فراهم كرده‌ايد ! نيك بينديشيد و در وضع خود تجديد نظر كنيد ! سرانجام در آخرين جمله مىفرمايد : « كسى كه اطمينان به آب داشته باشد تشنه نمىشود ( و تشنگىهاى كاذب كه معمولا هنگام وحشت از فقدان آب ، بر انسان چيره مىشود به او دست نمىدهد ) » ( من وثق بماء لم يظمأ ) .\r\nاشاره به اين كه آن كس كه رهبر و راهنماى مطمئنّى دارد ، گرفتار شكّ و ترديد و وسوسه‌هاى شيطانى و اضطراب و بىاعتمادى نمىگردد ، چرا كه خود را در كنار چشمهء آب زلال معرفت احساس مىكند و در مشكلات به او پناه مىبرد و از او فرمان و دستور مىگيرد ، شما هم اگر رهبر خود را بشناسيد و به او اعتماد كنيد ، با اطمينان خاطر در راه حق گام مىنهيد و از تزلزل و ترديد و وسوسه‌هاى نفس و شيطان در امان خواهيد بود .\r\n\r\n\r\n","description":"","footnote":"\r\n( 1 ) سورهء طه ، آيات 65 تا 67 .\r\n( 2 ) توجّه داشته باشيد كه « تواقفنا » از مادهء « وقوف » به معناى ايستادن است ( قاف مقدم بر فاء است ) .\r\n","page_name":" 430 ","page_number":430},
  {"content":"\r\n\r\n\r\nنكته مبارزهء حقّ و باطل\r\nدر كلام بالا حقّ و باطل به دو جادّه تشبيه شده است كه گروهى از اين و گروهى از آن مىروند ، اگر بخواهيم اين دو واژه را در يك عبارت كوتاه و روشن تفسير كنيم بايد بگوييم حق همان واقعيّت است و باطل پندارهاى بىاساس و سرابهايى كه به صورت آب نمايان مىشود . به اين ترتيب ذات پاك خداوند كه از هر واقعيّتى روشنتر و بارزتر است ، نخستين چيزى است كه شايستهء نام حقّ است و غير او به هر مقدار كه با او ارتباط دارد حقّ است و به هر اندازه از او بيگانه است باطل است . عالم امكان ، به خاطر انتسابش به خدا حقّ است و به خاطر آميخته بودن با جنبه‌هاى عدمى ، باطل است . تمام راههايى كه انسان را به سوى خدا مىبرد و به هستى او تكامل مىبخشد و مراحل تازه‌اى از حيات جاويد به او مىدهد ، حقّ است و آنچه او را از خدا دور مىكند و به اوهام و خيالات و پندارها پايبند مىسازد ، باطل است .\r\nصحنهء اين جهان صحنهء مبارزهء حق و باطل است كه قرآن مجيد براى مجسّم ساختن ابعاد اين مبارزه و نتيجه و سرانجام آن ، مثال بسيار جالب و پر معنايى در سورهء « رعد » بيان فرموده است : حقّ را به آبى تشبيه مىكند كه از آسمان نازل مىشود و به صورت سيلاب از دامنهء كوهها جارى مىشود و باطل را به كفهايى تشبيه مىكند كه بر اثر آلودگى آب بر آن ظاهر مىشود ، امّا مدّت زيادى طول نمى كشد آب وارد جلگه مىشود آلودگى ته‌نشين مىشود ، كفها از بين مىرود و آنچه مايهء حيات و آبادانى است باقى مىماند . « 1 »\r\n\r\n\r\n","description":"","footnote":"\r\n( 1 ) سورهء رعد ، آيهء 17 . شرح دقايق اين مثال قرآنى را در تفسير نمونه ، جلد 10 ، ذيل همين آيه مطالعه فرماييد .\r\n","page_name":" 431 ","page_number":431},
  {"content":"\r\n . \r\n","description":"","footnote":"","page_name":" 432 ","page_number":432},
  {"content":"\r\n\r\n\r\nخطبهء پنجم و من خطبة له عليه السّلام لما قبض رسول اللّه صلّى اللّه عليه و آله و سلّم و خاطبه العباس و ابو سفيان بن حرب فى ان يبايعا له بالخلافة\r\n( و ذلك بعد ان تمت البيعة لابى بكر فى السقيفة و فيها ينهى عن الفتنة و يبيّن عن خلقه و علمه ) « هنگامى كه « رسول خدا » ( ص ) رحلت فرمود ، « عباس » و « ابو سفيان » به « على » ( ع ) عرض كردند كه آماده‌اند با او براى خلافت بيعت كنند » ( و اين در زمانى بود كه بيعت در « سقيفه » براى « ابو بكر » پايان يافته بود - حضرت نپذيرفت - و اين خطبه را ايراد كرد و در آن ، نهى از فتنه و آشوب مىكند و از روحيه و آگاهيهاى خود پرده بر مىدارد ) » . « 1 »\r\n\r\nخطبه در يك نگاه\r\nاين خطبه از معدود خطبه‌هايى است كه از « على » ( ع ) در غير زمان خلافتش نقل شده است .\r\n\r\n\r\n","description":"","footnote":"\r\n( 1 ) اين خطبه علاوه بر نهج البلاغه از منابع ديگرى نقل شده است . از جمله در مصادر نهج البلاغه از كتاب « المحاسن و المساوى » « بيهقى » ، جلد 2 ، صفحهء 139 نقل شده است و از « تذكرة الخواص » « سبط بن الجوزى » و « احتجاج طبرسى » جلد 1 ، صفحهء 127 ، نقل شده و از كلمات « ابن ابى الحديد » نيز استفاده مىشود كه اين خطبه از طريق ديگرى نيز به او رسيده است .\r\n","page_name":" 433 ","page_number":433},
  {"content":"\r\n\r\nاز مجموع اين خطبه و مقدمه‌اى كه « سيّد رضى » براى آن آورده ، به خوبى استفاده مىشود كه بعد از رحلت « رسول خدا » ( ص ) ، « ابو سفيان » و « عباس » خدمت آن حضرت آمدند ( و شايد عباس به تحريك ابو سفيان آمده بود ) و امام ( ع ) را به قيام تشويق كردند و تقاضا كردند با او به عنوان خليفه بيعت كنند ولى امام ( ع ) با آگاهى كاملى كه از شرايط زمان داشت و دلسوزى خاصّى كه براى بقاى اسلام و در هم شكستن توطئه‌هاى منافقان مىنمود نه تنها اين بيعت را نپذيرفت بلكه با عباراتى روشن به آنها هشدار داد كه از اين گونه كارها بپرهيزند .\r\nاز آن جا كه مىدانست افراد ناآگاه يا مغرض به او خرده‌گيريهايى به خاطر سكوتش مىكنند به آنها پاسخ داد و در پايان ، عشق خود را به مرگ و شهادت و لقاى پروردگار بيان مىكند و به علم و آگاهى فراوانى اشاره مىنمايد كه از اسرار است و اجازهء پرده‌بردارى از آن را ندارد .\r\n\r\n","description":"","footnote":"","page_name":" 434 ","page_number":434},
  {"content":"\r\n\r\n\r\nبخش اوّل\r\nايّها النّاس شقّوا امواج الفتن بسفن النّجاة ، و عرّجوا عن طريق المنافرة ، وضعوا تيجان المفاخرة . افلح من نهض بجناح ، او استسلم فاراح . هذا ماء آجن ، و لقمة يغصّ بها آكلها . و مجتنى الثّمرة لغير وقت ايناعها كالزّارع به غير ارضه .\r\n\r\nترجمه\r\nاى مردم ! امواج فتنه‌ها را با كشتيهاى نجات بشكافيد و از راه اختلاف و پراكندگى و دشمنى كنار آييد و تاجهاى تفاخر و برترى جويى را از سر بنهيد ! آن كس كه با داشتن بال و پر ( يار و ياور ) قيام كند يا در صورت نداشتن نيروى كافى ، راه مسالمت پيش گيرد و راحت شود رستگار شده است . اين ( زمامدارى بر مردم ) آبى متعفّن و لقمه‌اى گلوگير است ( و اگر فرمان الهى نباشد تن به آن در نمىدهم ) ! ( اين را نيز بدانيد ) كسى كه ميوه را پيش از رسيدن بچيند همانند كسى است كه بذر را در زمين نامناسب ، همچون كوير و شوره زار بپاشد ( كه سرمايه و نيروى خود را تلف كرده و نتيجه‌اى عايد وى نمىشود ! )\r\n\r\nشرح و تفسير\r\n\r\nمراقب فتنه‌انگيزان باشيد !\r\nشارح معروف « ابن ميثم » در آغاز اين خطبه مىگويد : سبب اين كلام « امير مؤمنان على » ( ع ) آن است كه چون در « سقيفهء بنى ساعده » براى « ابو بكر »\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nبيعت گرفته شد ، « ابو سفيان » براى ايجاد فتنه و آشوب و درگيرى در ميان مسلمانان به سراغ « عبّاس » عموى پيامبر رفت و به او گفت : اين گروه ، خلافت را از « بنى هاشم » بيرون بردند و در قبيلهء « بنى تيم » قرار دادند ( ابو بكر از اين قبيله بود ) و مسلّم است كه فردا اين مرد خشن كه از طايفهء « بنى عدى » است ( اشاره به عمر است ) در ميان ما حكومت خواهد كرد . برخيز ، نزد « على » ( ع ) برويم و با او به عنوان خلافت بيعت كنيم .\r\nتو عموى پيامبرى و سخن من هم در ميان قريش مقبول است اگر آنها با ما به مقابله برخيزند با آنها پيكار مىكنيم و آنان را در هم مىكوبيم . و به دنبال اين سخن هر دو نزد « امير مؤمنان على » ( ع ) آمدند . « ابو سفيان » عرض كرد : اى « ابو الحسن » از مسألهء خلافت غافل مشو . كى ما پيرو قبيلهء بى سر و پاى « تيم » بوديم ! ( و مىخواست به اين ترتيب امام ( ع ) را تحريك براى قيام و درگيرى كند ) اين در حالى بود كه حضرت مىدانست او به خاطر دين ، اين سخنان را نمىگويد بلكه مىخواهد فساد بر پا كند . « 1 » به همين جهت خطبهء بالا را ايراد فرمود .\r\nمورّخ معروف « ابن اثير » در كتاب « كامل » مىنويسد كه « على » ( ع ) در اين جا به « ابو سفيان » فرمود : به خدا سوگند منظور تو چيزى جز فتنه نيست ! به خدا سوگند تو هميشه در فكر بودى كه براى اسلام و مسلمين ايجاد شرّ كنى ! ما نياز به نصيحت و اندرز تو نداريم ! « 2 » و از اين جا حال و هوايى كه اين خطبه در آن صادر شده است به خوبى روشن مىشود و مىتواند پرتوى روى تمام جمله‌هاى خطبه بيندازد و آن را تفسير كند .\r\nدر نخستين بخش از اين خطبه ، امام ( ع ) به چهار نكتهء مهم اشاره مىفرمايد :\r\nنخست مىگويد : « اى مردم ! امواج سهمگين فتنه‌ها را با كشتيهاى نجات\r\n\r\n\r\n","description":"","footnote":"\r\n( 1 ) شرح ابن ميثم ، جلد 1 ، صفحهء 276 .\r\n( 2 ) كامل ابن اثير ، جلد 2 ، صفحهء 326 .\r\n","page_name":" 436 ","page_number":436},
  {"content":"\r\n\r\nبشكافيد و از راه اختلاف و پراكندگى و دشمنى كنار آييد و تاجهاى تفاخر و برترىجويى را از سر بنهيد ! » ( ايّها النّاس شقّوا امواج الفتن بسفن النّجاة ، و عرّجوا « 1 » عن طريق المنافرة « 2 » ، وضعوا تيجان المفاخرة ) .\r\nخطاب « ايّها النّاس » نشان مىدهد كه تنها اين دو نفر در خدمت حضرت نبودند ، بلكه گروهى ديگر از مردم حضور داشتند . بعضى روايات نيز اين معنى را تأييد مىكند .\r\nاين نكته قابل توجّه است كه امام ( ع ) فتنه‌ها را به امواج كوبنده و شكننده تشبيه مىكند و براى مقابله با آن به استفاده از كشتيهاى نجات توصيه مىكند و مراد از كشتيهاى نجات ، كشتيهاى محكم و بزرگى است كه توانايى بر شكافتن امواج و رساندن سرنشينان را به ساحل نجات دارد ، و منظور در اين جا رهبران الهى و مخصوصا اهل بيت پيامبر ( ص ) است « 3 » يعنى آنچه را ما مىگوييم گوش كنيد نه آنچه را خود مىخواهيد و در تأكيد بر اين معنى ، اختلاف و تفاخر و برترىجويى گروهى و قبيله‌اى را به راه خطرناكى تشبيه مىفرمايد كه بايد هر چه زودتر از آن كناره‌گيرى كرد ( توجّه داشته باشيد كه معنى اصلى منافرة ، تفاخر دو نفر با يكديگر\r\n\r\n\r\n","description":"","footnote":"\r\n( 1 ) « عرّجوا » از مادهء « تعريج » به معناى متمايل ساختن يا متمايل شدن است و در اين جا به معناى كناره‌گيرى نمودن مىباشد .\r\n( 2 ) « منافرة » به گفتهء « مقاييس اللّغة » به معناى محاكمه نزد قاضى است كه لازمهء آن خصومت و نزاع است .\r\n( 3 ) در روايت مشهور و معروف از پيامبر اكرم ( ص ) آمده است : « مثل اهل بيتى كسفينة نوح من ركبها نجى و من تخلّف عنها غرق ، اهل بيت من همچون كشتى نوحند كه هر كس بر آن سوار شد نجات يافت و هر كس تخلّف كرد غرق شد .\r\nو اين كه « ابن ابى الحديد » گفته است اين حديث صحيح است ولى كلام مولا اشاره به آن ندارد ، اشتباه است . منظور مولا اين است كه ببينيد من چه دستور مىدهم تا از آن پيروى كنيد نه آنچه خود مىخواهيد .\r\n","page_name":" 437 ","page_number":437},
  {"content":"\r\n\r\nو سپس به عنوان داورى نزد شخص ثالثى رفتن مىباشد ) .\r\nدر واقع امام ( ع ) در اين سخن گهربارش انگشت روى نقطهء اصلى دردهاى جانكاه جامعهء بشريّت گذارده كه هميشه جنگهاى خونين و اختلافات و كشمكشها و كشت و كشتارها و ناامنيها از برترىجوييها و تفاخر سرچشمه مىگيرد ، و اگر اين بت ، شكسته شود بيشترين مشكلات جوامع بشرى حل خواهد شد و دنيا امن و امان و آرام مىگردد .\r\nدرست است كه طالبان مقام و قدرت ، هر كدام زير چتر دفاع از حقوق جامعه و حفظ ارزشها پنهان مىشوند ولى چه كسى است كه نداند اينها همه بهانهء رسيدن به مقام و وسيلهء برترىجويى بر ديگران است ؟\r\nسپس به سراغ نكتهء دوّم مىرود و مىفرمايد : « آن كس كه با داشتن بال و پر ( يار و ياور ) قيام كند رستگار شده ، يا در صورت نداشتن نيروى كافى راه مسالمت پيش گيرد ( راحت شده و مردم را راحت كرده است ) ( افلح من نهض بجناح ، او استسلم فاراح ) . « 1 » در واقع در اين جا امام ( ع ) به اين نكتهء اساسى اشاره مىفرمايد كه قيام كردن براى گرفتن حق شرايطى دارد ، اگر آن شرايط موجود باشد من مضايقه ندارم ولى هنگامى كه شرايط موجود نيست ، عقل و منطق و دين مىگويد قيام كردن نه تنها موجب پيشرفت نيست بلكه باعث ايجاد شكاف و اختلاف و اذيّت و آزار خويش و ديگران و هدر دادن نيروهاست و اين يكى از اصول جاويدانى است كه بايد در تمام كارهاى اجتماعى و مخصوصا قيامهاى سياسى مورد توجّه دقيق باشد .\r\nدر سوّمين نكته اشاره به مسألهء خلافت و حكومت بر مردم كه گروهى يقه\r\n\r\n\r\n","description":"","footnote":"\r\n( 1 ) توجّه داشته باشيد كه « اراح » گاه به معنى لازم و گاه به معنى متعدّى آمده است . در صورت اوّل مفهومش اين است كه خودش راحت مىشود و در صورت دوّم ديگران را راحت مىكند .\r\n","page_name":" 438 ","page_number":438},
  {"content":"\r\n\r\nبراى آن چاك مىكنند و هر كار خلافى را براى وصول به آن مجاز مىشمرند كرده و پرده از ماهيّت آن بر مىدارد ، مىفرمايد : « اين ( زمامدارى بر مردم ) آبى متعفّن و لقمه‌اى گلوگير است » ( هذا ماء آجن « 1 » ، و لقمة يغصّ « 2 » بها آكلها ) .\r\nدرست است كه حيات انسان با آب و غذاست ولى كدام آب و غذا ؟ آبى كه پاكيزه و لقمه‌اى كه گوارا باشد و امام ( ع ) در اين جا طبيعت حكومت را به آب متعفّن و لقمه‌اى گلوگير تشبيه مىكند و به راستى همين است . انسان هر قدر به زندگى حاكمان و زمامداران نزديك مىشود به مشكلات عظيم و ناراحتيهاى شديد و عواقب دردناك آنان آگاهتر مىگردد ، نه آرامشى دارند و نه امنيّتى . تنها دورنماى اين زندگى براى افراد ، جالب و پر شكوه و وسوسه‌انگيز است .\r\nالبته رجال الهى به استقبال مشكلات اين امر مىروند و ناراحتيهاى آن را به خاطر خدا تحمّل مىكنند و آسايش و آرامش خود را فداى خدمت به دين خدا و بندگان او مىنمايند .\r\nاين احتمال نيز داده شده است كه « هذا » اشاره به نوع حكومتى باشد كه « ابو سفيان » آن را پيشنهاد مىكرد .\r\nبه هر حال درست است كه حكومت همانند آب ، مايهء حيات ملتهاست ، ولى از آنجا كه در جوامع بشرى هميشه مورد توجّه دنياپرستان بوده است و طبعا با مردان الهى به مبارزه و منازعهء در آن بر مىخاسته‌اند ، اين آب حيات‌بخش را آلوده مىكردند و اين غذايى كه مايهء قوّت و قدرت براى جوامع بشرى است به صورت ناگوارى در مىآوردند تا آنجا كه بسيارى از اولياى حق از آن شكوه داشتند و با صراحت مىگفتند اگر فرمان خدا و رضاى او نبود هرگز به آن تن در نمىدادند ، و\r\n\r\n\r\n","description":"","footnote":"\r\n( 1 ) « آجن » از مادهء « اجن » ( بر وزن ضرب ) و « اجون » به معناى تغيير و دگرگونى است و به آب متعفّن كه رنگ يا طعم و بوى آن تغيير پيدا مىكند آجن گفته مىشود .\r\n( 2 ) « يغصّ » از مادهء « غصص » ( بر وزن هوس ) به معناى گلوگير شدن است .\r\n","page_name":" 439 ","page_number":439},
  {"content":"\r\n\r\nهمان گونه كه در ذيل خطبهء « شقشقيّه » خوانديم امام ( ع ) حكومت و زمامدارى را ذاتا كم ارزشتر از آب بينى يك بز مىشمرد .\r\nدر چهارمين نكته به يكى ديگر از ابعاد اين مسأله مىپردازد و آن اين كه كسى كه مىخواهد براى كار مهمّى مانند تشكيل حكومت الهى قيام كند ، بايد در شرايط آماده‌اى اقدام نمايد و يا بتواند شرايط را خودش آماده سازد و گرنه قيامهاى بىمورد و حساب نشده ، ثمره‌اى جز ناكامى و شكست نخواهد داشت . امام ( ع ) در اين رابطه مىفرمايد : « كسى كه ميوه را پيش از رسيدن بچيند همانند كسى است كه بذر را در زمين نامناسب ( همچون كوير و شوره‌زار ) بپاشد ( كه سرمايه و نيروى خود را تلف كرده و نتيجه‌اى عايد او نمىگردد ) » ( و مجتنى الثّمرة لغير وقت ايناعها « 1 » كالزّارع به غير ارضه ) .\r\nجمعى از شارحان نهج البلاغه احتمال داده‌اند كه ضمير در « به غير ارضه » به زارع برگردد و مفهومش اين است « مانند كسى است كه در زمين ديگرى بذر بپاشد كه ثمره‌اش عايد ديگران مىشود » ، ولى با توجّه اين كه امام ( ع ) آن را با چيدن ميوهء نارس يكسان دانسته است ، ضعف اين تفسير روشن مىشود .\r\nاين سخن در واقع يكى ديگر از اصول جاويدان و درسهاى اساسى براى تشكيل حكومتهاى الهى است ، به اين معنى كه طالبان حق و عاشقان عدالت هرگز نبايد گرفتار احساسات زودگذر شوند و با مطالعات محدود به كارى دست زنند كه شرايط آن مهيّا نيست ، بلكه بايد با صبر و حوصله به فراهم ساختن شرايط و ترتيب مقدّمات و تهيّهء قوا و نيروهاى لازم دست زنند هر چند اين كار زمانى را طلب كند ، همانطور كه باغبان آگاه هرگز به سراغ ميوه‌هاى نارس نمىرود ، هر چند نياز فراوان به ميوه براى تغذيهء خود و يا فروش داشته باشد و نيز كشاورز آگاه ، در زمين\r\n\r\n\r\n","description":"","footnote":"\r\n( 1 ) « ايناع » از مادهء « ينع » ( بر وزن منع ) به معناى رسيدن و بلوغ است اين واژه معمولا در مورد رسيدن ميوه‌ها به كار مىرود و هنگامى كه به باب افعال مىرود باز به همين معنى است .\r\n","page_name":" 440 ","page_number":440},
  {"content":"\r\n\r\nنامساعد بذر نمىافشاند بلكه قبلا با صبر و حوصله ، زمين را شخم زده و شوره‌زار را آماده مىكند ، سپس به بذرافشانى مشغول مىشود .\r\n\r\nنكته چرا على ( ع ) بعد از پيامبر قيام نكرد ؟\r\nبسيارى سؤال مىكنند با اين كه « على » ( ع ) براى خلافت رسول خدا ( ص ) از همه شايسته‌تر بود و افزون بر اين پيامبر بارها بر جانشينى و خلافت او تأكيد فرمود ، چرا آن حضرت براى گرفتن اين حقّ مسلّم خويش كه در واقع حقّ امّت اسلامى بود به پا نخاست و قدرت‌نمايى نكرد ، بلكه سكوت فرمود و ميدان به دست ديگران افتاد ؟\r\nپاسخ اين سؤال به وضوح در عبارات كوتاه و پر معناى اين خطبه آمده است ، و در واقع چند دليل براى عدم قيام خود ذكر فرموده است :\r\nنخست اين كه كسانى كه به او پيشنهاد قيام كرده‌اند مانند « ابو سفيان » به يقين حسن نيّت نداشته‌اند و يا - مانند عبّاس - تحت تأثير كسانى بودند كه حسن نيّت نداشتند ، و لذا امام آنان را در اين خطبه ، فتنه‌جو و برترىطلب خوانده است .\r\nديگر اين كه حضرت به خوبى مىديد كه در مسير خود تقريبا تنهاست و جز يارانى اندك كسى را ندارد ، به همين دليل در بعضى از خطبه‌هاى نهج البلاغه نيز امام با صراحت مىگويد : « تنها ياوران من اهل بيت من بودند و من نخواستم آنها را به خطر بيفكنم » ! « 1 » از همهء اينها گذشته ، حكومت و زمامدارى مردم براى امام يك هدف نبود ، چرا كه او آن را آبى متعفّن و لقمه‌اى گلوگير مىداند ، بلكه وسيله‌اى براى احقاق\r\n\r\n\r\n","description":"","footnote":"\r\n( 1 ) به خطبهء 26 مراجعه شود .\r\n","page_name":" 441 ","page_number":441},
  {"content":"\r\n\r\nحق و اجراى عدالت و يا دفع باطل مىدانست . « 1 » ولى هنگامى كه مىبيند اين قيام به اين هدف منتهى نمىشود ، بلكه ايجاد خلاف ميان صفوف مسلمين مىكند و ممكن است منافقان كه منتظر بودند از آب گل‌آلود ماهى بگيرند ، برخيزند و اساس اسلام را به خطر بيندازند ، چاره‌اى جز سكوت نمىبيند .\r\n« ابن ابى الحديد » مىگويد : روايت شده است كه روزى « فاطمه » - سلام اللّه عليها - امام را به قيام ترغيب كرد و در همان حال صداى مؤذّن برخاست ( اشهد أنّ محمّدا رسول اللّه ) امام رو به همسر گراميش فاطمه كرد ، فرمود : « ا يسرّك زوال هذا النّداء من الارض ، آيا دوست دارى اين صدا از روى زمين برچيده شود » ؟ عرض كرد : نه . فرمود : پس مطلب همان است كه من مىگويم ( بايد سكوت و تحمّل كرد ) . « 2 » از همهء اينها گذشته هر كار - مخصوصا قيامهاى مهم اجتماعى سياسى - نياز به فراهم شدن شرايط دارد و بايد زمينه‌هاى آن فراهم گردد و در غير اين صورت نتيجه‌اى جز ناكامى و شكست و اتلاف نيروها نخواهد داشت و مانند آن است كه ميوهء نارسيده را از درخت بچينند يا بذر در شوره‌زار بريزند . امام كه از اين واقعيّتها با خبر بود ، وظيفهء الهى خود را در اين ديد كه سكوت را بر قيام ترجيح دهد .\r\n\r\n\r\n","description":"","footnote":"\r\n( 1 ) به خطبهء 33 مراجعه شود .\r\n( 2 ) شرح ابن ابى الحديد ، جلد 11 ، صفحهء 113 .\r\n","page_name":" 442 ","page_number":442},
  {"content":"\r\n\r\n\r\nبخش دوّم\r\nفان اقل يقولوا : حرص على الملك ، و ان اسكت يقولوا : جزع من الموت ! هيهات بعد اللّتيّا و الّتى ! و اللّه لابن ابى طالب آنس بالموت من الطّفل بثدى امّه ، بل اندمجت على مكنون علم لو بحت به لاضطربتم اضطراب الارشية فى الطّوىّ البعيدة .\r\n\r\nترجمه\r\nاگر ( در بارهء خلافت و شايستگيهايم و وضعيّت پيامبر در اين زمينه نسبت به من ) سخن بگويم مىگويند : او نسبت به حكومت بر مردم حريص است ! و اگر سكوت كنم مىگويند :\r\nاز مرگ مىترسد ! عجيب است بعد از آن همه حوادث گوناگون ( آن همه رشادتهايى كه در غزوات اسلامى از من ديده يا شنيده‌اند چگونه ممكن است مرا به ترس از مرگ نسبت دهند ) به خدا سوگند انس و علاقهء فرزند ابو طالب به مرگ و شهادت از علاقهء طفل شيرخوار به پستان مادرش بيشتر است ! ( من اگر سكوت مىكنم ) به خاطر آن است كه اسرارى در درون دارم كه اگر آنها را اظهار كنم شما همچون طنابها در چاههاى عميق به لرزه در مىآييد !\r\n\r\nشرح و تفسير\r\n\r\nبا اين بهانه‌جويان چه بايد كرد ؟ !\r\nامام ( ع ) در بخش دوّم اين خطبه اشاره به بهانه‌جوييها و ايرادهاى ضدّ و نقيض ناآگاهان و حسودان مىكند و مىگويد : هر موضعى كه من در برابر امر خلافت\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nبگيرم ، اين سياه دلان بىخبر ايرادى مطرح مىكنند ، مىفرمايد :\r\n« اگر در بارهء خلافت و شايستگىام نسبت به آن و عدم شايستگى ديگران سخن بگويم و به افرادى كه به سراغم مىآيند پاسخ مثبت بدهم مىگويند : او نسبت به حكومت و زمامدارى بر مردم حريص است ، و اگر دم فرو بندم و ساكت بنشينم خواهند گفت از مرگ مىترسد » ( فان اقل يقولوا : حرص على الملك و ان اسكت يقولوا :\r\nجزع من الموت ) .\r\nآرى ! اين شيوهء هميشگى نابخردان و لجوجان است كه مردان خدا دست به هر كارى بزنند ايرادى بر آن مىگيرند و حتّى از تناقض‌گويى و پريشان‌بافى در اين زمينه ابايى ندارند ! قيام كنند ايراد مىگيرند ، قعود كنند اشكال مىكنند ، تلاش كنند خرده‌گيرى مىكنند ، نسبت به مسائل بىاعتنا باشند سخن ديگرى مىگويند و به همين دليل مؤمنان راستين هرگز گوششان بدهكار اين گونه سخنان ضدّ و نقيض نيست ! اين همان است كه در حديث معروف از امام صادق ( ع ) نقل شده است كه :\r\n« انّ رضى النّاس لا يملك و ألسنتهم لا تضبط ، خشنودى همهء مردم به دست نمىآيد و زبانهايشان هرگز بسته نمىشود » ! « 1 » شبيه همين معنى در خطبهء 172 نيز آمده است كه مىفرمايد : بعضى به من گفتند اى فرزند ابو طالب تو نسبت به حكومت حريص هستى و من پاسخ دادم به خدا سوگند شما حريص‌تريد ! من حقّى را كه شايستهء آنم مىطلبم و شما مانع مىشويد ( امّا شما مقامى را مىطلبيد كه هرگز شايستهء آن نيستيد و انگيزه‌اى جز دنياطلبى نداريد ) ! سپس در ادامهء اين سخن به پاسخ كسانى مىپردازد كه سكوت او را به ترس از مرگ نسبت مىدادند ، مىفرمايد : « عجيب است بعد از آن همه حوادث گوناگون\r\n\r\n\r\n","description":"","footnote":"\r\n( 1 ) « بحار الانوار » ، جلد 67 ، صفحهء 2 و « تفسير نور الثقلين » ، جلد 1 ، صفحهء 405 .\r\n","page_name":" 444 ","page_number":444},
  {"content":"\r\n\r\n( جنگهاى بدر ، احد ، حنين ، خيبر و احزاب بعد از آن همه رشادتها كه از من شنيده يا ديده‌ايد ، چه كسى مىتواند وصلهء ترس از مرگ را به على بچسباند ؟ ! ) به خدا سوگند انس و علاقهء فرزند « ابو طالب » به مرگ ( و شهادت در راه خدا و اطاعت از اوامر الهى ) از علاقهء طفل شيرخوار به پستان مادرش بيشتر است ! » ( هيهات بعد اللّتيّا و الّتى ! و اللّه لابن ابى طالب آنس بالموت من الطّفل بثدى امّه ) .\r\n« ولى اگر من سكوت مىكنم به خاطر آن است كه علوم و آگاهى و اسرارى در درون دارم كه اگر اظهار كنم همچون طنابها در چاههاى عميق به لرزه در مىآييد ! » ( بل اندمجت « 1 » على مكنون علم لو بحت « 2 » به لاضطربتم اضطراب الارشية « 3 » فى الطّوىّ « 4 » البعيدة ) .\r\n\r\nنكته‌ها\r\n\r\n1 - سابقهء دلاوريهاى امام ( ع )\r\nامام ( ع ) با اشارهء كوتاهى به شجاعتها و دلاوريها و ايثارگريهاى خود در غزوات و جنگهاى مختلف اسلامى و در مواضعى چون « ليلة المبيت » ( شبى كه على ( ع ) در بستر پيامبر ( ص ) خوابيد و آن حضرت از چنگال دشمنان رهايى يافت )\r\n\r\n\r\n","description":"","footnote":"\r\n( 1 ) « اندمجت » از مادهء « اندماج » به معنى پيچيده شدن و پنهان گشتن است و در اين جا اشاره به اسرار نهانى در قلب پاك امام ( ع ) است .\r\n( 2 ) « بحت » از مادهء « بوح » ( بر وزن لوح ) به معنى آشكار كردن و ترك كتمان است و به همين جهت به فضاى وسيع « باحه » و به اعمال مجاز « مباح » گفته مىشود .\r\n( 3 ) « ارشية » جمع « رشاء » ( بر وزن رضاء ) به معنى طناب بلند است و « رشوه » را به اين خاطر « رشوه » مىنامند كه همچون طنابى است كه به دلو وصل مىكنند تا آب از چاه بركشند و رشوه دهنده به كمك آن به مقصود خود مىرسد .\r\n( 4 ) « طوىّ » از مادهء « طىّ » به معنى پيچيدن و درنورديدن است و در اين جا به معنى چاه است به خاطر اين كه اطراف چاه را سنگ‌چين مىكنند .\r\n","page_name":" 445 ","page_number":445},
  {"content":"\r\n\r\nو غير آن ، به خرده‌گيران يادآورى مىكند كه من از هيچ حادثهء مهمّى وحشت ندارم و امتحان خود را در طول زندگىام به خوبى پس داده‌ام ، بنا بر اين سكوت من هرگز دليل بر ضعف يا ترس نيست ، بلكه مصالح اسلام و امّت اسلامى را در اين سكوت مىبينم ، ولى در بيان اين معنى اشاره به ضرب المثل معروفى از عرب مىكند و مىفرمايد : ( بعد اللّتيّا و الّتى ) .\r\nداستان ضرب المثل از اين قرار است كه مردى اقدام به ازدواج كرد . اتفاقا همسر او زنى كوتاه قد ، كم سن و سال ، بد اخلاق و نامناسب بود و درد و رنجهاى زيادى از او كشيد و سرانجام طلاقش داد . در مرحلهء دوّم با زن بلند قامتى ازدواج كرد كه او هم بيش از همسر اوّل او را رنج و عذاب و آزار داد و ناچار به طلاق او شد ، و بعد گفت : « بعد اللّتيّا و الّتى لا اتزوّج ابدا ، بعد از آن زن كوتاه قد و ديگر زن بلند قامت ، هرگز همسرى انتخاب نخواهم كرد » و اين ضرب المثلى شد براى حوادث بزرگ و كوچك و صغير و كبير ، اشاره به اين كه من در زندگانيم همه گونه حوادث را با شجاعت و شهامت پشت سر گذاشته‌ام و ديگر جاى اين توهّمات در بارهء من نيست .\r\n\r\n2 - چرا از مرگ بترسم ؟ !\r\nنكتهء ديگر اين كه امام ( ع ) مىفرمايد : علاقهء من به مرگ از علاقهء طفل شيرخوار به پستان مادرش بيشتر است . درست است كه شير و پستان مادر مايهء حيات طفل هستند كه طفل آب و غذا و حتّى دارو را از آن مىگيرد ، به همين دليل هنگامى كه پستان را قبل از رفع حاجت از او مىگيرند چنان داد و فرياد و جزع مىكند كه گويى تمام دنيا را از او گرفته‌اند ، و هنگامى كه به او باز مىگردانند آن چنان اظهار خشنودى مىكند كه گويى تمام عالم را به او داده‌اند ، ولى اين علاقه هر چه هست از غريزه سرچشمه مىگيرد ، امّا علاقهء امام ( ع ) و همهء عارفان الهى\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nبه مرگ و ملاقات پروردگار ( مخصوصا شهادت در راه خدا ) علاقه‌اى است كه از عقل و عشق مىجوشد . آنها مرگ را سرآغاز زندگى نوين در جهانى بسيار گسترده‌تر مىبينند . مرگ براى آنها دريچه‌اى است به سوى عالم بقا ، شكستن زندان است و آزاد شدن ، گشوده شدن درهاى قفس است و پرواز كردن به عالم بالا و به سوى قرب پروردگار . كدام عاقل ، آزادى از زندان را ناخوش مىدارد ؟ « 1 » و نجات از دنياى پست و محدود و آميخته با هزار گونه ناراحتى و آلودگى و گام نهادن در دنيايى پر از نور و روشنايى را بد مىشمارد ؟ ! آرى كسانى از مرگ مىترسند كه آن را پايان همه چيز مىپندارند ، يا آغاز عذاب اليم به خاطر اعمال زشتشان مىبينند .\r\nامام ( ع ) با آن همه افتخارات و معارف والايش چرا از مرگ بترسد ؟ و لذا با سوگند و تأكيد مىفرمايد : « پسر ابو طالب انس و علاقه‌اش به مرگ از انس و علاقهء طفل به پستان مادرش بيشتر است » .\r\nلذا در يكى ديگر از كلماتش مىفرمايد : « فو اللّه ما ابالى دخلت الى الموت او خرج الموت الىّ ، به خدا سوگند باك ندارم كه من به سوى مرگ بروم يا او به سوى من آيد ( هنگامى كه در راه هدف مقدّس الهى باشد ) » . « 2 » نيز به همين دليل در كلام معروفش كه يك دنيا عظمت از آن مىبارد در آن\r\n\r\n\r\n","description":"","footnote":"\r\n( 1 ) كى از شعراى معروف اين مسأله را ضمن تشبيه جالبى بيان كرده است ، مىگويد : افراد كم معرفت همچون ميوه‌هاى خامند كه سخت به شاخه‌ها مىچسبند امّا عارفان همچون ميوه‌هاى رسيده‌اند كه به آسانى از شاخه‌ها جدا مىشوند :\r\n اين جهان همچون درخت است اى كرام ! * ما بر او چون ميوه‌هاى نيم خام !\r\nسخت گيرد خامها ، مر شاخ را * زان كه در خامى نشايد كاخ را\r\nچون بپخت و گشت شيرين لب گزان * سست گيرد شاخه‌ها را بعد از آن\r\nچون از آن اقبال شيرين شد دهان * سست شد بر آدمى ملك جهان \r\n( 2 ) نهج البلاغه ، خطبهء 55 .\r\n","page_name":" 447 ","page_number":447},
  {"content":"\r\n\r\nلحظه كه شمشير « ابن ملجم » بر فرق مباركش وارد شد ، فرمود : « فزت و ربّ الكعبة ، به پروردگار كعبه پيروز شدم ( و رهايى يافتم ) » . « 1 »\r\n\r\n3 - چرا سكوت كردم ؟\r\nامام ( ع ) مىگويد : سكوت من به خاطر آگاهى بر اسرارى است كه اگر آن را آشكار سازم همچون طنابها در چاههاى عميق به لرزه در مىآييد . روشن است كه چاهها هر چه عميق‌تر باشند لرزش طناب و دلو در اعماق آنها بيشتر است ، زيرا مختصر لرزشى در يك سوى طناب تبديل به لرزش وسيعى در سوى ديگر مىشود .\r\nامّا اين كه اين اسرار اشاره به كدام امر است ، در ميان شارحان « نهج البلاغه » گفتگوست و احتمالات زيادى در بارهء آن داده‌اند ، گاه آن را اشاره به وصيّت پيامبر ( ص ) به سكوت و ترك درگيرى دانسته‌اند و گاه اشاره به آگاهيهاى آن حضرت بر عواقب امور و مصالح و مفاسد جامعهء اسلامى كه سبب سكوت مىگشت دانسته‌اند .\r\nبعضى آن را اشاره به آگاهى آن حضرت بر احوال آخرت مىدانند يعنى من مسائلى از جهان ديگر مىدانم كه اگر براى شما آشكار سازم تكان خواهيد خورد .\r\nبعضى آن را اشاره به « قضا و قدر » حتمى الهى دانسته‌اند كه دامان امّت را فرو گرفته و به بيراهه‌ها مىكشاند .\r\nولى انصاف اين است كه هيچ يك از اين احتمالهاى چهارگانه با محتواى خطبه و جمله‌هاى قبل و شأن ورود آن سازگار نيست و بهتر اين است كه گفته شود اين جمله اشاره به دگرگونيهايى است كه در حال « صحابه » و مدّعيان اسلام و ايمان بعد از پيامبر ( ص ) رخ مىداد و افرادى كه مردم ديروز ، آنها را پرچمدار حق مىدانستند پرچمدار ضلالت و باطل مىشوند و كسانى كه ديروز پشت سر\r\n\r\n\r\n","description":"","footnote":"\r\n( 1 ) بحار الانوار ، جلد 42 ، صفحهء 239 .\r\n","page_name":" 448 ","page_number":448},
  {"content":"\r\n\r\nپيامبر ( ص ) و در سايهء او با دشمنان پيكار مىكردند و شمشير مىزدند زير پرچم منافقان قرار مىگيرند و چنان دين به دنيا مىفروشند كه مردم آگاه در تعجّب و حيرت فرو مىروند .\r\nمىفرمايد : من آگاهيهايى از حوادث آينده و دگرگونى حال افراد دارم كه اگر بازگو كنم سخت تكان خواهيد خورد و همينهاست كه مرا به سكوت و تحمّل زجر و شكيبايى واداشته است .\r\nچه كسى باور مىكرد « طلحه و زبير » كه در صفوف مقدّم صحابه جاى داشتند آتش افروز جنگ جمل شوند ؟ چه كسى باور مىكرد « عايشه » همسر پيامبر ( ص ) و امّ المؤمنين ابزار دست نفاق افكنان گردد و خون بيش از ده هزار نفر ريخته شود ؟ و سؤالات مهمّ ديگرى از اين قبيل . با اين حال چگونه مىتوانم بر افراد تكيه كنم و به اعتماد آنها قيام نمايم من كه از اين اسرار باخبرم !\r\n\r\n","description":"","footnote":"","page_name":" 449 ","page_number":449},
  {"content":"\r\n . \r\n","description":"","footnote":"","page_name":" 450 ","page_number":450},
  {"content":"\r\n\r\n\r\nخطبهء ششم و من كلام له عليه السّلام لمّا اشير عليه بالّا يتبع طلحة و الزبير و لا يرصد لهما القتال\r\nو فيه يبين عن صفته بأنه عليه السّلام لا يخدع اين خطبه در زمانى از امام ( ع ) صادر شد كه بعضى به آن حضرت پيشنهاد كردند طلحه و زبير را دنبال نكند « 1 » و آمادهء نبرد با آنان نشود ، در اين سخن ، امام اين ويژگى خود را كه هرگز فريب نمىخورد و غافلگير نمىشود بيان مىدارد .\r\n\r\nخطبه در يك نگاه\r\nهنگامى كه « طلحه » و « زبير » پيمان‌شكنى كردند و با « عايشه » به « بصره » آمدند و آنجا را در زير سلطهء خود قرار دادند ، بعضى معتقد بودند كه امام با آنها درگير نشود ، آنها را به حال خود رها سازد و پايه‌هاى خلافت را محكم كند ، چيزى نمىگذرد كه آنان تسليم مىشوند .\r\nامام در آغاز اين كلام با صراحت مىگويد كه اين يك اشتباه بزرگ است و من\r\n\r\n\r\n","description":"","footnote":"\r\n( 1 ) در اين كه چه كسى چنين پيشنهادى را كرد در ميان مفسّران گفتگوست . مرحوم « شيخ مفيد » در كتاب « الجمل » اين پيشنهاد را به « اسامة بن زيد » نسبت مىدهد كه در حالى كه بعضى از مورّخان و شارحان غير شيعه آن را به امام حسن ( ع ) نسبت داده‌اند ولى روشن است كه اين روايت با آن روابطى كه ميان امام مجتبى ( ع ) و پدرش و مجموعهء خاندان وجود داشته تناسبى ندارد . اين احتمال نيز وجود دارد كه پيشنهاد را نه يك نفر بلكه گروهى از عافيت‌طلبان ناآگاه و بىخبر داده باشند .\r\n","page_name":" 451 ","page_number":451},
  {"content":"\r\n\r\nهرگز دست روى دست نمىگذارم تا دشمن نيرومند شود و مرا غافلگير كند ! سپس در جملهء ديگرى تصميم قاطع خود را در جنگ با آنان با استفاده از نيروى وفادارش بيان مىكند و تصريح مىفرمايد كه اين روش من تا پايان عمر خواهد بود .\r\nسرانجام در آخرين جمله به اين حقيقت اشاره مىكند كه اين مخالفتها تازگى ندارد از آن روز كه پيامبر اسلام ( ص ) رحلت فرمود اين مخالفتها شروع شد و هنوز ادامه دارد .\r\nو اللّه لا اكون كالضّبع تنام على طول اللّدم ، حتّى يصل اليها طالبها ، و يختلها راصدها ، و لكنّى اضرب بالمقبل الى الحقّ المدبر عنه ، و بالسّامع المطيع العاصي المريب ابدا ، حتّى يأتي علىّ يومى . فو اللّه ما زلت مدفوعا عن حقّى ، مستاثرا عليّ ، منذ قبض اللّه نبيّه صلّى اللّه عليه و آله و سلّم حتّى يوم النّاس هذا « 1 » .\r\n\r\nترجمه\r\nبه خدا سوگند من همچون كفتار نيستم كه با ضربات آرام و ملايم ( در برابر لانه‌اش ) به خواب مىرود تا صيّاد به او مىرسد و دشمنى كه در كمين اوست غافلگيرش مىكند ( ولى من غافلگير نمىشوم ) ، بلكه ( با هوشيارى تمام ، مراقب مخالفان هستم ) و با شمشير برندهء هوادارن حقّ ، بر كسانى كه به حق پشت كرده‌اند مىكوبم و با دستيارى فرمانبرداران مطيع با عاصيان ناباور مىجنگم ، و اين روش هميشگى من است تا روزى\r\n\r\n\r\n","description":"","footnote":"\r\n( 1 ) مؤلّف كتاب « مصادر نهج البلاغه » به مدارك ديگرى اشاره مىكند كه اين خطبه را نقل كرده‌اند ، از جمله : « تاريخ طبرى » ، « امالى شيخ طوسى » ، « صحاح اللّغة » و « غريب الحديث » نوشتهء « ابو عبيد القاسم بن سلام » .\r\n","page_name":" 452 ","page_number":452},
  {"content":"\r\n\r\nكه زندگىام پايان گيرد ! به خدا سوگند ! از زمان وفات پيامبر تا امروز همواره از حقّم بازداشته شده‌ام و ديگران را كه هرگز همسان من نبودند بر من مقدّم داشته‌اند !\r\n\r\nشرح و تفسير\r\n\r\nدر برابر دشمن نبايد غافلگير شد !\r\nامام در پاسخ كسانى كه پيشنهاد عدم تعقيب « طلحه » و « زبير » پيمان‌شكن را مىكردند ، مىفرمايد : « به خدا سوگند من همچون كفتار نيستم كه با ضربات آرام و ملايم ( در برابر لانه‌اش ) به خواب مىرود تا صيّاد به او مىرسد و دشمنى كه در كمين اوست غافلگيرش مىكند ! » ( و اللّه لا اكون كالضّبع « 1 » تنام على طول اللّدم « 2 » ، حتّى يصل اليها طالبها ، و يختلها « 3 » راصدها « 4 » ) .\r\nاين ضرب المثل از آنجا پيدا شده است كه معروف است كفتار حيوان ابلهى است و به آسانى مىتوان او را شكار كرد ، به اين ترتيب كه صيّاد آهسته با ته پاى خود يا قطعه سنگ يا چوبدستى به در لانهء كفتار مىزند و او به خواب مىرود\r\n\r\n\r\n","description":"","footnote":"\r\n( 1 ) « ضبع » ( بر وزن سبع ) به معنى كفتار است و گاه سال قحطى را ضبع مىنامند به خاطر اين كه همه چيز را مىخورد و از بين مىبرد .\r\n( 2 ) « لدم » به گفتهء بسيارى از ارباب لغت به معناى كوبيدن سنگ يا چيز ديگر بر زمين است ، با صدايى كه شديد نباشد . طبيعى است چنين صدايى اگر به طور مكرّر واقع شود مىتواند خواب‌آور بوده باشد .\r\n( 3 ) « يختلها » از مادهء « ختل » بر وزن ختم به معناى خدعه و نيرنگ است و « مخاتله » به معناى راه رفتن آهسته به سوى صيد به طورى كه فرار نكند آمده است .\r\n( 4 ) « راصد » از مادّهء « رصد » به معناى مراقبت كردن و در كمين نشستن است و لذا به مراقبت كردن « منجّمان » نسبت به ستارگان « رصد » گفته مىشود و محل آن را رصدخانه مىنامند .\r\n","page_name":" 453 ","page_number":453},
  {"content":"\r\n\r\nسپس او را به راحتى صيد مىكند .\r\nدر اين جا افسانه‌هايى نيز ساخته شده ، از جمله اين كه صيّاد آرام و آهسته مىگويد : اى كفتار ! در خانه‌ات آرام گير و بخواب و اين سخن را چند بار تكرار مىكند . او هم به انتهاى لانه‌اش مىرود و مىخوابد و مىگويد : كفتار در خانه نيست ، كفتار خوابيده است . سپس در خواب فرو مىرود و صيّاد وارد لانهء او مىشود و با طناب مىبندد و بيرون مىبرد و به همين جهت كسانى را كه در برابر دشمن به راحتى غافلگير مىشوند به كفتار تشبيه مىكنند .\r\nواقعيّتهاى تاريخى آن زمان نشان مىدهد كه پيشنهاد عدم تعقيب « طلحه » و « زبير » بسيار ساده‌لوحانه بود ، چرا كه نقشه اين بود كه آنها « بصره » و سپس « كوفه » را در اختيار خود بگيرند و « معاويه » با آنها بيعت كند و در « شام » از مردم نيز براى آنان بيعت بگيرد و به اين ترتيب بخشهاى عمدهء جهان اسلام در اختيار جاه‌طلبان پيمان‌شكن قرار گيرد و تنها مدينه در دست « على » ( ع ) بماند .\r\nآنها با تكيه بر شعار خونخواهى « عثمان » روز به روز مردم را به هيجان بيشتر فرا مىخواندند و تدريجا اين شعار كه قاتل « عثمان » ، « على » ( ع ) است را در ميان مردم پخش مىكردند و مردم ناآگاه را بر ضدّ امام مىشوراندند .\r\nواضح است كه اگر « امير مؤمنان على » ( ع ) با سرعت ، ابتكار عمل را در دست نمىگرفت نقشهء منافقان به زودى عملى مىشد و همان گونه كه مىدانيد با آن سرعت عمل كه امام در پيش گرفت نخستين توطئه و تلاش جدايى طلبان را در نطفه خاموش ساخت و به آسانى « بصره » و « كوفه » و تمام عراق را نجات داد و اگر برنامهء امام در مورد ظالمان « شام » با مخالفت بعضى از ياران ناآگاه روبرو نمىشد به خوبى « شام » نيز از شرّ ظالمان نجات مىيافت و پاكسازى مىشد و جهان اسلام يكپارچه در اختيار آن حضرت قرار مىگرفت ، ولى متأسفانه - همان گونه كه در ذيل خطبهء « شقشقيّه » بيان شد - جهل و ناآگاهى و لجاجت در برابر فريب و نيرنگ\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nدشمن ، كار خود را كرد و جنگ با « شاميان » در آستانهء پيروزى كامل ، متوقّف گشت .\r\nسپس در ادامهء اين سخن امام به نكتهء ديگرى مىپردازد كه گفتار اوّلش را با آن تكميل مىكند ، مىفرمايد : « من نه تنها غافلگير نمىشوم بلكه با هوشيارى تمام مراقب مخالفان هستم و ابتكار عمل را از دست نمىدهم و با شمشير برندهء هواداران حق ، بر كسانى كه به حق پشت كرده‌اند نبرد مىكنم و با دستيارى فرمانبرداران مطيع با عاصيان ناباور مىجنگم ، و اين روش هميشگى من است تا روزى كه زندگىام پايان گيرد ! » ( و لكنّى اضرب بالمقبل الى الحقّ المدبر عنه ، و بالسّامع المطيع العاصي المريب ابدا ، حتّى يأتي علىّ يومى ) .\r\nبديهى است در يك جامعه ، همواره همهء مردم طالب حق نيستند ، گروهى بىايمان يا سست ايمان و هواپرست و جاه‌طلب وجود دارند كه وجود يك پيشواى عالم و عادل را مزاحم منافع نامشروع خود مىبينند و دست به تحريكات مىزنند و از حربه‌هاى فريب و نيرنگ و دروغ و تهمت و شايعه‌پراكنى بهره مىگيرند . پيشوايان آگاه و بيدار بايد به اين گونه افراد مهلت ندهند همانند يك عضو فاسد سرطانى ، آنها را از پيكر جامعه جدا سازند و نابود كنند ، و در صورتى كه خطرشان شديد نباشد آنها را محدود كنند ، و هميشه هواداران حق و مطيعان گوش بر فرمان ، سلاح برنده‌اى براى درهم كوبيدن اين گروهند .\r\nامام ( ع ) در سوّمين و آخرين نكته از سخن خود اضافه مىكند كه اين كارشكنيها براى من تازگى ندارد : « به خدا سوگند از زمان وفات پيامبر ( ص ) تا امروز همواره از حقّم بازداشته شده‌ام و ديگران را بر من مقدّم داشته‌اند ! » ( فو اللّه ما زلت مدفوعا عن حقّى ، مستاثرا عليّ ، منذ قبض اللّه نبيّه صلّى اللّه عليه و آله و سلّم حتّى يوم النّاس هذا ) اشاره به اين كه كار « طلحه » و « زبير » يك مسئلهء تازه نيست ، حلقه‌اى است از يك جريان مستمر ، كه از روز وفات پيامبر شروع شد و هنوز هم ادامه دارد .\r\n\r\n","description":"","footnote":"","page_name":" 455 ","page_number":455},
  {"content":"\r\n\r\nتعبير به « مدفوعا » و « مستأثرا » اشاره به مقاومتى است كه دشمن پيوسته در مقابل امام ( ع ) داشته و او را عقب مىزده و ديگران را بر وى مقدّم مىنموده است چرا كه تحمّل عدل و داد او را نمىكرده و يا نسبت به فضايل او رشك مىورزيده است .\r\nتعبير به ( حتّى يوم النّاس هذا ) - با توجه به اضافهء روز به مردم - ممكن است اشاره به اين باشد كه آن روز كه تنها بودم حقّم را گرفتند و امروز هم كه مردم با اصرار تمام با من بيعت كرده‌اند باز گروهى به مخالفت پرداخته‌اند ، در حالى كه اگر بر مسند خلافت ظاهرى هم بنشينم باز حقّ من برتر و بالاتر از اينهاست ! قابل توجّه اين كه در كلامى از « امير مؤمنان على » ( ع ) كه مرحوم « شيخ مفيد » در « ارشاد » آورده است چنين مىخوانيم :\r\n« هذا طلحة و الزّبير ليسا من اهل النّبوّة و لا من ذرّيّة الرّسول ( ص ) حين رايا انّ اللّه قد ردّ علينا حقّنا بعد اعصر فلم يصبرا حولا واحدا و لا شهرا كاملا حتّى وثبا على دأب الماضين قبلهما ليذهبا بحقّي و يفرّقا جماعة المسلمين عنّي ، اين « طلحه » و « زبير » با اين كه نه از خاندان نبوّتند و نه از فرزندان رسول خدا ( ص ) ، هنگامى كه ديدند خداوند حقّ ما را بعد از سالها به ما باز گردانده حتّى يك سال ، بلكه يك ماه كامل صبر نكردند ! و برخاستند و همان روش گذشتگان را در پيش گرفتند كه حقّ مرا از ميان ببرند و جماعت مسلمين را از گرد من پراكنده سازند » !\r\n« 1 »\r\n\r\nنكته پيام به همهء مسؤولان\r\nامام ( ع ) در اين گفتار تاريخى خود درسى به همهء زمامداران بيدار و با ايمان و مسئولين كشورهاى اسلامى داده است كه براى مقابلهء با خطرات دشمن ، گاه\r\n\r\n\r\n","description":"","footnote":"\r\n( 1 ) « ارشاد شيخ مفيد » ، جلد 1 ، صفحهء 243 ، طبع « انتشارات علميه اسلاميه » .\r\n","page_name":" 456 ","page_number":456},
  {"content":"\r\n\r\nروزها ، بلكه ساعتها و لحظه‌ها سرنوشت ساز است . نبايد فرصت را به سادگى از دست بدهند و تسليم پيشنهادهاى سست عافيت‌طلبان گردند .\r\nامام ( ع ) افرادى را كه اين لحظات حسّاس را از دست مىدهند تشبيه به « كفتار » كرده است . اين تشبيه از چند جهت قابل توجّه است :\r\n« كفتار » حضور دشمن را احساس مىكند ولى با زمزمه‌هاى او به خواب مىرود ، خوابى كه منتهى به اسارت و مرگ او مىشود .\r\n« كفتار » در خانه و لانهء خود شكار مىشود .\r\n« كفتار » حتّى بدون كمترين مقاومت در چنگال دشمن گرفتار مىگردد و به دام مىافتد .\r\nكسانى كه فرصتهاى زودگذر را با خوش‌باوريها يا ضعف و سستى يا ترديد و تأمّل از دست مىدهند نيز همچون كفتارند ، به خواب مىروند و در خانه و لانهء خود به دام مىافتند و مقاومتى از خود نشان نمىدهند .\r\nاين سخن بدان معنى نيست كه بىمطالعه يا بدون مشورت و در نظر گرفتن تمام جوانب كار اقدام كنند ، بلكه بايد با مشاورانى شجاع و هوشيار ، مسائل را بررسى كرد و پيش از فوت وقت اقدام نمود .\r\n\r\n","description":"","footnote":"","page_name":" 457 ","page_number":457},
  {"content":"\r\n . \r\n","description":"","footnote":"","page_name":" 458 ","page_number":458},
  {"content":"\r\n\r\n\r\nخطبه هفتم و من خطبة له عليه السّلام يذمّ فيها اتباع الشّيطان\r\nاتّخذوا الشّيطان لامرهم ملاكا ، و اتّخذهم له اشراكا ، فباض و فرّخ فى صدورهم ، و دبّ و درج فى حجورهم ، فنظر باعينهم ، و نطق بالسنتهم ، فركب بهم الزّلل ، و زيّن لهم الخطل ، فعل من قد شركه الشّيطان فى سلطانه ، و نطق بالباطل على لسانه ! « 1 »\r\n\r\nترجمه\r\nخطبه‌اى از آن حضرت كه در آن پيروان شيطان را مذمّت مىكند :\r\n( اين زشت سيرتان ) شيطان را ملاك و اساس كار خود قرار داده‌اند ، او نيز آنها را به عنوان دامهاى خويش ( يا شريكان خود ) برگزيد و به دنبال آن در سينه‌هاى آنها تخمگذارى كرد ، سپس آن را مبدّل به جوجه نمود . اين جوجه‌هاى شيطانى از درون سينه‌هاى آنان خارج شده ، در دامانشان حركت كرد و پرورش يافت ( و سرانجام كارشان به جايى رسيد كه ) شيطان با چشم آنها نگاه كرد و با زبانشان سخن گفت . آنها را بر مركب لغزشها سوار كرد و سخنان فاسد و هزل و باطل را در نظرشان زينت بخشيد ، و به\r\n\r\n\r\n","description":"","footnote":"\r\n( 1 ) در « مصادر نهج البلاغه » آمده است كه اين « خطبه » را « زمخشرى » در « ربيع الابرار » ( جلد 1 ، ورقهء 109 ) آورده است و « ابن اثير » در « النهاية » فى « غريب الحديث » ( جلد 2 ، صفحهء 50 ) بخشى از آن را ذكر كرده است .\r\n","page_name":" 459 ","page_number":459},
  {"content":"\r\n\r\nاين دليل اعمال آنها اعمال كسى است كه شيطان او را در سلطهء خود شريك ساخته و سخنان باطل را بر زبان او نهاده است ( و از اين طريق مىتوان آنها را به خوبى شناخت ) .\r\n\r\nشرح و تفسير\r\n\r\nپيروان شيطان !\r\nاين « خطبه » در عين فشردگى و كوتاهى ، ترسيم دقيقى از پيروان « شيطان » و چگونگى نفوذ او در آنها و سپس آثار و پيامدهاى مرگبار آن را نشان مىدهد و توضيح مىدهد از چه راه « شيطان » وارد وجود انسانها مىشود و غافلان را در دام خويش گرفتار مىسازد ، سپس چگونه آنها را در هر مسيرى كه مىخواهد به كار مىگيرد ، و در حقيقت هشدارى است به همهء رهروان حق كه بايد دقيقا مراقب نفوذ تدريجى « شيطان » در وجودشان باشند و هنگامى كه كمترين آثار اين نفوذ آشكار شد به مبارزه برخيزند .\r\nگر چه اين خطبه از كسانى سخن مىگويد كه مانند « طلحه » و « زبير » يا « معاويه » و لشكريان « شام » يا « خوارج نهروان » در گذشته در دام شيطان گرفتار شدند ، ولى واضح است كه منحصر به آنها نيست ، بلكه يك بيان كلّى براى همه كسانى است كه طعمهء شيطان مىشوند .\r\nدر اين « خطبه » نفوذ شيطان در پيروان خود در چند مرحله دقيقا بيان شده است و امام ( ع ) آن را با ظرافت و فصاحت و بلاغت ويژهء خود در لا به لاى تشبيهات زيبا و گويا به بهترين وجهى شرح مىدهد به گونه‌اى كه بهتر از آن تصوّر نمىشود .\r\nدر نخستين مرحله به اين حقيقت اشاره مىفرمايد كه : نفوذ شيطان در وجود\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nهر انسانى اختيارى است نه اجبارى . اين انسانها هستند كه به او چراغ سبز نشان مىدهند و جواز ورودش را در كشور وجود خويش صادر مىكنند ، مىفرمايد :\r\n« ( اين زشت سيرتان ) شيطان را ملاك و اساس كار خود قرار دادند » ( اتّخذوا الشّيطان لامرهم ملاكا ) « ملاك » از مادهء « ملك » به معناى اساس و پايهء چيزى است .\r\nمثلا گفته مىشود قلب ملاك تن است يعنى قوام و اساس آن را تشكيل مىدهد .\r\nاين همان چيزى است كه در قرآن مجيد به روشنى به آن اشاره شده ، مىفرمايد :   « إِنَّهُ لَيْسَ لَهُ سُلْطانٌ عَلَى الَّذِينَ آمَنُوا وَ عَلى رَبِّهِمْ يَتَوَكَّلُونَ إِنَّما سُلْطانُهُ عَلَى الَّذِينَ يَتَوَلَّوْنَهُ وَ الَّذِينَ هُمْ بِهِ مُشْرِكُونَ »   ، او بر كسانى كه ايمان دارند و بر پروردگارشان توكّل مىكنند تسلّطى ندارد ، تسلّط او تنها بر كسانى است كه او را به سرپرستى خود برگزيده‌اند و كسانى كه به وسيلهء او شرك مىورزند ( و به فرمانهايش به جاى فرمان خدا گردن مىنهند ) » . « 1 » بنا بر اين ، كلام مزبور همانند آيات قرآن ، پاسخى است به كسانى كه در مورد سلطهء شيطان بر بنى آدم خرده مىگيرند كه چگونه خداوند اين موجود خطرناك را بر نوع انسان مسلّط ساخته و در عين حال از آنها مىخواهد پيروى شيطان نكنند . اين سخن مىگويد : شيطان از ديوار و پشت بام وارد نمىشود ، بلكه در مىزند هر كس در را به روى او گشود ، وارد خانهء دلش مىشود و آن كس كه در را نگشايد ، باز مىگردد .\r\nدرست است كه او به هنگام در زدن اصرار مىورزد و پافشارى مىكند ، ولى در برابر او فرشتگان الهى نيز هشدار مىدهند و امدادگرى مىكنند .\r\nدر مرحلهء دوّم مىفرمايد : « ( بعد از اين انتخابى كه از سوى گمراهان انجام مىشود ، شيطان نيز انتخابى مىكند و آن اين كه ) آنها را به عنوان دامها ( يا شريكان )\r\n\r\n\r\n","description":"","footnote":"\r\n( 1 ) سورهء نحل ، آيات 99 و 100 .\r\n","page_name":" 461 ","page_number":461},
  {"content":"\r\n\r\nخويش برگزيده است » ( و اتّخذهم له اشراكا ) . « 1 » سپس در همين مرحله ، به توضيح جملهء سربستهء فوق پرداخته ، مىفرمايد :\r\n« او در درون سينه‌هاى آنها تخمگذارى كرد ، سپس آن را مبدّل به جوجه نمود » ( فباض و فرّخ فى صدورهم ) . « 2 » در اين تشبيه جالب امام ( ع ) ، سينه‌هاى شيطان صفتان را آشيانهء « ابليس » و محل تخمگذارى او معرفى مىكند و به دنبال آن مىافزايد : « اين جوجه‌هاى شيطانى از درون سينه‌هاى آنها خارج شده ، در دامانشان حركت كرد و پرورش يافت » ( و دبّ و درج في حجورهم ) .\r\nبعضى از « شارحان نهج البلاغه » تصريح كرده‌اند كه ( دبّ ) از مادهء « دبيب » به معنى حركت ضعيف ( و درج ) حركتى قويتر از آن است شبيه به حركتهاى مختصر كودكان در دامان مادر و آغوش پدر است .\r\nتعبير به ( درج ) ممكن است اشاره به اين حقيقت نيز باشد كه پرورش افكار و خوهاى شيطانى ، در انسان معمولا به صورت ناگهانى نيست ، بلكه به طور تدريجى صورت مىگيرد . همان گونه كه در پنج مورد از آيات قرآن مجيد از آن تعبير به  « خُطُواتِ الشَّيْطانِ »  ، گامهاى شيطان » شده است و مؤمنان را از آن بر حذر داشته كه به خوبى نشان مىدهد شيطان گام به گام انسان را به پرتگاه كفر و ضلالت و فساد مىكشاند . « 3 » سپس به بيان مرحلهء سوّم اين نفوذ خطرناك پرداخته ، مىفرمايد : « كارشان به\r\n\r\n\r\n","description":"","footnote":"\r\n( 1 ) « اشراك » هم جمع « شريك » است و هم جمع « شرك » ( بر وزن نمك ) به معنى دام و هر دو معنى در عبارت فوق محتمل است و شارحان « نهج البلاغه » هر كدام يكى از آنها را برگزيده‌اند و گاه هر دو را .\r\n( 2 ) اين جمله با « فاء تفريع » شروع شده كه نشان مىدهد شرح جملهء سربستهء پيش است .\r\n( 3 ) سورهء بقره ، آيات 168 و 208 - سورهء انعام ، آيهء 142 - سورهء نور ، آيهء 21 .\r\n","page_name":" 462 ","page_number":462},
  {"content":"\r\n\r\nجايى رسيد كه شيطان با چشم آنها نگاه كرد و با زبانشان سخن گفت » ( فنظر باعينهم ، و نطق بالسنتهم ) .\r\nيعنى سرانجام اين تخم شيطانى كه مبدّل به جوجه شده بود و پرورش يافت و قوى شد ، تبديل به شيطانى مىشود متّحد با آنها ، يعنى در تمام اعضاى آنها نفوذ مىكند به طورى كه صاحب شخصيت دوگانه‌اى مىشوند . از يك نظر انسانند و از يك نظر شيطان ، ظاهرشان شبيه انسانهاست ، امّا باطنشان شيطانى است . چشم و گوش و زبان و دست و پاى آنها همه به فرمان شيطان است و طبيعى است كه همه چيز را به رنگ شيطانى مىبينند و گوششان آمادهء شنيدن نغمه‌هاى شيطان است .\r\nدر چهارمين مرحله ، به نتيجهء نهايى اين سير انحرافى تدريجى پرداخته ، مىفرمايد : هنگامى كه به اينجا رسيدند ، شيطان « آنها را بر مركب لغزشها و گناهان سوار كرد ( مركبى كه آنها را به سوى انواع معاصى كبيره و كفر و ضلالت مىكشاند ) ، و سخنان فاسد و هزل و باطل را در نظر آنان زينت بخشيد » ( فركب بهم الزّلل ، و زيّن لهم الخطل ) . « 1 » اين سخن شبيه همان چيزى است كه امام ( ع ) در كلام نورانى ديگرى مىفرمايد :\r\n« الا و انّ الخطايا خيل شمس حمل عليها اهلها ، آگاه باشيد گناهان و خطاها همچون مركب‌هاى سركش و لجام گسيخته‌اند كه گناهكاران ، بر آن سوار مىشوند » ! « 2 » در پنجمين و آخرين مرحله ، مىفرمايد : « اعمال آنها اعمال كسى است كه شيطان او را در سلطهء خود شريك ساخته و سخنان باطل را بر زبان او نهاده است » ( فعل\r\n\r\n\r\n","description":"","footnote":"\r\n( 1 ) اين تفسير بنا بر اين است كه « حرف باء » در « بهم » براى تعديه باشد ولى اگر « باء » را به معنى « استعانت » تفسير كنيم ، مفهوم جمله اين مىشود كه شيطان به كمك آنها خودش بر مركب خطا و لغزش سوار مىشود ، ولى با توجّه به جملهء « و زيّن لهم الخطل » و فاء تفريع فركب تفسير اوّل مناسب‌تر به نظر مىرسد . ( دقّت كنيد )\r\n( 2 ) خطبهء 16 نهج البلاغه .\r\n","page_name":" 463 ","page_number":463},
  {"content":"\r\n\r\nمن قد شركه الشّيطان فى سلطانه ، و نطق بالباطل على لسانه ) . « 1 » اشاره به اين كه اعمال آنها به خوبى گواهى مىدهد كه « شيطان » در آنها نفوذ كرده و به راهى كه مىخواهد مىبرد . سخنانشان سخنان شيطانى و نگاههاى آنها نگاههاى شيطانى ، و در مجموع اعمال آنها ردّ پاى شيطان به خوبى ديده مىشود و در واقع امام ( ع ) مىخواهد در اين مرحله طريق شناخت اين گونه اشخاص را كه همان اعمال شيطانى است نشان دهد .\r\nگر چه در كتب معروف شرح نهج البلاغه و اسانيد آن چيزى به دست نيامد كه نشان دهد امام ( ع ) در اين خطبه ناظر به چه اشخاصى است و در بارهء چه گروهى سخن مىگويد ، ولى به نظر مىرسد كه افرادى مانند « طلحه و زبير » و همراهان آنها و لشكريان « معاويه » و فرماندهان آنها و « خوارج » و همفكران آنان مورد توجّه حضرت در اين گفتار بوده‌اند ، امّا مسلّم است كه اين بيان بسيار دقيق و پر محتوا اختصاص به آنها ندارد و تمام كسانى را كه در مسير « شيطان » گام بر مىدارند و تحت نفوذ او هستند شامل مىشود .\r\n\r\nنكته برنامه‌ريزى شياطين !\r\nبحث در بارهء « شيطان » بسيار طولانى و گسترده است . فلسفهء آفرينش « شيطان » ، چگونگى نفوذ « شيطان » در انسانها ، طول عمر شيطان ، داستان شيطان و آدم ( ع ) ، لشكريان شيطان ، شياطين جنّى و انسى ، علامت نفوذ « شيطان » در\r\n\r\n\r\n","description":"","footnote":"\r\n( 1 ) كلمهء « فعل . . . » منصوب است به عنوان مفعول مطلق براى فعل محذوفى و در تقدير « فعلوا ذلك فعل . . . » مىباشد و نيز مىتواند مفعول مطلق باشد براى قدر جامع بين جمله‌هاى قبل ( نظر - نطق - ركب و زيّن ) و مفهوم جمله اين مىشود كه افعال اينها افعال كسى است كه « شيطان » آنها را در كار خود شريك ساخته است .\r\n","page_name":" 464 ","page_number":464},
  {"content":"\r\n\r\nانسان و مانند اينها ، ولى بديهى است كه شرح همهء اين مسائل در اين مختصر نمىگنجد . تنها بايد به اشاراتى كه بتواند روشنايىاى بر اين بحثها بيندازد و با مسير خطبهء بالا هماهنگ باشد قناعت كنيم .\r\nاز آيات قرآن به خوبى استفاده مىشود كه « شيطان » از آغاز به صورت يك موجود « شرير » آفريده نشده بود ، بلكه موجود پاكى بود كه در صفوف « فرشتگان » جاى داشت ( هر چند فرشته نبود ) .\r\nولى حبّ ذات افراطى و خودخواهى و تكبّر سبب شد كه از فرمان خدا نسبت به سجدهء بر « آدم » ( ع ) سرباز زند و نه تنها مرتكب معصيت شود بلكه علم و حكمت خدا را نيز به زير سؤال برد و اين دستور را غير حكيمانه بشمرد و به وادى ضلالت و كفر فرو غلطد .\r\nاو از خداوند تقاضاى باقيماندن تا قيامت را كرد و خدا نيز تقاضاى او را نسبت به زنده ماندن تا وقت معلوم قبول فرمود و اين به خاطر آن بود كه بندگانش را به وسيلهء او و لشكريانش بيازمايد ، يا به تعبيرى ديگر همان گونه كه وجود شهوات در درون نفس آدمى و مقاومت عقل و ايمان در برابر نيروهاى مخالف ، سبب قوّت و قدرت انسان در مسير اطاعت فرمان خدا مىشود ، همچنين وسوسه‌هاى « شيطان » از برون و مقاومت سرسختانهء انسان در برابر او سبب تكامل او مىگردد ، چرا كه هميشه وجود دشمن ، عامل حركت و تحصيل قدرت و قوّت و پيشرفت و تكامل است .\r\nاما اين بدان معنا نيست كه « شيطان » نفوذ اجبارى در انسانها داشته باشد ، بلكه انسانها هستند كه به او اجازهء وسوسه را مىدهند . قرآن مجيد با صراحت مىگويد :  « إِنَّ عِبادِي لَيْسَ لَكَ عَلَيْهِمْ سُلْطانٌ »  ، تو بر بندگان من سلطه ندارى » . « 1 » و در جاى ديگر مىفرمايد :  « إِنَّهُ لَيْسَ لَهُ سُلْطانٌ عَلَى الَّذِينَ آمَنُوا وَ عَلى رَبِّهِمْ » \r\n\r\n\r\n","description":"","footnote":"\r\n( 1 ) سورهء اسراء ، آيهء 65 .\r\n","page_name":" 465 ","page_number":465},
  {"content":"\r\n\r\n « يَتَوَكَّلُونَ »  ، او بر كسانى كه ايمان دارند و بر پروردگارشان توكّل مىكنند تسلّطى ندارد » « 1 » و نيز از قول خود شيطان اين نكته را با صراحت نقل مىكند كه در روز قيامت به پيروان خود مىگويد :  « وَ ما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ فَاسْتَجَبْتُمْ لِي فَلا تَلُومُونِي وَ لُومُوا أَنْفُسَكُمْ »  ، من بر شما تسلّطى نداشتم جز اين كه دعوتتان كردم و شما دعوت مرا پذيرفتيد ، پس مرا ملامت نكنيد ، خويشتن را ملامت كنيد » ! « 2 » اين نكته نيز حائز اهميّت است كه خداوند براى خنثى كردن وسوسه‌هاى شياطين ، لشكريان و جنودى آفريده است كه از جملهء آنان عقل و خرد و فطرت و وجدان و پيامبران الهى و فرشتگان خدايند كه حافظان اهل ايمان و نگه‌دارندگان آنها در برابر وسوسه‌هاى شياطين مىباشند . هر كس خود را در خط آنها قرار دهد حمايتش مىكنند و وسوسه‌هاى شيطان را از او دور مىسازند و هر كس خود را در خط شياطين قرار دهد و اصرار و لجاجت ورزد ، دست از حمايتش بر مىدارند .\r\nاين نكته نيز شايان دقّت است كه « شيطان » سعى دارد در اعماق جان انسان نفوذ كرده و از آنجا تأثير بر اعمال او بگذارد همان گونه كه در خطبهء بالا به آن اشاره شده بود كه گويى در درون سينه‌ها تخمگذارى كرده و جوجه‌هاى خود را پرورش مىدهد ، سپس آن را در دامان خود انسان بزرگتر مىكند تا آنجا كه با وجود او متّحد مىشود ، چشم و گوش و زبان و دست و پا ، رنگ « شيطانى » به خود مىگيرد و آثار « شيطانى » از خود بروز مىدهد .\r\nدر كلمات « امير مؤمنان على » ( ع ) در « غرر الحكم » آمده است : « احذروا عدوّا نفذ فى الصّدور خفيّا و نفث فى الآذان نجيّا ، از آن دشمنى بپرهيزيد كه در سينه‌ها مخفيانه نفوذ مىكند و در گوشها آهسته فوت مىكند » ! شبيه اين معنى - با كمى تفاوت - در خطبهء 83 « نهج البلاغه » نيز آمده است .\r\n\r\n\r\n","description":"","footnote":"\r\n( 1 ) سورهء نحل ، آيهء 99 .\r\n( 2 ) سورهء ابراهيم ، آيهء 22 .\r\n","page_name":" 466 ","page_number":466},
  {"content":"\r\n\r\nدر خطبهء 121 نيز مىخوانيم : « انّ الشّيطان يسنّى لكم طرقه و يريد ان يحلّ لكم دينكم عقدة عقدة ، شيطان راههاى خويش را براى شما آسان جلوه مىدهد و مىخواهد پيمانهاى الهى دين شما را گره گره بگشايد » .\r\nبه هر حال هدف از ايراد خطبهء فوق و مانند آن هشدارى است به همهء انسانها كه مراقب اين دشمن بزرگ كه عداوت خود را از آن زمان كه آدم آفريده شد با او و فرزندانش اعلام نمود ، باشند ، و با توكّل بر لطف بىپايان خداوند و استمداد از عقل و فطرت و وجدان و الهام گرفتن از ارشادهاى پيامبران الهى و استمداد از « فرشتگان » پروردگار ، خود را از حوزهء نفوذ « شيطان » دور دارند .\r\nآخرين نكته‌اى كه لازم مىدانيم در اين اشارهء كوتاه ذكر كنيم اين است كه طبق صريح بعضى از آيات قرآن ، شياطين منحصر به « ابليس » و لشكر پنهانى او نيستند ، بلكه گروهى از انسانها نيز شيطان ناميده شده‌اند . چرا كه كار آنها عينا همان كار شياطين است :  « وَ كَذلِكَ جَعَلْنا لِكُلِّ نَبِيٍّ عَدُوًّا شَياطِينَ الْإِنْسِ وَ الْجِنِّ يُوحِي بَعْضُهُمْ إِلى بَعْضٍ زُخْرُفَ الْقَوْلِ غُرُوراً »  ، اين چنين در برابر هر پيامبرى دشمنى از شياطين انس و جنّ قرار داديم كه به طور سرّى سخنان فريبنده و بىاساس را - براى اغفال مردم - به يكديگر مىگفتند » . « 1 » آرى بايد مراقب وسوسه‌هاى همهء آنها بود .\r\n\r\n\r\n","description":"","footnote":"\r\n( 1 ) سورهء انعام ، آيهء 112 .\r\n","page_name":" 467 ","page_number":467},
  {"content":"\r\n . \r\n","description":"","footnote":"","page_name":" 468 ","page_number":468},
  {"content":"\r\n\r\n\r\nخطبهء هشتم و من كلام له عليه السّلام يعنى به الزّبير فى حال اقتضت ذلك و يدعوه فى الدّخول فى البيعة ، ثانيا\r\nمقصود امام از اين سخن زبير است در جايى كه اقتضاى چنين سخنى داشت و هدف امام اين است كه با اين سخن او را به بيعت خود بازگرداند .\r\n\r\nخطبه در يك نگاه\r\nگوشه‌اى از داستان « طلحه و زبير » و پيمان‌شكنى آنها را در شرح خطبه‌هاى سابق خوانديد ، آنها با امام به ميل و اختيار خود بيعت كردند و حتّى هنگامى كه خدمتش رسيدند و اجازهء رفتن به « عمره » را خواستند ، امام فرمود : شما قصد « عمره » نداريد . سوگند ياد كردند كه هدفى جز اين ندارند ! امام به آنها پيشنهاد كرد كه بار ديگر بيعت خود را تجديد كنيد ، آنها نيز با تعبيرات مؤكّد ، بيعت را تجديد كردند . امام به آنها اجازه داد كه براى « عمره » بروند ، هنگامى كه خارج شدند ، به حاضران فرمود : « به خدا سوگند آنها را در فتنه‌اى مشاهده خواهيد كرد كه ( جنگ و خونريزى به راه مىاندازند و خودشان ) در آن كشته مىشوند » . « 1 » « زبير » براى توجيه پيمان‌شكنى خود بهانه‌اى درست كرد ، و آن اين كه تنها با دستش بيعت كرده و مجبور بوده و با قلب بيعت نكرده است ! امام در پاسخ او اين خطبه را ايراد فرمود ( اين نكته قابل توجّه است كه بعضى اين سخن را به امام\r\n\r\n\r\n","description":"","footnote":"\r\n( 1 ) « ابن ابى الحديد » ، جلد 1 ، صفحهء 232 .\r\n","page_name":" 469 ","page_number":469},
  {"content":"\r\n\r\n« حسن مجتبى ( ع ) » نسبت داده‌اند كه به امر پدرش على ( ع ) پس از خطبهء « عبد اللّه بن زبير » در روز « جمل » فرمود ، ولى بعيد به نظر نمىرسد كه على ( ع ) اين سخن را قبلا در پاسخ ادّعاهاى « زبير » بيان فرموده بود و امام حسن ( ع ) از آن در خطبه‌اش در روز جمل بهره‌گيرى كرد ) : « 1 »\r\nيزعم انّه قد بايع بيده ، و لم يبايع بقلبه ، فقد اقرّ بالبيعة ، و ادّعى الوليجة . فليأت عليها بامر يعرف ، و الّا فليدخل فيما خرج منه .\r\n\r\nترجمه\r\nاو ادّعا مىكند كه بيعتش تنها با دست بود نه با دل ، پس اقرار به بيعت كرده ، ولى مدّعى يك امر پنهانى است ( كه نيّتش بر خلاف آن بوده ) بنا بر اين بر او لازم است كه دليل روشنى بر اين ادّعاى خود بياورد و گرنه بايد در آن چيزى كه از آن خارج شده ، داخل شود و به بيعت خود باز گردد و نسبت به آن وفادار باشد .\r\n\r\nشرح و تفسير\r\n\r\nعذرهاى بدتر از گناه\r\nبا توجّه به آنچه در بالا گفته شد ، امام ( ع ) اين سخن را در پاسخ « زبير » مطرح فرمود كه مىخواست براى پيمان‌شكنى خود توجيهى دست و پا كند ، زيرا « معاويه » او را تحريك به خروج و سلطه بر « كوفه » و « بصره » كرد و آنها را فريب داد كه\r\n\r\n\r\n","description":"","footnote":"\r\n( 1 ) به كتاب مصادر نهج البلاغه ، جلد 1 ، صفحهء 334 تا 335 مراجعه شود .\r\n","page_name":" 470 ","page_number":470},
  {"content":"\r\n\r\nمىخواهد تمام « شام » را در اختيارشان گذارد . « 1 » « طلحه و زبير » به خاطر جاه‌طلبى كه داشتند پيمان مؤكّد خود را با امام شكستند و « زبير » در توجيه اين كار گفت : « من تنها با دست خود بيعت كردم ، نه با دل » ! امام در اين سخن پاسخ دندان‌شكنى به او مىدهد پاسخى كه در تمام محافل حقوقى دنياى ديروز و امروز مورد قبول است و يك اصل اساسى در مسائل قضايى محسوب مىشود ، مىفرمايد : « او ادّعا مىكند كه با دست خود بيعت كرد و هرگز با قلبش بيعت ننموده است » ( يزعم انّه قد بايع بيده ، و لم يبايع بقلبه ) .\r\nسپس مىافزايد : « او با اين سخنش اقرار به بيعت مىكند و ادّعاى يك امر باطنى بر خلاف ظاهر بيعت دارد » ( فقد اقرّ بالبيعة ، و ادّعى الوليجة « 2 » ) .\r\nدر واقع اين سخن او تركيبى است از اقرار و ادّعا ، اقرارش مسموع و مقبول است و امّا در مورد ادّعا بايد اقامهء دليل كند .\r\nلذا به دنبال آن امام مىفرمايد : « او بايد قرينهء قابل قبولى كه بر اين امر گواهى دهد اقامه كند ( و اثبات نمايد در شرايطى بوده كه از روى اجبار و اكراه ، اين بيعت انجام شده و قلب او با دست و زبانش هماهنگى نداشته ) در غير اين صورت بايد دوباره به آنچه از آن خارج شده باز گردد و نسبت به بيعتش وفادار باشد » ( فليأت عليها بامر يعرف ، و الّا فليدخل فيما خرج منه ) .\r\nبسيارى از مردم ديده بودند كه « طلحه » و « زبير » با ميل خود نزد امام آمدند و بيعت كردند ، آنها جزء نخستين افراد بودند و اين امر در مسجد انجام گرفت ، اين بيعت از هر نظر قابل قبول است و اگر كسى مىخواهد غير آن را ادّعا كند بايد دليل\r\n\r\n\r\n","description":"","footnote":"\r\n( 1 ) شرح ابن ابى الحديد ، جلد 1 ، صفحهء 231 .\r\n( 2 ) « وليجة » از مادهء « ولوج » به معناى دخول است ، و گاه به ورود مخفيانه اطلاق مىشود و به كسى كه محرم اسرار است وليجه مىگويند و در خطبهء بالا به معناى يك امر پنهانى و درونى آمده است .\r\n","page_name":" 471 ","page_number":471},
  {"content":"\r\n\r\nمحكم و قرينهء آشكارى بر ادّعاى خود بياورد . علاوه بر اين همه مىدانستند كه در مورد بيعت با على ( ع ) اكراه و اجبارى وجود نداشت ، گروه اندكى از سرشناسان بيعت نكردند ، امام هم مزاحمتى براى آنها ايجاد نكرد . با توجّه به اين ، ادّعاى عدم هماهنگى باطن و ظاهر چيزى نبود كه به اين سادگى قابل پذيرش باشد . « 1 » همان گونه كه گفته شد اين يك اصل اساسى در تمام محافل حقوقى و قضايى است كه هر كس ظاهرا با ميل خود قراردادى را ببندد ، بايد به آن وفادار باشد و ادّعاى اكراه و اجبار و جدايى دل از زبان ، و باطن از ظاهر پذيرفته نيست و الّا هر كس مىتواند قرارداد خود را با ديگران به راحتى به هم بزند . خريدار و فروشنده و ازدواج كننده و واقف و . . . هر وقت قرارداد را به مصلحت خود نديدند ، بگويند ما تنها با زبان يا دست ، قرارداد بستيم و قلب ما همراه نبود ! در اين صورت به اصطلاح ، سنگ روى سنگ بند نمىشود و تمام قراردادهاى افراد و دولتها و ملّتها از ارزش و اعتبار سقوط مىكند و اين چيزى است كه هيچ عاقلى نمىپذيرد ، حتّى به يقين « زبير » هم اين معنى را مىدانست ولى براى اغفال عوام كه سيل اعتراض را به روى او گشوده بودند كه چرا بيعت خود را شكسته ؟ تشبّث به اين حشيش و توسّل به اين دليل واهى جست .\r\nاينها همه به خاطر آن است كه مردم آن زمان مخصوصا عرب براى بيعت اهميّت فوق العاده‌اى قائل بودند و شكستن آن را گناه بزرگ و تخلّف غير قابل قبولى مىدانستند .\r\n\r\n\r\n","description":"","footnote":"\r\n( 1 ) به كامل ابن اثير ، جلد 3 ، صفحهء 191 مراجعه شود ( چاپ بيروت ) .\r\n","page_name":" 472 ","page_number":472},
  {"content":"\r\n\r\n\r\nخطبهء نهم و من كلام له عليه السّلام فى صفته و صفة خصومه و يقال انها فى اصحاب الجمل\r\nبخشى از سخنان على ( ع ) كه در توصيف خودش و توصيف دشمنان است و گفته مىشود منظور امام در اين جمله‌ها مخالفان او در جنگ جمل هستند .\r\nو قد ارعدوا و ابرقوا ، و مع هذين الامرين الفشل ، و لسنا نرعد حتّى نوقع ، و لا نسيل حتّى نمطر . « 1 »\r\n\r\nترجمه\r\nآنها ( طلحه و زبير و يارانشان ) رعد و برقى نشان دادند ولى با اين همه كارشان به سستى و شكست انجاميد ولى ما رعد ( برقى ) نشان نمىدهيم مگر اين كه بباريم و سيلى جارى نمىكنيم مگر اين كه بارانى به راه اندازيم !\r\n\r\n\r\n","description":"","footnote":"\r\n( 1 ) به گفتهء نويسندهء « مصادر نهج البلاغه » اين سخن را علاوه بر « سيّد رضى » در « نهج البلاغه » ، « واقدى » نيز آن را ضمن خطبه‌اى از حضرت در روز جنگ « جمل » نقل كرده است . مرحوم « شيخ مفيد » نيز در كتاب « الجمل » ( صفحهء 177 ) از كتاب « الجمل واقدى » نقل كرده است . « ابن اعثم كوفى » نيز آن را در كتاب « فتوحات » خود ذكر كرده است .\r\n","page_name":" 473 ","page_number":473},
  {"content":"\r\n\r\n\r\nشرح و تفسير\r\n\r\nهياهوى تو خالى\r\nاز تعبيراتى كه در كلام بالا آمده ، چنين استفاده مىشود كه امام ( ع ) اين سخنان را بعد از پايان جنگ جمل بيان فرموده و اشاره به سخنانى است كه طلحه و زبير و ياران آنها در آغاز جنگ بيان كرده بودند و قال و غوغايى به راه انداختند ولى سرانجام ، كارى از پيش نبرده و مفتضحانه شكست خوردند و « طلحه و زبير » جان خود را در اين راه باختند .\r\nامام ( ع ) مىفرمايد : « آنها رعد و برقى نشان دادند ولى با اين همه كارشان به سستى و شكست انجاميد » ( و قد ارعدوا و ابرقوا ، و مع هذين الامرين الفشل ) .\r\nاين تشبيه زيبا اشاره به ابرهايى مىكند كه رعد و برق فراوانى ظاهر مىكنند و به مردم نويد باران پربركتى مىدهند امّا سرانجام بى آن كه قطره‌اى ببارد متلاشى و پراكنده مىشوند .\r\nسپس امام ( ع ) مىافزايد : « ولى ما رعد ( و برقى ) نشان نمىدهيم تا بباريم و سيلى جارى نمىكنيم مگر اين كه بارانى به راه بيندازيم » ( و لسنا نرعد حتّى نوقع ، و لا نسيل حتّى نمطر ) .\r\nاشاره به اين كه ما تا ضربات كارى بر پيكر دشمن وارد نكنيم نمىخروشيم و تا در ميدان مبارزه كار دشمن را نسازيم سر و صدايى به راه نمىاندازيم ! در واقع اين دو جمله كوتاه بيانگر دو مكتب مختلف در فعاليتهاى اجتماعى و نظامى و سياسى است . گروهى مردم سخنند و اهل حرف ، در اين ميدان كه وارد مىشوند غوغا مىكنند ، ولى به هنگام عمل جز سستى و ناتوانى و ناكامى بهره‌اى ندارند .\r\n\r\n","description":"","footnote":"","page_name":" 474 ","page_number":474},
  {"content":"\r\n\r\nگروهى ديگر اهل كردار و عملند ، سخن كم مىگويند امّا عمل بسيار دارند .\r\nساكت و خاموشند امّا كارآمد و قهرمان . پيامبران الهى و مردان خدا و مجاهدان راه حق از گروه دوّم بوده‌اند ولى اهل باطل و لشكريان شيطان غالبا در گروه اوّل جاى دارند .\r\nدر اين جا نكتهء ظريفى است كه بايد به آن توجّه داشت و آن اين كه رعد و برق قبل از باريدن است و سيلاب بعد از آن ، گروهى هستند كه رعد و برقى نشان مىدهند ، امّا بعدا بارانى ندارند و بدتر از آنها گروهى هستند كه سيلابى راه مىاندازند بىآن كه قبل از آن بارانى داشته باشند يعنى حتّى بعد از شكست و ناكامى ادّعاى پيروزى و موفّقيّت و كاميابى دارند و اين هر دو از روشهاى افراد نادرست و بىمنطق است . گروه اوّل مدّعيان دروغين و گروه دوّم دروغپردازان بىشرم و حيا هستند ! از بعضى روايات استفاده مىشود هنگامى كه رسولان على ( ع ) ، كه براى دعوت آنها به انجام وظايف الهى و بازگشت به سوى جامعهء مسلمين و عمل به پيمان بيعت رفته بودند ، باز گشتند و حامل خبر اعلان جنگ آنها نسبت به امام ( ع ) بودند كه با نهايت بىشرمى ، با صراحت پيام داده بودند : آمادهء جنگ و مهيّاى نبرد باش ! و صريحا امام ( ع ) را تهديد كرده بودند . امام ( ع ) از اين پيام برآشفت و همان گونه كه در خطبهء 22 و 174 خواهد آمد به اين تهديدهاى نابخردانهء آنان پاسخ فرمود كه هيچ كس تاكنون جرأت نداشته است مرا تهديد به جنگ و ضربات در ميدان جنگ كند و تعبير به رعد و برق خالى از باران در كلام مبارك امام ( ع ) اشاره به همين تهديدهاى تو خالى و مبارزطلبىهاى بىمحتواست . « 1 »\r\n\r\n\r\n","description":"","footnote":"\r\n( 1 ) مرحوم « علامهء مجلسى » در « بحار الانوار » جلد 32 ، صفحهء 60 و 188 ضمن رواياتى به تهديدهاى آنان اشاره كرده است .\r\n","page_name":" 475 ","page_number":475},
  {"content":"\r\n\r\n\r\nنكته‌ها\r\n\r\n1 - مرد عمل\r\nآنچه در گفتار بالا از امام ( ع ) آمده است - همان گونه كه اشاره شد - يكى از اصول اساسى مديريت « اولياء اللّه » است . هرگز اهل جار و جنجال و سر و صدا نبوده‌اند ، بلكه به عكس ، هميشه عمل نشان مىدادند .\r\nآنها اين ويژگى اخلاقى را به اصحاب و ياران خود نيز منتقل مىكردند كه به جاى قال و غوغا ، جهاد و تلاش از خود نشان دهند . نمونهء اين معنى چيزى است كه در داستان جنگ « بدر » آمده كه وقتى لشكر « ابو سفيان » كمى نفرات مسلمين را مشاهده كردند باور نكردند كه پيامبر اسلام با اين عدد كم به مقابلهء آنها برخاسته و احتمال مىدادند كه نفرات بيشترى همراه او به ميدان آمده باشند و در گوشه‌اى از ميدان و در پستيها و پشت بلنديها پنهان شده باشند ، به همين دليل « ابو سفيان » به يكى از سربازانش به نام « عمير » دستور داد كه در اطراف ميدان دقيقا گردش كند و ببيند آيا تعداد مسلمين همان است كه ديده مىشود ؟ « عمير » سوار بر مركب شد و اطراف ميدان گردش كرد و همه جا را به دقّت بررسى نمود و نگاهى نيز به قيافهء اصحاب و ياران پيامبر اسلام ( ص ) انداخت ، سپس نزد « ابو سفيان » آمد و با او چنين گفت : « ما لهم كمين و لا مدد و لكن نواضح يثرب قد حملت الموت النّاقع اما ترونهم خرسا لا يتكلّمون ، يتلمّظون تلمّظ الافاعي ، ما لهم ملجأ الّا سيوفهم ، ما اراهم يولّون حتّى يقتلوا و لا يقتلون حتّى يقتلوا بعددهم فارتأوا رأيكم فقال له ابو جهل : كذبت و جبنت ، آنها نه كمينى دارند و نه نيروى كمك كنندهء ديگرى ( من فكر مىكنم ) شترهاى مدينه مرگ براى شما ( سوغات ) آورده‌اند ! آيا نمىبينيد سپاه محمّد خاموشند و سخن نمىگويند و همچون مارهاى خطرناك زبانشان را در اطراف دهان به گردش در مىآوردند ! آنها هيچ پناهگاهى جز شمشيرهايشان ندارند و من باور نمىكنم\r\n\r\n","description":"","footnote":"","page_name":" 476 ","page_number":476},
  {"content":"\r\n\r\nكه آنان به ميدان جنگ پشت كنند بلكه مىايستند تا كشته شوند و كشته نمىشوند مگر اين كه به تعداد خود از شما بكشند ! اين عقيدهء من است و شما تصميم خود را بگيريد ! « ابو جهل » ( از اين پيام تكان خورد ولى براى حفظ ظاهر ) گفت : تو دروغ مىگويى و ترسيده‌اى مطلب چنين نيست » ! « 1 » سرانجام جنگ « بدر » نشان داد كه آنچه « عمير » از وضع مسلمانان استنباط كرده بود واقعيّت داشت نه آنچه « ابو جهل » گفت .\r\nاين سخن هرگز منافات با اين ندارد كه انسان براى استفاده از جنبه‌هاى روانى در ميدان جنگ رجز بخواند و با كلمات كوبنده ، دشمن را بمباران كند . مشكل آن جاست كه تمام همّت ، رجزخوانى و خلاصه كردن همه چيز در حرف و سخن باشد . هميشه بايد اساس كار را عمل تشكيل دهد و سخن جنبهء فرعى داشته باشد و به عنوان پشتوانه‌اى براى عمل مورد استفاده قرار گيرد . نمونهء گروه اوّل ، « طلحه » و « زبير » و همدستان آنها بودند و نمونهء بارز گروه دوّم ، امام ( ع ) و يارانش .\r\nدر خطبهء 124 « نهج البلاغه » ، تعبير روشنى در اين باره ديده مىشود و آن اين كه امام ( ع ) ضمن دستورات جنگى به نيروهايش فرمود : « اميتوا الاصوات فانّه اطرد للفشل ، به هنگام نبرد صداها را خاموش كنيد كه سستى را بهتر دور مىسازد » . « 2 »\r\n\r\n\r\n","description":"","footnote":"\r\n( 1 ) « بحار الانوار » ، جلد 19 ، صفحهء 224 .\r\n( 2 ) يكى از شعراى معاصر ، اين مسأله را در قالب مثال زيبايى بيان مىكند كه ملّتهايى كه اهل سخن هستند نه اهل عمل ، چگونه دائما اسير چنگال دشمنانند و آنهايى كه اهل كارند نه حرف ، چگونه آزاد و سعادتمند و خوشبختند مىگويد :\r\n دوش مىگفت بلبلى با باز * كز چه حال تو خوشتر است از من ؟ !\r\nتو كه زشتى و بد ، عبوس و مهيب ! * تو كه لالى و گنگ و بسته دهن !\r\nمست و آزاد روى دست شهان * با دو صد ناز مىكنى مسكن\r\nمن بدين ناطقى و خوش خواني * با خوش اندامى و ظريفى تن\r\nقفسم مسكن است و روزم شب * بهره‌ام غصّه است و رنج و محن\r\nباز گفتا كه راست مىگويى * ليك سرّش بود بسى روشن\r\nدأب تو گفتن است و ناكردن * خوى من كردن است و ناگفتن ! \r\n","page_name":" 477 ","page_number":477},
  {"content":"\r\n\r\n\r\n2 - فرق ميان غوغا سالارى و تبليغات مفيد و مؤثر\r\nممكن است مرز ميان اين دو عنوان براى بعضى مشكل و پيچيده باشد كه از يكسو از گفتار بىعمل نهى شده و خاموش بودن و عمل نشان دادن به عنوان يك ارزش معرّفى گرديده ، و از سوى ديگر سخنانى كه جنبهء تبليغى دارد و از نظر روانى دوستان را تقويت و روحيّهء دشمن را تضعيف مىكند يكى از ابزارهاى مبارزه و موفّقيّت شمرده شده است ، مانند رجز خوانى در ميدان جنگ كه در ميان بزرگان نيز در « غزوات » رسول اللّه و جنگهاى امير مؤمنان و ساير امامان معصوم همچون سيد الشهدا امام حسين ( ع ) در « كربلا » معروف است و همه با آن آشنا هستيم و همچنين تهديدهايى كه در نامه‌هاى پيامبر اسلام يا على ( ع ) نسبت به دشمنانش وجود داشت . چگونه مىتوان اين دو را از هم جدا ساخت و معيار آن چيست ؟\r\nحقيقت اين است كه فرق ميان اين دو با كمى دقّت آشكار است . آنچه مورد نهى واقع شده ، سخنان تو خالى و رعد و برقهاى بىمحتوا يا همان چيزى است كه ما آن را لاف و گزاف مىناميم و قراين نشان مىدهد كه كار جدّى به دنبال آن وجود ندارد . اين گزاف‌گويىها كار شياطين و پيروان آنها و افراد بىمنطق است .\r\nامّا تشويق و تهديدهايى كه به دنبال آن برنامه و كار و عمل است و از دايرهء سخن به دايرهء عمل منتقل مىشود و نشانه‌هاى واقعيّت در آن آشكار است ، در گروه دوّم جاى دارد كه نه تنها مذموم نيست بلكه بخشى از جنگ روانى با دشمنان محسوب مىشود و كاربرد وسيع و گسترده و مؤثّرى دارد . البته به اين نكته نيز بايد توجّه داشت كه به هنگام درگيرى در جنگ ، پرداختن به رجزخوانى و سخن گفتن و امثال آن بخشى از نيروهاى فعّال انسان را به خود اختصاص مىدهد و از تأثير حملات و قدرت آن مىكاهد و به همين دليل از آن نهى شده است .\r\n\r\n","description":"","footnote":"","page_name":" 478 ","page_number":478},
  {"content":"\r\n\r\n\r\nخطبهء دهم يريد الشيطان او يكنّى به عن قوم\r\nمنظور حضرت از اين سخن شيطان است يا جمعيّت خاصّى ( كه خوهاى شيطانى داشتند ) !\r\n\r\nخطبه در يك نگاه\r\nاين « خطبه » نيز به داستان جنگ « جمل » و حوادث دردناك آن اشاره مىكند ، و امام لشكر « طلحه » و « زبير » را به عنوان لشكر « شيطان » معرّفى فرموده سپس به ويژگيهاى خودش در اين ميدان اشاره مىكند و آن گاه برنامهء آيندهء خود را در اين ميدان ضمن جمله‌هاى كوتاه و كوبنده‌اى كه آميخته با تهديدات جدّى براى دشمن است بيان مىفرمايد و ضمن يك پيشگويى صريح نتيجهء اين جنگ خونين را از قبل بيان مىكند .\r\nالا و انّ الشّيطان قد جمع حزبه ، و استجلب خيله و رجله ، و انّ معى لبصيرتى : ما لبّست على نفسى ، و لا لبّس علىّ . و ايم اللّه لافرطنّ لهم حوضا انا ماتحه ! لا يصدرون عنه ، و لا يعودون اليه . « 1 »\r\n\r\n\r\n","description":"","footnote":"\r\n( 1 ) در مصادر « نهج البلاغه » آمده است كه « مرحوم مفيد » اين خطبه را در « ارشاد » صفحهء 118 نقل كرده است .\r\n","page_name":" 479 ","page_number":479},
  {"content":"\r\n\r\n\r\nترجمه\r\nآگاه باشيد ! شيطان حزب خود را گرد آورده و سواره و پياده‌هاى لشكرش را فراخوانده است ، ولى من آگاهى و بصيرت خود را همراه دارم ، نه حقيقت را بر خود مشتبه ساخته‌ام و نه ديگرى بر من مشتبه ساخته ، به خدا سوگند گردابى براى آنان فراهم سازم كه جز من كسى نتواند آن را چاره كند ! هرگز از آن بيرون نمىآيند و ( آن عدّه كه از آن بگريزند هرگز به سوى آن باز نمىگردند ) و قدم نهادن در چنين صحنه‌هايى را فراموش مىكنند !\r\n\r\nشرح و تفسير\r\n\r\nباز هم هشدار به مسلمانان\r\nهمان گونه كه قبلا اشاره شد سخنان امام در اين خطبه ناظر به مسائل مربوط به جنگ « جمل » است و با توجّه به پيوند و ارتباطى كه ميان اين خطبه و خطبهء بيست و دو ، و از آن بالاتر ارتباطى كه بين اين خطبه و خطبهء 137 است كه در واقع اين خطبه در آن خطبه ادغام شده و بخشى از آن را تشكيل مىدهد ، ترديدى در اين امر باقى نمىماند كه هدف اصلى در اين خطبه اشاره به جنگ « جمل » است و كسانى كه آن را اشاره به جنگ « صفين » و لشكريان « شام » دانسته‌اند گويا اين پيوندها را در نظر نگرفته‌اند .\r\nنخستين محور در اين خطبه ، همان تشبيه لشكر « طلحه » و « زبير » به لشكريان شيطان است ، مىفرمايد : « آگاه باشيد شيطان حزب خود را گرد آورده و سواره و پياده‌هاى لشكرش را فرا خوانده است » ( الا و انّ الشّيطان قد جمع حزبه ، و استجلب\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nخيله و رجله ) .\r\nچگونه آنها لشكر شيطان نباشند در حالى كه پيمانشان را با امامشان شكستند و به خاطر جاه‌طلبى دست به نفاق‌افكنى و ايجاد تفرقه در امّت اسلامى زدند و آتشى روشن كردند كه گروه عظيمى در آن سوختند و خودشان نيز سرانجام طعمهء آن آتش شدند ! تعبير به « حزب » اشاره به هماهنگى اهداف آنها با هدفهاى شيطان است و تعبير به « خيل » ( سواره نظام ) و « رجل » ( لشكر پياده ) ، اشاره به تنوّع لشكريان آنهاست .\r\nدر آيات قرآن نيز اشاره به حزب شيطان شده است آنجا كه مىگويد :  « إِنَّما يَدْعُوا حِزْبَهُ لِيَكُونُوا مِنْ أَصْحابِ السَّعِيرِ »  ، شيطان حزب خود را فقط براى اين دعوت مىكند كه از دوزخيان و اهل آتش باشند » . « 1 » در جايى ديگر اشاره به لشكر پياده و سوارهء شيطان كرده و براى آزمايش انسانها ، شيطان را مخاطب ساخته ، مىفرمايد :  « وَ أَجْلِبْ عَلَيْهِمْ بِخَيْلِكَ وَ رَجِلِكَ »  ، و لشكر سواره و پياده‌ات را بر آنها گسيل دار » ! « 2 » اين اخطارهاى مكرّر قرآن براى اين است كه اهل ايمان چشم و گوش خود را باز كنند مبادا در دام شيطان گرفتار شوند و در حزب او در آيند و در صف لشكر سواره و پيادهء او قرار گيرند ! ولى اين سرنوشت شوم ، دامان « طلحه » و « زبير » و همراهان و همكاران و پيروان آنها را گرفت و به خاطر جاه‌طلبى و هواپرستى در اين دام گرفتار شدند .\r\nسپس به بيان محور دوّم پرداخته ، ويژگيهاى خود را بيان مىفرمايد و مىگويد : « من آگاهى و بصيرت خود را همراه دارم ، نه حقيقت را بر خود مشتبه\r\n\r\n\r\n","description":"","footnote":"\r\n( 1 ) سورهء فاطر ، آيهء 6 .\r\n( 2 ) سورهء اسرا ، آيهء 64 .\r\n","page_name":" 481 ","page_number":481},
  {"content":"\r\n\r\nساخته‌ام و نه ديگرى بر من مشتبه ساخته است » ( و انّ معى لبصيرتى : ما لبّست على نفسى ، و لا لبسّ علىّ ) .\r\nدر حقيقت سرچشمهء گمراهى هر كسى يكى از سه چيز است : نخست اين كه بصيرت و آگاهى كافى نسبت به كارى كه مىخواهد اقدام كند نداشته باشد و ناآگاهانه وارد معركه‌اى شود كه بر خلاف رضاى خدا و فرمان حقّ است .\r\nديگر اين كه در عين آگاهى ، هوا و هوسها حجابى بر ديدهء حقيقت‌بين ، بيفكند و انسان را گرفتار اشتباه كند و چه بسيارند كسانى كه از گناه بودن چيزى آگاهند ولى بر اثر وسوسه‌هاى نفس و انگيزه‌هاى شيطانى ، مجوّزهايى براى خويش درست مىكنند و گاه ، آن گناه را به عنوان يك وظيفهء واجب پنداشته ، به آن آلوده مىشوند ، و به گفتهء قرآن  « وَ هُمْ يَحْسَبُونَ أَنَّهُمْ يُحْسِنُونَ صُنْعاً »  . « 1 » سوّم اين كه اجازه به شياطين انس و جن بدهد كه در او نفوذ كنند و حقيقت را مشتبه سازند . هيچ يك از اين سه چيز در وجود مبارك آن حضرت راه نداشت چرا كه تمام درهاى خطا و انحراف را از درون و برون به روى وسوسه‌گران بسته بود و با هوشيارى آميخته با تقوا ، حقيقت را آن چنان كه هست در مىيافت و در سايهء آن به پيش مىرفت .\r\nبعضى از شارحان « نهج البلاغه » گفته‌اند : تعبير « انّ معى لبصيرتى » اشاره به اين است كه همان بصيرتى كه با آن رسول خدا را شناختم و در تمام حوادث مهمّ عصر او ، در كنار او بودم ، همان بصيرت همچنان با من است و همچون چراغ پر فروغى فرا راه من قرار گرفته است . و اين جمله را اشاره‌اى به آيهء شريفهء قرآن مىدانند كه مىفرمايد :  « قُلْ هذِهِ سَبِيلِي أَدْعُوا إِلَى اللَّهِ عَلى بَصِيرَةٍ أَنَا وَ مَنِ اتَّبَعَنِي »  ، بگو اين راه من است و من و پيروانم با بصيرت كامل مردم را به سوى خدا\r\n\r\n\r\n","description":"","footnote":"\r\n( 1 ) سورهء كهف ، آيهء 104 .\r\n","page_name":" 482 ","page_number":482},
  {"content":"\r\n\r\nدعوت مىكنيم » . « 1 » در حديثى نيز از امام « على بن موسى الرضا » ( ع ) مىخوانيم : « لَنا اعين لا تشبه اعين النّاس و فيها نور ليس للشّيطان فيها نصيب ، ما چشمهايى داريم كه شبيه چشمهاى مردم نيست و در آن نورى است كه شيطان در آن نصيبى ندارد » . « 2 » بعضى نيز معتقدند كه جملهء دوّم و سوّم كه مىفرمايد : « نه حقيقت را بر خود مشتبه ساخته‌ام و نه كسى بر من مشتبه ساخته » تفسيرى است بر جملهء اوّل كه مىفرمايد : « بصيرت و آگاهى من با من است » ، ولى آنچه در بالا گفته شد مناسب‌تر به نظر مىرسد .\r\nاين نكته نيز قابل ملاحظه است كه امام نخست مىفرمايد : « من حقيقت را بر خود مشتبه نساخته‌ام » ، سپس مىفرمايد : « و ديگران هم بر من مشتبه نساخته‌اند » ، اين در واقع يك ترتيب طبيعى است كه انسان بايد نخست از فريب نفس خويش در امان باشد تا فريب فريبندگان ديگر در جان و دل او اثر نگذارد .\r\nسپس به بيان محور سوّم و آخرين سخن در اين زمينه پرداخته و پايان جنگ « جمل » را به روشنى پيش‌گويى مىكند و به مخالفانش سخت هشدار مىدهد ، مىفرمايد : « به خدا سوگند گردابى براى آنان فراهم سازم كه جز من كسى نتواند آن را چاره كند ( و سرانجام همگى در آن غرق خواهند شد ) و هرگز از آن بيرون نمىآيند و ( آن عدّه كه از آن بگريزند ) هرگز به سوى آن باز نمىگردند ( و براى هميشه قدم نهادن در چنين صحنه‌هايى را فراموش مىكنند ) ! » ( و ايم « 3 » اللّه\r\n\r\n\r\n","description":"","footnote":"\r\n( 1 ) سورهء يوسف ، آيهء 108 .\r\n( 2 ) « بحار » ، جلد 26 ، صفحهء 66 .\r\n( 3 ) « ايم » به اعتقاد بعضى از ارباب لغت جمع « يمين » به معناى قسم است كه نون آن ساقط شده است و مبتداى محذوف الخبر است و در تقدير « و ايمن اللّه قسمى ، يعنى به خدا سوگندها مىخورم » است .\r\n","page_name":" 483 ","page_number":483},
  {"content":"\r\n\r\nلافرطنّ « 1 » لهم حوضا انا ماتحه « 2 » ! لا يصدرون عنه ، و لا يعودون اليه ) .\r\nدر واقع امام ( ع ) ميدان نبرد را به حوض يا گردابى تشبيه كرده كه آن را تا حدّ ممكن پر از آب مىكند آن چنان كه راه خلاصى از آن نداشته باشند و ابتكار عمل كاملا به دست او باشد ( جملهء « انا ماتحه » با توجّه به اين كه ماتح به معناى كسى است كه آب را از چاه بالا مىكشد اشاره به همين نكته است ) . سپس به نتيجهء آن اشاره مىكند كه لشكريان « جمل » چنان در آن گرفتار مىشوند كه راه فرار نخواهند داشت و اگر گروه اندكى از آن فرار كنند چنان درس عبرتى مىگيرند كه بازگشت به چنين صحنه‌اى را در تمام عمر فراموش كنند .\r\nجملهء « لافرطنّ » مفهومش اين نيست كه من در اين راه افراط مىكنم ، بلكه منظور اين است كه حدّاكثر تلاش ممكن را انجام خواهم داد تا راه را بر تمام دشمنان ببندم ! ( دقّت كنيد ) به همين دليل عايشه كه يكى از سردمداران اصلى جنگ جمل بود هرگز در جنگهاى آينده شركت نكرد و براى تمام عمر ، حضور در چنين صحنه‌هايى را فراموش كرد » !\r\n\r\n\r\n","description":"","footnote":"\r\n( 1 ) « افرطنّ » از مادهء « افراط » در اصل به معناى تجاوز از حدّ است ( نقطهء مقابل تفريط ) ولى گاه به معناى انجام حدّاكثر چيزى ، نيز آمده است و در جملهء بالا اشاره به همين معنى است .\r\n( 2 ) « ماتح » در اصل به معناى امتداد دادن چيزى است سپس به كسى كه طناب را در چاه مىافكند تا آب بكشد « ماتح » گفته‌اند نقطهء مقابل « مايح » كه به كسى گفته مىشود كه در چاه برود و از پايين دلو را پر از آب كند و به گفتهء بعضى واژه‌اى كه نقطه‌اش بالاست ( ماتح ) به كسى گفته مىشود كه آب را از بالاى چاه مىكشد و آن كه نقطه‌اش در پايين قرار دارد ( مايح ) به كسى كه از پايين آب را بالا مىبرد .\r\n","page_name":" 484 ","page_number":484},
  {"content":"\r\n\r\n\r\nنكته لشكر شيطان !\r\nاز خطبهء بالا اين معنى استفاده مىشود كه شيطان در برنامهء اغواگرى خود تنها نيست ، بلكه لشكريانى دارد كه در خطبهء فوق به عنوان لشكر سواره و پيادهء شيطان ( خيل و رجل ) تعبير شده و همچنين دستياران و هم مسلكانى دارد كه از آن به حزب شيطان تعبير شده بود و همان گونه كه گفتيم اين هر دو تعبير در قرآن مجيد آمده است ( توجه داشته باشد كه « خيل » گاه به معناى اسبها و گاه به معناى اسب سواران است و در اين جا معناى دوّم منظور مىباشد ) .\r\nالبتّه شيطان ، حزب و لشكر سواره و پياده‌اى به آن معنى كه در اجتماعات امروزى و ارتشها معمول است ندارد ، ولى مىدانيم او دستيارانى از جنس خود و از جنس آدميان براى اغواى مردم دارد و حتّى احزاب كنونى و لشكرهاى سواره و پيادهء فعلى كه در اختيار سلطه‌هاى ظالم و ستمگر است همان حزب شيطان و لشكر پياده و سوارهء او هستند .\r\nگروهى كه چابكتر و كارآمدترند ، لشكر سوارهء شيطانند و آنها كه ضعيفتر و كم اثرترند ، لشكر پياده‌اند ، و گاه مىشود كه انسانى خود ، از فرماندهان لشكر شيطان مىباشد و چندان از آن آگاه نيست و حتّى گاه تصوّر مىكند كه در زمرهء « حزب اللّه » ولى در واقع در سلك « حزب الشّيطان » قرار دارد ! رهروان راه حق بايد خود را به خدا بسپارند و تحت ولايت او قرار دهند تا به مضمون  « اللَّهُ وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ »  از تاريكيهاى وساوس شيطانى رهايى يافته و به نور ايمان و تقواى الهى راه يابند و خود را با تمام وجود در ظلّ عنايت الهى قرار دهند تا به مضمون « الهى لا تكلنى الى نفسى طرفة عين ابدا » ، خداوند امورشان را بر عهده گيرد و هدايتشان را تضمين كند .\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nشرط وصول به اين مقام همان است كه مولا در خطبهء بالا فرموده است ، يعنى بايد تا آنجا كه امكان دارد بصيرت و معرفت و شناخت را با خود همراه داشت و از فريب خويشتن پرهيز كرد و از قرار گرفتن در معرض فريب و وسوسه‌هاى ديگران بر حذر بود .\r\n\r\n","description":"","footnote":"","page_name":" 486 ","page_number":486},
  {"content":"\r\n\r\n\r\nخطبهء يازدهم و من كلام له عليه السّلام لابنه محمّد بن الحنفيّه لمّا اعطاه الرّاية يوم الجمل\r\nاين سخن را على ( ع ) به فرزندش « محمّد بن حنفيّة » فرمود ، در آن هنگام كه پرچم را در روز جنگ « جمل » به دست او سپرد .\r\nتزول الجبال و لا تزل ! عضّ على ناجذك . اعر اللّه جمجمتك . تد في الارض قدمك . ارم ببصرك اقصى القوم ، و غضّ بصرك ، و اعلم انّ النّصر من عند اللّه سبحانه .\r\n\r\nترجمه\r\nاگر كوهها متزلزل شود تو تكان مخور ! دندانهايت را به هم بفشار و جمجمهء خويش را به خدا عاريت ده ! قدمهايت را بر زمين ميخكوب كن ! و نگاهت به آخر لشكر دشمن باشد ! چشمت را فرو گير ( و مرعوب نفرات و تجهيزات دشمن نشو ) ! و بدان ! نصرت و پيروزى از سوى خداوند سبحان است !\r\n\r\nخطبه در يك نگاه\r\nاز روايات به خوبى استفاده مىشود كه امير مؤمنان على ( ع ) اصرار زيادى داشت كه در ميدان « جمل » جنگى صورت نگيرد و خون مسلمين بر صفحهء آن ريخته نشود . و نيز آمده است كه در آن روز پرچم را به دست « محمد بن حنفيه » داد\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nسپس در فاصلهء ميان نماز صبح تا ظهر ، پيوسته آنها را دعوت به صلح و اصلاح و بازگشت به پيمان و بيعت مىكرد . و خطاب به « عايشه » كرد و فرمود : « خداوند در قرآن مجيد ، تو ( و ساير همسران پيامبر را ) دستور داده است كه در خانه‌هايتان بمانيد ( و آلت دست اين و آن نشويد ) ! تقواى الهى پيشه كن و به خانه‌ات باز گرد و فرمان خدا را اطاعت كن ! بعد رو به « طلحه » و « زبير » كرد و فرمود : « شما همسران خود را در خانه پنهان كرده‌ايد ، ولى همسر رسول خدا ( ص ) را به ميدان ، در برابر همه آورده‌ايد ! شما مردم را تحريك مىكنيد و مىگوييد ما براى خونخواهى « عثمان » اين جا آمده‌ايم و مىخواهيم خلافت ، شورايى شود ( در حالى كه مردم انتخاب خود را كرده و خود شما نيز بيعت نموده‌ايد ) ! به « زبير » فرمود : « آيا به خاطر دارى كه روزى در مدينه من و تو با هم بوديم و تو با من سخن مىگفتى و تبسّمى بر لب داشتى ، پيامبر از تو پرسيد آيا على را دوست دارى ؟ تو گفتى چگونه او را دوست نداشته باشم در حالى كه ميان من و او ، هم خويشاوندى و هم محبّت الهى است در حدّى كه در بارهء ديگرى نيست ! در اين جا پيامبر ( ص ) فرمود : تو در آينده با او پيكار خواهى كرد ، در حالى كه ظالم هستى ! تو گفتى پناه مىبرم به خدا از چنين كارى » ! باز هم على ( ع ) به نصيحت ادامه داد و به پيشگاه خداوند عرضه داشت :\r\n« خداوندا من بر اينان اتمام حجّت كردم و مهلتشان دادم تو شاهد و گواه باش ! » سپس قرآن را گرفت و به دست « مسلم مجاشعى » داد و فرمود : « اين آيه را براى آنها بخوان :  « وَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما »  ، اگر دو گروه از مؤمنان با هم پيكار كنند در ميان آنها صلح برقرار سازيد » . « 1 » او به لشكرگاه دشمن نزديك شد و قرآن را به دست راست گرفت و آيه را خواند . آنها حمله كردند و دست راست او را قطع نمودند . قرآن را به دست چپ داد ، دست چپش را قطع كردند . با دندان گرفت او را كشتند . اين جا بود كه على ( ع ) فرمود : « هم اكنون\r\n\r\n\r\n","description":"","footnote":"\r\n( 1 ) سورهء حجرات ، آيهء 9 .\r\n","page_name":" 488 ","page_number":488},
  {"content":"\r\n\r\nپيكار كردن با اين گردنكشان براى ما گواراست » ! در اين جا بود كه سخن بالا را خطاب به « محمّد بن حنفيّه » بيان فرمود . « 1 » به هر حال در اين خطبه امام ( ع ) رموز مهمّى از فنون جنگ و نكته‌هايى را كه از نظر روانى و جسمى در يك سرباز مسلمان اثر مىگذارد و او را شجاع و آماده براى پيكار مىكند ، بيان مىفرمايد .\r\nاين كلام مشتمل بر هفت جمله است : در جملهء اوّل يك دستور كلّى در بارهء مقاومت در ميدان نبرد مىدهد و سپس در پنج جملهء ديگر انگشت روى جزئيات و ريزه‌كاريها و امورى كه تأثير در استقامت و پيروزى دارد مىگذارد و در هفتمين و آخرين جمله ، توجّه به پروردگار و توكّل بر ذات پاك او و اين كه پيروزى در هر حال از سوى اوست را مطرح مىفرمايد تا با قدرت و قوّت ايمان ، مشكلات و سختيهاى جنگ قابل تحمّل شود و روحيّهء نبرد در حدّ اعلى براى مبارزه با دشمن قرار گيرد .\r\n\r\nشرح و تفسير\r\n\r\nهمچون كوه استوار باش !\r\nهمان گونه كه در بالا اشاره شد ، اين خطبه نيز ناظر به جريانات جنگ « جمل » است . آن جا كه امام ( ع ) پرچم را به دست فرزند شجاعش « محمّد بن حنفيه » مىسپارد و در عباراتى كوتاه و مؤثّر و دلنشين ، قسمت مهمّى از دستورات جنگى را براى او در هفت جمله بيان مىدارد :\r\nنخست مىفرمايد : « اگر كوهها متزلزل شود ، تو تكان مخور ! » ( تزول الجبال\r\n\r\n\r\n","description":"","footnote":"\r\n( 1 ) « منهاج البراعة خويى » ، جلد 3 ، صفحهء 167 تا 169 .\r\n","page_name":" 489 ","page_number":489},
  {"content":"\r\n\r\nو لا تزل ) . « 1 » در واقع مهمترين مسأله در ميدان جنگ ، مسألهء استقامت و پايمردى است كه رسيدن به پيروزى بدون آن غير ممكن است ، و امام ( ع ) نيز در آغاز ، روى همين مسأله انگشت مىگذارد . اين جمله مىتواند اشاره‌اى به مضمون حديث معروفى باشد كه در بارهء مؤمن نقل شده است كه مىفرمايد : « المؤمن كالجبل الرّاسخ لا تحرّكه العواصف ، فرد با ايمان همچون كوه پا بر جاست كه طوفانها و تندبادها آن را تكان نمىدهد » ! در حديث ديگرى از پيامبر اكرم ( ص ) مىخوانيم : « المؤمن اشدّ فى دينه من الجبال الرّاسية و ذلك انّ الجبل قد ينحت منه و المؤمن لا يقدر احد على ان ينحت من دينه شيئا ، مؤمن ، در دينش از كوههاى پا بر جا محكمتر است ! چرا كه كوه را گاهى مىتراشند ، ولى از دين مؤمن چيزى كم و تراشيده نمىشود » ! « 2 » سپس از اين دستور كلى فراتر رفته و به جزئياتى كه در اين زمينه مؤثر و كارساز است مىپردازد ، و در دوّمين جمله مىفرمايد : « دندانهايت را به هم بفشار » ( عضّ على ناجذك ) .\r\n« ناجذ » گاه به معنى دندانهايى كه بعد از دندان « انياب » واقع شده ، تفسير گرديده و گاه به معنى دندان عقل و گاه به معنى همهء دندانها و يا همهء دندانهاى آسيا . و در اين جا مناسب معناى سوّم است . گفته مىشود فشار آوردن روى دندانها دو فايده دارد : نخست اين كه ترس و وحشت را زايل مىكند و به همين دليل هنگامى كه انسان از ترس بلرزد اگر دندانها را محكم بر هم بفشارد لرزش او ساكت يا كم مىشود و ديگر اين كه استخوانهاى سر را محكم نگاه مىدارد و در\r\n\r\n\r\n","description":"","footnote":"\r\n( 1 ) به گفتهء بعضى از شارحان « نهج البلاغه » عبارت فوق از نظر معنى ، يك جملهء شرطيه است و در تقدير « لو زالت الجبال لا تزل » مىباشد . ( شرح « ابن ميثم » ، جلد 1 ، صفحهء 287 )\r\n( 2 ) « سفينة البحار » ، مادهء « امن » .\r\n","page_name":" 490 ","page_number":490},
  {"content":"\r\n\r\nبرابر ضربات دشمن آسيب كمترى به آن مىرسد و شبيه اين معنى در خطبهء ديگرى از « نهج البلاغه » آمده است آنجا كه مىفرمايد : « و عضّوا على الاضراس فانّه انبى للسّيوف عن الهامّ ، دندانها را روى هم فشار دهيد كه اين كار تأثير شمشير را بر سر كمتر مىكند » . « 1 » در سوّمين جمله با تعبير بسيار زيبايى مىفرمايد : « جمجمهء خويش را به خدا عاريت ده ! » ( اعر اللّه جمجمتك ) .\r\nاشاره به اين كه آماده ايثار ، جانبازى و شهادت در راه خدا باش كه اين آمادگى مايهء شجاعت و شهامت و پايمردى است ! بعضى از شارحان « نهج البلاغه » از اين جمله ، پيشگويى و بشارت نسبت به سرنوشت « محمّد بن حنفيّه » در ميدان جنگ « جمل » استفاده كرده‌اند داير بر اين كه تو از اين ميدان سالم برون خواهى آمد چرا كه در مفهوم عاريت ، باز پس گرفتن نهفته شده است .\r\nدر چهارمين جمله مىفرمايد : « قدمهايت را در زمين ميخكوب كن ! » ( تد في الارض قدمك ) .\r\nاشاره به اين كه فكر عقب‌نشينى و فرار از ميدان هرگز در سر نپروران و در برابر دشمن ثابت قدم باش ! همان گونه كه قرآن مجيد به مؤمنان دستور مىدهد :\r\n « يا أَيُّهَا الَّذِينَ آمَنُوا إِذا لَقِيتُمْ فِئَةً فَاثْبُتُوا »  ، اى كسانى كه ايمان آورده‌ايد هنگامى كه در ميدان نبرد با گروهى روبرو مىشويد ثابت قدم باشيد ! « 2 » تفاوت اين جمله با جملهء اوّل ممكن است در اين بوده باشد كه جملهء اوّل عدم تزلزل در فكر و روحيه را بيان مىكند و جملهء اخير عدم تزلزل ظاهرى و جسمانى و عقب‌نشينى نكردن را در نظر دارد .\r\nدر پنجمين جمله مىفرمايد : « نگاهت به آخر لشكر دشمن باشد ! » ( ارم ببصرك\r\n\r\n\r\n","description":"","footnote":"\r\n( 1 ) « نهج البلاغه » ، خطبهء 124 .\r\n( 2 ) سورهء انفال ، آيهء 45 .\r\n","page_name":" 491 ","page_number":491},
  {"content":"\r\n\r\nاقصى القوم ) .\r\nاين نگاه سبب مىشود كه به تمام ميدان و لشكر دشمن احاطه پيدا كند و آرايش جنگى را در همه جاى ميدان زير نظر بگيرد و از كم و كيف آن آگاه شود و محاسبات تهاجمى يا دفاعى خويش را بر اساس صحيح استوار سازد .\r\nدر ششمين جمله مىفرمايد : « ( بعد از آن كه تمام لشكر و جوانب ميدان را در نظر گرفتى ) نظرت را فرو گير ! » ( و غضّ بصرك ) .\r\nاين جمله ، يا به معناى حقيقى آن است كه خود را در ميدان ، دائما متوجّه مناطق دور دست كه از تكرار نظر به آن ، گاه ترس و رعبى به وجود مىآيد ، مشغول نكند و تنها به اطراف خود بنگرد ( توجّه داشته باشيد « غضّ بصر » به معناى بستن چشم نيست بلكه به معناى فرو انداختن و كوتاه كردن نگاه است ) و يا به معناى كنايى است يعنى نسبت به كثرت نفرات و تجهيزات دشمن بىاعتنا باش و از آن چشم فرو گير و با شجاعت و شهامت بر دشمن بتاز و ضربات خود را بىواهمه بر او فرود آور ! شاهد اين معنا جمله‌اى است كه در خطبهء ديگرى از نهج البلاغه آمده است آن جا كه مىفرمايد : « و غضّوا الابصار فانّه اربط للجاش و اسكن للقلوب ، چشمهاى خود را فرو گيريد تا قلب شما قويتر و روح شما آرامتر باشد » . « 1 » در هفتمين و آخرين جمله به يك نكتهء بسيار مهم و اساسى كه جنبهء معنوى و روحانى دارد و مايهء قوّت نفوس و آرامش خاطر مىباشد ، اشاره مىكند و مىفرمايد : « با اين همه بدان كه نصرت و پيروزى از سوى خداوند سبحان است ! » ( و اعلم ان النّصر من عند اللّه سبحانه ) .\r\nاشاره به اين كه آنچه گفته شد تنها اسباب و مقدّمات از نظر ظاهر به حساب مىآيد ، آنچه مهم است ارادهء خداست كه پيروزى و نصرت از آن سرچشمه\r\n\r\n\r\n","description":"","footnote":"\r\n( 1 ) « نهج البلاغه » ، خطبهء 124\r\n","page_name":" 492 ","page_number":492},
  {"content":"\r\n\r\nمىگيرد ، بر او دل ببند و به او تكيه كن و موفّقيّت نهايى را از او بخواه كه او بر هر چيزى قادر و تواناست و نسبت به بندگان با ايمان و مجاهد ، رحيم و مهربان است ! همان گونه كه در قرآن مجيد نيز مىخوانيم :  « وَ مَا النَّصْرُ إِلَّا مِنْ عِنْدِ اللَّهِ الْعَزِيزِ الْحَكِيمِ »  ، پيروزى ، تنها از سوى خداوند عزيز و حكيم است » . « 1 » جالب اين كه قرآن مجيد در آغاز اين آيه سخن از يارى فرشتگان به ميان مى آورد ولى با اين حال مىفرمايد : « تصوّر نكنيد كه نصرت و پيروزى به دست فرشتگان است ، بلكه تنها به دست خداوند قادر ، عالم و تواناست » !\r\n\r\nنكته‌ها\r\n\r\n1 - محمّد بن حنفيّه كيست ؟\r\nاو يكى از فرزندان رشيد امير مؤمنان على ( ع ) است و « حنفيّه » لقب مادر اوست و اسمش « خوله » دختر يكى از مردان با شخصيّت طايفهء « بنى حنيفه » است كه در يكى از جنگهاى اسلامى اسير شد و مىخواستند او را بفروشند ، على ( ع ) او را آزاد كرد و به همسرى خود در آورد . او شجاعت را از على ( ع ) به ارث برده بود و مىگويند گاهى زره‌هاى محكم را با دست پاره مىكرد و به همين دليل امام ( ع ) در جنگ « جمل » پرچم را به دست او سپرد و در جنگ « صفّين » جناح چپ سپاه على ( ع ) به دست او و « محمّد بن ابى بكر » و « هاشم مرقال » بود .\r\nاو نسبت به امام حسن و امام حسين - عليهما السلام - بسيار متواضع بود و فرزندان على ( ع ) از حضرت فاطمه را بسيار احترام مىگذارد . روزى به او گفتند على تو را به ميدانهاى خطرناك مىفرستد ولى از فرستادن حسن و حسين خوددارى مىكند ، در حالى كه آنها هم برادر تواند ! او در جواب مىگويد :\r\n« حسن و حسين همچون چشمان او هستند و من همچون بازوان او و انسان به\r\n\r\n\r\n","description":"","footnote":"\r\n( 1 ) سورهء آل عمران - آيهء 126 .\r\n","page_name":" 493 ","page_number":493},
  {"content":"\r\n\r\nوسيلهء بازوهايش از چشمش دفاع مىكند » .\r\nبعضى « محمّد بن حنيفيّه » را متّهم مىكنند كه او بعد از امام حسين ( ع ) دعوى امامت داشت و يا حتّى دعوى مهدويّت ! ولى مرحوم « شيخ مفيد » در اين زمينه سخن روشنى دارد ، مىگويد : « محمّد حنفيّه » هرگز ادّعاى امامت نكرد و كسى را به سوى خود فرا نخواند ( بلكه ديگران چنين نسبتهايى به او داده‌اند و مدّعى امامت و يا مهدويّت او بوده‌اند و طايفهء « كيسانيّه » جزء چنين مدّعيانى محسوب مىشوند » .\r\n« محمّد حنفيّه » در سال 81 هجرى در سنّ شصت و پنج سالگى دار فانى را وداع گفت . در بارهء محل دفن او اختلاف است ، بعضى مىگويند در « طائف » بدرود حيات گفت و در همان جا دفن شد و بعضى مىگويند در « بقيع » به خاك سپرده شد و گاه محلّ وفات او را كوه « رضوى » در نزديكى مدينه دانسته‌اند . « 1 » يكى از نشانه‌هاى جلالت مقام او اين است كه امام حسين ( ع ) هنگامى كه مىخواست از مدينه به سوى مكّه حركت كند او را وصى و نمايندهء خود در مدينه قرار داد تا اخبار آن جا را به او برساند و وصيتنامهء معروف خود را كه در مقاتل آمده ، به او سپرد .\r\n\r\n2 - مهمترين شرط پيروزى بر دشمن\r\nاز آيات قرآن مجيد و روايات اسلامى به خوبى استفاده مىشود كه اساس پيروزى در كارها صبر و استقامت و پايمردى است . قرآن سربازان پيروز كه حتّى با نابرابرى فاحش نسبت به دشمن ، مشمول نصرت الهى مىشوند را با همين صفت توصيف كرده ، مىفرمايد :  « إِنْ يَكُنْ مِنْكُمْ عِشْرُونَ صابِرُونَ يَغْلِبُوا مِائَتَيْنِ وَ إِنْ يَكُنْ مِنْكُمْ مِائَةٌ يَغْلِبُوا أَلْفاً مِنَ الَّذِينَ كَفَرُوا بِأَنَّهُمْ قَوْمٌ لا يَفْقَهُونَ »  ،\r\n\r\n\r\n","description":"","footnote":"\r\n( 1 ) رجال « مامقانى » ، « سفينة البحار » و « مفتاح السّعادة » و « شرح ابن ابى الحديد » .\r\n","page_name":" 494 ","page_number":494},
  {"content":"\r\n\r\nهر گاه بيست نفر با استقامت از شما باشند بر دويست نفر غلبه مىكنند و اگر صد نفر باشند بر هزار نفر از كسانى كه كافر شدند پيروز مىگردند چرا كه آنها گروهى هستند كه نمىفهمند » . « 1 » در كلمات قصار نهج البلاغه مىخوانيم : « و عليكم بالصّبر فانّ الصّبر من الايمان كالرّأس من الجسد و لا خير في جسد لا رأس معه و لا فى إيمان لا صبر معه ، و بر شما باد كه صبر و استقامت كنيد ! زيرا صبر و استقامت نسبت به ايمان ، همچون سر است نسبت به بدن ، تنى كه سر با او نباشد فايده‌اى ندارد و همچنين است ايمانى كه صبر و استقامت با آن نباشد » ! « 2 » در خطبهء بالا نيز كرارا روى همين معنى تكيه شده است ، گاه مىفرمايد : « اگر كوهها تكان بخورند تو استقامت كن و از جاى تكان مخور ! » و گاه مىفرمايد :\r\n« قدمهايت را بر زمين ميخكوب كن ! » و بقيهء جمله‌ها نيز در واقع شاخ و برگى براى اين معناست ، زيرا دندانها را به هم فشردن ، جمجمهء خويش را به خدا عاريت دادن ، نصرت و پيروزى را از جانب خدا دانستن ، همهء اينها به انسان استقامت بيشتر مىبخشد و پايدارى فزونتر مىدهد و آنچه سبب شد كه مسلمانان در جنگهاى نابرابر با دشمنان در صحنه‌هاى مختلف پيروز شوند همين اصل بود ، اصلى كه بايد در نسل كنونى نيز زنده بماند تا شاهد پيروزيهاى بيشتر بر دشمنان اسلام گردند .\r\n\r\n\r\n","description":"","footnote":"\r\n( 1 ) سورهء انفال ، آيهء 65 .\r\n( 2 ) كلمهء 82 ، از كلمات قصار نهج البلاغه .\r\n","page_name":" 495 ","page_number":495},
  {"content":"\r\n . \r\n","description":"","footnote":"","page_name":" 496 ","page_number":496},
  {"content":"\r\n\r\n\r\nخطبهء دوازدهم و من كلام له عليه السّلام لما اظفره اللّه باصحاب الجمل\r\n، و قد قال له بعض اصحابه : وددت أن اخي فلانا كان شاهدنا ليرى ما نصرك اللّه به على أعدائك .\r\n« فقال له عليه السّلام : اهوى اخيك معنا ؟ فقال : نعم . قال : فقد شهدنا ، و لقد شهدنا ! في عسكرنا هذا اقوام في اصلاب الرّجال و ارحام النّساء ، سيرعف بهم الزّمان ، و يقوى بهم الإيمان » . « 1 »\r\n\r\nترجمه\r\n( هنگامى كه خداوند امام ( ع ) را در جنگ « جمل » پيروز ساخت يكى از يارانش عرض كرد : دوست مىداشتم برادرم فلانى همراه ما بود تا شاهد پيروزيهاى الهى بر دشمنان كه خدا نصيب شما كرده است ، بوده باشد ) امام ( ع ) فرمود : آيا قلب و فكر و\r\n\r\n\r\n","description":"","footnote":"\r\n( 1 ) سند خطبه همان است كه در كلام « سيّد رضى » آمده ولى شبيه اين سخن را در كتاب « مصابيح الظلم » از كتب « محاسن برقى » مشاهده مىكنيم كه بعد از درهم شكستن لشكر « خوارج » در روز « نهروان » يكى از ياران على ( ع ) عرض كرد اى امير مؤمنان خوشا به حال ما كه در اين جا در ركاب شما بوديم و « خوارج » را به قتل رسانديم اين جا بود كه على ( ع ) تعبيراتى شبيه آنچه در خطبهء بالا آمده است بيان فرمود « مصادر نهج البلاغه ، جلد 1 ، صفحهء 339 » .\r\n","page_name":" 497 ","page_number":497},
  {"content":"\r\n\r\nعلاقهء برادرت با ماست ؟ او در پاسخ عرض كرد : آرى . امام ( ع ) فرمود : او نيز به طور مسلّم در اين صحنه حضور داشته است ( نه تنها او حضور داشته بلكه ) گروههايى در لشكر ما حضور داشتند كه هم اكنون در صلب پدران و رحم مادرانند . كسانى كه زمانهاى آينده آنها را آشكار مىسازد و ايمان به وسيلهء آنها قوى و نيرومند مىشود .\r\n\r\nخطبه در يك نگاه\r\nهمان گونه كه از گفتهء « سيّد رضى » پيداست اين خطبه نيز مربوط به داستان جنگ « جمل » است و هنگامى بيان شد كه پيروزى آشكار گرديد و ياران على ( ع ) غرق شادى گشتند و يكى از ياران على ( ع ) كه علاقهء فوق العاده‌اى به برادرش داشت جاى برادر را در اين صحنه خالى ديد و آرزو كرده بود كه اى كاش برادرش مىبود و در اين شادى شركت مىكرد و آثار عظمت الهى را در اين پيروزى سريع مشاهده مىنمود .\r\nاين جا بود كه على ( ع ) با بيان لطيف و عميقى حضور معنوى برادرش را كه همدل و هم عقيده با او بود اعلام فرمود ، زيرا از ديدگاه اسلام در ميان پيوندهاى گوناگونى كه در بين انسانها ديده مىشود ( پيوند نژاد ، زبان ، تفكّر سياسى و منافع اقتصادى و . . . ) برترين و والاترين پيوند ، همان پيوند مكتبى است كه در اين خطبه اشاره به آن شده است .\r\nبه تعبير ديگر ، على ( ع ) در اين خطبه مىفرمايد : تمام كسانى كه امروز در مناطق دور و نزديك جهان وجود دارند و به علل گوناگونى در اين ميدان و ميدانهاى مشابه آن حضور نداشته‌اند ، امّا با ما همدل و هم عقيده بوده‌اند و همچنين كسانى كه فردا و تا آيندهء دور دست از صلب پدران و رحم مادران قدم به عرصهء جهان مىنهند و با ما همدل و هم عقيده‌اند ، در واقع در اين ميدان نبرد حق و باطل حضور داشته و در بركات و حسنات آن شريكند !\r\n\r\n","description":"","footnote":"","page_name":" 498 ","page_number":498},
  {"content":"\r\n\r\n\r\nشرح و تفسير\r\n\r\nپيوند مكتبى\r\nهمان گونه كه از گفتار بالا روشن شد ، امام اين سخن را در پاسخ يكى از يارانش كه آرزوى حضور برادرش را در آن معركه داشت بيان كرد و به او فرمود :\r\n« آيا قلب و فكر و علاقهء برادرت با ماست ؟ ! » ( فقال له عليه السّلام : اهوى اخيك معنا ؟ ) « او در پاسخ عرض كرد : « آرى » ( فقال : نعم ) .\r\nامام فرمود : « او نيز به طور مسلّم در اين صحنه با ما بوده و حضور داشته است ! » ( فقد شهدنا ) .\r\nسپس افزود : « ( نه تنها او حضور داشته بلكه براى تو بگويم كه ) گروهى در اين لشكر ما حضور داشته‌اند كه هم اكنون در صلب پدران و رحم مادرانند ( هنوز متولّد نشده‌اند ) » ( و لقد شهدنا ! في عسكرنا هذا اقوام في اصلاب الرّجال و ارحام النّساء ) .\r\n« همان اقوامى كه زمانهاى آينده آنها را به وجود مىآورد و آشكار مىسازد و لشكر ايمان به وسيلهء آنها قوى و نيرومند مىشود ! » ( سيرعف بهم الزّمان ، و يقوى بهم الإيمان ) .\r\nآرى آنها كه در هر زمان و مكان در آيندهء دور و نزديك با ما پيوند مكتبى دارند ، همه جا با ما هستند هر چند تقدير الهى در ميان صفوف آنها در ظاهر جدايى افكند .\r\nولى در عالم معنى همه با همند و در پيروزيها و بركات و حسنات الهى مشتركند .\r\nجملهء « سيرعف بهم الزّمان » ترجمهء تحت اللفظىاش چنين است : « زمان آنها را همانند خون رعاف « 1 » از بينى خود مىچكاند » اين تعبير ظاهرا اشاره به اين\r\n\r\n\r\n","description":"","footnote":"\r\n( 1 ) « رعاف » : خونى كه از بينى بيرون آيد . ( فرهنگ عميد )\r\n","page_name":" 499 ","page_number":499},
  {"content":"\r\n\r\nاست كه همان گونه كه خون در عروق انسان وجود دارد هر چند آشكار نيست ولى لحظه‌اى فرا مىرسد كه آشكار مىشود و به سادگى و آسانى از بدن بيرون مىريزد ، آنها نيز در باطن و درون اين جهان وجود دارند ، ولى تدريجا طبق زمانبندى الهى از مرحلهء كمون به مرحلهء ظهور مىرسند و به وظايف خود مىپردازند . ويژگى آنها در اين است كه : « و يقوى بهم الإيمان ، دين و ايمان به وسيلهء آنها نيرو مىگيرد ( و در مسير خدا و آيين حق گام بر مىدارند و رسالتى را كه زمان و مكان بر عهدهء آنان گذارده است به درستى انجام مىدهند ) » .\r\nدر ميان شارحان نهج البلاغه در اين جا گفتگوهايى در بارهء نحوهء حضور غايبان در گرفته است كه آيا حضور آنها ، حضور روحانى است ؟ يعنى ارواح آنها كه قبل از بدن‌ها آفريده شده‌اند در آن جا حضور دارند ، يا حضور بالقوّة است ؟\r\nيعنى گويى حضور دارند هر چند ظاهرا حاضر نيستند ؟\r\nولى ظاهر اين است كه منظور امام ( ع ) حضور در تقسيم حسنات و نتيجه‌ها و پاداشهاست . يعنى آنها كه دلهايشان با ماست و در حزب و گروه ما « حزب اللّه » قرار دارند ، در پاداشهاى الهى با ما سهيم و شريكند و به اين ترتيب حضور معنوى در همهء ميدانهاى مبارزهء حقّ و باطل دارند . همانها كه در زمان خود همان وظايفى را انجام مىدهند كه امروز ما انجام مىدهيم ، گر چه دست تقدير ميان ما و آنها جدايى افكنده ، ولى عقايد يكى است و برنامه‌هاى عملى يكى ، و به همين دليل همه در نتيجهء كار يكديگر سهيم و شريكند ، بلكه در حقيقت آنها وجود واحدى هستند كه هر زمان در لباسى تجلّى مىكنند .\r\nهمان گونه كه لشكر باطل نيز چنين‌اند ! آنها كه در مسير شيطان گام بر مىدارند عقايدشان فاسد و اعمالشان آلوده و كارشان ظلم و ستم و بيدادگرى است و دلهايشان در اين مسير با هم است ، در جرايم اعمال و كيفرها سهيم و شريكند ، همان گونه كه شرح آن در ذيل خواهد آمد .\r\n\r\n","description":"","footnote":"","page_name":" 500 ","page_number":500},
  {"content":"\r\n\r\n\r\nنكته محكمترين پيوندها !\r\nآنچه در اين خطبه آمده است بيان واقعيّت مهمّى در فرهنگهاى الهى است و پرده از روى مطلبى بر مىدارد كه محاسبات دنياى مادّى هرگز قادر به بيان آن نيست .\r\nامام مهمترين پيوند در ميان مؤمنان را پيوند مكتب مىشمرد كه از هر پيوند ديگرى ( نژاد ، زبان ، منافع اجتماعى ، ايده‌هاى حزبى و مانند آن ) برتر و والاترست و شعاع اين پيوند الهى تمام زمانها و مكانها را فرا مىگيرد و همهء انسانهاى گذشته و امروز و آينده را در يك مجموعهء الهى و روحانى گردآورى مىكند .\r\nمىفرمايد : تمام مؤمنان امروز ، و آنها كه در رحم مادرانند و هنوز متولّد نشده‌اند يا كسانى كه قرنها بعد از اين از صلب پدران در رحم مادران منتقل و سپس متولّد و بزرگ مىشوند ، در ميدان جنگ « جمل » حضور داشته‌اند ! چرا كه اين يك مبارزهء شخصى بر سر قدرت نبود ، بلكه پيكار صفوف طرفداران حق در برابر باطل بود و اين دو صف همچون رگه‌هاى آب شيرين و شور تا « نفخ صور » جريان دارد و مؤمنان راستين در هر زمان و مكان در مسير جهان حق و در برابر جريان باطل به مبارزه بر مىخيزند و همه در نتايج مبارزات يكديگر و افتخارات و بركات و پاداشهاى آن سهيمند .\r\nدليل آن هم روشن است و آن اين كه همه يك حقيقت را مىجويند و يك مطلب را مىطلبند و در يك مسير گام بر مىدارند و براى يك هدف شمشير مىزنند و به خاطر جلب رضاى خداوند يكتا تلاش و كوشش مىكنند .\r\nبا توجّه به اين اصل اساسى بسيارى از مسائلى كه در قرآن و احاديث وارد شده است و براى بعضى يك معمّا جلوه مىكند حل مىشود .\r\nدر قرآن مجيد در داستان قوم « ثمود » مىفرمايد :  « فَكَذَّبُوهُ فَعَقَرُوها فَدَمْدَمَ » \r\n\r\n","description":"","footnote":"","page_name":" 501 ","page_number":501},
  {"content":"\r\n\r\n « عَلَيْهِمْ رَبُّهُمْ بِذَنْبِهِمْ فَسَوَّاها »  ، پس آنها پيامبرشان ( صالح ) را تكذيب كردند و ناقه‌ايى را كه معجزهء الهى بود پى نمودند و به هلاكت رساندند ، پروردگارشان نيز آنها و سرزمينشان را به خاطر گناهانشان در هم كوبيد و با خاك يكسان كرد » ! « 1 » در حالى كه تواريخ با صراحت مىگويد پى كنندهء ناقه تنها يك نفر بود ، ولى از آن جا كه ديگران نيز با او همدل و هم عقيده بودند فعل او به همه نسبت داده شده و مجازات همه را فرا گرفته است ، و اين مفهوم همان كلامى است كه مولا ( ع ) در جاى ديگر فرموده : « ايّها النّاس انّما يجمع النّاس الرّضى و السّخط و انّما عقر ناقة ثمود رجل واحد فعمّهم اللّه بالعذاب لمّا عمّوه بالرّضا ، اى مردم رضايت و نارضايى ( نسبت به كارى ) موجب وحدت پاداش و كيفر مىگردد ، ناقهء ثمود را يك نفر بيشتر پى نكرد امّا عذاب و كيفر آن ، همهء كافران قوم ثمود را شامل شد چرا كه همه به عمل او راضى بودند » . « 2 » در داستان « جابر بن عبد اللّه انصارى » كه روز اربعين شهادت امام حسين ( ع ) به زيارت قبر مباركش آمد و غوغايى در آن جا بر پا كرد مىخوانيم كه او ضمن زيارتنامهء پر سوز و پر محتوايش در برابر قبر امام حسين و يارانش ، خطاب به قبر ياران كرده و مىگويد : من گواهى مىدهم شما نماز را بر پا داشتيد و زكات را ادا كرديد و امر به معروف و نهى از منكر نموديد با اهل الحاد پيكار كرديد و خدا را تا آخرين نفس پرستش كرديد ، سپس افزود : « و الّذى بعث محمّدا بالحقّ لقد شاركناكم فيما دخلتم فيه ، سوگند به خدايى كه محمّد را به حق مبعوث ساخته ما با شما در آنچه از نعمتها و پاداش الهى وارد شديد شريك و سهيم هستيم » .\r\nاين سخن چنان بود كه حتّى دوست با معرفت « جابر » ، « عطيّه » را در شگفتى فرو برد تا آن جا كه زبان به اعتراض گشود و گفت : اى جابر ما چه كرده‌ايم كه با\r\n\r\n\r\n","description":"","footnote":"\r\n( 1 ) سورهء الشّمس ، آيهء 14 .\r\n( 2 ) نهج البلاغه ، خطبهء 201 .\r\n","page_name":" 502 ","page_number":502},
  {"content":"\r\n\r\nآنها شريك باشيم ، نه از درّه‌اى پايين رفتيم و نه از كوهى بر آمديم و نه شمشير زديم در حالى كه ياران حسين ( ع ) ميان سرها و بدنهايشان جدايى افتاد و فرزندانشان يتيم و همسرانشان بيوه شدند ! جابر ، اصلى را كه در بالا به آن اشاره شد به استناد حديثى از پيامبر اكرم ( ص ) به « عطيّه » يادآور شد و گفت : من از حبيب خدا رسول خدا شنيدم كه مىفرمود : « من احبّ قوما حشر معهم و من احبّ عمل قوم اشرك في عملهم ، كسى كه قومى را دوست دارد با آنها محشور مىشود و كسى كه عمل قومى را دوست دارد در عملشان شريك است » .\r\nسپس افزود : « سوگند به خدايى كه محمّد را به حقّ به نبوّت برانگيخته ، نيّت ياران من همان است كه حسين و اصحابش بر آن بودند » ! « 1 » در آيات قرآن كرارا « يهود » معاصر پيامبر اسلام را كه در مدينه مىزيستند مخاطب قرار داده و آنها را به خاطر اعمالى كه معاصران موسى نسبت به او انجام دادند سرزنش و مؤاخذه مىكند ، در حالى كه قرنها بلكه هزاران سال ميان آنها فاصله بود ولى چون آنها نسبت به اعمال نياكانشان علاقه‌مند و پايبند بودند تمام فاصله در نورديده شده و همه در يك صف در برابر موسى قرار گرفتند .\r\nاز جمله در يكى از آياتى كه در آن خطاب به بهانه‌جويان يهود دارد مىگويد :\r\n « قُلْ قَدْ جاءَكُمْ رُسُلٌ مِنْ قَبْلِي بِالْبَيِّناتِ وَ بِالَّذِي قُلْتُمْ فَلِمَ قَتَلْتُمُوهُمْ إِنْ كُنْتُمْ صادِقِينَ »  ، بگو پيامبرانى پيش از من با دلايل روشن و آنچه را گفتيد ( معجزاتى را كه امروز از من مىخواهيد ) به سراغ شما آمدند ، پس چرا آنها را كشتيد اگر راست مىگوييد » ! « 2 » جالب اين كه در ذيل اين آيه حديثى از امام صادق ( ع ) وارد شده است كه مىفرمايد : « خداوند مىدانست آنها ( يهود معاصر پيامبر ) قاتل پيامبران پيشين\r\n\r\n\r\n","description":"","footnote":"\r\n( 1 ) بحار الانوار ، جلد 65 ، صفحهء 131 .\r\n( 2 ) سورهء آل عمران ، آيهء 183 .\r\n","page_name":" 503 ","page_number":503},
  {"content":"\r\n\r\nنبودند و لكن چون همدل و هم عقيده با قاتلان بودند ، آنها را قاتل ناميد ، چون راضى به فعل آنها بودند » . « 1 » محدّث بزرگ « شيخ حرّ عاملى » در جلد يازده « وسائل الشّيعه » در « كتاب امر به معروف و نهى از منكر » روايات متعدّدى در اين زمينه نقل كرده است . « 2 » اين طرز فكر ، افقهاى وسيعى را در برابر ديدگان ما مىگشايد و به ما در فهم محتواى آيات و روايات و سلوك راه حق كمك قابل ملاحظه‌اى مىكند .\r\n\r\n\r\n","description":"","footnote":"\r\n( 1 ) بحار ، جلد 97 ، صفحهء 94 .\r\n( 2 ) وسائل الشيعه ، جلد 11 ، كتاب « الامر بالمعروف » ، باب 5 .\r\n","page_name":" 504 ","page_number":504},
  {"content":"\r\n\r\n\r\nخطبهء سيزدهم و من كلام له عليه السّلام في ذمّ اهل البصرة بعد وقعة الجمل .\r\nكنتم جند المراة ، و اتباع البهيمة ، رغا فاجبتم ، و عقر فهربتم . اخلاقكم دقاق ، و عهدكم شقاق ، و دينكم نفاق ، و ماؤكم زعاق ، و المقيم بين اظهركم مرتهن بذنبه ، و الشّاخص عنكم متدارك برحمة من ربّه . كانّي بمسجدكم كجؤجؤ سفينة قد بعث اللّه عليها العذاب من فوقها و من تحتها ، و غرق من في ضمنها . « 1 »\r\n\r\nترجمه\r\nسخنى از آن حضرت بعد از واقعهء جمل در مذمّت اهل بصره :\r\n( اى اهل بصره ) شما لشكريان زن بوديد و پيروان چهارپا ( اشاره به شتر عايشه است ) تا زمانى كه ( شتر ) نعره مىكشيد به صداى آن پاسخ داديد ( و جنگ كرديد ) ، امّا همين كه\r\n\r\n\r\n","description":"","footnote":"\r\n( 1 ) مرحوم « محقق خويى » تصريح مىكند كه امام ( ع ) اين خطبه را بعد از پايان جنگ « جمل » ايراد فرمود و مرحوم « طبرسى » در « احتجاج » و « على بن ابراهيم قمى » و « محدّث بحرانى » آن را با تفاوتهايى نقل كرده‌اند - در « مصادر نهج البلاغه » نيز آن را گروهى از دانشمندانى كه قبل از « سيّد رضى » مىزيسته‌اند مانند « دينورى » در « اخبار الطوال » و « مسعودى » در « مروج الذهب » و « ابن قتيبه » در « عيون الاخبار » و « ابن عبد ربه » در « عقد الفريد » نقل كرده است .\r\n( مصادر نهج البلاغه ، جلد 1 ، صفحهء 344 )\r\n","page_name":" 505 ","page_number":505},
  {"content":"\r\n\r\nشتر پى شد فرار كرديد . اخلاق شما پست و پيمانهايتان بىاعتبار و از هم گسسته ، و دين شما نفاق و دورويى است و آب شما شور و تلخ است . آن كس كه در ميان شما اقامت گزيند در دام گناه گرفتار آيد و آن كس كه از شما دورى گزيند و رخت بر بندد ، رحمت خدا را دريابد . گويا مىبينم خداوند عذاب را از بالا و پايين بر شهر شما فرستاده و همهء آن و كسانى كه در آن قرار دارند زير آب غرق شده ، تنها كنگره‌هاى بلند مسجدتان همچون سينهء كشتى روى آب نمايان است .\r\n\r\nخطبه در يك نگاه\r\nاين خطبه همانند بعضى از خطبه‌هاى قبل و بعد ناظر به داستان جنگ « جمل » است و اهل بصره را به خاطر آن كه چشم و گوش بسته ، دنبال جاه‌طلبان سياسى همچون « طلحه » و « زبير » افتادند و نخستين شكاف را در صفوف مسلمين ايجاد كردند زير شديدترين ضربات سرزنشهاى خود قرار مىدهد ، بعلاوه آنها را به عذاب الهى در آينده تهديد مىكند . باشد كه درس عبرتى براى آنان گردد و در آينده از تكرار اين گونه اعمال بپرهيزند .\r\n\r\nشرح و تفسير\r\n\r\nويژگيهاى سپاه جمل\r\nدر اين بخش از خطبه ، نخست اشاره به اعمال زشت و صفات مذموم اهل بصره كه مخاطبان او بودند فرموده و هفت نكته را يادآور مىشود . در آغاز مىفرمايد : « شما لشكر زن بوديد » ( كنتم جند المراة ) .\r\nدرست است كه آتش افروزان اصلى جنگ « جمل » ، « طلحه » و « زبير » بودند و\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nشواهد تاريخى نيز مىگويد كه معاويه هم در اين كار دست داشت ولى بىشك ، بيشترين چيزى كه مردم را به شركت در اين جنگ خانمانسوز تشويق كرد ، حضور عايشه با آن سوابقى كه با پيامبر اسلام ( ص ) داشت ، بود . به خصوص اين كه لقب « امّ المؤمنين » نيز بهانه‌اى بود براى تشويق مردم به دفاع از مادر . و به همين دليل على ( ع ) « اهل بصره » را لشكر زن خطاب مىفرمايد .\r\nدر توصيف دوّم مىفرمايد : « شما پيروان چهار پا - يعنى شتر عايشه - بوديد ! » ( و اتباع البهيمة ) .\r\nسپس به بيان دليل آن پرداخته مىفرمايد : « تا زمانى كه شتر صدا مىكرد و نعره مىكشيد ، به صداى او پاسخ مىداديد و جنگ مىكرديد ، امّا همين كه شتر پى شد ، فرار كرديد ! » ( رغا « 1 » فاجبتم ، و عقر « 2 » فهربتم ) .\r\nبه گفتهء بعضى از مورّخان ، شتر عايشه در جنگ « جمل » به منزلهء پرچم لشكر بود ، و همه ، اطراف آن را گرفته بودند و در پاى آن شمشير مىزدند و مردان جنگى لشكر « طلحه و زبير » در زير اين پرچم تا آخرين نفس جنگ مىكردند و كشته مىشدند . در بعضى از روايات آمده : در آن روز هفتاد نفر از قريش افسار شتر عايشه را به دست گرفتند و يكى پس از ديگرى كشته شدند . گروهى كه بيش از همه در جنگ « جمل » از شتر دفاع مىكردند جنگجويان قبيلهء « بنى ضبّه » و « ازد » بودند .\r\nامير مؤمنان چون چنين ديد ، با صداى بلند فرمود : « ويلكم اعقروا الجمل فانّه\r\n\r\n\r\n","description":"","footnote":"\r\n( 1 ) « رغا » از مادهء « رغاء » ( بر وزن دعاء ) به معناى صداى شتر يا حيوانات سم‌دار است و به صداى كفتار نيز گفته مىشود .\r\n( 2 ) « عقر » از مادهء « عقر » ( بر وزن فقر ) به معنى اصل و ريشه است و هنگامى كه در مورد شتر به كار مىرود به معنى پى كردن و قطع كردن دست و پاى اوست و به معنى هلاك كردن نيز آمده است .\r\n","page_name":" 507 ","page_number":507},
  {"content":"\r\n\r\nشيطان ، واى بر شما ! شتر را بزنيد و پى كنيد كه آن شيطانى است ! » سپس اضافه فرمود : اين شتر را بكشيد و گرنه عرب ، نابود خواهد شد و شمشيرها همچنان در حركت خواهد بود . اين جا بود كه جنگ‌آوران سپاه امام به طرف شتر حمله كردند و در يك حملهء برق‌آسا آن را پى نمودند ، شتر بر زمين افتاد و نعرهء بلندى كشيد .\r\nآنجا بود كه سپاه عايشه شكست خورد و لشكر بصره فرار كردند .\r\nنكتهء جالب اين كه در بعضى از روايات آمده كه على ( ع ) دستور داد لاشهء شتر را آتش زنند و خاكسترش را به باد دهند و فرمود : خدا لعنت كند آن را ، چقدر به گوسالهء « سامرى » شبيه است ! سپس اين آيه را تلاوت فرمود :  « وَ انْظُرْ إِلى إِلهِكَ الَّذِي ظَلْتَ عَلَيْهِ عاكِفاً لَنُحَرِّقَنَّهُ ثُمَّ لَنَنْسِفَنَّهُ فِي الْيَمِّ نَسْفاً »  ، ( اى سامرى ! » به اين معبودت كه پيوسته آن را پرستش مىكرده‌اى نگاه كن و ببين كه ما آن را نخست مىسوزانيم سپس خاكستر آن را به دريا مىپاشيم » ! « 1 » نكتهء جالب ديگر اين كه « عايشه » براى تقويت روانى لشكر « بصره » خواست از روش پيامبر اسلام در جنگ بدر استفاده كند . مشتى سنگريزه برداشت و به سوى اصحاب على ( ع ) پاشيد و بلند فرياد زد : « شاهت الوجوه ، صورتهايتان زشت باد ! » ( اين عمل پيامبر در جنگ بدر « 2 » يكى از عوامل اعجازآميز شكست لشكر دشمن بود ، در حالى كه پايان جنگ « جمل » شكست مفتضحانه‌اى بود ! ) .\r\nدر سوّمين و چهارمين و پنجمين توصيف ، به وضع اخلاقى آنها پرداخته ، مىفرمايد : « اخلاق شما پست و پيمانهايتان بىاعتبار و گسسته و دين شما نفاق و دورويى است ! » ( اخلاقكم دقاق ، و عهدكم شقاق ، و دينكم نفاق ) .\r\nتعبير به « دقاق » كه از مادهء « دقّت » و در اين جا به معناى خردى و پستى است\r\n\r\n\r\n","description":"","footnote":"\r\n( 1 ) سورهء طه ، آيهء 97 .\r\n( 2 ) ابن ابى الحديد ، جلد 1 ، صفحهء 252 تا 266 ، ولى در اين جا اشتباها نام جنگ حنين را برده است .\r\n","page_name":" 508 ","page_number":508},
  {"content":"\r\n\r\nاشاره به دنياپرستى « بصريان » و آلودگيها و هوسرانيهاى آنان است و پيمان‌شكنى آنها اشاره به آن است كه در آغاز با امام بيعت كردند سپس بيعت خود را شكسته به دشمنان پيوستند . نفاق آنها از آنجا سرچشمه مىگيرد كه ظاهرشان اسلام و دفاع از همسر پيامبر ، امّا باطنشان قيام بر ضدّ حكومت اسلامى و جانشين به حقّ پيامبر و همسويى با نفاق‌افكنان شام بود و تعبير به « ناكثين » در مورد لشكريان « جمل » به خاطر همين پيمان‌شكنى و نفاقشان بود .\r\nسپس به ششمين توصيف اشاره كرده و مىفرمايد : « آب شما شور و تلخ است » ( و ماؤكم زعاق ) .\r\nمعلوم است چنين آبى كه علاوه بر تلخى و شورى ، به خاطر مجاورت ساحل دريا آلودگيهاى زيادى نيز دارد ، براى سلامتى جسمانى زيانبار و با توجّه به رابطهء روح و جسم ، در روح و فكر انسان نيز مؤثّر است . بنا بر اين مذمّت از آب آنها در واقع نوعى مذمّت از اخلاق آنان است .\r\nسپس به سراغ هفتمين توصيف رفته ، مىفرمايد : « آن كس كه در ميان شما اقامت گزيند در دام گناه گرفتار آيد ( چرا كه يا وسوسه‌هاى نفس شيطانى او را به شركت در گناه دعوت مىكند و يا حد اقل در برابر گناه شما سكوت مىكند ) » ( و المقيم بين اظهركم « 1 » مرتهن بذنبه ) .\r\n« و آن كس كه از شما دورى گزيند و رخت بر بندد و به جاى ديگر رود رحمت خدا را دريابد ( چرا كه از محيط ظلم و گناه و فساد كه در انتظار عذاب الهى است رهايى يافت ) » ( و الشّاخص « 2 » عنكم متدارك برحمة من ربّه ) .\r\n\r\n\r\n","description":"","footnote":"\r\n( 1 ) « بين اظهركم » به معناى در ميان شماست و « اظهر » جمع « ظهر » به معناى پشت مىباشد و نخست ، اين تعبير در مواردى بوده كه شخصى در ميان جمعيّتى زندگى كند و آنها پشتيبان او باشند سپس به معناى زندگى كردن در ميان جمعيّتى اعم از اين كه پشتيبان باشند يا نباشند استعمال شده است ( لسان العرب ، اين تفسير را از ابن اثير نقل كرده است ) .\r\n( 2 ) « شاخص » از مادهء « شخص » در اصل به معناى بلندى و سپس به قامت انسان كه از دور نمايان باشد اطلاق شده است و به همين دليل به شخص مسافر ، « شاخص » گفته مىشود و در عبارت بالا نيز به همين معنى است .\r\n","page_name":" 509 ","page_number":509},
  {"content":"\r\n\r\nاين سخن اشاره‌اى است به آنچه در روايات ديگر آمده است از جمله در حديثى كه مرحوم « كلينى » در كافى از « ابو الحسن امام هادى » ( ع ) نقل مىكند آمده است كه حضرت به يكى از ياران خود به نام « جعفرى » فرمود چرا تو را نزد « عبد الرحمن بن يعقوب » ديدم ( عبد الرحمن بن يعقوب يكى از منحرفان عقيدتى بود ) ؟\r\nاو عرض مىكند : « عبد الرحمن » دايى من است . فرمود : مگر نمىدانى كه او در بارهء خداوند سخن بسيار بدى مىگويد و او را به صفات مخلوقات توصيف مىكند در حالى كه چنين نيست ، سپس فرمود : يا نزد او باش و ما را ترك كن يا با ما بنشين و او را ترك نما ! « جعفرى » مىگويد : او هر چه مىخواهد بگويد ، وقتى من با او هم عقيده نباشم چه گناهى بر من است ؟ حضرت فرمود : اما تخاف ان تنزّل به نقمة فتصيبكم جميعا ، آيا نمىترسى كه بلايى بر او نازل شود و همهء شما را در بر بگيرد » ؟ « 1 » به همين دليل هنگامى كه فساد - مخصوصا فساد عقيدتى - محيطى را فرا گيرد و مؤمنان نتوانند با آن مقابله كنند و بيم آلودگى آنان برود بايد از آن محيط هجرت كنند و فلسفهء هجرت مسلمانان در آغاز اسلام نيز ، درست همين معنى بود .\r\nتعبير به « مرتهن بذنبه ، در گرو گناه خويش است » اشاره به اين است كه گناه انسان را اسير خود مىسازد و گويى به گروگان مىگيرد و رها نمىكند همان گونه كه در قرآن مجيد آمده است :  « كُلُّ نَفْسٍ بِما كَسَبَتْ رَهِينَةٌ »  ، هر انسانى در گرو اعمال خويش است » . « 2 »\r\n\r\n\r\n","description":"","footnote":"\r\n( 1 ) اصول كافى ، جلد 2 ، صفحهء 375 ، باب « مجالسة اهل المعاصى » . در اين باب روايات متعدد ديگرى نيز به اين مضمون ديده مىشود .\r\n( 2 ) سورهء مدثر ، آيهء 38 .\r\n","page_name":" 510 ","page_number":510},
  {"content":"\r\n\r\nبه هر حال اين جمله دليل روشنى است بر تأثير محيط بر اخلاق انسانها ، يا بايد محيط آلوده را پاك كرد و يا از آن هجرت نمود .\r\nسپس امام ( ع ) به يكى از مجازاتهاى دنيوى مردم بصره اشاره فرموده ، مىفرمايد : « گويا مىبينم تنها كنگره‌هاى مسجدتان همچون سينهء كشتى روى آب نمايان است و خداوند عذاب را از بالا و پايين بر شهر شما فرستاده و همهء آن و كسانى كه در آن بوده‌اند زير آب غرق شده‌اند » ( كانّي بمسجدكم كجؤجؤ سفينة قد بعث اللّه عليها العذاب من فوقها و من تحتها ، و غرق من في ضمنها ) .\r\nاين سخن اشاره به طوفان شديدى است كه آن شهر را در خود فرو مىبرد از بالا سيلاب فرو مىريزد و از زمين آب مىجوشد و همچون « طوفان نوح » همه جا را فرا مىگيرد تنها چيزى كه از شهر باقى مىماند ، سقف بلند مسجد آن است .\r\nتشبيه به « جؤجؤ سفينة ، سينهء كشتى » ممكن است اشاره به مناره‌ها و كنگره‌هاى بالاى ديوار مسجد باشد كه شكل نيم دايره دارد و شبيه سينهء كشتى است و قابل توجّه اين كه در ذيل همين خطبه در روايت ديگرى كه بعدا خواهد آمد مىخوانيم :\r\n« ما يرى منها الّا شرف المسجد ، تنها كنگره‌هاى مسجد به چشم مىخورد » .\r\nدر اين كه آيا اين پيشگويى چه زمانى تحقّق يافته است ، شارحان نهج البلاغه بحثهاى فراوانى دارند . « ابن ابى الحديد » مىگويد كه اين پيشگويى دو بار تحقّق يافت و تمام بصره در زير آب غرق شد ، يكى در زمان « قادر باللّه » « 1 » و ديگرى در زمان « قائم بامر اللّه » « 2 » ( كه هر دو از خلفاى بنى عباس بودند ) صورت گرفت ، تمام « بصره » غرق شد و تنها قسمتى از « مسجد جامع » آن از آب بيرون بود مانند سينهء پرنده همان گونه كه امير مؤمنان على ( ع ) خبر داد .\r\n\r\n\r\n","description":"","footnote":"\r\n( 1 ) « قادر باللّه » در سنهء 381 هجرى به خلافت رسيد ( الكامل فى التاريخ ، جلد 9 ، صفحهء 80 ) .\r\n( 2 ) « قائم بامر اللّه » در سال 422 هجرى به خلافت رسيد ( الكامل فى التاريخ ، جلد 9 ، صفحهء 417 ) .\r\n","page_name":" 511 ","page_number":511},
  {"content":"\r\n\r\nامواج عظيمى از درياى فارس برخاست « 1 » و سيلابى نيز از كوههاى اطراف سرازير شد و تمام خانه‌ها و آنچه را در آنها بود در كام خود فرو برد و بسيارى از اهل بصره هلاك شدند . اخبار اين دو حادثه نزد اهل بصره معروف است و هر نسلى از نسل قبل آن را روايت مىكند . « 2 »\r\nمرحوم « سيّد رضى » بعد از پايان اين خطبه ، سه روايت ديگر در بارهء جمله‌هاى اخير كه در خطبه آمده بود نقل مىكند .\r\nنخست اين كه مىگويد : « و في رواية و ايم اللّه لتغرقنّ بلدتكم حتّى كانّى انظر الى مسجدها كجؤجؤ سفينة او نعامة جاثمة . سپس مىگويد : و في رواية كجؤجؤ طير في لجّة بحر . سرانجام مىفرمايد : و في رواية اخرى بلادكم انتن بلاد اللّه تربة : اقربها من الماء ، و ابعدها من السّماء ، و بها تسعة اعشار الشّرّ ، المحتبس فيها بذنبه ، و الخارج بعفو اللّه . كانّى انظر الى قريتكم هذه قد طبّقها الماء ، حتّى ما يرى منها الّا شرف المسجد ، كانّه جؤجؤ طير في لجّة بحر .\r\n\r\nترجمه\r\nبه خدا سوگند سرزمين شما زير آب غرق مىشود ، گويى من به مسجد آن مىنگرم كه همچون سينهء كشتى يا شترمرغى است كه خود را به زمين چسبانيده است .\r\nدر روايت ديگرى آمده است : همانند سينهء پرنده‌اى كه روى آب درياى عميق و مواجى نشسته باشد .\r\n\r\n\r\n","description":"","footnote":"\r\n( 1 ) اين نكته قابل توجّه است كه « ابن ابى الحديد » كه در قرن هفتم هجرى مىزيسته در مورد « خليج فارس » تعبير به « بحر فارس » مىكند .\r\n( 2 ) « ابن ابى الحديد » ، جلد 1 ، صفحهء 253 .\r\n","page_name":" 512 ","page_number":512},
  {"content":"\r\n\r\nنيز در روايت ديگرى مىفرمايد : خاك سرزمين شما بدبوترين خاك شهرهاى خداست ! از همه ، به آب نزديكتر و از همه شهرها از آسمان دور تر است و « نه عشر » بديها در محيط شماست . كسى كه در آنجا گرفتار مىشود به سبب گناهش مىباشد و آن كس كه از آن بيرون مىآيد به خاطر عفو و رحمت خداست . گويا مىبينم كه آب ، تمام شهر شما را فرا گرفته و پوشانيده است و جز كنگره‌هاى مسجدتان همانند سينهء پرنده‌اى بر درياى موّاج و عميق ، چيزى ديده نمىشود .\r\nبايد توجّه داشت كه روايت نخست تفاوت چندانى با آنچه در روايت سابق آمد ندارد تفاوت آن در اين است كه با قسم شروع مىشود و با صراحت از غرق اين شهر سخن مىگويد و در مورد پيدا بودن مسجد آن از زير آب تشبيه ديگرى بر تشبيه سابق مىافزايد و مىفرمايد : « به خدا سوگند سرزمينتان زير آب غرق مىشود ، گويى من به ( بالاترين نقطه ) « مسجد » آن مىنگرم كه همچون سينهء كشتى يا « شترمرغى » است كه خود را به زمين چسبانيده است » ( و ايم اللّه لتغرقنّ بلدتكم حتّى كانّى انظر الى مسجدها كجؤجؤ سفينة او نعامة جاثمة « 1 » ) .\r\nدر روايت دوّم تفاوت بسيار كمتر است فقط به جاى تشبيه سينهء كشتى ، تشبيه به سينهء پرنده آمده است . مىفرمايد : « همانند سينهء پرنده‌اى كه روى آب دريا نشسته باشد » ( كجؤجؤ طير في لجّة « 2 » بحر ) .\r\n\r\n\r\n","description":"","footnote":"\r\n( 1 ) « جاثمه » از مادهء « جثوم » در اصل به معناى جمع شدن و با سينه بر زمين قرار گرفتن است و به افرادى كه بر زمين قرار گرفته‌اند و حركت نمىكنند يا كسل و خواب‌آلودند ، اين واژه اطلاق مىشود .\r\n( 2 ) « لجّه » به معناى آب وسيع و عميق و « موّاج » است و در اصل به معناى رفت و آمد چيزى است و به همين جهت به درياى « موّاج » « لجّه » گفته مىشود و به افرادى كه پافشارى بر چيزى دارند « لجوج » اطلاق مىشود و گاه به « موج » دريا نيز اطلاق مىشود .\r\n","page_name":" 513 ","page_number":513},
  {"content":"\r\n\r\nولى در سوّمين روايت تفاوتهاى بيشترى با روايتى كه در اصل خطبه نقل شد ديده مىشود . در اين روايت در ذمّ اهل بصره به سه نكته اشاره كرده ، مىفرمايد :\r\n« خاك سرزمين شما بدبوترين خاك شهرهاى خداست » ( بلادكم انتن بلاد اللّه تربة ) .\r\n« چرا كه از همه ، به آب نزديكتر و از همه شهرها از آسمان دور تر است » ( اقربها من الماء ، و ابعدها من السّماء ) .\r\nدرست است كه تمام درياهاى جهان در يك سطح قرار دارند و طبعا همهء بنادر از نظر فاصله با آب يا خورشيد يكسانند ، ولى بعيد نيست كه اين تعبير امام ( ع ) اشاره به شهرهاى بلاد اسلام باشد كه بصره نسبت به ساير آنها در موقعيّتى پست‌تر قرار دارد و مىدانيم شهرهايى كه به سطح دريا نزديكترند نور كمترى از آفتاب را دريافت مىدارند چرا كه هواى مجاور آنها فشرده و غليظ است و هر جا نور كمترى از آفتاب دريافت دارد ، آلودگيهاى بيشترى دارد چرا كه نور آفتاب اثر عميقى در از ميان بردن ميكروبها دارد .\r\nدر دوّمين توصيف مىفرمايد : « نه عشر بديها در محيط شماست ! » ( و بها تسعة اعشار الشّرّ ) .\r\nاين امر ممكن است به خاطر ويژگيهاى اخلاقى مردم آنجا باشد و يا از جهت خاصيت بندر بودن كه مركز رفت و آمد اشخاص مختلف و هجوم فرهنگهاى بيگانه و آلودگيهاى اخلاقى است كه از خارج بر آن تحميل مىشود . و لذا در تاريخ مىخوانيم كه بسيارى از حوادث دردناك قرنهاى نخستين اسلام ، از همين شهر بصره برخاست .\r\nدر سوّمين توصيف مىفرمايد : « كسى كه در آنجا گرفتار مىشود به سبب گناهش مىباشد و آن كس كه از آن بيرون مىآيد به خاطر عفو و رحمت خداست » ( المحتبس فيها بذنبه ، و الخارج بعفو اللّه ) . « 1 »\r\n\r\n\r\n","description":"","footnote":"\r\n( 1 ) اين تفسير در صورتى است كه « باء » در « بذنبه » و « بعفو اللّه » باء سببيّه باشد ولى اگر « باء » براى الصاق باشد مفهوم جمله اين مىشود : كسى كه در آن ، آلودهء به گناه گردد و باقى بماند اهل نجات نيست و آن كس كه با عفو الهى از آن خارج گردد اهل نجات است ، ولى معنى اوّل از نظر موازين ادبى مناسب‌تر است .\r\n","page_name":" 514 ","page_number":514},
  {"content":"\r\n\r\nسپس به سراغ همان جمله‌اى مىرود كه شبيه آن را در روايات گذشته داشتيم ، مىفرمايد : « گويا مىبينم كه آب ، تمام شهر شما را فرا گرفته و پوشانيده است و جز كنگره‌هاى مسجدتان ، همانند سينهء پرنده‌اى بر درياى موّاج و عميق ، چيزى ديده نمىشود » ( كانّى انظر الى قريتكم هذه قد طبّقها الماء ، حتّى ما يرى منها الّا شرف « 1 » المسجد ، كانّه جؤجؤ طير في لجّة بحر ) .\r\nاين تعبيرات كه در روايات مختلف آمده به خاطر آن است كه راويان حديث گاه قسمتى از آن را نقل به معنى كرده‌اند و يا در ثبت حديث گرفتار خطا شده‌اند و اين احتمال كه امام اين سخن را در چند مورد تكرار كرده باشد و در هر مورد غير از آنچه قبلا فرموده است فرموده باشد ، بعيد به نظر مىرسد .\r\n\r\nنكته‌ها\r\n\r\n1 - پيشگويى پيامبر ( ص ) در بارهء جنگ جمل\r\nجالب توجّه است كه در روايات متعددى از پيامبر مىخوانيم كه نسبت به داستان جنگ جمل و موضع‌گيرى « عايشه » در آن ، پيشگوييهايى فرموده و به او هشدار داده است ، از جمله اين كه : چون « عايشه » عازم بر خروج شد به جستجوى شترى براى او بر آمدند كه « هودجش » را حمل كنند ، شخصى به نام « يعلى بن امية » شترى به نام « عسكر » براى او آورد كه بسيار درشت اندام و مناسب اين كار بود . هنگامى كه « عايشه » آن را ديد از آن خوشش آمد و در اين هنگام\r\n\r\n\r\n","description":"","footnote":"\r\n( 1 ) « شرف » ( بر وزن هدف ) به معناى بلندى و مكان بلند آمده و « شرف » بر وزن هنر به معناى دندانه‌هاى بالاى قصر است .\r\n","page_name":" 515 ","page_number":515},
  {"content":"\r\n\r\nشتربان به توصيف قدرت و قوّت شتر پرداخت و در لا به لاى سخنش نام « عسكر » را كه نام آن شتر بود بر زبان جارى كرد ، هنگامى كه « عايشه » اين نام را شنيد تكان خورد و  « إِنَّا لِلَّهِ وَ إِنَّا إِلَيْهِ راجِعُونَ »  بر زبان جارى كرد و بلافاصله گفت اين شتر را ببريد كه مرا در آن حاجتى نيست . هنگامى كه دليلش را از او سؤال كردند ، گفت رسول خدا ( ص ) نام چنين شترى را براى من ذكر فرموده و مرا از سوار شدن بر آن نهى فرموده است . سپس دستور داد شتر ديگرى براى او بياورند امّا هر چه گشتند شتر ديگرى كه مناسب اين كار باشد نيافتند ، ناچار جهاز شتر و صورت ظاهرى آن را تغيير دادند و نزد او آوردند ، گفتند شترى قويتر و نيرومندتر براى تو آورديم او هم راضى شد .\r\n« ابن ابى الحديد » بعد از نقل اين داستان ، داستان ديگرى از « ابو مخنف » نقل مىكند كه « عايشه » در مسير راه خود به سوى « بصره » به يك آبادى به نام « حوأب » رسيد ، سگهاى آبادى سر و صداى زيادى كردند به طورى كه شترهاى كاروان رم كردند .\r\nيكى از ياران « عايشه » گفت : ببينيد چقدر سگهاى « حوأب » زياد است و چقدر فرياد مىكنند ، « عايشه » فورا زمام شتر را كشيد و ايستاد ، گفت : اين جا « حوأب » و اين صداى سگهاى « حوأب » بود ، فورا مرا برگردانيد ! چرا كه از « پيامبر » شنيدم كه مىفرمود . . . در اين جا به ذكر خبرى پرداخت كه پيامبر او را هشدار داده بود : بترس از آن روزى كه به راهى مىروى كه سگهاى « حوأب » در آن جا در اطراف تو سر و صداى زيادى خواهند كرد ! در آن جا يك نفر ( براى منصرف ساختن عايشه از اين فكر ) صدا زد : خداى تو را رحمت كند ما مدّتى است از « حوأب » گذشته‌ايم ! گفت : شاهدى داريد ؟\r\nآنها رفتند و پنجاه نفر از عربهاى آن بيابان را ديدند و پاداشى براى آنها قرار دادند كه بيايند شهادت دهند : اين جا « حوأب » نيست ! و « حوأب » را پشت سر گذاشتيد ،\r\n\r\n","description":"","footnote":"","page_name":" 516 ","page_number":516},
  {"content":"\r\n\r\n« عايشه » پذيرفت و به راه خود ادامه داد ! « 1 » عجيب اين است كه اين گونه مطالب ، سبب ترديد « عايشه » مىشد ولى آن همه روايات صريحى كه از پيامبر اكرم در بارهء على ( ع ) شنيده بود و راوى بسيارى از آنها خود او بوده است ، سبب ترديد و انصراف او نشد ، و اين از عجايب است ! در ضمن از اين داستانها استفاده مىشود كه او به آسانى فريب مىخورد و تغيير عقيده مىداد .\r\n\r\n2 - نكوهش اهل بصره\r\nآنچه در خطبهء بالا از مذمّت اهل « بصره » آمد ، قسمتى از آن مربوط به تأثير آب و هوا و موقعيّت شهر و وضع اجتماعى آن جا ( كه بندرگاه بود ، و محل ورود انواع فرهنگها و افكار و اخلاق آلوده ، كه به طور طبيعى در آن جا و مانند آن بوده و هست ) مىباشد ولى بخشى از آن مربوط به صفات و روحيّات ساكنان آن جا بوده ، كه اين قسمت لزومى ندارد در هر عصر و زمانى چنان باشد ، بلكه اشاره به مردم همان عصر و همان زمان است كه به آسانى تسليم برنامه‌هاى زشت و نفاق‌افكن « طلحه » و « زبير » شدند و پيمان خود را با على ( ع ) شكستند و آن همه كشته در اين راه خطا ، دادند . بنا بر اين مانعى ندارد كه در اعصار ديگر ، نيكان و پاكانى در آن جا باشند .\r\nبه همين دليل در بعضى از روايات ، مدح و ستايش اين شهر نيز ديده مىشود ، از جمله در خطبه‌اى كه از امير مؤمنان على ( ع ) نقل شده ، ضمن بر شمردن بخشهايى از حوادث سختى كه بر اين شهر مىگذرد مىخوانيم كه امام ( ع ) اهل بصره را مخاطب ساخت و فرمود : خداوند براى هيچ يك از شهرهاى\r\n\r\n\r\n","description":"","footnote":"\r\n( 1 ) « شرح ابن ابى الحديد » ، جلد 6 ، صفحهء 225 .\r\n","page_name":" 517 ","page_number":517},
  {"content":"\r\n\r\nمسلمين شرافت و كرامتى قرار نداده ، مگر اين كه در شما برتر از آن را قرار داده است . . . قاريان شما بهترين قاريان قرآنند و زاهدان شما بهترين زاهدان ، عابدان شما بهترين عبادت كنندگان و تاجران شما بهترين و صادقترين تاجرانند . . .\r\nكودكان شما باهوش‌ترين و زنان شما قانعترين زنانند . « 1 » هيچ منافاتى ندارد كه قوم و ملّتى بر اثر برخوردار شدن از تعليم و تربيت كافى و خودسازى و تهذيب نفوس ، رذايل اخلاقى را كنار بگذارند و به سوى فضايل گام بردارند ، به خصوص اين كه مفاسد اخلاقى آنها رسواييهايى همچون جنگ جمل و پيامدهاى نامطلوب آن به بار آورد و آنها را تكان دهد و بيدار كند .\r\n\r\n3 - تأثير محيط در اخلاق\r\nاز تعبيراتى كه امام ( ع ) در اين خطبه داشتند دو نكته به خوبى روشن مىشود :\r\nنخست تأثير محيط طبيعى و جغرافيايى در خلق و خوى انسانها ( آنجا كه فرمود :\r\nماؤكم زعاق . . . بلادكم انتن بلاد اللّه تربة اقربها من الماء و ابعدها من السّماء ) و ديگر تأثير محيط اجتماعى در اخلاق انسانهاست ( آنجا كه فرمود : و المقيم بين اظهركم مرتهن بذنبه ) .\r\nولى مسلّم است كه تأثير اينها در حدّ فراهم آوردن زمينه‌هاست و هرگز علّت تامّه نيست ، به همين دليل در چنين محيطهايى هميشه افراد خوب و شايسته‌اى پيدا مىشوند ، و به عكس در مناطقى كه آب و هواى مناسب براى خلق و خوى سالم دارد و از محيط اجتماعى خوبى نيز برخوردار است ، افراد شرور و فاسد و زشت سيرتى نيز پيدا مىشوند .\r\n\r\n\r\n","description":"","footnote":"\r\n( 1 ) « بحار الانوار » ، جلد 32 ، صفحهء 256 ( با تلخيص ) .\r\n","page_name":" 518 ","page_number":518},
  {"content":"\r\n\r\n\r\nخطبهء چهاردهم و من خطبة له عليه السّلام فى مثل ذلك\r\nارضكم قريبة من الماء ، بعيدة من السّماء . خفّت عقولكم ، و سفهت حلومكم ، فانتم غرض لنابل ، و اكلة لاكل ، و فريسة لصائل . « 1 »\r\n\r\nترجمه\r\nبخشى از خطبهء آن حضرت ( ع ) در همين زمينه .\r\nسرزمين شما به آب نزديك است و از آسمان دور ، عقلهايتان سبك و افكارتان سفيهانه است ! از اين جهت شما هدف خوبى براى تيراندازان هستيد و لقمهء چربى براى مفتخواران و شكار خوبى براى صيّادان و درندگان !\r\n\r\nخطبه در يك نگاه\r\nآنچه در بالا آمد بخش ديگرى است از خطبه‌اى كه على ( ع ) در پايان جنگ « جمل » ايراد فرموده است و به احتمال قوى با بخشهايى كه قبلا آمد در يك خطبه\r\n\r\n\r\n","description":"","footnote":"\r\n( 1 ) در مصادر « نهج البلاغه » چنين آمده است كه مرحوم « شيخ مفيد » در كتاب « الجمل » ، صفحهء 217 آن را از واقدى نقل كرده است كه وقتى على ( ع ) پيروز شد و غنائم جنگ را در ميان جنگجويان تقسيم نمود ، خطبه‌اى ايراد فرمود كه آنچه در بالا آمده ، بخشى از آن بود ( با كمى تفاوت ) و همچنين از « ابو حنيفهء دينورى » در كتاب « الاخبار الطّوال » و « ابن قتيبه » در « عيون الاخبار » با كمى تفاوت نقل شده است . ( مصادر نهج البلاغة ، جلد 1 ، صفحهء 348 )\r\n","page_name":" 519 ","page_number":519},
  {"content":"\r\n\r\nجاى داشته كه مرحوم « سيّد رضى » آنها را از يكديگر جدا كرده و به هر حال در اين بخش ، باز هم به سرزنش مردم بصره مىپردازد و از كم فكرى آنها كه به آسانى آلت دست نفاق‌افكنان مىشدند و هدف مناسبى براى هوىپرستان بودند ، سخن مىگويد و به آنها هشدارى مىدهد كه مراقب آيندهء خويش باشند و اين جريان تكرار نگردد !\r\n\r\nشرح و تفسير باز هم در نكوهش اهل بصره\r\nهمان گونه كه قبلا نيز اشاره شد اين سخن بخش ديگرى از همان خطبهء مشروحى است كه امير المؤمنين على ( ع ) در نكوهش اهل « بصره » بعد از « جنگ جمل » ايراد فرمود كه در عباراتى كوتاه به هفت نكته از صفات زشت و شرايط خاصّ جغرافيايى آنها كه غالبا لازم و ملزوم يكديگرند اشاره مىكند .\r\nدر جملهء اوّل و دوّم مىفرمايد : « سرزمين شما به آب نزديك است و از آسمان دور » ( ارضكم قريبة من الماء ، بعيدة من السّماء ) .\r\nدر اين كه اين دو جمله اشاره به جنبه‌هاى مادّى آن است يعنى نزديك بودن به آب دريا و شط و طبعا دور بودن از آسمان و يا اشاره به جنبه‌هاى معنوى آن است كه سرزمين دلهاى شما با اين كه به آب حيات وجود امام نزديك است ، از آسمان رحمت الهى دور است و يا اين كه يك جمله ناظر به جنبه‌هاى مادّى و جملهء ديگر ناظر به جنبه‌هاى معنوى است ، در ميان شارحان « نهج البلاغه » گفتگوست . ولى ظاهر عبارت - با توجه به معنى حقيقى « ارض و سماء » كه به مفهوم ظاهرى زمين و آسمان است - همان معنى اول است و در اين كه زمين آنها به آب نزديك بود و\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nمشكلات زندگى ساحل دريا را داشت ، مخصوصا سرزمينهايى همانند « بصره » كه شط بزرگى از كنار آن گذشته و به دريا مىريزد و در معرض جزر و مدّ سنگين است ، بحثى نيست ، امّا اين كه چگونه از آسمان دور است ، جمعى از شارحان « نهج البلاغه » گفته‌اند : « علماى نجوم » مطابق رصدهايى كه كرده‌اند ثابت نموده‌اند كه دورترين منطقهء آباد زمين از آسمان قريه‌اى است نزديك بصره به نام « ابلّه » .\r\nولى از نظر دانشمندان امروز ظاهرا اين سخن قابل قبول نيست ، چون زمين « بصره » مانند تمام بندرهاى جهان تقريبا همسطح آب درياست و مىدانيم آب درياهاى جهان كه متصل به يكديگر است در يك سطح قرار دارد ، در حالى كه مناطق زيادى در روى زمين وجود دارد كه از سطح دريا بسيار پايين‌تر است ، ولى اين احتمال وجود دارد كه منظور مقايسه با تمام مناطق روى زمين نيست ، بلكه مقايسه با ساير شهرهاى اسلامى آباد و معروف آن زمان است .\r\nدر جملهء سوّم و چهارم مىفرمايد : « عقلهايتان سبك و افكارتان سفيهانه است ! » ( خفّت عقولكم ، و سفهت حلومكم ) .\r\nدليل روشن اين گفتار امام همان است كه در خطبه‌هاى قبل آمد كه به آسانى تسليم هوسهاى « طلحه » و « زبير » شدند و براى حفظ « شتر عايشه » هزاران كشته دادند و سرانجام با شكست و رسوايى تسليم شدند و از كار خود پشيمان گشتند .\r\nدر اين كه ميان « عقول » كه جمع « عقل » است و « حلوم » كه جمع « حلم » است چه تفاوتى مىباشد از مفردات راغب چنين استفاده مىشود كه « حلم و حلم » از آثار « عقل » است ، به تعبير ديگر : « عقل » همان نيروى ادراك انسان مىباشد و فكر و خويشتن‌دارى و انديشه در انجام كارها از نتايج آن محسوب مىشود و مردم « بصره » چون عقلهاى سبكى داشتند طبعا افكارشان سست بود و در برابر تبليغات سوء هوسبازان به سرعت تحريك مىشدند .\r\nبه همين دليل در جملهء پنجم و ششم و هفتم ، امام مىفرمايد : « از اين جهت\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nشما هدف خوبى براى تيراندازان هستيد و لقمهء چربى براى مفتخواران و شكار خوبى براى صيادان و درندگان ! » ( فانتم غرض « 1 » لنابل « 2 » ، و اكلة لاكل ، و فريسة « 3 » لصائل « 4 » ) .\r\nبديهى است افراد ساده‌لوح و سبك مغز به آسانى در دام صيّادان دين و ايمان و تشنگان مال و مقام و هوسبازان سياسى گرفتار مىشوند ، به همين جهت بهترين چيزى كه مىتواند جوامع انسانى را در برابر اين مكّاران بيمه كند ، بالا بردن سطح افكار عموم و آگاه ساختن مردم از مسائل مختلف اجتماعى و سياسى است ، همان چيزى كه اسلام روى آن تأكيد دارد و يكى از فلسفه‌هاى مهم خطبه‌هاى « نماز جمعه » دادن آگاهى مستمر در اين زمينه است .\r\nمردم بصره اگر كمى در كار خود مىانديشيدند و از شرايط زمان و مكان آگاهى داشتند ، هرگز بازيچهء دست امثال « طلحه و زبير » نمىشدند كه پيمان بيعت خويش را با امام خود بشكنند و بر ضدّ او قيام كنند و آن همه كشته بدهند و سرانجام آن شكست و رسوايى باشد .\r\nدر اين كه ميان جمله‌هاى سه گانهء « فانتم غرض لنابل ، شما هدف خوبى براى تيراندازان هستيد » ، « و اكلة لاكل ، و لقمهء چربى براى خورندگان » ، « و فريسة لصائل ،\r\n\r\n\r\n","description":"","footnote":"\r\n( 1 ) « غرض » به معنى هدفى است كه به هنگام تيراندازى آن را نشانه‌گيرى مىكنند . سپس به هر گونه هدفى اطلاق شده است . براى اين واژه معانى متعدّد ديگرى مانند ملالت و اشتياق نيز ذكر شده است .\r\n( 2 ) « نابل » از مادهء « نبل » به معنى تيرانداز است .\r\n( 3 ) « فريسة » از مادهء « فرس » ( بر وزن فرض ) در اصل به معنى كوبيدن است و از آن جا كه حيوان درنده شكار خود را مىكوبد و بر زمين مىاندازد اين واژه بر كار او اطلاق شده ، و به « صيد » « فريسة » گفته مىشود و اسب را از آن جهت فرس ( بر وزن قفس ) گفته‌اند كه با پاهاى خود زمين را مىكوبد و راه مىرود . ( اقتباس از مقاييس اللغة )\r\n( 4 ) « صائل » از مادهء « صول و صولة » به معنى حمله كردن و قهر و غلبه نمودن است .\r\n","page_name":" 522 ","page_number":522},
  {"content":"\r\n\r\nو صيد مناسبى براى صيّادان و درندگان » ، چه تفاوتى است و آيا هر سه جمله يك معنى دارد كه با عبارات متفاوت بيان شده ، يا از معانى مختلف خبر مىدهد ، جاى تأمّل است .\r\nولى بعيد نيست هر كدام به يكى از زوايا و ابعاد اين مسأله ناظر باشد . جملهء اوّل نشانه‌گيرى از دور را بيان مىكند كه حتّى اگر دور از دسترس بازيگران سياسى باشيد ، شما را شكار مىكنند . و جملهء سوّم حمله از نزديك را بيان مىكند و جملهء دوّم نتيجهء نهايى صيد را . ( دقّت كنيد ) بايد توجّه داشت كه اين جملات و سرزنشها متوجه همان گروهى است كه آلت دست نفاق‌افكنان شدند و گرنه در بصره در آن زمان و در زمانهاى بعد مردمان با شخصيّتى بودند كه امام ( ع ) در جمله‌هايى كه در شرح خطبهء سابق آمد از آنها ستايش مىكند .\r\n\r\n","description":"","footnote":"","page_name":" 523 ","page_number":523},
  {"content":"\r\n . \r\n","description":"","footnote":"","page_name":" 524 ","page_number":524},
  {"content":"\r\n\r\n\r\nخطبهء پانزدهم و من كلام له عليه السّلام فيما ردّه على المسلمين من قطائع « 1 » عثمان .\r\nو اللّه لو وجدته قد تززّج به النّساء ، و ملك به الاماء ، لرددته ، فانّ فى العدل سعة . و من ضاق عليه العدل ، فالجور عليه اضيق . « 2 »\r\n\r\nترجمه\r\nدر بارهء آنچه عثمان از بيت المال به افراد خاصّى بخشيده بود و امام ( ع ) آنها را به بيت المال باز گرداند :\r\nبه خدا سوگند ( اموال غارت شدهء بيت المال را به آن باز مىگردانم حتّى ) اگر آن را بيابم كه مهر زنان شده يا كنيزانى با آن خريده باشند ، همه را قاطعانه به بيت المال بر مىگردانم ( و اجازه نمىدهم بىعدالتى سابق در جهان اسلام ادامه يابد ! ) زيرا در\r\n\r\n\r\n","description":"","footnote":"\r\n( 1 ) « قطايع » جمع « قطيعه » به معنى زمينهايى است كه تعلق به « بيت المال » دارد و حاكم ، آن را به افراد مورد نظر خود به صورت رايگان يا با خراج بسيار كم مىبخشد ، در عصر عثمان بخشش اين « قطايع » به « بنى اميه » و ساير نزديكان عثمان به طور گسترده صورت گرفت ، به گفتهء « ابن ابى الحديد » در عصر عمر نيز قطايعى وجود داشت امّا مربوط به رزمندگان و رنجديدگان جنگى بود ولى عثمان به اقوام و بستگان خود بخشيد .\r\n( 2 ) در « مصادر نهج البلاغه » آمده است كه اين خطبه در كتاب « الاوائل » نوشتهء « ابو هلال عسكرى » و همچنين در كتاب « دعائم الاسلام » نوشتهء « قاضى نعمان مصرى » و « اثبات الوصية مسعودى » ( با تفاوتهايى ) ذكر شده است . ( مصادر نهج البلاغه ، جلد 1 ، صفحهء 350 )\r\n","page_name":" 525 ","page_number":525},
  {"content":"\r\n\r\nعدالت گشايش است ( براى همهء قشرهاى جامعه ) و آن كس كه عدالت براى او تنگ ( و ناگوار ) باشد ، ظلم و ستم براى او تنگتر ( و ناگوارتر ) است !\r\n\r\nخطبه در يك نگاه\r\nاين سخن امام ( ع ) در واقع بخشى از خطبه‌اى است كه بعد از بيعت مردم با آن حضرت در مدينه ايراد فرمود و در آن به تمام افرادى كه در عصر عثمان اموال بيت المال را غارت كرده بودند يا از طرف خليفه به آنها اهدا شده بود هشدار مىدهد و به آنها اعلام مىكند كه بايد تمام اين اموال را به بيت المال باز گردانند و اگر باز نگردانند با قدرت از آنها خواهد گرفت و به اين ترتيب امام ( ع ) اميد طمع‌ورزان را قطع كرد و در پايان خطبه در جمله‌هايى كوتاه و بسيار پر محتوا ارزش عدالت را بيان فرموده است .\r\n\r\nشرح و تفسير\r\n\r\nبه خدا سوگند اموال غصب شده را باز مىگردانم !\r\nهمان گونه كه از لحن خطبه پيداست ، در آغاز خلافت ظاهرى امير مؤمنان على ( ع ) ايراد شده است . « ابن ابى الحديد » از « ابن عباس » حديث نقل مىكند كه على ( ع ) اين خطبه را در روز دوّم بيعتش ايراد فرمود ( البته عبارات « ابن عباس » كمى با آنچه « سيّد رضى » آورده است تفاوت دارد ، ولى مطلب دقيقا يكى است ) .\r\nبديهى است اين سخن همچون آبى بود كه بر آتش سوزانى كه در سينه‌هاى مردم زبانه مىكشيد فرو پاشيده شد ، همانها كه نسبت به بىعدالتيهايى كه در زمان عثمان شده بود شديدا معترض بودند و حتّى گروهى نسبت به نظام اسلامى و قوانين\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nآن ، بدبين شده بودند ، همه احساس آرامش كردند كه فصل نوى در تاريخ اسلام گشوده شده و حكومت اسلامى كه به بيراهه مىرفت هم اكنون راه اصلى خود را بازيافته است و اگر اين جمله‌هاى حساب شده نبود آرامشى در مدينه پيدا نمىشد و اى بسا هجوم به خانهء عثمان و ياران او از سوى مردم خشمگين ادامه مىيافت و خونهاى زيادى در اين راه ريخته مىشد .\r\nبه هر حال ، نخست مىفرمايد : « به خدا سوگند اگر آن ( اموالى كه از بيت المال غارت شده و عطايايى كه عثمان بىحساب به اين و آن بخشيده است ) را بيابم كه كابين زنان شده يا كنيزانى با آن خريده شده باشد ( و جزو زندگى افراد شده باشد ) ، همه را قاطعانه به بيت المال باز مىگردانم ( و اجازه نمىدهم بىعدالتى سابق در جهان اسلام ادامه يابد ) ! » ( و اللّه لو وجدته قد تززّج به النّساء ، و ملك به الاماء ، لرددته ) .\r\nسپس مىافزايد : « ( ممكن است كسانى از اين كار كه ضامن اجراى عدالت است ناراحت شوند و احساس مضيقه و تنگنا كنند ، ولى اين اشتباه بزرگى است ! ) زيرا عدالت مايهء گشايش براى جامعه است و آن كس كه عدالت براى او موجب مضيقه و تنگنا گردد ظلم و ستم براى او سخت‌تر و تنگتر است ! » ( فانّ فى العدل سعة و من ضاق عليه العدل ، فالجور عليه اضيق ) .\r\nامام ( ع ) در نخستين جمله‌هاى اين كلام ، تصميم قاطع خود را براى باز گرداندن اموالى كه به ظلم از بيت المال گرفته شده است بيان مىدارد تا آن جا كه اگر اين اموال را در مصارف حسّاس و خاصّى كه مربوط به زندگى خانوادگى افراد است صرف شده باشد ، باز هم بايد به بيت المال برگردد تا مردم بدانند آنچه قبلا عمل شده قانون اسلام نبوده و الگو و سرمشقى براى آيندگان نگردد ! سپس در ذيل اين سخن ، اين تصميم قاطع را با منطق و دليل همراه مىسازد و مىفرمايد : اين مصداق روشن عدالت است كه مايهء شكوفايى جامعه و رضايت عموم مردم و خاموش شدن آتش فتنه‌هاست .\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nسرانجام به كسانى كه دستهايشان به اين اموال آلوده است و تصوّر مىكنند اين تصميم امام ( ع ) به زيان آنهاست اندرز مىدهد كه اين كار به نفع خود آنها مىباشد ، زيرا اگر كسى عدالت بر او تنگ باشد ظلم تنگتر است چرا كه عدالت اموال حلال او را به او مىدهد و تنها اموال نامشروعش را مىگيرد ولى اگر تن به عدالت ندهند و رسم ظلم و جور را زنده كنند ، تمام اموالشان به خطر مىافتد ، هم حلالشان و هم حرامشان ! درست است كه ظلم ممكن است در كوتاه مدّت به سود ظالم باشد ، ولى بىشك در دراز مدّت چنين نخواهد بود و تاريخ نشان داده است كه چگونه ظالمان سرانجام گرفتار همان قانونهاى ظالمانه‌اى مىشوند كه خود ساخته و پرداخته بودند ، حتّى نزديكترين دوستان و بستگان آنها به آنها خيانت مىكنند و در فرصت مناسب از پشت به آنها خنجر مىزنند .\r\nقابل توجّه اين كه به گفتهء « كلبى » ( مورخ و مفسّر معروف ) ، طبق نقل « ابن ابى الحديد » ، على ( ع ) بعد از ايراد اين خطبه دستور داد تمام سلاحهايى كه در خانهء عثمان براى تهاجم بر مسلمين گردآورى شده بود از آن جا بيرون آورند و همچنين ساير اموال بيت المال را ، ولى دستور فرمود متعرّض اموال شخصى او ( كه از طريق مشروع حاصل شده بود ) نشوند و نيز فرمان داد تمام اموالى كه عثمان به عنوان جايزه و بدون استحقاق به افراد داده بود به بيت المال باز گردانده شود .\r\nاين سخن به عمرو بن عاص در سرزمين شام رسيد ، بلافاصله به معاويه نوشت هر كارى از دستت ساخته است انجام ده ، زيرا فرزند « ابو طالب » ( مطابق اين فرمان ) تو را از تمام اموالت بيرون كشيده است همان گونه كه پوست شاخهء درختان را براى ساختن عصا بر مىكنند ! در اين كه منظور از « من ضاق عليه العدل ، فالجور عليه اضيق ، كسى كه عدالت براى او تنگ باشد ظلم براى او تنگ‌تر است » چيست ؟ مفسّران نهج البلاغه\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nتفسيرهايى ذكر كردند . يك تفسير همان بود كه در بالا ذكر شد .\r\nتفسير ديگر اين كه : گشايش عدالت از اين نظر است كه مايهء خشنودى خدا و خشنودى خلق خدا و هماهنگ با نظام هستى است ، در حالى كه ظلم موجب خشم الهى و خشم مردم و سبب تنگناها در دنيا و آخرت مىباشد .\r\nديگر اين كه هر گاه از طريق عدالت چيزى را از كسى بگيرند ممكن است بر او سخت آيد ، امّا به طور مسلّم اگر ظالمانه از او بگيرند سخت‌تر است ! ديگر اين كه كسى كه طاقت تحمّل عدل و انصاف را ندارد و از آن متنفّر است چگونه مىتواند طاقت تحمّل ظلم و جور را داشته باشد ! مانعى ندارد كه هر چهار تفسير در مفهوم اين جملهء كوتاه و پر معنى جمع باشد .\r\n\r\nنكته‌ها\r\n\r\n1 - آثار عدالت در جامعهء انسانى\r\nدر نهج البلاغه بارها و بارها روى مسألهء عدالت و انصاف تكيه شده و اصولا امير مؤمنان على ( ع ) يكى از بزرگترين بنيانگذاران عدل در جامعهء بشرى است و به گفتهء نويسندهء معروف مسيحى ( جرج جرداق ) ، او بانگ عدالت انسانيّت است كه از حلقوم تاريخ برخاسته و به همين دليل نام كتابش را « الامام علىّ صوت العدالة الانسانيّة » ناميده است .\r\nدر روايات اسلامى - هماهنگ با سخنان على ( ع ) در نهج البلاغه - تعبيرات جالبى در اين زمينه ديده مىشود .\r\nدر سخنى از امام سجاد على بن الحسين ( ع ) مىخوانيم : « العدل احلى من الماء يصيبه الظّمآن ، عدالت شيرين‌تر از آب براى تشنه‌كامان است ! ( همان گونه كه حيات تشنه‌كامان در آب است ، حيات جامعهء انسانيت در عدالت است ! ) » . « 1 »\r\n\r\n\r\n","description":"","footnote":"\r\n( 1 ) بحار الانوار ، جلد 72 ، صفحهء 36 .\r\n","page_name":" 529 ","page_number":529},
  {"content":"\r\n\r\nدر حديث ديگرى از امام صادق ( ع ) مىخوانيم : « العدل احلى من الشّهد و الين من الزّبد و اطيب ريحا من المسك ، عدل شيرين‌تر از عسل ، نرم‌تر از كره ، خوشبوتر از مشك است » . « 1 » در حديث ديگرى از امام امير المؤمنين ( ع ) مىخوانيم : « العدل اساس به قوام العالم ، عدل شالوده‌اى است كه قوام جهان بر آن بنا شده است ! » « 2 » و در تعبير زيبا و پر معناى ديگرى از همان حضرت آمده است : « ما عمّرت البلدان به مثل العدل ، شهرها و كشورها آباد نمىشوند مگر به عدالت ! » . « 3 » اصولا همان گونه كه در احاديث بالا اشاره شد ، پايهء جهان هستى بر عدالت نهاده شده ، عدالت به مفهوم جامعش يعنى قرار گرفتن هر چيزى در جاى خود ، زمين و آسمان و كرات منظومهء شمسى و منظومه‌ها و كهكشانها در جهان بزرگ همه بر طبق قوانين حساب شده‌اى در مسير خود حركت دارند . الكترونها و پروتونها و اجزاى اتم و مدارات آن ، همه حساب شده‌اند و هر كدام در جاى خويش قرار گرفته‌اند .\r\nدر ساختمان وجود انسان اگر اعتدال در هر يك از دستگاهها و نظامات حاكم بر آن ، به هم بخورد بيمارى يا مرگ را به دنبال دارد . همين معنى در جهان نبات و حيوان و ساير موجودات زمينى و آسمانى حاكم است .\r\nدانشمندان ثابت كرده‌اند كه استقرار حيات و زندگى در كرهء زمين نتيجهء مجموعهء پيچيده‌اى از نظامات حاكم بر آن است كه هر گاه تغيير پيدا كند و كميّتها و كيفيّتها مختصرى دگرگون شود از قابليّت حيات مىافتد و به ويرانه‌اى مرگبار مبدّل مىشود .\r\n\r\n\r\n","description":"","footnote":"\r\n( 1 ) بحار الانوار ، جلد 72 ، صفحهء 39 .\r\n( 2 ) بحار الانوار ، جلد 75 ، صفحهء 83 .\r\n( 3 ) مستدرك الوسائل ، جلد 11 ، صفحهء 320 .\r\n","page_name":" 530 ","page_number":530},
  {"content":"\r\n\r\nاين است مفهوم حديث معروف نبوى كه مىفرمايد : « بالعدل قامت السّموات و الارض ، آسمانها و زمين با عدالت برپاست » . « 1 » آيا در چنين مجموعه‌اى انسان و جامعهء انسانيّت كه جزء كوچكى از آن است مىتواند دور از نظم و عدالت به حيات خود ادامه دهد ؟ آيا ممكن است به صورت وصلهء ناهمرنگى در آيد و جايى براى ادامهء حيات داشته باشد ؟\r\nممكن است ظلم در كوتاه مدّت ، منافع شخص يا كشورى را تأمين كند ، ولى اثرات مرگبار آن در دراز مدّت قابل انكار نيست !\r\n\r\n2 - بخششهاى عجيب عثمان !\r\nاين مسأله مورد اتفاق همهء مورّخان است كه عثمان خليفهء سوّم ، حاتم بخشىهاى عجيبى از بيت المال كرد و مبالغ فوق العاده‌اى از آن را در ميان اطرافيان و بستگان و دوستان خود تقسيم نمود و بر خلافت سنّت پيامبر ( ص ) و حتّى بر خلاف روش دو خليفهء پيشين تبعيضهاى ناروايى در بيت المال مقرّر داشت و همان بود كه سبب قيام عمومى بر ضدّ او گرديد و به قتل او انجاميد .\r\nجالب اين كه اين ارقام به طور گسترده در تواريخ با ذكر عدد آمده است كه قسمت كمى از آن را در شرح خطبهء شقشقيّه آورديم .\r\nمرحوم علامهء امينى در جلد هشتم الغدير با استفاده از منابع معروف اهل سنّت حاتم‌بخشىهاى عثمان را به طور دقيق جمع‌آورى كرده است كه مطالعهء اعداد و ارقام آن هر خواننده‌اى را در تعجّب فرو مىبرد .\r\n« مسعودى » در « مروج الذهب » ارقام عجيبترى را ارائه مىدهد ( هر چند او اين تبعيضهاى نارواى شگفت‌آور را به حساب جود و كرم عثمان مىگذارد ولى جود و كرم از چه چيز و از مال چه كسى ) ؟ !\r\n\r\n\r\n","description":"","footnote":"\r\n( 1 ) تفسير صافى ، ذيل آيهء 7 ، سورهء الرحمن .\r\n","page_name":" 531 ","page_number":531},
  {"content":"\r\n\r\nاز جمله مىگويد در ايام عثمان ، جماعتى از صحابه ، صاحب املاك مزروعى و خانه‌ها شدند ، از جمله « زبير » خانه‌اى در بصره ساخت كه قرنها برقرار بود . « مسعودى » تصريح مىكند كه هم اكنون ( سال 332 هجرى ) آن خانه آباد است و به مهمانسرايى براى تجّار و سرمايه‌داران و وارد كنندگانى كه از بحرين ، اجناس مهمّى وارد مىكنند تبديل شده و نيز « زبير » خانه‌اى در مصر و ديگرى در كوفه و ديگرى در اسكندريه كه نزد همه كس معروف است ، ساخت . ( اينها همه در حالى است كه او در مدينه زندگى مىكرد و معلوم نيست با وسايل كندرو آن زمان كه پيمودن راهها به وسيلهء آن بسيار مشكل بود چه موقع مىتوانست به قصرهاى خود سركشى كند ) ؟ ! فراموش نكنيد كه همهء اينها در عصر عثمان فراهم شد و به يقين راهى به جز حاتم بخشىهاى عثمان نداشت ! « مسعودى » در پايان مىافزايد : هنگامى كه « زبير » از دنيا رفت پنجاه هزار دينار و هزار اسب و هزار غلام و كنيز از خود به يادگار گذاشت ! در بارهء « طلحه » و « عبد الرحمن بن عوف » و « سعد بن ابى وقّاص » و بعضى ديگر ، اعداد و ارقام عجيبى در بارهء ثروت آنها مىنويسد كه همهء آنها را از « بيت المال » و توسط عثمان دريافت داشته‌اند كه انسان وحشت مىكند . « 1 » از اين جا دو چيز روشن مىشود : نخست اين كه چرا مردم مسلمان بر ضدّ عثمان شوريدند و ديگر اين كه مخالفت افرادى همچون طلحه و زبير و معاويه و بعضى ديگر از سرشناسان مكّه و مدينه ، به چه دليل بود . آيا همان خطبهء بالا كه در دو خط خلاصه شده و مىگويد : من تمام اموال غصب شده از بيت المال و قطايع عثمان را به بيت المال باز مىگردانم هر چند كابين زنان شده باشد كافى نيست كه\r\n\r\n\r\n","description":"","footnote":"\r\n( 1 ) « مروج الذهب » ، جلد 2 ، صفحهء 332 به بعد .\r\n","page_name":" 532 ","page_number":532},
  {"content":"\r\n\r\nصاحبان اين ثروتهاى باد آورده را به وحشت بيندازد ؟\r\n\r\n3 - پاسخ به يك سؤال مهم\r\nبعضى مىگويند آيا بهتر نبود كه على ( ع ) گذشته را فراموش مىكرد و عدالت را از زمان خلافت ظاهرى خود آغاز مىكرد تا كينه‌هاى افراد سودجو و فرصت‌طلب را بر نينگيزد ؟\r\nپاسخ اين سؤال را در سخنان خود امير مؤمنان مىتوان يافت ، زيرا در بعضى از روايات كه در بخشهاى ديگرى از اين خطبه آمده است ، چنين مىخوانيم : « الا انّ كلّ قطيعة اقطعها عثمان و كلّ مال اعطاه من مال اللّه فهو مردود فى بيت المال فانّ الحقّ القديم لا يبطله شيء و لو وجدته . . . ، آگاه باشيد تمام زمينهايى را كه عثمان به اين و آن بخشيده و همهء اموالى را كه از بيت المال داده ، همه به بيت المال باز مىگردد ، چرا كه هيچ چيز نمىتواند حقوق گذشته را باطل كند » ! « 1 » بديهى است اگر مردم ببينند دزدان بيت المال با كمال آزادى در ميان جامعه رفت و آمد دارند و به احساسات جريحه‌دار شدهء مردم عملا لبخند تمسخر مىزنند و تنها بحث عدالت از روز معينى آغاز شده ، هرگز براى آنها قابل تحمّل نخواهد بود و اين كار با هيچ منطقى سازگار نيست كه دزدان ديروز آزاد باشند و دزدان امروز در بند ! اين دو گانگى همه را از اجراى عدالت مأيوس مىكند .\r\nدر فقه اسلامى نيز چنين است كه اموال غصب شده بايد به صاحبانش برگردد و فرقى ميان ديروز و امروز نيست و مسألهء مرور زمان كه اين روزها مطرح است ، گذشته از اين كه جايگاهى در فقه اسلام ندارد ، مربوط به دعاوى است نه اموال غصب شدهء مسلّم !\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 1 ، صفحهء 269 .\r\n","page_name":" 533 ","page_number":533},
  {"content":"\r\n . \r\n","description":"","footnote":"","page_name":" 534 ","page_number":534},
  {"content":"\r\n\r\n\r\nخطبهء شانزدهم و من كلام له عليه السّلام لما بويع بالمدينة\r\n\r\nبخش اوّل\r\nذمّتي بما اقول رهينة . و انا به زعيم . انّ من صرّحت له العبر عمّا بين يديه من المثلات ، حجزته التّقوى عن تقحّم الشّبهات . الا و انّ بليّتكم قد عادت كهيئتها يوم بعث اللّه نبيّه صلّى اللّه عليه و آله و سلّم . و الّذي بعثه بالحقّ لتبلبلنّ بلبلة ، و لتغربلنّ غربلة ، و لتساطنّ سوط القدر ، حتّى يعود اسفلكم اعلاكم ، و اعلاكم اسفلكم ، و ليسبقنّ سابقون كانوا قصّروا ، و ليقصّرنّ سبّاقون كانوا سبقوا . و اللّه ما كتمت و شمة ، و لا كذبت كذبة ، و لقد نبّئت بهذا المقام و هذا اليوم . « 1 »\r\n\r\n\r\n","description":"","footnote":"\r\n( 1 ) اين خطبه در كتابهاى متعدّدى نقل شده است كه بعضى از آنها عبارتند از :\r\n1 - « شيخ طوسى » در « تلخيص الشافى » ، جلد 3 ، صفحهء 53 .\r\n2 - « جاحظ » در « البيان و التبيين » ، جلد 3 ، صفحهء 44 .\r\n3 - « العقد الفريد » ، جلد 4 ، صفحهء 132 .\r\n4 - « ارشاد مفيد » .\r\n5 - « كتاب الجمل » .\r\n6 - « عيون الاخبار » .\r\n7 - « مسعودى » در « اثبات الوصية » .\r\n8 - « كنز العمال » .\r\n9 - « كلينى » در « روضهء كافى » ، صفحهء 67 .\r\n10 - « يعقوبى » در تاريخ خود .\r\n11 - « مجلسى » در « بحار الانوار » .\r\n","page_name":" 535 ","page_number":535},
  {"content":"\r\n\r\n\r\nترجمه\r\nاز سخنانى كه هنگام بيعت در مدينه بيان فرمود :\r\nذمّه‌ام در گرو اين سخنانى است كه مىگويم و من صدق آن را تضمين مىكنم ! كسى كه عبرتهاى حاصل از سرگذشت پيشينيان و عذابهاى الهى در مورد آنان ، پرده را از مقابل چشم او نسبت به عقوبتهايى كه در انتظارش باشد بردارد ( روح تقوا در او زنده مىشود و ) تقواى الهى او را از فرو رفتن در آن گونه بدبختيها حفظ مىكند . آگاه باشيد آزمونهاى شما درست همانند روزى كه خداوند ، پيامبرش را مبعوث ساخت بازگشته است ! به خدايى كه پيامبر را به حق فرستاده ، سوگند كه همهء شما به هم مخلوط و غربال مىشويد و همچون محتواى ديگ به هنگام جوشش ، زير و رو خواهيد شد آن گونه كه افراد پايين‌نشين ، بالا و بالانشينان ، پايين قرار خواهند گرفت و آنان كه در اسلام پيشگام بوده‌اند و بر كنار شده بودند بار ديگر سر كار خواهند آمد و كسانى كه با حيله و تزوير پيشى گرفتند كنار زده خواهند شد ! به خدا سوگند هرگز حقيقتى را كتمان نكرده‌ام و هيچ گاه دروغى نگفتم و موقعيّت امروز را از قبل به من خبر داده‌اند !\r\n\r\nخطبه در يك نگاه\r\nاين خطبه ، نخستين خطبه يا از نخستين خطبه‌هايى است كه بعد از قتل عثمان و به حكومت رسيدن امام ( ع ) در مدينه ايراد شد و با توجّه به جايگاه آن و زمان صدور خطبه ، تفسير محتواى آن آسانتر است .\r\nاين خطبه بر چهار محور گردش مىكند :\r\nنخست هشدارى است كه على ( ع ) به همهء مردم در مورد امتحاناتى كه در پيش دارند مىدهد و آن زمان را به زمان قيام پيامبر اكرم ( ص ) تشبيه مىكند و انقلاب دوران خلافتش را همانند انقلاب رسول اللّه ( ص ) مىشمارد كه مردم را از يك\r\n\r\n","description":"","footnote":"","page_name":" 536 ","page_number":536},
  {"content":"\r\n\r\nدوران جاهليّت به دوران نور و هدايت منتقل ساخت هر چند تحمّل اين انقلاب براى بسيارى سخت و سنگين و كورهء امتحان داغ و سوزان است .\r\nانحرافاتى كه بعد از پيامبر ( ص ) پيدا شد و به تبعيض در بيت المال و غارت اموال مسلمين و سپردن پستهاى مهم به بازماندگان « عصر جاهليت » انجاميد ، نياز به انقلاب جديدى داشت كه به دست مبارك على ( ع ) بنيان نهاده شد .\r\nعلى ( ع ) در همين بخش به مردم يادآورى مىكند كه به گذشتهء تاريخ اسلام و اقوامى كه پيش از اسلام مىزيستند باز گردند و از سرنوشت آنها عبرت گيرند .\r\nدر بخش ديگرى از اين خطبه ، خطا و گناه را با تقوا و پرهيزكارى مقايسه مىكند و سرانجام هر يك را نشان مىدهد كه چگونه گناهان قابل كنترل نيستند و مسير تقوا و پرهيزكارى كاملا قابل كنترل است سپس مردم را از گرفتار شدن در چنگال چيزى كه عاقبتش خطرناك است بر حذر مىدارد .\r\nدر سوّمين بخش خطبه اشارهء كوتاه و پر معنايى به مسألهء حق و باطل مىكند و به آنها هشدار مىدهد كه از كمى طرفداران حق و فزونى پيروان باطل وحشت نكنند ، راه حق را در پيش گيرند و در انتظار پيروزى و نصرت الهى باشند .\r\nآخرين بخش خطبه مشتمل بر يك سلسله اندرزهاست كه هر كدام به عنوان يك اصل مهم و اساسى بايد در زندگى مورد توجّه باشد . اندرز به كناره‌گيرى از راه افراط و تفريط ، پافشارى بر قرآن و سنّت ، شناخت موقعيت خويش در جامعه ، لزوم دعوت به اتحاد و « اصلاح ذات البين » و بالاخره توبه كردن از گناهان و همهء بركات را از ناحيهء او دانستن .\r\n\r\n","description":"","footnote":"","page_name":" 537 ","page_number":537},
  {"content":"\r\n\r\n\r\nشرح و تفسير\r\n\r\nبيدار باشيد كه آزمون بزرگ در پيش است !\r\nهمان گونه كه در بالا اشاره شد و بعضى از مفسّران نهج البلاغه همچون « ابن ابى الحديد » به آن تصريح كرده‌اند ، اين خطبه يكى از مهمترين خطبه‌هاى امام است كه پس از بيعت به خلافت ايراد فرمود و هشدارهاى مهمّى نسبت به مسائل آينده به مردم داد و راه نجات از خطرها و انحرافاتى كه ممكن است در پيش باشد را به آنها دقيقا نشان داد .\r\nنخست براى بيان اهميّت مطلب مىفرمايد : « ذمّه‌ام در گرو اين سخنانى است كه مىگويم و من صدق آن را تضمين مىكنم » ( ذمّتي بما اقول رهينة و انا به زعيم « 1 » . اشاره به اين كه صدق اين گفتار و حقّانيّت آن را صد در صد تضمين مىكنم و خود را در گرو آن مىدانم و شما با اطمينان خاطر آن را بپذيريد و به آن پايبند باشيد .\r\nذكر اين تعبير براى جلب توجّه شنوندگان و اهميّت دادن به محتواى اين سخنان و جدّى گرفتن اين هشدارهاست .\r\nسپس مىافزايد : « كسى كه عبرتهاى حاصل از سرگذشت پيشينيان ، پرده را از مقابل چشم او نسبت به عقوبتهاى كه در انتظارش مىباشد بردارد ( روح تقوا در او زنده\r\n\r\n\r\n","description":"","footnote":"\r\n( 1 ) « زعيم » از مادهء « زعم » به گفتهء « راغب در مفردات » در اصل به معناى بيان سخنى است كه احتمال خلاف در آن مىرود سپس به شخصى كه كفالت چيز يا شخصى را مىكند « زعيم » گفته‌اند چون همواره در معرض اتّهام مىباشد و در جملهء بالا « زعيم » به معناى كفيل و ضامن صدق و راستى آمده است ، « زعامت » به معناى رهبرى و « زعيم » نيز گاه به معناى رهبر مىآيد چون متكفّل كارهاى مهم است .\r\n","page_name":" 538 ","page_number":538},
  {"content":"\r\n\r\nمىشود و ) تقواى الهى او را از فرو رفتن در آن گونه بدبختيها و شبهات حفظ مىكند » ( انّ من صرّحت له العبر عمّا بين يديه من المثلات « 1 » ، حجزته « 2 » التّقوى عن تقحّم الشّبهات ) .\r\nاشاره به اين كه بياييد به گذشتهء تاريخ باز گرديد ، سرنوشت اقوامى را كه بر اثر انحراف از حق و آلوده شدن به انواع هوسها و شهوات و گناهان ، گرفتار مجازاتهاى دردناك الهى شدند ، بنگريد ! بياييد و تاريخ بعثت و قيام پيغمبر اسلام و توطئه‌هاى اقوام جاهلى را در برابر آن حضرت بررسى كنيد و در عواقب شوم آنها سخت بينديشيد تا راه آينده براى شما روشن گردد و با چراغ تقوا و پرهيزگارى ، تاريكيهاى شبهات را بر طرف سازيد و در پناه اين سنگر مطمئن از ضربات هولناك شياطين و نفس امّاره در امان بمانيد ! سپس امام ، اين رهبر هوشيار ، پرده‌ها را كنار مىزند و با صراحت مىگويد :\r\n« آگاه باشيد آزمونهاى شما درست همانند روزى كه خداوند پيامبرش را مبعوث ساخت بازگشته است » ( الا و انّ بليّتكم قد عادت كهيئتها يوم بعث اللّه نبيّه صلّى اللّه عليه و آله و سلّم ) .\r\nبه هوش باشيد كورهء امتحان سخت داغ است و تنها پرهيزگاران مخلص و عبرت‌آموزان آگاه از اين كوره سالم بيرون مىآيند ! امام به روشنى اين حقيقت را بازگو مىكند كه مردم در عصر خليفهء سوّم ، مخصوصا واپسين روزهاى عمر او ، با آن حيف و ميلهاى عظيمى كه در بيت المال\r\n\r\n\r\n","description":"","footnote":"\r\n( 1 ) « مثلات » جمع « مثله » ( بر وزن عضله ) در اصل به معنى مقايسه كردن چيزى با چيز ديگرى است ، سپس به عذابها و عقوبات الهى اطلاق شده كه وقوع بعضى از آن ، انسان را نسبت به نظيرش هشدار مىدهد و از گرفتار شدن به مثل آن باز مىدارد .\r\n( 2 ) « حجز » از مادهء « حجز » ( بر وزن عجز ) به معناى حائل شدن ميان دو چيز است و در عبارت بالا همين معنى را مىبخشد چرا كه تقوا مانع از فرو رفتن در شبهات مىشود .\r\n","page_name":" 539 ","page_number":539},
  {"content":"\r\n\r\nواقع شد و مناصبى كه به افراد ناصالح تفويض گشت و مفاسدى كه به خاطر اين امور در كلّ جامعهء اسلامى پديد آمد و اختلافات عميقى كه وحدت اسلامى را در هم كوبيد ، گويى به عصر جاهليّت عرب بازگشته است و روز بيعت آن حضرت همچون روز بعثت پيامبر ( ص ) است كه بايد انقلابى نوين همچون انقلاب پيامبر بر پا كند . انقلابى كه مردم را به اسلام « ناب محمدى » ( ص ) باز گرداند . بديهى است در برابر اين انقلاب گروههايى كه منافع نامشروعشان به خطر بيفتد مقاومت خواهند كرد و كورهء امتحان داغ مىشود و در چنين شرايطى رهبر آگاه و آينده‌نگرى همچون على ( ع ) بايد مردم را تكان دهد و بيدار كند و از خطراتى كه در پيش دارند آگاه سازد .\r\nتوجّه داشته باشيد كه بعضى از مفسّران ، « بليّة » را در اين جا به معنى بلاها و مشكلات تفسير كرده‌اند در حالى كه « بليه » به معناى آزمايش و امتحان است و تمام تعبيرات امام در ادامهء اين خطبه شاهد و گواه آن مىباشد .\r\nسپس به تشريح اين امتحان بزرگ الهى پرداخته و با ذكر دو مثال آن را روشن مىسازد .\r\nنخست اين كه مىفرمايد : « به خدايى كه پيامبر را به حق فرستاده سوگند كه شما همگى به هم مخلوط و غربال خواهيد شد ! ( تا خالص از ناخالص در آيد و حق از باطل و طرفداران حق از پيروان باطل جدا شوند ) » ( و الّذي بعثه بالحقّ لتبلبلنّ بلبلة « 1 » ، و لتغربلنّ غربلة « 2 » ) .\r\nاين طبيعت هر انقلاب الهى است كه به هنگام پيروزى ، جامعه را « غربال » و\r\n\r\n\r\n","description":"","footnote":"\r\n( 1 ) « بلبلة » : معانى متعدّدى در لغت براى اين ماده ذكر كرده‌اند كه يكى از آنها اختلاط و درآميختن است و در اين جا معنى مناسب همين است .\r\n( 2 ) « غربلة » : براى اين ماده دو معنى ذكر شده : جدا كردن خوب و بد به وسيلهء غربال ( به كسر غين و به ضم غين هر دو ضبط شده است ) و قطع كردن و جدا نمودن .\r\n","page_name":" 540 ","page_number":540},
  {"content":"\r\n\r\nپاكسازى مىكند . قدرتمندان خيانتكار عقب رانده مىشوند و صالحان مستضعف بر سر كار مىآيند ، همان گونه كه پيامبر ( ص ) بعد از پيروزى انقلابش انجام داد .\r\nابو سفيان و قدرتمندان فاسدى همانند او بكلّى منزوى شدند و صهيب و خبّاب و بلال بر سر كار آمدند . همچنين بعد از بيعت مردم با امير مؤمنان على ( ع ) خودكامگانى كه در عصر عثمان تكيه بر قدرت زده بودند و بيت المال را تاراج مىكردند به عقب رانده شدند و پاكدامنان مخلص بر سر كار آمدند .\r\nدر دوّمين تشبيه مىفرمايد : « شما همچون محتواى ديگ به هنگام جوشش ، زير و رو خواهيد شد آن گونه كه افراد پايين‌نشين ، بالا و بالانشينان ، پايين قرار خواهند گرفت ! » ( و لتساطنّ سوط « 1 » القدر ، حتّى يعود اسفلكم اعلاكم ، و اعلاكم اسفلكم ) .\r\nدر واقع طبيعت هر انقلابى چنين است كه بالانشينان به زير كشيده مىشوند و زيردستان در مقامات بالاى جامعه قرار مىگيرند ، ولى در انقلابهاى الهى كه در جوامع فاسد ظاهر مىشود مفسدان از تخت قدرت به زير مىآيند و صالحان مستضعف به اوج قدرت مىرسند .\r\nدر ادامهء اين سخن مىافزايد : « آنان كه در اسلام پيشگام بودند و بر كنار شده بودند بار ديگر سر كار خواهند آمد و كسانى كه با حيله و تزوير پيشى گرفتند كنار مىروند ! » ( و ليسبقنّ سابقون كانوا قصّروا ، و ليقصّرنّ سبّاقون كانوا سبقوا ) .\r\nجملهء دوّم اشاره به افرادى همچون طلحه و زبير است كه روزى در اسلام در\r\n\r\n\r\n","description":"","footnote":"\r\n( 1 ) « سوط » در اصل به معنى مخلوط كردن چيزهايى با يكديگر است و « سوط قدر » كه در عبارت بالا آمده به معنى مخلوط شدن مواد غذايى در داخل ديگ در اثر جوشش است و تازيانه را از اين جهت « سوط » مىنامند كه رشته‌هاى آن را به هم مىبافند و مخلوط مىكنند و بعضى گفته‌اند به خاطر آن است كه هنگامى كه بىرحمانه بزنند پوست و گوشت را با هم مخلوط مىكند .\r\n","page_name":" 541 ","page_number":541},
  {"content":"\r\n\r\nصف اول قرار داشتند ولى بر اثر كوتاهيها عقب رانده شدند و جملهء اوّل اشاره به افرادى همچون ياران امام ( ع ) است كه در عصر عثمان خانه‌نشين بودند ، ولى در عصر امام ( ع ) به تدبير امور مسلمين پرداختند .\r\nبعضى احتمال داده‌اند كه اين جمله‌ها همگى اشاره به زمانهاى آينده باشد كه بار ديگر اوضاع بر مىگردد و بنى اميه بر سر كار مىآيند و سابقين در اسلام را عقب مىزنند و بازماندگان جاهليت را بر سر كار مىآورند .\r\nولى با توجّه به اين كه اين خطبه تقريبا بدون فاصله با بيعت امام ( ع ) ايراد شده ، معنى اوّل مناسبتر است .\r\nسپس با سوگند ديگرى اين مطلب را تأكيد كرده ، مىفرمايد : « به خدا سوگند هرگز حقيقتى را كتمان نكرده‌ام و هيچ گاه دروغى نگفته‌ام و موقعيّت امروز را از قبل به من خبر داده‌اند ! ( يعنى پيامبر اكرم ( ص ) تمام اين امور را پيش‌بينى فرموده و به من خبر داد و من با آگاهى تمام براى شما بازگو كردم ! ) » ( و اللّه ما كتمت وشمة « 1 » ، و لا كذبت كذبة ، و لقد نبّئت بهذا المقام و هذا اليوم ) .\r\nاينها همه براى آن است كه مردم بيدار باشند و تسليم توطئه‌هايى همچون توطئهء جنگ « جمل » و « صفّين » و « نهروان » نشوند و بدانند روزهاى سخت امتحانى در پيش دارند و كاملا مراقب وضع خويش باشند ، هر چند متأسفانه اين هشدارهاى مؤكّد از فرد آگاه و بيدارى همچون على ( ع ) در دلهاى گروهى مؤثر نيفتاد و باز هم از بوتهء امتحان سيه‌روى بيرون آمدند .\r\nظاهرا منظور امام ( ع ) از بيان اين جمله همان خبرهاى غيبى است كه رسول خدا ( ص ) به او در بارهء حوادث آينده داد و همان گونه كه در بحث علم غيب\r\n\r\n\r\n","description":"","footnote":"\r\n( 1 ) « وشمة » در اصل به معناى خالى است كه با سوزن كوبيده مىشود و يك مادهء رنگى بر آن مىنهند تا به زير پوست منتقل شود . سپس به اشياى كوچك ، مانند يك قطرهء آب باران يا يك سخن كوتاه نيز اطلاق شده است و در اين جا به همين معنى اخير است .\r\n","page_name":" 542 ","page_number":542},
  {"content":"\r\n\r\nپيامبر ( ص ) و امام ( ع ) گفته‌ايم رهبران و پيشوايان معصومى كه به تمام جهان و تمام قرون و اعصار تعلق دارند نمىتوانند خالى از علم غيب و آگاهى بر اسرار گذشته و آينده بوده باشند ، چرا كه حوادث امروز با گذشته و آينده در ارتباط و پيوند نزديكى است و همانها بودند كه گاه لازم مىديدند گوشه‌اى از حقايق مربوط به آينده را براى مردم فاش كنند تا هوشيارانه‌تر با مسائل برخورد كنند و در دام « شياطين » و كام حوادث دردناك فرو نيفتند و اين همان كارى است كه على ( ع ) بارها - طبق گواهى « نهج البلاغه » - انجام داده و امّت اسلامى را از خطراتى كه در پيش داشته‌اند آگاه ساخت . بديهى است در اين گونه موارد گروهى پند مىگيرند و گروهى ملال .\r\n\r\nنكته‌ها\r\n\r\n1 - تاريخ تكرار مىشود !\r\nمعروف است كه حوادث تاريخ مجموعه‌هاى مكرّرى هستند كه در اشكال مختلف ظاهر مىشوند و به همين دليل كسانى كه در گذشتهء تاريخ به دقّت مىانديشند مىتوانند با آگاهى بيشتر با حوادث حال و آينده برخورد كنند و درست به همين دليل قرآن مجيد پر است از شرح سرگذشت « اقوام و پيامبران پيشين » كه آينهء تمام نمايى است براى امروز و فردا .\r\nامام ( ع ) نيز در اين بخش از خطبه ، به اين نكتهء بسيار مهم توجّه داده و مىفرمايد : اگر مىخواهيد با نيروى تقوا از فرو رفتن در ظلمات شبهات رهايى يابيد ، به گذشتهء تاريخ برگرديد و عبرت بگيريد ! و سپس تصريح مىكند كه حوادث امروز شما ( روز بيعت با امام ( ع ) ) درست همانند حوادث روز بعثت پيامبر اكرم ( ص ) است ! همان گروه‌بنديهاى مخالفان حق ، همان انحرافات و\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nسرگردانيها و همان كارشكنىهاى رنگارنگ . به هوش باشيد و محكم پشت سر امام خود بايستيد تا در بيراهه‌ها سرگردان نشويد ! و اگر بنشينيم و با دقّت حوادث عصر خلافت على ( ع ) را با عصر بعثت مقايسه كنيم ، همانند زيادى در ميان اين دو مىيابيم و اين نبود مگر اين كه گروه « منافقان » و بازماندگان « دورهء جاهليّت » از طرق مختلف تلاش كردند كه تعليمات پيامبر اسلام ( ص ) را تدريجا محو كنند ، مخصوصا سعى نمودند در مراكز قدرت نفوذ كنند و آن جا را تحت تأثير خود قرار دهند و فرهنگى مغاير با فرهنگ اسلام و شبيه « فرهنگ جاهلى » به وجود آورند ، چنان كه نشانه‌هاى بارز آن بعدها در دوران « حكومت بنى أميه » كاملا آشكار شد .\r\nدرست است كه ظواهرى از اسلام در عصر خليفهء سوّم محفوظ بود ، ولى حتّى آن ظواهر نيز تدريجا خالى از محتوا مىگشت ، همان گونه كه در دوران بنى اميه ، نماز و روزه و حج بر پا بود امّا چه نماز و روزه و حجّى !\r\n\r\n2 - بيان حقيقت يا رعايت مصلحت ؟\r\nبسيارند كسانى كه تصوّر مىكنند مصلحت آن است كه حقايق از تودهء مردم نهفته شود ، مبادا واكنشهاى نامناسبى نشان دهند ، در حالى كه مصلحت رهبران و مصلحت عموم مردم - جز در موارد استثنايى و خاص - آن است كه حقايق براى مردم باز شود و مردم آگاهانه وارد ميدان عمل شوند . سانسور كردن اخبار و مردم را بىخبر گذاشتن ، هميشه روش رهبران خودكامه و ديكتاتور بوده كه جز به منافع خويش نمىانديشند و صفا و صميميّتى در كارشان نيست ، به عكس رهبران الهى و پيشوايان مردمى كه تمام هدفشان رهايى بخشيدن مردم از تنگناهاى مادّى و معنوى است ، سعى دارند با كمال خلوص واقعيّتها را با آنها در ميان بگذارند ، چرا كه اين معنى ، همكارى و حمايت آنها را جلب مىكند ، به آنان شخصيّت مىدهد و پيوندشان را با رهبران محكمتر مىسازد .\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nجالب اين كه امام در اين خطبه و بسيارى از ديگر خطبه‌هاى « نهج البلاغه » ، نه تنها واقعيتهاى موجود را نسبت به آنها كتمان نمىكند ، بلكه حوادث آينده را كه از مخبر صادق - پيغمبر اكرم ( ص ) - شنيده بود براى آنها بازگو مىكند و با صراحت مىگويد : حتّى يك كلمه را از امورى كه آگاهى بر آن براى شما لازم است كتمان نكردم و از شما مىخواهم كه هوشيارانه با خطراتى كه در پيش داريد برخورد كنيد و در « دام شياطين » گرفتار نشويد !\r\n\r\n","description":"","footnote":"","page_name":" 545 ","page_number":545},
  {"content":"\r\n . \r\n","description":"","footnote":"","page_name":" 546 ","page_number":546},
  {"content":"\r\n\r\n\r\nبخش دوّم\r\nالا و انّ الخطايا خيل شمس حمل عليها اهلها ، و خلعت لجمها ، فتقحّمت بهم فى النّار . الا و انّ التّقوى مطايا ذلل ، حمل عليها اهلها ، و اعطوا ازمّتها ، فاوردتهم الجنّة . حقّ و باطل ، و لكلّ اهل ، فلئن امر الباطل لقديما فعل ، و لئن قلّ الحقّ فلربّما و لعلّ ، و لقلّما ادبر شيء فاقبل ! قال السيد الشريف : و اقول : ان في هذا الكلام الادنى من مواقع الاحسان ما لا تبلغه مواقع الاستحسان ، و ان حظ العجب منه أكثر من حظ العجب به . و فيه - مع الحال التي وصفنا - زوائد من الفصاحة لا يقوم بها لسان ، و لا يطّلع فجها إنسان ، و لا يعرف ما أقول إلا من ضرب في هذه الصناعة به حق ، و جرى فيها على عرق « و ما يعقلها إلا العالمون » .\r\n\r\nترجمه\r\nآگاه باشيد ! گناهان اسبهاى سركشى هستند كه اهلش را بر آنها سوار مىكنند و لجامهاى آنها بر گرفته مىشود و سرانجام آنان را در دوزخ سرنگون مىكند ! آگاه باشيد ! تقوا و پرهيزگارى همانند مركب‌هاى راهوار و رام و سريع السير مىباشند كه اهلش را بر آن سوار مىكنند و زمام آنها را به دستشان مىسپارند و آنها را به بهشت جاويدان مىرسانند حق و باطلى وجود دارد ( هميشه ) براى هر كدام اهل و طرفدارانى است ، اگر باطل حكومت كند جاى تعجّب نيست ازدير زمانى چنين بوده است و اگر حق و پيروانش كم باشند ( نگران نباشيد ) چه بسا افزوده گردند و بر لشكر باطل پيروز شوند ( بكوشيد و از فرصت‌ها استفاده كنيد چه اين كه ) كمتر مىشود چيزى پشت كند و بار\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nديگر باز گردد !\r\nمرحوم سيّد رضى به دنبال اين سخن مىگويد :\r\nدر اين كلام كه از فصيحترين سخنان است لطايفى نهفته كه جز سخن‌سنجان به آن نمىرسند و بيش از آنچه ما از آن در شگفتى فرو مىرويم شگفتىها از آن شگفت‌زده مىشوند . اضافه بر اين ، ريزه‌كاريهايى از فصاحت در آن وجود دارد كه نه زبان ، قادر به شرح آن است و نه هيچ انسانى به عمق آن مىرسد و نه آنچه را كه من به آن اشاره مىكنم كسى جز آنان كه در فصاحت پيشگامند ، مىتوانند درك كنند  « وَ ما يَعْقِلُها إِلَّا الْعالِمُونَ »  .\r\n\r\nشرح و تفسير گناهان همچون اسبهاى سر كشند !\r\nدر ادامهء بحث گذشته كه پيرامون وضع بحرانى بعد از بيعت امام كه به منزلهء انقلاب جديدى در عالم اسلام بود سخن مىگفت و هشدار مىداد ، در اين فراز به نكتهء بسيار مهمّى ضمن بيان يك تشبيه زيبا اشاره مىكند كه اگر مردم آن را به كار بندند مىتوانند از آلودگيها و انحرافات مصون بمانند و در بيراهه‌ها سرگردان نشوند و به سر منزل مقصود برسند و آن اين كه گناه را در آغاز امر بايد كنترل كرد و از حوزهء آن دور شد ، چرا كه وقتى انسان در آن گرفتار شود گناهان و خطاهاى ديگر ، زنجيروار او را به سوى خود مىكشند و زمام اختيار را از كف او بيرون مى برند و در درّه‌هاى هولناك بدبختى فرو مىافكنند .\r\nمىفرمايد : « آگاه باشيد ! گناهان و خطاها اسبهاى سركشى هستند كه اهلش را بر آنها سوار مىكنند و لجامهاى آنها برگرفته مىشود و سرانجام آنان را در دوزخ سرنگون\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nمىكنند ! » ( الا و انّ الخطايا خيل شمس « 1 » حمل عليها اهلها ، و خلعت لجمها ، فتقحّمت بهم فى النّار ) .\r\nچه تشبيه زيبايى ، سوار شدن بر اسبهاى چموش ذاتا خطرناك است و اگر فاقد لجام و افسار باشد بسيار خطرناكتر و هرگاه اين كار در سرزمينى داراى پرتگاههاى هولناكى باشد ، باز هم خطر بيشتر است .\r\nگناه در واقع چنين است ، ارتكاب يك گناه انسان را بىاختيار به گناه ديگر و آن نيز به گناه ديگر مىكشاند ، فى المثل كسى مرتكب خيانتى مىشود و آن را كتمان مىكند ، مورد بازخواست قرار مىگيرد ، دروغهاى متعدّدى براى پوشاندن خيانت خود مىگويد و سوگندهاى غلاظ و شداد دروغين ، مىخورد و يا افراد ديگرى را متهم مىسازد و هنگامى كه مىبيند رسوا مىشود ، ممكن است دست به خون كسانى كه اطّلاعاتى از آن دارند ، آلوده كند تا اسرار او فاش نشود و همچنين گناهان ديگر يكى پس از ديگرى به سراغ او مىآيد چرا كه همچون مركب چموش لجام گسيخته است .\r\nسپس مىافزايد : « آگاه باشيد ! تقوا و پرهيزكارى و اعمال صالح مانند مركب راهوار و رام و سريع السّير مىباشد كه اهلش را بر آن سوار مىكنند و زمام آن را به دستشان مىسپارند ( و در جادهء اصلى با اطمينان خاطر و آرامش و سلامت به پيش مىروند ) و آنها را به سر منزل مقصود و سعادت بهشت جاويدان ، مىرساند » ( الا و انّ التّقوى مطايا ذلل « 2 » ، حمل عليها اهلها ، و اعطوا ازمّتها ، فاوردتهم الجنّة ) .\r\n\r\n\r\n","description":"","footnote":"\r\n( 1 ) « شمس » از مادهء « شموس و شماس » ( بر وزن فتوح و كتاب ) به معناى دگرگونى و ناپايدارى است و خورشيد را از آن جهت « شمس » گويند كه دائما در برابر ما در حركت است و « شمس » كه در عبارت بالا آمده جمع « شموس » به معناى مركب يا انسان كج خلق و سركش و به اصطلاح چموش است .\r\n( 2 ) « ذلل » جمع « ذلول » به معناى رام مىباشد .\r\n","page_name":" 549 ","page_number":549},
  {"content":"\r\n\r\nآرى اعمال صالح زنجيروار يكديگر را تعقيب مىكنند . يك كار نيك ، سبب كار نيك ديگر و آن هم به نوبهء خود سبب اعمال صالح ديگر مىشود ، مثلا ، هنگامى كه كسى فرزند خود را خوب تربيت كند او هم منشأ خيرات و بركات مىشود و در دوستان و اطرافيان خود اثر مىگذارد آنها هم وسيلهء انجام كارهاى خير ديگرى مىشوند و به همين ترتيب جامعه رو به صلاح و سعادت پيش مىرود .\r\nقابل توجّه اين كه امام ( ع ) در مورد گناهان « خيل شمس ، اسبهاى سركش » را به كار برده است و در مورد تقوا « مطايا ذلل ، مركب‌هاى رام » را ذكر فرموده و اين نكتهء دقيقى دارد ، چرا كه « خيل » در اصل از مادهء « خيال » است و به افراد مغرور و متكبّر كه گرفتار خيالاتند « مختال » گفته مىشود و اسب را از آن جهت « خيل » گفته‌اند كه غالبا سبب غرور و مباهات سواركارش مىشود .\r\nبه عكس ، « مطايا » جمع « مطية » از مادهء « مطو » ( بر وزن عطف ) به معنى جديّت و نجات در سير است ، بنا بر اين « مطيّه » مركب راهوار و سريع السيرى است كه در مسير مستقيم به طرف مقصد پيش مىرود ، سركشى نمىكند و انسان را به بيراهه نمىكشاند و از اين جا اوج فصاحت امام ( ع ) در گفته‌هايش روشن مىشود كه حتّى كلمات و تعبيرات كوچك را نيز حساب شده بر مىگزيند .\r\nسپس امام ( ع ) هشدار ديگرى در مورد آزمايشهاى الهى كه در حكومت او و در تمام طول زندگى در پيش دارند مىدهد ، و بحث گذشته را پيرامون امتحان و مركب‌هاى تقوا و گناه ، به وسيلهء آن تكميل مىكند ، مىفرمايد : « هميشه حق و باطلى وجود دارد و براى هر كدام اهل و طرفدارانى است » ( حقّ و باطل ، و لكلّ اهل ) .\r\nآرى صحنهء زندگى بشر از روز نخستين آفرينش ميدان جولان اين دو گروه بوده است و داستان مبارزهء آنها با يكديگر چنان طولانى است كه تمام طول تاريخ را فرا مىگيرد و سخن در اين رابطه بسيار است ، ولى امام ( ع ) از ميان همهء آنها انگشت روى يك نكته گذارده ، مىافزايد : « اگر باطل حكومت كند جاى تعجّب\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nنيست ، از دير زمانى چنين بوده است ! » ( فلئن امر الباطل لقديما فعل ) .\r\n« و اگر حق و پيروانش كم باشند ( نگران نباشيد ) چه بسا افزوده گردند و بر لشكر باطل پيروز شوند ! » ( و لئن قلّ الحقّ فلربّما و لعلّ ) .\r\nداستان « حق و باطل » و مبارزهء اين دو با يكديگر در طول تاريخ انسانى و ابزار اين مبارزه و نتايج آن ، داستان بسيار دامنه‌دارى است كه در شرح خطبه‌هاى ديگر كه تناسب بيشترى با اين موضوع دارد به خواست خدا خواهد آمد . آنچه در اين جا لازم است بر آن تكيه شود و نظر مولا امير مؤمنان على ( ع ) در اين عبارت نيز متوجّه آن است ، اين است كه نه كثرت طرفداران باطل بايد انسان را به وحشت بيندازد و نه كمى طرفداران حق او را مأيوس كند ، چرا كه غالبا در طول تاريخ حاميان باطل فزونى داشته‌اند و بسيار شده كه گروه اندك طرفداران حق بر انبوه حاميان باطل پيروز شده‌اند ، همان گونه كه قرآن از زبان پيروان « طالوت » ، فرماندهء لشكر بنى اسرائيل ، مىگويد :  « كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ »  ، چه بسيار گروههاى كوچكى كه به فرمان خدا بر گروههاى عظيمى پيروز شدند » ! « 1 » همين معنى در قالب ديگرى در آيهء ديگر به روشنى بيان شده است ، مىفرمايد :  « قُلْ لا يَسْتَوِي الْخَبِيثُ وَ الطَّيِّبُ وَ لَوْ أَعْجَبَكَ كَثْرَةُ الْخَبِيثِ »  ، بگو ( هيچ گاه ) ناپاك و پاك مساوى نيستند ، هر چند فزونى ناپاكها تو را به شگفتى اندازد » ! « 2 » همين معنى در خطبه‌هاى ديگر نهج البلاغه با صراحت تمام نيز آمده است ، چنان كه در خطبهء 201 مىخوانيم : « ايّها النّاس لا تستوحشوا في طريق الهدى لقلّة اهله ، اى مردم در طريق هدايت ( و حق و حقيقت ) از كمى نفرات هرگز وحشت نكنيد » ! ولى بايد توجّه داشت كه اين فزونى نفرات نه دليل حقّانيّت است و نه پيروزى و نجات ، بلكه در منطق قرآن و احاديث اسلامى و منطق صاحبنظران ، مدار بر\r\n\r\n\r\n","description":"","footnote":"\r\n( 1 ) سورهء بقره ، آيهء 249 .\r\n( 2 ) سورهء مائده ، آيهء 100 .\r\n","page_name":" 551 ","page_number":551},
  {"content":"\r\n\r\nكيفيّت است نه كميّت و به همين دليل حكومتهاى باطل كه از ميان مىروند همهء آثارشان محو مىشود و جز نام ننگينى از آنها باقى نمىماند ، ولى بركات و آثارى كه از حكومتهاى حق و انبيا و اولياء اللّه باقى مانده تا پايان جهان برقرار است .\r\nدر هر حال صحنهء مبارزهء حق و باطل و فزونى لشكر باطل در واقع يك آزمون الهى است كه افراد حق‌طلب و حق‌جو در اين ميان شناخته شوند . آنها كه همرنگ جماعتهاى باطل نمىشوند و نان را به نرخ روز نمىخورند و روح تقوا و پرهيزگارى آنها را به سوى حق مىبرد - هر چند حق در اقليّت باشد - و اين داستان مفصّلى دارد كه باز هم به آن خواهيم رسيد .\r\nدوّمين نكته‌اى كه امام ( ع ) در اين جا بر آن تأكيد مىفرمايد آن است كه در جملهء كوتاه آخر اين فراز آمده ، مىگويد : « ( فرصتها را از دست ندهيد چه اين كه ) كمتر مىشود چيزى پشت كند و بار ديگر باز گردد ! » ( و لقلّما ادبر شيء فاقبل ) .\r\nالبته اعتقاد همهء مسلمانان اعم از شيعيان و غير آنها بر اين است كه سرانجام با ظهور مهدى ( عج ) لشكر حق پيروز مىگردد و باطل براى هميشه منزوى مىشود و حكومت عدل الهى سراسر جهان را فرا خواهد گرفت .\r\nمطابق بعضى از روايات در ذيل همين خطبه جمله‌اى از امام صادق ( ع ) از امير مؤمنان على ( ع ) نقل شده است كه فرمود : « و بنا فتح لابكم و منّا نحتم لابكم » برنامهء حكومت حق با ما آغاز شد ( اشاره به عصر پيامبر است ) و با ما پايان مىگيرد نه با شما ( اشاره به ظهور حضرت مهدى ( عج ) است ) ! « ابن ابى الحديد » پس از ذكر اين جمله با صراحت مىگويد : غالب محدّثان معتقدند كه حضرت مهدى ( عج ) كه در اين حديث به او اشاره شده در آخر الزّمان ظهور مىكند و از فرزندان فاطمه مىباشد و ياران ما ( معتزله ) آن را انكار نمىكنند . « 1 »\r\n\r\n\r\n","description":"","footnote":"\r\n( 1 ) شرح ابن ابى الحديد ، جلد 1 ، صفحهء 281 .\r\n","page_name":" 552 ","page_number":552},
  {"content":"\r\n\r\nبه هر حال جملهء بالا اشاره به اين است كه فرصتها را از دست ندهيد و اكنون كه همه چيز براى اجراى عدالت و حكومت حق در جامعه اسلامى فراهم شده در دام وسوسه‌هاى « شياطين جن و انس » گرفتار نشويد ! و از توطئه‌هاى خودكامگانى كه منافع نامشروعشان به خطر افتاده بر حذر باشيد ! چرا كه اگر اين فرصتها از دست برود بازگشتش به آسانى ممكن نيست ! و تاريخ زندگى امام ( ع ) هم نشان مىدهد كه چنين شد كه مردم عصر او از اين هشدار پند كافى نگرفتند ، فرصتها را از دست دادند ، آن روز كه لشكر شام در آستانهء شكست كامل قرار داشت فريب نيرنگ « عمرو عاص » را خوردند كه سرانجام به حكومت « بنى اميّه » و « بنى مروان » ، حكومت سياه و تاريكى كه در تاريخ كم نظير بود ، منتهى شد و « حجّاج‌ها » دمار از روزگار آنها بر آوردند .\r\nدر اين جا به توضيحى از « سيّد رضى » برخورد مىكنيم كه اعجاب و شگفتى فوق العادهء خود را از تعبيرات بسيار زيبا و پر محتواى اين خطبه آشكار مىكند و مىگويد : « در اين سخن كه نزديكترين سخن به حقيقت فصاحت است ، لطايفى نهفته كه هيچ كس از سخن‌سنجان به پايهء آن نمىرسد و بيش از آنچه كه ما از آن به شگفتى فرو مىرويم ، شگفتى از آن به تعجّب مىآيد ، بعلاوه در آن ريزه‌كاريهايى از فصاحت است كه نه زبان قادر به شرح آن است و نه هيچ انسانى مىتواند به عمق آن برسد و نه آنچه من مىگويم را جز آنان كه در فصاحت پيشگام و ريشه دارند ، مىتوانند درك كنند ! ( آرى )  « وَ ما يَعْقِلُها إِلَّا الْعالِمُونَ »  ، جز دانشمندان آن را درك نمىكنند » !\r\n\r\n","description":"","footnote":"","page_name":" 553 ","page_number":553},
  {"content":"\r\n . \r\n","description":"","footnote":"","page_name":" 554 ","page_number":554},
  {"content":"\r\n\r\n\r\nبخش سوّم\r\nشغل من الجنّة و النّار امامه ! ساع سريع نجا ، و طالب بطيء رجا ، و مقصّر فى النّار هوى . اليمين و الشّمال مضلّة ، و الطّريق الوسطى هى الجادّة ، عليها باقي الكتاب و آثار النّبوّة ، و منها منفذ السّنّة ، و اليها مصير العاقبة . هلك من ادّعى ، و خاب من افترى . من ابدى صفحته للحقّ هلك . و كفى بالمرء جهلا الّا يعرف قدره . لا يهلك على التّقوى سنخ اصل ، و لا يظمأ عليها زرع قوم . فاستتروا فى بيوتكم ، و اصلحوا ذات بينكم ، و التّوبة من ورائكم ، و لا يحمد حامد الّا ربّه ، و لا يلم لائم الّا نفسه .\r\n\r\nترجمه\r\nكسى كه بهشت و دوزخ در پيش روى او قرار گرفته ( و به آن ايمان دارد ، از كارهايى كه در آنجا سودى نمىبخشد بر كنار است و مردم در اين مسير سه گروهند : ) كسانى كه سخت مىكوشند و به سرعت پيش مىروند ، آنها اهل نجاتند و گروهى كه به كندى گام بر مىدارند ، باز اميد نجاتى دارند و گروهى مقصّرند ، كه در آتش دوزخ سقوط مىكنند .\r\nانحراف به راست و چپ سبب گمراهى و ضلالت است و راه ميانه و مستقيم جادّهء وسيع الهى است كه قرآن مجيد - كتاب جاويدان الهى - و آثار نبوّت بر آن قرار دارد و راه ورود به سنّت پيامبر ( ص ) از همينجاست و پايان كار به آن منتهى مىشود . آن كس كه به ناحق ادّعاى ( امامت و ولايت ) كند هلاك مىشود ( چه اين كه هم خودش گمراه است و هم ديگران را به گمراهى مىكشاند ) و آن كس كه با دروغ و افتراء ( بر خدا و پيامبر چنين مقامى را طلب كند ) محروم مىگردد و به جايى نمىرسد و آن كس ( كه با ادّعاهاى\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nباطل ) به مبارزهء با حق برخيزد و در برابر آن قد علم كند هلاك خواهد شد ! و در نادانى انسان همين بس كه قدر خويش را نشناسد ، ريشهء درختى كه در سرزمين تقوا نشانده شود هرگز نابودى نمىپذيرد و بذر و زراعتى كه در اين سرزمين پاشيده شود ، هرگز تشنه نمىگردد ! در خانه‌هاى خود پنهان شويد ( و در دسته‌بندىهاى منافقان و نفاق‌افكنان شركت نجوييد ) ! در اصلاح ميان خود بكوشيد ( و مردم را با هم آشتى دهيد و صفوف خود را در مقابل آنها متّحد سازيد ) ! توبه پيش روى شما و در دسترستان است ( به آن چنگ زنيد و گذشتهء خود را جبران كنيد ) ، ( و در هر حال ) هيچ ستايشگرى جز خدا را نبايد ستايش كرد و ( در گناه و خطا ) جز خويش را نبايد سرزنش نمود !\r\n\r\nشرح و تفسير\r\n\r\nراه نجات اين است\r\nدر ادامهء بحثهاى گذشتهء اين خطبه كه پيرامون داغ شدن بازار امتحان بعد از بيعت او سخن مىگفت و به مردم در بارهء حقّ و باطل و تقوا و گناه هشدار مىداد ، امام در اين بخش از سخنانش به طرق نجات از چنگال هوا و هوسها و رسيدن به سر منزل سعادت اشاره كرده و طىّ بيانات جامعى مطالب مهمّى را در اين رابطه ايراد مىكند .\r\nنخست مردم را در مسير سعادت و نجات به سه گروه تقسيم مىفرمايد ، مىگويد : « كسى كه بهشت و دوزخ در پيش روى او قرار گرفته ( و به آن كاملا ايمان دارد از كارهايى كه در آن جا سودى نمىبخشد ، بر كنار است ) و سخت به آينده‌اى كه در پيش دارد مشغول است ( و مردم در اين مسير سه گروهند : ) كسانى كه سخت مىكوشند و به سرعت پيش مىروند ، آنها اهل نجاتند و گروهى كه به كندى گام بر مىدارند ، باز اميد نجات دارند ، امّا آنان كه كوتاهى مىكنند و در اين راه مقصّرند ، ( در كام بدبختى و\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nآتش دوزخ ) سقوط مىكنند » ( شغل من الجنّة و النّار امامه ! ساع سريع نجا ، و طالب بطيء رجا ، و مقصّر فى النّار هوى ) .\r\nبه عقيدهء بعضى اين گروههاى سه گانه همانها هستند كه در قرآن مجيد در سورهء فاطر ، به آنها اشاره شده است و مىفرمايد :  « ثُمَّ أَوْرَثْنَا الْكِتابَ الَّذِينَ اصْطَفَيْنا مِنْ عِبادِنا فَمِنْهُمْ ظالِمٌ لِنَفْسِهِ وَ مِنْهُمْ مُقْتَصِدٌ وَ مِنْهُمْ سابِقٌ بِالْخَيْراتِ بِإِذْنِ اللَّهِ »  ، سپس اين كتاب ( آسمانى ) را به گروهى از بندگان برگزيدهء خود به ميراث سپرديم ، از ميان آنها عدّه‌اى بر خود ستم كردند و عدّه‌اى ميانه‌رو بودند و گروهى به اذن خدا در نيكيها ( از همه ) پيشى گرفتند . « 1 » گاه گفته شده اشاره به گروههاى سه گانه‌اى است كه در سورهء واقعه آمده :\r\n     « وَ كُنْتُمْ أَزْواجاً ثَلاثَةً فَأَصْحابُ الْمَيْمَنَةِ ما أَصْحابُ الْمَيْمَنَةِ وَ أَصْحابُ الْمَشْئَمَةِ ما أَصْحابُ الْمَشْئَمَةِ وَ السَّابِقُونَ السَّابِقُونَ أُولئِكَ »      ، و شما سه گروه خواهيد بود سعادتمندان و خجستگان ، چه سعادتمندان و خجستگانى ! ( گروه ديگر ) شقاوتمندان و شومانند ، چه شقاوتمندان و شومانى ! و ( گروه سوّم ) پيشگامان پيشگامند و آنها مقرّبانند » . « 2 » به هر حال ، وجود گروههاى سه‌گانه در جامعهء بشريّت هميشه مطرح بوده و به هنگامى كه بازار امتحانات داغ مىشود ( همانند زمان خلافت على ( ع ) ) تمايز اين صفوف سه گانه آشكارتر مىشود ، جمعى ( هر چند غالبا اندك ) راه حق را بدون هيچ ترديد و تزلزل و دقدقه پيش گرفته و به سرعت به سوى مقصد مىتازند ، گروه ديگرى كه از ايمان ضعيفترى برخوردارند گاه با ترديد و تزلزل و گاه با اطمينان خاطر ، لنگ لنگان گامى بر مىدارند و به پيش مىروند و اعمال صالح و ناصالحى را به هم آميخته ، ولى اميدوارند كه دست لطف خدا ، دست\r\n\r\n\r\n","description":"","footnote":"\r\n( 1 ) سورهء فاطر ، آيهء 32 .\r\n( 2 ) سورهء واقعه ، آيات 7 - 11 .\r\n","page_name":" 557 ","page_number":557},
  {"content":"\r\n\r\nآنان را بگيرد و سرانجام آنها را به مقصد برساند ، امّا گروه سوّم كه هواى نفس بر آنها چيره شده و با ايمان و تقوا وداع گفته‌اند در بيراهه‌ها سرگردان گشته و در كام بدبختىها سقوط مىكنند .\r\nاين تعبير به خوبى نشان مىدهد كه تنها ايمان به معاد است كه مىتواند انسان را در برابر گناه و فساد حفظ كند ، هر قدر اين ايمان قويتر باشد ، تأثير بازدارندهء آن بيشتر است .\r\nبعضى گفته‌اند جملهء « شغل من الجنّة و النّار امامه » جملهء خبريه‌اى است كه معنى انشا را دارد يعنى آنها كه بهشت و دوزخ را در برابر خود مجسّم مىبينند ، بايد از زرق و برق دنيا و هوا و هوسها چشم بپوشند ! ولى تفسير جملهء بالا به صورت جملهء خبريه نيز هيچ مشكلى ندارد يعنى اين گونه مؤمنان چشم‌پوشى از هوا و هوس خواهند كرد .\r\nسپس با توضيحى كه در بارهء گروههاى سه گانهء بالا بيان فرمود مردم را به پيمودن راه راست و دورى گزيدن از طرق انحرافى ، ضمن بيان نشانه‌هاى آنها دعوت مىكند و مىفرمايد : « انحراف به راست و چپ سبب گمراهى و ضلالت است و راه ميانه و مستقيم ، جادهء وسيع ( الهى ) است » ( اليمين و الشّمال مضلّة « 1 » ، و الطّريق الوسطى هى الجادّة ) .\r\nاين سخن اشاره به همان مسألهء معروفى است كه مىگوييم راه مستقيم به سوى هدف يك راه بيش نيست و در دو طرف آن هزاران راه انحرافى وجود دارد كه انسان را به گمراهى مىكشاند .\r\nتعبير به يمين و شمال ممكن است اشاره به افراط و تفريط باشد كه گروهى راه\r\n\r\n\r\n","description":"","footnote":"\r\n( 1 ) « مضلّه » ( بر وزن مفعله ) است كه به گفتهء بعضى از ارباب لغت ، به معنى كثرت وجود چيزى در مكان است ، بنا بر اين مفهوم آن در اين جا ، اين مىشود كه انحراف به چپ و راست مايهء گمراهيهاى فراوان است .\r\n","page_name":" 558 ","page_number":558},
  {"content":"\r\n\r\nافراط را مىپويند و آن طرف هدف قرار مىگيرند و گروهى راه تفريط را ، و هرگز به هدف نمىرسند ، اين همان است كه در قرآن مجيد به عنوان صراط مستقيم از آن ياد شده و در جاى ديگر مىفرمايد :  « وَ كَذلِكَ جَعَلْناكُمْ أُمَّةً وَسَطاً »  ، ما شما را امّتى ميانه قرار داديم ( در حدّ اعتدال ميان افراط و تفريط ) » . « 1 » همچنان كه علماى بزرگ اخلاق گفته‌اند كه تمام صفات فضيله ، حد اعتدالى است در ميان صفات رذيله كه در طرف افراط و يا تفريط قرار دارند و به اين ترتيب تمام صفات اخلاقى را در اين تقسيم جمع كرده‌اند و يا به تعبير ديگر اين همان مسألهء عدالت اخلاقى است كه انسان را در حدّ اعتدال و طريق مستقيم ميانه و دور از هر گونه گرايش انحرافى قرار مىدهد .\r\nبعضى از مفسّران نهج البلاغه ، طريق وسطى را به مسألهء امامت و ولايت امامان معصوم تفسير كرده‌اند كه هر گونه غلوّ و افراط يا كوتاهى و تقصير در مورد آن بزرگواران سبب گمراهى است ، ولى هيچ مانعى ندارد كه مفهوم جمله را وسيع بدانيم كه هم مسألهء ولايت و هم ساير مسائل اعتقادى و عملى و اخلاقى را فرا گيرد .\r\nدر مسألهء خداشناسى گروهى در وادى تشبيه گرفتار شده و خدا را شبيه مخلوقاتش دانسته‌اند و گروهى در پرتگاه تعطيل افتاده و مىگويند ذات و صفات خدا چنان است كه هيچ كس قادر بر شناخت او ( حتّى معرفت اجمالى ) نيست ولى حدّ وسط در ميان تشبيه و تعطيل است و آن اين كه خدا را از طريق افعالش مىشناسيم ولى از كنه ذاتش بىخبريم .\r\nدر مسألهء افعال عباد ، نه راه جبر صحيح است و نه راه تفويض ، بلكه جادهء وسط ، يعنى امر بين الامرين است و همچنين در مسألهء ولايت نه غلوّ صحيح است و نه تقصير ، و در اخلاقيات همين گونه و در اعمال نيز همين طور است مثلا انفاق ، حدّ وسطى در ميان بخل و اسراف است .\r\n\r\n\r\n","description":"","footnote":"\r\n( 1 ) سورهء بقره ، آيهء 143 .\r\n","page_name":" 559 ","page_number":559},
  {"content":"\r\n\r\nجالب اين كه كسانى كه به مخالفت با آن حضرت برخاستند نيز از اين دو گروه خارج نبودند گروهى خوارج افراطى و گروهى شاميانى كه در تفريط قرار گرفته و هرگز آن امام بزرگ را نشناختند .\r\nسپس به ويژگيهاى اين جادهء ميانهء معتدل و مستقيم پرداخته ، مىفرمايد :\r\n« قرآن مجيد كتاب جاويدان الهى و آثار نبوّت در همين مسير و بر همين طريق است و نيز راه ورود به سنّت پيامبر ( ص ) از همين جاست و پايان كار نيز به آن منتهى مىشود » ( عليها باقي الكتاب و آثار النّبوّة ، و منها منفذ السّنّة ، و اليها مصير العاقبة ) .\r\nدر مورد جملهء ( عليها باقى الكتاب ) دو تفسير بيان شده : نخست اين كه منظور قرآن مجيد است كه يك كتاب باقى و جاودانى است و معارف و قوانين و احكام تنها در آن است و جز در آن در جاى ديگر پيدا نمىشود .\r\nديگر اين كه منظور از كتاب جاويدان وجود امام معصوم است كه حافظ « كتاب اللّه » و مطابق حديث معروف « ثقلين » هميشه در كنار قرآن بوده و همواره خواهد بود . ولى معنى اوّل مناسبتر به نظر مىرسد . به خصوص اين كه آثار نبوّت كه بعد از آن ذكر شده قابل تفسير به آثار باقيماندهء نزد امامان نيز مىباشد .\r\nدر اين جا احتمالات ديگرى نيز داده شده كه بعيد به نظر مىرسد .\r\nمنظور از جملهء « منها منفذ السّنّة » ( با توجه به اين كه منفذ به معنى دريچه و راه عبور نور و يا مطلق راه عبور است ) اين است كه تنها از طريق جادهء معتدل و ميانه مىتوان به سنّت پيامبر اسلام ( ص ) پى برد و به محتواى دعوت او آشنا گشت ، بنا بر اين تفاوت اين چهار جمله روشن مىشود .\r\nنخست مىفرمايد : كتاب جاويدان الهى بر اين جادّه قرار گرفته ، سپس مىگويد : آثار و دلايل و نشانه‌هاى نبوّت و اعجاز پيامبر ( ص ) در همين جادّه است و آن گاه مىافزايد : راه ورود به سنّت و تعليمات آن حضرت نيز از همين جاست و سرانجام مىفرمايد : براى رسيدن به سر منزل مقصود نيز بايد از همين\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nراه استفاده كرد ، همان گونه كه قرآن مجيد مىگويد :  « وَ الْعاقِبَةُ لِلْمُتَّقِينَ »  ، سرانجام نيك براى پرهيزكاران است » . « 1 » سپس امام ( ع ) به سرنوشت مدّعيان باطل امامت و پيشوايى مردم پرداخته ، ضمن چهار جمله وضع آنها را روشن مىسازد .\r\nمىفرمايد : « آن كس كه به ناحق ادّعا ( ى امامت و ولايت ) كند ، هلاك مىشود ( زيرا هم خودش گمراه است و هم ديگران را به گمراهى مىكشاند ) » ( هلك من ادّعى ) .\r\n« و آن كس كه با دروغ و افترا بر خدا و پيامبر ( ص ) ، چنين مقامى را طلب كند ، محروم مىگردد و به جايى نمىرسد ! » ( و خاب « 2 » من افترى ) .\r\n« و آن كس كه با ادّعاهاى باطل به مبارزه با حق برخيزد و در برابر آن قد علم كند ، هلاك خواهد شد ! » ( من ابدى صفحته « 3 » للحقّ هلك ) .\r\n« و در نادانى انسان همين بس كه قدر خويش را نشناسد ! ( و از گليم خود پا فراتر نهد و ادّعاى مقامى كند كه شايستهء آن نيست . ) » ( و كفى بالمرء جهلا الّا يعرف قدره ) .\r\nاين احتمال نيز وجود دارد كه جمله‌هاى چهارگانهء فوق تنها ناظر به مسألهء امامت كه اين خطبه ناظر به آن است نباشد ، بلكه معنى وسيعترى را دنبال كند كه هر گونه ادّعاى باطل چه در زمينهء امامت يا در زمينه‌هاى ديگر را شامل شود و در واقع هشدارى است به مدّعيان باطل كه اين راه خطرناك و موجب هلاكت و شقاوت و بدبختى را كه ناشى از جهل و نشناختن قدر و منزلت خويش است نپويند .\r\nبعضى از شارحان نهج البلاغه براى جملهء ( من ابدى صفحته للحقّ هلك )\r\n\r\n\r\n","description":"","footnote":"\r\n( 1 ) سورهء اعراف ، آيهء 128 .\r\n( 2 ) « خاب » از مادهء « خيبه » به معنى بىفايده بودن و محروم شدن است ، به همين دليل به سنگ آتش‌زنه‌اى كه جرقّه نمىزند « خيّاب » مىگويند و « خاب » در اين جا به معنى محروم شدن و به نتيجه نرسيدن است .\r\n( 3 ) « صفحه » در اصل به معناى عرض چيزى است و گاه به معنى صفحهء صورت مىآيد و « مصافحه » آن است كه « صفحه » ( كف دستها ) را به هم بدهند .\r\n","page_name":" 561 ","page_number":561},
  {"content":"\r\n\r\nتفسير ديگرى ذكر كرده‌اند و آن اين كه هر كس در ميان مردم نادان به دفاع از حق برخيزد و براى حمايت از آن قد علم كند خود را به خطر مىافكند و در معرض خشم جاهلان قرار مىگيرد .\r\nاين سخن گر چه يك واقعيت است ولى نمىتواند تفسير جملهء فوق باشد ، زيرا نه با جمله‌هاى قبل كه سخن از مدّعيان باطل مىگويد سازگار است و نه با جملهء بعد كه در بارهء افراد جاهل ناآگاه به ارزش خود بحث مىكند .\r\nسرانجام امام ( ع ) در پايان اين سخن و در ارتباط با مسائل مربوط به امامت و حكومت كه در بخشهاى گذشته آمد ، چند پند و اندرز به عموم مردم مىدهد كه اگر به آن عمل كنند مىتوانند از چنگال نفاق‌افكنان و مدّعيان باطل و غوغاسالاران رهايى يابند .\r\nنخست دعوت به تقوا و پرهيزكارى مىكند كه شالوده و اساس هر حركت سالم و عمل پاك است ، مىفرمايد : « درختى كه در سرزمين تقوا نشانده شود هرگز نابودى نمىپذيرد ، و بذر و زراعتى كه در سرزمين تقوا پاشيده شود هرگز تشنه نمىگردد ! » ( لا يهلك على التّقوى سنخ « 1 » اصل ، و لا يظمأ عليها زرع قوم ) .\r\nدر واقع امام ( ع ) در اين گفتار پر معنا ، تقوا را به سرزمين مستعد پر بار پر آبى تشبيه مىكند كه نه ريشهء درختان در آن خشك مىشود و نه بذر و زراعت در آن از تشنگى مىميرد ، خاكى پر حاصل و نرم و نهرهايى روان و پر آب دارد كه زمينه را براى پرورش گلها و گياهان و ميوه‌هاى اعمال صالح و فضايل انسانى فراهم مىكند . در حقيقت تمام اعمال همچون بذر و دانه است ، بايد در سرزمين مستعدى\r\n\r\n\r\n","description":"","footnote":"\r\n( 1 ) « سنخ » به معنى اصل و ريشه و همچنين محلّ روييدن درخت كه اصل و ريشهء آن در آن است آمده و بعضى آن را به معنى رسوخ در چيزى مىدانند و همهء اين معانى به هم نزديك است و در عبارت بالا اشاره به ريشه‌هاى معارف و اعمال صالحه است كه در سرزمين تقوا رسوخ پيدا مىكند و هرگز نابود نمىشود .\r\n","page_name":" 562 ","page_number":562},
  {"content":"\r\n\r\nپاشيده شود و به طور منظم آبيارى گردد ، اين زمين و آب چيزى جز تقوا نيست ! در دوّمين اندرز خود مىفرمايد : « در خانه‌هاى خود پنهان شويد ( و در دسته‌بنديهاى منافقان و تفرقه‌اندازان شركت نجوييد ) » ( فاستتروا فى بيوتكم ) .\r\nزيرا امام ( ع ) با چشم حقيقت‌بين خود مىديد كه حكومت او عرصه را بر كسانى كه بيت المال را در عصر عثمان غارت كردند و ظلم و بىعدالتى را در جهان اسلام گسترش دادند تنگ خواهد كرد و آنها ساكت نخواهند ماند و گروهى همانند خود يا از مردم نادان را گرد خويش جمع مىكنند ، به يقين سياهى چنين لشكرى شدن گناه است و درست در اين موقع است كه بايد در خانه نشست نه هنگام كار و جهاد ! و به گفتهء بعضى از شارحان نهج البلاغه ، هنگامى كه داد و فرياد به زيان جامعه است ، سكون و سكوت بهترين حركت است .\r\nدر سوّمين اندرز ، براى ايجاد وحدت در ميان صفوف طرفداران حق و جلوگيرى از هر گونه تفرقه و نفاق و در هم شكستن صفوف اهل باطل با نيروى اتّحاد ، مىافزايد : « در اصلاح ميان خود بكوشيد ( و مردم را با هم آشتى دهيد و صفوف خود را در برابر آنان متّحد سازيد ! ) » ( و اصلحوا ذات بينكم ) .\r\nسرانجام در چهارمين و آخرين نصيحت ، به كسانى كه قبلا لغزشهايى داشته‌اند و در حكومت پيشين گرفتار خطاهايى شده‌اند و وجدانشان از اين جهت ناراحت است دستور مىدهد كه با آب توبه ، لكّه‌هاى گناه را از دامان خويش بشويند ! مىفرمايد : « توبه پيش روى شما و در دسترستان است ! ( به آن چنگ زنيد و در سايهء آن قرار گيريد ) » ( و التّوبة من ورائكم « 1 » ) .\r\nبراى تكميل اين سخن مىفرمايد : « هيچ ستايشگرى جز خدا را نبايد ستايش كرد\r\n\r\n\r\n","description":"","footnote":"\r\n( 1 ) « وراء » از مادهء « ورى » بر وزن ( وزن ) در اصل به معنى استتار است و گاه به پشت سر گفته مىشود كه در پيش رو نمايان نيست و نيز به پيش رو گفته مىشود كه در پشت سر ناپيداست و در عبارت بالا به تناسب جمله به معنى پيش رو است .\r\n","page_name":" 563 ","page_number":563},
  {"content":"\r\n\r\nو در گناه و خطا جز خويشتن را نبايد سرزنش كرد ! » ( و لا يحمد حامد الّا ربّه ، و لا يلم لائم الّا نفسه ) .\r\nاشاره به اين كه تمام نعمتها از سوى خداست و هر توفيق و سعادتى نصيب انسان مىشود از بركات الطاف خفيّه و جليّهء اوست . بنا بر اين نبايد به هنگام اطاعت مغرور شويد ! و هر خطا و گناهى سر مىزند به خاطر كوتاهيهاى شماست ! جز خويشتن را ملامت نكنيد و گناهان خويش را به گردن اين و آن ، يا به گردن قضا و قدر نيفكنيد ! سعى كنيد با آب توبه همهء آنها را بشوييد !\r\n\r\nنكته‌ها\r\n\r\n1 - جاهل كسى است كه قدر خود را نشناسد !\r\nبسيارى از مشكلات اجتماعى از بلندپروازيها و به اصطلاح دراز كردن پا از گليم خود و تمنّاى مقامى است كه انسان براى آن ساخته نشده و يا شايستگى آن را ندارد ، و اينها همه از آنجا سرچشمه مىگيرد كه شخص در ارزيابى قدر و منزلت خويش گرفتار اشتباه شود و اين اشتباه و خطا به خاطر حبّ ذات و بزرگ كردن نقاط قوّت كوچك و كوچك كردن نقاط ضعف بزرگ ، غالبا حاصل مىشود .\r\nگم كردن قدر و منزلت خويش و بلندپروازى بىدليل و توقّعات بىجاى ناشى از اينها ، هميشه بلاى بزرگى براى جوامع بشرى بوده و خواهد بود ، نه تنها براى جامعه زيانبخش است كه خود شخص را نيز به زحمت و بدبختى و ناكامى مىافكند و چه بسا انسانى كه مىتوانست در يك پست و مقام به خوبى انجام وظيفه كند و مايهء خير و سعادت خود و جامعه گردد ، به خاطر نشناختن قدر خويش و تمنّاى آنچه آمادگى آن را ندارد ، نيرو و استعداد خود را بر باد مىدهد و خود و ديگران را به زحمت و ضرر و زيان مىافكند .\r\nاى كاش همگان از كوچك و بزرگ و عالم و جاهل در اين امر مهم و حياتى\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nدرست مىانديشيدند و حجابهايى را كه مانع از شناختن قدر خويش است كنار مىزدند و سعادت خود و ديگران را از اين راه فراهم مىساختند .\r\nبه همين دليل در نهج البلاغه ، كرارا روى اين مسأله تأكيد شده است . از جمله در خطبهء 103 مىخوانيم : « العالم من عرف قدره و كفى بالمرء جهلا ان لا يعرف قدره ، عالم واقعى كسى است كه قدر و منزلت خويش را بشناسد و در نادانى انسان همين بس ، كه قدر خود را نشناسد » ! در نامهء 31 نهج البلاغه مىخوانيم كه ضمن اندرزهاى بسيار پر بار و حكيمانه‌اى كه به فرزند دلبندش امام مجتبى ( ع ) مىدهد ، مىفرمايد : « و من اقتصر على قدره كان ابقى له ، كسى كه به اندازهء قدر و منزلت خويش قانع باشد ، براى ( منافع ) او پايدارتر است » ! در كلمهء 149 از كلمات قصار آن حضرت مىخوانيم : « هلك امرء لم يعرف قدره ، آن كس كه قدر و منزلت خويش را نشناسد هلاك مىگردد » ! در حديثى مىخوانيم كه شخصى به امام موسى بن جعفر ( ع ) عرض كرد : ما از بازار رد شديم و ديديم يك نفر صدا مىزند من از شيعيان خالص محمد و آل محمد ( ص ) هستم ! اين در حالى بود كه لباسهايى را به مزايده گذارده بود و طلب قيمت بيشتر مىكرد ، امام موسى بن جعفر ( ع ) فرمود : « ما جهل و لا ضاع امرء عرف قدر نفسه ، كسى كه قدر خود را بشناسد نادان نيست و ضايع نمىشود » ! سپس افزود : « مىدانيد اين شخص به چه كسى مىماند ؟ به كسى كه بگويد من مانند سلمان و ابو ذر و عمار ياسر هستم و در عين حال در معامله كم مىگذارد و عيوب جنس خويش را بر مشترى مىپوشاند . . . ، آيا چنين كسى مانند سلمان و ابو ذر و مقداد و عمار است ؟ هرگز ! . . . چه مانعى دارد بگويد من از دوستان محمد و آل محمد ( ص ) هستم » ! « 1 »\r\n\r\n\r\n","description":"","footnote":"\r\n( 1 ) « بحار الانوار » ، جلد 65 ، صفحهء 157 ( با كمى تلخيص ) .\r\n","page_name":" 565 ","page_number":565},
  {"content":"\r\n\r\nاين احتمال در معنى جمله بالا نيز وجود دارد كه منظور از شناختن قدر خويش آن است كه انسان فراموش نكند كه تنها اين جسم و مادّه نيست تا خود را با امور بىارزش يا كم ارزش مادّى مبادله كند ! او گوهر گرانبهايى دارد كه از عالم بالا و جهان ديگر است ، او نمايندهء خدا در زمين و « خليفة اللّه فى ارضه » مىباشد ، او مرغ باغ ملكوت است و نه از عالم خاك ، هر چند براى چند روز در قفس بدن به خاطر كسب كمال جاى گرفته است . بنا بر اين عالم و دانشمند واقعى كسى است كه اين قدر و منزلت را بشناسد و موهبت لباس كرّمنا را كه خدا بر قامت او پوشانده است ارج نهد و جاهل و بىخبر كسى است كه اين مقام و الا را ناديده بگيرد و در پرتگاه شهوات و هواى نفس سقوط كند ! ولى با توجه به جملهء « من اقتصر على قدره كان ابقى له » و همچنين جملهء معروفى كه در افواه دانشمندان به صورت يك برداشت از اين احاديث شهرت يافته كه مىگويد : « العالم من عرف قدره و لم يتجاوز حدّه ، عالم ( يا عاقل ) كسى است كه قدر خود را بداند و از حدّ خويش تجاوز نكند ! » معنى اول مناسبتر به نظر مىرسد .\r\nتوجّه به محتواى خطبه كه ناظر به ماجراهايى مانند ماجراى « طلحه و زبير » و توقّعات بىجاى آنهاست نيز مؤيّد همين تفسير است .\r\n\r\n2 - اعتدال ، صراط مستقيم الهى است\r\nيك نگاه به جهان آفرينش نشان مىدهد كه مسألهء اعتدال و تعادل در ميان نيروها ، اصل اساسى بقاى اين جهان است .\r\nمنظومه‌هاى عظيم آسمان را تعادل قوّهء جاذبه و دافعه نگه مىدارد كه اگر يكى از اين دو بر ديگرى پيشى گيرد يا چنان متلاشى و از هم دور مىشوند كه اثرى از آنها باقى نمىماند و يا چنان نزديك شده و با هم تصادم مىكنند كه سبب انفجار و نابودى آنها مىشود .\r\n\r\n","description":"","footnote":"","page_name":" 566 ","page_number":566},
  {"content":"\r\n\r\nاين قانون كه در عالم كبير صادق است در عالم صغير يعنى وجود يك انسان نيز صدق مىكند . تعادل در ميان قواى مختلف جسم و جان رمز سلامت و بقا و حيات انسان است .\r\nتركيبات مختلف خون و تعادل تحريكات اعصاب « سمپاتيك » و « پاراسمپاتيك » ، ميزان ضربان قلب ، وزن بدن ، مقدار فشار و غلظت خون ، تعادل دستگاه تنفّس و بالاخره حركت همه چيز در خط مستقيم ميانه ، پايهء اصلى سلامت ما را تشكيل مىدهد و اگر ذرّه‌اى از ذرّات وجود ما از آن خط ميانه به سوى افراط يا تفريط منحرف شود ، واكنش آن در جسم و جان ما ظاهر مىشود .\r\nقرآن امّت اسلامى را به عنوان يك امّت وسط ستوده و به همين دليل آنها را حجّت بر ساير مردم جهان قرار داده كه مىتوانند با قياس خود بر اين معيار سنجش الهى ، كاستيها و زياده‌رويها را تشخيص دهند و اصلاح كنند .\r\nدر كلام پر نور امام ( ع ) روى اين مسأله تأكيد شده و جادّهء اصلى همان طريق وسطى معرفى شده است كه آيات قرآن و آثار نبوّت را در آن مىتوان يافت و راه نفوذ در سنّت معصومان و طريق نجات در آن شمرده شده است .\r\nانحراف از اين خط مستقيم چه بدبختيهاى عظيمى براى جامعهء بشرى به بار مىآورد و هميشه يكى ديگرى را به دنبال خود مىكشاند . هميشه افراطها سرچشمهء تفريطها و بالعكس است .\r\nيك روز در دنيا چنان در مسألهء مالكيّت شخصى افراط مىكنند كه همهء سرمايه‌ها در دست افرادى معدود قرار مىگيرد و قشر عظيم امّتها محروم و فقير مىشوند . روز ديگر محرومان قيام مىكنند و مالكيّت شخصى را حتّى در شكل معتدلش نفى مىكنند و مرام و مكتبى را روى كار مىآورند كه بعد از هفتاد سال تلاش و كوشش ثمره‌اى جز فقر ، بدبختى و عقب‌ماندگى ندارد ! و در اين ميان خونهاى زياد و بىحسابى ريخته مىشود !\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nدر مسائل ديگر - اعم از عقيدتى و اخلاقى و اجتماعى و سياسى - همين افراط و تفريطها خمير مايهء اصلى شكستها و ناكاميها و تيره‌روزيهاست .\r\n\r\n","description":"","footnote":"","page_name":" 568 ","page_number":568},
  {"content":"\r\n\r\n\r\nخطبهء هفدهم و من كلام له عليه السلام فى صفة من يتصدى للحكم بين الامة و ليس لذلك باهل\r\nو فيها : ابغض الخلائق الى اللّه صنفان :\r\n\r\nبخش اوّل\r\nالصنف الاوّل : انّ ابغض الخلائق الى اللّه رجلان : رجل وكله اللّه الى نفسه ، فهو جائر عن قصد السّبيل ، مشغوف بكلام بدعة ، و دعاء ضلالة ، فهو فتنة لمن افتتن به ، ضالّ عن هدى من كان قبله ، مضلّ لمن اقتدى به في حياته و بعد وفاته ، حمّال خطايا غيره ، رهن بخطيئته . « 1 »\r\n\r\nترجمه\r\nاز گفتارهاى امام ( ع ) است در بارهء كسى كه بدون شايستگى و لياقت ، متصدّى مقام قضاوت در ميان مردم مىشود و در اين خطبه آمده است :\r\n\r\n\r\n","description":"","footnote":"\r\n( 1 ) در كتاب « مصادر نهج البلاغه » اين خطبه را از جماعتى از بزرگان علما كه قبل از « سيّد رضى » مىزيسته‌اند نقل مىكند ، از جمله :\r\n1 - « كلينى در كافى » با دو طريق . 2 - « ابن قتبه » در كتاب « غريب الحديث » . 3 - « ابو طالب مكّى » در « قوّت القلوب » . 4 - « هروى » در « الجمع بين الغريبين » . 5 - « قاضى نعمان » در كتاب « اصول المذهب » .\r\nسپس از بزرگان ديگرى كه بعد از « رضى » مىزيسته‌اند نيز نقل مىكند ، مانند : « شيخ طوسى در امالى » ، « طبرسى در احتجاج » و « مفيد در ارشاد » .\r\n","page_name":" 569 ","page_number":569},
  {"content":"\r\n\r\nمبغوض‌ترين خلايق نزد خدا دو گروهند :\r\nگروه اوّل : مبغوض‌ترين خلايق نزد خدا دو نفرند : كسى كه خداوند وى را به حال خود واگذارده و از راه راست منحرف مىگردد . او به سخنان بدعت‌آميز خويش و دعوت به گمراهيها سخت دل بسته است ، به همين دليل مايهء انحراف كسانى است كه فريبش را خورده‌اند ! از طريق هدايت پيشينيان گمراه شده و كسانى را كه در زندگيش يا پس از مرگش به او اقتدا كنند گمراه مىسازد ! او بار گناه كسانى را كه گمراه ساخته به دوش مىكشد و همواره در گرو گناهان خويش است .\r\n\r\nخطبه در يك نگاه\r\nاين خطبه همان گونه كه در عنوان آن آمده است بيانگر صفات كسانى كه بدون لياقت و استحقاق ، بر مسند قضا مىنشينند و مردم را به گمراهى مىكشانند .\r\nامام ( ع ) در اين خطبه آنها را به دو گروه تقسيم كرده است :\r\nگروه اوّل كسانى هستند كه آگاهانه راه ضلالت را مىپويند و تسليم هوا و هوس مىشوند و بدعت در دين مىگذارند و مايهء گمراهى خويشتن و خلق خدا مىشوند .\r\nگروه دوّم جاهلان عالم‌نما و خودكامگان ناآگاهى هستند كه گرفتار جهل مركّبند ، بدون هيچ گونه آمادگى براى داورى ميان مردم ، بر مسند قضاوت مىنشينند و شبهاتى به هم مىبافند و پشت سر هم مرتكب اشتباه و خطا مىشوند . حقّ را به باطل مىآميزند و خونهاى بىگناهان را بر باد مىدهند ، و اموال مردم را به ناحق به ديگرى مىبخشند . اين احتمال نيز وجود دارد كه قسمت اوّل ، اشاره به حاكمان بدعتگذار و گمراه ظلم و جور باشد و دوّمى به قاضيان جاهل و بىخبر . بنا بر اين كلمهء حكم كه در عنوان اين خطبه آمده است در مفهوم عامّى به كار رفته كه هم شامل حكومت و هم قضاوت مىشود .\r\n\r\n","description":"","footnote":"","page_name":" 570 ","page_number":570},
  {"content":"\r\n\r\nدر پايان خطبه ، امام ( ع ) از اين گونه افراد كه به قرآن مجيد پشت كرده و معروف در نظرشان منكر ، و منكر در نظرشان معروف است به خدا شكايت مىكند .\r\nبنا بر اين ، خطبه در سه بخش خلاصه مىشود : بخش اوّل و دوّم ، توصيف اين دو گروه گمراه است ، و بخش سوّم ، مشتمل بر شكايت به خداوند از آنها و امثال آنان است .\r\n\r\nشرح و تفسير\r\n\r\nمنفورترين خلايق چه كسانى هستند ؟\r\nامام ( ع ) در اين بخش از كلامش ، نخست به تقسيم كردن مبغوض‌ترين خلايق خداوند به دو گروه پرداخته ، مىفرمايد : « دو نفر در پيشگاه خداوند از همهء مخلوقات الهى مبغوض‌تر و منفورترند » ( انّ ابغض الخلائق الى اللّه رجلان ) .\r\nبديهى است حبّ و بغض به آن گونه كه در انسانهاست در مورد خداوند مفهوم ندارد ، زيرا اين حبّ و بغض از قبيل حالات و دگرگونيهايى است كه در روح و جان انسان بر اثر تمايل و نفرت نسبت به امورى پيدا مىشود ، امّا در مورد خداوند حبّ به معنى مشمول رحمت ساختن و بغض به معنى دور نمودن از رحمت است .\r\nسپس به توصيف گويايى از گروه اوّل ، يعنى حاكمان يا عالمان هواپرست مىپردازد ، و قبل از هر چيز به ريشهء اصلى بدبختى آنها اشاره كرده ، مىفرمايد :\r\n« او كسى است كه خداوند وى را به حال خود واگذارده است ! » ( رجل وكله اللّه الى نفسه ) .\r\nتمام ممكنات و از جمله انسانها آن چنان به ذات پاك خدا وابسته‌اند كه اگر لحظه‌اى رابطهء آنان از او قطع شود همگى فانى و نابود مىشوند . توجّه به اين\r\n\r\n","description":"","footnote":"","page_name":" 571 ","page_number":571},
  {"content":"\r\n\r\nوابستگى و پيوستگى ، روح توكّل را در انسان زنده مىكند كه همه چيز خود را به او واگذار كند ، يعنى آنچه در توان دارد براى پيشرفت كارها تلاش نمايد ولى با اين حال بداند سرچشمهء هر خير و بركت و هر موهبت و نعمت ذات پاك اوست .\r\nولى هنگامى كه انسان بر اثر غرور و خودخواهى و هواپرستى ، از اين حقيقت غافل شود و خويش را مستقل بپندارد از خدا بريده مىشود و همه چيز در نظر او وارونه مىگردد . اين بريدگى از خدا همان معنى واگذار شدنش به خويشتن است و اين ريشهء تمام بدبختيها و انحرافات است .\r\nبه همين دليل پيامبر اكرم ( ص ) كه گل سر سبد عالم آفرينش بود بارها مىفرمود : « اللّهمّ . . . لا تكلني الى نفسي طرفة عين ابدا ، خداوندا ! لحظه‌اى مرا به خويشتن وامگذار ( و از ذات پاكت دور مفرما ) ! » . « 1 » اين همان چيزى است كه امير مؤمنان على ( ع ) در آن سخن پر معنى مىفرمايد :\r\n« الهى كفى بي عزّا ان اكون لك عبدا و كفى بي فخرا ان تكون لي ربّا ، خداى من ! اين عزت براى من بس است كه بندهء تو باشم و اين افتخار براى من كافى است كه تو پروردگار من باشى » ! « 2 » همان گونه كه در دعاهاى معصوم آمده است ، مىفرمايد : « انّك ان وكلتني الى نفسي تقرّبني من الشّرّ و تباعدني من الخير ، اگر مرا به خويشتن واگذارى ، هواى نفس من را به شرّ نزديك و از خير دور مىسازد » . « 3 » سپس امام به دنبال بيان ريشهء اصلى بدبختى اين گونه افراد ، به ثمرات شوم آن پرداخته و به هشت ثمرهء شوم كه در واقع از قبيل علّت و معلول يكديگرند اشاره مىفرمايد :\r\nنخست مىگويد : « چنين كسى از راه راست منحرف مىگردد » ( فهو جائر عن\r\n\r\n\r\n","description":"","footnote":"\r\n( 1 ) « بحار الانوار » ، جلد 83 ، صفحهء 153 .\r\n( 2 ) « بحار الانوار » ، جلد 91 ، صفحهء 94 .\r\n( 3 ) « بحار الانوار » ، جلد 83 ، صفحهء 152 .\r\n","page_name":" 572 ","page_number":572},
  {"content":"\r\n\r\nقصد السّبيل ) .\r\n« قصد السّبيل » همان راه ميانه و معتدل و خالى از هر گونه افراط و تفريط است . قصد السبيل راهى است كه انسان را به سوى خدا مىبرد همان گونه كه در قرآن مجيد آمده :  « وَ عَلَى اللَّهِ قَصْدُ السَّبِيلِ »  ، بر خداست كه راه راست را به بندگان نشان دهد ( يا اين كه راه راست به خدا منتهى مىشود » « 1 » .\r\nبديهى است انسان در صورتى مىتواند راه راست را كه از مو باريكتر و از شمشير تيزتر است ، از ميان هزاران هزار راه انحرافى تشخيص دهد كه عنايات الهيّه شامل حال او گردد ، امّا كسى كه از خدا بريده و به خود واگذار شده است در حيرت و سرگردانى فرو مىرود و به بيراهه كشانده مىشود ، به ويژه اين كه بيراهه‌ها غالبا با هواى نفس هماهنگ است و زرق و برق دارد و به او چشمك مىزند .\r\nدر دوّمين ثمرهء شوم اين واگذارى به خويشتن ، كه نتيجهء طبيعى انحراف از جادهء مستقيم است ، مىفرمايد : « چنين كسى به سخنان بدعت‌آميز خويش سخت دل مىبندد » ( مشغوف بكلام بدعة ) .\r\nاز آن جا به مرحلهء سوّم گام مىنهد كه « در راه دعوت به ضلالت گام برمىدارد و از آن خوشحال است » ( و دعاء ضلالة ) .\r\n« شغف » از مادهء « شغاف » ( بر وزن كلاف ) به معناى گرهء بالاى قلب يا پوستهء نازك آن است كه همچون غلافى تمام آن را در بر گرفته ، در قرآن مجيد در بارهء عشق بىقرار « زليخا » نسبت به « يوسف » از زبان زنان « مصر » به عنوان  « قَدْ شَغَفَها حُبًّا »  تعبير شده است ، و در جملهء مورد بحث اشاره به اين است كه اين گونه افراد خودخواه و خودمحور ، به سخنان بدعت‌آميز خويشتن سخت دلبستگى دارند ، همان دلبستگى كه نتيجه‌اش دعوت ديگران به راههاى ضلالت است ، قرآن نيز\r\n\r\n\r\n","description":"","footnote":"\r\n( 1 ) سورهء نحل ، آيهء 9 .\r\n","page_name":" 573 ","page_number":573},
  {"content":"\r\n\r\nمىگويد :  « وَ ما دُعاءُ الْكافِرِينَ إِلَّا فِي ضَلالٍ »  ، و دعوت كافران جز در ضلالت و گمراهى نخواهد بود » . « 1 » در بارهء حقيقت بدعت و انگيزه‌ها و نتايج آن ، بحثى داريم كه در نكته‌ها خواهد آمد .\r\nدر چهارمين وصف كه در حقيقت نتيجهء اوصاف پيشين است ، مىفرمايد :\r\n« چنين كسى مايهء انحراف كسانى است كه فريبش را خورده‌اند » ( فهو فتنة لمن افتتن به ) .\r\nهمان كسانى كه بر اثر خوش‌باورى يا فريب ظاهر خوردن ، به او دل مىبندند و او را مقتدا و پيشواى خود مىپندارند و به او اعتماد مىكنند ، بديهى است آن كس كه دلبستهء بدعتها و دعوت كنندهء به ضلالتهاست ، مايهء گمراهى گروههاى زيادى مىشود .\r\nدر پنجمين و ششمين توصيف چنين كسانى مىافزايد : « او هم خودش از طريق هدايت پيشينيان گمراه شده و هم گمراه كنندهء كسانى است كه در زندگى او يا پس از مرگش به او اقتدا مىكنند » ( ضالّ عن هدى من كان قبله ، مضلّ لمن اقتدى به في حياته و بعد وفاته ) .\r\nمنظور از « من كان قبله » پيامبران و اوصياى بر حقّ آنان است ، اشاره به اين كه راه هدايت از پيش روشن شده و عذرى براى پوييدن راه ضلالت وجود ندارد ، با اين حال راه پر نور هدايت را رها ساخته و در كوره راه تاريك ضلالت فرو افتاده است .\r\nاز همه اسفبارتر اين كه اين گونه اشخاص ، تنها در حياتشان مايهء گمراهى نيستند ، بلكه بعد از وفات نيز تا قرنها و تا هزاران سال در گمراهى گمراهان سهيم و شريكند ، زيرا طبق حديث معروف نبوى « من سنّ سنّة حسنة عمل بها من بعده كان له اجره و مثل اجورهم من غير ان ينقص من اجورهم شيئا ، و من سنّ\r\n\r\n\r\n","description":"","footnote":"\r\n( 1 ) سورهء رعد ، آيهء 14 .\r\n","page_name":" 574 ","page_number":574},
  {"content":"\r\n\r\nسنّة سيّئة فعمل بها بعده كان عليه وزره و مثل اوزارهم من غير ان ينقص من اوزارهم شيئا ، كسى كه سنّت حسنه‌اى بگذارد كه بعد از او به آن عمل شود ، هم اجر خودش را مىبرد و هم مانند اجر كسانى كه به آن عمل كرده‌اند ، بىآن كه از اجر آنها چيزى كم كند ، و كسى كه سنّت بدى بگذارد و بعد از او به آن عمل شود ، بار سنگين گناه آن را بر دوش مىكشد و هم بار گناه كسانى كه به آن عمل كرده‌اند ، بىآن كه چيزى از گناهان آنها كم كند » . « 1 » اين تعبير هشدار مهمّى است به افرادى كه در راه بدعتها گام بر مىدارند و پايه‌گذار ضلالتها هستند كه بدبختى آنها منحصر به دوران حياتشان نيست ، گاه تا هزاران سال بعد از آن بايد كفّارهء اعمال خويش را بدهند .\r\nعلى ( ع ) در خطبهء 164 نيز تعبير تكان دهندهء ديگرى دارد ، مىفرمايد : « و انّ شرّ النّاس عند اللّه امام جائر ضلّ و ضلّ به فامات سنّة ماخوذة و احيى بدعة متروكة ، بدترين مردم نزد پروردگار پيشواى ستمگرى است كه هم خودش گمراه شده و هم مردم به وسيلهء او به گمراهى كشيده شده‌اند ، سنّتهاى نيكوى پيشين را از بين برده و بدعتهاى متروك و فراموش شده را زنده كرده است » .\r\nدر هفتمين و هشتمين توصيف كه نتيجهء مستقيم توصيفهاى سابق است ، مىفرمايد : « او بار گناهان كسانى را كه گمراه ساخته به دوش مىكشد و همواره در گرو گناهان خويش است » ( حمّال خطايا غيره ، رهن بخطيئته ) .\r\nاين سخن يك بيان تعبّدى نيست ، بلكه كاملا منطقى است . چرا كه هر گونه معاونت و كمك به گناه سبب شركت در آن گناه است ، و از آن جا كه پيروان اين پيشوايان گمراه با ارادهء خويش اين راه را پيمودند چيزى از گناهان آنها نيز كاسته نمىشود .\r\n\r\n\r\n","description":"","footnote":"\r\n( 1 ) « ميزان الحكمه » ، جلد 4 ، صفحهء 566 - مضمون حديث در روايات متعدّد و كتب بسيار آمده است .\r\n","page_name":" 575 ","page_number":575},
  {"content":"\r\n\r\nقرآن مجيد همين معنى را با صراحت در سورهء نحل بيان كرده است ، مىفرمايد :  « لِيَحْمِلُوا أَوْزارَهُمْ كامِلَةً يَوْمَ الْقِيامَةِ وَ مِنْ أَوْزارِ الَّذِينَ يُضِلُّونَهُمْ بِغَيْرِ عِلْمٍ أَلا ساءَ ما يَزِرُونَ »  ، روز قيامت آنها بايد بار گناهان خود را به طور كامل بر دوش كشند و هم بخشى از گناهان كسانى را كه به خاطر جهل ، گمراهشان مىسازند ، آگاه باشيد آنها بار سنگين بدى بر دوش مىكشند » ! « 1 » تعبير به رهن در مورد گناهان خويش تعبير جالبى است كه از قرآن مجيد گرفته شده :  « كُلُّ نَفْسٍ بِما كَسَبَتْ رَهِينَةٌ »  ، هر كس در گرو اعمال خويش است » « 2 » ، همان گونه كه مال گروگان ، تا بدهى آن را نپردازند آزاد نمىشود ، انسان نيز تا كفّارهء گناهان خويش را ندهد آزاد نخواهد شد ، و تعبير به حمّال در مورد گناهان ديگران نيز تعبير جالب ديگرى است ، گويى گناهان ( همان گونه كه از كلمهء وزر نيز استفاده مىشود ) بار عظيمى است كه بر دوش صاحبان آنها و كسانى كه باعث و بانى آن شده‌اند ، سنگينى مىكند و آنها را از پا در مىآورد و از رسيدن به مقصد و صعود به آسمان قرب الهى باز مىدارد و در قعر آتش دوزخ فرو مىافكند .\r\nاز اين جا روشن مىشود كسى كه خدا او را به خويش واگذارد ، در چه مسيرى حركت مىكند و به چه عاقبت شوم و دردناكى گرفتار مىشود .\r\n\r\nنكته‌ها\r\n\r\n1 - بدعت چيست و بدعتگذار كيست ؟\r\nدر گفتار بالا از سخنان بدعت‌آميزى كه مردم را به گمراهى مىكشاند مذمّت شده است ، و در روايات اسلامى نيز در نكوهش بدعت و مذمّت بدعت گذاران و در\r\n\r\n\r\n","description":"","footnote":"\r\n( 1 ) سورهء نحل ، آيهء 25 .\r\n( 2 ) سورهء مدّثّر ، آيهء 38 .\r\n","page_name":" 576 ","page_number":576},
  {"content":"\r\n\r\n« نهج البلاغه » در خطبه‌هاى ديگر نيز سخنان فراوانى وارد شده است . از جمله در حديثى مىخوانيم كه رسول خدا ( ص ) فرمود : « كلّ بدعة ضلالة و كلّ ضلالة فى النّار ، هر بدعتى گمراهى است و هر گمراهى در دوزخ است » . « 1 » در حديث ديگرى از همان حضرت آمده است : « ابى اللّه لصاحب البدعة بالتّوبة قيل يا رسول اللّه و كيف ذلك ؟ قال : انّه قد أشرب قلبه حبّها ، خداوند توبهء صاحب بدعت را هرگز نمىپذيرد ! عرض كردند يا رسول اللّه چگونه چنين چيزى ممكن است ؟ فرمود : به خاطر اين كه محبّت آن بدعت در اعماق دلش جاى گرفته است » . « 2 » « بدعت » در لغت به معنى انجام يك امر بىسابقه است ، ولى در ميان فقها و علماى اسلام به معنى كاستن يا افزودن چيزى بر دين است بدون هيچ دليل معتبر ، و از آنجا كه معارف و احكام الهى بايد از طريق وحى و ادلّهء معتبر به ثبوت برسد ، هر بدعتى گناه بزرگ و عظيمى است و معمولا تمام انحرافات از بدعتها شروع شده است و اگر جلوى بدعت گرفته نشود ، هر كس با سليقهء شخصى و فكر قاصر خود چيزى بر آيين خدا بيفزايد و يا از آن بكاهد ، مدّتى نمىگذرد كه دين الهى به طور كلّى مسخ ، محو و نابود مىگردد ، و اين قانون تحريم بدعت بوده كه تاكنون قرآن و اسلام را نگه داشته است .\r\nبسيارى از بدعتها به خاطر شرايطى به سرعت پخش مىشود و گاه در طول زمان باقى مىماند و گروههاى كثيرى را به انحراف مىكشاند و بار گناه بدعتگذار را روز به روز سنگين مىكند ، به همين دليل در حديثى از امام صادق ( ع ) مىخوانيم كه : مردى در گذشته تحت تأثير وساوس شيطانى ، بدعتى گذارد و مردم را به سوى آن دعوت كرد ، گروهى تحت تأثير او واقع شدند ، بعد به خود\r\n\r\n\r\n","description":"","footnote":"\r\n( 1 ) « شرح نهج البلاغهء خويى » ، جلد 3 ، صفحهء 251 .\r\n( 2 ) « اصول كافى » ، جلد 1 ، صفحهء 54 ، باب « البدع . . . » .\r\n","page_name":" 577 ","page_number":577},
  {"content":"\r\n\r\nآمد كه اين چه كارى بود كه من كردم و در صدد توبه بر آمد و به انواع وسايل متشبّث شد . خداوند به پيامبر آن زمان وحى فرستاد كه به او بگو : به عزّت و جلالم سوگند ! اگر آن قدر مرا بخوانى تا بند بند تو از هم جدا شود ، دعاى تو را مستجاب نخواهم كرد ، مگر اين كه افرادى كه تحت تأثير بدعت تو واقع شدند زنده كنى و آنها از بدعت باز گردند ، آن گاه توبه‌ات پذيرفته خواهد شد . « 1 » از آنچه گفته شد معلوم مىشود كه بدعت نه شامل اختراعات و ابداعات و علوم و فنون طبيعى و پزشكى و صنعت مىشود ، و نه نوآوريهايى كه در صحنهء فرهنگ و ادبيات صورت مىگيرد ، و نه آداب و رسوم زندگى ، و نه تطبيقات فقها در زمينهء مسائل مستحدثه با استفاده از قواعد كليهء كتاب و سنّت .\r\nبدعت آن است كه حلالى را حرام و يا حرامى را حلال كنند و چيزى از آيين خدا بكاهند و يا چيزى بر آن بيفزايند بىآن كه دليل معتبرى بر آن قائم باشد ، و يا آيين جديدى اختراع كنند و مردم را به عنوان يك دين به سوى آن دعوت نمايند ، اين يكى از عظيمترين گناهان كبيره است .\r\nاين كه در تاريخ « وهّابيّت » مىخوانيم گروهى از آنان حتّى با دوچرخه مخالفت مىكردند و آن را مركب شيطان مىناميدند و يا هنگامى كه سران « سعودى » براى خبر گرفتن از مراكز لشكر ، خطّ تلفنى كشيده بودند ، آنها ريختند و همه را پاره كردند و از بين بردند و آن را « بدعت » ناميدند ، كار بسيار ابلهانه‌اى است كه هيچ ارتباطى با مفهوم بدعت كه در فقه اسلامى آمده است ندارد و متأسفانه تاريخ آنها پر از اين گونه امور است .\r\nگفتار كسانى كه راه افراط را در برابر اين گروه پيش گرفته‌اند و مىگويند در دين هيچ اصل ثابتى وجود ندارد ، گفتار خطرناكتر و باطل‌ترى است كه تمام\r\n\r\n\r\n","description":"","footnote":"\r\n( 1 ) « بحار الانوار » ، جلد 69 ، صفحهء 219 .\r\n","page_name":" 578 ","page_number":578},
  {"content":"\r\n\r\nارزشهاى الهى را بر باد مىدهد و راه هر گونه تحريف و تغيير را به استناد افكار و خواسته‌هاى اين و آن باز مىگذارد و اصالت دين را بكلّى از بين مىبرد .\r\nاين سخن را با گفتارى از امير المؤمنين على ( ع ) در « كلمات قصار » ( كلمهء 123 ) پايان مىدهيم :\r\nآن جا كه مىفرمايد : « طوبى لمن ذلّ في نفسه . . . و عزل عن النّاس شرّه و وسعته السّنّة و لم ينسب الى البدعة ، خوشا به حالى كسى كه در نزد خود كوچك است ( و تكبّر و برتربينى ندارد ) . . . آزار او به مردم نمىرسد ، سنّت پيامبر براى او كافى است و هرگز بدعتى به او نسبت داده نمىشود » ! در اين عبارت سنّت و بدعت در برابر يكديگر قرار گرفته ، آنها كه مطيع فرمان خدا و پيرو سنّت پيامبر او هستند به سراغ بدعت نمىروند ، ولى بدعت گذاران پشت به سنّت پيامبر ( ص ) كرده و به پندار خود آن را كافى نمىدانند كه اين گمراهى بزرگ و خطرناكى است .\r\n\r\n2 - خطرناكترين گناه ، بار گناه ديگران را بر دوش كشيدن است\r\nبسيارى از گناهان است كه مسئوليت فردى دارد هر چند گناه كبيره‌اى محسوب مىشود ، مانند ارتكاب اعمال منافى عفّت و يا نوشيدن شراب و ساير محرّمات ، ولى خطرناكترين گناهان ، گناهانى است كه گروه ديگرى را به گناه مى افكند و بنيانگذار آن بار گناهان آنها را بر دوش مىكشد بىآن كه چيزى از گناهان آنها كم شود . سردمداران ظلم و فساد ، بدعت گذاران و آمران به منكر و ناهيان از معروف و صاحبان ادّعاهاى باطل در اين گروه جاى دارند .\r\nگاه دامنهء گناه انسان بعد از مرگ او تا قرنها و نسلها ادامه دارد و شخص گناهكار بايد جريمهء تمام آنها را بپردازد ( همان گونه كه گاهى كار نيك و صواب چنين است و بركاتش قرنها و نسلها ادامه دارد . )\r\n\r\n","description":"","footnote":"","page_name":" 579 ","page_number":579},
  {"content":"\r\n\r\nقرآن مجيد در بارهء اين گونه اشخاص مىفرمايد :  « وَ لَيَحْمِلُنَّ أَثْقالَهُمْ وَ أَثْقالًا مَعَ أَثْقالِهِمْ وَ لَيُسْئَلُنَّ يَوْمَ الْقِيامَةِ عَمَّا كانُوا يَفْتَرُونَ »  ، آنها بار سنگين گناهان خويش را بر دوش مىكشند و همچنين بارهاى سنگين ديگرى را علاوه بر بارهاى سنگين خويش . و روز قيامت به يقين از تهمتهايى كه مىبستند سؤال خواهند شد » ! « 1 » بزرگترين خطر اين گونه گناهان آن است كه غالبا قابل توبه نيست ، چرا كه شرط توبه ، شستن آثار گناه است ، چگونه انسان مىتواند آثار اين گونه گناهان را - كه گاه منطقهء وسيعى را فرا مىگيرد ، و يا بسيارى از كسانى كه آلوده به آن شده‌اند از دنيا رفته‌اند يا در آينده كه اين پايه‌گذار از دنيا مىرود به وجود مىآيند - بزدايد ؟\r\nدر نتيجه بايد بسيار با دقّت گام برداشت ! مبادا خداى ناكرده انسان ، آلودهء چنين گناهان غير قابل جبرانى شود و تعبير مولا على ( ع ) در فراز بالا در بارهء او صادق گردد كه مىفرمايد : « حمّال خطايا غيره ، رهن بخطيئته ، بار گناهان كسانى را كه گمراه ساخته به دوش مىكشد و در گرو گناهان خويش نيز مىباشد » .\r\n\r\n\r\n","description":"","footnote":"\r\n( 1 ) سورهء عنكبوت ، آيهء 13 .\r\n","page_name":" 580 ","page_number":580},
  {"content":"\r\n\r\n\r\nبخش دوّم\r\nالصنف الثاني :\r\nو رجل قمش جهلا ، موضع في جهّال الامّة ، عاد في اغباش الفتنة ، عم بما في عقد الهدنة ، قد سمّاه اشباه النّاس عالما و ليس به ، بكّر فاستكثر من جمع ، ما قلّ منه خير ممّا كثر ، حتّى اذا ارتوى من ماء آجن ، و اكتثر من غير طائل ، جلس بين النّاس قاضيا ضامنا لتخليص ما التبس على غيره ، فان نزلت به احدى المبهمات هيّا لها حشوا رثّا من رأيه ، ثمّ قطع به ، فهو من لبس الشّبهات في مثل نسج العنكبوت : لا يدرى اصاب ام اخطأ ، فان اصاب خاف ان يكون قد اخطأ و ان اخطأ رجا ان يكون قد اصاب . جاهل خبّاط جهالات ، عاش ركّاب عشوات ، لم يعضّ على العلم بضرس قاطع ، يذرو الرّوايات ذرو الرّيح الهشيم . لامليّ - و اللّه - باصدار ما ورد عليه ، و لا اهل لما قرّظ به ، لا يحسب العلم في شيء ممّا انكره ، و لا يرى انّ من وراء ما بلغ مذهبا لغيره ، و ان اظلم عليه امر اكتتم به لما يعلم من جهل نفسه ، تصرخ من جور قضائه الدّماء ، و تعجّ منه المواريث .\r\n\r\nترجمه\r\nگروه دوّم ( جاهلان عالم‌نما را امام ( ع ) چنين توصيف مىكند ) :\r\nاو مردى است كه انبوهى از جهل و نادانى را در خود جمع كرده است ، و در ميان مردم نادان ، به هر سو مىشتابد و در تاريكيهاى فتنه‌ها به پيش مىدود ، از ديدن منافع پيمان صلح در ميان مردم نابيناست ، انسان‌نماها او را عالم و دانشمند مىنامند در حالى كه چنين نيست .\r\n\r\n","description":"","footnote":"","page_name":" 581 ","page_number":581},
  {"content":"\r\n\r\nاو صبح ( كه از خواب بر مىخيزد ) كارى جز انباشتن چيزهايى كه اندكش بهتر از بسيار است ، ندارد ، تا اين كه از آبهاى گنديدهء ( زشتيها و پليديها ) سيراب مىشود و انبوهى از مسائل بيهوده را ( در مغز و فكر خود ) جمع مىكند ، آن گاه بر مسند قضا و داورى در ميان مردم مىنشيند ( و عجب اين كه اين بينواى نالايق ) ، تضمين مىكند حقايقى را كه بر ديگران مشتبه شده است روشن و خالص سازد و هر گاه با مسألهء مبهمى رو به رو گردد ، براى تبيين آن ، افكار بيهوده و حرفهاى پوچ و توخالى را پيش خود آماده مىسازد و ( با اين مقدمات نادرست ) به نتيجهء آن حكم مىكند . او در برابر شبهات فراوانى كه وى را احاطه كرده همانند عنكبوت است كه تارهايى مىتند و بر آن تكيه مىكند ( تارهايى سست و بىاساس ! ) او نمىداند درست حكم كرده يا به خطا رفته است . به همين دليل اگر ( از روى تصادف ) راه صحيحى رفته باشد از اين بيم دارد كه خطا كرده باشد و اگر راه خطا را پيموده است اميد دارد ( تصادفا ) صحيح از آب در آيد .\r\nاو نادانى است كه در تاريكيهاى جهالت سرگردان و حيران است و همچون نابينايى است كه در ظلمات پر خطر به راه خود ادامه مىدهد . هرگز علوم و دانشها را به طرز صحيحى فرا نگرفته ( و به همين دليل در هيچ مسأله‌اى با اطمينان و يقين داورى نمىكند ) .\r\nاو همانند تندبادى كه گياهان در هم شكسته را بىهدف به هر سو پراكنده مىكند ، روايات پيامبر ( ص ) را در هم مىريزد ( تا به گمان خويش از آن نتيجه‌اى به دست آورد ) ، به خدا سوگند ( اين نادان مغرور ) نه براى حل مسائلى كه بر او وارد مىشود قابل اعتماد است ، نه براى مدحى كه ( مدّاحان چاپلوس ) در بارهء او سر مىدهند شايستگى دارد ! او باور نمىكند كه وراى آنچه شناخته است علم و دانشى باشد و جز آنچه او فهميده است نظريهء ديگرى در كار باشد . هر گاه مطلبى براى او مبهم شود كتمان مىكند چرا كه از جهالت خويش آگاه است ! ( خونهايى كه به ناحق ريخته ) از داورى ظالمانه‌اش فرياد مىكشند و ميراثها ( ى بر باد رفته ) از قضاوت او صيحه مىزنند !\r\n\r\n","description":"","footnote":"","page_name":" 582 ","page_number":582},
  {"content":"\r\n\r\n\r\nشرح و تفسير\r\n\r\nجاهلان عالم‌نما !\r\nامام ( ع ) بعد از توصيف جامعى كه در بارهء گروه اوّل بيان فرمودند به اوصاف گروه دوّم مىپردازد و از كسى سخن مىگويد كه در جهل و نادانى غوطه‌ور است ، ولى خود را دانا مىپندارد و بىآن كه اسباب بزرگى آماده كند تكيه بر جاى بزرگان مىزند .\r\nدر مرحلهء اوّل پنج صفت براى چنين كسى بيان مىكند .\r\nنخست اين كه « او مردى است كه انبوهى از جهل و نادانى را در خود جمع كرده است » ( و رجل قمش جهلا ) .\r\nبا توجّه به تعبيراتى كه ارباب لغت در معنى قمش ذكر كرده‌اند كه آن را به معنى جمع و جور كردن اشياى پراكنده و بدون تناسب و نيز اشياى بىارزش يا كم ارزش دانسته‌اند ، نكتهء اين تعبير در كلام امام ( ع ) به خوبى روشن مىشود كه اين نادانهاى عالم‌نما به دنبال شبه معلوماتى مىروند كه نه ارزشى دارد و نه تناسب منطقى در جمع آن ديده مىشود .\r\nمرحوم « علامهء خويى » در شرح اين كلام مىگويد : منظور اين است كه مطالبى را از دهان اين و آن و از روايات غير معتبر و از طريق قياس و استحسان و منابعى از اين قبيل ، جمع‌آورى مىكند ( كه حجمش زياد امّا ارزشش بسيار كم يا بىارزش است ) .\r\nدر دوّمين توصيف مىفرمايد : « او با سرعت در ميان مردم نادان به هر سو مىشتابد ( تا مريدان و يارانى از جنس خود بر گرد خويش جمع كند . ) » ( موضع « 1 » في\r\n\r\n\r\n","description":"","footnote":"\r\n( 1 ) « موضع » از مادهء « ايضاع » به معنى سرعت در حركت است ( و با اين كه از باب افعال است معنى لازم دارد نه متعدّى ) و در اين جا اشاره به حركت سريع جاهلان عالم‌نما در ميان قشر جهّال است .\r\n","page_name":" 583 ","page_number":583},
  {"content":"\r\n\r\nجهّال الامّة ) .\r\nبديهى است كه چنين افرادى خريدارانى جز آن گروه ندارند و براى آنان در ميان خردمندان جايى نيست . هدفشان جلب نظر جهّال و نفوذ در ميان آنهاست چرا كه از ورود به جرگهء خردمندان مأيوس و نااميدند .\r\nدر سوّمين توصيف مىافزايد : « او در تاريكيهاى فتنه‌ها به پيش مىدود » ( عاد « 1 » في اغباش الفتنة ) .\r\nبا توجّه به اين كه « غبش » ( مفرد اغباش ) طبق تصريح ارباب لغت « 2 » به معنى شدّت ظلمت يا ظلمت آخر شب است كه بهترين موقع براى پيشرفت كار سارقان و دزدان مىباشد روشن مىشود كه اين گونه افراد ، هميشه به دنبال آن هستند كه از آب گل‌آلود فتنه‌ها ، ماهى بگيرند . هميشه از روشنايى مىگريزند و به ظلمات و تاريكيها كه بهترين جا براى فريب مردم نادان است ، پناه مىبرند ، چرا كه اگر ظلمت فتنه فرو نشيند و آفتاب علم و دانش سرزند چهرهء واقعى آنان نمايان مىگردد و نزد خاص و عام رسوا مىشوند .\r\nدر چهارمين توصيف به يكى ديگر از بدبختيهاى بزرگ چنين كسى اشاره كرده ، مىفرمايد : « او از ديدن منافع پيمان صلح در ميان مردم نابيناست » ( عم بما في عقد الهدنة « 3 » ) .\r\nروشن است كه منظور از « هدنة » ( آرامش ) در اين جا ، صلح ميان مسلمانان و غير مسلمين نيست ، چرا كه اين سخن در بارهء كسى است كه به گواهى جمله‌هاى\r\n\r\n\r\n","description":"","footnote":"\r\n( 1 ) « عاد » از مادهء « عدو » ( بر وزن صبر ) به معنى دويدن است .\r\n( 2 ) مقاييس اللغة ، جوهرى ، لسان العرب .\r\n( 3 ) « هدنه » به معنى سكون و آرامش است و در مورد پيمانهاى صلح نيز به كار مىرود .\r\n","page_name":" 584 ","page_number":584},
  {"content":"\r\n\r\nبعد ، به عنوان قاضى در ميان مردم مطرح شده است . بنا بر اين منظور ايجاد صلح و مصالحه در ميان توده‌هاى مردم و حلّ منازعات از طريق مصالحه است ، و به تعبيرى ديگر « هدنه » در اين جا نقطهء مقابل « فتنه » است كه در جملهء قبل آمده بود .\r\nاصولا اين قبيل افراد ، هميشه خواهان اين هستند كه آتش اختلاف شعله‌ور باشد تا به نيّات پليد و مقاصد شوم خود برسند ، در حالى كه اگر مىدانستند آرامش و صلح در ميان مردم به نفع همهء افراد است و درگيرى و نزاع براى هيچ كس سودى ندارد ، به سراغ اين امور نمىرفتند .\r\nآرى ! اين گونه اشخاص از درك اين حقيقت و مشاهدهء آن نابينا هستند .\r\nدر پنجمين توصيف مىفرمايد : « انسان‌نماها او را عالم و دانشمند مىنامند در حالى كه چنين نيست ! » ( قد سمّاه اشباه النّاس عالما و ليس به ) .\r\nاصولا همان جاذبه‌اى كه ذرّات اين جهان را در زمين و آسمان به هم پيوند مىدهد و هر موجودى گرايش به همانند خود دارد ، در ميان اين گروه و پيروانشان نيز ديده مىشود .\r\nچه تعبير زيبايى ! كه از پيروان اين عالم‌نماها به عنوان « اشباه النّاس » ياد مىكند ، اشاره به اين كه انسان‌نماهايى در خدمت اين عالم‌نماها هستند و دو چهرهء ساختگى و كاذبى از واقعيتها دارند .\r\nبديهى است شباهت آنها با انسانها همچون شباهت پيشوايانشان به عالمان و دانشمندان ، يك شباهت صورى بيش نيست و اين تعبير هميشه در اين گونه موارد كه تنها شباهت صورى وجود دارد به كار مىرود ، مانند : « يا اشباه الرّجال و لا رجال » كه در خطبهء 27 « نهج البلاغه » آمده است .\r\nبعد از اين توصيفهاى پنجگانه ، امام به بخشى از كارهاى زشت و نادرست اين گروه مىپردازد كه نتيجهء مستقيم همان صفات و نقاط ضعف بارز آنهاست ،\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nمىفرمايد : « صبح كه از خواب بر مىخيزد كارى جز انباشتن چيزهايى كه اندكش بهتر از بسيار است ، ندارد » ( بكّر « 1 » فاستكثر من جمع ، ما قلّ منه خير ممّا كثّر ) . « 2 » ) اين تعبير ممكن است اشاره به امكانات مادّى و دنيوى باشد كه فزونى آن باعث غفلت و تكبّر و اشتغال دائم به مادّيات و دور ماندن از معنويات است ، و همواره مقدار كم آن از مقدار زيادش بهتر است ، و مصداق كفاف و عفاف ، از تكاثر و تفاخر ، به سلامت و سعادت نزديكتر مىباشد . يا اشاره به فضول كلام و مسائل كم ارزش علوم و پرداختن به شاخ و برگهاى كم فايده ، به قيمت فراموش كردن اصول و ريشه‌هاست .\r\nبعضى آن را اشاره به آراى باطله و عقايد فاسده دانستند ولى اين احتمال بعيد به نظر مىرسد ، چرا كه اين آرا و عقايد ، مقدار كم آن هم مضر است ، هر چند با بعضى از جمله‌هاى آينده سازگار است .\r\nسپس مىافزايد : « اين وضع همچنان ادامه مىيابد تا از اين آبهاى گنديده ( زشتيها و پليديها ) سيراب مىشود و انبوهى از مسائل بيهوده را ( در مغز و فكر خود ) جمع مىكند ، آن گاه بر مسند قضا و داورى در ميان مردم مىنشيند ( و عجب اين كه اين بينواى نالايق ) تضمين مىكند حقايقى را كه بر ديگران مشتبه شده است روشن و خالص سازد »\r\n\r\n\r\n","description":"","footnote":"\r\n( 1 ) « بكّر » از مادهء « بكرة » بر وزن « لقمه » در اصل به معنى آغاز روز است و سپس به هر آغاز و ابتدايى اطلاق شده و در اين جا اشاره به اين است كه جاهلان عالم‌نما از صبح تا شام به دنبال كارهاى بىاساس خود هستند .\r\n( 2 ) جملهء « ما قلّ منه خير ممّا كثر » ممكن است به صورت توصيف براى « جمع » باشد كه مفهومش چنين مىشود : مجموعه‌اى را جمع‌آورى مىكند كه كمش از بسيارش بهتر است ، اين احتمال نيز داده شده كه مضاف اليه باشد و در اين صورت احتياج به تقدير دارد به اين صورت كه « من جمع شيء ما قلّ منه خير ممّا كثر » ولى چندان تفاوتى در معنى نخواهد داشت .\r\n","page_name":" 586 ","page_number":586},
  {"content":"\r\n\r\n( حتّى اذا ارتوى من ماء آجن « 1 » ، و اكتثر من غير طائل « 2 » ، جلس بين النّاس قاضيا ضامنا لتخليص ما التبس على غيره ) .\r\nآرى اين مرد نادان و گمراه و عالم‌نما كه سرمايهء علمى او يك مشت اشتباهات و يا مسائل بيهوده است و مغز و روح او انباشته از آبهاى گنديدهء حبّ دنيا و علاقه به زرق و برق عالم مادّه است ، تكيه بر جايى مىزند كه جز انبيا و معصومين و جانشينان به حقّ آنها كسى نمىتواند بر آن جا بنشيند . همانطور كه در حديث معروف وارد شده است كه على ( ع ) خطاب به « شريح قاضى » فرمود : « يا شريح قد جلست مجلسا لا يجلسه نبىّ او وصىّ نبىّ او شقىّ ، اى شريح ! بر جايى نشستى كه در اين جا جز پيامبر يا وصى پيامبران يا شقى نمىنشيند ! » . « 3 » از آن بدتر اين كه او ادّعايى بزرگ دارد كه من مىخواهم حقايقى را كه از ديگران مكتوم مانده است ، واضح و آشكار سازم و هميشه جاهلان عالم‌نما از اين ادّعاهاى بزرگ و بلندپروازيهاى احمقانه داشته و دارند ! بعضى از شارحان « نهج البلاغه » ، بر اين كلام امام چنين افزوده‌اند كه نه تنها در آن زمان ، كه در عصر ما هم در ميان كسانى كه بر مسند قضاوت تكيه زدند از اين جاهلان عالم‌نما و آلودگان به زرق و برق دنيا كم نيستند ! همان گروهى كه اگر حق و عدالت باشد بايد همراه مجرمان در قعر زندانها به سر برند ! و اين خود يكى از مشكلات بزرگ دستگاههاى قضايى عصر ماست . « 4 »\r\n\r\n\r\n","description":"","footnote":"\r\n( 1 ) « آجن » به معنى آب گنديده است .\r\n( 2 ) « طائل » از مادهء « طول » ( بر وزن قول ) به معنى فايده و امتداد است و « من غير طائل » به معنى بىفايده و بيهوده است .\r\n( 3 ) « وسائل » ، جلد 17 ، صفحهء 37 ( روشن است وصىّ پيامبران در اين جا مفهوم گسترده‌اى دارد كه عالمان عادلى كه در خط پيامبران هستند را نيز شامل مىشود ) .\r\n( 4 ) شرح « نهج البلاغهء مرحوم مغنيه » ، جلد 1 ، صفحهء 144 .\r\n","page_name":" 587 ","page_number":587},
  {"content":"\r\n\r\nكسانى كه تنها به حفظ كردن چند مادهء قانون دلخوش كرده‌اند و يا به مطالعهء سطحى بعضى از كتابهاى قضايى شرق و غرب بسنده نموده‌اند .\r\nاكنون ببينم اين جاهل بىخبر كه بر مسند قضاوت تكيه كرده در عمل چه مىكند ، امام ( ع ) در تبيين حال او چنين مىفرمايد : « در اين هنگام هر گاه با مسألهء مبهمى رو به رو گردد ، براى روشن ساختن آن ، افكار بيهوده و حرفهاى پوچ و توخالى را پيش خود آماده مىسازد ( و از اين مقدمات نادرست نتيجهء مىگيرد ) و به نتيجهء نادرست آن حكم مىكند ! » ( فان نزلت به إحدى المبهمات هيّا لها حشوا رثّا من رأيه ، ثمّ قطع به ) .\r\nتعبير به « حشوا رثّا من رأيه » - با توجّه به اين كه « حشو » به معنى اشياى زايد و بىفايده و « رثّ » به معنى كهنه و پوسيده است - گويى به اين نكته اشاره مىكند كه او نه اهل ابتكار است ، نه ذهن وقّاد و روشنى دارد و نه مىتواند ، دلايل مفيدى براى رسيدن به مقصود خويش گردآورى كند . سرمايهء او تنها يك مشت افكار زايد و بىارزش و كهنه و پوسيده است كه دائما بر آن تكيه دارد و همينهاست كه وسيلهء اظهار قطع و يقين و رأى دادن اوست ! بديهى است اين گونه مقدّمات باطل و فاسد هرگز يقين‌آور نيست ! او مردم را فريب مىدهد و اظهار يقين مىكند و به فرض كه يقين باشد چون در مقدّماتش راه خطا را از روى تقصير پوييده ، هرگز نزد خدا معذور نيست ! مشكلات قضايى مانند ساير مشكلات علمى و اجتماعى و سياسى ، هميشه از طريق بررسى مقدّمات صحيح و منطقى حل و فصل مىشود ، ولى آن كس كه هيچ گونه آشنايى با اين مقدمات صحيح ندارد و به مسائل باطلى دل بسته و روح خود را از آنها انباشته است ، نه تنها به نتيجهء صحيحى نمىرسد ، بلكه در وادى ضلالت حيران و سرگردان مىشود و ديگران را نيز به گمراهى مىكشاند ، و از همه بدتر اين كه هر چه در اين بيراهه‌ها جلوتر مىرود ، از واقعيتها دور تر مىشود !\r\n\r\n","description":"","footnote":"","page_name":" 588 ","page_number":588},
  {"content":"\r\n\r\nامام ( ع ) در ادامهء اين سخن مىفرمايد : « در برابر شبهات فراوانى كه وى را احاطه كرده ، همانند عنكبوت است كه تارهايى دور خود مىتند و بر آن تكيه مىكند ( تارهايى بسيار سست و بىاساس كه نه در برابر باران ، تاب مقاومت دارد و نه در برابر يك نسيم ، بلكه سنگينى ناچيز گرد و غبار را تحمّل نمىكند و از هم گسيخته شده ، از سقف آويزان مىگردد ! ) » ( فهو من لبس الشّبهات في مثل نسج العنكبوت « 1 » ) .\r\nدر تفسير اين تشبيه مولا ، ميان شارحان نهج البلاغه ، بحثهاى گوناگونى ديده مىشود كه بعضى از آنها خالى از تكلّف و تقدير و تغيير در عبارت نيست . آنچه مناسبتر به نظر مىرسد اين است كه امام ( ع ) اين گونه افراد اهل مغرور ضعيف الفكر را به عنكبوتى تشبيه مىكند كه تارهايى براى خود مىتند كه هم خانه و لانهء اوست و هم دام براى شكارش ، خانه‌اى كه به هيچ وجه قابل اعتماد نيست ، دامى كه شكارش تنها حشرات ضعيف و ناتوان است .\r\nآرى او هم با اين دام خود تنها افراد جاهل و بىمايه‌اى همچون خودش را شكار مىكند . بنا بر اين او همانند عنكبوت و افكارش همانند تارهاى سست و شكارش همان فريب‌خوردگان بىمايه و دور از علم و دانش است .\r\n« اين بينوا در حالى اين راه خطرناك را مىپويد كه نمىداند درست حكم كرده يا به خطا رفته است ، به همين دليل اگر ( از روى تصادف ) راه صحيح رفته باشد ، از اين بيم دارد كه خطا كرده باشد ، و اگر راه خطا را پيموده است ، اميد دارد ( تصادفا ) صحيح از آب در آيد ! » ( لا يدرى اصاب ام اخطأ ، فان اصاب خاف ان يكون قد اخطأ ، و ان اخطأ رجا ان يكون قد اصاب ) .\r\nاين سرنوشت همهء افراد نادان و بىخبرى است كه عهده‌دار كارهاى مهمّى\r\n\r\n\r\n","description":"","footnote":"\r\n( 1 ) « عنكبوت » حشرهء معروفى است و در اين كه در اصل از مادهء « عكب » يا « عنكب » است اختلاف است و بعضى گفته‌اند در اصل از مادهء « عكوب » به معنى « غبار » گرفته شده است چرا كه تارهايش شبيه به غبار است .\r\n","page_name":" 589 ","page_number":589},
  {"content":"\r\n\r\nمىشوند كه از صلاحيت آنها بيرون است . همواره در شك و ترديد بسر مىبرند حتّى اگر در راه صواب گام نهند ، چون به آن ايمان ندارند ، متزلزلند و همواره تير در تاريكى رها مىكنند به اميد اين كه شايد به هدف بخورد .\r\nبعضى از شارحان نهج البلاغه به تصوّر اين كه جمله‌هاى اخير با جملهء بالا كه مىفرمايد : ( ثمّ قطع به ) در تضاد است زيرا در آن جمله ، سخن از قطع و يقين است و در اين جا سخن از شك و ترديد ، به فكر حلّ اين تضاد افتاده‌اند ، در حالى كه جملهء بالا به معنى حكم كردن قاطعانه است نه قطع و يقين خود قاضى ، در واقع او تنها حكم مىكند و چهرهء انسان قاطعى را به خود مىگيرد در حالى كه در درون وجودش طوفانى از شك و ترديد برپاست .\r\nآرى ! بدبختى بزرگ او در اين است كه اگر تصادفا به واقع برسد ، چون يقين و اطمينان به آن ندارد دائما متزلزل است و از اين تزلزل رنج مىبرد و قادر به تصميم‌گيريهاى خود نيست ، و اگر خطا كند چون به خطاى خود واقف نيست راه بازگشت بر او بسته است .\r\nسپس در توصيف ديگرى ، حال اين گونه اشخاص را با تعبيرات كوبنده و تشبيهات بسيار گويا و رسا ، چنين بيان مىفرمايد ، مىگويد : « او نادانى است كه در تاريكيهاى جهالت سرگردان و حيران است ! » ( جاهل خبّاط « 1 » جهالات ) .\r\n« او همچون نابينايى است كه در ظلمات پر خطر ، همچنان به راه خود ادامه مىدهد » ( عاش ركّاب عشوات « 2 » ) .\r\nامام تنها به توصيف او به جاهل بودن قناعت نمىكند ، بلكه بر آن تأكيد\r\n\r\n\r\n","description":"","footnote":"\r\n( 1 ) « خبّاط » از مادهء « خبط » در اصل به معنى زدن نامنظم و يا حركت نامنظم است كه طبعا به نتايج نادرست منتهى مىشود و به همين دليل افراد ديوانه يا كسانى كه نمىتوانند تعادل خود را حفظ كنند « خابط » يا « خبّاط » گفته مىشود .\r\n( 2 ) « عشوات » جمع « عشوة » به معنى ظلمت و تاريكى است .\r\n","page_name":" 590 ","page_number":590},
  {"content":"\r\n\r\nمىنهد و مىفرمايد : در ميان جهالتها همواره سرگردان است و به نابينا بودن او بسنده نمىكند ، بلكه مىافزايد او همواره سوار بر مركب ظلمت و تاريكى شده و بىآن كه بداند به كدام سو مىرود و به كجا منتهى مىشود ، به پيش مىتازد و اين نخستين توصيف و تشبيه در بارهء آنهاست .\r\nتوجّه داشته باشيد « عاش » از ماده « عشا » بر وزن « فنا » گاه به معنى نابينايى مطلق تفسير شده و گاهى به معنى ضعف بينايى چشم ، و گاه گفته‌اند به معنى « شبكورى » است ، هر چه باشد صاحب چنين چشمى قادر به ديد صحيح اشيا و آنچه در اطراف او مىگذرد نيست ، و اگر بىاحتياط و بدون مطالعه يا بدون راهنما حركت كند ، گاه در چاه مىافتد ، گاه در آتش ! چنين است حال كسى كه بدون علم و آگاهى كافى در راه پر خطرى همچون راه قضا و داورى ميان مردم گام بگذارد ، كه هر روز از زندگيش مىگذرد بدبختيهاى تازه‌اى براى خود و ديگران بار مىآورد و سرانجام در درّهء هولناك كفر و شقاوت سقوط مىكند و از همه بدتر اين كه چنين آدمى خود را آگاه و دانا و آشنا به موازين داورى و حقّ و عدالت مىداند ! خطايش قابل شمارش و گناهش قابل احصا نيست ! باز در توصيف ديگرى در بارهء جهل و نادانى اين گونه اشخاص مىفرمايد :\r\n« او هرگز علوم و دانشها را به طرز صحيحى فرا نگرفته ! ( به همين دليل در هيچ مسأله‌اى با اطمينان و يقين داورى نمىكند ! ) » ( لم يعضّ على العلم بضرس قاطع ) .\r\nدر اين توصيف ، امام ( ع ) اين گونه افراد را به كسانى تشبيه مىكند كه غذاى خوبى در اختيار دارند ، امّا نجويده فرو مىبرند و هرگز جذب بدن آنها نمىشود .\r\nبعضى از شارحان نهج البلاغه گفته‌اند « ضرس » در اين جا اشاره به دندان عقل است كه معمولا هنگام كمال عقل بيرون مىآيد و اين جاهلان مغرور گويى هرگز دندان عقل در نياوردند و هيچ مسأله‌اى را با معيار صحيح ارزيابى نمىكنند و نقطهء مقابل آنها كسانى هستند كه در مسائل كاملا آگاه و اهل خبره‌اند و در بارهء\r\n\r\n","description":"","footnote":"","page_name":" 591 ","page_number":591},
  {"content":"\r\n\r\nآنها گفته مىشود كه به ضرس قاطع سخن مىگويند يعنى سخنانشان روى مبنا و مطابق اصول صحيح است .\r\nدر توصيف سوّم مىفرمايد : « او همانند تندبادى كه گياهان درهم شكسته را بىهدف به هر سو پراكنده مىكند ، روايات پيامبر ( ص ) را در هم مىريزد ! ( تا به گمان خويش از آن نتيجه‌اى به دست آورد ) » ( يذرو « 1 » الرّوايات ذرو الرّيح الهشيم « 2 » ) .\r\nاشاره به اين كه او در ظاهر براى بسيارى از مطالب ، روايت و سنّت پيامبر را مىخواند ، امّا چه فايده كه به هيچ وجه قدرت تحليل آن را ندارد ! نه از مفاد آن آگاه است و نه از چگونگى قوّت و ضعف سند ، نه راه جمع بين روايات متعارضه را مىداند و نه روايات محكم را از متشابه مىشناسد . درست همانند تندباد كه گياهان خشكيده را بىهدف به هر سو مىبرد كه از آنها هيچ حاصلى به دست نمىآيد .\r\nگياهان خشكيده ( هشيم ) فايدهء چندانى ندارند ، ولى اگر جمع شود ممكن است مختصر فايده‌اى از آن حاصل شود ، ولى تندباد چنان آنها را پراكنده مىكند كه آن مختصر فايده نيز از بين مىرود و چنين است حال آگاهان بىخردى كه به سراغ روايات مىروند و صحيح را از ضعيف و درست را از نادرست نمىشناسند .\r\nدر چهارمين توصيف مىفرمايد : « به خدا سوگند ! اين نادان مغرور نه براى حل مسائلى كه بر او وارد مىشود قابل اعتماد است و نه براى مدحى كه مدّاحان چاپلوس در بارهء او سر مىدهند شايستگى دارد ! » ( لامليّ - و اللّه - باصدار « 3 » ما ورد عليه ، و لا\r\n\r\n\r\n","description":"","footnote":"\r\n( 1 ) « يذرو » از مادهء « ذرو » ( بر وزن ضرب ) به معنى پراكنده كردن است ( اين لغت به صورت ناقص واوى و ناقص يائى هر دو آمده است ) .\r\n( 2 ) « هشيم » از مادهء « هشم » ( بر وزن پشم ) به معنى شكستن چيز خشكى است ، خواه تو خالى باشد يا تو پر . از اين جهات گياهان خشكيدهء درهم شكسته را « هشيم » مىگويند .\r\n( 3 ) « اصدار » از مادهء « صدر » نقطهء مقابل ورود است . در اصل به معنى ورود و خروج از آبگاه است ، سپس به هر دخول و خروجى نسبت به امور مختلف ، ورود و صدور اطلاق شده است .\r\n","page_name":" 592 ","page_number":592},
  {"content":"\r\n\r\nاهل لما قرّظ به « 1 » ) .\r\nبديهى است حل مشكلات قضايى و به اصطلاح فقها ، ردّ فروع به اصول ، نياز به سرمايهء عظيم علمى دارد كه اين جاهلان مغرور فاقد آنند ، و همين فقر علمى ( توجه داشته باشيد ملّى به معناى غنىّ و پر مايه آمده است ) سبب مىشود كه در مشكلات زانو زند و راه ورود و خروج را در مسائل مختلف نشناسد ( توجّه داشته باشيد كه صدور و ورود در برابر همند و اشاره به همان مطلبى است كه در تعبيرات علما بسيار ديده مىشود كه مىگويند فلان كس مرد عالم و آگاهى است ، راه ورود و خروج از مسائل را به خوبى مىشناسد ولى فرد مورد بحث در خطبهء « شريف » به خاطر بىمايگى ، از اين ويژگى بكلّى خالى است ! ) .\r\nيكى از بدبختيهاى اين گونه افراد اين است كه گروهى متملّق و چاپلوس به خاطر دستيابى به منافع مادّى و جيفهء دنيا ، آنها را احاطه مىكنند و به مدّاحى و گزافه‌گويى مىپردازند و صفاتى براى آنها بيان مىكنند كه هرگز شايستهء آن نيستند ، آنها از اين دروغهاى شرم‌آور در آغاز لذّت مىبرند ، با اين كه مىدانند دروغ است ولى كم كم باورشان مىآيد و گمان مىكنند به راستى داراى چنين شايستگيهايى هستند و اين اوج بدبختى آنهاست كه راههاى نجات را به رويشان مىبندند ! « 2 »\r\n\r\n\r\n","description":"","footnote":"\r\n( 1 ) « قرّظ » از مادهء « تفريظ » به معنى مدح كردن كسى در حال حيات است ، در مقابل تأبين كه به معنى مدح كردن و بزرگداشت بعد از مرگ است و در اصل به معنى دبّاغى كردن پوست با مادّه‌اى است كه آن را « قرظ » ( بر وزن غرض ) مىنامند كه مايهء مرغوبيت پوست مىشود .\r\n( 2 ) در اين جا بعضى از شارحان نهج البلاغه ، به جاى « قرّظ » كه از مادهء « تقريظ » به معناى مدح و ستايش است « فرّط » كه از مادهء « تفريط » و « فوّض » كه از مادهء « تفويض » است ذكر كرده و تفسيرهايى براى آن بيان داشتند ، امّا چون بناى ما در اين شرح اين است كه سراغ اختلاف نسخه‌ها نرويم و تنها به نسخهء معروفى كه امروز متداول است بسنده نماييم از ذكر آنها صرف نظر مىكنيم .\r\n","page_name":" 593 ","page_number":593},
  {"content":"\r\n\r\nسپس در توصيف پنجم مىافزايد : « اين ( بينوا ) باور نمىكند كه وراى آنچه را شناخته است علم و دانشى باشد و جز آنچه او فهميده است نظر ديگرى در كار باشد ! » ( لا يحسب العلم في شيء ممّا انكره ، و لا يرى انّ من وراء ما بلغ مذهبا لغيره ) .\r\nاين در حقيقت از لوازم كوته فكرى و محدود بودن دانش و آگاهى است كه انسان خود را علم كل مىداند و ماوراى آن را منكر است و كمترين احترامى براى افكار ديگران قائل نيست در حالى كه دانشمندان بزرگ كسانى هستند كه نهايت علم و دانش خود را اعتراف به نادانى مىشمرند و عقيده دارند در هر مغزى جرقه‌هايى از حقيقت است كه بايد با تلاش و كوشش بر آن دست يافت ، آنها با تواضع و سعهء صدر سخنان ديگران را مىشنوند و به مصداق :   « فَبَشِّرْ عِبادِ الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ »   « 1 » آنچه خوب و شايسته است بر مىگزينند ، و در حالى كه جاهلان مغرور در همه جا با قاطعيت سخن مىگويند ، آنها در مسائل علمى با احتياط گام بر مىدارند ، زيرا مىدانند وسعت دايرهء علوم ، فوق آن است كه ما تصوّر مىكنيم .\r\nسپس به ششمين توصيف مىپردازد و مىفرمايد : « هر گاه مطلبى بر او مبهم شود ، كتمان مىكند چرا كه از جهالت خويش آگاه است ! » ( و ان اظلم عليه امر اكتتم به لما يعلم من جهل نفسه ) .\r\nاين يك تفاوت روشن در ميان عالمان و جاهلان مغرور است ، عالم هنگامى كه به امر مبهمى برخورد كند آن را در متن مطالعات خود قرار مىدهد و اگر توانايى بر حلّ آن پيدا نكرد ، از افكار ديگران و مشاورهء با آنان بهره مىگيرد ، ولى جاهل مغرور آن را مىپوشاند و بىتفاوت از كنار آن مىگذرد ، چرا كه مىداند هر قدر در آن درنگ كند مايهء رسوايى بيشتر است .\r\n\r\n\r\n","description":"","footnote":"\r\n( 1 ) سورهء زمر ، آيات 17 - 18 .\r\n","page_name":" 594 ","page_number":594},
  {"content":"\r\n\r\nكوتاه سخن اين كه او بر خلاف آنچه در روايات اسلامى آمده است كه فرموده‌اند اگر چيزى را نمىدانيد حيا نكنيد برويد و ياد بگيريد و اگر از شما در بارهء چيزى سؤال كنند كه علم به آن نداريد حيا نكنيد و با صراحت بگوييد نمىدانم ، « و لا يستحينّ احد منكم اذا سئل عمّا لا يعلم ان يقول : لا اعلم ، و لا يستحينّ احد اذا لم يعلم الشّيء ان يتعلّمه » « 1 » عمل مىكند و اين كار عواقب زيانبار و دردناكى براى خود آن شخص و جامعه‌اى كه در آن زندگى مىكند دارد كه امير مؤمنان ( ع ) در جملهء بعد به آن اشاره كرده و به عنوان يك نتيجه‌گيرى از كار اين قاضيان جاهل و مغرور و بىتقوا ، مىفرمايد : « خونها از داورى ظالمانه‌اش فرياد مىكشند ! و ميراثهاى بر باد رفته از قضاوت او صيحه مىزنند ! » ( تصرخ من جور قضائه الدّماء ، و تعجّ « 2 » منه المواريث ) .\r\nآرى ! خونهايى كه از اين قضاوتهاى ظالمانه ريخته شده و اموالى كه با اين داوريهاى نابخردانه بر باد رفته به زبان حال فرياد مىزنند و گوش شنواى آگاهان ، اين صدا را به خوبى مىشنود و لرزه بر اندامشان مىافتد ، در حالى كه اين جاهل مغرور عربدهء مستانه مىكشد و خندهء احمقانه سر مىدهد ! تعبير به « تصرخ . . . » و « تعجّ . . . » تعبير بسيار جالب و زيبايى است ، چرا كه براى آن خونهاى به ناحق ريخته و اموال بر باد رفته ، گويى علم و شعور و درك و آگاهى قائل مىشود كه حتّى اين موجودات بىجان فرياد مىزنند ، امّا اين مغرور به ظاهر انسان ، در بىخبرى كامل بسر مىبرد ، و اين كه بعضى آمدند در اين جا كلمهء اهل را در تقدير گرفته‌اند و مىگويند اولياى اين خونها و صاحبان آن اموال فرياد مىكشند تقديرى است كه لطافت بيان مولا را كه در بالا به آن اشاره شد از بين مىبرد .\r\n\r\n\r\n","description":"","footnote":"\r\n( 1 ) نهج البلاغه ، كلمات قصار ، كلمهء 82 .\r\n( 2 ) « تعجّ » از مادهء « عجّ » و « عجيج » است كه به معنى بلند شدن صدا يا بلند شدن غبار و مانند آن مىباشد و در عبارات بالا به معنى فرياد مىباشد .\r\n","page_name":" 595 ","page_number":595},
  {"content":"\r\n\r\nبه هر حال ، قاضيانى كه بايد حافظ خون و اموال مردم باشند ، بر اثر جهل و نادانى و بىتقوايى ، درست در جهت مخالف آن حركت كرده ، امنيّت را از بين مىبرند و همه چيز را بر باد مىدهند .\r\nاين سخن شبيه تعبير تكان‌دهنده‌اى است كه امام صادق ( ع ) در روايت معروف « ابو ولّاد » بعد از آن كه بعضى از قضاوتهاى بسيار ظالمانه را شنيد چنين بيان فرمود : « في مثل هذا القضاء و شبهه تحبس السّماء ماءها و تمنع الارض بركاتها ، اين گونه قضاوتها سبب مىشود كه از آسمان رحمت الهى نبارد و زمين بركاتش را باز دارد » . « 1 »\r\n\r\nنكته‌ها\r\n\r\n1 - عالمان سوء و خطرات آنان\r\nدر فراز بالا از كلام مولا على ( ع ) اشارات بسيار پر معنايى به ضررهاى فوق العاده جاهلان عالم‌نما و عالمان زشت سيرت شده است كه هم خود را به بدبختى مىكشانند و هم جامعه‌اى را كه در آن زندگى مىكنند . خطرات آنها تا آن جاست كه خونهاى بيگناهان ريخته مىشود و حقوق مظلومان بر باد مىرود ، خونها از قضاوت ظالمانهء آنها فرياد مىكشند و اموال به غارت رفته از دست آنها صيحه مىزنند .\r\nدر حديث معروف پيامبر اكرم ( ص ) آمده است : « من عمل على غير علم كان ما يفسد اكثر ممّا يصلح ، آن كسى كه بدون آگاهى عهده‌دار كارى مىشود خرابكارى او از اصلاحات او بيشتر است » ! « 2 »\r\n\r\n\r\n","description":"","footnote":"\r\n( 1 ) « وسائل الشيعه » ، جلد 13 ، صفحهء 256 .\r\n( 2 ) « اصول كافى » ، جلد 1 ، صفحهء 44 .\r\n","page_name":" 596 ","page_number":596},
  {"content":"\r\n\r\nدر حديث ديگرى از همان حضرت مىخوانيم : « من افتى النّاس به غير علم و هو لا يعلم النّاسخ من المنسوخ و المحكم من المتشابه فقد هلك و اهلك ، كسى كه بدون آگاهى كافى فتوا دهد در حالى كه نه ناسخ را از منسوخ مىشناسد و نه محكم را از متشابه ، هم خودش هلاك مىشود و هم ديگران را به هلاكت مىكشاند » ! « 1 » اين گونه افراد هر چه بيشتر و سريعتر كار كنند بدبختى آنها و جامعه بيشتر مىشود ، همان گونه كه در حديث پر معنايى از امام صادق ( ع ) مىخوانيم كه مىفرمود : « العالم على غير بصيرة كالسّائر على غير الطّريق لا يزيده سرعة السّير إلّا بعدا ، كسى كه بدون آگاهى عمل مىكند همچون كسى است كه از بيراهه مىرود كه هر چه بر سرعت سير خود بيفزايد ، از جادهء اصلى دور تر مىشود »\r\n! « 2 »\r\n\r\n2 - معلوماتى همچون تارهاى عنكبوت\r\nدر فراز بالا معلومات اين گونه جاهلان عالم‌نما ، به تارهاى عنكبوت تشبيه شده است ، تشبيهى كه در واقع از سورهء عنكبوت در قرآن مجيد گرفته شده است كه معبودهاى مشركان را به تارهاى عنكبوت تشبيه مىكند .\r\nعنكبوت از عجايب و شگفتيهاى جهان آفرينش است . اين حشره از قطرهء بسيار كوچك آب لزجى كه در زير شكم دارد و آن را با چنگال خود بيرون مىكشد ، تارهايى براى خود مىتند ، زيرا اين مايع داراى تركيب خاصّى است كه هر گاه در مجاورت هوا قرار گيرد سخت و محكم مىشود . بعضى از دانشمندان مىگويند هر عنكبوتى قادر است با اين مايع بسيار مختصر كه در اختيار دارد در حدود پانصد متر از اين تارها بتند و عجيبتر اين كه سستى اين تارها به خاطر نازكى آن است ولى اگر از اين تارها به ضخامت يك سيم فولادى درست كنند از فولاد\r\n\r\n\r\n","description":"","footnote":"\r\n( 1 ) همان مدرك ، صفحهء 43 .\r\n( 2 ) همان مدرك .\r\n","page_name":" 597 ","page_number":597},
  {"content":"\r\n\r\nمحكمتر خواهد بود ! و يا به تعبيرى ديگر اگر سيمى از فولاد به نازكى تار عنكبوت درست شود از تار عنكبوت سست‌تر است .\r\nبه هر حال اين تارها كه با مهندسى خاصّى ساخته مىشود هم لانهء عنكبوت را تشكيل مىدهد و هم دام او را ، ولى همان گونه كه قرآن مىگويد در جهان خانه‌اى سست‌تر از آن وجود ندارد . يك نسيم مختصر آن را در هم مىريزد ، يك قطرهء باران آن را سوراخ مىكند ، شعلهء ضعيفى از آتش آن را بكلّى ويران مىسازد و حتّى طاقت گرد و غبارى را كه بر روى آن مىنشيند ، ندارد و آن را از هم گسسته و خراب مىكند و اين گونه است معبودهاى مشركان و علم و دانش جاهلان مغرور ، كه در مقابل هر مشكلى ضعيف و ناتوان است .\r\nعالمانى كه بر قياسها و استحسانهاى ظنّى و مانند آن تكيه مىكنند ، كار آنها نيز همچون كار عنكبوت است كه به آن خانه سستش دل مىبندد و بر آن تكيه و اعتماد مىكند ! ضمنا از اين تشبيه كه در مورد جاهلان عالم‌نما آمده است استفاده مىشود كه افرادى در دام آنها گرفتار مىشوند كه همچون حشرات و پشه‌هاى بىمقدارند و آنها كه اهل تحقيق و دقّتند هرگز در دام اين عنكبوتهاى زشت گرفتار نمىشوند .\r\n\r\n3 - مدّاحان چاپلوس\r\nدر اين فراز سخن از عدم اهليّت آنها براى مدح مدّاحان چاپلوس آمده بود ، همان بلاى بزرگى كه گريبان اين دسته از جاهلان عالم‌نما را مىگيرد و كم كم باور مىكنند علم و دانشى دارند و لياقت و ارزشى ، و به همين دليل بر مسندهايى تكيه مىزنند كه هرگز اهل آن نيستند و مايهء هلاكت خويش و جامعه مىشوند .\r\nضرر آن مدّاحان چاپلوس كه اطراف نااهلان را مىگيرند و آنها را بر مسند قدرت مىنشانند از زيان آن سردمداران نالايق كمتر نيست ، بلكه بيشتر است !\r\n\r\n","description":"","footnote":"","page_name":" 598 ","page_number":598},
  {"content":"\r\n\r\nدر قرآن مجيد و روايات اسلامى از اين كار شديدا مذمّت شده است .\r\nدر حديثى از پيغمبر اكرم ( ص ) مىخوانيم : « اذا مدح الفاجر إهتزّ العرش و غضب الرّبّ ، هنگامى كه براى شخص فاجر مدح و ثنا گفته شود ، عرش خداوند به لرزه در مىآيد و پروردگار غضب مىكند » ! « 1 » در حديث ديگرى از همان حضرت آمده است : « من مدح سلطانا جائرا و تخفّف و نضعضع له طمعا فيه كان قرينه الى النّار ، كسى كه سلطان ظالمى را ثنا گويد و به خاطر طمع در امكانات مادّيش براى او تواضع كند ، همنشين او در آتش دوزخ خواهد بود » ! « 2 » به همين دليل در احاديث اسلامى شديدا نسبت به مدح مدّاحان هشدار داده شده است كه حتى افراد با تقوا مراقب خطرات اين گونه مدّاحان باشند ! در حديث معروف نبوى مىخوانيم : « احثو في وجوه المدّاحين التّراب ، خاك به صورت مدّاحان بپاشيد ! ( و آنها را از خود دور كنيد كه شما را از عيوب غافل مىكنند ) » . « 3 » امير مؤمنان در « عهدنامهء » معروف « مالك اشتر » ، به مالك در اين زمينه هشدار مىدهد و بعد از آن كه او را به همنشينى اهل ورع و صدق و راستى دعوت مىكند ، مىفرمايد : « ثمّ رضهم على الّا يطروك و لا يبجحوك بباطل لم تفعله فانّ كثرة الإطراء تحدث الزّهو و تدني من العزّة ، آنان را طورى تربيت كن كه ستايش بيهوده از تو نكنند و تو را نسبت به اعمالى كه انجام نداده‌اى ، تمجيد ننمايند ! زيرا كثرت مدح و ثنا ، خودپسندى و عجب به بار مىآورد و انسان را به تكبّر و غرور نزديك مىسازد » ! « 4 » .\r\n\r\n\r\n","description":"","footnote":"\r\n( 1 ) « بحار الانوار » جلد 74 ، صفحهء 150 .\r\n( 2 ) « بحار الانوار » ، جلد 72 ، صفحهء 369 .\r\n( 3 ) « بحار الانوار » ، جلد 70 ، صفحهء 294 .\r\n( 4 ) « نهج البلاغه » ، نامهء 53 .\r\n","page_name":" 599 ","page_number":599},
  {"content":"\r\n . \r\n","description":"","footnote":"","page_name":" 600 ","page_number":600},
  {"content":"\r\n\r\n\r\nبخش سوّم\r\nالى اللّه اشكو من معشر يعيشون جهّالا ، و يموتون ضلالا ، ليس فيهم سلعة ابور من الكتاب اذا تلى حقّ تلاوته ، و لا سلعة انفق بيعا و لا اغلى ثمنا من الكتاب اذا حرّف عن مواضعه ، و لا عندهم انكر من المعروف ، و لا اعرف من المنكر !\r\n\r\nترجمه\r\nبه خدا شكايت مىبرم از گروهى كه در جهل و نادانى زندگى مىكنند و در گمراهى جان مىدهند و مىميرند ! گروهى كه در ميان آنها متاعى كسادتر از قرآن مجيد نيست ، اگر درست خوانده و تفسير شود ! و متاعى بهتر و گرانبهاتر از آن ، نزد آنها وجود ندارد ، اگر آن را از مفاهيم اصليش تحريف كنند ( و مطابق هواى نفس آنها تفسير نمايند ) ! نزد آنها چيزى زشت و ناشناخته‌تر از معروف نيست ! و ( چيزى ) نيكوتر و آشناتر از منكر وجود ندارد ( چرا كه تمام وجود زشتشان هماهنگ با منكرات است و بيگانه از نيكى و معروف ) !\r\n\r\nشرح و تفسير\r\nدر آخرين فراز اين خطبه ، امام ( ع ) شكايت اين گونه جاهلان عالم‌نما و قاضيان نادان و دنياپرست و خودخواه و مغرور را به درگاه خداوند مىبرد و با دلى پر درد و آهى سوزان از آنها شكوه مىكند ، مىفرمايد :\r\n\r\n","description":"","footnote":"","page_name":" 601 ","page_number":601},
  {"content":"\r\n\r\n« از اين گروهى كه در ميان امواج جهل و نادانى زندگى مىكنند و در گمراهى جان مىدهند به خدا شكايت مىكنم ! » ( الى اللّه اشكو من معشر يعيشون جهّالا ، و يموتون ضلّالا ) .\r\nدر واقع در اين فراز ، توصيفهاى ديگرى براى معرّفى اين گروه و تكميل مباحث گذشته بيان مىكند كه اين يكى از آنهاست . آرى تمام زندگى آنان در جهل و نادانى سپرى مىشود و به همين دليل مرگشان در ضلالت و گمراهى است ( در واقع جملهء دوّم نتيجهء اجتناب‌ناپذير جملهء اوّل است ! ) چگونه ممكن است سراسر زندگى انسان در جهل بگذرد و او گمراه از دنيا نرود ! در توصيف ديگرى از آنها كه يكى از بهترين نشانه‌ها براى شناختن اين گروه است ، مىفرمايد :\r\n« در ميان آنها متاعى كسادتر از قرآن مجيد نيست ، اگر درست خوانده و تفسير شود ! و متاعى بهتر و گرانبهاتر از آن نزد آنها وجود ندارد ، اگر آن را از مفاهيم اصليش تحريف كنند ( و مطابق هواى نفس آنها تفسير نمايند . ) » ( ليس فيهم سلعة « 1 » ابور « 2 » من الكتاب اذا تلى حقّ تلاوته ، و لا سلعة انفق « 3 » بيعا و لا اغلى ثمنا من الكتاب\r\n\r\n\r\n","description":"","footnote":"\r\n( 1 ) « سلعه » ( بر وزن فرقه ) به معنى متاع و مال التجاره است و در اصل از مادهء « سلع » به معنى شكاف يا شكاف در كوهها گرفته شده و از آنجا كه « مال التجاره » آشكارا در برابر چشم همه قرار داده مىشود ، به آن « سلعه » گفتند .\r\n( 2 ) « ابور » از مادهء « بور » ( بر وزن غور ) به معنى هلاكت و فساد است ، و از آن جهت كه كسادى بازار موجب هلاكت سرمايه‌ها و مردم مىشود اين واژه به آن اطلاق شده است .\r\n( 3 ) « انفق » از مادهء « نفاق » و « نفوق » در اصل به معنى از بين رفتن چيزى است و بخشش را از آن جهت « انفاق » مىگويند كه به ظاهر اموال مورد انفاق از دست مىرود هر چند در معنا پاداشى به مراتب عظيم‌تر خواهد داشت . همچنين به رواج متاع در بازار « نفاق » ( بر وزن طلاق ) گفته مىشود چون به زودى از طرف خريداران ، خريدارى مىشود و از بازار بيرون مىرود .\r\n","page_name":" 602 ","page_number":602},
  {"content":"\r\n\r\nاذا حرّف عن مواضعه ) .\r\nآنها قرآنى را مىخواهند كه هماهنگ با هواى نفس آنها و اغراض فاسد و نيّات شوم و افكار پليدشان باشد ، و از آن جهت قرآن با تفسير راستينش ، هماهنگ با اين خواسته‌هاى انحرافى نيست ، دائما دست به سوى تحريف و تفسير به رأى دراز مىكنند و براى توجيه افكار و اعمال زشتشان در ميان علاقه‌مندان به قرآن ، به سراغ تحريف مىروند .\r\nنكتهء قابل ملاحظه اين كه آنها در محيطى زندگى مىكنند كه قرآن فوق العاده قداست دارد و به عنوان وحى الهى در نظر تودهء مردم ، كاملا محترم است ، به همين دليل براى رسيدن به نيّات شوم خود ، خود را زير پوشش آن قرار داده و با تحريف و تفسيرهاى نادرست ، مقاصد پليد خود را رنگ و آب قرآنى مىدهند و اين كتاب بزرگ هدايت ، به واسطهء تحريف ، وسيلهء ضلالت مردم قرار مىدهند .\r\nدر آخرين توصيف آنها در اين خطبه مىفرمايد : « نزد آنها چيزى زشت‌تر و ناشناخته‌تر از معروف و ( چيزى ) نيكوتر و آشناتر از منكر وجود ندارد ( چرا كه تمام وجود آنها زشت و منكر است و هماهنگ با منكرات و كفر و اعمالشان زشت است و بيگانه از نيكيها و معروفها ) ! » ( و لا عندهم انكر من المعروف ، و لا اعرف من المنكر ) .\r\n\r\nنكته تفسير به رأى و تحريف حقايق\r\nروشنترين تفاوت در ميان مؤمنان با تقوا و بىايمانهاى فاقد تقوا ، يك چيز است و آن اين كه گروه اوّل قرآن و فرمان الهى را براى خود اصل اساسى مىدانند و مىكوشند خواسته‌هاى خود را بر آن تطبيق دهند و اگر گرفتار خطا و لغزشى شوند ، و از چهارچوبهء دستورات الهى فراتر روند ، به زودى پشيمان مىشوند ، رو به درگاه خدا مىآورند ، و از گناه و تقصير خويش توبه مىكنند و در صدد\r\n\r\n","description":"","footnote":"","page_name":" 603 ","page_number":603},
  {"content":"\r\n\r\nجبران بر مىآيند .\r\nگروه دوّم كه خودخواه و خودمحور و هواپرستند ، معيار اصلى را خواسته‌هاى دل و هوسهاى بىقيد و شرط خود مىدانند ، به همين دليل كوشش مىكنند كه آيات قرآن و كلمات الهى را نيز بر آن تطبيق دهند ، چرا كه آن اصل است و اين فرع ، دين و احكام الهى تا آنجا براى آنها محترم است كه با خواسته‌هاى آنها سازگار باشد ، و هر جا از خواسته‌هاى آنها جدا شد از آن جدا مىشوند . به همين دليل آنها در برابر آيات الهى با يكى از دو شيوه برخورد مىكنند :\r\nنخست از شيوهء  « نُؤْمِنُ بِبَعْضٍ وَ نَكْفُرُ بِبَعْضٍ »  بهره مىگيرند آنچه هماهنگ با هوسهايشان است مىپذيرند و به آن ايمان دارند و آنچه را مخالف آن است طرد مىكنند و نسبت به آن كافر مىشوند ! در واقع آنها به مصداق  « أَ فَرَأَيْتَ مَنِ اتَّخَذَ إِلهَهُ هَواهُ »  هواى نفس را مىپرستند نه خدا را ! شيوهء دوم دست زدن به تحريف معنوى و تفسير به رأى ، كه گاه براى فريب مردم و گاه براى فريب وجدان خويش مىباشد ، و اين شيوه از شيوهء اوّل خطرناكتر و زشت‌تر است . به همين دليل در آيات قرآن و روايات اسلامى مذمّت فوق العاده‌اى از آن شده است .\r\nقرآن مجيد در بارهء گروهى از يهود مىفرمايد :  « أَ فَتَطْمَعُونَ أَنْ يُؤْمِنُوا لَكُمْ وَ قَدْ كانَ فَرِيقٌ مِنْهُمْ يَسْمَعُونَ كَلامَ اللَّهِ ثُمَّ يُحَرِّفُونَهُ مِنْ بَعْدِ ما عَقَلُوهُ وَ هُمْ يَعْلَمُونَ »  ، آيا انتظار داريد به آيين شما ( مسلمانان ) ايمان بياورند با اين كه عدّه‌اى از آنها سخنان خدا را مىشنيدند و پس از فهميدن ، آن را تحريف مىكردند در حالى كه علم و آگاهى داشتند » . « 1 »\r\n\r\n\r\n","description":"","footnote":"\r\n( 1 ) سورهء بقره ، آيهء 75 .\r\n","page_name":" 604 ","page_number":604},
  {"content":"\r\n\r\nمسلّم است اين گونه افراد در برابر هيچ گونه واقعيّتى تسليم نخواهند شد ، آنها خفّاشانى هستند كه دشمن آفتاب عالمتاب حقّند ، آنها هرگز ايمان به خدا نياوردند ! لذا در حديثى از پيغمبر اكرم ( ص ) مىخوانيم كه مىفرمايد : « قال اللّه جلّ جلاله : ما آمن بي من فسّر برأيه كلامي ، خداوند متعال مىفرمايد : كسى كه سخن مرا به رأى خود ( و مطابق ميل خويش ) تفسير كند به من ايمان نياورده است » . « 1 » در حديث ديگرى از رسول خدا مىخوانيم : « اشدّ ما يتخوّف على امّتى ثلاث : زلّة عالم ، او جدال منافق بالقرآن ، او دنيا تقطع رقابكم ، شديدترين خطرى كه امّت مرا تهديد مىكند ، لغزش عالمان و استدلال منافقان به قرآن ( براى توجيه منويّات خويش ) ، و مطامع دنيوى ، كه گردنهاى شما را مىزند ( و شما را به ذلّت مىكشاند ) » . « 2 » در بارهء تفسير به رأى و مفهوم دقيق آن و خطراتى كه از آن ناشى مىشود در موارد مناسب توضيحات بيشترى به خواست خدا خواهد آمد .\r\n\r\n\r\n","description":"","footnote":"\r\n( 1 ) « بحار الانوار » ، جلد 89 ، صفحهء 107 .\r\n( 2 ) همان مدرك ، صفحهء 108 .\r\n","page_name":" 605 ","page_number":605},
  {"content":"\r\n . \r\n","description":"","footnote":"","page_name":" 606 ","page_number":606},
  {"content":"\r\n\r\n\r\nخطبهء هيجدهم و من كلام له عليه السّلام فى ذم اختلاف العلماء في الفتيا\r\nو فيه يذم اهل الرأى و يكل امر الحكم في امور الدين للقرآن . « 1 » سخنى از آن حضرت در مذمّت اختلاف علما در فتواست ، كه در آن اهل رأى ( و قياس ) را نيز مذمّت مىكند و حكم كردن در مسائل دينى را به قرآن واگذار مىنمايد .\r\n\r\n\r\n","description":"","footnote":"\r\n( 1 ) در مورد سند خطبه مطابق آنچه در « مصادر نهج البلاغه » آمده ، اين خطبه را « محمد بن طلحه شافعى » در كتاب « مطالب السئول » ( جلد 1 ، صفحهء 141 ) آورده و تصريح نموده است كه « محمد بن طلحه » گر چه بعد از « سيّد رضى » زيسته ، ولى روايت اين خطبه با تفاوتهاى مختصرى دليل بر اين است كه مصدرى غير از « نهج البلاغه » در اختيار داشته است ، سپس مىافزايد از روايت « قاضى نعمان مصرى » كه قبل از « شريف رضى » مىزيسته در « دعائم الاسلام » استفاده مىشود كه اين خطبه در ميان شيعه معروف بوده است ، نكتهء جالب اين كه از كلام « محمد بن طلحه » به خوبى استفاده مىشود كه اين كلام جزيى از خطبهء سابق است و در واقع هر دو يك خطبه را تشكيل مىدهد و ارتباط بسيار نزديكى با هم دارند لذا اين سؤال پيش مىآيد كه چرا « سيّد رضى » اين دو را از هم جدا كرده است ، نويسندهء « مصادر نهج البلاغه » در اين جا دو احتمال مىدهد : يكى اين كه ممكن است « رضى » از دو كتاب آن را نقل كرده باشد . ديگر آن كه او واقعا نوشته بوده است : و من هذا الكلام . . . يعنى اين سخن بخشى ديگر از خطبهء سابق است ، ولى ناسخان « نهج البلاغه » اشتباه كرده و به صورت : و من كلام له عليه السّلام نوشته‌اند كه ظاهرش كلام مستقل ديگرى است .\r\n( « مصادر نهج البلاغه » ، جلد 1 ، صفحهء 362 با كمى توضيح ) .\r\n","page_name":" 607 ","page_number":607},
  {"content":"\r\n\r\n\r\nبخش اوّل\r\nترد على احدهم القضيّة في حكم من الاحكام فيحكم فيها برأيه ، ثمّ ترد تلك القضيّة بعينها على غيره فيحكم فيها بخلاف قوله ، ثمّ يجتمع القضاة بذلك عند الامام الّذي استقضاهم فيصوّب آراءهم جميعا - و الههم واحد ! و نبيّهم واحد ! و كتابهم واحد !\r\n\r\nترجمه\r\nگاه مسأله ( و دعوايى ) مطرح مىشود و قاضى به رأى خود در آنجا حكم مىكند ، سپس شبيه همان دعوا نزد قاضى ديگرى عنوان مىگردد ، او درست بر خلاف اوّلى حكم مىكند ، سپس همهء اين قضات ( با آن آراى ضدّ و نقيض نزد پيشوايشان كه آنان را به قضاوت منصوب كرد ، گرد مىآيند و او رأى همهء آنها را تصديق و تصويب مىكند در حالى كه خداى آنها يكى و پيامبرشان يكى و كتابشان ( نيز ) يكى است !\r\n\r\nخطبه در يك نگاه\r\nاين خطبه همان گونه كه اشاره كرديم ، به عقيدهء بعضى از محققان جزيى از خطبهء گذشته بوده است كه در كلام « سيّد رضى » از هم جدا شده است و محتوا و مضمون آن نيز گواهى بر همين معنى مىدهد ، چرا كه در خطبهء گذشته سخن از قضات ناآگاه و ناصالح بود كه با داوريهاى نادرست خود ، امنيّت جان و مال مردم را به خطر مىافكنند و منشأ مفاسد بسيارى در سطح جامعه مىگردند .\r\nدر اين خطبه نيز سخن از قضاتى به ميان آمده كه تكيه بر دلايل سست و\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nبىاساسى همچون « قياس » و « رأى » و « استحسان » مىكنند و نتايج نادرستى از آن مىگيرند و از آن بدتر اين كه رئيس آنها آراى ضدّ و نقيض همهء آنها را « حكم اللّه مىشمرد » و مطابق با واقع مىداند .\r\nسپس امام ( ع ) به ابطال نظريهء تصويب ( نظريه‌اى كه مىگويد آرا قضات و فتواى فتوا دهندگان هر چند با يكديگر در تضاد باشد همگى مطابق واقع و بر وفق حكم الهى است ) مىپردازد و با تحليل بسيار دقيق و بيان موزون و مستدلّى اين عقيده را ابطال مىفرمايد و راه را براى وصول به حق ، در اين مسألهء مهم اسلامى كه بسيارى در آن سرگردان شده‌اند ، كاملا هموار مىسازد .\r\nاين خطبه در سه بخش خلاصه مىشود : بخش اوّل ، سخن از طرز كار قضاتى به ميان مىآورد كه در مسير تصويب حركت مىكنند و همهء آراى ضدّ و نقيض را « حكم اللّه » مىشمرند .\r\nبخش دوّم به ابطال اين نظريه مىپردازد و در بخش سوّم به تناسب ، از عظمت قرآن سخن مىگويد كه مرجع حلّ همهء مشكلات و اختلافات است .\r\n\r\nشرح و تفسير\r\n\r\nاين همه اختلاف چرا ؟\r\nامام ( ع ) سخن خود را چنين شروع مىكند : « گاه يك دعوا در حكمى از احكام مطرح مىشود و « قاضى » به رأى خود در آن جا حكم مىكند ، سپس شبيه همان دعوى نزد « قاضى ديگرى » عنوان مىگردد ، او درست بر خلاف اوّلى حكم مىدهد ! » ( ترد على احدهم القضيّة في حكم من الاحكام فيحكم فيها برأيه ، ثمّ ترد تلك القضيّة بعينها على غيره فيحكم فيها بخلاف قوله ) .\r\n\r\n","description":"","footnote":"","page_name":" 609 ","page_number":609},
  {"content":"\r\n\r\n« سپس همهء اين قضّات ( با آن آراى ضدّ و نقيضى كه در مسألهء واحدى داده‌اند ) نزد پيشوايشان كه آنان را به قضاوت منصوب كرده ، گرد مىآيند ، و او رأى همهء آنها را تصديق و تصويب مىكند ( و فتواى همگان را درست و مطابق واقع مىشمرد ) ، در حالى كه خداى آنها يكى ، پيامبرشان يكى و كتابشان ( نيز ) يكى است ! » ( ثمّ يجتمع القضاة بذلك عند الامام الّذي استقضاهم فيصوّب آراءهم جميعا - و الههم واحد ! و نبيّهم واحد ! و كتابهم واحد ) .\r\nگر چه اين مسأله براى بسيارى عجيب به نظر مىرسد و شايد باور كردنش براى آنها مشكل باشد كه كسانى همه قضاوتها يا آراى ضدّ و نقيض را صواب و درست بشمرند و همه را حكم الهى بدانند ، ولى اين يك واقعيّت است كه گروهى از مسلمانان اهل سنّت داراى چنين عقيده‌اى هستند و اگر به علّت گرايش آنها به اين عقيده كه بعدا به طور مشروح خواهد آمد توجّه كنيم ، باور خواهيم كرد كه آنها در تنگناهايى قرار گرفته بودند كه براى رهايى از آن چاره‌اى جز گرايش به عقيدهء تصويب وجود نداشته است .\r\nولى امام ( ع ) در جملهء آخر ، نخستين ضربه را بر پايهء اين تفكّر نادرست وارد مىسازد و مىفرمايد : اين همه در حالى است كه خداى آنها واحد و پيامبرشان واحد و كتابشان واحد است ! بىشك از خداى واحد براى مسألهء واحد حكم واحدى صادر مىشود ، چرا كه او عالم به همهء حقايق است و همه چيز را بىكم و كاست مىداند و طبق مصالح يا مفاسدى كه در آن مسأله بوده حكم واحدى در آن تعيين نموده است . نه اشتباه مىكند ، نه فراموشى در ذات مقدّسش راه دارد ، نه پشيمان مىگردد و نه با گذشت زمان چيز مجهولى براى او آشكار مىشود . پس اختلاف از ناحيهء او نمىتواند باشد ! با توجّه به اين كه پيامبرشان نيز يكى است و او در همه چيز ، به ويژه القاى احكام ، معصوم است ، حكم الهى را بىكم و كاست و بدون هر گونه تغيير بيان\r\n\r\n","description":"","footnote":"","page_name":" 610 ","page_number":610},
  {"content":"\r\n\r\nمىكند . پس او نيز منشأ اختلاف نيست ! قانون و برنامه و آيين‌نامهء آنها نيز يكى است ، كتابى كه هيچ گونه تغيير و تحريفى در آن راه نيافته و از سرچشمهء زلال وحى نشأت گرفته و در دسترس همهء آنهاست و مورد قبول همه ، و هيچ اختلاف و تضادّى در محتواى آن وجود ندارد ، چرا كه از سوى خداست .  « وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً »  ، اگر از سوى غير خدا بود اختلاف و تضاد زيادى در آن ديده مىشد » . « 1 » پس اختلاف از ناحيهء كتاب آسمانى آنها نيست .\r\nاين سخن در واقع مقدمه‌اى است براى شرحى كه در فراز دوّم مىآيد و نشان مىدهد كه اختلافات از افكار نادرست خودشان برخاسته و نارساييهاى انديشه‌هايشان سبب بروز چنين اختلافاتى شده و به تعبير ديگر اين سخن يك جواب اجمالى و سربسته براى مسألهء تصويب است كه شرح تفصيلى آن را امام ( ع ) در بحث بعد به نيكوترين بيانى روشن مىسازد .\r\nدر واقع اعتقاد به تصويب و صحيح بودن آراى ضدّ و نقيض ، انحراف از اصل توحيد و گرايش به نوعى شرك است . توحيد الوهيّت ، خدا را يگانه معرّفى مىكند و توحيد نبوت ، پيامبر اولو العزم را در هر عصر يكى مىشمرد ، و توحيد شريعت ، كتاب آسمانى را يكى مىداند . پس گرايش به تعدد احكام واقعى ، كه چيزى جز شرك نيست ، تضاد روشنى با اصل توحيد دارد .\r\n\r\nنكته‌ها\r\n\r\n1 - مسألهء تصويب چيست و از كجا نشأت گرفته است ؟\r\nاين مسأله يكى از مهمترين مسائل اسلامى است كه ارتباط نزديكى با مسألهء « اجتهاد » و « رأى » و « قياس » و « استحسان » و مانند آن دارد و نيز داراى پيوند\r\n\r\n\r\n","description":"","footnote":"\r\n( 1 ) سورهء نساء ، آيهء 82 .\r\n","page_name":" 611 ","page_number":611},
  {"content":"\r\n\r\nنزديكى با حوادث سياسى و تاريخى بعد از رسول اللّه ( ص ) مىباشد و شرح اين ماجرا به گونه‌اى كه به درازا نكشد و از طرز بحثهاى ما خارج نشود چنين است :\r\n1 - دوران حيات رسول اللّه ( ص ) پر از طوفانها و حوادث سخت اجتماعى و سياسى و نظامى بود و مجال زيادى براى مسلمين براى فرا گرفتن همهء احكام ، باقى نمىگذاشت ، هر چند اصول اساسى آنها در قرآن تبيين شده بود .\r\n2 - بعد از رسول خدا ( ص ) كه جامعهء اسلامى به سرعت رو به گسترش مىرفت هر روز مسائل تازه‌اى در احكام فقهى اسلام پيدا مىشد و مسلمين با مسائل جديد بىشمارى رو به رو شدند كه در احاديث رسول اللّه ( ص ) پاسخ آن را نمىيافتند .\r\nافزون بر اين ، مخالفت شديد بعضى از خلفا ( عمر ) با نوشتن و نقل احاديث رسول اللّه ( ص ) « 1 » به گمان اين كه مزاحم نشر قرآن مىشود ، بسيارى از احاديث رسول اللّه را به بوتهء فراموشى سپرد و احساس كمبود منابع براى مسائل فقهى مورد نياز بيشتر مىشد ، و فقهاى اسلام و مخصوصا دستگاه خلافت كه دائما با مسائل فقهى جديد درگير بود در تنگناى سختى قرار گرفتند ، اگر بگويند اسلام براى اين مسائل مختلف اعم از حقوقى و جزايى و فردى و اجتماعى پاسخ ندارد ، چگونه با آيهء  « الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً »  ، امروز دين شما را كامل كردم و نعمت خود را بر شما تمام نمودم و اسلام را به عنوان دين و آيين ( جاويدان ) شما برگزيدم و راضى شدم » « 2 » سازگار خواهد بود ؟\r\n\r\n\r\n","description":"","footnote":"\r\n( 1 ) مرحوم « علامهء امينى » در جلد 6 « الغدير » مدارك مشروح اين مسأله را از مهمترين كتب عامّه مانند « سنن ابن ماجه » و « سنن دارمى » و « مستدرك حاكم » در « تذكرة الحفاظ » و « كنز العمال » و غير آن تحت عنوان « نهى الخليفة عن الحديث » ذكر كرده و نشان داده كه چگونه عمر از نقل احاديث رسول اللّه ( ص ) نهى مىكرد و راويان حديث را حبس يا تهديد به تبعيد و ضرب مىنمود ، اين بحث بسيار عبرت‌انگيز و تأسف برانگيز است .\r\n( 2 ) سورهء مائده ، آيهء 3 .\r\n","page_name":" 612 ","page_number":612},
  {"content":"\r\n\r\nآيينى كه خاتم تمام اديان است و از نظر مكان ، مخصوص به كشور و منطقه‌اى نيست ، بلكه جهانى و جاودانى است بايد پاسخگوى تمام نيازهاى مربوط به تمام مناطق جهان تا پايان دنيا باشد و با اين احاديث محدودى كه از رسول خدا نقل شده ، چگونه مىتوان همهء آنها را پاسخ گفت ؟\r\nفراموش نكنيد كه اين تنگنا يا بن‌بست شديد ، از آن جا ناشى شد كه آنها توصيهء معروف و مسلّم پيامبر را در بارهء اين كه قرآن و اهل بيت را فراموش نكنند و دست از دامان اين دو بر ندارند تا هرگز گمراه نشوند « 1 » به دست فراموشى سپردند ، در حالى كه اگر اين توصيه به كار گرفته مىشد و احاديث امامان اهل بيت - عليهم السلام - همانند احاديث پيامبر پذيرفته مىشد ، هرگز چنين مشكلى پيش نمىآمد ، و درست به همين دليل پيروان مكتب اهل بيت ، در هيچ مسأله‌اى از مسائل فقهى احساس كمبودى نمىكنند ، و هزاران هزار حديث كه از آن بزرگواران نقل شده ، به فقهاى آنها اجازه مىدهد كه نظر اسلام را در هر يك از مسائل فقهى بيان كنند .\r\n3 - سرانجام فقهاى اهل سنّت براى شكستن اين بن‌بست و تنگنا ناچار شدند به مسألهء « قياس » و « استحسان » و « اجتهاد » به معنى خاص و قانونگذارى از سوى فقها روى آورند .\r\nبه اين ترتيب كه آمدند و مسائل را به دو بخش تقسيم كردند : مسائل « منصوص » و « ما لا نص فيه » ( مسائلى كه در كتاب و سنّت حكمى در بارهء آن وارد شده و مسائلى كه هيچ گونه حكمى در بارهء آنها نيست ) در مسائل « منصوص » مطابق « نص » فتوا\r\n\r\n\r\n","description":"","footnote":"\r\n( 1 ) در بارهء حديث « ثقلين » و تواتر آن در منابع حديثى اهل سنّت و شيعه و مدارك معروف آن از « صحيح مسلم » و « ترمذى » و « دارمى » و « مسند امام احمد » و « خصائص نسائى » و « مستدرك الصحيحين » و « سنن بيهقى » و غير اينها به طور مشروح در كتاب پيام قرآن ، جلد 9 ، بحث « ولايت و امامت عامّه در سنّت » سخن گفته‌ايم .\r\n","page_name":" 613 ","page_number":613},
  {"content":"\r\n\r\nدادند و امّا در « ما لا نصّ فيه » گفتند : راه حلّ مشكل اين است كه اگر شبيه و نظيرى در احكام اسلامى دارد آن را « قياس » به شبيه و نظيرش كنند ، مثلا اگر در باب نماز حكمى وارد شده ، روزه را بر آن قياس كنند ، و اگر در حج حكمى وارد شده ، عمره را بر آن قياس كنند ، و هر گاه شبيه و نظيرى در احكام اسلامى ندارد ، فقها بنشينند و با در نظر گرفتن صلاح و فساد آن كار ، حكم و قانونى براى آن وضع كنند و اين كار را اجتهاد ( به معنى خاص ) ناميدند .\r\nبه تعبير روشن‌تر ، گروهى با صراحت گفتند : « آنچه نصّى در بارهء آن وارد نشده ، در واقع قانون خاصّى در اسلام ندارد و اين وظيفهء فقهاست كه در بارهء آن قانونگذارى كنند و با ظنّ و گمان و سبك سنگين كردن مصالح و مفاسد ، آنچه را به مصلحت نزديكتر مىبينند به عنوان حكم الهى معرفى كنند » و به اين ترتيب اجتهاد به معنى قانونگذارى فقيه در ميان آنها متداول شد . « 1 » بايد توجّه داشت كه اجتهاد دو معنى مختلف دارد كه اگر دقيقا به آن توجّه نشود سرچشمهء اشتباهات فراوانى مىگردد :\r\nمعنى اوّل اجتهاد كه آن را اجتهاد عام مىناميم عبارت از استنباط و استفادهء احكام از كتاب و سنّت و ساير ادلّهء شرعيه است . اين چيزى است كه تمام علماى شيعه نيز به آن قائل هستند و اگر اخباريين آن را به زبان ، انكار مىكنند در عمل پذيرفته‌اند ، زيرا بزرگان « اخباريين » نيز براى اثبات احكام شرع به « كتاب و سنّت » استدلال مىكنند و احكام عام و خاص و مطلق و مقيّد و امثال آن را رعايت مىنمايند .\r\nمعنى دوّم اجتهاد كه آن را اجتهاد خاص مىناميم آن است كه در مسائلى كه نصّى وارد نشده ، يعنى آيه‌اى و روايتى وجود ندارد ، متوسّل به قانونگذارى\r\n\r\n\r\n","description":"","footnote":"\r\n( 1 ) « الأصول العامة للفقه المقارن » ، صفحهء 617 .\r\n","page_name":" 614 ","page_number":614},
  {"content":"\r\n\r\nمىشوند و با در نظر گرفتن مصالح و مفاسد و اشتباه و نظاير ، حكمى براى آن قائل مىشوند .\r\nاين روش مخصوص به جمع كثيرى از علماى اهل سنّت است و آن را اجتهاد و عمل به رأى مىنامند و اين كه گفتيم در ميان علماى شيعه مطلقا وجود ندارد به خاطر آن است كه احاديث امامان معصوم به قدر كافى در اختيار دارند و موارد عدم نص بسيار كم است و نيازى به اجتهاد به معنى دوّم و قانونگذارى نيست ، چرا كه در اين گونه موارد نيز از قواعد كليّه و به اصطلاح « اصول لفظيّه » و « عمليّه » حكم مسأله را روشن مىسازند .\r\nعجب اين كه جمعى از دانشمندان اهل سنّت معتقدند در مواردى كه نص وجود ندارد ، در واقع هيچ حكمى وضع نشده است ( ما لا نصّ فيه لا حكم فيه ) و اين وظيفهء دانشمندان است كه براى اين گونه موارد قانونى وضع كنند ( توجّه به اين موضوع براى فهم دقيق فرازهاى آيندهء اين خطبه ضرورت دارد ) و اين همان چيزى است كه با كامل بودن شريعت به هيچ وجه سازگار نيست .\r\n4 - هنگامى كه حقّ قانونگذارى در « ما لا نصّ فيه » به فقيه داده شود از آن جا كه عدد فقها بىشمار است و هر كدام اختيار قانونگذارى به آنها داده شده ، و حتّى الزامى نيست كه شورايى تشكيل شود و شورا حكم واحدى را تصويب نمايد ، طبيعتا آراى مختلف و گاه ضدّ و نقيض در يك مسأله پيدا مىشود و در اين جا بن‌بست مهمّ ديگرى ظاهر مىشود و آن اين كه آيا همهء اين آراى مختلف را مى توان به عنوان حكم اللّه پذيرفت يا يكى بر حق است و بقيّه باطل است ؟ و از آنجا كه تفاوتى در ميان اين آرا ظاهرا وجود ندارد چون همه مولود افكار دانشمندان است ، و در واقع حكم الهى معينى نيز موجود نيست كه مقياس درست يا نادرست بودن اين آرا شود ، ناچار دست به سوى عقيدهء تصويب دراز كردند يا به تعبير بهتر در درهء تصويب سقوط كردند و گفتند همهء اين آرا حكم واقعى الهى است ! به\r\n\r\n","description":"","footnote":"","page_name":" 615 ","page_number":615},
  {"content":"\r\n\r\nخصوص اين كه معتقد به عدالت صحابه و احيانا عدم خطاى آنها در رأى بودند و به اين ترتيب براى موضوع واحد احكام متعدّدى به تعداد آراى مجتهدين وجود داشت كه همه ، حكم واقعى الهى محسوب مىشد .\r\nآنها معتقد بودند هنگامى كه مسألهء تصميم‌گيرى در بارهء خلافت با آن همه اهميّتش به امّت و اهل حلّ و عقد ( دانشمندان ) واگذار شده است مانعى ندارد كه حقّ قانونگذارى در مسائل فرعيّه كه در آن نصّى وارد نشده ، به دانشمندان واگذار گردد .\r\nبه اين ترتيب عقيدهء تصويب با تمام پيامدهاى دردناك و خطرناكش در ميان جماعتى از مسلمين به خاطر فراموش كردن توصيهء پيامبر ( ص ) در حديث « ثقلين » پيدا شد .\r\n5 - بسته شدن باب اجتهاد : اين مسأله سبب شد كه آرا و عقايد گوناگون و بسيار مختلف و متضاد در جامعهء اسلامى و در ميان فقها به سرعت رشد كند و شكل وحشتناكى به خود بگيرد و سبب تزلزل تودهء مردم در مسائل دينى گردد و زبان دشمنان را نسبت به مسلمين و احكام اسلامى بگشايد . اين جا بود كه گروهى از دانشمندان دست به كار شدند و براى پايان دادن به اين وضع اسف‌انگيز دست به كار زشت ديگرى زدند و آن بستن باب اجتهاد بود . گفتند تا همين جا كافى است و ديگر كسى حق اجتهاد كردن ندارد ! و چون مردم به فرقه‌هاى مختلفى در احكام شرعى تقسيم شده بودند و هر گروهى پيرو دانشمندى بود ، چهار تن از اين فقها را كه پيروان بيشترى داشتند ( ابو حنيفه ، مالك ، محمد بن ادريس شافعى و احمد حنبل ) را برگزيدند و همهء مردم را ملزم كردند كه از يكى از اين چهار نفر پيروى كنند و خطّ بطلان بر بقيّهء آرا و عقايد كشيدند تا جلوى پراكندگى و انشعاب بيشتر گرفته شود ، در حالى كه هيچ دليلى در كتاب و سنّت نسبت به اين چهار پيشوا وجود نداشت و آنها هيچ امتيازى بر ديگران نداشتند جز اين كه پيروان بيشترى داشتند ، و نه هيچ دليلى بر بسته شدن باب اجتهاد و منحصر بودن اين حق به گروه\r\n\r\n","description":"","footnote":"","page_name":" 616 ","page_number":616},
  {"content":"\r\n\r\nخاص و زمان خاصى وجود داشت ! همان گونه كه در « خطبهء 16 » امير مؤمنان آمده بود : خطاها و گناهان مركب‌هاى سركشى هستند كه انسان را پيوسته از يك وادى خطرناك به وادى خطرناك ديگرى مىافكنند . آنها نيز بر اثر اشتباه روز اوّل ، پشت سر هم گرفتار اشتباهات ديگر شدند و اين اشتباهات ، زنجيروار همچنان ادامه دارد .\r\nبسته بودن باب اجتهاد ، امروز مشكل عظيمى براى دانشمندان و فقهاى اهل سنّت به وجود آورده ، چرا كه خود را در برابر انبوه « مسائل مستحدثه » اى مىبينيد كه وجود نداشته و هيچ حكمى در مذاهب چهارگانه در بارهء آن ديده نمىشود ، به همين دليل گروهى علنا و آشكارا و گروهى در پرده يا نيمه آشكار به مخالفت با اين مسأله برخاسته‌اند و مايل هستند درهاى اجتهاد را آهسته آهسته به روى فقهاى كنونى باز كنند و از انحصار در فقهاى چهارگانه در آورند ، و به فتوا دادن در مسائل امروز و حتّى تجديد نظر در مسائل گذشته پرداختند و اين سؤال را مطرح كردند كه چرا اجتهاد منحصر به آنها باشد با اين كه دانشمندانى برتر از آنها وجود دارند و به فرض كه برتر هم نباشند با بسته بودن باب اجتهاد چه كسى پاسخگوى مسائل اين زمان مىشود ؟\r\nولى پيروان مكتب اهل بيت از تمام اين طوفانها بركنارند و هرگز باب اجتهاد را ( البته اجتهاد به معنى اوّل نه معنى دوّم ) مسدود ندانسته و به همهء دانشمندان و فقها حق داده‌اند كه از روش استنباط در مسائل دينى استفاده كنند و در عين حال حقّ قانونگذارى و اجتهاد به معنى دوّم را براى هيچ كس قائل نيستند .\r\nسؤال در اين جا سؤالى پيش مىآيد و آن اين كه اجتهاد به معنى اوّل نيز منشأ بروز اختلافاتى مىشود ، بنا بر اين مشكلات اختلاف را به دنبال دارد و چندان تفاوتى\r\n\r\n","description":"","footnote":"","page_name":" 617 ","page_number":617},
  {"content":"\r\n\r\nميان اجتهاد به معنى اوّل و دوّم نيست .\r\nپاسخ توجّه به يك نكته مىتواند جواب اين سؤال را روشن سازد و آن اين كه در اجتهاد به معنى استنباط احكام از كتاب و سنّت ، محور اصلى نصوص و كتاب و سنّت است و همهء مجتهدان گرد آن مىگردند و طبعا مايهء وحدتى در ميان آنها وجود دارد هر چند برداشتها ممكن است مختلف باشد ، ولى اختلافات غالبا زياد نيست و به همين دليل در اكثر مسائل ، مشهور « فقها » نظر واحدى دارند هر چند در شاخ و برگها ممكن است متفاوت باشند .\r\nولى در اجتهاد به معنى دوّم محور خاصّى وجود ندارد كه مجتهدان ، گرد آن جمع شوند ، بلكه معيار هر كس « فكر و رأى » خود اوست و اينجاست كه اختلافات ، فوق العاده زياد مىشود و ممكن است در يك مسألهء معيّن ، آراى بسيار زيادى پيدا شود كه چهرهء شريعت اسلامى را كاملا مشوّه و بدنما كند .\r\nاز اين گذشته طرفداران اجتهاد به معنى استنباط از كتاب و سنّت مىگويند :\r\nدين خداوند هرگز ناقص نبوده و نيست ، و براى هر مسأله‌اى كه امروز و فردا و تا روز قيامت در ميان مسلمانان جهان پيدا مىشود ، يك حكم الهى صادر شده است كه در عمومات و اطلاقات يا ادلّهء خاصّهء كتاب و سنّت آمده ، و نزد امامان معصوم - عليهم السلام - روشن است . هر كس در اجتهادش به آن حكم الهى برسد راه صواب پوييده و آن كس كه نرسد ، راه خطا رفته است ، هر چند اگر كوتاهى در مقدمات اجتهاد نكرده باشد نزد خدا معذور و مأجور است . اعتقاد به تخطئه در مقابل تصويب مفهومش همين است و لذا طرفداران اين عقيده مىگويند :\r\n« للمصيب اجران و للمخطئ اجر واحد ، آن كس كه به واقع برسد دو پاداش دارد و آن كس كه خطا كند و مقصّر نباشد يك پاداش » در حالى كه طرفداران اجتهاد به معنى\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nقانونگذارى مىگويند : « كلّ مجتهد مصيب ، حكم هر مجتهدى واقعى است ! » يعنى تمام احكام ضدّ و نقيض مجتهدان كه رأى خودشان است مطابق حكم واقعى الهى است ! ( دقّت كنيد ) .\r\n\r\n2 - پيامدهاى اعتقاد به تصويب و بسته شدن باب اجتهاد\r\nمفاسدى كه بر اعتقاد به تصويب و تمسّك جستن به رأى و اجتهاد به معنى قانونگذارى فقها مترتب مىشود فراوان است كه ذيلا فهرست‌وار به آنها اشاره مىشود :\r\n1 - اعتراف به نقصان دين ( العياذ باللّه ) از نظر احكام و استمداد از آراى فقها و افكار انسانهاى غير معصوم و خطاكار براى تكميل احكام شريعت ! 2 - انسداد باب اجتهاد يعنى اعتقاد به اين كه بعد از فقهاى چهارگانهء اهل سنّت ، هيچ كس حقّ اجتهاد ندارد ! چرا كه گشوده بودن اين باب ، سبب مىشود كه گاه در يك مسأله دهها رأى و فتواى مختلف به وجود آيد ، و مىدانيم اين انسداد باب اجتهاد ، راه را به روى فقهاى اسلام در مسائل مستحدثه بكلّى مىبندد و مسلمين جهان را از نظر احكام شرع در بن‌بست قرار مىدهد .\r\nانحصار مذاهب در چهار مذهب ، تاريخچهء دردناك و عبرت‌انگيزى دارد و نشان مىدهد كه اين بدعت بىسابقه در اسلام ، كه استقلال فقهاى اسلام را سلب كرد طىّ چه حوادثى واقع شد . بنا به نوشتهء « مقريزى » در كتاب « الخطط المقريزته » و همچنين نوشتهء « ابن فوطى » و نوشتهء ديگران ، هيچ ضابطهء مشخصى براى انتخاب مذاهب چهارگانه نبود جز اين كه از يك سو كثرت مذاهب فقهى ، زمامداران مناطق مختلف كشورهاى اسلامى را به وحشت انداخت و موجب هرج و مرج فراوان شد ، و از سوى ديگر اين مذاهب چهارگانه به علل سياسى و\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nاجتماعى در تمام جهان اسلام انتشار يافته بودند ، به همين دليل حذف آنها ممكن نبود ، همان گونه كه شيوع مذاهب ديگر نيز موجب مشكلات فراوانى مىشد .\r\nلذا فقها و حكّام وقت دست به دست هم دادند كه با هر كس كه سخنى از غير اين چهار مذهب بگويد به شدّت مقابله كنند ، و عجب اين كه اين مسأله در قرن هفتم اتّفاق افتاد .\r\nدر مصر در سال 665 و در بغداد در سال 631 ، شروع شد به طورى كه در سال 645 مدرّسان مدرسهء معروف « مستنصريّه » تصميم گرفتند كه غير از اين چهار مذهب را نپذيرند و آنچه غير از آن است تحريم كنند .\r\nبدين ترتيب هفت قرن بعد از ظهور اسلام و گرم بودن بازار اجتهاد و آزادى فقها ، درهاى اجتهاد بسته شد و همهء فقها به صورت مقلّدانى براى اين چهار فقيه در آمدند ، و استقلال فقهى خويش را از دست دادند . و اين نبود مگر به خاطر انحرافى كه در همان قرن اوّل واقع شد . عترت و اهل بيت كه يكى از دو ثقل عظيم بودند كنار گذاشته شدند و باب قياس و استحسان و اجتهاد به رأى ، گشوده شد و آن همه آراى ضدّ و نقيض و پر از هرج و مرج ظاهر گشت و همه به عنوان حكم اللّه تلقّى شد و حتّى با نهايت تأسّف ، مكتب اهل بيت در رديف يكى از مذاهب چهارگانه نيز قرار نگرفت . « 1 » در حقيقت آن انحراف نخستين سبب پيدايش اين بدعت بزرگ شد ، بدعتى كه چاره‌اى جز آن نبود .\r\n3 - هرج و مرج فقهى و قضايى كه از وجود آراى متضاد و متعدّد ، گاه به عدد مجتهدين ، در يك مسأله به وجود مىآيد ، و بىشك مشكلات آن از مشكلات\r\n\r\n\r\n","description":"","footnote":"\r\n( 1 ) براى توضيح بيشتر به كتاب « توضيح الرشاد في تاريخ عصر الاجتهاد » نوشتهء محدث محقّق ، مرحوم « حاج شيخ آقا بزرگ طهرانى » مراجعه فرماييد .\r\n","page_name":" 620 ","page_number":620},
  {"content":"\r\n\r\nمجالس قانونگذارى در عصر ما بسيار بيشتر است ، چرا كه در مجالس قانونگذارى در عصر ما ، حد اقل نمايندگان يك كشور و يك منطقه از جهان در يك جا جمع مىشوند و با اكثريّت آراء خود ، نظر واحدى را حد اقل براى مدّتى نسبت به مردم آن منطقه ابراز مىدارند ، ولى اجتهاد به رأى و تصويب ، به هر فردى از مجتهدان اجازه مىدهد كه به تنهايى به قانونگذارى بنشيند و از آن عجيب‌تر اين كه هر چه به نظرش رسيد به عنوان حكم اللّه واقعى ابراز دارد ، و بر خلاف مجالس قانونگذارى عصر ما كه حكم آنها حكم بشرى است ، پيروان مجتهد مجبور باشند از آن به عنوان يك حكم الهى تبعيّت كنند .\r\nتصديق مىكنيم كه با اين توضيحات نسبتا مشروحى كه در بارهء مسألهء تصويب داديم ، از روشى كه در تفسير شرح نهج البلاغه گزيده‌ايم كمى دور شديم ، ولى چون مسألهء بسيار مهم و سرنوشت ساز بود چاره‌اى نداشتيم ، بعلاوه فرازهاى آيندهء خطبه نيز با تبيين اين بحثها روشنتر مىشود . در عين حال براى توضيح بيشتر در بارهء اين مسألهء مهمّ اسلامى به منابع زير مراجعه نماييد . « 1 »\r\n\r\n\r\n","description":"","footnote":"\r\n( 1 ) « انوار الاصول » ، جلد 2 ، از صفحهء 519 تا صفحهء 543 و جلد 3 ، از صفحهء 632 تا صفحهء 658 و « المستصفى » نوشتهء غزالى ، جلد 2 ، صفحهء 234 و « الاصول العامة للفقه المقارن » ، صفحهء 305 و 617 .\r\n","page_name":" 621 ","page_number":621},
  {"content":"\r\n . \r\n","description":"","footnote":"","page_name":" 622 ","page_number":622},
  {"content":"\r\n\r\n\r\nبخش دوّم\r\nافامرهم اللّه سبحانه بالاختلاف فاطاعوه ! ام نهاهم عنه فعصوه ! ام انزل اللّه سبحانه دينا ناقصا فاستعان بهم على اتمامه ! ام كانوا شركاء له ، فلهم ان يقولوا ، و عليه ان يرضى ؟ ام انزل اللّه سبحانه دينا تامّا فقصّر الرّسول صلّى اللّه عليه و آله و سلّم عن تبليغه و ادائه ، و اللّه سبحانه يقول :  « ما فَرَّطْنا فِي الْكِتابِ مِنْ شَيْءٍ »  و فيه تبيان لكلّ شيء ، و ذكر انّ الكتاب يصدّق بعضه بعضا ، و انّه لا اختلاف فيه فقال سبحانه :\r\n « وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً »  .\r\n\r\nترجمه\r\n( چگونه ممكن است اين همه آراى ضدّ و نقيض در مسألهء واحد ، حكم خداوند باشد ! ) آيا خداوند سبحان به آنها دستور اختلاف و پراكندگى داده است و آنها اطاعت فرمان او كرده‌اند ! يا اين كه آنها را از اختلاف بر حذر داشته و آنها عصيان نموده‌اند ! يا اين كه دين ناقصى نازل كرده و در تكميل آن از آنها كمك خواسته است ! يا اين كه آنها شريكهاى خدايند و حق دارند بگويند ( و حكم صادر كنند و قانون بنويسند ) و بر خداوند لازم است رضايت دهد ! يا اين كه خداوند سبحان دين كاملى نازل كرده ، ولى پيامبر در تبليغ و اداى آن كوتاهى نموده است ! حال آن كه خداوند سبحان مىفرمايد : « ما چيزى در قرآن فروگذار نكرديم » و « در قرآن بيان همه چيز آمده است » و نيز فرموده : « بخشهاى قرآن يكديگر را تصديق و تأييد مىكنند » و هيچ گونه اختلافى در آن راه ندارد » ( تا مايهء اختلاف آرا شود ، چگونه ممكن است در قرآن اختلافى باشد در حالى كه ) خداوند سبحان\r\n\r\n","description":"","footnote":"","page_name":" 623 ","page_number":623},
  {"content":"\r\n\r\nمىفرمايد : « اگر اين قرآن از ناحيهء غير خدا بود اختلافات بسيارى در آن مىيافتند » .\r\n\r\nشرح و تفسير\r\n\r\nاين اختلافات قابل توجيه نيست\r\nامام در اين بخش از سخنانش به يك استدلال متين و محكم براى ابطال مسألهء اجتهاد به رأى و تصويب آراى مجتهدين و به تعبير ساده‌تر قانونگذارى فقها دست زده و با يك تقسيم دقيق كه بر پنج پايه قرار گرفته ، تمام راههاى فرار را بر آنها مىبندد ، و نادرستى اين طرز فكر را به روشن‌ترين بيان تبيين مىكند .\r\nنخست مىفرمايد : « سرچشمهء اين همه اختلاف آراى آنها در مسائل فقهى چيست ؟ « آيا خداوند سبحان به آنها دستور اختلاف و پراكندگى داده است و آنها اطاعت فرمان او كرده‌اند ! » ( أ فامرهم اللّه سبحانه بالاختلاف فاطاعوه ) .\r\nبه يقين چنين چيزى امكان‌پذير نيست چرا كه خداوند واحد و يكتا هميشه دعوت به وحدت و يگانگى مىكند و از تفرقه و پراكندگى بر حذر مىدارد ، اوست كه در قرآن مجيدش مىفرمايد :  « وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا »  ، همگى به ريسمان ( محكم ) الهى چنگ زنيد و متفرق نشويد » . « 1 » بنا بر اين اختلاف حتما از جاى ديگرى سرچشمه مىگيرد و لذا در دوّمين مرحله مىفرمايد : « يا اين كه خداوند آنها را از اختلاف برحذر داشته و آنها عصيان نموده‌اند ! » ( ام نهاهم عنه فعصوه ) .\r\nبه يقين يكى از سرچشمه‌هاى اصلى اختلاف همين است ، ولى قضاتى كه در\r\n\r\n\r\n","description":"","footnote":"\r\n( 1 ) سورهء آل عمران ، آيهء 103 .\r\n","page_name":" 624 ","page_number":624},
  {"content":"\r\n\r\nمسألهء واحد رأيهاى مختلفى دارند هرگز آمادهء پذيرش چنين احتمالى نيستند ! بنا بر اين پاسخ آنها نيز در برابر اين سؤال منفى است .\r\nسپس به سراغ احتمال سوّم مىرود ، مىفرمايد : « يا اين كه خداوند سبحان دين ناقص نازل كرده و در تكميل آن از آنها كمك خواسته است ! » ( ام انزل اللّه سبحانه دينا ناقصا فاستعان بهم على اتمامه ) .\r\nمسلم است كه هيچ مسلمانى چنين سخنى نمىگويد كه دين خدا ( اسلام ) ناقص است و خداوند از بندگانش براى تكميل آن يارى مىطلبد ! بلكه به عكس آيات قرآن با صراحت ، اين آيين را از هر نظر كامل مىشمارد و مىفرمايد :  « الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً »  ، امروز دين شما را كامل كردم و نعمت خود را بر شما تمام نمودم و اسلام را به عنوان آيين ( جاودان ) شما پذيرفتم » . « 1 » سپس به سراغ احتمال ديگرى مىرود كه بطلان آن نيز مانند آفتاب روشن و آشكار است ، مىفرمايد : « يا اين كه آنها شريكهاى خدايند و حق دارند بگويند ( و حكم صادر كنند و قانون بنويسند ) و بر خداوند لازم است رضايت دهد ! » ( ام كانوا شركاء له ، فلهم ان يقولوا ، و عليه ان يرضى ) .\r\nبديهى است اگر كسى قائل به خدايان متعدّد باشد ، بايد براى هر كدام از آنها سهمى در قانونگذارى و صادر كردن احكام قائل شود ، ولى مگر ممكن است مسلمانى كه اساس و پايهء آيين او بر توحيد است و همهء اصول و فروع دين را از دريچهء توحيد مىنگرد تن به شرك در دهد و فقها و قضات را شركاى خدا بشمرد ؟ ! به تعبير ديگر يكى از شاخه‌هاى توحيد ( بعد از توحيد ذات و صفات ) توحيد افعال است و يكى از شاخه‌هاى توحيد افعالى ، توحيد حاكميّت و قانونگذارى است ، و مطابق آن حاكميّت و تمام شاخ و برگش ، بايد به خدا منتهى شود .\r\nحكم ، حكم اوست و فرمان ، فرمان او ! چنان نيست كه خداوند بخشى از قوانين\r\n\r\n\r\n","description":"","footnote":"\r\n( 1 ) سورهء مائده ، آيهء 3 .\r\n","page_name":" 625 ","page_number":625},
  {"content":"\r\n\r\nاسلام را خودش تشريع كرده باشد و تشريع بخش ديگرى را به مغزهاى ناتوان انسانها واگذار كرده باشد ! مگر غير او ، از مصالح و مفاسد احكام به طور كامل ممكن است آگاه باشد ! مگر ممكن است خداوند زمام بندگان خودش را به دست قانونگذارانى بگذارد كه هر كدام به ظن و گمان و رأى قاصر خود قانونى مىنهند و مردم را در ميان انبوهى از آراى ضدّ و نقيض ، حيران و سرگردان مىسازند ! سپس امام ( ع ) به سراغ آخرين احتمال مىرود و آخرين راه فرا را نيز به روى آنها مىبندد و مىفرمايد : « يا اين كه خداوند سبحان دين كاملى نازل كرده ، ولى پيامبر ( ص ) در تبليغ و اداى آن كوتاهى نموده است ! » ( ام انزل اللّه سبحانه دينا تامّا فقصّر الرّسول صلّى اللّه عليه و آله و سلّم عن تبليغه و ادائه ) .\r\nبديهى است هيچ مسلمانى چنين احتمالى را در بارهء پيامبر نمىدهد ، چرا كه حتّى كسانى كه مسألهء عصمت را به طور كامل نپذيرفته‌اند و به پندارشان معصوم بودن پيامبر در همه جا و همه چيز دليل كافى ندارد ، مسألهء عصمت را در تبليغ و اداى وحى پذيرفته‌اند ، چرا كه بدون پذيرش اين معنى ، مفهومى براى نبوّت و رسالت باقى نمىماند و نقض غرض حاصل مىشود .\r\nسپس بار ديگر امام ( ع ) به اصل مسألهء باز مىگردد و اين حقيقت را روشن مىسازد كه اسلام براى تمام نيازهاى زندگى بشر ، آنچه از احكام لازم بوده است تشريع كرده و چيزى فروگذار نكرده است . و به اين ترتيب مسألهء « ما لا نصّ فيه لا حكم فيه ، آنچه نصّى در آن وارد نشده حكمى ندارد » را از آنها مىگيرد و مىگويد :\r\n« خداوند سبحان مىفرمايد : ما هيچ چيزى را در قرآن فروگذار نكرديم و در قرآن بيان همه چيز آمده است ! » ( و اللّه سبحانه يقول :  « ما فَرَّطْنا فِي الْكِتابِ مِنْ شَيْءٍ »  و فيه تبيان لكلّ شيء » ) . « 1 »\r\n\r\n\r\n","description":"","footnote":"\r\n( 1 ) بايد توجّه داشت جملهء اوّل  « ما فَرَّطْنا فِي الْكِتابِ مِنْ شَيْءٍ »  عين همان چيزى است كه در آيهء 38 سورهء انعام آمده ، ولى جملهء دوّم ( فيه تبيان لكل شيء ) مضمون و محتواى آيهء 89 سورهء نحل است كه مىفرمايد :  « وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ »  نه اين كه عين همان جمله بوده باشد .\r\n","page_name":" 626 ","page_number":626},
  {"content":"\r\n\r\nاين دو آيه گواه روشنى است بر اين كه خداوند هرگز دين ناقصى نازل نكرده و از كسى براى تكميل آن استمداد نجسته است ، بلكه همهء آنچه مورد نياز است در قرآن مجيد آمده ، بخشى در عمومات قرآن ، و بخشى در احكام خاصّه كه شرح آن در بحث نكات ، به خواست خدا ، خواهد آمد .\r\nسپس براى اين كه اين حربه را نيز از قاضيان ضدّ و نقيض‌گو بگيرد ، كه هر كدام ممكن است به آيه‌اى استناد جسته كه مفهوم آن با يكديگر متفاوت باشد ، مىافزايد : « خداوند فرموده بخشهاى قرآن يكديگر را تصديق و تأييد مىكنند و هيچ گونه اختلافى در آن وجود ندارد ! » ( و ذكر انّ الكتاب يصدّق بعضه بعضا و انّه لا اختلاف فيه ) .\r\nبعد براى تكميل اين سخن و بيان دليل روشنى از خود قرآن بر اين كه هيچ گونه اختلافى در ميان آيات آن نيست مىافزايد : « خداوند سبحان فرمود : اگر اين كتاب از سوى غير خدا بود اختلافات بسيارى در آن مىيافتند » ( فقال سبحانه :  « وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ اخْتِلافاً كَثِيراً »  . « 1 » بديهى است انسانها علمشان محدود است و با گذشت زمان يا دگرگونى مكان و خلاصه كشف امور تازه ، افكارشان تغيير مىيابد ، و به همين دليل ممكن است يك گوينده يا يك نويسنده در طول زمان عمر خود ، مطالب ضدّ و نقيض و مختلفى را بگويد كه لازمهء محدود بودن علم و دگرگونى و تكامل افكار با گذشت زمان است . اينها از يك سو ، از سوى ديگر انسان فراموشكار است ، چه بسا مطلبى را امروز بگويد و فردا يا ماه و سال ديگر آن را فراموش كند و نظرى بر خلاف آن ابراز دارد .\r\n\r\n\r\n","description":"","footnote":"\r\n( 1 ) سورهء نساء ، آيهء 82 .\r\n","page_name":" 627 ","page_number":627},
  {"content":"\r\n\r\nولى خداوندى كه عالم به همه چيز است و گذشته و آينده « و ما كان و ما يكون » را مىداند ، گذشت زمان هيچ تغيير و دگرگونى در ذات مقدّسش ايجاد نمىكند ، چرا كه ما فوق زمان و مكان است . و از اين گذشته نسيان و فراموشى براى او مفهومى ندارد . چگونه ممكن است در كلام چنين كسى كمترين اختلاف و سخنان ضدّ و نقيض باشد .\r\nاز مجموع آنچه در بالا آمد به خوبى مىتوان نتيجه گرفت كه امام ( ع ) با بيان رسا و تحليل دقيق و ظريفش مسألهء تصويب و تمسّك به قياس و استحسان و اجتهاد به رأى را بكلّى باطل مىكند و راه فرارى براى طرفداران آن باقى نمىگذارد ، زيرا خدا دين كاملى نازل كرده و قرآن ، جامع همهء نيازهاى انسانهاست و پيامبر كمترين كوتاهى در تبليغ آن نكرده و هرگز خداوند اختلاف را براى امّت اسلامى نپذيرفته و همه جا آنها را دعوت به اتّحاد و وحدت كرده است .\r\nبنا بر اين اعتقاد به صحّت آراى متناقض و تصويب فتاواى مختلف و همه را حكم واقعى الهى دانستن ، چه معنى و مفهومى مىتواند داشته باشد ، اين يك انحراف و اشتباه و گمراهى است نه يك واقعيّت !\r\n\r\nنكته چگونه در قرآن همهء نيازها وجود دارد ؟\r\nهمان گونه كه در فراز بالا از اين خطبهء مهم تأكيد شده ، قرآن مجيد به صراحت آيات متعدّد ، بيانگر همهء امورى است كه مسلمانان تا دامنهء قيامت به آن نيازمندند . در احاديث اسلامى نيز اين موضوع با صراحت بيشترى بيان شده ، از جمله در حديثى از امام صادق ( ع ) مىخوانيم : « انّ اللّه تبارك و تعالى انزل فى القرآن تبيان كلّ شيء حتّى و اللّه ما ترك شيئا تحتاج اليه العباد ، حتّى لا\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nيستطيع عبد يقول لو كان هذا ، انزل فى القرآن ، الا و قد انزله اللّه فيه ، خداوند در قرآن هر چيزى را بيان كرده است به خدا سوگند چيزى كه مورد نياز مردم بوده است كم نگذارده ، تا كسى نگويد اگر فلان مطلب درست است بايد در قرآن نازل مىشد . آگاه باشيد همهء نيازمنديهاى بشر را خدا در آن نازل كرده است » . « 1 » ولى در اين جا اين سؤال پيش مىآيد كه ما احكام مختلفى را مىبينيم كه در قرآن نيامده و اين با جامعيّت قرآن سازگار نيست ، مثلا ، تعداد ركعات نماز ، اجناسى كه در آن زكات واجب است ، نصاب زكات ، مقدار آن و بسيارى از مناسك حج ، عدد سعى صفا و مروه و دورهاى طواف و مسائل ديگرى در زمينهء حدود و ديات و آداب قضاوت و شرايط معاملات و انواع معاملات مستحدثه و مانند آن به وضوح در قرآن ديده نمىشود .\r\nدر پاسخ اين سؤال بايد به سه نكته توجّه كرد :\r\nنخست اين كه در قرآن مجيد احكام كليّه و قواعد گسترده و عمومات و اطلاقاتى وجود دارد كه بسيارى از مشكلات را مىتوان با آن حل كرد ، مثلا ، آيهء   « أَوْفُوا بِالْعُقُودِ »   « 2 » در معاملات ، و آيهء  « وَ ما جَعَلَ عَلَيْكُمْ فِي الدِّينِ مِنْ حَرَجٍ »  « 3 » در ابواب عبادات ، و  « لا تُضَارَّ والِدَةٌ بِوَلَدِها وَ لا مَوْلُودٌ لَهُ بِوَلَدِهِ »  « 4 » در حقوق والدين و آيات ديگرى از اين قبيل ، پاسخگوى بسيارى از سؤالات و مسائل\r\n\r\n\r\n","description":"","footnote":"\r\n( 1 ) تفسير نور الثقلين ، جلد 3 ، صفحهء 74 - اصول كافى ، جلد 1 ، صفحهء 59 ( در معناى اين روايت دو احتمال داده شد نخست اين كه « لو » شرطيه باشد و ديگر آن كه تمنّى باشد و « الا » گاه به عنوان « الّا » استثنائيه و گاه به صورت « الا » براى تنبيه گفته شده - به مرآة العقول ، جلد 1 ، صفحهء 202 مراجعه شود ) .\r\n( 2 ) سورهء مائده ، آيهء 1 .\r\n( 3 ) سورهء حج ، آيهء 78 .\r\n( 4 ) سورهء بقره ، آيهء 233 .\r\n","page_name":" 629 ","page_number":629},
  {"content":"\r\n\r\nمستحدثه است .\r\nديگر اين كه قرآن مجيد با صراحت يكى از منابع اصلى احكام الهى و معارف اسلامى را « سنّت پيامبر » مىشمارد و مىگويد :  « ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا »  ، آنچه پيامبر براى شما مىآورد بگيريد و آنچه شما را از آن نهى مىكند خوددارى نماييد ! » « 1 » و نيز در جاى ديگر پيامبر را به عنوان تبيين كننده و شارح قرآن معرفى كرده و مىفرمايد :  « وَ أَنْزَلْنا إِلَيْكَ الذِّكْرَ لِتُبَيِّنَ لِلنَّاسِ ما نُزِّلَ إِلَيْهِمْ »  . « 2 » پيامبر نيز طبق صريح « حديث ثقلين » ، اهل بيت و عترت را نيز به عنوان يكى از منابع مطمئن احكام و معارف اسلامى معرفى فرموده است و به يقين اگر به توصيه‌هاى قرآن و پيامبر ( ص ) عمل شود هيچ سؤالى در زمينهء احكام و غير آن بدون پاسخ نخواهد ماند .\r\nسوّم اين كه از روايات مختلف اسلامى به خوبى استفاده مىشود كه قرآن ظاهر و باطنى دارد ، ظاهر آن معانى و مفهوماتى است كه در دسترس همه قرار گرفته و از آن بهره‌مند مىشوند ، ولى باطن آن معانى و مفاهيم ديگرى است كه تنها در اختيار پيامبر و پيشوايان معصوم قرار دارد كه با درك و ديد ديگرى آيات را مىنگرند و از آن بهره‌گيرى و استفادهء فراوانى مىكنند . بنا بر اين اگر ثقلين ( قرآن و اهل بيت ) در كنار هم قرار گيرند و مردم در ميان اين دو جدايى نيفكنند ، از اين بخش از محتواى قرآن كه راه‌گشايى فراوانى دارد ، بهره مىگيرند .\r\nشايد روايت معروف امام صادق ( ع ) كه مىگويد : « انا اعلم كتاب اللّه و فيه بدء الخلق و ما هو كائن الى يوم القيامة و فيه خبر السّماء و خبر الارض و خبر\r\n\r\n\r\n","description":"","footnote":"\r\n( 1 ) سورهء حشر ، آيهء 7 .\r\n( 2 ) سورهء نحل ، آيهء 44 .\r\n","page_name":" 630 ","page_number":630},
  {"content":"\r\n\r\nالجنّة و خبر النّار و خبر ما كان و ما هو كائن ، اعلم ذلك كما انظر الى كفّى انّ اللّه يقول فيه تبيان كلّ شيء ، من به خوبى كتاب خدا را مىدانم ، در آن آغاز آفرينش و آنچه تا روز قيامت به وقوع مىپيوند وجود دارد ، و همچنين است در آن خبر آسمان و زمين و خبر بهشت و دوزخ و خبر آنچه بوده و آنچه خواهد بود . من همهء اينها را مىدانم آن گونه كه به كف دستم نگاه مىكنم ! خداوند مىفرمايد : « در قرآن بيان همه چيز است » . « 1 » در نهج البلاغه نيز آمده است :\r\n« و فى القرآن نباء ما قبلكم و خبر ما بعدكم و حكم ما بينكم ، در قرآن خبرهاى پيش از شما و خبرهاى بعد از شما ، و حكم در ميان شما وجود دارد ( گذشته و آينده و حال ، همه در آن جمع است ) » . « 2 » در تعبير ديگرى امام ( ع ) در بارهء قرآن مىفرمايد :\r\n« الا انّ فيه علم ما يأتي و الحديث عن الماضي و دواء دائكم و نظم ما بينكم ، آگاه باشيد ! در قرآن علوم مربوط به آينده و اخبار مربوط به گذشته و داروى بيماريها و نظم ميان شماست » . « 3 » اين سخن تنها در احاديث اهل بيت - عليهم السلام - نيامده است ، بلكه از طرق اهل سنّت نيز نقل شده است :\r\n« سيوطى » در « درّ المنثور » از صحابى معروف « ابن مسعود » نقل مىكند : « انّ فيه علم الاوّلين و الآخرين ، در قرآن علم اوّلين و آخرين است . » و از « اوزاعى » نقل مىكند كه در تفسير آيهء  « وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ »  . قال : بالسّنّة ، گفت\r\n\r\n\r\n","description":"","footnote":"\r\n( 1 ) اصول كافى ، جلد اوّل ، صفحهء 61 . ( مرحوم كلينى در همين باب روايات متعدّد ديگرى نقل كرده است . )\r\n( 2 ) كلمات قصار نهج البلاغه ، حكمت 313 .\r\n( 3 ) نهج البلاغه ، خطبهء 158 .\r\n","page_name":" 631 ","page_number":631},
  {"content":"\r\n\r\nمنظور اين است كه به وسيلهء سنّت همهء حقايقى كه در قرآن وجود دارد ، كشف مىشود » . « 1 » « سيوطى » در كتاب « اتقان » ، اين معنى را از پيامبر ( ص ) نقل كرده كه فرمود :\r\n« در كتاب خدا خبر پيش از شما و خبر بعد از شما ، و حكم ميان شماست . » « 2 » سپس مىافزايد : اين حديث را « ترمذى » و غير او آورده‌اند .\r\n\r\n\r\n","description":"","footnote":"\r\n( 1 ) الدرّ المنثور ، جلد 4 ، صفحات 127 و 128 .\r\n( 2 ) الاتقان ، نوع 65 از علوم استفاده شده از قرآن .\r\n","page_name":" 632 ","page_number":632},
  {"content":"\r\n\r\n\r\nبخش سوّم\r\nو انّ القرآن ظاهره انيق و باطنه عميق ، لا تفنى عجائبه ، و لا تنقضى غرائبه ، و لا تكشف الظّلمات الّا به .\r\n\r\nترجمه\r\nقرآن ظاهرش زيبا و آراسته و باطنش عميق و ژرف است ، نكات شگفت‌آورش هرگز تمام نمىشود ، اسرار نهفته‌اش پايان نمىگيرد و ظلمات ( جهل و گمراهى ) جز در پرتو انوارش بر طرف نخواهد شد !\r\n\r\nشرح و تفسير\r\n\r\nزيبايى و عمق قرآن\r\nدر سوّمين و آخرين فراز اين خطبه ، امام ( ع ) به توصيف قرآن مجيد مىپردازد و در پنج جملهء كوتاه و بسيار پر معنى حقايق زنده‌اى را در بارهء اهميّت قرآن بيان مىكند تا تكميلى براى بحثهاى گذشته باشد و نشان دهد كه فقها و قضات اسلامى نبايد هرگز از قرآن غافل بشوند و حقايق و احكام آن را دست كم بگيرند و نبايد با داشتن قرآن ، خود را نيازمند به منبع ديگرى ( جز منبع سنّت كه آن هم از قرآن برخاسته و شارع و مبيّن آن است ) بدانند .\r\nدر اوّلين توصيف مىفرمايد : « قرآن ظاهرش بسيار زيبا و شگفت‌آور است » ( و انّ\r\n\r\n","description":"","footnote":"","page_name":" 633 ","page_number":633},
  {"content":"\r\n\r\nالقرآن ظاهره انيق « 1 » ) .\r\nاين جمله اشاره به فصاحت و بلاغت قرآن دارد ، الفاظش بسيار موزون ، تعبيرات بسيار حساب شده و آهنگ آيات ، آهنگى مخصوص به خود دارد كه هر قدر انسان آن را بخواند و تكرار كند هرگز خسته نمىشود ، شواهد اين سخن بسيار است كه ورود در اين درياى پهناور ، ما را از مقصد دور مىسازد . « 2 » در توصيف دوّم مىفرمايد : « و باطن آن عميق است » ( و باطنه عميق ) .\r\nغالبا پرداختن به زيباييهاى ظاهر ، انسان را از عمق معنى دور مىسازد همان گونه كه پرداختن به معانى عميق و به تعبير ديگر اداى حقّ معنى ، انسان را در انتخاب الفاظ زيبا در تنگنا قرار مىدهد ، نهايت قدرت لازم است كه ميان اين دو جمع شود ، حقّ معنى به طور كامل ادا شود و در عين حال در قالب زيباترين و جالبترين الفاظ قرار گيرد ، و اين حقيقتى است كه انسان در قرآن مجيد به روشنى در مىيابد كه ظاهرش فوق العاده آراسته ، روح‌پرور ، جذّاب و دلپذير است و باطنش فوق العاده عميق و پر محتواست .\r\nژرفا و عمق قرآن آن گونه است كه هر چه ، قويترين انديشه‌ها در بارهء آن به كار بيفتد باز پايان نمىگيرد . چرا چنين نباشد در حالى كه تراوش وحى الهى است و كلام خدا همچون ذات پاكش بىانتهاست . نمونه‌هاى گوناگونى در اين زمينه در سوره‌هاى مختلف قرآن وجود دارد كه آنچه را امام در اين دو جمله بيان فرموده براى انسان آشكارا و محسوس مىسازد . « 3 »\r\n\r\n\r\n","description":"","footnote":"\r\n( 1 ) « انيق » از مادهء « انق » ( بر وزن رمق ) به معنى شيء زيبا و شگفت‌آور است و گاه به معنى فرح و سرور نيز به كار رفته ، چرا كه لازمهء مشاهدهء اشياى زيبا و شگفت‌آور است ( مقاييس و صحاح و لسان العرب ) .\r\n( 2 ) علاقمندان به توضيح بيشتر مىتوانند به كتاب پيام قرآن ، جلد 8 ، صفحهء 114 به بعد تحت عنوان « اعجاز قرآن از نظر فصاحت و بلاغت » مراجعه نمايند .\r\n( 3 ) براى توضيح بيشتر در اين زمينه به همان منبع قبل ، صفحهء 134 به بعد مراجعه فرماييد .\r\n","page_name":" 634 ","page_number":634},
  {"content":"\r\n\r\nدر توصيف سوّم و چهارم مىفرمايد : « نكات شگفت‌آور قرآن هرگز فانى نمىشود و اسرار نهفتهء آن هرگز پايان نمىپذيرد » ( لا تفنى عجائبه ، و لا تنقضي غرائبه ) .\r\nممكن است تفاوت اين دو جمله در اين باشد كه جملهء اوّل ( لا تفنى عجائبه ) اشاره به جاودانگى و ابدى بودن شگفتيها و زيباييها و حقايق برجستهء قرآن مىكند ، چرا كه كتابهاى زيادى را مىتوان نام برد كه در عصر خود ، بسيار شگفت‌آور و جالب بودند ولى با گذشت زمان گرد و غبار كهنگى بر آنها نشست و شگفتيهايش بىرنگ شد ولى قرآن هرگز چنين كتابى نيست ، چرا كه تمام كسانى كه با آن آشنا هستند هميشه از مطالعه و غور و بررسى در الفاظ و معانيش لذّت مىبرند .\r\nجملهء دوّم اشاره به اسرار نهفتهء قرآن است كه با گذشت زمان هر روز بخش تازه‌اى از آن آشكار مىگردد ( فراموش نكنيد كه « غرائب » جمع « غريب » از مادهء « غربت » و « غروب » به معنى دور شدن از موطن ، يا پنهان گشتن است و اين تعبير تناسب نزديكى با اسرار نهفتهء قرآن دارد ) .\r\nدر پنجمين و آخرين توصيف مىفرمايد : « ظلمات و تاريكيها جز در پرتو نور قرآن بر طرف نخواهد شد ! » ( و لا تكشف الظّلمات الّا به ) .\r\nنه تنها ظلمت جهل و تاريكى كفر و بىايمانى و بىتقوايى ، بلكه ظلمات در صحنهء زندگى اجتماعى و سياسى و اقتصادى نيز بدون تعليمات قرآن از ميان نخواهد رفت .\r\nامروز با اين كه دنيا از نظر صنايع ، فوق العاده پيشرفت كرده ، ولى با اين حال انواع ظلمتها بر جامعهء بشرى سايهء شوم خود را گسترده است ، جنگها و خونريزيها ، ظلم و بىعدالتيها ، فقر و بدبختى و از همه مهمتر ناآراميهاى درونى همه جا را فرا گرفته و تمام اينها نتيجهء مستقيم ضعف ايمان و تقوا و فقر اخلاقى و معنوى است كه بهترين راه درمان آن پناه بردن به قرآن است .\r\nاز همه اسفناكتر رها كردن قرآن و پناه بردن به آراى ظنّى و افكار قاصر بشرى در\r\n\r\n","description":"","footnote":"","page_name":" 635 ","page_number":635},
  {"content":"\r\n\r\nزمينهء احكام است كه گروهى از مسلمانان به خاطر دور بودن از قرآن گرفتار آن شدند .\r\n\r\nنكته‌ها\r\n\r\n1 - عواقب شوم دورى از قرآن و اهل بيت - عليهم السلام -\r\nدورى از قرآن براى همهء مسلمانان مايهء زيان و خسران است مخصوصا براى دانشمندان و علماى امّت . همان گونه كه امام امير مؤمنان على ( ع ) در خطبهء بالا با دقيقترين و رساترين بيان نشان داده ، كه چگونه گروهى از همان قرن نخستين ظهور اسلام به خاطر فاصله گرفتن از قرآن و اهل بيت كه شارحان الهى قرآنند ، سرگردان و حيران مانده‌اند و به راههايى كه دون شأن عالم اسلامى است كشيده شده‌اند .\r\nدر اين جا حديث جالبى است از گفتگوى « عمر بن أذينه » « 1 » يكى از ياران امام صادق ( ع ) با « ابن ابى ليلى » « 2 » كه حقايق مهمّى در آن بر ملا شده است .\r\nاو مىگويد : روزى وارد بر « ابن ابى ليلى » شدم كه از قضات بود ، گفتم :\r\nمىخواهم چند مسأله از تو سؤال كنم - و من در آن موقع نوجوانى بودم - گفت\r\n\r\n\r\n","description":"","footnote":"\r\n( 1 ) « عمر بن اذينه » از بزرگان علماى شيعه از اهل بصره است و از طريق مكاتبه سؤالاتى از امام صادق ( ع ) داشت و صاحب بعضى از تأليفات در احكام دينى و مورد اعتماد و وثوق بود او در زمان « مهدى عباسى » ( به خاطر رابطهء نزديكش با اهل بيت و امام صادق ( ع ) ) تحت تعقيب قرار گرفت و به يمن فرار كرد و در همان جا وفات يافت .\r\n( 2 ) « ابن ابى ليلى » از فقهاى معروف اهل سنّت ، نامش « محمد بن عبد الرحمن » است ، ولى در حديث بالا گفتگوى « ابن اذينه » را با عبد الرحمن پدر او مىخوانيم امّا در كتاب مصادر نهج البلاغه آمده است كه گفتگوى « ابن اذينه » با « محمّد » فرزند او بوده كه از زمان بنى اميّه تا ايّام حكومت « منصور عبّاسى » عهده‌دار منصب قضاوت در كوفه بود ، در حالى كه پدرش « عبد الرحمن » از فقهاى عصر على ( ع ) محسوب مىشود و هنگام خروج بر « حجاج بن يوسف » ، كشته شد ( بنا بر اين « ابن اذينه » كه از ياران امام صادق ( ع ) است با « محمد » معاصر بوده ، نه با پدرش « عبد الرحمن » ) .\r\n","page_name":" 636 ","page_number":636},
  {"content":"\r\n\r\nفرزند برادر بپرس ! گفتم : شما جمعيّت قضات كار عجيبى داريد ، مسأله‌اى در امور مالى يا مربوط به ازدواج و خون ، نزد شما مطرح مىشود و در آن به رأى خود قضاوت مىكنيد ، امّا همان مسأله نزد قاضى « مكّه » مطرح مىشود او رأى ديگرى صادر مىكند ، و باز همان مسأله نزد قاضى بصره و قاضى يمن و قاضى مدينه مطرح مىشود آنها نيز آراى ديگرى صادر مىكنند كه بر خلاف آراى قبلى است ، سپس همهء شما نزد خليفه‌اى كه شما را به منصب قضاوت نصب كرده است جمع مىشويد و از آراى مختلف ، او را با خبر مىسازيد و او رأى همهء شما را ( با آن همه ضدّ و نقيضها ) صحيح مىشمرد ! در حالى كه خداى شما يكى و پيامبرتان يكى و دين شما يكى است ، آيا خداوند ، شما را به اختلاف دعوت كرده و اطاعتش نموده‌ايد ؟ يا شما را از آن نهى فرموده و نافرمانى كرده‌ايد ؟ يا شما در تشريع احكام ، شريك خدا هستيد و حق داريد هر چه مىخواهيد بگوييد و حكم صادر كنيد و بر او لازم است كه راضى باشد ؟ يا اين كه خداوند ، دين ناقصى را نازل كرده و از شما براى تكميلش يارى طلبيده است ؟ يا دين كاملى را نازل كرده ولى رسول اللّه ( ص ) در ابلاغ آن كوتاهى نموده ؟ راستى چه پاسخ مىگوييد ؟\r\n« ابن ابى ليلى » گفت : از كجا هستى اى فرزندم گفتم : از اهل بصره ، گفت :\r\nاز كدام قبيله‌اى ؟ گفتم : از طايفهء « عبد قيس » ، گفت : از كدام شاخه‌هاى آن ؟\r\nگفتم : از « بنى اذينه » ، گفت : با « عبد الرحمن ابن اذينه » چه نسبتى دارى ؟ گفتم :\r\nاو جدّ من است .\r\nدر اين جا او به من خوش آمد گفت و مرا نزد خود نشانيد و گفت : برادرزاده سؤال كردى و خشونت به خرج دادى و در سخن خود اصرار ورزيدى و اعتراض كردى و من انشاء اللّه جواب تو را مىگويم .\r\nامّا سؤال تو در بارهء اختلاف آراى قضات ، به دليل اين است كه هر مسأله‌اى\r\n\r\n","description":"","footnote":"","page_name":" 637 ","page_number":637},
  {"content":"\r\n\r\nبراى ما پيش آيد كه بيانى در رابطه با آن ، در كتاب اللّه و يا سنّت رسول اللّه ( ص ) باشد ، هرگز براى ما شايسته نيست كه از كتاب و سنّت فراتر رويم و امّا مسائلى كه براى ما پيش مىآيد و در كتاب اللّه و سنّت پيامبر از آن خبرى نيست ، ما به رأى خود اخذ مىكنيم .\r\nگفتم : اين كار درستى نيست كه انجام داده‌اى ! چرا كه خداوند متعال مىفرمايد : « ما هيچ چيزى را در كتاب ( قرآن ) فروگذار نكرده‌ايم » ، و نيز فرموده :\r\n« قرآن را براى تبيين همه چيز نازل كرديم » ، به عقيدهء تو اگر كسى عمل به اوامر الهى كند و از نواهى او خوددارى كند ، آيا وظيفه‌اى بر او هست كه اگر انجام ندهد خدا او را عذاب كند يا اگر انجام دهد به او پاداش عطا نمايد ؟\r\nگفت : چگونه ممكن است پاداش بر چيزى دهد كه امر به آن نكرده يا مجازات نسبت به چيزى كند كه نهى از آن ننموده است ؟\r\nگفتم : اصولا چگونه ممكن است مسائلى پيش آيد كه حكم آن در كتاب اللّه و سنّت پيامبر نباشد ؟\r\nگفت : فرزند برادرم ! در حديثى از عمر بن خطاب آمده كه : در ميان دو نفر داورى كرد ، كسى كه از همه به او نزديكتر بود گفت : اى امير مؤمنان ! راه صحيح را پيمودى . عمر با تازيانه‌اى كه در دست داشت بر او زد و گفت : « مادرت به عزايت بنشيند ! به خدا سوگند خود عمر نمىداند راه صواب رفته يا خطا ! اين رأيى بود كه به اجتهاد خودم گفتم ، مرا در پيش روى خودم مدح نگوييد » ! من به او گفتم : من هم حديثى براى تو نقل مىكنم ، گفت : بگو ببينم ! گفتم : پدرم اين حديث را از « على بن ابي طالب » برايم نقل كرد كه قضات سه طايفه‌اند ، دو طايفه اهل هلاكتند و يك طايفه اهل نجات ، امّا آن دو گروه كه هلاك مىشوند گروهى هستند كه عمدا قضاوت ظالمانه مىكنند و يا اجتهاد مىكنند و راه خطا مىروند ، و اهل نجات كسى است كه به امر الهى عمل كند .\r\n\r\n","description":"","footnote":"","page_name":" 638 ","page_number":638},
  {"content":"\r\n\r\nاين حديث ، حديث تو را باطل مىكند اى عمو ! گفت : به خدا سوگند درست است اى فرزند برادر ، پس تو مىگويى همه چيز در قرآن است ؟\r\nگفتم : خداوند چنين فرموده ، و هيچ حلال و حرام و امر و نهى نيست مگر اين كه در قرآن است خواه كسانى از آن آگاه شوند يا از آن آگاه نشوند . خداوند در قرآن از مسائلى خبر داده كه ما نياز ( فوق العاده‌اى ) به آن نداريم چگونه ممكن است از امورى كه نيازمنديم خبر نداده باشد ؟ گفت : مثلا مانند چه مسائلى ؟\r\nگفتم : داستان آن دو مردى كه يكى باغ مهمّى داشت و ديگرى با ايمان بود و دستش تهى . . . « 1 » .\r\nگفت : ( بسيار خوب ) اين علوم قرآنى كه مىگويى نزد كيست ؟\r\nگفتم : خودت مىدانى نزد كيست ! گفت : دوست دارم او را مىشناختم پاهاى او را با دست خود مىشستم و خادمش بودم و از او ياد مىگرفتم .\r\nگفتم : تو را به خدا سوگند مىدهم آيا كسى را مىشناسى كه وقتى از رسول خدا ( ص ) درخواست بيان مطلبى مىكرد به او جواب مىداد و هنگامى كه سكوت مىكرد پيامبر ابتدا مىفرمود ؟\r\nگفت : آرى او « على بن ابي طالب » بود .\r\nگفتم : سؤال ديگرى دارم ، آيا هرگز شنيده‌اى كه على ( ع ) بعد از رسول خدا ( ص ) در بارهء حلال يا حرامى از كسى سؤالى كرده باشد ؟\r\nگفت : نه .\r\nگفتم : آيا مىدانى كه ديگران به او محتاج بودند و مسائل را از او مىگرفتند ؟\r\nگفت : آرى .\r\n\r\n\r\n","description":"","footnote":"\r\n( 1 ) به تفسير نمونه ، ذيل آيات 32 به بعد سورهء كهف مراجعه فرماييد .\r\n","page_name":" 639 ","page_number":639},
  {"content":"\r\n\r\nگفتم : پس تمام اين علومهاى قرآنى نزد او بود .\r\nگفت : او از جهان رفته ، كجا دست ما به دامنش مىرسد ؟\r\nگفتم : در ميان فرزندانش جستجو كن ! كه اين علوم نزد آنهاست .\r\nگفت : چگونه من به آنها دست پيدا كنم ؟\r\nگفتم : بگو ببينم اگر بيابانى باشد و راهنمايانى داشته باشد ، آنها برخيزند و بعضى از راهنمايان خود را بكشند و بعضى را بترسانند تا فرار كنند و بعضى هم كه مانده‌اند خود را پنهان سازند و آنها بدون راهنما بمانند و در ميان بيابان سرگردان شوند و هلاك گردند ، در بارهء آنها چه مىگويى ؟ ( و مقصّر كيست و بايد چه كنند ؟ ) گفت : بايد به جهنم بروند ! اين را گفت و رنگش پريد ، صورتش زرد شد و دانهء بهى را كه در دست داشت محكم بر زمين زد به طورى كه متلاشى شد و گفت :  « إِنَّا لِلَّهِ وَ إِنَّا إِلَيْهِ راجِعُونَ »  . « 1 » اين حديث كه حقايق جالبى را در عبارات كوتاهى بازگو مىكند ، نشان مىدهد كه خطبهء مورد بحث در ميان شيعيان عصر امام صادق ( ع ) معروف بوده و جوانان شيعه به خوبى از آن آگاه بوده‌اند .\r\n\r\n2 - قرآن و مسائل مستحدثه ( جديد )\r\nبعضى ايراد مىكنند و مىگويند جامعهء بشرى در حال دگرگونى است و هر زمان مسائل تازه‌اى مطرح مىشود ، چگونه قرآن مجيد كه داراى احكام ثابت و غير متغيّرى است ، بر جامعهء انسانى كه دائما در حال تغيير و تحوّل است تطبيق مىكند ؟ و چگونه مىتواند پاسخگوى مسائل مستحدثه باشد ؟\r\nپاسخ به اين سؤال با توجّه به يك نكته روشن مىشود و آن اين كه : در قرآن\r\n\r\n\r\n","description":"","footnote":"\r\n( 1 ) مستدرك الوسائل ، جلد 17 ، صفحهء 245 ، حديث 13 - اين حديث را در كتابهاى فراوان ديگرى نقل كرده‌اند .\r\n","page_name":" 640 ","page_number":640},
  {"content":"\r\n\r\nمجيد دو گونه احكام وجود دارد : احكام جزيى و احكام كلّى ، احكام جزيى مانند احكامى است كه براى عبادات ذكر شده ، طرز وضو و غسل و تيمّم و يا مسائلى همچون قبله و عدد نمازها و مانند آن .\r\nمنظور از مسائل كلّى ، قواعد عامّى است كه در قرآن مجيد وارد شده و شمول بسيار وسيع و گسترده‌اى دارد ، مانند قاعدهء « وجوب وفادارى نسبت به هر گونه عقد و پيمان »   « أَوْفُوا بِالْعُقُودِ »   « 1 » و قاعدهء « لا حرج »  « وَ ما جَعَلَ عَلَيْكُمْ فِي الدِّينِ مِنْ حَرَجٍ »  « 2 » و قاعدهء « لا ضرر » كه از بعضى از آيات قرآن استفاده مىشود و امثال آن ، كه پاسخگوى نيازهاى انسانى در مسائل حقوقى و غيره مىباشد و اگر اصول و قواعد كلّى كه از كلمات معصومين استفاده مىشود و اعتبار و حجيّت آن با قرآن مجيد ثابت شده ، بر آن بيفزاييم مسأله روشنتر مىشود .\r\nبه تعبير ديگر : موضوعات دائما در تغييرند و اصول كلّى ثابتند ، دگرگونى موضوعات سبب مىشود كه موضوع از تحت حكمى خارج شده و تحت حكم ديگرى قرار گيرد ، به همين دليل امروز ما مىتوانيم تمام مسائل مستحدثه را كه ذكرى از آنها در كتاب و سنّت به طور خصوص نيامده ، از آن قواعد كليّه استنباط كنيم و در كتابهاى مسائل مستحدثه بنويسم ، و بهترين دليل بر امكان چيزى وقوع آن است .\r\nشرح بيشتر در بارهء اين موضوع را در كتبى كه به عنوان مسائل مستحدثه نوشته شده است جستجو كنيد .\r\n\r\n3 - چرا شگفتيهاى قرآن پايان نمىيابد ؟\r\nدر جمله‌هاى اخير اين خطبه خوانديم كه امام ( ع ) در بارهء قرآن مىفرمايد : « لا تفنى عجائبه و لا تنقضي غرائبه ، شگفتيهاى قرآن از ميان نمىرود و اسرار نهفتهء آن\r\n\r\n\r\n","description":"","footnote":"\r\n( 1 ) سورهء مائده ، آيهء 1 .\r\n( 2 ) سورهء حج ، آيهء 78 .\r\n","page_name":" 641 ","page_number":641},
  {"content":"\r\n\r\nپايان نمىپذيرد » و به تعبير ديگر هر قدر زمان بگذرد و پژوهشگران دانشمند در بارهء اسرار آن بيشتر بينديشند ، اسرار تازه‌اى را از اين كتاب آسمانى كشف مىكنند ، اضافه بر اين ، زيباييها و شگفتيهاى آن همچنان به طراوت خود باقى است و هرگز كهنه نمىشود ، به همين دليل همهء ما اين حقيقت را با تجربه دريافته‌ايم كه هرگز از خواندن و تكرار آن خسته و ملول نمىشويم .\r\nدليل اين مطلب يك نكته است و آن اين كه قرآن كلام خداست و كلام خدا همچون ذات پاكش نامحدود و بىانتها است ، كلام مخلوق نيست كه همچون فكر و عقل او محدود باشد ، بعلاوه چون مخاطبين قرآن همهء انسانها تا دامنهء قيامتند ، خداوند سهمى براى هر كدام در اسرار اين كتاب آسمانى قرار داده است .\r\nاين سخن را با حديث پر معنايى از امام صادق ( ع ) پايان مىبريم ، در اين حديث از امام « على بن موسى الرضا » ( ع ) نقل شده كه : مردى از امام صادق ( ع ) پرسيد : « ما بال القرآن لا يزداد على الدّرس و النّشر الّا غضاضة ، چرا قرآن بر اثر كثرت انتشار و تكرار تلاوت و تدريس ، كهنه نمىشود ، بلكه هر روز شاداب‌تر است » ؟\r\nامام در پاسخ فرمود : « لانّ اللّه تبارك و تعالى لم يجعله لزمان دون زمان و لا لناس دون ناس فهو فى كلّ زمان جديد و عند كلّ قوم غضّ الى يوم القيامة ، زيرا خداوند متعال آن را براى زمان معين يا گروه خاصّى قرار نداده ( و مخاطبين آن تمام انسانها در طول تاريخند ) ، به همين دليل در هر زمان تازه است و تا روز قيامت نزد هر قومى با طراوت و شاداب مىباشد » . « 1 »\r\n\r\n\r\n","description":"","footnote":"\r\n( 1 ) ميزان الحكمه ، جلد 8 ، صفحهء 70 ( بحار الانوار ، جلد 92 ، صفحهء 15 ) .\r\n","page_name":" 642 ","page_number":642},
  {"content":"\r\n\r\n\r\nخطبهء نوزدهم و من كلام له عليه السّلام قال للاشعث بن قيس و هو على منبر الكوفة يخطب\r\nفمضى فى بعض كلامه شيء اعترضه الاشعث فيه فقال يا امير المؤمنين هذه عليك لا لك فخفض عليه السّلام اليه بصره ثم قال :\r\nما يدريك ما علىّ ممّا لى ، عليك لعنة اللّه و لعنة اللاعنين ! حائك بن حائك ! منافق ابن كافر ! و اللّه لقد اسرك الكفر مرّة و السلام اخرى ! فما فداك من واحدة منهما مالك و لا حسبك ! و انّ امرا دلّ على قومه السّيف ، و ساق اليهم الحتف ! لحرىّ ان يمقته الاقرب ، و لا يأمنه الابعد ! « 1 » قال السيد الشريف : يريد عليه السّلام انّه اسر فى الكفر مرّه و فى الاسلام مرة و امّا قوله : دل على قومه السيف فاراد به حديثا كان للاشعث مع خالد بن الوليد باليمامة ، غرّ فيه قومه و مكر بهم حتّى اوقع بهم خالد و كان قومه بعد ذلك يسمّونه « عرف النار » و هو اسم للغادر عندهم .\r\n\r\n\r\n","description":"","footnote":"\r\n( 1 ) در كتاب مصادر نهج البلاغه چنين آمده است كه در نقل اين خطبه ميان دانشمندان اختلافى نيست ، و از كسانى كه قبل از سيّد رضى مىزيسته‌اند ، ابو الفرج اصفهانى آن را در كتاب اغانى نقل كرده و نامبرده 44 سال قبل از انتشار نهج البلاغه چشم از دنيا فرو بست ( مصادر نهج البلاغه ، جلد 1 ، صفحهء 369 ) .\r\n","page_name":" 643 ","page_number":643},
  {"content":"\r\n\r\n\r\nترجمه\r\nاين سخن را امير مؤمنان على ( ع ) هنگامى بيان فرمود كه در مسجد كوفه بر منبر بود « اشعث بن ابن قيس » به امام ( ع ) اعتراض كرد كه اى امير مؤمنان ! اين مطلبى كه گفتى به زيان تو است نه به سود تو ، امام با بىاعتنايى نگاهى به او كرد و فرمود :\r\nتو چه مىفهمى چه چيز به سود من است يا به زيان من ؟ لعنت خدا و لعنت همهء لعنت كنندگان بر تو باد اى بافندهء ( دروغ ) و فرزند بافنده و اى منافق فرزند كافر ! به خدا سوگند يك بار كفر تو را اسير كرد و يك بار اسلام ، مال و حسب تو نتوانست تو را از هيچ يك از اين دو اسارت آزاد سازد ( و اگر آزاد شدى به كمك اموال ديگران يا با خواهش و التماس و خيانت بود ) ! ( آرى ! ) آن كس كه شمشيرها را به سوى قبيله‌اش هدايت كند و مرگ را به سوى آنان سوق دهد سزاوار است كه نزديكانش به او خشم ورزند و بيگانگان به او اعتماد نكنند .\r\nمرحوم « سيّد رضى » در اين جا چنين مىگويد : مقصود امام اين است كه « اشعث » يك بار در دوران كفرش اسير شد و بار ديگر پس از اسلام آوردن و جملهء « دلّ على قومه السّيف » اشاره به داستانى است كه « اشعث » با « خالد بن وليد » در « يمامه » داشت .\r\n« اشعث » قبيلهء خود را فريب داد و به آنها خيانت كرد و « خالد » آنها را به قتل رساند . به همين دليل قبيله‌اش او را « عرف النّار » ناميدند و اين لقب را به افراد خائن و پيمان‌شكن مىدادند .\r\n\r\nشرح و تفسير\r\n\r\nبرخورد با منافق جسور و بىادب !\r\nقبل از ورود در شرح و تفسير اين خطبه ، لازم است به دو نكته اشاره شود :\r\n1 - همان گونه كه مىدانيم مخاطب در اين كلام « اشعث بن قيس » است كه\r\n\r\n","description":"","footnote":"","page_name":" 644 ","page_number":644},
  {"content":"\r\n\r\nنام او « معديكرب » بود و به مناسبت موهاى ژوليده‌اى كه داشت او را « اشعث » ناميدند تا حدى كه اسم اصلى او به فراموشى سپرده شد . او در زمان پيامبر اكرم ( ص ) مسلمان شد سپس بعد از رحلت پيامبر ( ص ) مرتد شد و به حمايت از طايفه « بنى وليعه » كه راه ارتداد را پيش گرفته بودند برخاست . « زياد بن لبيد » از سوى « ابو بكر » مأمور جنگ با آنان شد و اشعث در اين ميان اسير گرديد ( اين اسارت او در اسلام بود ) .\r\nدر زمان جاهليّت هنگامى كه پدرش « قيس » كشته شد ، براى گرفتن انتقام خون او به همراهى قبيله‌اش حركت كرد و به جاى حمله به قبيلهء قاتل ( قبيلهء بنى مراد ) اشتباها به قبيلهء ديگرى ( قبيلهء بنى الحارث ) حمله كرد و چون در اين جنگ شكست خورد و اسير گشت براى آزادى او صدها شتر فديه دادند ( و اين اسارت او در حال كفر بود ) .\r\nبه هر حال ، هنگامى كه او را نزد « ابو بكر » بردند ( و اظهار ندامت كرد ) او اشعث را عفو نمود و خواهرش « ام فروه » را كه نابينا بود به وى تزويج نمود ، و از اين زن چهار پسر آورد كه يكى از آنها محمّد بود كه با امام حسين ( ع ) و يارانش در كربلا به مقابله برخاست و دخترى به نام « جعده » كه امام مجتبى ( ع ) را مسموم ساخت .\r\n« اشعث » از كسانى بود كه با « عمرو بن عاص » در مسألهء ايجاد نفاق در صفوف ياران على ( ع ) در جنگ صفّين همكارى نمود .\r\n« ابن ابى الحديد » و « محمّد بن عبده » در يك كلام كوتاه « اشعث » را چنين معرفى مىكنند : « او از منافقين در عصر على ( ع ) بود و در ميان اصحاب آن حضرت مانند « عبد اللّه بن ابىّ بن سلول » در ميان ياران رسول خدا ( ص ) بود كه هر كدام در زمان خود از رؤساى منافقين بودند و در بسيارى از توطئه‌ها و مفسده‌ها شركت داشتند » . « 1 » 2 - در اين كه اين كلام در كجا و به چه مناسبت على ( ع ) آن را خطاب به\r\n\r\n\r\n","description":"","footnote":"\r\n( 1 ) شرح نهج البلاغهء ابن ابى الحديد ، جلد 1 ، از صفحهء 292 به بعد و شرح نهج البلاغهء عبده ، صفحهء 56 .\r\n","page_name":" 645 ","page_number":645},
  {"content":"\r\n\r\n« اشعث » بيان فرمود ، در ميان دانشمندان گفتگوست .\r\nدر يك روايت چنين مىخوانيم كه امير مؤمنان على ( ع ) در حالى كه بر منبر بود ، نوشته‌اى بيرون آورد كه كلامى از رسول خدا ( ص ) بر آن بود : « المسلمون تتكافؤ دماؤهم و هم يد على من سواهم من احدث حدثا او آوى محدثا فعليه لعنة اللّه و النّاس أجمعين ، خون مسلمانان با يكديگر برابر است و همگى به منزلهء يك دست در مقابل دشمنان هستند ، كسى كه بدعتى در دين خدا بگذارد يا بدعتگذارى را پناه بدهد ، لعنت خدا و همهء مردم بر او باد » ! « 1 » « اشعث بن قيس » منافق ، در اين جا صدا زد : « هذا و اللّه عليك لا لك ، اين به خدا سوگند به زيان تو است نه به سود تو ! » حضرت نگاهى به او كرد و سخنان تند بالا را در جواب او فرمود و او را به همهء مردم با صراحت تمام معرفى كرد .\r\nشايد منظور اشعث از اين سخن اين بود كه اگر خون مسلمانان با هم برابر است و بايد همه با هم متّحد باشند ، چرا با گروهى از مسلمانان به جنگ برخاستى ؟ ( در حالى كه نفاق‌افكنان ، آتش افروزان جنگ جمل و صفّين و نهروان بودند و على ( ع ) به عنوان خليفهء رسول اللّه ( ص ) كه علاوه بر نصّ بر خلافتش ، مردم با او بيعت كرده بودند شناخته مىشد ) .\r\nدر روايت ديگرى آمده است كه آن حضرت بر منبر كوفه خطبه مىخواند و در بارهء « حكمين » كه بعد از جنگ صفين ، مصيبت بزرگى براى جهان اسلام به بار آوردند ، سخن مىگفت ، يكى از يارانش برخاست و عرض كرد اى امير مؤمنان ! تو ما را از قبول حكميّت نهى فرمودى سپس به آن امر كردى ، ما نمىدانيم كداميك از اين دو كار بهتر است ؟ حضرت دو دست خود را به يكديگر زد و فرمود : « هذا\r\n\r\n\r\n","description":"","footnote":"\r\n( 1 ) در روايات متعدّدى وارد شده كه منظور از جملهء « من احدث حدثا » خونريزى و قتل است ( به وسائل الشيعة ، جلد 19 ، صفحهء 11 تا 19 ابواب القصاص ، باب 4 و 8 مراجعه كنيد ) اين معنى مناسب با عبارت بالا نيز مىباشد .\r\n","page_name":" 646 ","page_number":646},
  {"content":"\r\n\r\nجزاء من ترك العقدة » .\r\nمنظور امام ( ع ) اين بود كه اين كيفر كسى است كه رأى صحيح را رها كند .\r\nشما نيز ، سخن مرا در كار حكمين نپذيرفتيد و اصرار كرديد كه من در برابر آن تسليم شوم ، ولى « اشعث » چنين پنداشت كه مفهوم سخن اين است كه : اين جزاى من است كه راه صحيح را رها كردم و لذا اعتراض كرد و گفت : « اى امير مؤمنان اين سخن كه گفتى بر زيان توست ، نه به سود تو ! » « 1 » اكنون به شرح و تفسير خطبه باز مىگرديم ، مطابق آنچه در اين سخن آمده امير مؤمنان على ( ع ) در پاسخ اعتراض اشعث نخست مىفرمايد : « تو چه مىدانى چه چيز به زيان من است يا به سود من ؟ ! » ( ما يدريك ما علىّ ممّا لى ) .\r\nاشاره به اين كه تو اصلا مفهوم سخن مرا نفهميدى كه چه مىگويم و اشاره به چه نكته‌اى مىكنم . منظور من دعوت مسلمين به اتّحاد و اشاره به اشتباهى است كه در مسألهء قبول « حكمين » كردند تا ديگر اين گونه كارها را تكرار نكنند . امّا تو مطلب را وارونه فهميدى ! سپس در يك سخن تند به او مىفرمايد : « لعنت خدا و لعنت همهء لعنت كنندگان بر تو باد ! » ( عليك لعنة اللّه و لعنة اللاعنين ) .\r\nتاريخ زشت و ننگين اشعث نيز به خوبى نشان مىدهد كه مستحقّ چنين لعنى بوده است چرا كه در بسيارى از توطئه‌ها و برنامه‌هاى مفسده‌انگيز اجتماعى آن زمان دست داشته و يا رهبرى اصلى آن را بر عهده گرفته است و به گفتهء « ابن ابى الحديد » تمام مفسده‌هايى كه در دوران خلافت على ( ع ) واقع شد اصل و اساس آن « اشعث بن قيس » بود . « 2 »\r\n\r\n\r\n","description":"","footnote":"\r\n( 1 ) مصادر نهج البلاغه ، جلد 1 ، صفحهء 368 و 369 .\r\n( 2 ) شرح ابن ابى الحديد ، جلد 2 ، صفحهء 279 .\r\n","page_name":" 647 ","page_number":647},
  {"content":"\r\n\r\nسپس مىافزايد : « اى بافندهء ( دروغ ) فرزند بافنده ! » ( حائك بن حائك ) .\r\n« و اى منافق فرزند كافر ! » ( منافق بن كافر ) .\r\nدر اين كه منظور از « حائك » ( بافنده ) در اين جا چيست ، شارحان نهج البلاغه سخنان بسيار گفته‌اند . بعضى آن را بر معنى ظاهر لغوى حمل كرده و گفته‌اند اشاره به شغل اشعث و پدرش بوده و اين شغل در آن زمان مخصوص قشر بسيار پايينى از اجتماع بوده كه از معارف دينى و آداب اجتماعى و تمدن ، دور بوده‌اند ، ولى اين معنى با آنچه در تاريخ زندگى اشعث و پدرش نقل شده ، سازگار نيست ، زيرا آنها ظاهرا داراى چنين شغلى نبودند .\r\nبعضى آن را به معنى انسان متكبّر و خودخواه دانسته‌اند ، چرا كه يكى از معانى « حائك » در لغت كسى است كه با تكبّر راه مىرود . « 1 » بعضى ديگر آن را اشاره به معنى كنايى آن مىدانند و مىگويند منظور از « حائك » ( بافنده ) كسى است كه سخنان باطلى را به هم مىبافد و بافندهء دروغ و كذب است و اين در واقع كار اشعث و پدرش بود ، و چنين كنايه‌اى نه تنها در لغت عرب كه در لغات ديگر نيز وجود دارد . و قابل توجّه اين كه در روايتى به روشنى به اين معنى اشاره شده است و آن روايت اين است كه نزد امام صادق ( ع ) سخن از « حائك » به ميان آمد . امام ( ع ) فرمود : « انّه ملعون ، حائك ملعون است » سپس در تفسير آن چنين فرمود : « انّما ذلك الّذي يحوك الكذب على اللّه و على رسوله ، حائك كسى است كه دروغ بر خدا و پيامبر ( ص ) مىبافد » . « 2 » امّا اين كه امام او را منافق شمرده ، از واضحات تاريخ است ، چرا كه اعمالى در درون حكومت على ( ع ) از او سر زد كه نشان مىدهد او از سران نفاق بود ، او\r\n\r\n\r\n","description":"","footnote":"\r\n( 1 ) « حائك » گاه از مادهء « حوك » آمده كه به معنى بافندگى است و گاه از « حيك » كه به معنى راه رفتن متكبّرانه است .\r\n( 2 ) وسائل الشيعة ، جلد 12 ، صفحهء 101 ، باب 23 از ابواب ما يكتسب به ، حديث 2 .\r\n","page_name":" 648 ","page_number":648},
  {"content":"\r\n\r\nيكى از عوامل شهادت امير مؤمنان على ( ع ) و ناكامى مسلمين در جنگ صفّين و بروز جنگ نهروان و به وجود آمدن داستان حكمين و توطئه‌هاى زياد ديگرى بود و همان گونه كه در بالا گفتيم بعضى از آگاهان ، او را در عصر على ( ع ) به « عبد اللّه بن ابىّ » در عصر پيامبر ( ص ) كه از سران منافقان آن زمان بوده ، مقايسه كرده‌اند . « 1 » كوتاه سخن اين كه وضع حال او در پيمودن راه نفاق و تقويت منافقين آشكارتر از آن است كه نياز به توضيح بيشتر داشته باشد .\r\nامّا تعبير به كافر در مورد پدر او ، آن هم از مسلّمات تاريخ است ، چرا كه او از مشركان بود كه در عصر جاهليّت در اختلافات قبيله‌اى كشته شد .\r\nسپس در ادامهء اين سخن مىفرمايد : « به خدا سوگند يك بار كفر ، تو را اسير كرد و بار ديگر اسلام ، و مال و حسب تو نتوانست تو را از هيچ يك از اين دو اسارت آزاد سازد ! » ( و اللّه لقد اسرك الكفر مرّة و الاسلام اخرى ! فما فداك من واحدة منهما مالك و لا حسبك ! ) .\r\nامّا داستان اسارت او در جاهليّت بنا به گفتهء « ابن ابى الحديد » چنين است كه پدر اشعث به نام قيس به وسيلهء قبيلهء بنى مراد كشته شد ، فرزندش اشعث به خونخواهى او برخاست و به اتفاق طايفهء كنده ، حمله را آغاز كردند ولى به جاى قبيلهء بنى مراد اشتباها به قبيلهء بنى حارث حمله نمودند . طايفهء بنى كنده شكست سختى خوردند و اشعث اسير شد و همان گونه كه قبلا گفته شد در برابر دادن صدها شتر آزاد گرديد ( از بعضى از نقلها استفاده مىشود كه شتران فداء را از ميان قبيلهء اشعث جمع‌آورى كردند ، بنا بر اين كه مىفرمايد : « فداء تو موجب آزادى تو نشد » اشاره به اين دريوزگى است كه براى آزادى اشعث انجام شد . اين احتمال نيز داده شده است كه منظور از اين سخن آن است كه قدرت و قوّت و شخصيت تو مانع\r\n\r\n\r\n","description":"","footnote":"\r\n( 1 ) به شرح نهج البلاغهء ابن ابى الحديد و همچنين شرح عبده مراجعه شود .\r\n","page_name":" 649 ","page_number":649},
  {"content":"\r\n\r\nاسارتت نگشت ، بلكه ذليلانه در چنگال دشمن اسير شدى در حالى كه فرماندهان ديگر از بنى كنده مقاومت كردند و كشته شدند ولى تو ذليلانه تسليم شدى ) .\r\nامّا داستان اسارت او در اسلام نيز به گفتهء « ابن ابى الحديد » چنين بود كه : بعد از نفوذ قدرت اسلام و آمدن هيئتهاى نمايندگى قبايل عرب نزد پيامبر ( ص ) براى قبول اسلام ، هيئتى از قبيلهء بنى كنده كه اشعث نيز جزء آنها بود به محضر پيامبر ( ص ) آمدند و ظاهرا اسلام را پذيرفتند ، و پيامبر اسلام ( ص ) نيز هدايايى به آنها داد ، ولى بعد از رحلت پيامبر ( ص ) اشعث در صفوف مرتدّين قرار گرفت و بر ضدّ اسلام و مسلمين قيام كرد ، گروهى از لشكريان اسلام آنها را محاصره كردند ، او شبانه نزد فرماندهء لشكر اسلام آمده ، تقاضاى امان كرد و تسليم شد و بعضى گفته‌اند تقاضاى امان براى ده نفر از خانوادهء خود كرد و بقيّه را كه هشتصد نفر بودند تسليم سپاه اسلام نمود و آنها انتقام سختى از آنان گرفتند . سپس اشعث را دست بسته با آن ده نفر نزد « ابو بكر » آوردند ، « ابو بكر » آنها را عفو كرد و خواهرش « ام فروه » را كه نابينا بود به ازدواج او در آورد ( همان گونه كه قبلا گفته شد ) . « 1 » « طبرى » در تاريخ خود مىنويسد : روى همين جهت هم مسلمانان او را لعن مىكردند و هم اسيران طايفهء خودش ، تا آن جا كه زنان طايفه‌اش او را « عرف النّار » ناميدند ( عرف النّار به معنى يالهاى آتش است ) و اين سخن را به كسانى مىگفتند كه مرتكب خيانت شوند ( چرا كه اشعث بزرگترين خيانت را در بارهء قبيلهء خود انجام داد ) . « 2 » روى همين جهت امام ( ع ) در ادامهء سخن مىفرمايد :\r\n« آن كس كه شمشيرها را به سوى قبيله‌اش هدايت كند و مرگ را به جانب آنان سوق دهد ، سزاوار است كه نزديكانش به او خشم ورزند و بيگانگان به او اعتماد نكنند ! » ( و انّ\r\n\r\n\r\n","description":"","footnote":"\r\n( 1 ) شرح ابن ابى الحديد ، جلد 1 ، صفحهء 293 - 296 .\r\n( 2 ) تاريخ طبرى ، جلد 2 ، صفحهء 548 .\r\n","page_name":" 650 ","page_number":650},
  {"content":"\r\n\r\nامرأ دلّ على قومه السّيف ، و ساق اليهم الحتف ! لحرىّ ان يمقته الاقرب ، و لا يأمنه الابعد ) .\r\nاشاره به اين كه تو همان كسى هستى كه در داستان مرتد شدن بعد از اسلام و مخالفت با پرداخت زكات به حكومت اسلامى در زمان ابو بكر ، هنگامى كه زياد بن لبيد ، امير حضرموت با لشكر عظيمى به سوى تو آمد و جنگ شديدى در ميان قوم تو و آنها واقع شد ، قوم تو پناه به قلعهء محكم خود بردند ، هنگامى كه وضع مشكل شد تو به سراغ زياد آمدى و امان خواستى ( به روايتى تنها براى خودش امان خواست و به روايتى براى ده نفر از نزديكانش ) و بقيه را به دم شمشير مسلمين سپردى ! ( اين در حالى بود كه بقيّهء قومش گمان مىكردند براى آنها هم امان گرفته ، در حالى كه چنين نبود ، و همين كار سبب شد كه در ميان مردم به عنوان خيانتكار مشهور گردد ) .\r\nجالب اين كه بعضى از مورّخان نوشته‌اند : هنگامى كه او امان از لشكر اسلام خواست ، اسم ده نفر را نوشت و به آنها داد و فراموش كرد نام خود را بنويسد ، به همين دليل هنگامى كه آن ده نفر از جمعيّت پناه برندگان به قلعه جدا شدند و نام خود اشعث را در آن نامه نديدند ، يكى از مسلمانان خوشحال شد و خطاب به او كرد و گفت : اى دشمن خدا خوشبختانه اشتباه كردى ( و الآن مرگ در انتظار توست ) ولى پيشنهاد شد كه او را نكشند و نزد ابو بكر ببرند . هنگامى كه او را با گروهى از اسيران نزد ابو بكر آوردند ، اظهار ندامت و پشيمانى و توبه كرد و بخشوده شد . « 1 » مرحوم سيّد رضى در اين جا روايت ديگرى نقل كرده است ، او مىگويد :\r\n« مقصود امام ( ع ) اين است كه اشعث يك بار در دوران كفرش اسير شد و بار ديگر پس از اسلام آوردن ، و جملهء « دلّ على قومه السّيف » اشاره به سخنى است كه\r\n\r\n\r\n","description":"","footnote":"\r\n( 1 ) كامل ابن اثير ، جلد 2 ، صفحهء 381 .\r\n","page_name":" 651 ","page_number":651},
  {"content":"\r\n\r\nاشعث با خالد بن وليد در يمامه داشت ، اشعث قبيلهء خويش را فريب داد و به آنان خيانت كرد و خالد آنها را به قتل رساند ، به همين دليل قبيله‌اش او را « عرف النّار » ناميدند . اين لقب را به افراد خائن و پيمان‌شكن مىگفتند » .\r\nبعضى از مورّخان و شارحان نهج البلاغه گفته‌اند اشعث داستانى با خالد بن وليد نداشته ، بلكه ماجراى او با زياد بن لبيد بوده كه در بسيارى از تواريخ اسلامى به آن تصريح شده است ، ولى به گفتهء ابن ميثم در شرح نهج البلاغهء خود ، از آن جا كه شريف رضى مرد دانشمند و آگاهى بوده ، ممكن است او به تاريخى در اين زمينه دست يافته باشد كه به ما نرسيده است . « 1 » همان گونه كه در سابق نيز اجمالا اشاره شد « عرف » در اصل به معنى برآمدگى است ، به همين دليل محلّ روييدن يالهاى اسب و خروس را عرف مىگويند ( و گاه به خود يال نيز عرف گفته مىشود ) و عرفات را از اين نظر عرفات مىنامند كه سرزمين بلندى است كه اطراف آن را كوههايى گرفته است و اعراف ، ديوارى است كه در ميان بهشت و دوزخ كشيده شده است . « 2 » اگر افراد خائن و پيمان‌شكن را « عرف النّار » مىناميدند به خاطر اين بوده است كه آنها براى قوم خود آتش مىافروختند و گويى به منزلهء زبانه‌ها و يالهاى اين آتش بودند .\r\n\r\nنكته‌ها\r\n\r\n1 - اين برخورد شديد براى چه بود ؟\r\nممكن است كسانى كه به تاريخ اشعث بن قيس ، اين منافق كوردل آشنا نباشند ، از برخورد شديدى كه امام ( ع ) نسبت به او كرده تعجب كنند كه چگونه او\r\n\r\n\r\n","description":"","footnote":"\r\n( 1 ) شرح ابن ميثم ، جلد 1 ، صفحهء 325 .\r\n( 2 ) لسان العرب ، مقاييس اللغة و مجمع البحرين .\r\n","page_name":" 652 ","page_number":652},
  {"content":"\r\n\r\nرا لعن و نفرين مىكند و لعن خدا و همهء لعن كنندگان را نثار او مىكند ! سپس او را به اوصافى مانند بافندهء ( دروغ و باطل ) و منافق و فرزند كافر ، كسى كه نه در اسلام ارزش و منزلتى داشته و نه در كفر ، كسى كه حتّى نسبت به اقوام و نزديكانش مرتكب خيانت شده ، توصيف مىكند .\r\nولى هنگامى كه تاريخچهء سياه و زشت و شوم زندگى اين مرد را كه در غالب تواريخ اسلامى آمده است بررسى كنيم و ببينيم تا چه حد مايهء فساد در ميان مسلمين و حتّى در دوران جاهليّت بود ، و چگونه آتش بيار معركه‌هاى مختلف مىشد تا آن جا كه او را « عرف النّار » ناميدند ، آن گاه تعجّب ما زايل مىشود و قبول مىكنيم كه « اشعث بن قيس » استحقاق بيش از اين مقدار را داشت و آنچه امام ( ع ) بيان فرموده ، تنها مقدارى از اعمال و صفات زشت اوست ، هر چند اين چند جملهء كوتاه ، گويا و رساست كه مىتواند چهرهء واقعى او را در افكار منعكس كند .\r\nدر واقع آنچه در اين كلام آمده ، بيان بخشى از اوصاف اشعث بن قيس است و يك رهبر آگاه بايد در موقع لزوم ، افراد منافق و توطئه‌گر را به جامعه معرفى كند تا در دام او گرفتار نشوند ، مخصوصا گروهى از مردم ، به ويژه نسل جوان كه از سابقهء زندگى او خبر ندارند ، گرد او جمع نشوند ، و اين همان افشاگرى به حق است ، نه دشنام گويى و ناسزا .\r\n\r\n2 - چگونه امام ( ع ) چنين مرد منافقى را تحمّل مىكرد ؟\r\nاز آنچه در نكتهء بالا و در شرح خطبه آمد ممكن است اين سؤال به وجود آيد كه اگر اشعث بن قيس چنين سابقهء ننگين و رسوايى داشته ، و منشأ آن همه مفاسد بوده است ، چرا امام ( ع ) وجود او را تحمّل مىكرد و دستور اعدامش را نمىداد ؟ ! پاسخ اين است كه : برخورد پيشوايان اسلام با منافقين پيچيده بوده است ، چرا كه آنها چهرهء دوگانه‌اى داشته‌اند ، در باطن ، كفر و توطئه و فساد و در ظاهر ،\r\n\r\n","description":"","footnote":"","page_name":" 653 ","page_number":653},
  {"content":"\r\n\r\nاسلام و نماز و قرآن ، به همين دليل حذف كردن آنها از صحنهء اجتماع منشأ تنشهايى مىشده و دستاويز به دست منافقان ديگر مىداده كه چرا مسلمان و نمازخوان به سوى قبله را مىكشند ، بخصوص اگر مانند اشعث ، قوم و قبيلهء نيرومندى داشت تنشها بيشتر مىشد .\r\nاين مشكل در عصر رسول اللّه ( ص ) نيز دقيقا وجود داشت ، و رفتار پيامبر را با منافقان كوردل كه در چهرهء اسلام ظاهر مىشدند پيچيده و مشكل مىساخت ، تا آن جا كه در حديث معروفى از پيغمبر اكرم ( ص ) مىخوانيم كه فرمود : « لو لا انّى اكره ان يقال انّ محمّدا ( ص ) استعان بقوم حتّى اذا ظفر بعدوّه قتلهم لضربت اعناق قوم كثير ، اگر نه به خاطر اين بود كه من ناخوش دارم افرادى بگويند :\r\nمحمّد ( ص ) از گروهى كمك گرفت و پس از پيروزى بر دشمنان ، ياران خود را كشت ( اگر چنين نبود ) من گردنهاى گروه زيادى را مىزدم » . « 1 » آرى ! گروهى از منافقين بودند كه در صفوف مسلمين خود را پنهان مىكردند و حتّى در ميدانهاى جنگ همگام با مسلمانان شركت مىكردند ، و برخورد شديد با آنها ، اين توهّم را براى بعضى از ناآگاهان ايجاد مىكرد كه اسلام حافظ خون مسلمين نيست ! و به همين دليل به خاطر نداريم كه پيامبر ( ص ) دستور قتل منافقى را در تمام دوران زندگيش داده باشد .\r\nولى اين امر مانع از آن نبود كه پيامبر ( ص ) و از آن بالاتر قرآن مجيد در مورد آنها به طور عام و احيانا به طور خاص افشاگرى كند تا مردم مراقب آنها باشند .\r\n\r\n\r\n","description":"","footnote":"\r\n( 1 ) وسائل الشيعه ، ابواب حدّ المرتد ، باب 5 ، حديث 3 .\r\n","page_name":" 654 ","page_number":654},
  {"content":"\r\n\r\n\r\nخطبهء بيستم و من كلام له عليه السّلام و فيه ينفر من الغفلة و ينبّه الى الفرار للّه\r\nفانّكم لو قد عاينتم ما قد عاين من مات منكم لجزعتم و وهلتم ، و سمعتم و اطعتم ، و لكن محجوب عنكم ما قد عاينوا ، و قريب ما يطرح الحجاب ! و لقد بصّرتم ان ابصرتم ، و اسمعتم ان سمعتم ، و هديتم ان اهتديتم ، و بحقّ اقول لكم : لقد جاهرتكم العبر ، و زجرتم بما فيه مزدجر ، و ما يبلّغ عن اللّه بعد رسل السّماء الّا البشر . « 1 »\r\n\r\nترجمه\r\nسخنى از امام ( ع ) كه از غفلت برحذر مىدارد و فرار ( و حركت ) به سوى خداوند را يادآور مىشود :\r\nاگر شما آنچه را كه مردگانتان بعد از مرگ مشاهده كرده‌اند ، مىديديد ناله سر مىداديد و وحشت مىكرديد و به سخن حق گوش فرا مىداديد و اطاعت مىكرديد ، ولى آنچه آنها ديده‌اند از شما مستور و پنهان است ، امّا به زودى پرده‌ها كنار مىرود ( و همه چيز را مشاهده خواهيد كرد ) اگر چشم بصيرت را بگشاييد ، وسايل بينايى شما فراهم شده است ، و اگر گوش شنوا داشته باشيد سخنان حق به گوش شما رسانده شده ، و اگر\r\n\r\n\r\n","description":"","footnote":"\r\n( 1 ) مرحوم كلينى در كتاب كافى در باب « ما يجب من حقّ الامام على الرّعيّة » بخشى از اين خطبه را در ذيل روايتى آورده است ( به جلد اوّل كافى ، باب ما يجب من حق الامام على الرعية ، حديث 3 ، صفحهء 405 مراجعه شود ) .\r\n","page_name":" 655 ","page_number":655},
  {"content":"\r\n\r\nاهل هدايت باشيد وسايل هدايت فراهم گشته ، ( آرى ! ) به حق مىگويم حوادث عبرت‌انگيز ، خود را آشكارا به شما نشان داده است و با صداى رسا و مؤثّر ، از آنچه ممنوع است نهى شده‌ايد ، و هيچ كس بعد از رسولان آسمان ( فرشتگان ) جز بشر عهده‌دار تبليغ از سوى پروردگار نخواهد بود ( پس در انتظار چه نشسته‌ايد ؟ ) .\r\n\r\nشرح و تفسير\r\n\r\nبه زودى پرده‌ها كنار مىرود !\r\nطبق اين گفتار ، امام ( ع ) به همهء مردم هشدار مىدهد كه از خواب غفلت بيدار شوند و كوتاهيهاى خود را در طريق اطاعت و بندگى ، جبران كنند و از آيندهء وحشتناكى كه در پيش است بر حذر باشند و از تاريخ گذشته ، عبرت بگيرند و براى ساختن آينده ، از آن استمداد جويند .\r\nدر بخش اوّل از اين سخن مىفرمايد : « اگر شما آنچه را كه مردگانتان بعد از مرگ مشاهده كرده‌اند مىديديد ، شيون مىكرديد و وحشت مىنموديد و ( به دنبال آن ) به سخن حق گوش فرا مىداديد و اطاعت مىكرديد » ( فانّكم لو قد عاينتم ما قد عاين من مات منكم لجزعتم و وهلتم « 1 » ، و سمعتم و اطعتم ) .\r\nاز بعضى روايات استفاده مىشود كه حضرت ، اين سخن را در « جمعهء اوّل بعد از بيعت » بيان فرموده و مطابق روايت « كافى » نخست به مردم هشدار مىدهد كه نسبت به پيشوايان خود خيانت نكنند و وحدت صفوف خود را حفظ كنند و از آنچه مايهء تفرقه است بپرهيزند ، سپس جمله‌هاى بالا را براى تأكيد اين معنى بيان\r\n\r\n\r\n","description":"","footnote":"\r\n( 1 ) « وهلتم » از مادهء « وهل » ( بر وزن وهب ) به معنى از دست دادن شكيبايى در برابر حوادث سخت ، و ترسيدن و ناله كردن است .\r\n","page_name":" 656 ","page_number":656},
  {"content":"\r\n\r\nكرده است .\r\nدر اين كه منظور مشاهدهء چه موضوعاتى است كه بعد از رفع حجاب تن و بينا شدن چشم دل و مشاهدهء عوالم بعد از مرگ ، انسان را در وحشت و اضطراب فرو مىبرد و به جزع وا مىدارد ؟ در ميان دانشمندان گفتگوست ، ولى مسلّم اين است كه انسان در آن حالت از دو موضوع ، شديدا ناراحت مىشود : نخست اين كه نتايج اعمال خويش را در برابر خود مىبيند و عقوبات و كيفرهايى را كه در انتظار اوست مشاهده مىكند و ديگر اين كه از كوتاهيهاى گذشتهء خويش تأسّف مىخورد كه مىتوانست با استفاده از سرمايهء عمر و امكاناتى كه خدا در اختيار او قرار داده بود به اوج سعادت برسد و به عالم ملكوت و جوار قرب خدا راه يابد ، ولى همهء اين فرصتها را از دست داد و از همه بدتر اين كه راهى به سوى بازگشت نيست .\r\nسپس در ادامهء اين سخن مىفرمايد : « ولى آنچه آنها ديده‌اند از شما مستور و پنهان است ، امّا به زودى پرده‌ها كنار مىرود ( و شما نيز آن وضع وحشتناك را مشاهده خواهيد كرد ) » ( و لكن محجوب عنكم ما قد عاينوا ، و قريب ما يطرح الحجاب ) .\r\nاين كه شما از همه چيز غافليد و دل به دنيا بسته‌ايد و موقعيت خود را در اين جهان فراموش كرده‌ايد ، به خاطر همان است كه حجابى ميان شما و آن منازل وحشتناك و مواقف خطرناك افتاده ، ولى فراموش نكنيد كه فراموش كردن اين واقعيّات سبب نابودى آنها نمىشود چرا كه به زودى پرده‌ها بالا مىرود و همه چيز را مشاهده خواهيد كرد و اين در زمانى است كه نه وحشت و اضطراب و جزع و فزع كارساز است و نه درهاى توبه باز است .\r\nدر اين جا سؤالى پيش مىآيد و آن اين كه : چرا خداوند در همين زندگى معمولى دنيا اين حجابها را كنار نمىزند تا مردم بيدار شوند و به خود آيند ؟\r\nدر آيات قرآن به پاسخ اين سؤال اشاره شده است و آن اين كه : اگر حجاب كنار رود و مردم به صورت محسوس و قطعى ، آن واقعيتها را ببينند كمترين تخلف\r\n\r\n","description":"","footnote":"","page_name":" 657 ","page_number":657},
  {"content":"\r\n\r\nآنها سبب مجازات دردناكى در همين دنيا مىشود چون عذرى باقى نمىماند . در آيهء 8 سورهء انعام مىخوانيم :  « وَ لَوْ أَنْزَلْنا مَلَكاً لَقُضِيَ الْأَمْرُ ثُمَّ لا يُنْظَرُونَ »  ، اگر آن گونه كه آنها تقاضا دارند كه فرشته‌اى آشكارا نازل شود و پيام الهى را به آنها بدهد تا ايمان بياورند ، چنانچه بعد از مشاهدهء فرشته ، ايمان نياورند به حيات آنها خاتمه داده خواهد شد ( و بلافاصله عذاب الهى بر آنها نازل خواهد گرديد ) » .\r\nاز اين گذشته با مشاهدهء عينى مسائل پس از مرگ ، ايمان آوردن ، دليل بر اطاعت و بندگى نخواهد بود و در واقع شبيه ايمان اضطرارى است همان گونه كه افراد - حتّى كودكان - هنگامى كه دستشان به آتش نزديك شود فورا عكس العمل نشان مىدهند ، هر گاه پرهيز از گناه به اين صورت در آيد هرگز دليل بر تقوا و بندگى خدا نخواهد بود .\r\nاين كه مىفرمايد : « قريب ما يطرح الحجاب ، به زودى حجاب بر چيده مىشود » به خاطر آن است كه عمر انسان هر قدر طولانى باشد باز در برابر عمر دنيا و گستردگى زمان آخرت ، لحظات زودگذرى بيش نيست .\r\nسپس امام ( ع ) در بخش ديگرى از كلام خود به نكتهء مهمّى در اين رابطه اشاره مىكند و آن اين كه : گر چه شما عالم پس از مرگ را با چشم خود نديده‌ايد ، ولى به اندازهء كافى دلايل آن در اختيار شماست « اگر چشم بصيرت بگشاييد وسايل بينايى شما فراهم است و اگر گوش شنوا داشته باشيد سخنان حق به گوش شما رسانده شده و اگر اهل هدايت باشيد وسايل هدايت فراهم گشته است » ( و لقد بصّرتم ان ابصرتم ، و اسمعتم ان سمعتم ، و هديتم ان اهتديتم ) .\r\nبنا بر اين عذرى براى شما باقى نمانده و هرگز در پيمودن راه خطا معذور نيستيد ! چرا كه واقعيتهاى مربوط به جهان پس از مرگ ، گر چه پشت پرده قرار دارد ولى از سه طريق شما از آن آگاهيد : نخست از طريق مسائل عبرت‌انگيزى كه در اين جهان با چشم خود مىبينيد ، آثار فراعنه در پيش چشم شماست ، قبور درهم\r\n\r\n","description":"","footnote":"","page_name":" 658 ","page_number":658},
  {"content":"\r\n\r\nشكستهء نياكان كه نشانهء ناپايدارى اين دنياست مشهود است ، سرنوشت شوم تبهكاران و اقوام ظالم و ستمگر را بسيار ديده‌ايد كه به خوبى نشان مىدهد دست قدرتى در پشت آن است و آن را حساب شده هدايت مىكند و از سوى ديگر آيات الهى در كتب آسمانى از اين حقايق پرده برداشته و در دلايل نقلى كه از پيامبران خدا به ما رسيده است بيان شده ، و از سوى سوّم اگر عقل خود را به كار گيريد و اهل هدايت باشيد ، دلايل عقلى نيز كم نيست و معاد و عالم پس از مرگ از اين طريق نيز آشكار است .\r\nبنا بر اين هر يك از سه جملهء بالا اشاره به يكى از اين دلايل سه گانه است :\r\nحسّ و نقل و عقل .\r\nاين احتمال نيز وجود دارد كه جملهء اوّل اشاره به دلايل حسّى و عقلى باشد ( چون « بصيرت » به درك عقلى نيز گفته مىشود ) و جملهء دوّم اشاره به دلايلى نقلى و جملهء سوّم اشاره به هدايت برخاسته از آنهاست .\r\nسپس در جمله‌هاى بعد كه آخرين بخش اين كلام است به شرح اين معنى پرداخته و سه نكته را بيان مىفرمايد :\r\nنخست اين كه : « به حق مىگويم كه حوادث عبرت‌انگيز ، خود را آشكارا به شما نشان داده است ! » ( و بحقّ اقول لكم : لقد جاهرتكم العبر ) .\r\nاين حوادث كه تمام صفحهء تاريخ بشريّت را پر كرده‌اند و در طول زندگى كوتاه خودمان نيز نمونه‌هاى زيادى از آن را ديده‌ايم چيزى نيست كه بر كسى مكتوم و پوشيده باشد و يا نياز به كنجكاوى و دقّت زياد داشته باشد . آثار فرعونها و نمرودها و قيصرها و كسرىها كه يك روز با قدرت عجيب حكومت مىكردند و امروز جز مشتى خاك از آنها باقى نمانده ، در هر طرف نمايان است . كاخهاى ويران شدهء آنها ، قبرستانهاى خاموش ، تخت و تاجهاى به تاراج رفته ، هر كدام به زبان بىزبانى به نسل موجود و نسلهاى آينده درس عبرت مىدهد .\r\n\r\n","description":"","footnote":"","page_name":" 659 ","page_number":659},
  {"content":"\r\n\r\nويرانه‌هايى كه از شهرها و آباديهاى بلا ديدهء اقوام گنهكار و گردنكش در گوشه و كنار جهان وجود دارد ، درسهاى عبرت ديگرى است .\r\nقرآن مجيد مىگويد : « شما پيوسته صبحگاهان از كنار ( ويرانه‌هاى شهرهاى ) آنها عبور مىكنيد و همچنين شبانگاهان ، آيا نمىانديشيد ؟ »   « وَ إِنَّكُمْ لَتَمُرُّونَ عَلَيْهِمْ مُصْبِحِينَ وَ بِاللَّيْلِ أَ فَلا تَعْقِلُونَ »   « 1 » و در جاى ديگر مىفرمايد : « چه بسيار باغها و چشمه‌هايى كه از خود به جاى گذاشتند - و زراعتها و قصرهاى جالب و گران‌قيمت و نعمتهاى فراوان ديگر كه در آن غرق بودند - ( آرى ) ! اين چنين بود ماجراى آنها و ما آنها را به اقوام ديگرى به ارث داديم »     « كَمْ تَرَكُوا مِنْ جَنَّاتٍ وَ عُيُونٍ وَ زُرُوعٍ وَ مَقامٍ كَرِيمٍ وَ نَعْمَةٍ كانُوا فِيها فاكِهِينَ كَذلِكَ وَ أَوْرَثْناها قَوْماً آخَرِينَ »     .\r\nدر آيهء بعد از آن مىافزايد : « نه آسمان بر آنها گريست و نه زمين براى آنها گريان شد و به هنگام نزول مرگ و عذاب ، كمترين مهلتى به آنها داده نشد »  « فَما بَكَتْ عَلَيْهِمُ السَّماءُ وَ الْأَرْضُ وَ ما كانُوا مُنْظَرِينَ »  . « 2 » قرآن و روايات اسلامى پر است از اين گونه آيات و سخنان هشدار دهنده . شعرا و ادبا نيز هر يك در اشعار خود به طور گسترده ، اين حوادث عبرت‌انگيز را با بيانات قوى منعكس كرده‌اند و تعبير « لقد جاهرتكم العبر » به خوبى تحقّق يافته است .\r\nدر دوّمين نكته مىفرمايد : « با صداى رسا و مؤثر ( از آنچه ممنوع است ) نهى شده‌ايد » ( و زجرتم بما فيه مزدجر ) . « 3 » اين نهى ممكن است به زبان تكوين باشد كه از درون تاريخ و اخبار پيشين و آثار بازماندهء آنها در دل خاك بر مىخيزد همان گونه كه قرآن مىگويد :  « وَ لَقَدْ » \r\n\r\n\r\n","description":"","footnote":"\r\n( 1 ) سورهء صافات ، آيات 137 و 138 .\r\n( 2 ) سورهء دخان ، آيات 25 تا 29 .\r\n( 3 ) « زجرتم و مزدجر » از مادهء « زجر » است كه به معنى بازداشتن از كارى است با صداى بلند ، سپس به هر گونه منع و بازداشتن از انجام كارى اطلاق شده است و همچنين در مورد نهى از گناهان به كار مىرود .\r\n","page_name":" 660 ","page_number":660},
  {"content":"\r\n\r\n « جاءَهُمْ مِنَ الْأَنْباءِ ما فِيهِ مُزْدَجَرٌ »  ، به اندازهء كافى براى نهى و انزجار آنها از بديها ، اخبار ( امّتهاى پيشين ) به آنها رسيده است » . « 1 » يا به زبان تشريع و از طريق وحى باشد كه در كتب آسمانى منعكس است .\r\nبه اين ترتيب اتمام حجّت كافى با هر دو زبان ( زبان تكوين و تشريع ) حاصل شده و هيچ كس در بىاعتنايى و غفلت خود معذور نيست .\r\nدر سوّمين و آخرين جمله مىفرمايد : « و هيچ كس بعد از رسولان آسمان ( فرشتگان ) جز بشر عهده‌دار تبليغ از سوى پروردگار نخواهد بود » ( و ما يبلّغ عن اللّه بعد رسل السّماء الّا البشر ) .\r\nاشاره به اين كه شما در انتظار چه نشسته‌ايد ؟ در انتظار اين هستيد كه فرشتگان آسمان بر شما نازل شوند و آيات الهى را بخوانند ؟ همان گونه كه بهانه‌جويان از كفّار در عصر رسول خدا ( ص ) مىگفتند :  « لَوْ ما تَأْتِينا بِالْمَلائِكَةِ إِنْ كُنْتَ مِنَ الصَّادِقِينَ »  ، اگر تو راست مىگويى چرا فرشتگان را نزد ما نمىآورى » ؟ « 2 » قرآن در پاسخ آنها مىگويد :  « ما نُنَزِّلُ الْمَلائِكَةَ إِلَّا بِالْحَقِّ وَ ما كانُوا إِذاً مُنْظَرِينَ »  ، ما فرشتگان را جز به حق نازل نمىكنيم ( هر چشمى توان ديدن آنها را ندارد و آنها تنها براى آشكار شدن حق نازل مىشوند نه به عنوان بهانه‌جويى اين و آن ، بعلاوه ، اگر فرشتگان نازل شوند و آنها ايمان نياورند ) به آنها مهلت داده نخواهد شد ( و به عذاب الهى نابود مىگردند ) » . « 3 » بنا بر اين تنها افرادى از بشر ، يعنى انبياى الهى واسطهء ابلاغ پيامهايى هستند كه وسيلهء ملائكهء مقرّب الهى فرستاده مىشود .\r\nكوتاه سخن اين كه : خداوند به قدر كافى اتمام حجّت فرموده ، هم از طريق\r\n\r\n\r\n","description":"","footnote":"\r\n( 1 ) سورهء قمر ، آيهء 4 .\r\n( 2 ) سورهء حجر ، آيهء 7 .\r\n( 3 ) سورهء حجر ، آيهء 8 .\r\n","page_name":" 661 ","page_number":661},
  {"content":"\r\n\r\nمشاهدات حسّى آثار اقوام پيشين و هم از طريق وحى و هم از طريق عقل ، و هيچ كس نمىتواند به بهانهء اين كه فرشته‌اى بر من نازل نشده ، سرپيچى كند .\r\n\r\nنكته عالم پس از مرگ\r\nدرست است كه ميان ما و جهان پس از مرگ پرده‌هاى ضخيمى افتاده و حجابهاى ظلمانى اجازه نمىدهد كه ما حوادث جهان برزخ را ببينيم ( و بايد همچنين باشد ، چرا كه اگر حجابها كنار مىرفت كورهء امتحان سرد مىشد و همه كس به صورت اجبار يا شبيه اجبار به سوى حق مىرفتند و مطيع و عاصى ، از هم شناخته نمىشدند ) ولى آيات قرآن و روايات پيشوايان معصوم به گوشه‌هايى از اين عالم وحشتناك اشاره كرده است و نشان داده ، چگونه انسان گنهكار با مشاهدهء فرشتهء مرگ غرق در وحشت مىشود و هنگامى كه اعمال خود و آثار آن را پيش چشم خود حاضر مىبيند فرياد ملتمسانهء او بلند مىشود و به فرشتگان مرگ مىگويد : « خدا را ! شما اى فرشتگان الهى مرا بازگردانيد تا از گناه توبه كنم و تقصيرات خود را جبران نمايم ، شايد اعمال صالحى براى اين جا بيندوزم »   « رَبِّ ارْجِعُونِ لَعَلِّي أَعْمَلُ صالِحاً فِيما تَرَكْتُ »   . « 1 » ولى به زودى با پاسخ منفى رو به رو مىشود چرا كه در اين گونه دوره‌هاى انتقالى ، راه بازگشت وجود ندارد همان گونه كه جنين به رحم مادر باز نمىگردد و ميوه‌اى كه از درخت جدا شد هرگز به شاخسار نمىچسبد .\r\nامير مؤمنان على ( ع ) در بعضى از خطبه‌هاى نهج البلاغه شرح مبسوطى در اين زمينه دارد كه در اين جا تنها به يك جملهء آن اشاره مىكنيم ، مىفرمايد : « به هنگام\r\n\r\n\r\n","description":"","footnote":"\r\n( 1 ) سورهء مؤمنون ، آيات 99 و 100 .\r\n","page_name":" 662 ","page_number":662},
  {"content":"\r\n\r\nنزول مرگ ، انسان ناگهان از خواب غفلت بيدار مىشود و در اين انديشه فرو مىرود كه عمرش را در چه راه فانى كرده و روزگارش را در چه راهى سپرى نموده است ، به ياد ثروتهايى كه جمع كرده ، مىافتد ، همان ثروتهايى كه در گردآوريش چشم بر هم گذارده و حلال و حرام و مشكوك را از هم نشناخته است و اكنون هنگام جدايى از آن و واگذارى به دست وارثان فرا رسيده است . . . » ( يفكّر فيم افنى عمره و فيم اذهب دهره و يتذكّر اموالا جمعها اغمض فى مطالبها . . . و اشرف على فراقها تبقى لمن ورائه ) . « 1 » آرى ! اين بيدارى و آگاهى و اين جزع و بيتابى ، همه از مشاهدهء عالم پس از مرگ و ملك الموت حاصل مىشود .\r\nرهبران الهى از منزلگاههاى پر خوف و خطرى كه در پيش داريم ما را با خبر ساخته‌اند اگر گوش شنوا داشته باشيم .\r\nپروردگارا ! به ما چشم عبرت‌بين و گوش شنوا و دل آگاه مرحمت كن ! تا پيش از فوت وقت ، زاد و توشهء لازم ، از منزلگاه زودگذر دنيا برگيريم و با قلبى آرام و نفس مطمئنّه به سوى جهان ابدى پرواز كنيم و در جوار رحمتت با نيكان و پاكان همراه باشيم كه بهترين رفيقان و همنشينانند  « وَ حَسُنَ أُولئِكَ رَفِيقاً »  .\r\nخداوندا ! توفيق تكميل اين كار بزرگ را نيز به ما مرحمت فرما .\r\nپايان نيمهء ماه مبارك رمضان ( ميلاد مسعود امام مجتبى ( ع ) ) سنهء 1416 مطابق با 16 - 11 - 74\r\n\r\n\r\n","description":"","footnote":"\r\n( 1 ) خطبهء 109 .\r\n","page_name":" 663 ","page_number":663},
  {"content":"\r\n . \r\n\r\n","description":"","footnote":"","page_name":" 664 ","page_number":664}
  ]