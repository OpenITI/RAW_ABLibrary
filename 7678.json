[
  {"content":"\r\n\r\nكامل\r\nتاريخ بزرگ اسلام وايران\r\nتأليف\r\nعلامهء شهير\r\nعز الدين علي بن الأثير\r\nترجمهء :\r\nابو القاسم حالت\r\nجلد بيستم و ششم\r\n\r\n","description":"","footnote":"","page_name":" 1 ","page_number":1},
  {"content":"\r\n\r\n.\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\n612 وقايع سال ششصد و دوازدهم هجرى قمرى\r\n\r\nكشته شدن منكلى و فرماندارى اغلمش در سرزمين‌هائى كه به دست داشت\r\nدر اين سال ، در ماه جمادى الاول ، منكلى صاحب همدان و اصفهان و رى و شهرهايى كه ميانشان قرار داشت ، شكست خورد و پا به گريز نهاد و كشته شد .\r\nسبب اين پيشامد آن بود كه او - همچنان كه گفتيم - بر شهرها دست يافت و ايدغمش را كشت . لذا از ديوان خلافت رسولى فرستاده شد تا او را به خاطر اين كار سرزنش كند .\r\nمنكلى امير اوزبك بن پهلوان ، فرمانرواى آذربايجان ، را هم كه سرور و ولىنعمتش بود ، تهديد كرده و به وحشت انداخته بود .\r\nخليفه عباسى ، الناصر لدين اللّه ، كه آن سركشى را از منكلى ديد براى اوزبك بن پهلوان پيام فرستاد و او را به جنگ با منكلى برانگيخت ، و وعده داد كه در اين پيكار به دو يارى كند .\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nخليفه به نزد جلال الدين اسماعيلى ، دارندهء دژهاى اسماعيليان در شهرهاى ايران ، مانند الموت و غيره ، كسى را فرستاد تا به دو دستور دهد كه اوزبك را در جنگ با منكلى ياورى كند .\r\nميان خليفه و اوزبك نيز چنين قرار شد كه پس از پيروزى بر منكلى ، برخى از شهرهاى وى از آن خليفه ، و برخى ديگر از آن اوزبك باشد . برخى از آنها نيز به جلال الدين اسماعيلى داده شود .\r\nپس از اين قرار ، خليفه لشكر انبوهى را بسيج كرد و مملوك خود ، مظفر الدين سنقر ، را هم كه ملقب به وجه السبع بود به فرماندهى آن گماشت .\r\nبراى مظفر الدين كوكبرى بن زين الدين على كوچك هم ، كه در آن هنگام صاحب اربل و شهر زور و توابع آن بود ، پيام فرستاد و دستور داد كه با لشكريان خود حاضر شود و فرماندهى كل همهء لشكرها را در دست داشته باشد ، چنان كه در جنگ ، تنها از او دستور بگيرند .\r\nاو نيز حاضر شد .\r\nلشكرهاى موصل و ديار جزيره و حلب نيز فرا رسيدند .\r\nبدين گونه لشكريان بسيارى گرد هم آمدند و به سوى همدان روانه شدند .\r\nسپاهيان اوزبك بن پهلوان و جلال الدين اسماعيلى نيز همه به ايشان پيوستند .\r\nمنكلى كه چنين ديد ، از دستشان گريخت و به كوه پناه برد .\r\nلشكريان دشمن ، او را دنبال كردند و در دامنهء كوه اردو زدند در حالى كه او بر فراز كوه ، نزديك شهر كرج ، بود .\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nلشكريان خليفه و همراهانشان همه از كميابى خواربار و خوراك به سختى در تنگنا بودند ، و اگر منكلى در جاى خويش مىماند ، دشمنانش نمىتوانستند بيش از ده روز در برابرش ايستادگى كنند .\r\nولى او به طمع پيروزى با برخى از لشكريان خود از كوه فرود آمد و در برابر امير اوزبك قرار گرفت .\r\nسربازان او به امير اوزبك حمله بردند و اوزبك هم نتوانست پايدارى كند و از پيششان گريخت .\r\nياران منكلى برگشتند و از كوه بالا رفتند . امير اوزبك نيز به خيمه‌گاه خويش بازگشت .\r\nمنكلى كه چنين ديد ، طمعش فزونى يافت و روز بعد با همهء لشكر خود از كوه فرود آمد .\r\nدو لشكر براى نبرد در برابر يك ديگر صف آرائى كردند ، و سخت‌ترين جنگى كه ممكن بود ، ميانشان در گرفت .\r\nاين بار منكلى شكست خورد و باز از كوه بالا رفت .\r\nاگر در جاى خود مىماند ، هيچ كس نمىتوانست از كوه بالا رود و بر او دست يابد . دشمنان او تنها كارى كه مىتوانستند بكنند ، اين بود كه از او دست بردارند و بازگردند .\r\nولى او شب هنگام شترى گرفت و از جايگاه خود دور شد و گريزان به راه افتاد .\r\nگروه اندكى از لشكرش او را پيروى كردند و بقيه نيز پراكنده شدند و هر يك از گوشه‌اى فرا رفتند .\r\nپس از فرار منكلى ، لشكر خليفه و همچنين امير اوزبك بر\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nشهرهاى او دست يافتند .\r\nآنچه قرار بود از اين شهرها به جلال الدين رئيس اسماعيليان داده شود ، داده شد .\r\nباقى را نيز امير اوزبك گرفت و آن را به اغلمش ، مملوك برادر خود ، واگذار كرد .\r\nامير اغلمش به سلطان علاء الدين محمد خوارزمشاه روى آورده و نزدش مانده بود .\r\nبعد برگشت و در آن جنگ شركت جست و امتحان خود را داد .\r\nاوزبك نيز او را به حكومت آن شهرها گماشت .\r\nسپس هر دسته از آن لشكريان به شهرهاى خويش بازگشتند .\r\nاما منكلى گريزان به سوى شهر ساوه رهسپار گرديد .\r\nدر ساوه شحنه‌اى بود كه با منكلى دوستى داشت . از اين رو منكلى كسى را پيشش فرستاد تا از او براى ورود به شهر اجازه بگيرد .\r\nاو نيز اجازه داد و خود نيز براى استقبال او از شهر بيرون رفت .\r\nهمين كه او را ديد ، در برابرش زمين بوسيد و او را وارد شهر كرد و در خانهء خويش سكونت داد .\r\nآنگاه سلاحش را گرفت و خواست او را در بند كند و پيش اغلمش بفرستد .\r\nولى منكلى درخواست كرد كه خودش او را بكشد و به پيش اغلمش نفرستد .\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nاو نيز منكلى را كشت و سرش را به نزد امير اوزبك فرستاد .\r\nامير اوزبك نيز سر را به بغداد فرستاد .\r\nروزى كه سر منكلى وارد بغداد شد روزى فراموش ناشدنى به شمار مىرفت .\r\nچيزى كه بود از اين بابت چنان كه بايد و شايد خاطر خليفه شاد نشد زيرا در همان هنگام كه سر به شهر رسيد ، پسرش نيز درگذشت .\r\nاز اين رو سر را برگرداندند و به خاك سپردند .\r\n\r\n","description":"","footnote":"","page_name":" 7 ","page_number":7},
  {"content":"\r\n\r\n\r\nدرگذشت پسر خليفه\r\nدر اين سال ، در بيستم ماه ذى القعده ، فرزند خليفه عباسى الناصر لدين اللّه درگذشت .\r\nاو پسر كوچك‌ترين بود كه لقب الملك المعظم و نام ابو الحسن على داشت .\r\nخليفه از دو پسر خود ، اين يكى را بيش‌تر دوست داشت .\r\nاو را براى وليعهدى و جانشينى خويش نامزد كرده و به خاطر او پسر بزرگ‌تر خود را از ولايت عهد انداخته بود .\r\nابو الحسن على ، كه خدايش بيامرزاد ! جوانمرد بود و بخشش و نيكى بسيار مىكرد .\r\nخوشرفتار بود و خاص و عام دوستش داشتند .\r\nسبب مرگ او اين بود كه به بيمارى اسهال گرفتار شد و در پى اين بيمارى جان سپرد .\r\nاز مرگ او خليفه دچار اندوهى گرديد كه همانندش شنيده نشده بود تا جائى كه به فرمانروايان اطراف پيام داد و آنان را از فرستادن رسولى براى تسليت به وى و شركت در سوگ فرزندش منع كرد .\r\n\r\n","description":"","footnote":"","page_name":" 8 ","page_number":8},
  {"content":"\r\n\r\nديگر هيچ نامه‌اى را نمىخواند و به هيچ پيامى گوش نمى - داد . از همه بريد و تنها با غم‌ها و ماتم‌هاى خويش نشست .\r\nبه اندازه‌اى اندوه و بيتابى در او ديده شد كه پيش از آن همانندش شنيده نشده بود .\r\nپس از درگذشت پسر خليفه ، جسدش را روز بيرون بردند .\r\nمردم نيز پيشاپيش تابوت او راه مىپيمودند تا به آرامگاه جده او ، نزديك قبر معروف كرخى ، رسيدند و او را در آن جا به خاك سپردند .\r\nهمين كه تابوت داخل آرامگاه گرديد ، درها بسته شد و صداى فرياد بلندى از درون آرامگاه به گوش رسيد كه مىگفتند صداى خليفه بود .\r\nاما تودهء مردم بغداد ، سخت دچار اندوه و بيتابى شدند .\r\nزارى و سوگوارى در سراسر بغداد شب و روز ادامه داشت .\r\nدر بغداد محله‌اى نماند كه از آن بانگ ناله و زارى به گوش نرسد . زنى نبود كه اندوه خويش را آشكار نسازد .\r\nاين گونه سوگوارى در بغداد نه در قديم شنيده شده بود نه ايام جديد .\r\nمرگ او هنگامى روى داد كه سر منكلى به بغداد رسيد .\r\nبه موكب خليفه و ساير افراد دستور داده شد تا براى ديدن سر منكلى از شهر بيرون روند .\r\nمردم همه از شهر بيرون رفتند .\r\nهمين كه سر را وارد شهر كردند و تا دم محله حبيب آوردند ،\r\n\r\n","description":"","footnote":"","page_name":" 9 ","page_number":9},
  {"content":"\r\n\r\nفرياد برخاست كه پسر خليفه درگذشته است .\r\nبنابر اين سر برگردانده شد .\r\nاين خوى جهان است كه شادى آن از اندوه جدا نيست ولى مصيبت‌هاى آن از رنگ شادى دور است .\r\n\r\n","description":"","footnote":"","page_name":" 10 ","page_number":10},
  {"content":"\r\n\r\n\r\nدست يافتن سلطان محمد خوارزمشاه بر غزنه و توابع آن\r\nدر اين سال ، در ماه شعبان ، خوارزمشاه محمد بن تكش بر شهر غزنه و توابع آن دست يافت .\r\nسبب اين پيروزى آن بود كه خوارزمشاه وقتى بر مردم خراسان و فرمانرواى باميان و غيره چيره شد ، كسى را پيش تاج الدين الدز فرستاد كه صاحب غزنه بود و ما پيش از اين اخبار او را تا دست‌يابى او بر غزنه شرح داديم .\r\nخوارزمشاه كسى را پيش وى فرستاد تا از او بخواهد كه به نام خوارزمشاه خطبه بخواند و سكه بزند و يك فيل براى وى بفرستد تا با او مصالحه كند و غزنه را در دستش باقى گذارد و ديگر معارضش نشود .\r\nتاج الدين الدز نيز بزرگان دولت خود را گرد آورد و با ايشان به كنكاش پرداخت .\r\nبزرگترين سردار ميان ايشان قتلغ تكين نام داشت كه از مملوكان شهاب الدين غورى نيز بود .\r\nاو در دولت الدز قدرت و نفوذى داشت و از او فرمان مىبردند\r\n\r\n","description":"","footnote":"","page_name":" 11 ","page_number":11},
  {"content":"\r\n\r\n. او نايب الدز در غزنه بود .\r\nاو گفت :\r\n« من صلاح در اين مىبينم كه به نام خوارزمشاه خطبه بخوانى و آنچه مىخواهد به او بدهى و از جنگ و جدال با او بياسائى ، زيرا ما نيروى نبرد با اين سلطان را نداريم . »\r\nديگران نيز همين حرف را زدند .\r\nتاج الدين الدز نيز به آنچه از وى خواسته شده بود تن در داد و به نام خوارزمشاه خطبه خواند و سكه زد و فيلى هم برايش فرستاد .\r\nآنگاه فرستادهء خوارزمشاه را باز گرداند و خود به شكار رفت .\r\nبعد قتلغ‌تكين ، والى غزنه ، براى خوارزمشاه پيام فرستاد و او را به غزنه فرا خواند تا غزنه را تسليم وى كند .\r\nخوارزمشاه نيز شتابان رو به راه نهاد و چنان تند شتافت كه خودش پيش از خبرش بدان جا رسيد .\r\nقتلغ‌تكين شهر غزنه و قلعهء آن را به دو سپرد .\r\nخوارزمشاه همين كه وارد غزنه شد ، از لشكريان غورى ، به ويژه تركان ، هر كس را كه در آن جا يافت ، كشت .\r\nوقتى كه اين خبر به تاج الدين الدز رسيد ، گفت :\r\n« پس قتلغ‌تكين چه كرده و با بودن او در قلعه شهر چگونه خوارزمشاه قلعه را گرفته است ؟ » به او گفتند :\r\n« قتلغ‌تكين خودش كسى است كه خوارزمشاه را به غزنه فرا\r\n\r\n","description":"","footnote":"","page_name":" 12 ","page_number":12},
  {"content":"\r\n\r\nخوانده و شهر و قلعه را به دو تسليم كرده است . »\r\nتاج الدين الدز كه وضع را چنين ديد با همراهان خود گريزان به لاهور رفت .\r\nخوارزمشاه در غزنه ماند و همين كه بر شهر و قلعه به خوبى چيره شد ، قتلغ تكين را احضار كرد و از او پرسيد :\r\n« وضع تو با تاج الدين الدز چطور بود ؟ » خوارزمشاه خود از آن حال آگاه بود ولى مىخواست از زبان خود قتلغ تكين بشنود تا اعتراف او را دستاويزى براى كيفر او قرار دهد .\r\nقتلغ تكين پاسخ داد :\r\n« ما هر دو مملوكان شهاب الدين بوديم و الدز جز سالى چهار ماه تابستان در غزنه نمىماند . هميشه من فرمانرواى غزنه بودم و همهء كارها نيز با صلاحديد من انجام مىشد . »\r\nخوارزمشاه گفت :\r\n« وقتى تو حق دوستى و مهربانى رفيقت را كه به تو نيكىها كرده بود ، رعايت نكردى ، با من چه خواهى كرد . و اگر فرزندم را پيش تو بگذارم با او چه خواهى كرد ؟ » آنگاه او را بازداشت كرد و اموال بسيارى از او گرفت كه عبارت از انواع گوناگون اشياء و كالاهاى گرانبها بود و سى رأس از چارپايان آنها را حمل مىكردند .\r\nچهار صد غلام نيز داشت كه همه را فرا خواند .\r\nپس از اين كه دارائى او را گرفت ، خونش را ريخت .\r\nسپس پسر خود ، جلال الدين ، را با گروهى از سرداران و\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nسپاهيان خويش در غزنه گذاشت .\r\nاين هم گفته شده است كه خوارزمشاه غزنه را در سال 613 به تصرف در آورد .\r\n\r\n","description":"","footnote":"","page_name":" 14 ","page_number":14},
  {"content":"\r\n\r\n\r\nچيره شدن تاج الدين الدز بر لاهور و كشته شدن او\r\nتاج الدين الدز همين كه از غزنه گريخت و به لاهور رفت ، ناصر الدين قباجه براى روبرو شدن با وى آماده گرديد .\r\nناصر الدين قباجه نيز از مملوكان سلطان شهاب الدين غورى بود و بر شهرهاى لاهور و ملتان و اوجه و ديبل و غيره تا كرانهء دريا ، فرمانروائى مىكرد . و نزديك به پانزده هزار سوار در اختيار داشت .\r\nبر عكس ، براى تاج الدين الدز تنها قريب هزار و پانصد سوار باقى مانده بود .\r\nلشكريان تاج الدين الدز و ناصر الدين قباجه در برابر هم صف آراستند و به جنگ پرداختند .\r\nدر اين پيكار جناح راست و همچنين جناح چپ لشكر الدز شكست خورد .\r\nفيل‌هائى هم كه داشت به غنيمت گرفته شد و براى او باقى\r\n\r\n","description":"","footnote":"","page_name":" 15 ","page_number":15},
  {"content":"\r\n\r\nنماند جز دو فيل كه در قلب لشكر بودند .\r\nفيلبان او گفت :\r\n« اكنون كه چنين است ، به خاطر خوشبختى تو خطر مىكنم . »\r\nآنگاه به يكى از فيل‌ها دستور داد تا به پرچم ويژه‌اى كه قباجه دارد ، حمله برد و آن را بگيرد .\r\nبه فيل ديگر نيز دستور داد كه او هم چتر فرمانروائى قباجه را بگيرد .\r\nاين دو فيل كار خود را انجام دادند . يكى پرچم قباجه را گرفت و ديگرى چترش را .\r\nفيل‌هائى كه تربيت شده و آموخته باشند ، زبان فيلبان را مىدانند و آنچه به ايشان گفته مىشود مىفهمند . اين را ما ديديم .\r\nآن دو فيل سپس حمله كردند و الدز نيز با عده‌اى كه از آن لشكر برايش مانده بود همراه فيل‌ها به دشمن حمله برد در حالى كه سر خود را برهنه كرده بود و مىگفت :\r\n« يا پيروزى يا مرگ ! » دو لشكر در هم آميختند و به زد و خورد پرداختند .\r\nآن دو فيل هم به هر دستورى كه فيلبان دربارهء گرفتن پرچم و چتر به آنها مىداد عمل مىكردند .\r\nسرانجام ناصر الدين قباجه و لشكرش شكست خوردند و تاج الدين الدز شهر لاهور را گرفت .\r\nپس از آن به سوى شهرهاى ديگر هندوستان رهسپار شد تا دهلى و غيره را كه در دست مسلمانان بود ، بگيرد .\r\nدر دهلى سردارى فرمان مىراند به نام ترمش كه لقبش\r\n\r\n","description":"","footnote":"","page_name":" 16 ","page_number":16},
  {"content":"\r\n\r\nشمس الدين بود .\r\nترمش از مملوكان قطب الدين ايبك به شمار مىرفت و قطب - الدين خود نيز مملوك سلطان شهاب الدين غورى بود .\r\nشمس الدين ترمش ، بعد از سرور خود ، قطب الدين ، بر هند دست يافته بود .\r\nترمش ، همين كه خبر هجوم تاج الدين الدز را شنيد ، با همهء لشكريان خود براى پيكار با او شتافت و نزديك شهر سماتا با او روبرو شد و به جنگ پرداخت .\r\nدر اين جنگ تاج الدين الدز و لشكرش شكست خوردند و گريختند .\r\nتاج الدين گرفتار گرديد و كشته شد .\r\nالدز در فرمانروائى رفتارى پسنديده داشت . دربارهء مردم داد و دهش و مهربانى بسيار مىكرد ، به ويژه با بازرگانان و بيگانگان .\r\nاز كارهاى نيك او يكى اين بود كه فرزندانى داشت و آموزگارى را به تعليم ايشان گماشته بود .\r\nيكى از آنها را آموزگار چنان زد كه جان سپرد .\r\nالدز او را احضار كرد و گفت : « بيچاره ! به چه علت اين كار را كردى ؟ » آموزگار پاسخ داد : « به خدا سوگند كه من جز ادب كردن او قصد ديگرى نداشتم . و او اتفاقا مرد ! » الدز گفت : « راست مىگوئى . »\r\nآنگاه خرجى او را داد و گفت :\r\n\r\n","description":"","footnote":"","page_name":" 17 ","page_number":17},
  {"content":"\r\n\r\n« زود از اين جا برو و غيب شو چون مادرش تاب دورى فرزند خود را ندارد و چه بسا كه تو را بكشد . من هم نمىتوانم جلوى او را بگيرم . »\r\nمادر بچه ، همين كه خبر مرگ جگر گوشه خود را شنيد ، به جست و جوى استاد پرداخت تا او را بكشد .\r\nولى او را نيافت و او نيز از اين مهلكه سالم جست .\r\nاين از كارهاى نيك يكى از مردم بود كه شنيده شد .\r\n\r\n","description":"","footnote":"","page_name":" 18 ","page_number":18},
  {"content":"\r\n\r\n\r\nبرخى ديگر از رويدادهاى سال\r\nدر اين سال وجيه الدين مبارك بن ابو الازهر ، سعيد بن دهان واسطى نحوى درگذشت .\r\nاو نابينا بود .\r\nاز دانشمندان زبر دست به شمار مىرفت و به كمال بن انبارى و ديگران درس داده بود .\r\nنخست حنبلى بود ، بعد حنفى و سپس شافعى شد . لذا ابو البركات بن زيد تكريتى دربارهء وى اين شعر را سرود :\r\n الا مبلغا عنى الوجه رسالة * و ان كان لا تجدى لديه الرسائل\r\nتمذهبت للنعمان من بعد حنبل * و فارقته اذ غورتك المآكل\r\nو ما اخترت رأى الشافعى تدينا * و لكنما تهوى الذى هو حاصل\r\nو عما قليل انت لا شك صائر * الى مالك ، فافطن لما انا قائل \r\n( اى پيك به وجيه الدين پيامى برسان ، اگر چه اين پيام‌ها به\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nكار او نمىخورد .\r\nبگو به خاطر سفره رنگين از مذهب حنبل دست كشيدى و مذهب ديگرى اختيار كردى . و وقتى كه سير شدى ، از اين مذهب هم دورى جستى .\r\nراه شافعى را نيز از روى ديندارى برنگزيدى ، بلكه در اين راه چيزى مىخواستى كه يافتى .\r\nبىگمان چندى نمىگذرد كه به مذهب مالكى مىگروى .\r\nاينك از آنچه مىگويم آگاه باش . )\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n\r\n( 613 ) وقايع سال ششصد و سيزدهم هجرى قمرى\r\n\r\nدرگذشت ملك ظاهر فرمانرواى حلب\r\nدر اين سال ، در ماه جمادى الآخر ، ملك ظاهر غازى بن صلاح الدين يوسف بن ايوب ، فرمانرواى حلب و منبج و جاهاى ديگرى از شام ، زندگى را بدرود گفت .\r\nبه بيمارى اسهال درگذشت .\r\nمردى سختگير بود و به همهء كارهاى خود رسيدگى مىكرد .\r\nدر گرد آوردن پول از راه‌هاى غير عادى كوشش بسيار مىنمود .\r\nگناه را سخت كيفر مىداد و اهل بخشايش و گذشت نبود .\r\nاقامتگاهى داشت كه بسيارى از شاعران و كسانى كه از خاندان‌هاى بزرگ بودند ، از اطراف شهرها بدان جا روى مىآوردند و او در آن جا از ايشان به گرمى پذيرائى مىكرد و براى ايشان - جيره‌هاى شايسته‌اى قرار مىداد .\r\nوقتى بيمارى او سخت شد ، پسر خردسال خويش را وليعهد\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nخود ساخت .\r\nاين پسر نامش محمد و لقبش الملك العزيز غياث الدين بود .\r\nسه سال بيش‌تر نداشت .\r\nملك ظاهر ولايت عهد را از فرزند بزرگ خود دريغ كرد و آن را به اين پسر خردسال واگذاشت زيرا مادر او ، دختر عمويش ملك عادل ابو بكر بن ايوب ، فرمانرواى مصر و دمشق و شهرهاى ديگر بود .\r\nلذا ملك ظاهر اين پسر را وليعهد خود ساخت تا عمويش حلب و غيره را براى او باقى گذارد و با او بر سر آنها نجنگد .\r\nاز عجايبى كه حكايت مىشد اين بود كه ملك ظاهر پيش از بيمارى خود ، رسولى را به نزد عموى خويش ملك عادل در مصر فرستاد تا او را دربارهء شناسائى ولايت عهد فرزند خردسالش سوگند دهد .\r\nملك عادل كه اين پيام را شنيد ، گفت :\r\n« سبحان اللّه ! به اين سوگند چه نيازى است ؟ ملك ظاهر مثل يكى از فرزندان من است . » ( يعنى هنوز جوان است . )\r\nفرستادهء ملك ظاهر گفت :\r\n« ملك ظاهر اين طور خواسته و او را به وليعهدى برگزيده است . چاره‌اى نيست جز اين كه درخواستش را بپذيريد . »\r\nملك عادل گفت :\r\n« چه بسيار قوچ كه در چراگاه است ولى بره در دكان قصابى است . » و سوگند ياد كرد .\r\nاتفاقا فرستادهء ملك ظاهر هنوز در راه بود كه ملك ظاهر\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nدرگذشت .\r\nهنگامى كه پسر خردسال خويش را وليعهد و جانشين خود ساخت يك خادم رومى را نيز كه نامش طغرل و لقبش شهاب الدين بود ، اتابك و مربى او قرار داد .\r\nشهاب الدين طغرل از بندگان نيك خداوند بود . بخشش و كارهاى نيك بسيار مىكرد .\r\nپس از درگذشت ملك ظاهر ، شهاب الدين با مردم نيكرفتارى كرد و به عدل و داد پرداخت .\r\nبسيارى از رسوم ناشايستهء معمول را از ميان برد . املاكى را كه از صاحبانشان گرفته بودند به ايشان پس داد .\r\nدر تربيت آن طفل نيز به بهترين وجهى كوشيد و شهرهاى او را حفظ كرد .\r\nدر اثر نيكرفتارى و دادگسترى او كارها سر و سامان يافت .\r\nاو جاهائى را هم كه تصرفش براى ملك ظاهر دشوار بود ، به تصرف در آورد .\r\nاز جملهء اين نقاط تل باشر بود كه ملك ظاهر نمىتوانست بر آن دست يازد و پس از درگذشت صاحبش ، كيكاوس ، فرمانرواى روم ، چنان كه ما به خواست خداى بزرگ در جاى خود ذكر خواهيم كرد ، تل باشر به دست شهاب الدين افتاد .\r\nبراى ملوك و فرزندان ملوك چه زشت است كه چنين مرد بيگانهء تنهائى رفتارش از رفتار ايشان بهتر باشد و بيش‌تر از آنان از اموال مردم چشم بپوشد و به نيكوكارى نيز نزديك‌تر از ايشان باشد .\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nمن امروز در ميان كسانى كه كارهاى مسلمانان را بر عهده دارند نيك رفتارتر از او كسى را نمىشناسم .\r\nخدا او را زنده بدارد و حفظ كند . من هر چه از او شنيدم نيكو و پسنديده بود .\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n\r\nپاره‌اى ديگر از رويدادهاى سال\r\nدر اين سال ، در ماه محرم ، در بصره تگرگ بسيارى باريد .\r\nاين تگرگ فراوان باريد و بسيار درشت هم بود . كوچك - ترين دانه‌اش شباهت به نارنگى بزرگى داشت . دربارهء بزرگ‌ترينش هم حرفهائى زده شد كه آدمى از ذكرش شرم دارد .\r\nاين تگرگ بسيارى از سرهاى درختان خرما را شكست .\r\nدر اين سال ، در ماه محرم ، خليفه عباسى الناصر الدين اللّه ، دو فرزند پسر خود ، المعظم على ، را به شوشتر فرستاد .\r\nاين دو فرزند ، مؤيد و موفق بودند .\r\nهمراه آن دو نيز مؤيد الدين نايب الوزاره و عز الدين شرابدار را فرستاد .\r\nآن دو مدت كمى در آن جا ماندند .\r\nبعد موفق با نايب الوزاره و شرابدار در اواخر ربيع الآخر به بغداد برگشت .\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nدر اين سال ، در ماه صفر ، بادى سياه و سخت در بغداد وزيد كه گرد و خاك و سياهى و تيرگى بسيار داشت .\r\nاين باد ريگ و شن بسيار پاشيد و درختان بسيارى را نيز از جا كند .\r\nمردم هراسان شدند و به آه و زارى پرداختند .\r\nباد از سر شب تا يك سوم شب ادامه يافت . بعد فرو نشست .\r\nدر اين سال تاج الدين زيد بن حسن بن زيد كندى ابو اليمن از جهان رفت .\r\nاو در بغداد به جهان آمده و پرورش يافته بود . بعد به شام رفت و در دمشق ماند .\r\nدر نحو و لغت استاد سرآمد بود و در روايت حديث ، عالى اسناد مىكرد .\r\nفنون بسيارى از انواع علوم را مىدانست . خدايش بيامرزاد\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n\r\n( 614 ) وقايع سال ششصد و چهاردهم هجرى قمرى\r\n\r\nدست يافتن خوارزمشاه بر شهر جبل\r\nدر اين سال خوارزمشاه علاء الدين محمد بن تكش به سرزمين جبل رفت و آن جا را گرفت .\r\nحركت او به سوى جبل در اين هنگام علت‌هائى داشت .\r\nيكى اين كه او پس از چيره شدن بر ما وراء النهر و غلبه بر ختائيان كارش بالا گرفته و مقامش بلند شده بود و مردم از دور و نزديك او را فرمانبردارى مىكردند .\r\nديگر اين كه او مىخواست در بغداد به نام وى خطبه خوانده شود و لقب « سلطان » به وى اعطا گردد ولى كار بر خلاف اين بود چون مورد قبول ديوان خلافت واقع نمىشد زيرا او قصد داشت وقتى كه وارد بغداد شد ديگرى را بر خليفه مقدم بدارد و جانشين خليفه كند چون شايد در لشكر او صد تن بودند كه او آنان را شايسته‌تر از خليفه عباسى ، الناصر لدين اللّه ، مىدانست .\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nخليفه هم كه اين را مىشنيد به خشم مىآمد .\r\nديگر اين كه امير اغلمش وقتى شهرهاى جبل را گرفت ، چنان كه پيش از اين گفتيم ، در سراسر آن نواحى به نام سلطان محمد خوارزمشاه خطبه خواند .\r\nولى هنگامى كه باطنيان اغلمش را كشتند ، خوارزمشاه خشمگين شد و براى اين كه آن شهرها از فرمان وى بيرون نروند ، حركت كرد و با لشكريان بسيارى كه سراسر زمين را مىپوشاندند شتابان روانه گرديد تا به رى رسيد و آن جا را گرفت .\r\nاتابك سعد بن دكلا ، فرمانرواى شهرهاى فارس ، همين كه خبر كشته شدن اغلمش را شنيد ، لشكريان خود را گرد آورد و به سوى شهرهاى جبل حركت كرد .\r\nاو مىخواست كه آن نواحى را تا وقتى كه از نگهبان و پاسدار و مدافع تهى است ، تصرف كند .\r\nبدين منظور حركت كرد تا به اصفهان رسيد .\r\nمردم اصفهان به فرمان او در آمدند .\r\nبعد ، در انديشهء تصرف رى از آن جا به راه افتاد در حالى كه از رسيدن خوارزمشاه به رى آگاهى نداشت .\r\nنزديك رى ، پيشروان لشكر خوارزمشاه با او روبرو شدند .\r\nاتابك سعد گمان برد كه آنها لشكريان رى هستند و گرد آمده‌اند تا با او بجنگند و او را از دست يا بى به رى باز دارند .\r\nروى اين گمان با آنان به پيكار پرداخت و در اين جنگ پافشارى و سرسختى نشان داد تا جائى كه نزديك بود شكستشان بدهد .\r\nدر اين حال بود كه ناگهان چتر شاهى خوارزمشاه آشكار\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nگرديد .\r\nدربارهء آن چتر پرسش كرد و به او خبر دارند كه چتر از آن كيست ؟\r\nبه شنيدن اين خبر دست از جنگ كشيد ، لشكريان او گريختند ، خود او گرفتار گرديد و او را پيش خوارزمشاه بردند .\r\nولى سلطان محمد خوارزمشاه او را احترام گذارد و نوازش كرد و وعده داد كه او را از نيكى و مهربانى خويش بهره‌مند سازد .\r\nبدين گونه او را بر جان خويش ايمن ساخت و سوگندش داد كه نسبت به وى فرمانبردار باشد .\r\nسرانجام ميان آنان قرار بر اين شد كه اتابك سعد برخى از شهرها را به سلطان محمد خوارزمشاه واگذارد و برخى ديگر را براى خود نگاه دارد .\r\nپس از اين قرار سلطان محمد او را آزاد كرد و لشكرى همراه او به سوى شهرهاى فارس فرستاد تا شهرهايى را كه قرار بود تسليم كند به ايشان تحويل دهد .\r\nولى وقتى بدان سرزمين رسيد ديد پسر بزرگترش بر شهرهاى فارس چيره شده و اختيار آنها را به دست گرفته است .\r\nاين پسر نيز از تسليم آن شهرها به پدر خويش ، خوددارى كرد .\r\nولى اتابك سعد آن شهرها را به گونه‌اى كه در جاى خود خواهيم گفت ، گرفت و در آن جاها به نام خوارزمشاه خطبه خواند .\r\nسلطان محمد خوارزمشاه ، بعد به سوى ساوه رهسپار\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nگرديد .\r\nآنجا را گرفت و به عماد الملك واگذار كرد كه شمارگر و سان دهندهء سپاه وى ، و از اهالى ساوه بود .\r\nسپس به قزوين و زنجان و ابهر رفت و همه را گرفت بىاينكه به مانع يا مدافعى برخورد .\r\nآنگاه به همدان رفت و آن جا را به تصرف در آورد و همهء آن نواحى را به صاحبانش واگذار كرد .\r\nاصفهان ، و همچنين قم و كاشان را نيز گشود . فتوحات او سراسر آن شهرها را در برگرفت .\r\nميان او و اوزبك بن پهلوان ، صاحب آذربايجان واران نيز چنين قرار شد كه اوزبك به نام سلطان محمد خوارزمشاه در شهرهاى خود خطبه بخواند و به فرمان خوارزمشاه در آيد .\r\nسلطان محمد ، پس از اين پيروزيها ، بر آن شد كه روانهء بغداد گردد .\r\nنخست سردار بزرگى را با پانزده هزار سوار پيشاپيش خود فرستاد و حلوان را نيز به دو واگذاشت .\r\nبعد سردار ديگرى را به دنبال او روانه كرد .\r\nبه اندازهء دو يا سه روز راه از همدان گذشته بودند كه گرفتار برف سختى شدند .\r\nبرفى باريد كه همانندش شنيده نشده بود .\r\nچارپايان ايشان از پا در آمدند و بسيارى از آنها مردند .\r\nتركان بنى ترجم و كردان بنى هكار هم در بقيهء آنها طمع بستند و همه را ربودند چنان كه جز اندكى از آنها نتوانستند پيش\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nخوارزمشاه برگردند .\r\nخوارزمشاه كه چنين ديد آن را به فال بد گرفت و از بيم يورش تاتارها ، بر آن شد كه به خراسان بازگردد . چون او گمان مىبرد كه در مدت كوتاهى نيازش برآورده مىشود و به آنچه مىخواست مىرسد .\r\nولى گمان او بيهوده بود و ديد پيكارى را در دست دارد كه به درازا خواهد كشيد .\r\nاز اين رو ، سردارى را كه از سوى مادرش با وى خويشاوندى داشت و طائيسى ( يا طالشين ) خوانده مىشد به فرماندارى همدان گماشت .\r\nسراسر آن شهرها را نيز به پسر خود ، ركن الدين ، سپرد و عماد الملك ساوى را مأمور ساخت كه كارهاى دولت ركن الدين را بر عهده گيرد .\r\nعماد الملك ساوى در نزد سلطان محمد خوارزمشاه قرب و منزلت بسيار داشت و هم او بود كه خوارزمشاه را به حمله بر عراق واميداشت .\r\nخوارزمشاه به خراسان بازگشت و در محرم سال 615 به مرو رسيد .\r\nگروهى را نيز به ما وراء النهر فرستاد .\r\nهنگامى كه به نيشابور وارد شد ، روز جمعه در مسجد نزديك منبر نشست و به واعظ دستور داد كه خطبه خواندن به نام خليفه ، الناصر - لدين اللّه ، را قطع كند .\r\nو گفت : « خليفه مرده است . »\r\nاين پيشامد در ماه ذى القعده سال 614 روى داد .\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nوقتى كه به مرو رسيد در آن جا هم خطبه‌اى را كه به نام خليفه خوانده مىشد قطع كرد .\r\nدر بلخ و بخارا و سرخس هم همين كار را كرد .\r\nتنها خوارزم و سمرقند و هرات باقى ماند كه خطبه را قطع نمىكردند مگر زمانى كه دلشان مىخواست . چون آن شهرها با اين گونه مسائل درگيرى نداشتند . اگر مىخواستند ، خطبه مىخواندند ، و اگر نمىخواستند ، قطع مىكردند .\r\nاز اين رو به همان حال ماندند تا آنچه در اين باره ميبايست روى دهد ، روى داد .\r\nاين هم از خوشبختىهاى خاندان بزرگ عباسى بود كه هيچ كس در انديشهء آزارشان برنمىآمد مگر اين كه به كيفر عمل خود و بد انديشى خود مىرسيد .\r\nلذا چيزى نگذشت كه خوارزمشاه نيز بلائى بر سرش آمد كه نه قديم و نه جديد همانندش شنيده نشده بود ، و ما در جاى خود به ذكر آن خواهيم پرداخت .\r\n\r\n","description":"","footnote":"","page_name":" 32 ","page_number":32},
  {"content":"\r\n\r\n\r\nآنچه ميان اتابك سعد و فرزندانش گذشت\r\nپس از كشته شدن امير اغلمش ، صاحب شهرهاى جبل ، يعنى همدان و اصفهان و شهرهاى ميان آنها ، اتابك سعد بن دكلا ، فرمانرواى فارس ، لشكريان خويش را گرد آورد و از فارس رهسپار اصفهان گرديد .\r\nاصفهان را گرفت و مردم اصفهان نيز به فرمان وى در آمدند .\r\nبعد به طمع افتاد كه سراسر آن شهرها را بگيرد ، لذا از اصفهان روانهء رى گرديد .\r\nهمين كه به رى رسيد ، چنان كه پيش از اين گفتيم ، به لشكريان خوارزمشاه برخورد كه تازه بدان جا رسيده بودند .\r\nبر آن شد كه با پيشروان لشكر خوارزمشاه بجنگد ، و جنگيد تا جائى كه نزديك بود شكستشان بدهد .\r\nولى همين كه لشكريان خوارزمشاه آشكار شدند و او چتر سلطنتى خوارزمشاه را ديد ، دست و پاى خود را گم كرد و روحيه خود را باخت .\r\nتوانائى او از دست رفت . لشكريان او نيز زبون شدند و از\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nميدان رزم روى برتافتند .\r\nاتابك سعد به بند اسارت افتاد .\r\nاو را پيش خوارزمشاه حاضر كردند . خوارزمشاه او را گرامى داشت و به دلجوئى وى پرداخت و وعده داد كه با وى مهربان باشد .\r\nاو را همراه خود تا اصفهان برد و از آن جا او را به سرزمين فارس فرستاد كه تا اصفهان فاصلهء زياد نداشت .\r\nلشكرى را نيز به فرماندهى سردارى بزرگ همراه او كرد تا آنچه را كه قرار بود به خوارزمشاه تسليم كند ، از او تحويل بگيرند .\r\nچون ميان سلطان محمد خوارزمشاه و اتابك سعد قرار بر اين شده بود كه برخى از شهرهاى فارس متعلق به خوارزمشاه و برخى ديگر از آن اتابك سعد باشد . همچنين در سراسر فارس نيز به نام خوارزمشاه خطبه خوانده شود .\r\nاتابك سعد يكى از پسران خويش را در فارس جانشين خود ساخته بود .\r\nاين پسر همين كه شنيد پدرش به بند اسارت افتاده ، خطبهء فرمانروائى به نام خود خواند و خطبه‌اى را كه به نام پدرش خوانده مىشد ، قطع كرد .\r\nوقتى كه اتابك سعد با لشكر خوارزمشاه به فارس رسيد ، پسر از تسليم شهرها به پدر خويش ، خوددارى كرد و لشكريان خود را گرد آورد و براى پيكار با پدر خود شتافت .\r\nاما همين كه دو لشكر با يك ديگر روبرو شدند ، سپاهيان فارس به ولىنعمت خود ، اتابك سعد پيوستند و پسرش را با ياران ويژه‌اش\r\n\r\n","description":"","footnote":"","page_name":" 34 ","page_number":34},
  {"content":"\r\n\r\nتنها گذاشتند .\r\nپسر كه چنين ديد به پدر خود حمله برد .\r\nاتابك سعد گمان برد كه پسرش او را نشناخته است . از اين رو به وى گفت من فلانى هستم ! گفت : « من هم تو را مىخواستم . »\r\nدر اين هنگام اتابك به دفاع از خود پرداخت و با پسر خويش جنگيد .\r\nپسر ياراى ايستادگى در برابر او را نيافت و روى برتافت و گريخت .\r\nاتابك سعد به فارس رسيد و داخل فارس شد در حالى كه فرمانروائى خود را باز يافته بود .\r\nپسر او نيز گرفتار شد و به زندان افتاد .\r\nپسرش تا اين زمان كه سال 620 است در زندان به سر مىبرد . چيزى كه هست شنيدم اتابك زندان او را سبك‌تر ساخته و گشايشى برايش فراهم آورده است .\r\nپس از بازگشت خوارزمشاه به خراسان ، اتابك سعد در حق سردارى كه از سوى خوارزمشاه پيشش بود خيانت ورزيد و او را كشت و از فرمان خوارزمشاه نيز سرباز زد .\r\nخوارزمشاه در آن هنگام گرفتار پيشامد بزرگى بود كه وى را از رسيدگى به اين گونه كارها باز مىداشت .\r\nولى ، چنان كه ضمن وقايع سال 620 خواهيم گفت ، خداوند انتقام او را به دست پسرش ، غياث الدين ، از اتابك سعد گرفت . زيرا اتابك سعد در برابر مهربانى خوارزمشاه ناسپاسى كرده بود و ناسپاسى و كفران احسان نيز كيفرى بزرگ دارد .\r\n\r\n","description":"","footnote":"","page_name":" 35 ","page_number":35},
  {"content":"\r\n\r\n\r\nشهر دمياط و بازگشت آن به مسلمانان\r\nاين رويداد از آغاز تا پايان چهار سال و يك ماه كم به درازا كشيد .\r\nولى ما همهء آنها را ضمن وقايع اين سال آورديم و - پيشامدهائى را كه وابسته به آن بود به دنبال هم در اين جا ذكر كرديم تا همهء آنها پشت هم قرار گرفته باشد .\r\nدر اين سال كمك‌هاى اروپائيان از راه دريا به فرنگيان مقيم شام رسيد .\r\nاين كمك‌ها از رومية الكبرى ( ايتاليا ) و ساير كشورهاى فرنگيان در غرب و شمال بود .\r\nولى فرمانرواى رومية الكبرى ترتيب آنها و نظارت بر آنها را عهده‌دار بود زيرا او در نزد فرنگيان مقام و منزلت بسيار داشت .\r\nفرنگيان از دستور او سر نمىپيچيدند و از فرمان او روى بر نمى - تافتند خواه آن را مىپسنديدند و خواه نمىپسنديدند .\r\nلذا او لشكريانى را كه نزد خود داشت با گروهى از\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nسركردگان فرنگى آماده كرد .\r\nبه فرمانروايان ديگر فرنگى نيز دستور داد كه يا شخصا حضور يابند يا لشكرى بفرستند .\r\nهمه دستور او را به كار بستند و لشكرى بسيج كردند .\r\nاين لشكريان همه در عكا ، بر كرانهء شام ، گرد هم آمدند .\r\nملك عادل ابو بكر بن ايوب در اين هنگام در مصر به سر مىبرد .\r\nهمين كه خبر حركت فرنگيان را شنيد ، از مصر به شام روانه شد .\r\nاز آن جا به رمله ، و از رمله به لد رفت .\r\nفرنگيان ، در انديشهء پيكار با او ، از عكا به راه افتادند .\r\nملك عادل نيز به سوى ايشان رفت و بر آن بود كه از ايشان پيش افتد و زودتر به اطراف شهرهايى كه به عكا پيوسته بودند برسد تا آن نواحى را از دستبرد فرنگيان حفظ كند .\r\nولى فرنگيان كه حركت كرده بودند ، از او پيش افتادند .\r\nملك عادل در بيسان ، از خاك اردن ، فرود آمد .\r\nفرنگيان در ماه شعبان براى جنگ با او پيشروى كردند چون مىدانستند كه شمارهء لشكريان او اندك است زيرا لشكريانش در شهرها پراكنده بودند .\r\nملك عادل همين كه ديد فرنگيان به وى نزديك شده‌اند ، با آن دستهء كمى كه همراه داشت روبرو شدن با ايشان را صلاح ندانست چون مىترسيد از ايشان شكست بخورد .\r\nاو مردى دورانديش بود و احتراز و احتياط بسيار به كار\r\n\r\n","description":"","footnote":"","page_name":" 37 ","page_number":37},
  {"content":"\r\n\r\nمىبرد .\r\nلذا از بيسان دور شد و به سوى دمشق رفت تا نزديك دمشق به سر برد و كسانى را به شهرها بفرستد و لشكريانى را گرد آورد .\r\nهمين كه به مرج الصفر رسيد ، در آن جا اردو زد .\r\nمردم بيسان و توابع آن ، همين كه ملك عادل را نزد خود ديدند ، اطمينان خاطر يافتند و از شهرهاى خود دور نشدند چون گمان مىبردند كه فرنگيان به پيكار با ملك عادل اقدام نخواهند كرد .\r\nولى همين كه فرنگيان به اين جنگ اقدام كردند ، ملك عادل ناگهان بيسان را ترك گفت .\r\nبدين گونه مردم بيسان غافلگير شدند و جز اندكى از آنان ، نتوانستند جان بدر برند .\r\nآنچه ذخائر در بيسان گرد آمده بود ، و بسيار هم بود ، همه را فرنگيان گرفتند و اشياء و اموال فراوانى را به غنيمت بردند .\r\nاز بيسان تا بانياس همه جا را غارت كردند و دسته‌هائى از لشكر خود را به قريه‌ها فرستادند كه به خسفين و نوى و اطراف آن شهرها رسيدند و با مردم بانياس نيز به جنگ پرداختند .\r\nدر برابر اين شهر سه روز ماندند .\r\nاز آن جا به مرج عكا برگشتند در حالى كه از غنائم و زنان و كودكانى كه به بردگى گرفته بودند و مردانى كه اسير كرده بودند ، به اندازه‌اى با خود داشتند كه از بسيارى به شمار در نمىآمد . اينها بجز آن مقدارى بود كه كشته و سوزانده و نابود كرده بودند .\r\nدر مرج عكا چند روزى ماندند و در اين مدت استراحت كردند .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nسپس به صور رفتند و آهنگ شهر شقيف كردند و در جائى اردو زدند كه ميان ايشان و بانياس به اندازهء دو فرسنگ فاصله بود .\r\nپس از تاراج شهرهايى مانند صيدا و شقيف به عكا برگشتند .\r\nاين رويداد از نيمهء ماه رمضان تا عيد فطر به درازا كشيد .\r\nدر آن نواحى تنها كسانى كه از دست فرنگيان جان بدر بردند كه سبكبار بودند به اندازه‌اى كه توانستند خود را رهائى بخشند .\r\nشنيدم كه ملك عادل وقتى به مرج الصفر مىرفت ، در راه خود مردى را ديد كه چيزى را حمل مىكند ، گاهى راه مىرود و گاهى مىنشيند كه خستگى در كند .\r\nملك عادل تنها به سوى او رفت و گفت :\r\n« پير مرد ، اين قدر شتاب نداشته باش و به جان خود رحم كن . »\r\nمرد ، او را شناخت و گفت :\r\n« اى سلطان مسلمانان ، تو اين قدر در رفتن شتاب نكن . ما كه مىبينيم تو ما را در دست دشمنان رها كرده‌اى و به سوى شهرهاى خود مىروى ، چگونه شتاب نكنيم ! » از كارهائى كه ملك عادل كرد دور انديشى و مصلحت بينى بود تا در حالى كه لشكريانش پراكنده هستند با فرنگيان روبرو نشود و خود را به خطر نيندازد .\r\nاو همين كه در مرج الصفر اردو زد ، پسر خود ، الملك المعظم عيسى ، را كه فرمانرواى دمشق بود ، با دستهء شايسته‌اى از لشكر به نابلس فرستاد تا بيت المقدس را از دستبرد فرنگيان حفظ كنند .\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n\r\nمحاصرهء قلعهء طور به دست فرنگيان و ويران شدن آن\r\nفرنگيان ، همين كه در مرج عكا فرود آمدند ، خود را آماده ساختند و آلات محاصره ، مانند منجنيق و چيزهاى ديگر را برگرفتند و به سوى قلعهء طور تاختند .\r\nطور دژى بود بلند بر فراز كوهى نزديك عكا كه اندكى پيش ملك عادل آن را ساخته بود .\r\nفرنگيان به اين دژ رسيدند و آن را در ميان گرفتند و به سوى آن پيشروى كردند ، و از آن كوه بالا رفتند تا خود را به پاى ديوار دژ رساندند و چيزى نمانده بود كه آن را بگيرند .\r\nولى اتفاقا برخى از مسلمانانى كه در آن دژ به سر مىبردند ، يكى از فرمانروايان ايشان را كشتند .\r\nفرنگيان كه چنين ديدند ، آن دژ را رها كردند و برگشتند و در صدد رفتن به عكا برآمدند .\r\nمدت اقامت ايشان در برابر قلعهء طور هفده روز بود .\r\n\r\n","description":"","footnote":"","page_name":" 40 ","page_number":40},
  {"content":"\r\n\r\nپس از اين كه از طور دور شدند ، در عكا كه نزديك آن دژ بود ، ماندند .\r\nسپس ، به گونه‌اى كه ما به خواست خداى بزرگ شرح خواهيم داد ، از راه دريا به سوى سرزمين مصر روانه شدند .\r\nاز طرف ديگر ، پسر ملك عادل ، ملك المعظم عيسى ، به قلعهء طور رفت و آن دژ را ويران كرد و با خاك يكسان ساخت زيرا در نزديك عكا قرار داشت و نگهدارى آن دشوار بود .\r\n\r\n","description":"","footnote":"","page_name":" 41 ","page_number":41},
  {"content":"\r\n\r\n\r\nمحاصره شهر دمياط به دست فرنگيان تا هنگامى كه آن را گرفتند\r\nفرنگيان ، همين كه از محاصرهء طور برگشتند ، تا فرا رسيدن سال 615 در عكا به سر بردند .\r\nآنگاه از راه دريا به سوى شهر دمياط رهسپار شدند .\r\nدر ماه صفر بدان جا رسيدند و در كنار بيابان جيزه لنگر انداختند .\r\nميان ايشان و شهر دمياط رود نيل واقع بود و در نزديك دمياط قسمتى از رود نيل به درياى شور مىريخت .\r\nآنجا در رود نيل برج بزرگ و بلندى ساخته و زنجيرهائى از آهن ضخيم بر آن قرار داده و آن را در رود نيل تا ديوار دمياط كشيده بودند ، تا نگذارد كشتىهائى كه از درياى شور مىآيند وارد نيل شوند و به سرزمين مصر برسند .\r\nاگر آن برج و اين زنجيرها نبودند ، در سراسر مصر خاك مصر ، چه دور و چه نزديك ، هيچكس يافت نمىشد كه بتواند از ورود\r\n\r\n","description":"","footnote":"","page_name":" 42 ","page_number":42},
  {"content":"\r\n\r\nكشتىهاى دشمن به رود نيل جلوگيرى كند .\r\nفرنگيان وقتى در بيابان جيزه - كه ميانشان تا شهر دمياط رود نيل فاصله بود - اردو زدند ، گرداگرد آن نقطه ديوارى ساختند و در پاى ديوار نيز خندقى كندند تا نگذارند كسى بر آنان بتازد .\r\nبعد جنگ با مردم دمياط را آغاز كردند و آلات جنگى و وسائل پرتاب ساختند .\r\nهمچنين برج‌هائى ساختند تا آنها را با كشتى به آن برج بزرگ كه بر روى نيل بود برسانند و بجنگند و آن را تصرف كنند .\r\nآن برج پر از مردان جنگى بود .\r\nملك كامل پسر ملك عادل هم كه صاحب سرزمين مصر بود ، در منزلى كه آن را « عادليه » مىخواندند و نزديك شهر دمياط قرار داشت فرود آمده بود .\r\nلشكريان او با دمياط ارتباط نزديك برقرار كرده بودند تا نگذارند فرنگيان از آب بگذرند و به دمياط برسند .\r\nفرنگيان جنگى را كه براى تصرف آن برج آغاز كرده بودند ادامه دادند و پيگيرى كردند .\r\nولى كارى از پيش نبردند و سنگ‌اندازها و ساير آلات جنگى ايشان شكست .\r\nبا اين همه دست از پيكار برنداشتند و چهار ماه همچنان ماندند و نتوانستند آن برج را بگيرند .\r\nپس از تصرف آن برج ، زنجيرها را بريدند تا كشتىهاى ايشان از درياى شور وارد نيل شود و بر خشكى چيرگى يابند\r\n\r\n","description":"","footnote":"","page_name":" 43 ","page_number":43},
  {"content":"\r\n\r\nملك كامل كه چنين ديد ، به جاى آن زنجيرها جسر بزرگى ساخت تا به وسيلهء آن از پيشروى دشمن در رود نيل جلوگيرى كنند .\r\nفرنگيان در برابر اين جسر نيز سخت جنگيدند و پايدارى و پيگيرى بسيار كردند تا جسر را بريدند .\r\nپس از بريده شدن جسر ، ملك كامل چند كشتى بزرگ را گرفت و درون آنها را از آب پر كرد و همه را شكست و در رود نيل غرق كرد .\r\nاين كشتىها در زير آب سدى ايجاد كردند و راه كشتىهاى دشمن را بستند .\r\nفرنگيان كه اين وضع را ديدند به سوى خليجى رفتند كه در آن جا بود و آن را خليج ارزق مىخواندند .\r\nدر قديم رود نيل از آن جا جريان داشت .\r\nفرنگيان اين خليج را كندند و گود كردند و بدين ترتيب از كنار جاهائى كه كشتىهائى در نيل غرق كرده و راه را بسته بودند ، راه ديگرى گشودند .\r\nآنگاه آب درياى شور را در آن جارى ساختند و كشتىهاى خود را از اين راه وارد كردند تا جائى رسيدند كه « بوره » خوانده مىشد و آن جا نيز در خاك جيزه بود و روبروى اردوگاه ملك كامل قرار داشت .\r\nفرنگيان آن نقطه را از اين رو اختيار كردند كه مىخواستند از آن جا با ملك كامل بجنگند چون راهى در آن حدود براى جنگ با او وجود نداشت ، و شهر دمياط ميان ايشان و او حائل بود .\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nولى همين كه به بوره رسيدند ، روبروى او واقع شدند و در آب با او به جنگ پرداختند و چند بار به سوى او پيشروى كردند .\r\nولى هيچ سودى نبردند .\r\nزندگى مردم دمياط نيز به هيچ روى دگرگون نشد زيرا خواربار و كمك پى در پى براى ايشان مىرسيد .\r\nرود نيل نيز ميان ايشان و فرنگيان حائل بود . از اين رو دشمن به ايشان دسترس نداشت و آزارى به ايشان نمىرسيد .\r\nدروازه‌هاى دمياط گشوده بود و شهر از محاصره در تنگنا نمىافتاد و زيان نمىديد .\r\nچنان كه خداى بزرگ و توانا مىخواست ، اتفاقا ملك عادل در ماه جمادى الآخر سال 615 ، چنان كه انشاء اللّه در جاى خود شرح خواهيم داد ، در گذشت .\r\nبا مرگ او روحيهء مردم ضعيف شد . زيرا او سلطان راستين بود و تسلط واقعى داشت ، و فرزندان او نيز اگر فرمانروائى داشتند باز به حكم او و دستور او كار مىكردند ، و او بود كه آنان را به فرماندارى شهرها مىگماشت .\r\nدر چنين هنگامى كه مسلمانان سرگرم جنگ با دشمنان بودند ، ملك عادل از جهان رفت .\r\nاز جمله سردارانى كه در مصر به سر مىبردند ، سردارى بود كه عماد الدين احمد بن على خوانده مىشد و معروف به ابن مشطوب بود .\r\nاز كردان هكاريه به شمار مىرفت و بزرگترين امير در مصر بود .\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nهواخواه بسيار داشت و همهء سرداران ، به ويژه كردان به فرمان او گردن مىنهادند و از او اطاعت مىكردند .\r\nاين ابن مشطوب و سرداران ديگر همدست گرديدند و بر آن شدند كه ملك كامل را از فرمانروائى بر كنار سازند و برادرش ، ملك فائز بن عادل ، را به جايش بنشانند تا قدرت فرمانروائى بر او ، و بر شهرها ، در دست خودشان باشد .\r\nملك كامل ، همين كه از آن توطئه آگاه شد ، شبانه تنها از آن منزل دور شد و به قريه‌اى رفت كه آن را اشموم طناح مىگفتند .\r\nدر آن جا فرود آمد .\r\nلشكريان او بامداد برخاستند و فرمانرواى خويش را در ميان خود نيافتند .\r\nدر نتيجه ، هر كسى سوار شد و شتابان به دنبال او رفت .\r\nچنان رفتند كه حتى برادر به خاطر برادر خود درنگ نمىكرد .\r\nاز چادرها و دارائى و ذخائر و اسلحهء خويش نيز هيچ چيزى نتوانستند بردارند جز اندكى را كه سبك بود و بردنش دشوارى نداشت .\r\nبقيهء چيزها ، از خواربار و سلاح گرفته تا چارپايان و سرا - پرده‌ها و غيره همه را رها كردند و بر جا نهادند و به ملك كامل پيوستند .\r\nاما فرنگيان بامداد روز بعد برخاستند و هيچيك از مسلمانانى را كه هر روز بر كرانه نيل مىديدند ، نديدند .\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nچندى همچنان ماندند و نمىدانستند كه چه خبر است .\r\nولى همين كه كسى آمد و ايشان را از حقيقت حال آگاه ساخت ، سالم و ايمن از رود نيل گذشتند و به خاك دمياط رفتند بى اينكه كسى با ايشان بجنگد يا سد راهشان شود .\r\nگذشتن آنان از رود نيل در بيستم ماه ذى القعده سال 615 روى داد .\r\nهمين كه به لشكرگاه مسلمانان رسيدند ، آنچه يافتند به غنيمت بردند .\r\nاين غنائم به اندازه‌اى زياد بود كه شمارش آنها شمارگران را زبون مىساخت .\r\nملك كامل بدان جهة از سرزمين مصر دور مىشد كه به هيچيك از لشكريان خويش اعتماد نداشت .\r\nفرنگيان بدون تحمل هيچگونه رنج و سختى آنچه را كه يافتند تصاحب كردند .\r\nاز آن جا كه لطف خداى بزرگ شامل حال مسلمانان بود ، اتفاقا ملك معظم عيسى ، پسر ملك عادل ، دو روز پس از حركت برادرش ، ملك كامل ، به دو رسيد در حالى كه لشكريان همه سرگردان بودند .\r\nملك كامل به ديدن برادر خود ، قوت قلب و پشتگرمى و پايدارى يافت و در منزلى كه قرار گرفته بود ، ماند .\r\nاين با دو با همدستى يك ديگر ابن مشطوب را از مصر به سوى شام راندند .\r\nاو نيز به ملك اشرف پيوست و در شمار سرداران وى در آمد .\r\n\r\n","description":"","footnote":"","page_name":" 47 ","page_number":47},
  {"content":"\r\n\r\nهمين كه فرنگيان از نيل گذشتند و به سوى دمياط رفتند ، تازيان بيابانى هم با وجود دو دستگىهائى كه ميان قبيله‌هاى ايشان بود ، گرد هم آمدند و به تاراج شهرهاى نزديك دمياط پرداختند .\r\nراه‌ها را زدند و تباهى به بار آوردند و در تباهكارى زياده‌روى كردند .\r\nاينان براى مسلمانان از فرنگيان زيان‌آورتر بودند و بزرگ - ترين مصيبت مردم دمياط اين بود كه از لشكر مصر هيچكس در شهر وجود نداشت كه به دفاع پردازد . چون ملك كامل و لشكريانى كه با وى بودند ، از دستبرد دشمن به شهر جلوگيرى مىكردند .\r\nاين سربازان هم وقتى ناگهان خبر حركت فرمانرواى خود را شنيدند ، همه جايگاه خود را ترك كردند و ديگر هيچكس از لشكر وارد دمياط نشد .\r\nاين پيشامد ناگوار نتيجهء توطئه ابن مشطوب بود . از اين رو خداوند نيز او را مهلت نداد و چنان كه ما انشاء اللّه در جاى خود ذكر خواهيم كرد ، او را به عذابى سخت گرفتار ساخت . [ ( 1 ) 
  ]\r\nفرنگيان دمياط را احاطه كردند و از خشكى و دريا با مردم شهر به جنگ پرداختند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اشاره به آيهء دهم از سورهء الحاقه است كه چنين است :\r\n مافَعَصَوْا رَسُولَ رَبِّهِمْ فَأَخَذَهُمْ أَخْذَةً رابِيَةً  ( و با رسول پروردگارشان مخالفت كردند . خدا هم آنان را به عذابى سخت گرفتار ساخت . )\r\n( قرآن مجيد با ترجمهء مهدى الهى قمشه‌اى )\r\n","page_name":" 48 ","page_number":48},
  {"content":"\r\n\r\nدر اطراف خود نيز خندقى كندند تا مسلمانان نتوانند بر ايشان بتازند . اين رسم هميشگى ايشان بود .\r\nجنگ دمياط را پيگيرى كردند تا كار بر مردم شهر سخت شد و خواربار و توشهء ايشان به پايان رسيد .\r\nاز پيكار و ادامه پيكار نيز خسته شدند زيرا فرنگيان چون شمارهء افراد لشكرشان زياد بود دسته دسته به نوبت مىجنگيدند و هر گاه كه دسته‌اى خسته مىشدند دستهء ديگرى كه خستگى در كرده و تازه نفس بودند به ميدان مىآمدند ولى در دمياط سربازان آنقدر نبودند كه جنگ را در ميان خود نوبتى كنند .\r\nبا اين همه چنان ايستادگى كردند و پايدارى نشان دادند كه همانندش شنيده نشده بود .\r\nدر ميان آنان كشته و زخمى و مرگ و بيمارى ، بسيار شد .\r\nحلقهء محاصره‌اى كه گرداگردشان را فرا گرفته بود تا بيست و هفتم شعبان سال 616 ادامه يافت .\r\nسرانجام آن عده از مردم شهر كه زنده مانده بودند ، چون تعدادشان اندك بود و آذوقه هم نداشتند ، از نگهدارى شهر عاجز شدند .\r\nبنابر اين در تاريخ مذكور ، در برابر وعدهء امان كه از فرنگيان گرفتند شهر را تسليم كردند .\r\nگروهى كه نمىتوانستند حركت كنند در شهر ماندند و گروه ديگر از شهر كوچ كردند و به جاهاى ديگر رفتند .\r\n\r\n","description":"","footnote":"","page_name":" 49 ","page_number":49},
  {"content":"\r\n\r\n\r\nگرفتن مسلمانان دمياط را از فرنگيان\r\nفرنگيان همين كه بر دمياط دست يافتند ، در آن جا ماندند و دسته‌هائى از لشكريان خويش را به نواحى نزديك فرستادند كه به يغماگرى و كشتار پردازند .\r\nدر نتيجه ، مردم آن حدود جايگاه‌هاى خود را ترك گفتند و كوچ كردند .\r\nفرنگيان در ضمن به آباد ساختن و استوار كردن شهر پرداختند و در اين كار به قدرى كوشيدند كه آن را به صورت شهرى غير قابل دسترس در آوردند .\r\nاما ملك كامل در اطراف شهرهاى خود ، جائى كه نزديك فرنگيان بود ، اقامت گزيد تا قلمرو خود را از دستبرد آنان حفظ كند .\r\nفرنگيانى كه در شهرهاى خود به سر مىبردند وقتى شنيدند كه فرمانروايان ايشان شهر دمياط را گشوده‌اند از هر طرف به سوى دمياط روى آوردند . چنان كه اين شهر جايگاه مهاجرت ايشان شد .\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nملك معظم عيسى ، فرمانرواى دمشق ، هم به شام برگشت و بيت المقدس را ويران ساخت .\r\nاين كار را از آن جهة كرد كه مردم عموما از فرنگيان مىترسيدند .\r\nاسلام و اهل اسلام و شهرهاى اسلامى همه از سوى خاور و باختر به راه پستى و زبونى نزديك شده بودند .\r\nچنان كه ما به خواست خداى بزرگ در جاى خود ذكر خواهيم كرد ، تاتارها از سوى خاور پيشروى كرده و تا نواحى عراق و آذربايجان و اران و غيره رسيده بودند .\r\nفرنگيان نيز از سوى باختر تاخته و در سرزمين مصر ، شهرى مانند دمياط را كه دژهائى براى جلوگيرى از حملهء دشمنان نداشت ، تصرف كرده بودند .\r\nشهرهاى ديگر مصر و شام نيز نزديك بود از دست بروند .\r\nمردم همه از فرنگيان بيم داشتند و كار به جائى رسيده بود كه هر روز و شب انتظار بلائى را مىكشيدند .\r\nمردم سرزمين مصر نيز از بيم دشمن در صدد برآمدند كه از شهرهاى خود كوچ كنند و بروند .\r\nولى هنگام رهائى نبود .  « وَ لاتَ حِينَ مَناصٍ »  [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - از آيهء سوم سورهء ص كه چنين است :\r\n ماكَمْ أَهْلَكْنا مِنْ قَبْلِهِمْ مِنْ قَرْنٍ فَنادَوْا وَ لاتَ حِينَ مَناصٍ . \r\n( ما پيش از آنها طوايف بسيارى را به هلاك رسانديم و آنها هنگام قهر و غضب فريادها كردند و هيچ راه نجاتى بر آنها نبود . )\r\n( قرآن مجيد با ترجمهء مهدى الهى قمشه‌اى )\r\n","page_name":" 51 ","page_number":51},
  {"content":"\r\n\r\nدشمن از هر سو ايشان را احاطه كرده بود و اگر ملك كامل مىگذاشت كه آنها از مصر بروند شهرهاى مصر چنان تهى مىشد كه ديگر پرنده در آنها پر نمىزد .\r\nولى از مهاجرت مصريان جلوگيرى شد و آنان بر جاى خود ماندند .\r\nملك كامل پى در پى به دو برادر خويش ، ملك معظم عيسى فرمانرواى دمشق و ملك اشرف موسى بن عادل ، صاحب جزيره ابن عمر و ارمنستان و غيره ، نامه نگاشت و از آن دو يارى خواست .\r\nآن دو را تشويق كرد كه يا شخصا براى جنگ حضور يابند ، و يا اگر نمىتوانند خودشان حاضر شوند ، لشكرهائى برايش بفرستند .\r\nملك معظم عيسى ، فرمانرواى دمشق ، خود به نزد ملك اشرف موسى رفت كه در حران بود و ديد او نمىتواند كمكى بكند چون گرفتار دردسرى است كه در نتيجهء اختلاف مردم پيش آمده و بسيارى از كسانى كه فرمانبردار وى بودند ، از فرمانش سرباز زده‌اند .\r\nما در اين باره ، به خواست خداوند ، ضمن شرح وقايع سال 615 ، هنگام درگذشت ملك قاهر صاحب موصل ، توضيح خواهيم داد .\r\nبارى ، ملك اشرف براى رفع اختلافات از حران فرا - خوانده شد .\r\nاو نيز از برادر خويش پوزش خواست و بازگشت ، و كار فرنگيان همچنان به حال خود باقى ماند .\r\nاختلافات و ناسازگارىهائى كه در شهرهاى ملك اشرف وجود داشت ، رفته رفته از ميان رفت و حكامى كه از فرمان او سرباز زده بودند بار ديگر به فرمان وى در آمدند و تا سال 618 كارها بر او\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nراست شد و سر و سامان يافت .\r\nاما ملك كامل همچنان در برابر فرنگيان گرفتارى داشت .\r\nهمين كه سال 618 فرا رسيد و او كه دانست گرفتارىهاى داخلى ملك اشرف رفع شده و براى كمك به وى ديگر مانعى ندارد كسى را به نزد او فرستاد تا از او كمك بخواهد .\r\nهمچنين از برادر خود ، ملك معظم عيسى فرمانرواى دمشق ، يارى خواست .\r\nملك معظم پيش ملك اشرف رفت تا او را به حركت وادارد .\r\nملك اشرف نيز با لشكريانى كه همراه داشت رهسپار دمشق گرديد و به باقى لشكريان خويش نيز دستور داد تا در دمشق به دو بپيوندند .\r\nآنگاه در دمشق ماند و چشم به راه ورود ايشان شد .\r\nبرخى از سرداران و ياران ويژهء وى به دو توصيه كردند كه لشكريان خويش را بفرستد و خود به سرزمين خويش برگردد چون بيم آن ميرفت كه در غياب وى باز اختلافات و دو دستگىهائى به وجود آيد .\r\nولى او سخن ايشان را نپذيرفت و گفت :\r\n« من از سرزمين خود به انديشهء جهاد بيرون آمده‌ام و ناچارم كه اين انديشه را به كار بندم و به پايان برسانم . »\r\nآنگاه رهسپار مصر گرديد .\r\nسربازان فرنگى ، سواره و پياده ، همه از دمياط حركت كرده و براى جنگ با ملك كامل ، در برابر وى اردو زده بودند .\r\nميان دو لشكر خليجى از رودخانهء نيل واقع بود كه بحر\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nاشموم نام داشت .\r\nفرنگيان با منجنيق و كمان به سوى لشكريان اسلام سنگ و تير پرتاب مىكردند . و كار به جائى رسيده بود كه هم لشكر ملك كامل و هم همهء مردم يقين داشتند كه فرنگيان سرزمين مصر را خواهند گرفت .\r\nاما ملك اشرف موسى حركت كرد تا به مصر رسيد .\r\nبرادرش ، ملك كامل ، همين كه خبر نزديك شدن او و لشكريانش را شنيد ، به استقبال او شتافت و از او ديدار كرد .\r\nاو و مسلمانان ديگر از ديدار و همدستى دو برادر شادمان و خوشوقت شدند و اميدوار گرديدند كه شايد خداوند از اين راه پيروزى و كاميابى نصيب آنان كند .\r\nاما ملك معظم عيسى ، فرمانرواى دمشق ، نيز رهسپار سرزمين مصر گرديد و به گمان اين كه دو برادرش و لشكريان آن دو در دمياط سرگرم جنگ هستند به سوى دمياط روى آورد .\r\nاين را هم مىگفتند كه در راه به وى خبر دادند كه فرنگيان متوجه دمياط شده‌اند . او هم به شنيدن اين خبر ، از آنان پيش افتاد تا روبروى ايشان قرار گيرد در حالى كه دو برادرش پشت سر ايشان هستند و بدين گونه راه بر فرنگيان از پس و پيش بسته گردد .\r\nخدا از حقيقت حال بهتر آگاه است .\r\nوقتى ملك اشرف به ملك كامل رسيد ، ميان آن دو قرار بر اين شد كه به سوى خليجى از نيل پيش روند كه به بحر المحله معروف بود .\r\nلذا به سوى خليج نامبرده پيش رفتند و با فرنگيان جنگيدند\r\n\r\n","description":"","footnote":"","page_name":" 54 ","page_number":54},
  {"content":"\r\n\r\nو نزديكى خود را با آنان افزون ساختند .\r\nكشتىهاى مسلمانان نيز در رود نيل پيش آمدند و با - كشتىهاى فرنگيان به جنگ پرداختند .\r\nدر نتيجه سه فروند از كشتىهاى فرنگيان را با سربازان و اموال و اسلحه‌اى كه در آنها بود گرفتند و به تصرف در آوردند .\r\nمسلمانان از اين پيروزى شاد شدند و خوشبين و اميدوار گرديدند و آن را به فال نيك گرفتند .\r\nبدين گونه دلگرمى يافتند و براى جنگ با دشمن ، چيره - دست‌تر گرديدند .\r\nدر اين گير و دار پيك و پيام‌هائى ميان مسلمانان و فرنگيان دربارهء شرايط صلح رد و بدل مىگرديد .\r\nمسلمانان حاضر شدند كه بيت المقدس و عسقلان و طبريه و صيدا و جبله و لاذقيه و آنچه صلاح الدين از فرنگيان در كرانهء شام گرفته بود ، و ما پيش از اين ذكر كرديم ، بجز كرك ، همه را به فرنگيان بدهند و در برابر آنها شهر دمياط را بگيرند .\r\nولى فرنگيان راضى نمىشدند و سيصد هزار دينار پول هم مىخواستند تا با آن بيت المقدس را كه مسلمانان ويران كرده بودند ، از نو آباد سازند .\r\nبدين ترتيب ، گفت و گوى صلح ميان ايشان به جائى نرسيد .\r\nدر ضمن فرنگيان از كرك نيز نمىتوانستند چشم بپوشند و مىگفتند : « كرك را هم بايد بدهيد . »\r\nكار كه بدين جا رسيد و فرنگيان از پذيرفتن شرايط صلح\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nخوددارى كردند ، مسلمانان ناچار شدند كه پيكار با ايشان را ادامه دهند .\r\nفرنگيان به علت بسيارى نفراتشان با خود آنقدر خواربار و زاد و توشه نداشتند كه بتوانند چند روزى با آن زندگى كنند چون گمان مىبردند كه لشكريان اسلامى در برابرشان ايستادگى نخواهند كرد و قريه‌ها و سواد شهر نيز همه در دست خودشان باقى خواهد ماند و هر چه خواربار و خوراكى لازم داشته باشند ، در آن نواحى به دست خواهند آورد .\r\nاما از آن جا كه خداى بزرگ مىخواست كارى انجام شود ، دسته‌اى از مسلمانان از رود نيل گذشتند و به سرزمينى رفتند كه فرنگيان در آن اردو زده بودند .\r\nدر آن نقطه رود نيل را شكافتند . در نتيجه ، آب نيل بر زمينى كه فرنگيان بودند ، سوار شد و همه جا را فرا گرفت .\r\nبراى فرنگيان جز يك راه باريك راه ديگرى بجهة آمد و شد باقى نماند .\r\nدر همين هنگام ملك كامل نيز جسرهائى ، نزديك اشموم ، بر رود نيل بست .\r\nاز روى اين جسرها لشكريان مسلمان گذشتند و خود را نزديك اردوگاه فرنگيان رساندند و آن راه باريك را گرفتند كه فرنگيان اگر مىخواستند به دمياط باز گردند چاره‌اى جز عبور از آن نداشتند .\r\nبدين گونه ، راه رهائى براى فرنگيان باقى نماند .\r\nاتفاقا در آن حال كشتى بزرگى نيز براى فرنگيان رسيد كه\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nاز بزرگترين كشتىها به شمار مىرفت .\r\nنام اين كشتى مرمه بود و در اطراف آن دستگاه‌هاى نفت - انداز و آتش افكن وجود داشت .\r\nسراسر كشتى نيز پر از خواربار و اسلحه و ساير وسائل مورد نياز بود .\r\nكشتىهاى مسلمانان بر اين كشتى حمله بردند و با آن سخت جنگيدند .\r\nدر نتيجه ، بر كشتى مرمه و همهء دستگاه‌هائى كه داشت پيروزى يافتند و آن را گرفتند .\r\nفرنگيان كه چنين ديدند سرآسيمه شدند و دست و پاى خود را گم كردند و دريافتند كه با دور شدن از دمياط و رفتن به سرزمينى كه آن را درست نمىشناسند ، به گمراهى افتاده‌اند .\r\nفرنگيان در چنين وضعى به سر مىبردند و مسلمانان نيز ايشان را احاطه كرده بودند و هدف تيرهاى خود قرار مىدادند و از گوشه و كنار به ايشان حمله مىبردند .\r\nهمين كه كار بر فرنگيان سخت شد ، چادرها و منجنيق‌ها و بار و بنهء خود را آتش زدند و بر آن شدند كه با جانبازى به سوى مسلمانان پيشروى كنند و مردانه بجنگند تا شايد بتوانند به شهر دمياط باز گردند .\r\nولى ديدند آنچه مىخواهند از دسترسشان دور است و به علت بسيارى گل و لاى و آبى كه گرداگردشان را فرا گرفته ، ميان ايشان و خواستهء ايشان موانعى وجود دارد ، راهى را هم كه مىتوانند بپيمايند و به دمياط برسند ، مسلمانان گرفته‌اند .\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nبنابر اين يقين كردند كه از هر جهة راه بر ايشان بسته و خواربار نيز به دشوارى مىتوانند فراهم آورند .\r\nمرگ دندان‌هاى خود را براى آنان تيز كرده بود .\r\nاز اين رو خود را باختند و صليب‌هاى خويش را شكستند و شيطان از گمراه كردنشان در گذشت .\r\nناچار به ملك كامل و ملك اشرف نامه نگاشتند و امان خواستند تا شهر دمياط را بلا عوض تسليم مسلمانان كنند .\r\nدر حينى كه نامه‌ها و پيام‌هائى رد و بدل مىشد ، گروه انبوهى از سوى دمياط فرا رسيدند كه گرد و غبار بسيار و غوغا و همهمه و هياهوى بلندى بر پا كرده بودند .\r\nمسلمانان نخست گمان بردند كه نيروهاى كمكى براى فرنگيان رسيده است .\r\nولى بعد دريافتند كه او ملك معظم عيسى ، فرمانرواى دمشق است كه با لشكريان خود فراز آمده است .\r\nملك معظم ، همچنان كه پيش از اين گفتيم ، راه خود را از سوى دمياط انداخته بود .\r\nبه رسيدن آنان ، مسلمانان پشتگرمى يافتند و سستى و زبونى فرنگيان افزون گرديد .\r\nسرانجام فرنگيان گفت و گوى صلح را بدين قرار پايان دادند كه شهر دمياط را تسليم مسلمانان كنند .\r\nلذا در تاريخ هفتم ماه رجب سال 618 ترتيب صلح را دادند و در اين باره عهد و پيمان‌هائى بستند و سوگندهائى ياد كردند .\r\nآنگاه فرمانروايان ، كنت‌ها و سرداران فرنگى ، مانند\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nفرمانرواى عكا و نايب پاپ ، فرمانرواى ايتاليا و كنت ريش و غيره كه شمارهء ايشان به بيست مىرسيد ، به عنوان گروگان پيش ملك كامل و ملك اشرف ماندند تا شهر دمياط را تسليم كنند .\r\nاين عده كشيشان و راهبان خود را به دمياط فرستادند و براى مردم دمياط پيام دادند كه شهر را به مسلمانان واگذارند .\r\nكسانى كه در دمياط به سر مىبردند ، از تسليم شهر خوددارى نكردند و آن را در نهم ماه رجب به مسلمانان تحويل دادند .\r\nآن روز ، روزى فراموش ناشدنى بود .\r\nاز عجايب اين كه وقتى مسلمانان شهر را تحويل گرفتند و تصرف كردند ، براى فرنگيان از راه دريا كمك رسيد .\r\nاگر مسلمانان پيشدستى نمىكردند و اندكى قبل شهر را نمى - گرفتند ، فرنگيان يقينا از تسليم آن دريغ مىورزيدند .\r\nولى از آن جا كه خدا مىخواست كارى به انجام رسد ، مسلمانان پيشدستى كرده و شهر را گرفته بودند .\r\nدر دمياط از اهالى آن شهر ، جز عده‌اى معدود ، ديگر كسى ديده نمىشد و در طى مدتى كه شهر در اختيار فرنگيان قرار داشت ، همه از آنجا رفته و پراكنده شده بودند .\r\nبرخى به اختيار خود از آن جا رفته و برخى مرده و برخى را نيز فرنگيان اسير كرده بودند .\r\nمسلمانان وقتى كه وارد دمياط شدند ديدند فرنگيان آن جا را به گونه‌اى عالى استوار و مستحكم ساخته‌اند تا آنجا كه شهرى غير قابل تسخير شده و كسى بدان دسترسى نمىيابد .\r\nبدين گونه ، خداى پاك و بزرگ ، حق را به حد خود رساند\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nو به حقدار برگرداند و پيروزى و نصرتى نصيب مسلمانان فرمود كه حسابش را نكرده بودند و اميدش را نداشتند زيرا منتهاى آرزوى ايشان آن بود كه همهء شهرهايى را كه از فرنگيان در شام گرفته بودند ، به فرنگيان پس بدهند تا فرنگيان دمياط را در عوض به مسلمانان برگردانند .\r\nولى لطف خداوند چنان شامل حال مسلمانان شد كه دمياط به ايشان برگشت و شهرهاى ديگرى هم كه قبلا از فرنگيان گرفته بودند ، همچنان در دستشان باقى ماند .\r\nحمد و سپاس خدائى را سزاست كه مرحمتى به اسلام و مسلمانان فرمود و آنان را از دشمنى و كينهء اين دشمن ايمن داشت ، و همچنين ، به گونه‌اى كه انشاء اللّه تعالى در جاى خود ذكر خواهيم كرد ، گزند تاتارها را از سر ايشان دور ساخت .\r\n\r\n","description":"","footnote":"","page_name":" 60 ","page_number":60},
  {"content":"\r\n\r\n\r\nپاره‌اى ديگر از رويدادهاى سال\r\nدر اين سال ، در ماه محرم ، به سبب كشتن يك حيوان درنده ، در بغداد آشوبى ميان اهل مأمونيه و اهل باب الازج بر پا گرديد .\r\nشرارت ميان آنان فزونى يافت و كارشان به زد و خورد كشيد و بسيارى از ايشان زخمى شدند .\r\nكلانتر باب الازج خواست آنان را از زد و خورد باز دارد ولى به حرفش گوش ندادند و حرف‌هاى زننده و ناگوارى به او زدند .\r\nسرانجام اميرى از مملوكان خليفه ، از ديوان خلافت فرستاده شد كه اهل هر محله را به محلهء خود برگرداند و فتنه را فرو نشاند .\r\nدر اين سال ، در شهرك دجيل ، از توابع بغداد ، موش فراوان شد به اندازه‌اى كه كسى نمىتوانست بنشيند مگر اين كه عصائى براى دور كردن موش‌ها از خود داشته باشد .\r\nهر كسى موش‌ها را مىديد كه آشكارا دنبال هم از اين سو به آن سو مىرفتند .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nدر اين سال آب دجله فزونى بسيار يافت چنان كه در زمان قديم همانندش ديده نشده بود .\r\nچيزى نمانده بود كه شهر بغداد به زير آب فرو رود .\r\nاز اين رو ، وزير خليفه و سرداران و بزرگان همه سوار شدند و گروه بزرگى از تودهء مردم نيز در پى ايشان به راه افتادند تا به كار قورچ [ ( 1 ) 
  ] در اطراف شهر پردازند .\r\nمردم بيتاب شدند و به تشويش افتادند و مرگ خويش را به چشم ديدند . و قايق‌ها و كشتىهائى فراهم آوردند تا سوار شوند و خود را از مرگ برهانند .\r\nخليفه عباسى ، الناصر لدين اللّه ، نيز ميان مردم آمد و آنان را به بستن قورچ و جلوگيرى از طغيان آب تشويق كرد .\r\nاز سخنانى كه به مردم گفت ، يكى اين بود :\r\n« اگر رهائى از آنچه مىبينم ، به پول يا چيز ديگرى ميسر مىشد ، من از دادنش دريغ نمىورزيدم و اگر با جنگ از ميان مىرفت ، جنگ مىكردم . و ليكن در برابر خواست خداوند چاره‌اى نيست . »\r\nدر كرانه شرقى دجله آب از چاه‌ها فوران مىكرد و سرازير مىشد .\r\nبسيارى از جاها را آب اين چاه‌ها فرا گرفت . مشهد ابو حنيفه ،\r\n\r\n\r\n\r\n\r\n","description":"","footnote":"\r\n[ ( 1 ) 
  ] - قورچ : نهرى ميان قاطول و بغداد است و از آن جا هنگام سيل ، بغداد در معرض غرق شدن قرار مىگيرد .\r\n( از لغتنامهء دهخدا )\r\n","page_name":" 62 ","page_number":62},
  {"content":"\r\n\r\nقسمتى از رصافه ، جامع المهدى ، قريهء ملكيه و الكشك از آن جمله بودند .\r\nنماز نيز در مسجد جامع سلطانى قطع گرديد .\r\nاما در كرانه غربى بيشتر قريه‌ها و نهر عيسى و آنچه در كنار شط قرار داشت و بستان‌ها و مشهد باب التبن و مقبرهء احمد بن حنبل و حريم طاهرى و قسمتى از باب البصره و خانه‌هائى كه بر كنار نهر عيسى بود و بيش‌تر ساختمان‌هاى محلهء قطفتا همه ويران گرديد .\r\nدر اين سال ، احمد بن ابو الفضائل عبد المنعم بن ابو البركات محمد بن طاهر بن سعيد بن فضل اللّه بن سعيد بن ابو الخير ميهنى صوفى ، ابو الفضل شيخ خانقاه خليفه در بغداد در گذشت .\r\nمردى بود پرهيزگار از خاندان تصوف و پارسائى .\r\n\r\n","description":"","footnote":"","page_name":" 63 ","page_number":63},
  {"content":"\r\n\r\n\r\n( 615 ) وقايع سال ششصد و پانزدهم هجرى قمرى\r\n\r\nدرگذشت ملك قاهر و فرمانروائى پسرش ، نور الدين ، بىآرامىهائى كه به سبب مرگش روى داد تا هنگامى كه كارها سر و سامان يافت\r\nدر اين سال ، ملك قاهر عز الدين مسعود بن ارسلانشاه بن مسعود بن مودود بن زنگى بن آقسنقر ، فرمانرواى موصل ، زندگانى را بدرود گفت .\r\nدر گذشت او در شب دوشنبه ، سه شب از ماه ربيع الاول باقى مانده ، اتفاق افتاد .\r\nمدت فرمانروائى وى هفت سال و نه ماه بود .\r\nسبب مرگش اين بود كه او را تب فرا گرفت . روز بعد تبش قطع شد . دو روز رنجور بود . سپس تب ، با تهوع بسيار و زحمت شديد ، برگشت .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nبىتابى و بىآرامى هم به دنبال داشت .\r\nآنگاه بدنش سرد شد و عرق كرد ، و تا نيمهء شب بدين گونه بود .\r\nبعد درگذشت .\r\nمردى بود بخشنده و بردبار . بسيار كم اتفاق مىافتاد كه به دارائى مردم چشم طمع بدوزد .\r\nنمىگذاشت كه از وى آزارى به مردم برسد .\r\nبه خوشىها روى مىآورد و در خوشگذرانى حريص بود ، چنان كه گفتى با افراط در خوشگذرانى به سوى مرگ مىرود .\r\nسخت نازكدل بود و بسيار ياد از مرگ مىكرد .\r\nيكى از كسانى كه همنشين و همدم وى بود براى من حكايت كرد و گفت :\r\nپانزده روز به درگذشت او مانده ، شبى در خدمتش نشسته بوديم .\r\nبه من گفت : « از نشستن حوصله‌ام سر رفت . برخيز تا به باب العمادى برويم و گردشى بكنيم . »\r\nبرخاستيم .\r\nاز خانهء خود بيرون رفت تا روانهء باب العمادى گردد .\r\nبه آرامگاهى رسيد كه در سراى خويش ، براى خود ساخته بود .\r\nآن جا ايستاد و در انديشه فرو رفت و سخنى بر زبان نياورد .\r\nبعد به من گفت :\r\n« به خدا كه ما هيچ نيستيم ! آيا سرانجام گذار ما بدين جا\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nنمىافتد و به زير اين خاك نمىرويم ؟ » و دربارهء مرگ و آنچه اطراف مرگ دور مىزد ، سخن را به درازا كشاند .\r\nسپس به خانه برگشت .\r\nبه او گفتم : « به باب العمادى نمىرويم ؟ » گفت : « ديگر حال و حوصله اين كار و كارهاى ديگر را ندارم . »\r\nو به خانه برگشت و چند روز بعد در گذشت .\r\nمردم شهرهاى او از مرگش بسيار ماتمزده شدند . درگذشت او براى ايشان بسيار ناگوار بود . زيرا همه او را دوست داشتند چون به دلهاى ايشان نزديك بود .\r\nاز اين رو در هر خانه‌اى به خاطر او فرياد و گريه و زارى شنيده مىشد .\r\nملك قاهر ، همين كه زمان مرگش فرا رسيد ، وصيت كرد كه پس از وى پسر بزرگترش ، نور الدين ارسلانشاه ، به فرمانروائى بنشيند .\r\nنور الدين در اين هنگام نزديك به ده سال داشت . از اين رو پدرش بدر الدين لؤلؤ را وصى قرار داد كه امور دولت وى را اداره كند .\r\nبدر الدين لؤلؤ كسى بود كه دولت ملك قاهر ، و پيش از او هم دولت پدرش ، نور الدين ، را اداره كرده بود . پيش از اين راجع به او آنچه مقامش را مشخص سازد گفته شد . و باز هم دربارهء وى مطالبى خواهد آمد كه بينش بيننده را دربارهء وى افزون سازد .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nپس از آن كه ملك قاهر جان سپرد ، بدر الدين به انجام - كارهاى نور الدين برخاست و او را براى فرمانروائى در قلمرو پدرش به كرسى نشاند .\r\nآنگاه كسى را به حضور خليفهء عباسى ، الناصر لدين اللّه ، فرستاد تا از او براى نور الدين فرمان حكومت و مقام و خلعت بخواهد .\r\nبراى فرمانروايان و حكام اطراف هم كه نزديك به ايشان بودند پيام داد و درخواست كرد تا همچنان كه ميان ايشان و پدر نور الدين قرار بوده ، پيمان خود را نسبت به نور الدين تجديد كنند .\r\nبدر الدين لؤلؤ تا همهء كارهاى لازم را انجام نداد ، از پاى ننشست .\r\nاو به سوگوارى ملك قاهر پرداخت و سرداران و سپاهيان و تودهء مردم را سوگند داد كه از نور الدين فرمانبردارى كنند .\r\nكرسى فرمانروائى را از تزلزل بود و دگرگونى حفظ كرد چون فرمانرواى جديد خردسال بود و بسيارى از اشخاص بدان مقام چشم طمع دوخته بودند .\r\nدر آن شهر عموهاى پدر نور الدين به سر مىبردند . همچنين عم او ، عماد الدين زنگى بن ارسلانشاه در قلعهء عقر حميديه حكومت مىكرد .\r\nاو خود را براى فرمانروائى موصل آماده ساخته بود و شكى نداشت در اين كه پس از درگذشت برادرش ، فرمانروائى به دو خواهد رسيد .\r\nولى بدر الدين لؤلؤ درهاى فتنه را بست و دست‌ها را كوتاه كرد و پى در پى به همه مردم نيكى و مهربانى نمود و خلعت پوشاند و\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nجامهء سوگوارى را از تنشان بدر آورد .\r\nبه همهء مردم نيز يكسان بخشش كرد و ميان فراتر و فروتر و بزرگ و كوچك تفاوتى نگذاشت .\r\nنيكرفتارى پيشه كرد و به دادگسترى نشست و دست ستم را از سر مردم كوتاه ساخت و داد ستمكش را از ستمگر گرفت .\r\nپس از چند روز نيز از سوى خليفهء عباسى ، الناصر لدين اللّه ، فرمان حكومت موصل براى نور الدين ، و فرمان نظارت در كارهاى او براى بدر الدين لؤلؤ رسيد .\r\nهمچنين خلعت‌هائى براى ايشان فرستاده شد .\r\nنمايندگانى هم از سوى فرمانروايان اطراف رسيدند تا در سوگ مرگ ملك قاهر شركت كنند و عهد و پيمان‌هائى كه از ايشان خواسته شده بود ببندند .\r\nبدين گونه كارهاى هر دو ، يعنى نور الدين و بدر الدين لؤلؤ ، استقرار يافت .\r\n\r\n","description":"","footnote":"","page_name":" 68 ","page_number":68},
  {"content":"\r\n\r\n\r\nدست يافتن عماد الدين زنگى بر دژهاى هكاريه و زوزان\r\nهنگام درگذشت نور الدين به سال 607 ، گفتيم كه او به پسر كوچكتر خود ، عماد الدين زنگى دو قلعهء عقر و شوش را داد .\r\nاين دو دژ در نزديك موصل قرار داشتند .\r\nعماد الدين گاهى در موصل و گاهى در دژهاى خود به سر مىبرد و بدين گونه مىخواست از دو رنگى بسيار خود سوء استفاده كند .\r\nيكى از مملوكان جدش ، عز الدين مسعود بن مودود ، نگهبانى قلعهء عماديه را داشت .\r\nمىگفتند ميان عماد الدين زنگى و نگهبان آن قلعه نامه‌هائى رد و بدل گرديده بود دربارهء اين كه او قلعه را به عماد الدين واگذار كند .\r\nوقتى كه خبر اين سازش به بدر الدين لؤلؤ رسيد ، پيش از آن كه كار از كار بگذرد فرمان عزل آن نگهبان را ، به وسيلهء سردارى بزرگ و گروهى از سربازان ، براى نگهبان فرستاد .\r\n\r\n","description":"","footnote":"","page_name":" 69 ","page_number":69},
  {"content":"\r\n\r\nنگهبان كه نمىتوانست در برابر آنان از قبول فرمان عزل خويش ، امتناع ورزد ، ناچار از كار كناره گرفت و قلعه را به نمايندهء بدر الدين تسليم كرد .\r\nبدر الدين لؤلؤ بجز قلعهء عماديه ، در قلعه‌هاى ديگر نيز نمايندگانى از سوى خود گماشت .\r\nنور الدين ، پسر ملك قاهر ، كه پس از درگذشت پدر به فرمانروائى موصل رسيده بود ، از زخم‌ها و دردهائى كه داشت هميشه در بستر بيمارى به سر مىبرد .\r\nاز اين رو مدتى مىگذشت كه سوار نمىشد و در ميان مردم آشكار نمىگرديد .\r\nعماد الدين زنگى از اين موضوع استفاده كرد و عده‌اى از سپاهيان را به قلعهء عماديه فرستاد و به وسيلهء ايشان پيام داد :\r\n« يقينا برادرزادهء من ، نور الدين ، مرده و بدر الدين لؤلؤ ، مرگ او را از مردم پنهان مىدارد تا خود بر شهرها دست يابد . ولى من براى فرمانروائى بر قلمرو آباء و اجداد خود شايستگى بيش‌ترى دارم . »\r\nاين گونه سخنان را آنقدر پيگيرى كرد تا سرانجام لشكريانى كه در آن دژ بودند ، او را در تاريخ هيجدهم رمضان سال 615 فرا - خواندند و قلعهء عماديه را تسليمش كردند .\r\nنمايندهء بدر الدين لؤلؤ و يارانش را نيز دستگير كردند .\r\nاين خبر شبانه به بدر الدين رسيد ، و او همان شب ، سخت به كار پرداخت و در دم ميان لشكر جار زد كه براى رفتن آماده شوند و\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nشتابان به سوى قلعهء عماديه ، كه عماد الدين زنگى در آن بود ، رهسپار گردند تا او را در آن دژ محاصره كنند .\r\nهنوز سپيده ندميده بود كه بدر الدين لؤلؤ از فرستادن لشكريان موصل به سوى قلعهء عماديه فراغت يافت .\r\nسربازان به قلعهء عماديه رفتند و آن جا را در ميان گرفتند .\r\nفصل زمستان و سرماى سخت بود و برف بسيار مىباريد .\r\nاز اين رو نمىتوانستند با كسانى كه در دژ به سر مىبردند بجنگند .\r\nولى در برابر قلعه ماندند و محاصره قلعه را ادامه دادند .\r\nمظفر الدين كوكبرى بن زين الدين ، صاحب اربل ، نيز به يارى عماد الدين زنگى برخاست و لشكرى براى كمك به وى بسيج كرد .\r\nبدر الدين لؤلؤ ، همين كه اين خبر را شنيد ، به دو نامه‌اى نگاشت و سوگندها و پيمان‌هاى او را يادآورى كرد .\r\nاز جملهء آن عهدها و پيمان‌ها يكى اين بود كه او به هيچيك از توابع موصل ، كه دژهاى هكاريه و زوزان هم همه به نام جزء آنها بودند ، دست درازى نكند و هر گاه كسى - هر كس كه باشد - در صدد تصرف آنها برآيد ، او شخصا با لشكريان خود از وى جلوگيرى كند .\r\nو نور الدين و بدر الدين لؤلؤ را در جنگ با وى كمك نمايد .\r\nبدر الدين لؤلؤ در نامه‌اى كه به مظفر الدين كوكبرى نگاشته بود ، پس از يادآورى اين عهدها از او خواست كه به عهد خويش وفا كند .\r\nسپس از اين هم پائين‌تر آمد و راضى شد به اين كه مظفر -\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nالدين كوكبرى خاموش و بىطرف بماند و نه به سود ايشان كار كند و نه به زيان ايشان .\r\nولى مظفر الدين نپذيرفت و به يارى عماد الدين زنگى پرداخت .\r\nدر اين صورت ، به سبب نزديك بودن اين دشمن به موصل و توابع آن ، امكان نداشت كه سرداران و سپاهيان بيشترى براى جنگ با عماد الدين زنگى ، فرستاده شود . چيزى كه بود همان لشكر بدر الدين قلعهء عماديه را كه در آن عماد الدين به سر مىبرد ، همچنان در حلقهء محاصره نگاه مىداشت .\r\nيكى از سرداران لشكر موصل كه از دانش جنگ آگاهى نداشت ولى دلير بود و تازه به سردارى رسيده بود ، بر آن شد كه دلاورى خويش را آشكار سازد تا از اين راه مقامش بالاتر برود .\r\nاز اين رو به لشكريانى كه آن جا بودند دستور داد تا به سوى قلعه پيشروى كنند و با اهل قلعه بجنگند .\r\nسربازان به سبب سرماى سخت و برف بسيار ، مقدار كمى از دژ دور شده و به اصطلاح عقب نشسته بودند .\r\nوقتى آن سردار دستور پيشروى داد ، با وى موافقت نكردند و انديشهء وى را نادرست شمردند .\r\nاو نيز سربازان را رها كرد و خود با عده‌اى از ياران خويش شبانه پيش افتاد و به سوى دژ رفت .\r\nسربازان كه چنين ديدند ناچار شدند كه به دنبالش بروند زيرا مىترسيدند به او و همراهانش آسيبى برسد .\r\nاز اين رو ، در پى او روانه شدند بىاينكه آمادگى داشته\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nباشند زيرا تنگى راه و همچنين چيرگى برف ، آنان را از راه پيمائى باز مىداشت .\r\nعماد الدين زنگى و يارانش همين كه خبر نزديك شدن ايشان را شنيدند ، از دژ فرود آمدند و با پيشروان آن لشكر روبرو شدند و به پيكار پرداختند ، و چون راه و چاه را بهتر مىدانستند زود پيروزى يافتند .\r\nپيشروان لشكر نتوانستند در برابرشان پايدارى كنند و گريختند و به جايگاه خود برگشتند .\r\nسربازان ديگر هم كه چنين ديدند ، درنگ نكردند و ناچار به بازگشت شدند .\r\nپس از بازگشت لشكريان موصل ، عماد الدين زنگى توانائى بيش‌ترى يافت و به ساير دژهاى هكاريه و زوزان نامه نگاشت و نگهبانان آن دژها را به فرمانبردارى از خويش فرا خواند .\r\nآنان نيز دعوتش را پذيرفتند و دژها را تسليم او كردند .\r\nاو نيز دژها را گرفت و بر آنها واليانى گماشت و بدين گونه بر همهء دژها فرمان راند .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n\r\nهمدستى بدر الدين لؤلؤ با ملك اشرف\r\nبدر الدين لؤلؤ ديد آن دژها از دستش بيرون رفته و مظفر - الدين كوكبرى و عماد الدين زنگى نيز بر ضد وى همدست شده‌اند و نرمى و درشتى ، با آنها هيچيك سودى نبخشيده و آن دو پيوسته مىكوشيدند تا شهرهايش را بگيرند و به اطراف آن شهرها دست درازى مىكنند و به يغما و آزار مىپردازند .\r\nاز اين رو در صدد برآمد كه از ملك اشرف موسى ، پسر ملك عادل ، براى پيكار با اين دو دشمن ، يارى بخواهد .\r\nملك اشرف بر سراسر جزيرهء ابن عمر ، بجز مقدار كمى از آن ، و سرزمين خلاط و شهرهاى آن ، فرمانروائى مىكرد .\r\nبدر الدين لؤلؤ براى او پيام فرستاد و به دو گرويد و در شمار همدستان و فرمانبرداران وى در آمد و از او همدستى و يارى خواست .\r\nملك اشرف در پاسخى كه به وى داد درخواست وى را با شادى و خوشبينى پذيرفت و وعده داد كه او را كمك كند و يارى دهد\r\n\r\n","description":"","footnote":"","page_name":" 74 ","page_number":74},
  {"content":"\r\n\r\nو با دشمنان وى بجنگد و دژهائى كه داشته و از دستش گرفته‌اند ، پس بگيرد و به وى باز گرداند .\r\nملك اشرف در اين هنگام در حلب به سر مىبرد و در بيرون شهر اردو زده بود چون ، همچنان كه پيش از اين گفتيم ، كيكاوس ، فرمانرواى شهرهاى مسلمان‌نشين روم ، مانند قونيه و غيره ، به توابع حلب دست انداخته و برخى از دژهاى آن را گرفته بود .\r\nاز آن جا كسى را به نزد مظفر الدين كوكبرى فرستاد تا راهى را كه در پيش گرفته بود نكوهش كند و به وى بگويد :\r\n« ما همه در حضور فرستادگان تو با همديگر پيمان بستيم و قرار گذاشتيم با هر كس كه پيمان شكنى كند بجنگيم تا حق را به حقدار برگردانيم .\r\nبنابر اين چاره ندارى جز اين كه آنچه از خاك موصل گرفته شده ، به صاحبش بازگردانى تا پيمان و سوگندى را كه ميان ما حكمفرماست همچنان نگاه داريم .\r\nاگر از اين كار خوددارى كنى و در يارى و همدستى با عماد الدين زنگى اصرار ورزى ، شخصا با لشكرى كه دارم به سر وقت تو خواهم آمد و بر شهرهاى تو و نواحى ديگر حمله خواهم برد و آنچه را گرفته‌ايد ، پس خواهم گرفت و به صاحبانش باز خواهم گرداند .\r\nبنابر اين مصلحت آن است كه پيشنهاد مرا بپذيرى و به راه راست برگردى تا با هم به كار گردآورى لشكر پردازيم و به سرزمين مصر برويم و فرنگيان را ، پيش از آن كه گزندشان فزونى يابد و آزارشان همه جا را فرا گيرد ، از آن سرزمين بيرون كنيم . »\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nولى ملك اشرف از پيامى كه براى مظفر الدين كوكبرى فرستاد ، هيچ پاسخ دلخواهى دريافت نكرد .\r\nناصر الدين محمود ، صاحب حصن الاكرد و شهر « آمد » نيز ، از همدستى با ملك اشرف سرپيچيده و در برخى از شهرهاى او هجوم برده و دست به يغماگرى زده بود .\r\nصاحب ماردين نيز با ملك اشرف مخالفت مىكرد .\r\nاز اين رو ، آن دو با مظفر الدين كوكبرى ، بر ضد ملك اشرف ، همدست شدند .\r\nملك اشرف كه چنين ديد ، لشكرى را بسيج كرد و به نصيبين فرستاد تا اگر بدر الدين نيازمند ايشان شد به دو كمك كنند .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\n\r\nشكست خوردن عماد الدين زنگى از لشكر بدر الدين لؤلؤ\r\nهمين كه لشكر بدر الدين لؤلؤ از محاصرهء قلعهء عماديه برگشت ، چنان كه پيش از اين گفتيم ، عماد الدين دلگرمى و توانائى يافت و به قلعهء عقر كه در اختيارش بود بازگشت تا به توابع موصل در صحرا تسلط داشته باشد ، زيرا دژى كه در كوه بود به وجود وى نيازى نداشت چون مظفر الدين كوكبرى با گروه انبوهى از لشكريان خويش ، او را در نگهدارى آن يارى مىكرد .\r\nوقتى اين خبر به بدر الدين لؤلؤ رسيد ، دسته‌اى از لشكر خويش را به اطراف شهر موصل فرستاد تا آن نقاط را پاسدارى كنند .\r\nاين سربازان در چهار فرسنگى موصل اقامت گزيدند .\r\nبعد ، با همديگر اتفاق كردند تا به سر وقت عماد الدين زنگى كه در قلعهء عقر حميديه به سر مىبرد ، بروند و با او بستيزند .\r\nچنين كردند و دستورى هم از بدر الدين در اين باره نگرفتند ،\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nبل او را آگاه ساختند كه تنها با همان مقدار اسب و اسلحه‌اى كه دارند به سر وقت عماد الدين خواهند رفت و با او خواهند جنگيد .\r\nآنگاه در همان شب حركت كردند و بامداد روز يكشنبه ، چهار روز به پايان ماه محرم سال 616 باقى مانده ، خود را به عماد - الدين زنگى رساندند .\r\nدر پاى قلعهء عقر حميديه ، دو لشكر با هم روبرو شدند و به جنگ پرداختند .\r\nكار جنگ ميانشان بالا گرفت ولى سرانجام خداوند يارى خود را براى لشكر بدر الدين فرو فرستاد .\r\nعماد الدين و لشكرش شكست خوردند و گريختند و او گريزان به سوى اربل روانه گرديد .\r\nلشكريان بدر الدين نيز به همان جا برگشتند كه نخست بودند .\r\nآنگاه فرستادگان خليفه ، الناصر لدين اللّه و رسولان ملك اشرف براى تجديد پيمان صلح گرد هم آمدند .\r\nدر حضور اين فرستادگان ، با هم صلح كردند و سوگند خوردند .\r\n\r\n","description":"","footnote":"","page_name":" 78 ","page_number":78},
  {"content":"\r\n\r\n\r\nدرگذشت نور الدين صاحب موصل و فرمانروائى برادرش\r\nپس از برقرارى صلح ( به شرحى كه پيش از اين گفته شد ) ، نور الدين ارسلانشاه پسر ملك قاهر ، فرمانرواى موصل ، درگذشت .\r\nاو پيوسته بيمار بود و چند مرض داشت .\r\nبدر الدين لؤلؤ ، پس از درگذشت وى ، برادرش ناصر الدين محمود را به فرمانروائى گماشت .\r\nناصر الدين درين هنگام نزديك به سه سال از عمرش مىگذشت و ملك قاهر نيز جز او فرزند ديگرى نداشت .\r\nسرداران و سپاهيان سوگند ياد كردند كه به دو وفادار باشند .\r\nبدر الدين اين بچه را سوار بر اسب كرد و در ميان مردم به گردش در آورد .\r\nمردم از ديدن او دلشاد شدند زيرا نور الدين ، به سبب بيمارى ، نمىتوانست سوار بر اسب شود .\r\nاما همين كه اين بچه را سوار بر اسب كردند ، مردم دانستند كه\r\n\r\n","description":"","footnote":"","page_name":" 79 ","page_number":79},
  {"content":"\r\n\r\nيك تن از خاندان اتابكى بر ايشان فرمانروائى مىكند .\r\nاز اين رو آرام يافتند و آسوده خاطر شدند ، و بسيارى از آشوب‌ها و سر و صداهائى كه بدين سبب برخاسته بود ، فرو نشست .\r\n\r\n","description":"","footnote":"","page_name":" 80 ","page_number":80},
  {"content":"\r\n\r\n\r\nشكست خوردن بدر الدين لؤلؤ از مظفر الدين كوكبرى\r\nهمين كه نور الدين درگذشت و برادرش ، ناصر الدين ، به فرمانروائى رسيد ، مظفر الدين كوكبرى و عماد الدين زنگى ، به سبب خردسالى ناصر الدين ، از نو به طمع دست اندازى به موصل افتادند .\r\nاز اين رو مردان جنگى را گرد آوردند و براى حركت آماده شدند ، و به راه افتادند .\r\nيكى از ياران ايشان نيز به اطراف ولايت موصل حمله برد و در آن حدود دست به يغماگرى و تباهكارى گذاشت .\r\nبدر الدين لؤلؤ تازه پسر بزرگ‌تر خود را با دستهء شايسته‌اى از لشكريان خويش به حلب پيش ملك اشرف فرستاده بود تا به سبب اجتماع فرنگيان در مصر او را يارى دهند .\r\nملك اشرف مىخواست در شهرهايى كه فرنگيان بر كرانهء شام داشتند داخل شود و آن جاها را غارت كند و ويران سازد تا برخى از فرنگيانى كه در دمياط بودند به شهرهاى خود باز گردند\r\n\r\n","description":"","footnote":"","page_name":" 81 ","page_number":81},
  {"content":"\r\n\r\nو كار دمياط بر ملك كامل ، فرمانرواى مصر ، سبك‌تر گردد .\r\nبدر الدين لؤلؤ ، همين كه از حركت مظفر الدين كوكبرى و عماد الدين زنگى آگاهى يافت ، چون قسمتى از لشكرش در شام بودند ، به لشكرى كه ملك اشرف براى كمك به دو به نصيبين فرستاده بود ، پيام داد و آنان را به سوى خويش فرا خواند تا او را در پيكار با مظفر الدين و عماد الدين يارى دهند .\r\nفرمانده آن لشكر يكى از مملوكان ملك اشرف بود كه ايبك نام داشت .\r\nايبك و سپاهيانش در چهارم ماه رجب سال 616 رهسپار موصل شدند .\r\nبدر الدين همين كه آنان را ديد آزادشان كرد زيرا كمتر از لشكرى بودند كه او در شام داشت يا همانند همان لشكر بودند .\r\nايبك اصرار داشت كه از دجله بگذرند و به سرزمين اربل حمله برند .\r\nولى بدر الدين او را ازين كار بازداشت و دستور داد كه لختى بياسايد .\r\nايبك نيز با لشكر خود در بيرون موصل چند روزى اردو زد .\r\nولى باز هم در عبور از دجله اصرار ورزيد .\r\nسرانجام بدر الدين با او موافقت كرد و از دجله گذشت .\r\nآنان با لشكريان خويش ، بر كرانهء شرقى دجله ، در يك فرسنگى موصل فرود آمدند .\r\nمظفر الدين كوكبرى ، همين كه اين خبر را شنيد ، لشكر خويش را گرد آورد و به سر وقت ايشان شتافت .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\nعماد الدين زنگى نيز با او بود .\r\nاو با همراهانش از زاب گذشت و چنان شتاب ورزيد كه از خبر حركت خود پيشى گرفت .\r\nبدر الدين همين كه از فرا رسيدن او آگاه شد ، ياران خويش را براى پيكار بسيج كرد .\r\nايبك را در قسمت چالشگران لشكر گماشت و دليرترين ياران خود را نيز در اختيار او نهاد . بيشتر اين دليران را پيش او فرستاد به گونه‌اى كه براى خودش جز اندكى از آن مردان باقى نماند .\r\nدر جناح چپ لشكر نيز سردار بزرگى را گماشت .\r\nاين سردار از او درخواست كرد كه از جناح چپ به جناح راست منتقل گردد .\r\nبدر الدين نيز او را منتقل ساخت .\r\nشب ديگر باز همين سردار از او درخواست كرد كه از جناح راست به جناح چپ منتقل شود .\r\nدرين هنگام دشمن به ايشان نزديك بود .\r\nبدر الدين او را ازين كار منع كرد و گفت :\r\n« اگر در اين شب تو و همراهانت از جاى خود دور شويد ، چه بسا كه سربازان اين حركت را شكست و گريز پندارند و ديگر هيچ كس پايدارى نكند . »\r\nاين را كه شنيد ، در جاى خود ماند .\r\nاو با گروه بزرگى از آن لشكر بود .\r\nهمين كه شب به نيمه رسيد عز الدين ايبك از جاى خود به راه\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nافتاد .\r\nبدر الدين به او توصيه كرد كه چون دشمن نزديك ايشان است تا بامداد در جاى خود بماند .\r\nولى او چون از جنگ آگاهى نداشت ، اندرز بدر الدين را نپذيرفت .\r\nسربازان نيز ناچار شدند كه از او پيروى كنند .\r\nاز اين رو شبانه در تاريكى حركت كردند .\r\nلشكريان نور الدين و قشون دشمن در بيستم ماه رجب در سه فرسنگى موصل به هم برخوردند .\r\nاما عز الدين ايبك خود را به جناح راست رساند و با همهء افراد جناح راست به جناح چپ مظفر الدين حمله برد و سربازان آن جناح را كه عماد الدين زنگى نيز ميانشان بود ، شكست داد .\r\nدر نتيجهء آمدن عز الدين ايبك به جناح راست و پيشدستى او در حمله به دشمن ، سردارى كه قبلا به جناح راست منتقل شده بود ، از ميدان جنگ دور افتاد و نتوانست بجنگد .\r\nعز الدين ايبك نيز همين كه ديد افراد جناح چپ دشمن شكست خوردند و گريختند . سر در پى ايشان نهاد و خود را به آنها رساند .\r\nدر برابر شكستى كه به جناح چپ دشمن وارد آمد ، جناح چپ لشكر بدر الدين نيز كه از افراد جنگجوى و كار آمد خالى مانده بود شكست خورد ، و بدر الدين با عده‌اى كه همراهش بودند باقى ماند .\r\nدر اين هنگام مظفر الدين كوكبرى با افرادى كه در قلب لشكر خود داشت و پراكنده نشده بودند ، براى حمله به بدر الدين\r\n\r\n","description":"","footnote":"","page_name":" 84 ","page_number":84},
  {"content":"\r\n\r\nشروع به پيشروى كرد .\r\nبدر الدين كه ديگر نمىتوانست ايستادگى كند ، ناچار به موصل بازگشت و از دجله گذشت و به قلعهء موصل رفت .\r\nاز آن دژ نيز بعد فرود آمد و وارد شهر موصل شد .\r\nهمين كه سربازان او را ديدند شادمان شدند و با او به راه افتادند و به باب الجسر رفتند .\r\nدر اين هنگام لشكر دشمن روبروى لشكر موصل قرار داشت و دجله نيز ميان آن دو بود .\r\nمظفر الدين كوكبرى با كسانى كه از لشكرش زنده مانده و همراهش بودند ، در پشت تپهء حصن نينوى فرود آمد و سه روز در آن جا ماند .\r\nاما دريافت كه سپاهيان بدر الدين در موصل گرد آمده‌اند و جز اندكى از آنان كشته نشده‌اند .\r\nهمچنين ، به دو خبر رسيد كه بدر الدين مىخواهد شبانه با سربازان سوار و پيادهء خود ، به وسيلهء جسرها و قايق‌ها ، از دجله بگذرد و بر او حمله برد .\r\nلذا فرار را برقرار ترجيح داد و شبانه ، بىاينكه طبلى بزند يا شيپورى بنوازد از آن جا دور شد .\r\nاو و لشكريانش به سوى اربل بازگشتند .\r\nهمين كه از رود زاب گذشتند ، فرود آمدند و اردو زدند .\r\nبعد فرستادگان دو طرف فرا رسيدند و كوشيدند كه ميانشان صلح برقرار كنند .\r\nسرانجام صلح كردند بدين قرار كه هر كسى هر چه را كه در اختيار دارد همچنان در دست داشته باشد .\r\nروى اين قرار پيمان بستند و سوگند ياد كردند .\r\n\r\n","description":"","footnote":"","page_name":" 85 ","page_number":85},
  {"content":"\r\n\r\n\r\nدست يافتن عماد الدين زنگى بر قلعهء كواشى و چيرگى بدر الدين لؤلؤ بر تل يعفر و دست يا بى ملك اشرف بر سنجار\r\nكواشى از استوارترين دژهاى موصل و بلندترين و سخت - ترين آنها بود .\r\nافراد پادگانى كه در اين دژ بودند ، همين كه ديدند ساكنان قلعهء عماديه ، با اين كه بر همهء قلعه‌ها فرمان مىراندند و كسى نمى - توانست به آنان تحكم كند ، سرانجام تسليم عماد الدين زنگى شدند ، علاقه پيدا كردند كه خود نيز به پيروى از آنان پردازند و به فرمان عماد الدين در آيند .\r\nاز اين رو نمايندگان بدر الدين را بيرون كردند و دژ را به تصرف در آوردند .\r\nايشان ، از آنجا كه گروگان‌هائى در موصل داشتند ، ظاهرا\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nخود را فرمانبردار بدر الدين وانمود مىكردند ، اما در باطن با او مخالفت مىورزيدند .\r\nوقتى كار بدين جا رسيد ، فرستادگانى از موصل آمدند و ايشان را اندرز دادند كه به فرمانبردارى از بدر الدين باز گردند .\r\nولى آنان از اين كار خوددارى كردند و براى عماد الدين زنگى نامه نگاشتند و از او خواستند كه به نزد ايشان برود .\r\nعماد الدين زنگى نيز پيش ايشان رفت و قلعه را تحويل گرفت و نزدشان ماند .\r\nپس از تصرف قلعهء كواشى ، از موصل به مظفر الدين كوكبرى پيام فرستاده شد و پيمانى كه اندكى پيش بسته و سوگندى كه خورده بود به او ياد آورى گرديد . و از او خواسته شد كه قلعهء كواشى را به موصل برگرداند .\r\nولى به اين درخواست پاسخى داده نشد .\r\nبنابر اين بدر الدين به ملك اشرف كه در حلب مىزيست پيام فرستاد و از او يارى خواست .\r\nملك اشرف نيز به راه افتاد و از فرات گذشت و رهسپار حران گرديد .\r\nولى از چند سو كارهاى او آشفته شد و او را از شتاب در راه بازداشت .\r\nسبب اختلاف و تفرقه‌اى هم كه در كار او روى داد ، اين بود كه مظفر الدين كوكبرى به فرمانروايان اطراف نامه مىنگاشت و آنان را به سوى خود مىكشاند . تشويقشان مىكرد كه بر ملك اشرف بتازند و آنان را مىترساند از اين كه ملك اشرف ، اگر دستش\r\n\r\n","description":"","footnote":"","page_name":" 87 ","page_number":87},
  {"content":"\r\n\r\nباز شود ، دمار از روزگارشان برمىآورد .\r\nاز كسانى كه به نامهء او پاسخ مساعد دادند و پيشنهادش را پذيرفتند ، يكى عز الدين كيكاوس بن كيخسرو بن قلج ارسلان فرمانرواى سرزمين روم ( روم شرقى ) بود .\r\nديگر ناصر الدين صاحب شهر « آمد » و حصن كيفا و همچنين صاحب ماردين بود .\r\nاينان همه با يك ديگر همدست و همداستان شدند كه به فرمان كيكاوس در آيند و در شهرهاى خود به نام او خطبه بخوانند .\r\nما قريبا شرح خواهيم داد كه كيكاوس هنگامى كه در انديشه تصرف حلب افتاد ، نزديك منبج ميان او و ملك اشرف چه گذشت .\r\nكيكاوس نسبت به ملك اشرف دل پر كينه‌اى داشت .\r\nولى در اين هنگام اتفاقا كيكاوس درگذشت و ملك اشرف و بدر الدين از شر او بياسودند . هيچ خوشبختى بهتر از اين نيست كه مرگ ، مردانى را كه دشمن تو هستند زودتر از پاى در آورد .\r\nمظفر الدين كوكبرى به سردارانى هم كه از ياران ملك اشرف بودند ، نامه مىنوشت و از ايشان دلجوئى مىكرد و دعوت مىنمود كه به وى بگروند .\r\nاز كسانى كه به وى پاسخ مساعد دادند ، احمد بن على بن مشطوب ، يعنى همان كسى بود كه پيش از اين گفتيم در دمياط چه كرد .\r\nاو بزرگترين سردار ملك اشرف به شمار مىرفت ، از اين رو همين كه او به مظفر الدين گرويد ، اميران ديگرى نيز با وى موافقت\r\n\r\n","description":"","footnote":"","page_name":" 88 ","page_number":88},
  {"content":"\r\n\r\nكردند كه يكى از آنها عز الدين محمد بن بدر حميدى بود .\r\nجز اين دو تن ، سرداران ديگرى نيز بودند .\r\nاين عده از ملك اشرف جدا شدند و دور گرديدند و در دنيسر ، پائين ماردين ، اردو زدند تا در آن جا با صاحب شهر « آمد » اجتماع كنند و همدست شوند و نگذارند ملك اشرف از رود فرات بگذرد و براى يارى و كمك به بدر الدين به موصل برود .\r\nوقتى در آن جا گرد آمدند ، ناصر الدين محمود صاحب شهر « آمد » بار ديگر به سازگارى با ملك اشرف پرداخت و از آنان كناره گرفت .\r\nميان او و ملك اشرف صلح برقرار گرديد .\r\nملك اشرف شهر حانى و جبل جور را به وى واگذاشت و عهد كرد كه شهر دارا را نيز بگيرد و تسليم وى كند .\r\nپس از كناره‌گيرى ناصر الدين محمود صاحب آمد ، كار كسانى كه براى نبرد با ملك اشرف آماده شده بودند مختلف گرديد .\r\nبرخى از آن اميران ناچار شدند كه بار ديگر به نزد ملك اشرف باز گردند و به فرمان وى در آيند .\r\nتنها احمد بن على بن مشطوب باقى ماند كه رهسپار نصيبين شد تا از آن جا به اربل برود .\r\nشحنهء نصيبين با پادگانى كه داشت بر او تاخت و جنگى ميانشان در گرفت كه در نتيجه ، ابن مشطوب شكست خورد و يارانش همه پراكنده شدند .\r\nخود او نيز گريزان به سوى شهر سنجار رفت .\r\nفروخ شاه بن زنگى بن مودود بن زنگى لشكرى به سر وقت\r\n\r\n","description":"","footnote":"","page_name":" 89 ","page_number":89},
  {"content":"\r\n\r\nاو فرستاد كه شكستش دادند و اسيرش كردند و به سنجار بردند .\r\nقطب الدين محمد ، صاحب سنجار با ملك اشرف و بدر الدين لؤلؤ موافق بود .\r\nولى احمد بن على بن مشطوب ، همين كه به نزد او رسيد ، او را به مخالفت با ملك اشرف برانگيخت .\r\nفروخ شاه نيز نظر او را پسنديد و آزادش كرد .\r\nپس از آزاد شدن ابن مشطوب گروهى از كسانى كه پى آشوبگرى بودند ، در اطرافش گرد آمدند .\r\nاين عده به بقعا از توابع موصل حمله بردند و در آن جا چند قريه را تاراج كردند و به سنجار بازگشتند .\r\nبعد همراه ابن مشطوب به تل يعفر رفتند كه تعلق به صاحب سنجار داشت .\r\nمىخواستند از آن جا به موصل هجوم برند و قسمتى از خاك موصل را در آن ناحيه غارت كنند .\r\nبدر الدين لؤلؤ ، همين كه اين خبر را شنيد ، لشكرى به سوى ابن مشطوب فرستاد .\r\nلشكريان موصل با مهاجمان جنگيدند و ابن مشطوب بار ديگر شكست خورد و گريخت و از تل يعفر بالا رفت و از آن جا در برابر ايشان به دفاع از خويش پرداخت .\r\nلشكريان موصل او را در تل يعفر محاصره كردند و با وى جنگيدند .\r\nبدر الدين لؤلؤ نيز روز سه‌شنبه ، نه روز به پايان ربيع الاول سال 617 باقى مانده ، از موصل روانهء تل يعفر شد و در محاصرهء ابن\r\n\r\n","description":"","footnote":"","page_name":" 90 ","page_number":90},
  {"content":"\r\n\r\nمشطوب كوشش بيشترى به كار برد .\r\nچند بار پى در پى به سوى تل يعفر پيشروى كرد تا سرانجام در هفدهم ربيع الآخر اين سال آن جا را گرفت .\r\nابن مشطوب را نيز دستگير كرد و با خود به موصل برد و در آن جا به زندان انداخت .\r\nبعد ملك اشرف او را از بدر الدين گرفت و در حران زندانى كرد .\r\nابن مشطوب همچنان در زندان ماند تا ربيع الآخر سال 619 كه درگذشت .\r\nبدين گونه ، خداوند او را به كيفر كارى كه در دمياط با مسلمانان كرده بود ، رساند .\r\nاما ملك اشرف ، پس از آنكه ناصر الدين محمود صاحب حصن اكراد و آمد به فرمان وى در آمد و همچنان كه گفتيم ، آن اميران از اطرافش پراكنده شدند ، از حران به دنيسر رفت .\r\nدر آن جا فرود آمد و به شهر ماردين چيرگى يافت و با مردم شهر به ستيزه پرداخت و راه رسيدن خواربار و آذوقه را به شهر بست .\r\nدر اين هنگام صاحب شهر « آمد » نيز به نزد او حضور داشت .\r\nميان ملك اشرف و صاحب ماردين پيك و پيام‌هائى درباره صلح رد و بدل گرديد و سرانجام صلح كردند بدين قرار كه ملك اشرف رأس عين را با سى هزار دينار پول از او بگيرد .\r\nرأس عين همان جا بود كه ملك اشرف قبلا به صاحب ماردين\r\n\r\n","description":"","footnote":"","page_name":" 91 ","page_number":91},
  {"content":"\r\n\r\nواگذاشته بود .\r\nضمنا قرار شد كه ناصر الدين ، صاحب آمد ، نيز موزر را كه جزو شهر شبختان بود ، از او بگيرد .\r\nپس از اين كه كار صلح به پايان رسيد ، ملك اشرف از دنيسر روانه نصيبين گرديد و مىخواست از آن جا به موصل برود .\r\nدر راه بود كه فرستادگان قطب الدين محمد بن زنگى صاحب سنجار وى را ملاقات كردند و به او وعده دادند كه سنجار را تسليم وى كنند و در برابر آن ، شهر رقه را از او بگيرند .\r\nسبب واگذارى سنجار اين بود كه قطب الدين صاحب سنجار ، پس از آن كه تل يعفر را از وى گرفتند ، ديگر دلسرد شده بود .\r\nاز اين گذشته ياران مورد اعتماد و همچنين مشاورانش به وى خيانت مىكردند و به بيم و هراس وى مىافزودند . زيرا او ايشان را تهديد كرده بود و ايشان هم كارش را بسازند پيش از آن كه او كارشان را بسازد .\r\nديگر اين كه او رشتهء خويشاوندى را بريده و برادر خود را ، كه پس از پدرش به فرمانروائى سنجار رسيده بود ، چنان كه ما به خواست خداوند در جاى خود ذكر خواهيم كرد ، كشته و خود به جايش نشسته بود .\r\nاز اين رو خداوند او را به كيفر كارهاى بدى كه كرده بود رساند و نگذاشت كه از آن فرمانروائى بهره‌ور گردد .\r\nبنابر اين هنگامى كه به رفتن ملك اشرف يقين كرد ، در كار خود حيران ماند و سرانجام كسانى را پيش ملك اشرف فرستاد تا سنجار را تسليم وى كند .\r\n\r\n","description":"","footnote":"","page_name":" 92 ","page_number":92},
  {"content":"\r\n\r\nملك اشرف نيز پيشنهادش را پذيرفت و حاضر شد كه در برابر سنجار ، رقه را به وى عوض بدهد .\r\nاين بود كه در آغاز ماه جمادى الاول سال 617 رقه را به او تحويل داد و سنجار را از او تحويل گرفت .\r\nقطب الدين محمد با برادران و خانواده و دارائى خويش سنجار را ترك گفت .\r\nاين آخرين فرمانرواى خاندان اتابكى در سنجار بود .\r\nستايش مر خدائى را كه زنده و پاينده جاويدان است و فرمانروائى او پايانى ندارد .\r\nمدت فرمانروائى آنان نود و چهار سال بود .\r\nاين روشى است كه جهان با فرزندان خود دارد . ويرانه باد خانه‌اى كه با اهلش اين گونه بيوفائى مىكند .\r\n\r\n","description":"","footnote":"","page_name":" 93 ","page_number":93},
  {"content":"\r\n\r\n\r\nرسيدن ملك اشرف به موصل و صلح با مظفر الدين\r\nملك اشرف ، همين كه سنجار را گرفت ، از آن جا به راه افتاد و مىخواست به موصل برود تا كار موصل را نيز يكسره كند .\r\nلشكريان خويش را پيشاپيش بدان سوى فرستاد .\r\nهر روز گروه بسيارى از آنان به موصل مىرسيدند .\r\nبعد خود او آخر همه در روز سه شنبه نوزدهم جمادى الاول سال مذكور بدان جا رسيد .\r\nروز فرا رسيدن او روزى نمايان و فراموش ناشدنى بود .\r\nفرستادگان خليفه عباسى ، الناصر لدين اللّه ، و مظفر الدين كوكبرى براى مذاكره دربارهء صلح به نزد او آمدند .\r\nاين فرستادگان وعده دادند تا دژهائى كه از بدر الدين گرفته شده بود ، بجز قلعهء عماديه كه مىخواستند در دست عماد الدين زنگى بماند ، همه را به بدر الدين بدهند .\r\nمىگفتند مصلحت آن است كه اين پيشنهاد را بپذيرند و صلح كنند تا فتنه و آشوب از ميان برود و همه كوشش خود را مصروف جهاد\r\n\r\n","description":"","footnote":"","page_name":" 94 ","page_number":94},
  {"content":"\r\n\r\nبا فرنگيان نمايند .\r\nگفت و گو در اين باره نزديك دو ماه به درازا كشيد .\r\nبعد ، ملك اشرف از آن جا رفت و مىخواست با مظفر الدين كوكبرى ، صاحب اربل ، دست و پنجه نرم كند .\r\nبه قريهء سلاميه رسيد كه نزديك رود زاب واقع بود .\r\nمظفر الدين نيز نزديك اين رود ، منتهى بر كرانه‌اى كه طرف اربل قرار داشت اردو زده بود .\r\nدر اين جا ملك اشرف ، فرستادگان مظفر الدين را بدون هيچ پاسخ مساعد باز گرداند .\r\nاما پيكار او به درازا كشيده و لشكريان او ديگر به ستوه آمده بودند .\r\nناصر الدين صاحب شهر « آمد » نيز به مظفر الدين كوكبرى تمايل داشت . از اين رو به ملك اشرف توصيه كرد كه آنچه مظفر - الدين مىدهد بپذيرد و با وى صلح كند و او را در جنگ با دشمنانش يارى دهد .\r\nبنابر اين پيشنهاد صلح پذيرفته شد و با هم صلح كردند بدين قرار كه دژهاى گرفته شده را پس بدهند .\r\nبراى واگذارى دژها مدتى معين گرديد .\r\nعماد الدين زنگى نيز پيش ملك اشرف فرستاده شد كه به عنوان گروگان تا هنگام واگذارى آن دژها در نزد ملك اشرف ماند .\r\nقلعهء عقر حميديه و قلعهء شوش هم كه از آن عماد الدين زنگى بود به نمايندگان ملك اشرف سپرده شد .\r\n\r\n","description":"","footnote":"","page_name":" 95 ","page_number":95},
  {"content":"\r\n\r\nاين دو دژ را نيز به گرو گرفتند تا دژهائى را كه قرار بود پس بدهند ، واگذار كنند و پس از واگذارى آن دژها ، قلعهء عقر و قلعهء شوش به عماد الدين برگردد و خود او نيز آزاد شود .\r\nهمه سوگند ياد كردند كه بدين قرار عمل كنند .\r\nملك اشرف ، پس از گرفتن آن دو قلعه از عماد الدين زنگى ، به سنجار برگشت .\r\nرفتن او از موصل در تاريخ دوم ماه رمضان سال 617 بود .\r\nپس از رفتن او كسانى را به دژهائى كه گرفته شده بود فرستادند تا آنها را به نمايندگان بدر الدين لؤلؤ تسليم كنند .\r\nولى جز قلعهء جل صورا ، از توابع هكاريه ، هيچ دژ ديگرى را واگذار نكردند .\r\nافراد پادگان باقى دژها از تسليم آنها خوددارى نمودند .\r\nمدت تسليم نيز گذشت و جز همان جل صورا دژ ديگرى پس گرفته نشد .\r\nاز سوى ديگر عماد الدين زنگى ، خود را به شهاب الدين غازى بن ملك عادل نزديك كرد و به خدمت او پرداخت و از او خواست كه دل برادرش ، ملك اشرف ، را به وى مهربان گرداند .\r\nدر نتيجهء ميانجيگرى شهاب الدين غازى ، ملك اشرف به عماد الدين زنگى متمايل شد و آزادش كرد و نمايندگان خويش را از قلعهء عقر و قلعهء شوش فرا خواند و اين دو قلعه را به عماد الدين تسليم كرد .\r\nبعد به بدر الدين لؤلؤ خبر رسيد كه ملك اشرف ميل دارد قلعهء تل يعفر را بگيرد چون اين دژ هميشه ، از دير باز تا آن روز به\r\n\r\n","description":"","footnote":"","page_name":" 96 ","page_number":96},
  {"content":"\r\n\r\nسنجار بستگى داشت .\r\nگفت و گو در اين باره به درازا كشيد تا اين كه سرانجام بدر الدين ناچار به تسليم آن گرديد .\r\n\r\n","description":"","footnote":"","page_name":" 97 ","page_number":97},
  {"content":"\r\n\r\n\r\nباز افتادن دژهاى هكاريه و زوزان به دست بدر الدين لؤلؤ\r\nعماد الدين زنگى ، پس از دست‌يابى بر دژهاى هكاريه و زوزان ، با ساكنان اين دژها ، آن چنان كه از او چشم نيكى و مهربانى و پاداش داشتند ، خوشرفتارى نكرد . بلكه بر خلاف انتظارشان رفتار نمود و به آنان سخت گرفت .\r\nآنان شنيده بودند كه بدر الدين لؤلؤ با افراد پادگان و مردمى كه در دژهاى وى به سر مىبرند . مهربانى مىكند و ايشان را مورد نوازش قرار مىدهد و پول و مال مىبخشد .\r\nاز اين رو مىخواستند كه بار ديگر به فرمان بدر الدين در آيند .\r\nولى به خاطر كارى كه قبلا با او كرده بودند ، از او مىترسيدند و همين ترس نمىگذاشت كه ايشان بار ديگر به سوى او برگردند .\r\nدر اين هنگام ديگر به ستوه آمدند و رفتارى را كه عماد - الدين با ايشان مىكرد ، فاش ساختند .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\nبنابر اين در ماه محرم سال 618 كسانى را پيش بدر الدين لؤلؤ فرستادند تا دربارهء تسليم دژها به وى مذاكره كنند .\r\nاين فرستادگان از بدر الدين خواستند كه از لغزش‌هاى گذشتهء ساكنان آن دژها چشم پوشد و سوگند ياد كند كه به آنان امان خواهد داد .\r\nضمنا قسمتى از تيول و مقررى هم كه مىخواستند براى ايشان معين گردد ، ذكر كردند .\r\nبدر الدين ، همهء اين درخواست‌ها را پذيرفت و كسى را پيش ملك اشرف فرستاد تا از او دربارهء تحويل گرفتن آن دژها اجازه بخواهد .\r\nولى ملك اشرف اجازه نداد .\r\nعماد الدين زنگى هم از پيش ملك اشرف برگشت و دسته‌هائى از سربازان را گرد آورد و قلعهء عماديه را در ميان گرفت ولى كارى از پيش نبرد و به مراد خود نرسيد .\r\nساكنان عماديه بار ديگر با بدر الدين نامه‌نگارى كردند تا دژ را تسليم وى كنند .\r\nاين بار بدر الدين نامه‌اى درين باره به ملك اشرف نگاشت و قلعهء جديدهء نصيبين و ولايت بين النهرين را به وى وعده داد تا او اجازه دهد كه آن دژ را بگيرد .\r\nملك اشرف اجازه داد .\r\nبدر الدين نيز نمايندگانى بدان دژ فرستاد و آن را تحويل گرفت و ساكنان دژ را مورد نوازش قرار داد .\r\nعماد الدين زنگى هم از آن جا رفت .\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nبدر الدين ، پس از تصرف اين دژ به عهده خود وفا كرد و آنچه را كه به ساكنان دژ وعده داده بود ، به ايشان داد .\r\nافراد پادگان دژهاى ديگر همين كه شنيدند ساكنان قلعهء عماديه چه كردند و تا چه اندازه از نيكى و مهربانى بدر الدين برخوردار گرديدند و چقدر به مقررى ايشان افزوده شد ، همه علاقه پيدا كردند كه به بدر الدين بگروند و دژها را تسليم او كنند .\r\nاز اين رو ، بدر الدين نمايندگان خود را پيش ايشان فرستاد .\r\nهمه يك زبان آمادگى خود را براى فرمانبردارى از بدر الدين و گرايش به دو آشكار ساختند .\r\nشگفت اين كه لشكرهاى شام و جزيرهء ابن عمر و ديار بكر و خلاط و جاهاى ديگر همه گرد آمدند و همدست شدند تا آن دژها را پس بگيرند ولى از عهدهء اين كار برنيامدند .\r\nاما پس از اين كه پراكنده شد ، اهالى آن دژها خود اتفاق كردند و از بدر الدين خواستند كه دژها را بگيرد .\r\nبدين گونه ، بىخونريزى ، با صلح و صفا و همچنين بدون هيچگونه منتى آن دژها به بدر الدين برگشت .\r\nچه خوب گفت كسى كه گفت :\r\n لا سهل الا ما جعلت سهلا * و ان تشأ تجعل بحزن و حلا \r\n( يعنى : هيچ كارى آسان نمىشود مگر اين كه تو خود ، آن را آسان بگيرى . اما اگر بخواهى برايش ماتم بگيرى دشوار مىشود . )\r\nپاك و منزه است خدائى كه آنچه مىخواهد ، انجام مىدهد .\r\nاگر چيزى ببخشد هيچكس نمىتواند از آن جلوگيرى كند . و اگر او نخواهد ، هيچكس نمىتواند چيزى را ببخشد . اوست كه به انجام هر كارى تواناست .\r\n\r\n","description":"","footnote":"","page_name":" 100 ","page_number":100},
  {"content":"\r\n\r\n\r\nلشگر كشى كيكاوس به حلب ، فرمانبردارى صاحب حلب از ملك اشرف و شكست خوردن كيكاوس\r\nدر اين سال ، عز الدين كيكاوس بن كيخسرو ، فرمانرواى روم به سوى شهرستان حلب رهسپار گرديد چون در انديشهء تصرف آن جا بود .\r\nملك افضل ، پسر صلاح الدين يوسف ، نيز با وى همراهى مىكرد .\r\nسبب حركت او به سوى حلب اين بود كه در آن جا دو مرد بدنهاد به سر مىبردند كه مردم را آزار بسيار مىرساندند و در حقشان سعايت مىكردند .\r\nاين دو تن براى سود ملك ظاهر بن صلاح الدين ، فرمانرواى حلب ، به زيان مردم كار مىكردند . تا جائى كه ملك ظاهر را با مردم دشمن ساخته بودند .\r\nمردم از دست اين دو تن سختى بسيار مىديدند .\r\nاز اين رو ، پس از درگذشت ملك ظاهر ، همين كه شهاب -\r\n\r\n","description":"","footnote":"","page_name":" 101 ","page_number":101},
  {"content":"\r\n\r\nالدين طغرل به فرمانروائى رسيد ، آن دو ، و همچنين كسان ديگرى را كه مانند آن دو رفتار مىكردند از دستگاه خود دور ساخت .\r\nدرهاى آشوب را به روى آشوبگران بست و ديگر هيچ كس را كه اهل زيانكارى بود ، پيش خود راه نداد .\r\nآن دو تن همين كه ديدند بازارشان سرد شده ، خانه‌نشين گرديدند .\r\nدر نتيجه ، مردمى كه از دستشان آزرده دل بودند ، بر آنان شوريدند و به آزارشان پرداختند ، و آن دو را به خاطر آسيبى كه در گذشته از ايشان ديده بودند ، تهديد كردند .\r\nآن دو نيز ترسيدند و حلب را ترك گفتند و پيش كيكاوس بن كيخسرو ، فرمانرواى روم ، رفتند و او را به طمع تصرف حلب انداختند .\r\nبه او اينطور فهماندند كه اگر به حلب حمله برد ، آن شهر در برابرش ايستادگى نخواهد كرد و تسليم خواهد شد . پس از تصرف حلب نيز ، دست‌يابى به جاهاى ديگر براى او آسان خواهد بود .\r\nكيكاوس تحت تأثير سخنان ايشان قرار گرفت و هنگامى كه در انديشهء انجام اين كار افتاد ، ياران دورانديش او به وى اندرز دادند و گفتند :\r\n« اين كار انجام نخواهد شد مگر اين كه يكى از افراد خاندان صلاح الدين ايوبى همراه تو باشد تا اهل شهرها و سربازان و پاسبانان به آسانى از او فرمانبردارى كنند .\r\nاين ملك افضل ، پسر صلاح الدين ايوبى ، به فرمان تست .\r\nپس بهتر است كه او را به همراه خود ببرى و با او دربارهء تقسيم شهرهايى\r\n\r\n","description":"","footnote":"","page_name":" 102 ","page_number":102},
  {"content":"\r\n\r\nكه مىگيرى ، قرار بگذارى .\r\nدر اين صورت او با تو همراهى مىكند . و وقتى هم كه او با تو باشد ، مردم از تو اطاعت خواهند كرد و بدست آوردن آنچه مىخواهى برايت آسان خواهد شد . »\r\nبنابر اين ملك افضل از سميساط به حضور او رسيد .\r\nكيكاوس مقدم او را گرامى داشت و از اسب و سراپرده و سلاح و غيره ، اشياء بسيارى در اختيار او گذاشت .\r\nبعد ، آن دو با هم قرار گذاشتند كه كيكاوس هر چه از حلب و توابع آن مىگيرد ، به ملك افضل تعلق گيرد و ملك افضل نيز همچنان از وى فرمانبردارى كند و در سراسر شهرهايى كه دارد به نام وى خطبه بخواند .\r\nآنگاه به ديار جزيره حمله برند و هر چه در دست ملك اشرف است مانند : حران و رها ، از شهرهاى جزيرهء ابن عمر ، همه پس از تصرف متعلق به كيكاوس باشد .\r\nهر دو سوگند ياد كردند كه بدين قرار عمل كنند .\r\nآنگاه لشكريان خويش را گرد آوردند و به راه افتادند .\r\nنخست قلعهء رعبان را گشودند كه طبق قرار فيما بين به ملك افضل مىرسيد . ملك افضل نيز آن را تحويل گرفت .\r\nمردم كه چنين ديدند ، به آن دو علاقمند شدند .\r\nبعد ، آن دو تن به سوى دژ تل باشر رهسپار گرديدند .\r\nصاحب آن دژ ، كه فرزند بدر الدين دلدرم ياروقى بود ، در آن جا به سر مىبرد .\r\nاو را در آن دژ محاصره كردند و عرصه را بر وى تنگ ساختند\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nتا دژ را از او گرفتند .\r\nولى اين دژ را كيكاوس به خود اختصاص داد و تسليم ملك افضل نكرد .\r\nملك افضل كه چنين ديد بد گمان شد و گفت : « اين آغاز پيمان شكنى است . » و ترسيد كه اگر كيكاوس حلب را هم بگيرد ، همين كار را بكند ، و او از همراهى با كيكاوس هيچ نتيجه‌اى نگيرد جز اين كه كرسى فرمانروائى را از زير پاى خانواده و خويشاوند خود بكشد و در اختيار بيگانه‌اى قرار دهد .\r\nاز اين رو انديشهء وى سست شد و از كارى كه مىخواست بكند سرباز زد .\r\nمردم شهرها نيز از آن دو برگشتند زيرا نخست گمان مىبردند كه ملك افضل بدان شهرها فرمان خواهد راند و كار مردم آسان خواهد شد . ولى همين كه خلاف آن را ديدند از فرمانبردارى نسبت به آنان خوددارى كردند .\r\nاما شهاب الدين اتابك پسر ملك ظاهر ، صاحب حلب ، هميشه در قلعهء حلب به سر مىبرد و از آن جا فرود نمىآمد و دور نمىشد .\r\nاز زمان مرگ ملك ظاهر به اين طرف ، اين عادت او بود چون مىترسيد كه شورشى يا متجاسرى به او حمله برد و كارش را بسازد .\r\nاما همين كه موضوع لشكركشى كيكاوس و ملك افضل پيش آمد ، شهاب الدين ترسيد از اين كه او را در آن دژ محاصره كنند و چه بسا كه مردم شهر و سربازان ، روى تمايلى كه به ملك افضل دارند ، تسليم او شوند .\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nاز اين رو ، به ملك اشرف پسر ملك عادل ، فرمانرواى جزيرهء ابن عمر و خلاط و غيره ، پيام فرستاد و او را به نزد خويش فرا خواند تا او و همهء مردم حلب به فرمان وى در آيند و به نامش خطبه بخوانند و سكه بزنند . از توابع حلب نيز هر كجا را كه مىخواهد ، برگيرد .\r\nاين را هم ياد آورى كرد كه او ، يعنى شهاب الدين فرزند ملك ظاهر ، خواهرزادهء ملك اشرف است و جا دارد كه ملك اشرف او را يارى كند .\r\nملك اشرف اين درخواست را پذيرفت و با لشكرى كه نزد خود داشت به سوى مردم حلب روانه شد .\r\nبراى باقى لشكريان خويش نيز پيام فرستاد و آنان را به سوى خود خواند .\r\nپيشنهاد شهاب الدين او را خوشحال ساخت چون به صلاح همه بود .\r\nاز اين رو ، تازيان بيابانى طى و ديگران را نيز احضار كرد .\r\nآنگاه با لشكريانى كه بدين گونه گرد آورده بود در بيرون حلب اردو زد .\r\nهنگامى كه كيكاوس تل باشر را مىگرفت ، ملك افضل به دو اندرز مىداد كه زودتر به حلب برود و پيش از آنكه لشكريانى در آن جا اجتماع كنند و به دور انديشى پردازند و براى جنگ آماده شوند ، كار آن شهر را بسازد .\r\nولى كيكاوس اين كار را نكرد و گفت :\r\n\r\n","description":"","footnote":"","page_name":" 105 ","page_number":105},
  {"content":"\r\n\r\n« بهتر است نخست به منبج و شهرهاى ديگر حمله بريم و آن جاها را بگيريم تا در پشت سر ما ديگر چيزى باقى نماند . »\r\nانديشهء او از اين سخنان وقت گذرانى بيهوده بود .\r\nبنابر اين از تل باشر به طرف منبج رهسپار گرديد .\r\nملك اشرف نيز به سوى ايشان روى آورد .\r\nتازيان پيشاپيش لشكر او حركت مىكردند .\r\nدسته‌اى از لشكر كيكاوس هم كه نزديك به هزار سوار مىشدند ، از مقدمهء لشكر او پيش افتاده بودند .\r\nاين دسته با تازيان و لشكريان ديگر ملك اشرف كه همراه تازيان بودند ، روبرو شدند و به جنگ پرداختند .\r\nدر نتيجه ، شكست خوردند و گريزان پيش كيكاوس برگشتند .\r\nتازيان نيز به سبب تيز رفتارى اسبانى كه داشتند و روگردان شدن اسبان و سربازان رومى ، ايشان را دنبال نمودند و تا توانستند از ايشان اسير گرفتند و غارت كردند .\r\nهمين كه ياران كيكاوس ، به حال فرار پيش وى برگشتند ، او نيز پايدارى نكرد بلكه روى گرداند و ترسان و لرزان گريخت و شتابان راه خود را مرحله به مرحله پيمود و به سوى شهرهاى خود رفت و همين كه بدان حدود نزديك شد ، ايستاد .\r\nاين كار را بدان جهة كرد كه نوجوان بود و از فن جنگ آگاهى نداشت و گرنه تازه پيشروان دو لشكر به يك ديگر حمله برده بودند و نتيجهء جنگ به اين زودى معلوم نمىشد .\r\nپس از آن ملك اشرف به راه افتاد و قلعهء رعبان را گرفت .\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nبعد قلعهء تل باشر را محاصره كرد .\r\nدر آن جا دسته‌اى از لشكر كيكاوس بودند كه با وى به جنگ پرداختند ولى شكست خوردند و آن دژ از دستشان گرفته شد .\r\nولى ملك اشرف آزادشان كرد .\r\nاين دسته وقتى كه به روم رفتند و خود را به كيكاوس رساندند ، كيكاوس همه را در خانه‌اى جاى داد و آن خانه را آتش زد .\r\nبدين گونه همهء آنان نابود شدند .\r\nاين كار كيكاوس بر همهء مردم گران آمد . و او را به خاطر اين كار نكوهش كردند و سبك مغز خواندند .\r\nخداى بزرگ نيز او را به خاطر سنگدلى و قساوتى كه داشت ، مهلت نداد . و او به دنبال اين حادثه درگذشت .\r\nملك اشرف ، تل باشر و جاهاى ديگر حلب را به شهاب الدين اتابك ، فرمانرواى حلب ، واگذاشت .\r\nاو مىخواست كيكاوس را دنبال كند و داخل قلمرو او شود ، ولى خبر درگذشت پدر خويش ، ملك عادل ، را شنيد و صلاح را در اين ديد كه به حلب برگردد زيرا فرنگيان در سرزمين مصر بودند و چه بسا كه پس از درگذشت چنان سلطان بزرگى آشفتگىهائى در آن شهرها روى مىداد كه پايانش معلوم نبود .\r\nاز اين رو برگشت .\r\nبدين گونه ، هر يك از آن دو تن ، يعنى كيكاوس و ملك اشرف ، از شر ديگرى آسوده شد .\r\n\r\n","description":"","footnote":"","page_name":" 107 ","page_number":107},
  {"content":"\r\n\r\n\r\nدرگذشت ملك عادل و فرمانروائى فرزندان او ، پس از او\r\nملك عادل ابو بكر بن ايوب در تاريخ هفتم جمادى الآخر سال 615 از جهان رفت .\r\nما هنگام دست‌يابى عم او ، اسد الدين شير كوه ، بر خاك مصر به سال 564 ، آغاز روى كار آمدن اين خاندان را ذكر كرديم .\r\nبرادر ملك عادل ، صلاح الدين يوسف بن ايوب ، پس از عم خود فرمانرواى مصر گرديد .\r\nصلاح الدين ايوبى ، هنگامى كه مىخواست روانهء شام شود ، برادر خود ، ملك عادل ، را به جاى خود در مصر گماشت زيرا به دو اعتماد داشت و از خردمندى و نيكرفتارى وى آگاه بود .\r\nملك عادل ، پس از درگذشت برادرش صلاح الدين ، همچنان كه پيش از اين گفتيم ، دمشق و مصر را گرفت .\r\nاو تا اين زمان ، يعنى زمان مرگ خود ، فرمانرواى آن شهرها بود .\r\nپس از لشكركشى فرنگيان بدان نواحى ، همانطور كه ضمن\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nوقايع سال 614 بيان كرديم ، ملك عادل رهسپار مرج الصفر شد و هنگامى كه فرنگيان به سرزمين مصر رفتند ، او به عالقين منتقل گرديد .\r\nدر آن جا ماند و بيمار شد و درگذشت .\r\nپيكرش را از آن جا به دمشق بردند و در آرامگاهى كه براى خويش در دمشق ساخته بود ، به خاك سپردند .\r\nمردى بود خردمند ، داراى انديشه‌اى استوار و فريب و نيرنگ بسيار ، شكيبا ، بردبار و با گذشت چنان كه اگر سخنى ناگوار مىشنيد چنان چشم‌پوشى مىكرد كه گفتى اصلا نشنيده است .\r\nآنجا كه لازم بود پول خرج كند ، بسيار خرج مىكرد و از پرداخت هيچ پولى باز نمىايستاد ولى آنجا كه نيازى به خرج نبود ، خرج نمىكرد .\r\nعمر او به هفتاد و پنج سال و چند ماه مىرسيد زيرا در محرم سال 540 به جهان آمده بود .\r\nدمشق را در ماه شعبان سال 592 از برادرزادهء خود ملك افضل گرفت .\r\nمصر را هم در ربيع الآخر سال 596 از او گرفت .\r\nاز شگفتىهائى كه من دربارهء خوشبختى و بدبختى اين و آن و ناهمآهنگى سرنوشت‌ها ديدم ، يكى اين بود كه ملك افضل به هر سرزمينى كه دست يافت عمويش ملك عادل جا را از او گرفت .\r\nنخست صلاح الدين ايوبى به سال 586 ، پس از درگذشت تقى الدين ، شهرهاى حران و رها و ميافارقين را به پسر خود ، ملك\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nافضل ، واگذاشت .\r\nملك افضل هم به سوى آن شهرها روانه شد .\r\nهمين كه به حلب رسيد ، پدرش ملك عادل را بعد از او فرستاد و ملك عادل او را از حلب برگرداند و آن شهرها را از وى گرفت .\r\nبعد ، ملك افضل پس از درگذشت پدر خود بر شهر دمشق دست يافت و ملك عادل آن جا را از او گرفت .\r\nسپس هنگامى كه برادرش ملك عزيز از جهان رفت ، او به فرمانروائى مصر رسيد .\r\nولى ملك عادل مصر را هم از او گرفت .\r\nملك افضل صرخد را به دست آورد ولى ملك عادل آن را هم متصرف شد .\r\nاز اين شگفت‌آورتر آن كه در بيت المقدس ستونى از مرمر ديدم كه در دير صهيون افتاده بود و از زيبائى همانند نداشت .\r\nكشيشى كه در آن دير بود ، گفت :\r\n« اين را ملك افضل كنده بود كه به دمشق ببرد . بعد كه ملك عادل ، دمشق را از ملك افضل گرفت ، اين ستون را هم از او خواست و گرفت . »\r\nاين آخرين حد بىطالعى و عجيب‌ترين حكايتى بود كه شنيدم .\r\nملك عادل در زندگى خود ، شهرهاى خويش را ميان فرزندان خود تقسيم كرده بود .\r\nملك كامل محمد را در مصر ، و ملك معظم عيسى را در دمشق و بيت المقدس و طبريه و اردن و كرك و دژهاى ديگر نزديك آن ، و\r\n\r\n","description":"","footnote":"","page_name":" 110 ","page_number":110},
  {"content":"\r\n\r\nملك اشرف موسى را در جزيرهء ابن عمر و ميافارقين و خلاط و توابع آن گماشته بود .\r\nشهر رها را به پسر خود ، شهاب الدين غازى و قلعهء جعبر را به پسر ديگر خويش ، حافظ ارسلانشاه ، داده بود .\r\nپس از درگذشت او ، هر پسرى در سرزمينى كه پدرش به وى داده بود پايدار ماند .\r\nفرزندان او همه با هم به خوبى همدستى كردند و اختلافى كه معمولا ميان فرزندان ملوك ، پس از درگذشت پدرانشان به وجود مىآيد ، ميان آنان پيش نيامد بلكه همه با هم ، مانند يك تن ، يك دل و يك جان بودند . هر يك به ديگرى چنان اعتماد مىكرد كه تنها پيش او مىرفت بىآن كه لشكرى همراه داشته باشد ، و هيچ از او نمىترسيد .\r\nدر نتيجهء اين اتحاد ، قلمرو فرمانروائى ايشان افزون شد و گسترش پيدا كرد و قدرت و نفوذى يافتند كه پدرشان نيز نيافته بود .\r\nبه جان خودم كه آنان از لحاظ بردبارى و پايدارى و جهاد و دفاع از اسلام بهترين فرمانروايان به شمار مىروند .\r\nدر كار دمياط نيز حد اعلاى شايستگى را از خود نشان دادند .\r\nاما ملك اشرف ، كسى است كه پول در نزدش ارزشى ندارد بلكه مانند باران بسيار آن را ريخت و پاش مىكند .\r\nبه مال مردم چشم طمع نمىدوزد . پيوسته نيكى مىكند و مىبخشد و به سخن‌چينى هيچ آشوبگرى نيز گوش نمىدهد .\r\n\r\n","description":"","footnote":"","page_name":" 111 ","page_number":111},
  {"content":"\r\n\r\n\r\nپاره‌اى ديگر از رويدادهاى سال\r\nدر اين سال ، در ماه ذى القعده ، ملك كامل بن عادل از سرزمين دمياط رفت .\r\nسبب رفتن او اين بود كه شنيد گروهى از سرداران گرد هم آمده و همدست شده‌اند كه برادرش ، فائز ، را به جاى وى بر كرسى فرمانروائى بنشانند .\r\nبه شنيدن اين خبر بيمناك شد و از جايگاه خود دور گرديد .\r\nپس از رفتن او فرنگيان جايگاه او را اشغال كردند و دمياط را از سوى خشكى و دريا در ميان گرفتند و بر آن دست يافتند چنان كه ما به تفصيل ضمن وقايع سال 614 در اين باره شرح داديم .\r\nدر اين سال ، در ماه محرم ، شرف الدين محمد بن علوان مهاجر ، فقيه شافعى ، درگذشت .\r\nاو در چند مدرسه در موصل تدريس مىكرد .\r\nمردى پارسا به شمار مىرفت كه بسيار ديندار و نيكوكار و پاكدل بود .\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nخدايش بيامرزاد ! در اين سال عز الدين نجاح ، شرابدار ويژهء خليفهء عباسى ، الناصر لدين اللّه ، كه از همهء مردم به خليفه نزديك‌تر بود و در دولت او فرمان مىراند ، از جهان رفت .\r\nدادگرى و نيكوكارى و بخشش و مردم دوستى بسيار داشت .\r\nخردمندى و دور انديشى را به بلندترين پايه رسانده و در اين باره ضرب المثل شده بود .\r\nدر اين سال على بن نصر بن هرون ابو الحسن حلى نحوى ، ملقب به « حجت » درگذشت .\r\nاو به على بن خشاب و غيره درس داده بود .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\n( 616 ) وقايع سال ششصد و شانزدهم هجرى قمرى\r\n\r\nدرگذشت عز الدين كيكاوس و فرمانروائى كيقباد ، برادر او\r\nدر اين سال ملك الغالب عز الدين كيكاوس بن كيخسرو بن قلج ارسلان ، زندگى را بدرود گفت .\r\nاو بر قونيه و اقصرا و ملطيه و آنچه از خاك روم شرقى در ميان آنها بود ، فرمانروائى مىكرد و لشكريان خويش را گرد آورده و بسيج كرده و به ملطيه رفته بود و مىخواست به شهرهاى ملك اشرف رود .\r\nاين لشكر كشى را از آن جهة كرد كه ميان او و ناصر الدين ، صاحب شهر « آمد » ، و مظفر الدين ، صاحب اربل ، كه به نام وى خطبه مىخواندند و در شهرهاى خود نامش را بر سكه ضرب مىكردند ، قرار بر اين شده بود كه با هم بر ضد ملك اشرف و بدر الدين فرمانرواى موصل اتفاق كنند .\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nاز اين رو كيكاوس روانه ملطيه شد تا در آن جا از رفتن ملك اشرف به موصل براى كمك به بدر الدين فرمانرواى موصل جلوگيرى كند تا شايد مظفر الدين به مراد خود كه دست اندازى بر موصل بود ، برسد .\r\nكيكاوس دچار بيمارى سل گرديده بود و چون بيمارى او سخت شد ، از ملطيه بازگشت و به اين بيمارى درگذشت .\r\nپس از او برادرش ، كيقباد ، به فرمانروائى رسيد .\r\nكيقباد در زندان به سر مىبرد .\r\nبرادرش كيكاوس ، وقتى شهرهاى وى را از دستش گرفت ، او را به زندان انداخت .\r\nبرخى از يارانش به او توصيه كردند كه او را بكشد . ولى او اين كار را نكرد .\r\nهنگامى كه از جهان رفت ، فرزندى به جاى نگذاشت كه شايستهء فرمانروائى باشد زيرا فرزندان وى همه خردسال بودند .\r\nاز اين رو سردارانش كيقباد را از زندان بيرون آوردند و بر كرسى فرمانروائى نشاندند . خداوند يار ستمديدگان است .  « ثُمَّ بُغِيَ عَلَيْهِ لَيَنْصُرَنَّهُ اللَّهُ »  [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اشاره به آيهء 60 از سورهء حج كه چنين است :\r\n ماذلِكَ وَ مَنْ عاقَبَ بِمِثْلِ ما عُوقِبَ بِهِ ثُمَّ بُغِيَ عَلَيْهِ لَيَنْصُرَنَّهُ اللَّهُ ، إِنَّ اللَّهَ لَعَفُوٌّ غَفُورٌ . \r\n( حق اين است و هر كس به همان قدر ظلمى كه به او شده در مقام انتقام بر آيد و باز بر او ظلم شود ، خدا او را يارى مىكند و همانا خدا را از گناه خلق عفو و آمرزش بسيار است . )\r\n( قرآن مجيد با ترجمهء مهدى الهى قمشه‌اى )\r\n","page_name":" 115 ","page_number":115},
  {"content":"\r\n\r\nهمچنين گفته مىشد كه كيكاوس - هنگامى كه بيمارى وى شدت يافت - برادر خود ، كيقباد ، را از زندان به نزد خويش فرا خواند و وصيت كرد كه پس از وى فرمانروائى را بر عهده گيرد .\r\nسرداران و سپاهيان و تودهء مردم را نيز سوگند داد كه نسبت به وى وفادار باشند .\r\nهمين كه كيقباد به فرمانروائى رسيد ، عم او ، صاحب ارزن - الروم ، به مخالفت با او برخاست .\r\nكيقباد ، همچنين ، از روميانى كه نزديك به شهرهاى وى بودند ، بيم داشت .\r\nاز اين رو براى ملك اشرف پيام فرستاد و با وى از در صلح و سازش در آمد .\r\nدر نتيجه ، آن دو با هم پيمان بستند كه دوست يك ديگر باشند و يك ديگر را يارى دهند .\r\nميان آن دو ، پيوند دامادى و خويشاوندى نيز بسته شد .\r\nبدين گونه آسيب روم از سر ملك اشرف كوتاه شد ، و فراغ بال يافت تا كارهائى را كه در پيش داشت ، سر و سامان بخشد .\r\nچه راست گفت آنكه گفت : « هيچ خوشبختى بهتر از اين نيست كه گزند دشمنانت را از سرت دور سازد . » گوئى با اين سخن مىخواهد بگويد : « بخت تو نيزه مىزند بىآنكه نيزه‌اى داشته باشد . »\r\nو اين ميوهء پندار نيك است . ملك اشرف نيكخواه مردم و يارانش بود . نمىگذاشت كه از وى آزارى به ايشان برسد .\r\nدر انديشه حمله به شهرهاى نزديك شهرهاى خود نيز نمى -\r\n\r\n","description":"","footnote":"","page_name":" 116 ","page_number":116},
  {"content":"\r\n\r\nافتاد و با اين كه حكام آن شهرها ضعيف بودند و او قوى بود در صدد تصرف آنها بر نمىآمد .\r\nاز اين رو ، شهرهايى با صلح و صفا و بدون جنگ و خونريزى در اختيارش قرار مىگرفت .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\n\r\nدرگذشت صاحب سنجار و فرمانروائى پسرش ، عماد الدين كشته شدن عماد الدين و فرمانروائى برادرش\r\nدر اين سال ، در هشتم ماه صفر ، قطب الدين محمد بن زنگى بن مودود بن زنگى ، صاحب سنجار درگذشت .\r\nمردى بخشنده بود كه با مردم نيكرفتارى و با بازرگانان خوش معاملگى مىكرد و نيكى بسيار مىنمود .\r\nاما يارانش در سايهء احسان وى همه از بهترين زندگى برخوردار بودند و بيمى نداشتند كه از وى آزارى ببينند .\r\nاو چون از نگهدارى شهر خويش عاجز بود ، كارها را به نمايندگان خود مىسپرد .\r\nهمين كه از جهان رفت ، پس از او پسرش عماد الدين شاهنشاه به فرمانروائى رسيد .\r\nمردم با او همراهى كردند و او چند ماهى سنجار را در اختيار داشت .\r\nبعد ، از آن جا روانهء تل اعفر گرديد كه متعلق به وى بود .\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nناگهان برادرش ، عمر بن محمد بن زنگى ، با گروهى به تل اعفر داخل شد و او را كشت .\r\nپس از قتل برادر خود به جايش نشست تا وقتى كه سنجار را به ملك اشرف تسليم نمود چنان كه ما به خواست خداى بزرگ ، شرح آن را در جاى خود ذكر خواهيم كرد .\r\nكسى كه به خاطر فرمانروائى رشتهء خويشاوندى را بگسلد و خون بستگان خود را بريزد ، از آن فرمانروائى بهره‌اى نخواهد برد .\r\nعمر بن محمد وقتى كه سنجار را تسليم كرد ، در عوض رقه را گرفت .\r\nچيزى نگذشت كه رقه هم از او گرفته شد . اندكى پس از آن نيز درگذشت .\r\nبدين گونه آسايش و جوانى خود را از دست داد .\r\nاين فرجام گسستن رشتهء خويشاوندى است .\r\nنگهدارى رشتهء خويشاوندى به عمر مىافزايد و بريدن آن عمر را بر باد مىدهد .\r\n\r\n","description":"","footnote":"","page_name":" 119 ","page_number":119},
  {"content":"\r\n\r\n\r\nراندن طايفهء بنى معروف از بطائح و كشتن ايشان\r\nدر اين سال ، در ماه ذى القعده ، خليفهء عباسى ، الناصر لدين - اللّه ، به شريف معد ، متولى شهر واسط ، فرمان داد كه به جنگ طايفهء بنى معروف برود .\r\nاو نيز ساز و برگ اين پيكار را آماده ساخت و گروه بسيارى جنگجوى پياده از تكريت و هيت و حديثه و انبار و حله و كوفه و واسط و بصره با خود گرد آورد و براى سركوبى بنى معروف روانه شد .\r\nآنان قومى از ربيعه به شمار مىرفتند و سردستهء ايشان نيز در اين هنگام معلى بن معروف بود .\r\nخانه‌هاى ايشان در كرانهء غربى فرات ، زير سوراء و آنچه از بطائح بدان جا مىپيوست ، قرار داشت .\r\nدر قريه‌هائى كه نزديكشان بود تبهكارى و مردم آزارى بسيار مىكردند .\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nراه‌ها را مىزدند و در نواحى نزديك بطيحهء عراق آشوب بر پا مىكردند .\r\nاز اين رو ساكنان آن نواحى از دستشان به ديوان خلافت شكايت كردند .\r\nخليفه نيز به شريف معد دستور داد كه با گروهى انبوه به سركوبى ايشان بشتابد .\r\nاو نيز چنين كرد .\r\nفرزندان معروف براى پيكار با وى آماده شدند و در جائى كه مقبر خوانده مىشد و تپه بزرگى در بطيحه نزديك عراق بود ، به جنگ پرداختند .\r\nعده بسيارى در اين جنگ كشته شدند .\r\nسرانجام طايفهء بنى معروف شكست خوردند و كشته و اسير بسيار دادند .\r\nعده‌اى هم غرق شدند .\r\nاموالشان گرفته شد . سرهاى بسيارى از كشته‌شدگان نيز در ماه ذى الحجهء اين سال به بغداد حمل گرديد .\r\n\r\n","description":"","footnote":"","page_name":" 121 ","page_number":121},
  {"content":"\r\n\r\n\r\nبرخى ديگر از رويدادهاى سال\r\nدر اين سال ، در ماه محرم ، عماد الدين زنگى از لشكر بدر الدين شكست خورد .\r\nدر اين سال ، در بيستم ماه رجب ، بدر الدين از مظفر الدين ، صاحب اربل ، شكست خورد و مظفر الدين به سوى شهر خويش بازگشت .\r\nذكر اين موضوع به طور مشروح ضمن وقايع سال 615 گذشت .\r\nدر اين سال قطب الدين محمد بن زنگى بن مودود بن زنگى ، از جهان رفت .\r\nمرگ او در هشتم ماه صفر روى داد .\r\nپس از او پسرش ، عماد الدين شاهنشاه ، بر كرسى فرمانروائى نشست .\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nدر اين سال ، در بيست و نهم ماه شعبان ، فرنگيان شهر دمياط را گرفتند .\r\nمشروح اين واقعه ضمن وقايع سال 614 هجرى قمرى ذكر شد .\r\nدر اين سال عبد المطلب بن فضل هاشمى عباسى ، فقيه حنفى ، درگذشت .\r\nاو رئيس حنفيان حلب بود و حديث از عمر بسطامى نزيل بلخ و ابو سعد سمعانى و ديگران روايت مىكرد .\r\nدر اين سال ابو البقاء عبد اللّه بن حسين بن عبد اللّه عكبرى كه نابينا بود زندگانى را بدرود گفت .\r\nدر نحو و غيره تبحر داشت .\r\nدر اين سال ابو الحسن على بن ابو محمد قاسم بن على بن حسن بن عبد اللّه دمشقى ، معروف به ابن العساكر ، درگذشت .\r\nاو نيز مانند پدر خود حافظ حديث بود .\r\nاو به خراسان رفته و در آن جا حديث شنيده و دانش خود را در اين باره فزونى بخشيده و به سوى بغداد بازگشته بود .\r\nدر راه به كاروان او راهزنان حمله بردند .\r\nاو در اين پيشآمد زخمى گرديد و در بغداد ماند و در ماه جمادى الاولى از دنيا رفت .\r\nخدا او را بيامرزاد !\r\n\r\n","description":"","footnote":"","page_name":" 123 ","page_number":123},
  {"content":"\r\n\r\n\r\n( 617 ) وقايع سال ششصد و هفدهم هجرى قمرى\r\n\r\nيورش تاتارها [ ( 1 ) 
  ] به شهرهاى اسلامى\r\nچند سال بود كه از ذكر اين حادثه خوددارى مىكردم زيرا آن را بسيار بزرگ و هولناك مىشمردم و از ياد آورى آن اكراه داشتم .\r\nلذا در اين راه يك پاى را پيش مىگذاشتم و پاى ديگر را پس مىكشيدم .\r\nآخر چه كسى برايش آسان خواهد بود كه خبر گزار مرگ اسلام و مسلمانان باشد ؟ چه كسى مىتواند ذكر چنين واقعه‌اى را ناچيز انگارد ؟\r\n\r\n\r\n\r\n\r\n","description":"","footnote":"\r\n[ ( 1 ) 
  ] - ابن اثير در اين تاريخ ، مغولان را همه جا « تاتار » خوانده ولى چون اين قوم به مغول معروفند ، براى اين كه خوانندگان دچار اشتباه نشوند ، درين ترجمه نيز همه جا « تاتار » به « مغول » برگردانده شده است .\r\nمترجم\r\n","page_name":" 124 ","page_number":124},
  {"content":"\r\n\r\nبنابر اين ، اى كاش مادرم مرا نزاده بود يا پيش از بروز اين حادثه ، مرده و از ياد رفته بودم .\r\nگروهى از دوستان ، مرا برمىانگيختند كه اين رويداد را نيز بنويسم ولى من در اين باره درنگ مىكردم .\r\nبعد ديدم ننوشتن آن سودى نمىدهد .\r\nاز اين رو مىگوئيم : اين كار ، يعنى تاريخ نويسى شامل ذكر چنين حادثه عظيم و مصيبت بزرگى نيز هست كه روزها و شب‌ها ديگر همانندش را نخواهند آورد و همهء مردم ، به ويژه مسلمانان را در برگرفت .\r\nاگر گوينده‌اى مىگفت : « جهان از زمانى كه پروردگار بزرگ و منزه آدم را آفريد تا امروز به چنين بلائى گرفتار نشده بود . » راست مىگفت زيرا در تواريخ ، حادثه‌اى كه برتر از اين يا نزديك به اين رويداد باشد ، ديده نمىشود .\r\nاز بزرگترين حوادثى كه تاريخ‌ها ذكر مىكنند يكى كارى است كه بخت النصر با بنى اسرائيل كرد و ايشان را كشت و بيت - المقدس را ويران ساخت .\r\nولى بيت المقدس چه نسبتى دارد با شهرهايى كه اين ملاعين خراب كردند و هر شهركى از آنها چند برابر بيت المقدس بود .\r\nشمارهء فرزندان اسرائيل نيز به نسبت با كسانى كه در حادثهء مغول كشته شدند چيزى نيست زيرا تنها تعداد اهالى يك شهرك كه خونشان ريخته شد ، بيش از تعداد بنى اسرائيل است .\r\nشايد تا انقراض عالم و پايان جهان مردم همانند چنين حادثه و چنين قوم خونخوارى را نبينند كه نظيرى جز يأجوج و\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nمأجوج نداشتند .\r\nاما دجال ، او هم كسانى را كه از وى پيروى كنند زنده مىگذارد و كسانى را كه مخالفش باشند مىكشد . در صورتى كه اين درندگان هيچ كس را زنده نگذاشتند . بلكه زنان و مردان و اطفال را كشتند و شكم‌هاى زنان آبستن را دريدند و جنين‌ها را نابود كردند .  إِنَّا لِلَّهِ وَ إِنَّا إِلَيْهِ راجِعُونَ  . و لا حول و لا قوة الا باللّه العلى العظيم .\r\nاين رويداد كه آتشش همه جا را فرا گرفت و زيانش به همه رسيد و مانند ابرى كه باد آن را گسترش دهد ، در همهء شهرها دامن گسترد ، از آن جا پيش آمد كه قومى از اطراف چين برخاستند و آهنگ شهرهاى تركستان ، مانند كاشغر و بلاساغون كردند .\r\nسپس از آن جا به شهرهاى ما وراء النهر مانند سمرقند و بخارا و جز اينها روى آوردند .\r\nآن شهرها را گرفتند و با مردمش رفتارى كردند كه شرح خواهيم داد .\r\nبعد ، گروهى از ايشان با عبور از رود جيحون به خراسان تاختند .\r\nآن استان پهناور را نيز گرفتند و ويران كردند و مردمش را كشتند و آنچه يافتند به غارت بردند .\r\nهمين كه از كشتار و ويرانگرى و چپاول در خراسان بياسودند ، از آن جا به رى و همدان و خاك جبل و شهرهايى كه در آن بود ، تا مرز عراق تاختند .\r\nآنگاه به شهرهاى آذربايجان و ارانيه هجوم بردند و آنها را\r\n\r\n","description":"","footnote":"","page_name":" 126 ","page_number":126},
  {"content":"\r\n\r\nويران كردند و بيش‌تر مردمش را كشتند و ، جز عده‌اى پراكنده و اندك ، كسى از دستشان جان بدر نبرد .\r\nهمهء اين تباهكاريها را در مدتى كم‌تر از يك سال كردند .\r\nهمانند چنين رويدادى هرگز شنيده نشده بود .\r\nپس از فراغت از كار آذربايجان و ارانيه ، رهسپار دربند شروان شدند و شهرهاى آن سرزمين را گرفتند .\r\nدر آن حدود هيچ جا سالم نماند جز دژى كه فرمانرواى مردم دربند در آن اقامت داشت .\r\nاز نزديك اين دژ گذشتند و خود را به آلان‌ها كه در شمال قفقاز سكونت داشتند و همچنين لگزىها و ساير اقوام آن ناحيه رساندند و ميان ايشان نيز دست به كشتار و چپاول و ويرانگرى گذاشتند .\r\nسپس روانهء شهرهاى قبچاق شدند و چون شمارهء ايشان از تعداد آن تركان زيادتر بود ، هر كس را كه در برابرشان ايستادگى كرد كشتند .\r\nباقى مردم هم شهرهاى خويش را ترك گفتند و به درون بيشه‌ها و فراز كوه‌ها گريختند .\r\nمغولان بر شهرهاى ايشان چيره شدند . همهء اين كارها را هم در اسرع وقت انجام دادند و جز به همان اندازه كه پيشروى آنها وقت مىگرفت ، درنگ نكردند .\r\nطائفه ديگرى از مغولان ، جز اين طايفه ، نيز به سوى غزنه و توابع آن و شهرهايى از هند و سيستان و كرمان ، كه نزديك غزنه قرار داشتند ، رفتند .\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nاين دسته نيز كارهائى مانند كارهاى آن دسته ، بلكه بدتر ، كردند .\r\nاين رويدادى بود كه هيچ گوشى همانندش را نشنيده است چون اسكندر كه همهء مورخان نوشته‌اند جهان را گرفت ، به اين سرعت نگرفت و آن را در طى مدتى نزديك به ده سال گرفت .\r\nكسى را هم نكشت و همين كه مردم به فرمان وى در مىآمدند خرسند مىشد و آزادشان مىگذاشت . در صورتى كه مغولان آبادترين و بهترين بخش‌هاى روى زمين را كه از لحاظ عمران و جمعيت بر همه جا برترى داشت و مردمش از همهء جهانيان نيكخوتر و خوشرفتارتر بودند ، در مدتى نزديك به يك سال گرفتند و هيچ كس را در آن شهرها زنده نگذاشتند .\r\nبه هر يك از آن شهرها هم كه هجوم مىبردند ، مردمش چنان هراسان و بيمناك شده بودند كه انتظار ايشان را داشتند و چشم به راه رسيدنشان بودند .\r\nمغولان نيازى نداشتند به اين كه خواربار و كمكى براى ايشان برسد .\r\nگاو و گوسفند و اسبان و چارپايان ديگرى همراه داشتند و جز گوشت اين حيوانات چيز ديگرى نمىخوردند .\r\nاما اسب‌هائى كه سوار مىشدند زمين را با سم‌هاى خود مىكندند و ريشهء گياهان را مىخوردند . جو را هم نمىشناختند .\r\nبنابر اين مغولان هنگامى كه در جائى فرود مىآمدند به چيزى از بيرون نيازى نداشتند .\r\nاما كيش آنها ، اين قوم به آفتاب ، هنگامى كه مىدميد ،\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nسجده مىبردند . و چيزى را حرام نمىشمردند . همهء حيوانات ، حتى سگ‌ها و خوك‌ها و جانوران ديگر را مىخوردند .\r\nبا آئين زناشوئى آشنائى نداشتند ، بلكه با هر زنى چند مرد همبستر مىشد و وقتى فرزندى مىآورد ، پدرش معلوم نبود .\r\nاسلام و مسلمانان درين مدت سختىهائى كشيدند كه هيچيك از امت‌هاى ديگر نكشيدند .\r\nيكى از آن مصيبت‌ها وجود همين مغولان بود ، كه خدا تباهشان كند .\r\nاين قوم از مشرق هجوم آوردند و كارهائى كردند كه هر كه شنيد ، به حيرت افتاد و تفصيل آن را به خواست خداى بزرگ ، در دنبال اين مطالب خواهى خواند .\r\nاز مصائب ديگر ، خروج فرنگيان ، كه خدا لعنتشان كند ، از مغرب به سوى شام و هجومشان به سرزمين مصر و دست يافتنشان در آن جا به شهر دمياط بود .\r\nاگر لطف خداى بزرگ نبود و مسلمانان را در برابر ايشان يارى نمىداد ، آن سرزمين را تصرف مىكردند .\r\nما ضمن وقايع سال 614 اين موضوع را شرح داديم .\r\nمسلمانانى هم كه از گزند اين دو طايفه - يعنى فرنگيان و مغولان - سالم مىماندند ، شمشير برهنه بر سرشان آخته و آشوب در ميانشان بر پا بود .\r\nما اين رويدادها را نيز ذكر كرديم .\r\nما از آن خداوند هستيم و بازگشت ما به سوى خداست .\r\nبنابر اين از خدا مىخواهيم كه خود يار و ياور اسلام و مسلمانان باشد\r\n\r\n","description":"","footnote":"","page_name":" 129 ","page_number":129},
  {"content":"\r\n\r\nو يارى ايشان را فراهم آورد زيرا هيچ كس نيست كه يار و ياور مسلمانان باشد و از اسلام نگهدارى و پشتيبانى كند .\r\n وَ إِذا أَرادَ اللَّهُ بِقَوْمٍ سُوْءاً فَلا مَرَدَّ لَهُ وَ ما لَهُمْ مِنْ دُونِهِ مِنْ والٍ  [ ( 1 ) 
  ] .\r\nاين مغولان نيز كارشان از آن رو پيشرفت مىكرد كه مانعى در برابرشان نبود .\r\nاين مانع هم از آن جهة وجود نداشت كه سلطان محمد خوارزمشاه تازه بر آن شهرها چيره شده و فرمانروايان آن نواحى را كشته و از ميان برده بود .\r\nتنها خود او باقى مانده بود كه فرمانرواى سراسر آن خاك پهناور به شمار مىرفت و هنگامى كه او از مغولان شكست خورد و گريخت ، ديگر كسى در شهرها نبود تا از هجومشان جلوگيرى كند و شهرها را نگاه دارد .\r\nگوئى مىبايست چنين زمينه‌اى آماده شده باشد تا خدا كارى را كه شدنى بود به انجام رساند .  لِيَقْضِيَ اللَّهُ أَمْراً كانَ مَفْعُولًا  [ ( 2 ) 
  ] .\r\nاكنون هنگام آن است كه آغاز حملهء مغولان به شهرهاى\r\n\r\n\r\n\r\n\r\n","description":"","footnote":"\r\n[ ( 1 ) 
  ] - از آيه 11 سورهء رعد :\r\n( هر گاه خدا اراده كند كه قومى را به بدى اعمالشان عقاب كند ، هيچ راه دفاعى نداشته و هيچكس را جز خدا ياراى آنكه آن بلا را بگرداند ، نيست ) .\r\n( قرآن مجيد با ترجمهء مهدى الهى قمشه‌اى )\r\n[ ( 2 ) 
  ] - از آيه 42 سورهء انفال\r\n","page_name":" 130 ","page_number":130},
  {"content":"\r\n\r\nاسلامى را باز گوئيم . [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - در شرح حملات مغول ، كه طى صفحات بعد آمده ، به مطالبى برمىخوريم كه ضد و نقيض به نظر مىرسند . مثلا لشكرى كه مأمور تعقيب سلطان محمد خوارزمشاه است دستور دارد كه در هيچ جا نايستد و به هيچ چيز نينديشد و فقط خوارزمشاه را دنبال كند تا او را به چنگ آورد . ولى همين لشكر به هر شهرى كه مىرسد بجاى اينكه فقط سراغ خوارزمشاه را بگيرد و به دنبالش برود ، معطل مىشود و به قتل و غارت مىپردازد . اگر چنگيز دستور داده باشد كه در هيچ جا درنگ نكنند و تنها در پى هدف بشتابند بعيد است كه سرداران و سپاهيان او جرئت تخلف از دستور او را داشته باشند .\r\nاز يك مىخوانيم كه مردم از خوف مغول چنان روحيهء خود را باخته‌اند كه يك مغول به ميان صد مرد وارد مىشود و هر صد تن را تا آخرين نفر مىكشد و حتى يكى از اين صد تن جرئت ندارد كه به روى او دست بلند كند .\r\nاز سوى ديگر مىبينيم مردمى در برابر مغولان تا آخرين نفس ايستادگى كرده و جنگيده‌اند . حتى پس از ورود مغولان به شهر با آنان محله به محله زد و خورد كرده و با كارد به جنگ تن به تن پرداخته‌اند .\r\nكدام را مىتوان باور كرد ؟ اگر در اين سال رعب مغولان چنان در دلها جايگزين است كه يك مغول تنها در محله‌اى كه صد مرد هستند وارد مىشود و همه را تا آخرين نفر مىكشد و هيچكس از جا نمىجنبد تا كارش را بسازد ، چرا در جاى ديگر مردم آنطور دليرانه با مغولان مىجنگند ؟\r\nيكى دو جا ، البته از قول اين و آن ، نقل شده كه مغول شكست و گريز نمىشناسد و به اسارت در نمىآيد ولى در برخى از جنگ‌ها ، مخصوصا در جنگ با جلال الدين خوارزمشاه ، خلاف اين موضوع ثابت مىشود . مغولان ، هم شكست مىخورند و هم مىگريزند .\r\nاين گونه مطالب مغاير يك ديگرند يا شايد به نظر من چنين مىنمايد .\r\nدر هر صورت ياد آورى اين نكته را ضرورى مىدانم كه آنچه در اين جا آمده عينا از متن عربى تاريخ كامل ابن اثير ترجمه شده و تحقيق دربارهء صحت و سقم آنها وظيفهء مورخ است . و من فقط به وظيفهء خود ، كه رعايت امانت در ترجمه است ، عمل كرده‌ام .\r\nمترجم\r\n","page_name":" 131 ","page_number":131},
  {"content":"\r\n\r\n\r\nيورش مغولان به تركستان و ما وراء النهر و كارهائى كه كردند\r\nدر اين سال مغولان در شهرهاى اسلامى پديد آمدند .\r\nاين گروه نژادى بسيار انبوه از تركان هستند و در كوه‌هاى طمغاج ، ( تنگوت يا تنغوت ؟ ) ، نزديك چين ، به سر مىبرند .\r\nميان ايشان و شهرهاى اسلامى بيش از شش ماه راه است .\r\nسبب ظهورشان اين بود كه فرمانرواى ايشان ، كه چنگيز خان نام داشت و معروف به تموجين بود ، از شهرهاى خود روانه شد و به اطراف تركستان رفت .\r\nگروهى از بازرگانان و تركان را نيز با مقدار بسيارى نقره و پوست سگ آبى به شهرهاى ما وراء النهر مانند سمرقند و بخارا فرستاد تا براى او پارچه و پوشاك بخرند .\r\nاين گروه به شهرى از شهرهاى تركستان رسيدند كه او ترار ( يا اترار ) نام داشت و در آخر قلمرو خوارزمشاه واقع بود .\r\nنمايندهء خوارزمشاه نيز در آن شهر حكومت مىكرد .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\nهمين كه اين گروه از مغولان به شهر او وارد شدند ، براى خوارزمشاه پيام فرستاد و رسيدن ايشان را آگاهى داد و نوشت كه چه اموالى با خود دارند .\r\nخوارزمشاه نيز كسى را به نزد وى فرستاد تا دستور دهد كه آنان را بكشد و دارائى آنها را نيز بگيرد و براى وى بفرستد .\r\nحاكم انزار هم آنان را كشت و آنچه داشتند براى سلطان محمد خوارزمشاه فرستاد .\r\nكالاهائى كه از اين بازرگانان گرفته شد ، بسيار بود و وقتى كه به دست خوارزمشاه رسيد همه را ميان بازرگانان بخارا و سمرقند تقسيم كرد و بهاى آن كالاها را از ايشان گرفت .\r\nسلطان محمد خوارزمشاه ، پس از گرفتن ما وراء النهر از دست ختائيان ، به شهرهاى تركستان و شهرهايى كه در پشت تركستان قرار داشتند ، راه‌ها را بسته بود . زيرا گروهى از مغولان هم ، پيش از آن زمان ، هنگامى كه آن شهرها در دست ختائيان بود ، بر ايشان تاخته بودند .\r\nوقتى كه خوارزمشاه در ما وراء النهر شهرهاى ختائيان را گرفت ، اين مغولان به شهرهاى تركستان مانند : كاشغر ، بلاساغون و غيره چيره شدند و در صدد جنگ با لشكريان خوارزمشاه برآمدند .\r\nبدين سبب خوارزمشاه نيز دستور داد راه‌ها را ببندند تا ما يحتاج زندگى مانند پوشاك و غيره به ايشان نرسد .\r\nگفته شده است كه سبب تاخت و تاز مغولان به شهرهاى اسلامى غير از اينهاست و نبايد در تواريخ ذكر شود .\r\n\r\n","description":"","footnote":"","page_name":" 133 ","page_number":133},
  {"content":"\r\n\r\n فكان ما كان مما لست اذكره * فظن خيرا و لا تسأل عن الخير \r\n( يعنى : آنچه من ذكر نكردم ، هر چه بوده ، بوده ، تو هم انديشهء خود را نيك گردان و درين باره چيزى نپرس . )\r\nسلطان محمد خوارزمشاه ، همين كه ياران چنگيزخان را ، به دست نمايندهء خود در اترار ، كشت ، جاسوسانى را به سوى چنگيز خان فرستاد تا دريابند كه او كيست و چه اندازه از تركان با او هستند و چه مىخواهد بكند .\r\nاين جاسوسان به راه افتادند و بيابان و كوه‌هائى را كه در راهشان بود ، درنورديدند تا خود را به او رساندند .\r\nپس از مدتى دراز بازگشتند و به سلطان محمد خوارزمشاه از بسيارى شمارهء ايشان خبر دادند و گفتند آنان به شمار در نمىآيند و در جنگ نيز از پايدارترين آفريدگان خدا هستند . شكست و گريز نمىدانند و اسلحه‌اى را كه مورد نيازشان است به دست خود مىسازند .\r\nخوارزمشاه كه اين سخنان را شنيد از كشتن ياران ايشان و گرفتن اموالشان پشيمان شد و در انديشهء ديگرى افتاد .\r\nاز اين رو ، شهاب خيوفى را فرا خواند كه فقيه فاضلى بود و در نزد وى قرب و منزلت بسيار داشت و با هر اندرزى كه از او مىشنيد مخالفت نمىكرد .\r\nوقتى كه شهاب خيوفى به حضور او رسيد ، به وى گفت :\r\n« كارى دشوار پيش آمده كه ناگزيريم در آن انديشه كنيم و از تو بپرسيم كه در اين باره چه بايد كرد . آن هم اين است كه دشمن از ناحيهء تركان با لشكريانى كه از بسيارى به شمار در نمىآيند ، براى\r\n\r\n","description":"","footnote":"","page_name":" 134 ","page_number":134},
  {"content":"\r\n\r\nجنگ با ما به راه افتاده است . »\r\nشهاب خيوفى به او گفت : لشكريان تو نيز بسيارند ، و ما به اطراف نامه مىنگاريم و لشكريان را گرد آورى مىكنيم . همه آمادهء جنگ خواهند شد زيرا بر همهء مسلمانان واجب است كه به جان و مال با تو يارى كنند .\r\nبعد با همهء سپاهيانى كه گرد آورده‌ايم به كرانهء سيحون مىرويم . سيحون هم رود بزرگى است كه ميان شهرهاى تركان و - شهرهاى اسلامى فاصله مىاندازد .\r\nدر آن جا مىمانيم تا دشمن برسد . او هنگامى به ما خواهد رسيد كه راه درازى پيموده است ، ما هنگامى با او روبرو مىشويم كه استراحت كرده و تازه‌نفسيم در صورتى كه او و لشكريانش از رنج راه خسته و فرسوده‌اند .\r\nبعد خوارزمشاه سرداران خويش و يارانى را كه شايستهء مشورت بودند ، گرد آورد و با ايشان در اين باره به كنكاش پرداخت .\r\nايشان با رأى شهاب خيوفى موافقت نكردند ، بلكه گفتند :\r\n« صلاح در اين است كه بگذاريم از رود سيحون بگذرند و براى رسيدن به ما اين كوه‌ها و گردنه‌ها را طى كنند .\r\nآنها راه‌ها را نمىدانند ، ولى ما مىدانيم . از اين رو هنگامى كه به گمراهى و سرگردانى افتادند بر آنها مىتازيم و نابودشان مىكنيم چنان كه هيچيك از آنان رهائى نيابند . »\r\nدر اين گفت و گو بودند كه فرستادهء اين چنگيز خان لعين از راه رسيد .\r\nگروهى نيز همراه او بودند .\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nاو آمده بود تا از سوى چنگيز خان ، سلطان محمد خوارزمشاه را تهديد كند و به وى بگويد :\r\n« شما ياران و بازرگانان مرا كشتيد و دارائى مرا از ايشان گرفتيد ! اينك آمادهء جنگ باشيد كه به زودى با لشكرى كه ياراى برابرى با ايشان را نداريد با شما روبرو خواهم شد . »\r\nچنگيز خان تازه به تركستان رفته و كاشغر و بلاساغون و همهء آن شهرها را گرفته و مغولان نخستين را از آن جا رانده بود چنان كه ديگر از ايشان نه خبرى شنيده و نه اثرى ديده مىشد . بل ، همچنان كه ختائيان از ميان رفتند آنان نيز نابود گرديدند .\r\nپيام بالا را چنگيز از آن جا ، پس از اين پيروزى ، براى خوارزمشاه فرستاده بود .\r\nسلطان محمد خوارزمشاه همين كه پيام چنگيز را شنيد ، دستور داد كه فرستادهء او را بكشند .\r\nاين دستور اجرا شد و او به قتل رسيد .\r\nخوارزمشاه همچنين فرمان داد تا ريش همراهان او را نيز بتراشند .\r\nسپس آنان را برگرداند تا پيش چنگيز خان روند و كشته شدن فرستادهء او را به او خبر دهند و به او بگويند كه خوارزمشاه مىگويد :\r\n« اگر تو به آخر جهان هم به روى ، من خود را به تو مىرسانم تا از تو انتقام بگيرم و همان كارى كه با ياران تو كردم با تو بكنم . »\r\nخوارزمشاه پس از فرستادن اين پيام نيروى خود را تجهيز\r\n\r\n","description":"","footnote":"","page_name":" 136 ","page_number":136},
  {"content":"\r\n\r\nكرد و چنان شتابان روانه شد كه از خبر حركت خود نيز پيش افتد .\r\nاز اين رو همچنان به راه خويش ادامه داد و پيش رفت تا به اندازهء چهار ماه راه را پيمود و به خانه‌هاى مغولان رسيد .\r\nولى در آن جا جز زنان و كودكان و بار و بنه چيزى نديد .\r\nبر آنان حمله برد و هر چه بود به غنيمت گرفت و زنان و كودكان را نيز اسير و برده ساخت .\r\nسبب غيبت آن كافران از خانه‌هاى خود اين بود كه به جنگ يكى از فرمانروايان ترك ، كه كشلى خان يا كوچلك خان ناميده مىشد ، رفته بودند .\r\nبا او پيكار كردند و شكستش دادند و اموالش را به غنيمت بردند و برگشتند .\r\nدر راه خبر يافتند كه سلطان محمد خوارزمشاه با بازماندگان و بستگان ايشان چه كرده است .\r\nبه شنيدن اين خبر شتاب ورزيده و به سرعت خويش افزودند تا توانستند پيش از آن كه خوارزمشاه از خانه‌هاى ايشان خارج شود ، خود را به او برسانند .\r\nدو دشمن براى نبرد صف آرائى كردند و به جنگ پرداختند ، و جنگى كردند كه همانندش شنيده نشده بود .\r\nاين جنگ را سه روز و سه شب پيگيرى كردند .\r\nاز هر دو دسته گروهى بىشمار كشته شد و هيچيك از دو طرف شكست نخورد .\r\nاما مسلمانان روى غيرت مذهبى خويش در اين جنگ پايدارى مىكردند و مىدانستند كه اگر شكست بخورند ، هيچيك از\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nآن مسلمانان رهائى نخواهند يافت و چون از شهرهاى خويش دور هستند همه اسير خواهند گرديد .\r\nكافران هم در اين جنگ استقامت و سرسختى به خرج مىدادند تا خانواده و دارائى خود را از چنگ مسلمانان خلاص كنند .\r\nاز اين رو كار جنگ بالا گرفت و نبردشان شدت يافت .\r\nكار به جائى رسيد كه يكى از اسب خود فرود مىآمد و با هماورد خود پياده مىجنگيد و دو نفرى با كارد به جان هم مىافتادند .\r\nبر زمين خون روانه شد چنان كه از فراوانى خون پاى اسب بر خاك مىلغزيد .\r\nسرانجام توانائى هر دو دسته در پايدارى و جنگ به پايان رسيد .\r\nسراسر اين پيكار را پسر چنگيز خان انجام مىداد و پدرش حضور نداشت و از آن آگاه نبود .\r\nكشته‌هاى مسلمانان در اين جنگ شمرده شدند كه بيست هزار تن بودند .\r\nاما از آن كافران به اندازه‌اى كشته شده بودند كه به شمار در نمىآمدند .\r\nشب چهارم از هم دست برداشتند و در برابر يك ديگر اردو زدند .\r\nهمين كه شب تاريك شد ، كافران آتش‌هاى خود را روشن ساختند و آن را به حال خود گذاشتند و رفتند .\r\nمسلمانان نيز همين كار را كردند زيرا هر دو دسته از جنگ\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nبه ستوه آمده بودند .\r\nكافران به پيش فرمانرواى خود ، چنگيز خان ، بازگشتند .\r\nاما مسلمانان به بخارا برگشتند ، و خوارزمشاه ، خود را براى محاصره شدن آماده ساخت زيرا از ناتوانى خود آگاهى داشت چون مىديد وقتى كه لشكريانش به گروهى از لشكر چنگيز نتوانند غلبه كنند ، هنگامى كه همهء مغولان با فرمانرواى خود حمله آورند ، چه خواهد شد ؟\r\nبنابر اين به مردم بخارا و سمرقند دستور داد تا براى محاصره شهرهاى خود آمادگى يابند و آنچه براى نگهدارى شهر و دفاع از آن لازم است ، فراهم آورند .\r\nبيست هزار سوار از لشكر خود را در بخارا گماشت تا آن جا را حفظ كنند .\r\nدر سمرقند نيز پنجاه هزار نفر را گماشت .\r\nبه ايشان گفت :\r\n« شهر را نگاه داريد تا من به خوارزم و خراسان برگردم و لشكريان خود را گرد آورم و از مسلمانان كمك بگيرم و پيش شما باز آيم . »\r\nهمين كه از اين كار بپرداخت ، به سوى خراسان بازگشت و از رود جيحون گذشت و نزديك بلخ فرود آمد و در آن جا اردو زد .\r\nاما كافران پس از آن كه مجهز شدند به راه افتادند در حالى كه انديشهء حمله بر ما وراء النهر در سر داشتند .\r\nپنج ماه پس از رسيدن خوارزمشاه به بخارا مغولان بدان شهر رسيدند و آن جا را محاصره كردند .\r\n\r\n","description":"","footnote":"","page_name":" 139 ","page_number":139},
  {"content":"\r\n\r\nسه روز پى در پى به سختى جنگيدند .\r\nلشكريان خوارزم كه مأمور نگهدارى شهر بودند همين كه ديدند ياراى برابرى با مغولان را ندارند ، بخارا را ترك گفتند و به خراسان برگشتند .\r\nبامداد كه مردم شهر برخاستند و دريافتند كه از آن لشكر هيچ كس نزدشان نمانده ، روحيهء ايشان ضعيف شد و از پايدارى دست كشيدند .\r\nاز اين رو ، بدر الدين قاضى خان را ، كه قاضى شهر بود ، پيش چنگيز خان فرستادند تا از او براى مردم شهر زنهار بخواهد .\r\nچنگيز خان هم مردم را امان داد .\r\nاز لشكريان خوارزم عده‌اى نتوانسته بودند با ياران خود بگريزند . اين گروه به قلعهء شهر رفتند و در آن دژ پناه گرفتند و در آن جا به دفاع پرداختند .\r\nروز سه شنبه چهارم ذى الحجه سال 616 ، همين كه چنگيز خان به مردم بخارا امان داد ، دروازه‌هاى شهر گشوده شد .\r\nكافران وارد بخارا شدند و متعرض هيچ كس نگرديدند ، بلكه به ايشان گفتند :\r\n« از دارائى سلطان ، هر چه پيش خود داريد ، همه را براى ما بياوريد ، و در جنگ با كسانى كه در قلعه هستند به ما كمك كنيد . »\r\nظاهرا با مردم نيز به دادگرى و خوشخوئى رفتار كردند .\r\nچنگيز شخصا داخل شهر شد و دژ را در ميان گرفت و ندا در داد كه هيچ كس نبايد تخلف كند و هر كه از فرمان ما سرپيچيد\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nكشته خواهد شد .\r\nآنگاه به همهء كسانى كه پيرامون دژ گرد آمده بودند فرمان داد تا خندق اطراف دژ را پر كنند .\r\nمردم هم با چوب و خاك و غيره به پر كردن خندق پرداختند ، تا جائى كه آن كافران منبرها و جزوه‌دان‌هاى قرآن را برمىگرفتند و در خندق مىانداختند .\r\nما از آن خداوند هستيم و بازگشت ما به خداست و به اين حقيقت كه خداوند ، خود را بردبار و شكيبا خوانده است ، و گرنه زمين آن كافران را به خاطر چنين كارى در كام خود فرو مىبرد .\r\nپس از آن كه خندق پر شد به سوى دژ پيشروى نمودند و اين پيشروى را نيز پيگيرى كردند .\r\nدر آن دژ چهار صد سوار بودند كه براى نگهدارى دژ كوشش بسيار به كار بردند .\r\nدر نتيجه ، دوازده روز با آن كافران و مردم شهر جنگيدند و از دست يا بى ايشان به دژ جلوگيرى كردند .\r\nگروهى از مهاجمان كشته شدند ولى پايدارى كردند تا به سوى قلعه پيش رفتند و نقب‌زنندگان به پاى ديوار دژ رسيدند و نقب زدند .\r\nدر اين هنگام جنگ شدت يافت و مسلمانانى كه در دژ بودند ، هر چه مىيافتند ، از سنگ و آتش و تير ، به سوى دشمنان پرتاب مىكردند .\r\nسرانجام آن لعين ، ( يعنى چنگيز خان ) ، به خشم آمد و ياران خويش را در آن روز برگرداند و بامداد روز بعد ايشان را به\r\n\r\n","description":"","footnote":"","page_name":" 141 ","page_number":141},
  {"content":"\r\n\r\nجنگ باز آورد .\r\nدر اين روز با كوشش بيش‌ترى به پيكار پرداختند .\r\nكسانى كه در دژ به سر مىبردند ، ديگر خسته شده و از پاى در آمده بودند و ياراى ايستادگى در برابر آن نيروى تازه نفس را نداشتند .\r\nآن كافران هم به سرسختى افزودند تا بالاخره غلبه كردند و به درون دژ راه يافتند .\r\nمسلمانانى كه در دژ بودند آنقدر جنگيدند تا همه كشته شدند .\r\nچنگيز خان همين كه از كار دژ بپرداخت ، فرياد برآورد كه صورت اسامى بزرگان و رؤساى شهر را برايش بياورند .\r\nاين كار را كردند و همين كه آن صورت را برايش فراهم ساختند دستور داد تا همه را احضار كنند .\r\nهمهء كسانى كه نامشان در آن صورت بود ، حاضر شدند .\r\nچنگيز خان به ايشان گفت :\r\n« نقره‌اى را كه خوارزمشاه به شما فروخته ، از شما مىخواهم چون اين مال من بوده كه از ياران من گرفته شده و اكنون در نزد شماست . »\r\nهر كسى هر چه از آن مال در نزد خود داشت حاضر ساخت و پيش او آورد .\r\nآنگاه فرمان داد تا از شهر بيرون روند .\r\nهمه ، بىآن كه چيزى از دارائى خود همراه داشته باشند ، از شهر بيرون رفتند چنان كه با هيچكس جز جامه چيز ديگرى نبود .\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nآنگاه كافران داخل شهر شدند و به تاراج پرداختند و هر كه را كه يافتند كشتند .\r\nبعد به آن مسلمانان پرداختند و چنگيز به ياران خود دستور داد كه آنان را ميان خود تقسيم كنند .\r\nآنها را تقسيم كردند .\r\nآن روز ، از بسيارى گريهء مردان و زنان و كودكان ، روزى دشوار و دردناك بود .\r\nمهاجمان به هر طرف روى آوردند و تا آنجا كه توانستند تبهكارى كردند و زنان را نيز ميان خود تقسيم نمودند .\r\nدر نتيجه بخارا به وضعى در آمد كه ديگر پرنده در آن پر نمىزد و چنان شد كه گفتى روز قبل هيچ كس و هيچ چيز در آن جا نبوده است .\r\nمغولان بزرگترين تبهكارى را با زنان مرتكب مىشدند و مردم هم مىنگريستند و مىگريستند و نمىتوانستند از بلائى كه به سرشان مىآمد جلوگيرى كنند .\r\nاز آنان كسانى هم بودند كه نمىتوانستند اين جنايات را ببينند و مرگ را به تحمل اين وضع ترجيح مىدادند .\r\nاز اين رو با مغولان جنگيدند تا كشته شدند .\r\nاز كسانى كه چنين كارى را كردند و ترجيح دادند كه كشته شوند و نبينند كه چه بر سر مسلمانان مىآيد ، فقيه امام ركن - الدين امام زاده و فرزندش بودند .\r\nاين دو تن همين كه ديدند با زنان چه رفتارى مىشود ، جنگيدند تا كشته شدند .\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nقاضى بدر الدين خان نيز همين كار را كرد .\r\nاما هر كس كه در برابر مغولان سر فرود آورد ، اسير شد .\r\nمغولان شهر و مدارس و مساجد را آتش زدند و مردم را به گونه‌هاى مختلف شكنجه كردند تا به دارائى خود اعتراف كنند و آنچه دارند باز دهند .\r\nبعد ، از آن جا روانهء سمرقند شدند و به تحقيق رساندند كه خوارزمشاه از پيكار با ايشان عاجز است چون به جايگاه خوارزمشاه ميان ترمذ و بلخ رسيده بودند .\r\nمغولان آن دسته از مردم بخارا را كه از كشته شدن رهائى يافته و به اسارت افتاده بودند ، همراه خود مىبردند .\r\nاين اسيران به بدترين گونه‌اى همراهشان پياده راه مىسپردند .\r\nهر كس را هم كه خسته مىشد و از پياده‌روى باز مىماند ، او را مىكشتند .\r\nمغولان همين كه نزديك سمرقند رسيدند ، سواران را پيش فرستادند و پيادگان و اسيران و بار و بنهء خود را پشت سر گذاشتند كه به تدريج پيش بروند تا هراس بيش‌ترى در دل‌هاى مسلمانان افكنند .\r\nمردم سمرقند همين كه سياهى لشكريان مغول را از دور ديدند ، نگران شدند و به تشويش افتادند .\r\nروز دوم اسيران و پيادگان و بار و بنه نيز از پشت سر رسيدند و در دست هر ده تن از اسيران يك پرچم بود .\r\nمردم شهر كه چنين ديدند گمان بردند كه همهء آنان لشكريان جنگى هستند .\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nبدين گونه سمرقند را احاطه كردند در حالى كه در آن شهر پنجاه هزار سرباز جنگى خوارزمى وجود داشت .\r\nاما تودهء مردم سمرقند از بسيارى به شمار در نمىآمدند .\r\nدليران سمرقند و پيادگانى كه چابكى و توانائى داشتند ، براى نبرد با مغولان از شهر بيرون شدند .\r\nولى از لشكريان خوارزم ، هيچ كس با مردم سمرقند بيرون نرفت از بس كه خوف آن ملعونان به دلهاى ايشان راه يافته بود .\r\nپيادگان سمرقند در بيرون شهر به جنگ با مغولان پرداختند و مغولان كم كم عقب‌نشينى كردند و اهل شهر نيز دلير شدند و پيش رفتند به گمان اين كه بر آنان چيره شوند .\r\nولى آن كافران در راهشان كمين نهاده بودند و همين كه از آن كمينگاه گذشتند ، بر آنها تاختند و ميان آنها و شهر سمرقند حائل شدند .\r\nباقى مغولان هم كه نخست پيكار را آغاز كرده و براى فريب مردم شهر به جنگ و گريز پرداخته بودند ، ناگهان برگشتند .\r\nبدين گونه مردم سمرقند را مغولان در ميان گرفتند چنان كه از مغولان از هر سو به روى ايشان شمشير كشيدند .\r\nهيچ كس جان بدر نبرد . همه تا آخرين نفر شربت شهادت چشيدند . خداوند از ايشان خرسند باد اين كشته‌شدگان ، به طورى كه مىگفتند ، هفتاد هزار تن بودند .\r\nباقى سپاهيان و مردم سمرقند كه چنين ديدند روحيهء خود\r\n\r\n","description":"","footnote":"","page_name":" 145 ","page_number":145},
  {"content":"\r\n\r\nرا باختند و يقين كردند كه نابود خواهند شد .\r\nسپاهيانى كه در آن جا به سر مىبردند چون ترك بودند گفتند :\r\n« ما هم از نژاد مغولان هستيم و ما را نمىكشند . »\r\nاز اين رو درخواست امان كردند و مغولان هم درخواستشان را پذيرفتند .\r\nآنها هم دروازه‌هاى شهر را گشودند . تودهء مردم كوشيدند كه آنها را از اين كار باز دارند ولى از كوشش خود بهره‌اى نگرفتند .\r\nآنها پس از گشودن دروازه‌ها با خانواده و دارائى خود از شهر بيرون شدند و پيش آن كافران رفتند .\r\nكافران به ايشان گفتند :\r\n« اسلحه و دارائى و چارپايان خود را به ما بدهيد و ما شما را به جايگاه خود برمىگردانيم . »\r\nآنان نيز چنين كردند .\r\nمغولان همين كه اسلحه و اموال و چار پايان ايشان را گرفتند ، به رويشان شمشير كشيدند و همه را تا آخرين نفر كشتند .\r\nروز چهارم در شهر جار زدند كه مردم شهر همه بيرون آيند و هر كس كه درنگ كند كشته خواهد شد .\r\nهمهء مردم سمرقند ، مردان و زنان و كودكان از شهر بيرون رفتند و مغولان از كشتار و چپاول و اسير كردن زنان و ويرانگرى ، با مردم سمرقند نيز همان رفتار را كردند كه با مردم بخارا كرده بودند .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\nهمين كه وارد شهر شدند هر چه يافتند به يغما بردند و مسجد جامع شهر را آتش زدند ولى باقى ساختمان‌هاى شهر را به حال خود گذاشتند .\r\nمردم را براى گرفتن دارائى ايشان شكنجه‌هاى گوناگون دادند .\r\nدوشيزگى دختران را از ميان بردند و هر زنى را كه به آنها دست نمىداد ، مىكشتند .\r\nاين واقعه در محرم سال 617 روى داد .\r\nسلطان محمد خوارزمشاه در جايگاه خود بود و هر گاه لشكرى در اطرافش گرد مىآمدند ، آنان را به سمرقند مىفرستاد .\r\nولى برمىگشتند و نمىتوانستند به آنجا برسند . از گزند ترس و بىهمتى به خدا پناه مىبريم .\r\nيك بار ده هزار سوار فرستاد كه ، جنگ نكرده ، مانند شكت‌خوردگان و گريزندگان برگشتند .\r\nبار ديگر بيست هزار تن را فرستاد و اينها هم بازگشتند\r\n\r\n","description":"","footnote":"","page_name":" 147 ","page_number":147},
  {"content":"\r\n\r\n\r\nرفتن مغولان كافر به جست و جوى خوارزمشاه و گريز و مرگ او\r\nهمين كه آن كافران سمرقند را گرفتند ، چنگيز خان ، كه نفرين خدا بر او باد ، بر آن شد كه از سلطان محمد خوارزمشاه انتقام بگيرد .\r\nبدين منظور بيست هزار نفر آماده كرد و به تعقيب او فرستاد .\r\nبه ايشان گفت :\r\n« جست و جو كنيد و ببينيد كه خوارزمشاه در كجاست ، و اگر به آسمان هم در آويخته باشد ، او را بياييد و دستگير كنيد . »\r\nاين گروه از مغولان چون به سوى غرب خراسان روانه گرديدند ، مغولان مغربى ناميده شدند تا ميان ايشان و مغولان ديگر فرقى باشد . زيرا ايشان به شتاب راه مىپيمودند و به سرعت از اين شهر به آن شهر مىرفتند .\r\nهمين كه از چنگيز خان دستور خود را گرفتند ، روانه شدند\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nو به جائى رسيدند كه پنجاب [ ( 1 ) 
  ] ناميده مىشود .\r\nدر آن جا براى گذشتن از آب چون قايق يا كشتى نيافتند ، از چوب محوطه‌هائى مانند حوض‌هاى بزرگ ساختند و با چرم گاو بدنه‌اش را پوشاندند تا آب داخلش نشود .\r\nآنگاه اسلحه و كالاهاى ديگر خود را در آنها گذاشتند و اسبان خود را در آب انداختند و دم اسب‌ها را گرفتند .\r\nآن حوض‌هاى چوبى را هم به خود بسته بودند .\r\nبدين گونه ، اسب سرباز را مىكشيد و سرباز هم حوضى را به دنبال خود مىكشاند كه پر از سلاح و غيره بود .\r\nهمهء آنها با اين تدبير يكباره از آب گذشتند و خوارزمشاه هنگامى از فرا رسيدن ايشان آگاهى يافت كه با او در يك سرزمين بودند .\r\nمسلمانان دلشان از بيم و هراس پر شده بود و ميانشان هم اختلاف وجود داشت ، چيزى كه بود همبستگى خود را حفظ مىكردند و از هم جدا نمىشدند زيرا رود جيحون بين مغولان و ايشان حائل بود .\r\nولى همين كه مغولان از جيحون گذشتند و به سوى ايشان شتافتند ، ديگر نه توانستند پايدارى كنند و نه توانستند با هم در يك مسير پيش بروند . بلكه پراكنده شدند و هر يك از گوشه‌اى فرا رفتند ،\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اين پنجاب نبايد با پنجاب معروف اشتباه شود . اين پنجاب ، پنج آب يا پنج رود كوچك بوده كه به هم مىپيوسته و در حدود بلخ و ترمد جريان مىيافته است .\r\n","page_name":" 149 ","page_number":149},
  {"content":"\r\n\r\nو هر گروهى از آنان جهتى را اختيار كردند .\r\nخوارزمشاه نيز با دسته‌اى از ياران ويژه خويش به راه افتاد و بىآن كه به چيزى اعتنا كند ، شتابان راه نيشابور در پيش گرفت .\r\nهمين كه داخل نيشابور شد برخى از لشكريان در اطرافش گرد آمدند ولى او درنگ نكرد تا آن مغولان به نيشابور برسند .\r\nمغولان نيز در راه خود به هيچ چيز اعتنا نمىكردند ، نه در پى كشتار بودند نه به دنبال چپاول بلكه در راه خود شتاب مىورزيدند و تنها به جست و جوى خوارزمشاه بودند و به او مهلت نمىدادند تا براى جنگ با ايشان لشگرى گرد آورد .\r\nخوارزمشاه همين كه خبر نزديك شدن ايشان را شنيد روانه مازندران شد چون آن سرزمين نيز جزو قلمرو او بود .\r\nمغولان مغربى نيز كه به دنبالش بودند در نيشابور درنگ نكردند بلكه در پى او شتافتند .\r\nخوارزمشاه هر گاه كه از منزلى حركت مىكرد ، مغولان پس از او بدان منزل فرود مىآمدند .\r\nسرانجام خوارزمشاه به لنگر گاهى در درياى مازندران رسيد كه به باب سكون ( آبسكون ) معروف بود .\r\nآن جا دژى در دريا داشت .\r\nهمين كه او و يارانش در كشتى نشستند و دور شدند ، مغولان فرا رسيدند و بر كرانهء دريا ايستادند و دور شدن خوارزمشاه و يارانش را نگريستند .\r\nوقتى از دست يا بى به خوارزمشاه نااميد شدند ، برگشتند .\r\nاين گروه از مغولانى بودند كه به رى و شهرهاى بعد از آن\r\n\r\n","description":"","footnote":"","page_name":" 150 ","page_number":150},
  {"content":"\r\n\r\nحمله بردند ، چنان كه ما به خواست خدا به ذكر آن خواهيم پرداخت .\r\nچنين روايتى را كه يكى از فقها براى من كرد كه در بخارا مىزيست و مغولان او را اسير كردند و با خود به سمرقند بردند . بعد رهائى يافت و خود را به ما رساند .\r\nاما برخى از بازرگانان مىگفتند كه خوارزمشاه از مازندران روانه شد تا به رى رسيد .\r\nسپس از آن جا به همدان رفت در حالى كه مغولان نيز به دنبالش بودند .\r\nاز همدان تنها با عده‌اى اندك حركت كرد تا شناخته نشود و خبرش پنهان بماند .\r\nبدين گونه به مازندران برگشت و در دريا سوار كشتى شد و بدان دژ رفت .\r\nسخن ايشان درست بود ، زيرا فقيه مذكور كه سر گذشت نخستين را شرح داد در آن هنگام اسير بود . ولى اين بازرگانان مىگفتند در همدان بودند كه خوارزمشاه بدان جا رسيد .\r\nپس از او كسى آمد كه رسيدن مغولان را به وى خبر داد .\r\nاو نيز به شنيدن اين خبر همدان را ترك گفت . همچنين ، آن بازرگانان نيز از همدان رفتند .\r\nمغولان پس از رفتن ايشان در يكى از روزها به همدان رسيدند .\r\nآن بازرگانان پيشامدى را شرح مىدادند كه به چشم ديده بودند .\r\nخوارزمشاه وقتى كه به دژ مذكور رسيد ، در گذشت .\r\n\r\n","description":"","footnote":"","page_name":" 151 ","page_number":151},
  {"content":"\r\n\r\n\r\nصفت خوارزمشاه و شمه‌اى از اخلاق و رفتار او\r\nاو علاء الدين تكش بود و مدت بيست و يك سال و چند ماه تقريبا فرمانروائى كرد .\r\nقلمرو او وسعت يافت و كارش بالا گرفت و همهء جهان به فرمان وى در آمدند .\r\nپس از سلجوقيان قلمرو فرمانروائى هيچ پادشاهى به اين اندازه پهناور نبود .\r\nاز مرز عراق تا تركستان را به تصرف در آورد و شهرهاى غزنه و بخشى از هندوستان و سيستان و كرمان و طبرستان و گرگان و شهرهاى جبال و خراسان و قسمتى از فارس را گرفت .\r\nختائيان را نيز سخت گوشمالى داد و شهرهاى ايشان را تسخير كرد .\r\nمردى فاضل بود و فقه و اصول و غيره را خوب مىدانست .\r\nعلما را دوست داشت . ايشان را مىنواخت . به همنشينى با علما و گوش دادن به مناظرات ايشان بسيار علاقمند بود .\r\n\r\n","description":"","footnote":"","page_name":" 152 ","page_number":152},
  {"content":"\r\n\r\nدر برابر سختى شكيبا بود و در راه پيمائى خسته نمىشد و درنگ نمىكرد .\r\nبه ناز و نعمت خوى نگرفته بود و به لذات روى نمىآورد .\r\nهمهء كوشش او در راه فرمانروائى و كارهاى كشور دارى و نگهدارى كشور و مردم كشور به كار مىرفت .\r\nوجود او براى اهل دين مايهء بزرگى و خوشبختى و كاميابى بود .\r\nيكى از خادمان آرامگاه پيغمبر ، صلّى اللّه عليه و سلم ، كه تازه از خراسان برگشته بود ، براى من حكايت كرد و گفت :\r\n« به خوارزم رسيدم و در آن جا منزل گزيدم و به گرمابه رفتم .\r\nبعد روانه درگاه سلطان علاء الدين ( محمد خوارزمشاه ) شدم .\r\nهنگامى كه بدان جا رسيدم ، مردى با من روبرو شد و پرسيد :\r\nچه نيازى دارى ؟\r\nگفتم : من از خدمتگزاران آرامگاه پيغمبر ، صلّى اللّه عليه و سلم ، هستم .\r\nمرا نشاند و رفت و پس از اندك زمانى بازگشت و مرا با خود برد و به سراى سلطان وارد كرد و به يكى از حاجبان درگاه سلطان سپرد .\r\nآن حاجب به من گفت : آمدن تو را به سلطان خبر دادم و فرمود كه احضارت كنم .\r\nهنگامى كه داخل شدم ، سلطان بر صدر ايوان بزرگى نشسته\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nبود . همين كه به وسط صحن خانه رسيدم ، از جا برخاست و به سوى من به راه افتاد .\r\nمن بر شتاب خود افزودم تا با او در ميان ايوان روبرو شدم .\r\nمىخواستم دستش را ببوسم ولى نگذاشت ، و دست به گردنم انداخت و نشست و مرا نيز به پهلوى خود نشاند .\r\nپرسيد : تو در آرامگاه پيغمبر صلّى اللّه عليه و سلم خدمت مىكنى ؟\r\nگفتم : آرى .\r\nدست مرا گرفت و به چهره خود كشيد و از حال ما و زندگى ما و چگونگى مدينه و اندازهء آن پرسيد و گفت و گو با مرا به درازا كشاند .\r\nهنگامى كه از نزد او بيرون مىآمدم ، گفت : اگر ما در اين ساعت عزم سفر نداشتيم با تو وداع نمىكردم ولى مىخواهيم از جيحون بگذريم و به سوى ختائيان برويم و چون به ديدار كسى رسيديم كه خدمتگزار آرامگاه پيغمبر صلّى اللّه عليه و سلم است ، اين راه براى ما فرخنده خواهد بود .\r\nبعد هزينهء راه و زاد و توشهء بسيار در اختيارم گذاشت و با من خداحافظى كرد و رفت . »\r\nپايان كار او با مغولان همان بود كه ذكر كرديم .\r\nبر روى هم آنچه ساير فرمانروايان جهان داشتند در او به تنهائى جمع شده بود . خدايش بيامرزاد . اگر مىخواستيم همهء - خوبىهاى او را بگوييم اين سخن دراز مىشد .\r\n\r\n","description":"","footnote":"","page_name":" 154 ","page_number":154},
  {"content":"\r\n\r\n\r\nچيره شدن مغولان مغربى بر مازندران\r\nمغولان مغربى ، همين كه از يافتن خوارزمشاه نااميد شدند ، برگشتند و آهنگ شهرهاى مازندران كردند .\r\nآن سرزمين را در اسرع وقت گرفتند با وجود اين كه استوارى و استحكام بسيار داشت و راه يافتن بدان جا دشوار بود و دژهاى بلند آن از دير باز تا امروز به آسانى گشوده نمىشد .\r\nحتى هنگامى كه مسلمانان شهرهاى خسروان ( ايران ) از عراق تا دورترين نقاط خراسان همه را به تصرف در آوردند ، مازندران باقى ماند كه از مردمش خراج گرفته مىشد .\r\nمسلمانان نمىتوانستند در آن شهرها وارد شوند تا سال 90 هجرى قمرى ، در روزگار سليمان بن عبد الملك كه آن سرزمين فتح شد .\r\nبا اين وصف ، از آن جا كه كارى را خداى بزرگ مىخواهد ، آن ملعونان ( يعنى مغولان ) مازندران را بى دردسر گرفتند .\r\n\r\n","description":"","footnote":"","page_name":" 155 ","page_number":155},
  {"content":"\r\n\r\nهمين كه مازندران را گرفتند ، مردان را كشتند و زنان و كودكان را اسير و برده ساختند و به يغماگرى پرداختند و شهرها را آتش زدند .\r\nپس از فراغت از كار مازندران به سوى رى رهسپار شدند .\r\nدر راه به مادر خوارزمشاه و زنان او و دارائى ايشان و ذخائرشان برخوردند .\r\nميان اموالشان كالاهاى گرانبهائى وجود داشت كه همانندشان ديده يا شنيده نشده بود .\r\nسبب حركت مادر خوارزمشاه اين بود كه چون شنيد به سر فرزندش چه آمده ، هراسان شد و خوارزم را ترك گفت و آهنگ رى كرد تا به اصفهان و همدان و جبل برود و در آن نقاط به دفاع پردازد يا براى جنگ با مغولان ترتيبى دهد .\r\nمغولان - چنان كه گفتيم - در راه به او برخوردند و او و همراهانشان و ثروتشان را پيش از آن كه به رى برسند ، گرفتند .\r\nميان آنچه از اين زنان گرفته شد ، چيزهائى بود كه دل مغولان را مىبرد و چشمانشان را خيره مىساخت .\r\nاز كالاهاى غريب و گوهرهاى نفيس و غيره ، چيزهائى يافتند كه همانند آنها را هيچ كس نديده بود .\r\nمغولان همهء آنها را به سمرقند براى چنگيز خان فرستادند .\r\n\r\n","description":"","footnote":"","page_name":" 156 ","page_number":156},
  {"content":"\r\n\r\n\r\nرسيدن مغولان به رى و همدان\r\nمغولان - كه نفرين خدا بر آنان باد - به سال 617 در جست و جوى خوارزمشاه به رى رسيدند زيرا خبر يافته بودند كه او از چنگشان گريخته و به رى آمده است .\r\nاز اين رو به دنبال او شتافتند و به شتاب خويش افزودند .\r\nاز لشكريان مسلمان و مغول و همچنين تبهكارانى كه در پى چپاول و آشوب مىگشتند ، گروه بسيارى به ايشان پيوستند .\r\nهنگامى به رى رسيدند كه مردم از هجومشان هيچ آگاهى نداشتند و غافلگير شدند و زمانى آگاه شدند كه آنها به رى رسيده بودند .\r\nپس از دست يافتن به رى ، آن جا را غارت كردند و زنان را اسير ساختند و كودكان را گرفتند و كارهائى كردند كه همانندش شنيده نشده بود .\r\nاما در رى نماندند و به شتاب در جست و جوى خوارزمشاه رفتند .\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nدر راه نيز از هر شهر و قريه‌اى كه مىگذشتند آن جا را تاراج مىكردند .\r\nبر روى هم چند برابر آنچه در رى كرده بودند ، ويرانگرى و آتش‌سوزى كردند و مردان و زنان و كودكان را از دم شمشير گذراندند و هيچ كس و هيچ چيزى را سالم نگذاشتند .\r\nبه همين گونه پيش رفتند تا به همدان رسيدند .\r\nخوارزمشاه تازه با گروهى از ياران خويش به همدان رسيده و از آن جا رفته بود .\r\nاين آخرين بار بود كه او ديده شد .\r\nهيچكس ندانست كه جريان كار او چگونه بود ، هر كسى در اين باره چيزى مىگفت كه ما پيش از اين ذكر كرديم .\r\nهمين كه به همدان نزديك شدند ، رئيس همدان با هديه‌هائى از پول و كالاها و جامه‌هاى گرانبها و چارپايان و چيزهاى ديگر از شهر بيرون آمد و براى مردم شهر امان خواست .\r\nمردم را امان دادند و از آن جا روانهء زنجان شدند . مردم زنجان نيز همان كار را كردند كه مردم همدان كرده بودند و بيش از مردم همدان به مغولان پيشكش دادند .\r\nمغولان از آن جا به راه افتادند و به قزوين رسيدند .\r\nمردم قزوين به دفاع از شهر خويش پرداختند .\r\nمغولان هم با ايشان جنگيدند و اين جنگ را با سرسختى پيگيرى كردند تا سرانجام به نيروى شمشير در شهر راه يافتند .\r\nاما در درون شهر هم مردم از جنگ دست برنداشتند و پيكار خود را با مغولان ادامه دادند تا كار به جائى رسيد كه با كارد با يك ديگر\r\n\r\n","description":"","footnote":"","page_name":" 158 ","page_number":158},
  {"content":"\r\n\r\nنبرد مىكردند .\r\nدر اين جنگ خونين از هر دو طرف گروهى بىشمار كشته شدند .\r\nمغولان بعد قزوين را ترك گفتند .\r\nكسانى كه در قزوين كشته شده بودند به شمار در آمدند و از چهل هزار كشته بيش‌تر بودند .\r\n\r\n","description":"","footnote":"","page_name":" 159 ","page_number":159},
  {"content":"\r\n\r\n\r\nرسيدن مغولان به آذربايجان\r\nمغولان كه در همدان و جبل بودند ، همين كه زمستان فرا رسيد و سرماى سخت و برف‌هاى انبوه را ديدند روانهء آذربايجان شدند .\r\nدر راه هم با قريه‌ها و شهرهاى كوچك ، از قتل و غارت و ويران ساختن و آتش زدن همان كارهائى را كردند كه قبلا از ايشان سر زده بود .\r\nفرمانرواى آذربايجان اوزبك بن پهلوان بود و هنگامى كه مغولان به تبريز رسيدند براى ديدارشان از شهر بيرون نرفت و چون دائم الخمر بود و شب و روز باده مىنوشيد و هيچگاه هشيار نبود ، براى جنگ با ايشان نيز خود را به زحمت نينداخت بلكه براى ايشان پيام فرستاد و از در آشتى در آمد و در برابر اهداء پول و جامه و اسب و هداياى ديگر با ايشان صلح كرد و همهء هدايا را نيز براى ايشان فرستاد .\r\nمغولان از پيش او به سوى كرانهء درياى خزر روانه شدند تا زمستان را در آن جا بگذرانند زيرا در آن نواحى سرما كمتر و چراگاه\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nنيز براى چارپايانشان بيش‌تر بود .\r\nاز آن جا به موقان رفتند .\r\nدر راه نيز از شهرهاى گرجستان گذشتند و گروه انبوهى از لشكريان گرجستان ، كه نزديك به ده هزار مرد جنگى بودند با آنان روبرو شدند و به جنگ پرداختند .\r\nولى جنگجويان گرجى شكست خوردند و بيشترشان كشته شدند .\r\nگرجيان به اوزبك بن پهلوان ، فرمانرواى آذربايجان ، پيام فرستادند و جوياى صلح شدند و از او خواستند كه با ايشان براى از ميان بردن مغولان همدستى كند .\r\nبنابر اين با هم صلح و سازش كردند كه پس از پايان يافتن زمستان گرد هم آيند .\r\nهمچنين براى ملك اشرف ، پسر ملك عادل ، صاحب خلاط و ديار جزيره پيام فرستادند و از او براى جنگ با مغولان درخواست يارى و همدستى كردند .\r\nهمهء آنها گمان مىبردند كه مغولان زمستان را تا فرا رسيدن بهار درنگ خواهند كرد و به جنگ نخواهند شتافت .\r\nولى مغولان چنين نكردند بلكه به راه افتادند و به سوى شهرهاى گرجستان رفتند .\r\nيك مملوك ترك ، از مملوكان اوزبك بن پهلوان ، كه اقوش نام داشت به مغولان پيوست .\r\nاقوش ، تركان و كردها و مردم ديگرى را كه در آن كوه‌ها و صحرا به سر مىبردند ، گرد آورد .\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nمردمى بسيار در اطراف او جمع شدند .\r\nآنگاه به مغولان نامه نوشت و پيشنهاد كرد كه با نيروى خويش به ايشان بپيوندد .\r\nآنان نيز پيشنهادش را پذيرفتند و چون او نيز ترك و همنژادشان بود ، به دو متمايل شدند .\r\nبنابر اين به مغولان پيوستند و در مقدمهء لشكر مغول به سوى شهرهاى گرجستان حركت كردند و يكى از حصن‌هاى ايشان را گرفتند و ويران ساختند .\r\nبه هر شهر كه رسيدند غارت كردند و در هم كوبيدند و مردمش را كشتند و اموالشان را بردند تا به تفليس رسيدند .\r\nگرجيان گرد هم آمدند و با همهء نيروئى كه داشتند به جنگ با مهاجمان شتافتند .\r\nنخست امير اقوش با كسانى كه در اطرافش جمع شده بودند به آنان حمله برد .\r\nدو دسته با يك ديگر جنگى سخت كردند و هر دو پايدارى بسيار نشان دادند .\r\nاز ياران اقوش نيز گروهى انبوه كشته شدند .\r\nدر اين هنگام كه گرجيان ديگر از جنگ خسته شده بودند ، مغولان وارد ميدان كارزار شدند .\r\nبسيارى از مغولان نيز به خاك هلاك افتادند .\r\nولى سرانجام گرجيان پايدارى خود را از دست دادند و شكست خوردند و به بدترين گونه‌اى گريختند .\r\nمغولان از هر سو به رويشان شمشير كشيدند و از ايشان آنقدر\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nكشتند كه از بسيارى به شمار درنمىآمد .\r\nاين جنگ در ماه ذى القعدهء اين سال روى داد .\r\nمغولان پس از اين كشتار هر چه را هم كه در آن شهرها سالم مانده بود به يغما بردند .\r\nمغولان به گونه‌اى پيش مىرفتند كه از دير باز تاكنون همانندش شنيده نشده بود .\r\nگروهى از مرزهاى چين به راه مىافتند و هنوز يك سال نگذشته ، دسته‌اى از ايشان از اين طرف به ارمنستان مىرسند و دسته‌اى ديگر از ناحيهء همدان به سوى عراق ميتازند .\r\nبه خدا شكى نيست در اين كه هر كس پس از ما بيايد ، چون مدتى از اين زمان گذشته ، اگر آنچه را كه ما نوشته‌ايم بخواند ، باور نخواهد كرد و او را دور از حقيقت خواهد پنداشت .\r\nحق هم با او خواهد بود .\r\nاما هر گاه كه اين سخنان را باور نكردنى پندارد بايد بداند كه آنچه من و همهء مورخان ديگر نگاشته‌اند ، در زمانى نوشته شده كه هر كس در اين زمان به سر مىبرد از اين رويداد آگاهى دارد . و اين پيشامد به اندازه‌اى مشهور است كه آگاهى دانا و نادان از چگونگى آن يكسان است .\r\nخداوند براى اسلام و مسلمانان كسى را به يارى فرستد كه آنان را حفظ كند و نگاه دارد .\r\nاسلام و مسلمانان گرفتار دشمنانى بزرگ شدند و در ميان فرمانروايان مسلمان هم به فرمانروايانى برخوردند كه همتشان از شكم‌پرستى و شهوترانى تجاوز نمىكرد .\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nاما مسلمانان از زمان پيغمبر اكرم ، صلّى اللّه عليه و سلم ، تا امروز دچار چنين فتنه‌اى نشده بودند .\r\nاين دشمنان كافر ، يعنى مغولان سراسر ما وراء النهر را درنورديدند و گرفتند و ويران كردند .\r\nپهناورى آن سرزمين بسيار جالب توجه است . معذلك ، اين طايفه سراسر آن خاك را پيمودند و از رود جيحون گذشتند و به خراسان رسيدند و آن استان را نيز به تصرف در آوردند .\r\nدر آن جا نيز همان كارهائى را كردند كه در ما وراء النهر كرده بودند .\r\nبعد به رى و شهرهاى جبل و آذربايجان تاختند .\r\nسپس به گرجستان رسيدند و بر گرجيان و شهرهاى ايشان غلبه يافتند .\r\nدشمنان ديگر ، يعنى فرنگيان ، از شهرهاى خويش در دورترين نقاط روم ، ميان غرب و شمال ، ظهور كردند .\r\nاين قوم نيز به مصر رسيدند و دمياط را گرفتند و در آن شهر ماندند . مسلمانان هم نمىتوانستند ايشان را در آن جا سركوب كنند يا از آن جا برانند .\r\nباقى خاك مصر نيز در خطر سقوط قرار داشت -  إِنَّا لِلَّهِ وَ إِنَّا إِلَيْهِ راجِعُونَ ،  و لا حول و لا قوة الا باللّه العلى العظيم .\r\nاز دشوارىهاى مسلمانان يكى اين بود كه محمد خوارزمشاه ، سلطانشان ناپديد شده بود و كسى از او خبرى نداشت .\r\nگاهى گفته مىشد كه در همدان مرده و مرگ او پنهان مانده است .\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nگاهى نيز مىگفتند در اطراف شهرهاى فارس وارد شده و درگذشته و خبر مرگش را در پرده نگه داشته‌اند تا مغولان دنبال او بدانجا نروند .\r\nگاهى نيز گفته مىشد كه به مازندران برگشته و سوار كشتى شده و در جزيره‌اى در دريا از جهان رفته است .\r\nبعد به تحقيق معلوم شد كه در درياى مازندران زندگى را بدرود گفته است .\r\nاين مصيبت بزرگى است كه سرزمين پهناورى مانند خراسان و عراق عجم آزاد و بىصاحب بيفتد و هيچ مانعى براى دست اندازى بدان در بين نباشد و سلطانى نداشته باشد كه از آن دفاع كند و چنان دشمنى شهرها را بكاود و هر چه خواست برگيرد و هر چه خواست بگذارد .\r\nاين دشمنان از هر شهرى كه گذشتند آن را ويران كردند و آتش زدند و هر چه را كه لازم داشتند به يغما بردند و هر چه را كه به كارشان نمىآمد ، آتش زدند .\r\nتل‌هائى از ابريشم بر روى هم مىانباشتند و آن را مىسوزاندند .\r\nهمچنين ، كالاهاى ديگرى را هم كه به دردشان نمىخورد ، آتش مىزدند .\r\n\r\n","description":"","footnote":"","page_name":" 165 ","page_number":165},
  {"content":"\r\n\r\n\r\nدست يافتن مغولان بر شهر مراغه\r\nدر ماه صفر سال 618 مغولان در آذربايجان شهر مراغه را گرفتند .\r\nپيش از اين گفتيم كه در سال 617 مغولان با مردم گرجستان چه كردند .\r\nتا پايان سال مذكور آنان در گرجستان بودند و همين كه سال 618 فرا رسيد ، چون به نيروهاى سخت و تنگناهاى دشوار برخوردند كه از ميان بردن آنها نياز به جنگ و زد و خورد داشت ، از گرجستان حركت كردند و راه خود را برگرداندند .\r\nاين عادتشان بود كه هر گاه به شهرى حمله مىبردند و از مردم شهر ايستادگى و مقاومتى مىديدند ، از آن جا عدول مىكردند .\r\nپس از بازگشت از گرجستان به تبريز رسيدند و حاكم تبريز با هدايائى مانند پول و جامه و اسب آنان را با خود موافق ساخت و از تبريز دور كرد .\r\nبعد روانهء مراغه شدند و آن شهر را در ميان گرفتند .\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nمراغه كسى را نداشت كه از شهر نگهدارى و دفاع كند .\r\nزيرا صاحب مراغه زنى بود كه در روئين‌دز به سر مىبرد . پيغمبر اكرم ، صلّى اللّه عليه و سلم ، فرمود : قومى كه كار خود را به دست زنى بسپارد رستگار نخواهد شد .\r\nهمين كه مغولان شهر مراغه را محاصره كردند ، مردم شهر به جنگ با ايشان كمر بستند .\r\nمغولان نيز منجنيق‌هائى پيرامون شهر برپا كردند و به سوى شهر پيش رفتند .\r\nاين رسمشان بود كه وقتى مىخواستند با شهرى بجنگند ، اسيران مسلمانى را كه همراه داشتند جلو مىانداختند تا پيشروى كنند و بجنگند .\r\nاگر اين اسيران برمىگشتند يا عقب مىنشستند ، آنان را مىكشتند .\r\nآنان هم ناچار مىجنگيدند ولى با اكراه .\r\nاين بيچاره‌ها حكم اسب سرخ موئى را داشتند كه اگر جلو برود كشته مىشود و اگر عقب بيفتد او را پى مىبرند . [ ( 1 ) 
  ]\r\nمغولان خود در پشت سر اين مسلمانان مىجنگيدند . بدين\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اين در عربى ضرب المثل است . اسب سرخ مو چون به علت رنگ خاصى كه دارد مشخص است ، در جنگ چنانچه پيشاپيش همهء اسبان بتازد ، موقع حملهء دشمن قبل از همه كشته مىشود و هنگام شكست و گريز هم اگر از همه عقب بيفتد ، دشمن نخست او را پى مىبرد .\r\nمترجم\r\n","page_name":" 167 ","page_number":167},
  {"content":"\r\n\r\nگونه ، اسيران مسلمان كشته مىشدند و مغولان از كشته شدن بر كنار مىماندند .\r\nچند روز مغولان براى گرفتن مراغه معطل شدند و سرانجام با پافشارى و سرسختى بسيار آن را در چهارم ماه صفر گرفتند .\r\nپس از تصرف شهر به روى مردم شمشير كشيدند و به قدرى كشتند كه از اندازه و شمار بيرون بود .\r\nاز دارائى مردم شهر نيز هر چه به دردشان مىخورد به يغما مىبردند و هر چه به كارشان نمىآمد مىسوزاندند .\r\nبرخى از مردم شهر گريختند و در بيغوله‌ها پنهان شدند .\r\nاز اين رو مغولان اسيران را مىگرفتند و به آنان مىگفتند :\r\n« در محله‌ها جار بزنيد كه مغولان ديگر رفته‌اند . »\r\nآنها هم ناچار بدين دستور رفتار مىكردند .\r\nكسانى كه پنهان شده بودند ، همين كه خبر رفتن مغولان را مىشنيدند از نهانگاه‌هاى خود بيرون مىآمدند .\r\nدر اين هنگام مغولان آنها را مىگرفتند و مىكشتند .\r\nشنيدم كه يك زن مغول به درون خانه‌اى رفت و چند تن از اهل خانه را كشت .\r\nهمه گمان مىبردند كه او مرد است .\r\nوقتى كه سلاح خود را به زمين گذاشت معلوم شد كه زنى است . از اين رو ، مردى كه آن زن اسيرش كرده بود ، به دو حمله برد و او را كشت .\r\nهمچنين از يكى از اهالى مراغه شنيدم كه مردى مغولى داخل محله‌اى شد كه در آن صد نفر مرد بودند .\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nآن يك نفر مغول ، اين صد نفر را يك يك كشت تا همه را از ميان برد ، و حتى يكى از آنها جرئت نكرد كه به طرف او دست دراز كند .\r\nترس و بىجگرى ، مردم را به جائى رسانده بود كه در برابر دشمن نمىتوانستند از جان خود دفاع كنند ، خواه اندك بودند و خواه بسيار .\r\nبه خدا پناه مىبرم از شكست‌خوردگى و نااميدى .\r\nمغولان ، پس از آن كه كار مراغه را ساختند به سوى شهر اربل روانه شدند .\r\nما در موصل بوديم كه اين خبر را شنيديم و به وحشت افتاديم .\r\nحتى برخى از مردم از بيم شمشير در صدد برآمدند كه از شهر خود كوچ كنند .\r\nاز طرف مظفر الدين كوكبرى ، صاحب اربل ، نيز نامه‌هائى براى بدر الدين ، فرمانرواى موصل ، رسيد كه از او مىخواست تا با فرستادن لشكريان خويش وى را كمك كند .\r\nاو نيز گروه شايسته‌اى از لشكر خود را براى او فرستاد .\r\nمظفر الدين مىخواست به آن سوى شهرهاى خود كه راه هجوم مغولان بود برود و آن گردنه‌ها و تنگناها را نگهدارى كند تا كسى از آن جاها نگذرد . زيرا در آن حدود كوه‌هاى بلند و - گردنه‌هائى بودند كه سواران فقط يكى يكى مىتوانستند از آن عبور كنند .\r\nبدين گونه او مىتوانست از عبور مغولان جلوگيرى نمايد .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\nنامه‌هاى خليفه عباسى ، الناصر لدين اللّه ، و فرستادگان او نيز به بدر الدين فرمانرواى موصل و مظفر الدين صاحب اربل رسيدند .\r\nخليفه در اين نامه‌ها به ايشان دستور مىداد كه با لشكريان خود به شهر دقوقا بروند تا از هجوم مغولان جلوگيرى كنند زيرا چه بسا كه مغولان به سبب دشوارى عبور از كوه‌هاى اربل راه خود را به سوى دقوقا بيندازند و به عراق راه يابند .\r\nمظفر الدين در ماه صفر به راه افتاد . گروهى از لشكر موصل نيز همراهش روانه شدند .\r\nبسيارى از سربازان داوطلب هم ايشان را پيروى كردند .\r\nخليفه ، همچنين براى ملك اشرف پيام فرستاد و دستور داد كه شخصا با لشكريان خويش حضور يابد تا همه براى روبرو شدن با مغولان و جنگ با ايشان آماده شوند .\r\nولى اين زمان مصادف بود با هنگامى كه ملك معظم ، پسر ملك عادل از دمشق پيش برادر خود ، ملك اشرف ، كه در حران اقامت داشت ، رفته بود تا از او براى جنگ با فرنگيانى كه در مصر بودند يارى جويد .\r\nاو از ملك اشرف مىخواست كه شخصا حاضر شود تا همه به مصر بروند كه شهر دمياط را از چنگ فرنگيان آزاد كنند .\r\nاز اين رو ، ملك اشرف ، گرفتارى برادر خود و نيرومندى فرنگيان را براى خليفه باز گفت و عذر خواست زيرا اگر به برادر خود كمك نمىكرد ، شهر دمياط و نواحى ديگر از دستشان بيرون مىرفت .\r\nآنگاه شروع به گردآورى سپاه و تجهيز آنها براى رفتن به\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nشام كرد تا داخل مصر گردد .\r\nما دنبالهء اين رويداد را ضمن شرح رهائى دمياط بيان كرديم .\r\nوقتى كه مظفر الدين با لشكريان خود به دقوقا رسيد ، خليفه عباسى ، الناصر لدين اللّه ، هم مملوك خويش ، قشتمر ، را كه بزرگترين سردار در عراق بود با چند سردار ديگر و نزديك به هشتصد سوار ، فرستاد .\r\nهمه در آن جا گرد آمدند تا باقى لشكر خليفه نيز به ايشان بپيوندد .\r\nاختيار همهء آن لشكريان به دست مظفر الدين بود و او همين كه دريافت لشكر خليفه همان عدهء اندك است به جنگ با مغولان اقدام نكرد .\r\nمظفر الدين خود حكايت مىكرد و مىگفت :\r\n« هنگامى كه خليفه دربارهء جنگ با مغولان براى من پيام فرستاد به او گفتم : اين دشمن نيرومندى است و من لشكرى ندارم كه ياراى برابرى با چنين دشمنى را داشته باشد . اگر ده هزار سوار براى من فراهم آيند ، مىتوانم هر شهرى را كه گرفته شده پس بگيرم .\r\nخليفه هم به من دستور داد تا حركت كنم و وعده داد كه لشكر او هم خواهد رسيد .\r\nمن هم به آنجا رفتم ولى ديدم خليفه يك مشت مخنث را براى من فرستاده كه تعدادشان به هشتصد نفر نمىرسد .\r\nمن هم همان جا ماندم و مصلحت نديدم كه جان خود و مسلمانان را به خطر بيندازم . »\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nمغولان همين كه شنيدند لشكريانى در آن جا گرد آمده‌اند ، به عقب برگشتند زيرا گمان مىبردند كه آنها ايشان را دنبال خواهند كرد .\r\nوقتى ديدند كه هيچ كس به جست و جوى ايشان نيامد ، در جاى خود ماندند .\r\nلشكريان اسلامى هم نزديك دقوقا ماندند و چون ديدند كه دشمن به ايشان حمله نمىبرد و كمكى هم براى ايشان نمىرسد ، پراكنده شدند و به شهرهاى خويش بازگشتند .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n\r\nدست يافتن مغولان بر همدان و كشتن مردم آن شهر\r\nهمين كه لشكر اسلامى پراكنده شد ، مغولان به همدان برگشتند و نزديك آن شهر فرود آمدند و اردو زدند .\r\nمغولان در همدان شحنه‌اى داشتند كه آن جا فرمان مىراند .\r\nبراى اين شحنه پيام فرستادند تا از مردم همدان براى آنها پول و جامه بگيرد .\r\nمغولان در طول اين مدت دارائى مردم همدان را به زور گرفته بودند .\r\nرياست همدان را يك نفر شريف علوى بر عهده داشت كه خانوادهء او از دير باز درين شهر رياست مىكردند .\r\nاو واسطهء كارهاى مردم شهر با مغولان بود و پول‌هائى را كه از مردم مىگرفت براى مغولان مىفرستاد .\r\nدر اين هنگام كه باز از مردم پول خواستند مردم ديگر پولى\r\n\r\n","description":"","footnote":"","page_name":" 173 ","page_number":173},
  {"content":"\r\n\r\nنداشتند كه به مغولان بپردازند .\r\nاز اين رو ، در پيش شريف علوى ، رئيس همدان حضور يافتند .\r\nدر پيش رئيس همدان ، فقيهى هم حضور داشت كه براى پيكار با مغولان كمر بسته بود و مىخواست مردم را براى قيام شايسته‌اى در برابر آن كافران همزبان و هماهنگ سازد .\r\nمردم به آن دو تن گفتند :\r\n« اين كافران آنچه داشتيم از ما گرفتند و ديگر چيزى براى ما نگذاشتند كه به آنها بدهيم با اين زورگوئى و اخاذى كه مغولان مىكنند و اين خوارى كه نمايندهء ايشان در اين جا بر ما روا مىدارد ، جان ما به لب رسيده است . »\r\nمغولان ، چنان كه در بالا گفتيم ، شحنه‌اى در همدان داشتند كه هرطور دلش مىخواست به مردم تحكم مىكرد .\r\nشريف علوى به مردمى كه براى شكايت آمده بودند ، گفت :\r\n« وقتى كه ما از جنگ با چنين دشمنى عاجزيم چاره چيست ؟\r\nراهى نداريم جز اين كه به پول و مال با آنها بسازيم و مدارا كنيم . »\r\nمردم گفتند : « تو براى ما از آن كافران بدترى . » و حرف‌هاى زننده‌اى به او زدند .\r\nاو نيز كه اين سخنان را شنيد ، گفت :\r\n« من هم يكى از شما هستم ، پس هر كارى كه دلتان مىخواهد بكنيد . »\r\nدر اين هنگام آن فقيه توصيه كرد كه شحنهء مغول را از شهر برانند و در برابر مغولان ايستادگى كنند و با ايشان بجنگند .\r\n\r\n","description":"","footnote":"","page_name":" 174 ","page_number":174},
  {"content":"\r\n\r\nمردم هم شورش كردند و شحنه را كشتند و براى نگهدارى شهر و جنگ با مغولان آماده شدند .\r\nمغولان نيز به همدان رسيدند و آن جا را محاصره كردند .\r\nدر آن نواحى ، به سبب ويرانگرىهاى مغول و كشته شدن مردمش ، خواربار و آذوقه كمياب بود و به سختى پيدا مىشد .\r\nاما مغولان از نبودن آذوقه پروائى نداشتند زيرا جز گوشت حيواناتى كه با خود داشتند چيز ديگرى نمىخوردند .\r\nچارپايان ايشان هم چيزى نمىخوردند جز گياهى كه از زمين مىروئيد ، حتى با سم‌هاى خود زمين را مىكندند و ريشهء گياهان را بيرون مىكشيدند و مىخوردند .\r\nوقتى كه همدان در حلقهء محاصره قرار گرفت مردم با مغولان به جنگ پرداختند .\r\nرئيس همدان و آن فقيه نيز پيشاپيش ايشان مىجنگيدند :\r\nاز مغولان گروه بسيارى كشته شدند . آن فقيه نيز چند زخم برداشت . بعد دو طرف از هم جدا شدند .\r\nروز ديگر باز به جنگ پرداختند و سخت‌تر از روز نخست جنگيدند .\r\nاز مغولان هم در روز دوم بيش از روز اول كشته شدند .\r\nآن فقيه نيز چند زخم ديگر برداشت ولى همچنان پايدارى مىكرد .\r\nدر روز سوم ، مردم همدان بر آن شدند كه از شهر بيرون روند و به دشمن حمله برند . ولى آن فقيه ديگر طاقت سوار شدن بر اسب را نداشت .\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nاز اين رو ، به جست و جوى آن رئيس علوى پرداختند تا او را در جنگ پيشواى خود كنند ولى او را نيافتند .\r\nاو از يك راهرو زير زمينى كه ساخته بود با خانوادهء خويش به بيرون شهر گريخته و به دژى كه بر فراز كوهى بلند قرار داشت رفته و در آن جا پناه گرفته بود .\r\nمردم وقتى كه او را نيافتند حيران ماندند و نمىدانستند كه چه كنند . فقط با يك ديگر همزبان و همرأى شده بودند كه آنقدر بجنگند تا بميرند .\r\nبنابر اين در شهر ماندند و از شهر بيرون نرفتند .\r\nمغولان به خاطر كشتهء زيادى كه داده بودند تصميم داشتند از آن جا بروند .\r\nولى وقتى كه ديدند هيچ كس از شهر بيرون نمىآيد تا بر ايشان بتازد ، اين را دليل ناتوانى و زبونى مردم شهر دانستند و طمعشان در تصرف شهر قوت گرفت .\r\nاز اين رو بار ديگر به جنگ پرداختند و با پافشارى و سرسختى در ماه رجب سال 618 به زور شمشير داخل شهر شدند .\r\nمردم در محلات شهر نيز همچنان به جنگ با مغولان ادامه دادند .\r\nزد و خورد چنان بالا گرفت كه سلاح‌ها از بس به كار رفت ، فرسوده شد . و دو طرف با كارد به جان هم افتادند .\r\nدر اين پيكار از هر دو دسته به قدرى كشته شد كه جز خداى بزرگ شمارهء آنها را نمىدانست .\r\nسرانجام مغولان بر مسلمانان چيره شدند و آنان را كشتند\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nو نابود ساختند . و تنها كسانى جان بدر بردند كه نهانگاه يا راهرو زير زمينى ساخته بودند و مىتوانستند در درون آنها پنهان شوند .\r\nمغولان به كشتن مسلمانان تا چند روز ادامه دادند . بعد شهر را آتش زدند و سوزاندند .\r\nسپس از آن جا به شهر اردبيل رفتند .\r\nهمچنين گفته مىشد كه سبب دست‌يابى مغولان بر همدان اين بود كه وقتى مردم شهر پيش شريف علوى ، رئيس همدان رفتند و از بيدادى كه آن كافران بر ايشان روا مىداشتند شكايت كردند ، رئيس همدان به ايشان توصيه كرد كه نامه‌اى به خليفه عباسى ، الناصر الدين اللّه ، بنگارند تا لشكرى براى ايشان بفرستند با سردارى كه براى جنگ با مغولان ، ايشان را همدست و همزبان سازد .\r\nمردم هم در اين باب توافق كردند و به خليفه نامه نوشتند و او را از سر افكندگى و بيم و هراسى كه از دست مغولان داشتند و خوارى و ننگى كه آن دشمن برايشان روا مىدارد ، آگاه ساختند و از او درخواست كردند كه حتى اگر هزار سوار هم شده ، با سردارى كه در اطرافش گرد آيند و به فرماندهى وى بجنگند براى ايشان بفرستد .\r\nهمين كه پيك‌ها با اين نامه‌ها روانهء بغداد شدند ، يكى از كسانى كه آن حال را مىدانست براى مغولان پيام فرستاد و ايشان را از جريان امر آگاه ساخت .\r\nمغولان هم كسانى را فرستادند كه در سر راه قاصدان ايستادند و آن نامه‌ها را از ايشان گرفتند .\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nآنگاه به رئيس همدان نامه نوشتند و اين كار را نكوهش كردند .\r\nرئيس همدان اين موضوع را انكار كرد و آن را دروغ پنداشت .\r\nمغولان هم نامه‌هاى او و نامه‌هاى مردم همدان را برايش فرستادند .\r\nاو كه چنين ديد دست و پاى خود را گم كرد و سرآسيمه شد .\r\nمغولان نيز فرا رسيدند و به جنگ پرداختند و در اين جنگ هم وقايعى روى داد كه ما ذكر كرديم .\r\n\r\n","description":"","footnote":"","page_name":" 178 ","page_number":178},
  {"content":"\r\n\r\n\r\nرفتن مغولان به آذربايجان و دست يافتن ايشان بر اردبيل و نواحى ديگر\r\nمغولان همين كه كار همدان را ساختند رهسپار آذربايجان گرديدند .\r\nبه اردبيل رسيدند و آن جا را گرفتند و كشتار بسيار كردند و بيشتر بخش‌هاى شهر را ويران ساختند .\r\nاز آن جا روانهء تبريز شدند .\r\nكار تبريز را شمس الدين طغرائى در دست داشت و مردم را با خود موافق ساخته بود .\r\nصاحب تبريز ، اوزبك بن پهلوان ، اميرى خلافكار بود ، شب و روز پيوسته شراب مىنوشيد و يك ماه يك ماه و دو ماه دو ماه در خلوت به سر مىبرد و ميان مردم آشكار نمىشد .\r\nوقتى بانگى برخاست كه همه را مىلرزاند و به بيم و هراس\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nمىانداخت ، او فرمانرواى سراسر آذربايجان واران بود ، و در نگهدارى آن شهرها از دست دشمنى كه مىخواست بر آنها حمله برد و آنها را بگيرد ، زبون‌ترين آفريدگان خداوند به شمار مىرفت .\r\nاز اين رو ، همين كه شنيد مغولان از همدان حركت كرده‌اند ، تبريز را ترك گفت و آهنگ نخجوان كرد .\r\nخانواده و زنان خود را هم به خوى فرستاد تا از آنان دور باشد .\r\nپس از رفتن او شمس الدين طغرائى به انجام كارهاى شهر برخاست و مردم را همزبان ساخت و براى ايستادگى و جلوگيرى از حمله مغول دلگرمى بخشيد و آنان را از فرجام ترس و بىجگرى و سستى بر حذر داشت .\r\nبا كوشش و پايدارى خود شهر را نيز مستحكم و استوار ساخت .\r\nمغولان همين كه به تبريز نزديك شدند و شنيدند كه مردم شهر براى جنگ با ايشان همدست و همزبان شده و به استوار ساختن شهر پرداخته و ديوارها و خندقش را نيز تعمير كرده‌اند ، براى آنان پيام فرستادند و از آنان پول و جامه خواستند .\r\nآخر قرار بر اين شد كه مقدار معينى پول و جامه براى مغولان بفرستند ، و آن را هم فرستادند .\r\nمغولان آن را گرفتند و از آن جا به شهر سراب رفتند .\r\nسراب را نيز تاراج كردند و هر كس را كه در آنجا به سر مىبرد كشتند .\r\nاز آن جا روانه بيلقان شدند كه از شهرهاى اران بود .\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nدر راه به هر شهر و قريه‌اى كه رسيدند ، غارت كردند و ويران ساختند و از مردم آن نواحى به هر كس كه دست يافتند او را كشتند .\r\nهمين كه به بيلقان رسيدند ، آن شهر را محاصره كردند .\r\nمردم شهر از آنان درخواست كردند كه رسولى را بفرستند تا با او قرار صلح بگذارند .\r\nمغولان نيز كسى را فرستادند كه از بزرگان و پيشوايانشان به شمار مىرفت .\r\nاهل شهر او را كشتند .\r\nمغولان هم به سوى شهر پيشروى كردند و با اهل شهر جنگيدند تا آن جا را به زور سرسختى و پافشارى در ماه رمضان سال 618 گرفتند .\r\nپس از تصرف شهر به روى مردم شمشير كشيدند و هيچ كس ، نه بزرگ و نه كوچك را زنده گذاشتند ، نه زنان را .\r\nحتى شكم زنان آبستن را مىشكافتند و جنين‌ها را مىكشتند .\r\nبا زنان نخست نزديكى مىكردند ، بعد خونشان را مىريختند .\r\nيكى از مغولان وارد محله‌اى شد كه در آن گروهى به سر مىبردند .\r\nآنان را يكايك تا آخرين نفر كشت و هيچ كس دست به روى او دراز نكرد .\r\nپس از فراغت از اين كار در اطراف به جست و جو پرداختند و هر چه يافتند به يغما بردند و به هر جا كه رسيدند ويران كردند .\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nآنگاه به سوى شهر گنجه رهسپار گرديدند .\r\nاين شهر مهم‌ترين شهرهاى اران بود .\r\nولى از بسيارى مردم گنجه آگاهى يافتند و پى بردند كه اين مردم به سبب بسيارى تعداد و استوار شهر خود در جنگ با مردم گرجستان تا چه اندازه دلاورى به كار برده‌اند .\r\nاز اين رو به جنگ با مردم گنجه اقدام نكردند و پيام فرستادند و از ايشان پول و پوشاك خواستند .\r\nمردم هم آنچه را كه مغولان مىخواستند براى ايشان فرستادند .\r\nمغولان نيز از آنان دست كشيدند و رفتند .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n\r\nحمله مغولان بر گرجستان\r\nمغولان كار برخى از شهرهاى مسلمانان را در آذربايجان و اران با جنگ و پيروزى ، و كار برخى ديگر را با صلح يكسره كردند .\r\nبعد روانه گرجستان گرديدند كه در همان نواحى بود .\r\nمردم گرجستان وسائل جنگ را آماده كرده و خود نيز براى پيكار با مغولان آماده شده بودند .\r\nاز اين رو ، لشكر انبوهى به اطراف شهرهاى خويش فرستادند تا از دست اندازى مغولان بدان نواحى جلوگيرى كنند .\r\nمغولان به ايشان رسيدند و دو لشكر براى جنگ با هم روبرو شدند .\r\nولى گرجيان پايدارى نكردند . بلكه برگشتند و گريختند .\r\nمغولان به رويشان شمشير كشيدند و تا توانستند كشتند چنان كه جز معدودى پراكنده كسى از آن مهلكه جان بدر نبرد .\r\nشنيدم كه سى هزار تن از مردم گرجستان در اين جنگ كشته شدند .\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nمغولان پس از اين پيروزى ، در شهرهاى آنان به هر چه رسيدند تاراج كردند و ويران ساختند و همان تبهكارىهائى را مرتكب شدند كه عادتشان بود .\r\nكسانى كه از دست مغولان گريخته بودند به تفليس رفتند كه فرمانرواى ايشان نيز در آن جا بود .\r\nدر تفليس لشكر ديگرى فراهم آوردند و به جنگ مغولان فرستادند تا نگذارند آنها به مركز سرزمين ايشان راه يابند .\r\nاين لشكريان همين كه ديدند مغولان داخل شهرها شده و كوه‌ها و گردنه‌ها هم نتوانسته‌اند مانعشان شوند و از پيشرفتشان جلوگيرى كنند ، به تفليس برگشتند و شهر را تخليه كردند .\r\nمغولان بدانجا رسيدند و از قتل و غارت و ويرانگرى ، هر كار كه دلشان خواست كردند .\r\nپس از آن چون ديدند شهرهاى آن نواحى گردنه‌ها و در بندهاى بسيار دارد ، جرئت دخول در آنها را نيافتند و بازگشتند .\r\nاز مغولان در دلهاى گرجيان بيم و هراس بسيار راه يافته بود . حتى از يكى از بزرگان گرجى كه به رسالت نزد مغولان رفته بود شنيدم كه گفت :\r\n« هر كس با شما بگويد كه مغولان مىگريزند يا به اسارت در مىآيند باور نكنيد . ولى اگر بگويند كه آدم مىكشند يا كشته مىشوند باور كنيد .\r\nاين مردم هرگز نمىگريزند .\r\nما يكى از آنها را اسير كرديم و او خود را از روى اسب به زمين افكند و آنقدر سر خود را به سنگ زد تا مرد و خود را تسليم اسارت نكرد . »\r\n\r\n","description":"","footnote":"","page_name":" 184 ","page_number":184},
  {"content":"\r\n\r\n\r\nرسيدن مغولان به دربند شروان و آنچه در آنجا كردند\r\nمغولان همين كه از گرجستان برگشتند ، آهنگ دربند شروان كردند .\r\nدر آن جا شهر شماخى را محاصره نمودند و با مردمش جنگيدند .\r\nمردم شماخى نيز در برابر اين محاصره پايدارى و ايستادگى كردند .\r\nسرانجام مغولان با نردبان‌ها از ديوار شهر بالا رفتند .\r\nهمچنين مىگفتند كه با نردبان بالا نرفتند بلكه اجساد شترها و گاو و گوسفندها و آدميانى را كه كشته شده بودند پشت ديوار شهر بر روى هم انباشتند و آن را مانند تپه‌اى ساختند .\r\nسپس از آن بالا رفتند و بر شهر تسلط يافتند و با مردم به جنگ پرداختند .\r\nاما مردم پايدارى خود را از دست ندادند .\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nدر نتيجه ، جنگ سختى در گرفت كه تا سه روز ادامه يافت .\r\nچيزى نمانده بود كه مردم از پا در آيند و شهر را از دست بدهند . ولى گفتند :\r\n« ما كه ناگزير بايد از دم شمشير مغول بگذريم و كشته شويم .\r\nپس بهتر است كه پايدارى كنيم و اگر مىميريم با بزرگوارى بميريم . »\r\nبنابر اين يك شب ديگر نيز پافشارى و ايستادگى كردند .\r\nبعد ، آن مردارها گنديد و تحليل رفت و مغولان نيز نتوانستند با استفاده از آنها چيرگى خويش را بر ديوار شهر و تسلط خود را در جنگ حفظ كنند .\r\nلذا از پيشروى و پيگيرى جنگ دست كشيدند و برگشتند .\r\nاما سرانجام مردم شماخى ، از شدت خستگى و فرسودگى و سستى ، ناتوان شدند و مغولان نيز شهر را گرفتند و بيش از اندازه كشتند و دارائى شهر را نيز به يغما بردند .\r\nهمين كه از كار شماخى بپرداختند بر آن شدند كه از دربند بگذرند ولى نتوانستند .\r\nاز اين رو رسولى را به نزد شروانشاه ، فرمانرواى دربند شروان فرستادند و به گفتند رسولى را بفرستد تا ميانشان صلح برقرار سازد .\r\nاو هم ده تن از بزرگان اصحاب خويش را فرستاد .\r\nمغولان يكى از آنان را گرفتند و كشتند .\r\nآنگاه به باقى ايشان گفتند : « اگر به ما راهى را نشان دهيد كه از آن بگذريم در امان خواهيد بود ، و گرنه شما را مىكشيم همانطور كه اين يكى را كشتيم . »\r\nآنان گفتند : « اين دربند البته راهى ندارد ولى محلى هست كه عبور از آن آسان‌تر از راه‌هاى ديگر است . »\r\nمغولان با ايشان از اين راه رفتند و گذشتند و آن را پشت سر گذاشتند .\r\n\r\n","description":"","footnote":"","page_name":" 186 ","page_number":186},
  {"content":"\r\n\r\n\r\nآنچه مغولان با آلان‌ها و قبچاق‌ها كردند\r\nمغولان همين كه از دربند شروان گذشتند ، رهسپار - سرزمينهائى شدند كه اقوام بسيارى در آن مىزيستند . از آن جمله آلان‌ها و لگزىها و طوائفى از تركان بودند .\r\nبسيارى از طوائف لگزى را كه هم مسلمان و هم كافر بودند ، كشتند و اموالشان را غارت كردند . و به هر گروه از مردم آن نواحى كه در برابرشان ايستادگى مىكردند حمله مىبردند و آنان را از پاى در مىآوردند تا به سرزمين آلان‌ها رسيدند .\r\nدر آن جا اقوام بسيارى بودند و همين كه خبر فرا رسيدن مغولان را شنيدند به دور انديشى پرداختند و گروهى از قبچاق‌ها را به نزد خود گرد آوردند و سرگرم كارزار با مغولان شدند .\r\nدر اين جنگ هيچكدام از دو لشكر به يك ديگر پيروزى نيافتند .\r\nمغولان كه چنين ديدند براى قبچاق‌ها پيام فرستادند و گفتند :\r\n\r\n","description":"","footnote":"","page_name":" 187 ","page_number":187},
  {"content":"\r\n\r\n« ما و شما از يك نژاد هستيم ولى اين آلان‌ها از شما نيستند كه ايشان را يارى مىدهيد . دين شما هم مانند دين ايشان نيست . ولى ما با شما عهد مىكنيم كه به كار شما كارى نداشته باشيم . از اموال و پوشاك نيز هر چه بخواهيد براى شما مىآوريم به شرط اين كه خود را كنار بكشيد و در كار ما و آلان‌ها دخالت نكنيد . »\r\nقرار شد كه مقدارى پول و پوشاك و غيره به قبچاق‌ها بدهند و بر طبق اين قرار ، همه را به ايشان دادند .\r\nبدين گونه قبچاق‌ها از آلان‌ها جدا شدند .\r\nآنگاه مغولان به آلان‌ها كه تنها شده بودند حمله بردند و بسيارى از ايشان را كشتند و اموالشان را به يغما بردند و زنان و كودكانشان را نيز اسير كردند .\r\nسپس به سر وقت قبچاق‌ها رفتند .\r\nقبچاق‌ها در اين هنگام همه با خاطر آسوده به هر سو پراكنده شده بودند چون گمان مىبردند كه با مغولان صلح كرده‌اند و ديگر از اين بابت دردسرى نخواهند داشت .\r\nاز اين‌رو ، هنگامى خبر هجوم مغولان را شنيدند كه به سرزمين ايشان راه يافته و در شهرهاى ايشان داخل شده بودند .\r\nبا اين نيرنگ مغولان چون در يك بار حريف دو دشمن نمىشدند ، يكى را نخست و ديگرى را بعد از پاى در آوردند .\r\nپس از دست يافتن بر قبچاق‌ها چند برابر آنچه به ايشان داده بودند ، از ايشان پس گرفتند .\r\nكسانى كه خانه‌هاشان از سرزمين قبچاق‌ها دور بود ، همين كه خبر حملات مغولان را شنيدند بىآنكه بجنگند گريختند و دور\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nشدند .\r\nبرخى از آنان به بيشه‌ها و برخى ديگر به كوه‌ها پناه بردند .\r\nبرخى نيز به شهرهاى روسيه پيوستند .\r\nمغولان در سرزمين قبچاق‌ها ماندند كه در زمستان و تابستان چراگاه‌هاى بسيار داشت .\r\nدر تابستان نيز جاهاى خنك داشت با چراگاه‌هاى فراوان .\r\nهمينطور در زمستان داراى جاهاى گرم بود و چراگاه‌هاى بسيار اينها بيشه‌هائى بودند بر كرانهء دريا كه بر شهر سوداق وصل مىشدند .\r\nسوداق بر كرانهء درياى خزر قرار داشت . شهر عمدهء قبچاق بود و قبچاق‌ها از آن جا برخاسته بودند .\r\nكشتىهائى پر از پوشاك بدان جا مىرسيد كه قبچاق‌ها مىخريدند و در برابر آنها كنيز و غلام و پوست روباه و سگ آبى و سنجاب و چيزهاى ديگرى كه در شهر خود داشتند مىفروختند .\r\nاين بحر خزر هم دريائى بود كه به خليج قسطنطنيه مىپيوست .\r\nمغولان همين كه به سوداق رسيدند ، آن جا را گرفتند .\r\nمردم سوداق پراكنده شدند .\r\nبرخى از ايشان با دارائى و خانوادهء خويش به كوه‌ها پناه بردند .\r\nبرخى ديگر به كشتى نشستند و از دريا به شهرهاى روم رفتند كه در دست مسلمانانى از فرزندان قلج ارسلان بود .\r\n\r\n","description":"","footnote":"","page_name":" 189 ","page_number":189},
  {"content":"\r\n\r\n\r\nآنچه مغولان با مردم قبچاق و روسيه كردند\r\nمغولان ، همچنان كه گفتيم ، به سرزمين قبچاق چيره شدند و قبچاق‌ها پراكنده گرديدند .\r\nگروه بسيارى از ايشان به شهرهاى روسيه رفتند كه كشورى است عريض و طويل ، داراى شهرهاى بسيار ، و در همسايگى قبچاق‌ها قرار دارد .\r\nمردم اين كشور نيز مسيحى هستند .\r\nقبچاق‌ها همين كه به روس‌ها رسيدند ، با آنان همدست و همزبان شدند كه اگر مغولان در صدد حمله به ايشان برآيند ، با آنها بجنگند .\r\nمغولان مدتى در خاك قبچاق ماندند . بعد به سال 620 رهسپار شهرهاى روسيه گرديدند .\r\nروس‌ها و قبچاق‌ها كه آمادهء جنگ با مغولان بودند ، همين كه خبر حركتشان را شنيدند ، خود را بر سر راه مغولان رساندند تا پيش از آن كه به شهرهاى روسيه برسند با ايشان روبرو شوند و بجنگند و\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nاز تركتازى ايشان جلوگيرى كنند .\r\nمغولان نيز همين كه شنيدند قبچاق‌ها و روس‌ها به سوى ايشان شتافته‌اند ، پشت كردند و برگشتند .\r\nروس‌ها و قبچاق‌ها گمان بردند كه مغولان از ترس و ناتوانى از جنگ با ايشان برگشته و گريخته‌اند .\r\nاز اين رو جرئت يافتند و دلگرم شدند و دشمن خود را به شتاب تعقيب كردند .\r\nمغولان همچنان برمىگشتند و آنها هم به دنبالشان مىشتافتند . اين فرار دروغين و تعقيب حقيقى دوازده روز به طول انجاميد .\r\nبعد مغولان ناگهان به سوى روس‌ها و قبچاق‌ها برگشتند .\r\nاينها كه خود را بر مغولان چيره مىدانستند و خاطرشان آسوده بود ، غافلگير شدند و هنگامى به خود آمدند كه مغولان را رو در روى خود و مسلط به خود يافتند .\r\nهنوز عدهء آنها براى جنگ درست گرد هم نيامده بود كه گروه بسيارى از مغولان فرا رسيدند .\r\nولى هر دو طرف چنان در جنگ پايدارى نشان دادند كه همانندش ديده نشده بود .\r\nجنگ در ميانشان چند روز به درازا كشيد . بعد مغولان پيروز شدند و چيرگى يافتند .\r\nقبچاق‌ها و روس‌ها شكست سختى خوردند و گريزان شدند .\r\nمغولان به جان ايشان افتادند و در كشتار زياده‌روى كردند و به حدى كشتند كه جز گروه اندكى از ايشان سالم نماندند .\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nاموالى هم كه با ايشان بود همه را مغولان به يغما بردند .\r\nكسانى كه سالم مانده بودند به بدترين گونه‌اى به سوى - شهرهاى روسيه گريختند . مغولان هم تعقيبشان مىكردند و چون گريزندگان تا شهرهاى خود فاصلهء زيادى داشتند مغولان پى در پى از آنها مىكشتند و آنچه داشتند غارت مىكردند .\r\nشهرهاى روسيه را نيز ويران مىساختند تا جائى كه بيشتر آن شهرها از سكنه خالى شد .\r\nبسيارى از ثروتمندان و بازرگانان بزرگ روسيه گرد هم آمدند و از دارائى خويش آنچه را كه در نظرشان ارزشى داشت برگرفتند و با چند كشتى از راه دريا خود را به شهرهاى اسلامى رساندند .\r\nوقتى به بندرى كه مقصدشان بود رسيدند يكى از كشتىهاى ايشان شكست و غرق شد .\r\nفقط كسانى كه در كشتى بودند نجات يافتند .\r\nدر آن جا رسم بر اين بود كه هر گاه يك كشتى مىشكست ، با آنچه در آن بود به سلطان تعلق مىيافت .\r\nلذا از اين كشتى مال گزافى گرفت .\r\nباقى كشتىها سالم ماندند و كسانى كه در آن بودند اين موضوع را خبر دادند .\r\n\r\n","description":"","footnote":"","page_name":" 192 ","page_number":192},
  {"content":"\r\n\r\n\r\nبازگشت مغولان از شهرهاى روسيه و قبچاق به سوى فرمانرواى خود\r\nمغولان شهرهاى روسيه را غارت نمودند و با روس‌ها نيز كارى كردند كه شرح داديم .\r\nآنگاه در اواخر سال 620 برگشتند و آهنگ بلغار كردند مردم بلغار همين كه خبر نزديك شدن ايشان را شنيدند ، چند جا در راهشان كمين كردند .\r\nآنگاه به طرفشان شتافتند و با ايشان روبرو شدند و به آنها جرئت و دلگرمى دادند كه پيش بيايند و از مواضعى كه كمين كرده بودند بگذرند .\r\nمغولان نيز به بلغارها تاختند و آنان را دنبال كردند تا به آن كمينگاه رسيدند . و در ميان كمينگاه قرار گرفتند .\r\nكسانى كه در كمين بودند از هر سو بيرون جستند و مغولانى را كه به دام افتاده بودند در ميان گرفتند و از هر سو شمشير به رويشان كشيدند .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\nدر نتيجه ، بيشتر مغولان كشته شدند و جز گروهى اندك از مرگ رهائى نيافتند .\r\nگفته شد كسانى كه جان بدر بردند نزديك به چهار هزار تن بودند كه روانهء سقسين [ ( 1 ) 
  ] گرديدند و مىخواستند كه به پيش چنگيزخان برگردند .\r\nخاك قبچاق از مغولان خالى شد و قبچاق‌هائى كه سالم مانده بودند به زادگاه خويش بازگشتند .\r\nاز هنگام تاخت و تاز مغول به خاك قبچاق نيز آن راه بسته شده بود و ديگر پوست روباه و سگ آبى و سنجاب و چيزهاى ديگرى كه از آن نواحى حمل مىشد ، به دست مصرف كنندگان نمىرسيد .\r\nولى همين كه مغولان از آنجا رفتند ، قبچاق‌ها به سرزمين خود برگشتند و راه باز شد و آن گونه كالاها مانند پيش به بازارها فرستاده شد .\r\nاينها اخبار مغولانى بود كه به سوى مغرب حركت كرده بودند و ما همه را يك جا در پى هم ذكر كرديم تا دنبالهء آنها قطع نگردد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سقسين ( به فتح سين و سكون قاف ) : نام محلى كه موضع آن مختلف فيه است .\r\nبعضى آن را بر كرانهء رود دنيپر ( واقع در اتحاد جماهير شوروى ) و برخى در شرق درياى خزر گفته‌اند .\r\nبعضى آن را از بلاد روس و برخى از بلاد خزرها شمرده‌اند . ذكرش در دورهء مغول مكرر آمده است و از فتح آن به دست چنگيز خان سخن رفته . به هر حال در قرن پانزدهم ميلادى اثرى از آن بر جاى نبوده است .\r\n( دائرة المعارف فارسى )\r\n","page_name":" 194 ","page_number":194},
  {"content":"\r\n\r\n\r\nآنچه مغولان پس از بخارا و سمرقند در ما وراء النهر كردند\r\nمغولانى كه چنگيزخان كه خدا لعنتش كند به سوى مغرب دنبال خوارزمشاه فرستاده بود ، كارهائى كردند كه ما شرح داديم .\r\nچنگيز خان پس از آن كه اين گروه از لشكر خويش را در پى خوارزمشاه فرستاد و خبر گريختن خوارزمشاه از خراسان را شنيد ، سپاهيان خود را به چند دسته تقسيم كرد .\r\nدسته‌اى از آنها را به سرزمين فرغانه فرستاد تا آن جا را بگيرند .\r\nدسته‌اى ديگر را به ترمذ و دستهء سوم را به كلانه فرستاد كه دژى مستحكم بر كرانهء جيحون بود و از استوارترين و بلندترين دژها به شمار مىرفت .\r\nهر دسته از لشكر مغول به سوئى روانه شدند كه به ايشان دستور پيشروى در آن راه داده شده بود .\r\nهر دسته نيز چون به شهرى كه هدفشان بود مىرسيدند در\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nبرابر شهر فرود مىآمدند و همين كه بدان جا دست مىيافتند ، از قتل و غارت و اسير كردن مردان و دست درازى به زنان و ويرانگرى و هر گونه تبهكارى ديگر ، همان كارهائى را مىكردند كه يارانشان در جاهاى ديگر انجام مىدادند .\r\nپس از انجام اين كارها پيش فرمانرواى خويش ، چنگيز خان ، برگشتند كه در سمرقند بود .\r\nچنگيز خان لشكر انبوهى را آماده ساخت و همراه يكى از فرزندان خويش به خوارزم فرستاد .\r\nلشكر ديگرى را نيز بسيج كرد و روانه ساخت كه از جيحون گذشتند و به خراسان رفتند .\r\n\r\n","description":"","footnote":"","page_name":" 196 ","page_number":196},
  {"content":"\r\n\r\n\r\nدست يافتن مغولان بر خراسان\r\nلشكريان مغول كه به سوى خراسان فرستاده شده بودند ، از جيحون گذشتند و آهنگ شهر بلخ كردند .\r\nمردم شهر بلخ امان خواستند و به ايشان امان داده شد .\r\nاز اين رو در سال 617 شهر را تسليم لشكريان مغول كردند .\r\nمغولان ، پس از گرفتن بلخ ، به هيچ رو مردم را آزار نرساندند ، نه كشتند و نه يغما كردند ، بلكه شحنه‌اى در بلخ گماشتند و رفتند .\r\nاز آن جا به سوى زوزان و ميمند و اندخوى و قاريات رهسپار گرديدند و همه را گرفتند و در هر يك از آن شهرها نيز واليانى گماشتند .\r\nدر اين نواحى نيز به مردم بدرفتارى نكردند و آزارى نرساندند جز اين كه از ميان اهالى مردانى را برگزيدند و همراه خود بردند تا با ايشان همكارى كنند و با كسانى كه در برابرشان\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nايستادگى مىكردند ، بجنگند .\r\nمغولان و همراهانشان مسير خود را همچنان دنبال كردند تا به طالقان رسيدند .\r\nطالقان شهرستانى بود كه چند شهر داشت و در آن دژى استوار بود كه آن را منصور كوه مىخواندند .\r\nدژى بود بزرگ و بلند و مردانى دلير در آن به سر مىبردند كه براى پيكار آمادگى داشتند .\r\nمغولان اين دژ را در ميان گرفتند و شش ماه محاصره را ادامه دادند و شب و روز با اهالى دژ جنگيدند ولى نتيجه‌اى نگرفتند و نتوانستند بر آن دست يابند .\r\nاز اين رو براى چنگيزخان پيام فرستادند و به او گفتند كه نمىتوانند آن دژ را بگيرند زيرا دژى بسيار استوار است و مردان جنگى نيز در آن فراوانند .\r\nچنگيزخان به دريافت اين پيام ، خود با لشكريانى كه داشت بدان سو روانه شد و آن دژ را محاصره كرد .\r\nهمراه او گروه بسيارى نيز از اسيران مسلمان بودند .\r\nبه آنان فرمان داد كه با مردم دژ بجنگند و گرنه ايشان را خواهد كشت .\r\nآنان نيز ناچار پا به پاى مغولان سرگرم پيكار شدند .\r\nچنگيز نيز چهار ماه ديگر در محاصرهء آن دژ وقت گذراند و گروه بسيارى از مغولان در اين جنگ كشته شدند .\r\nچنگيز كه چنين ديد فرمان داد تا از چوب و هيزم هر چه مىتوانند گرد آورند .\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nاين دستور انجام شد .\r\nآنگاه يك طبقه چوب چيدند و يك طبقه گل و خاك روى آن قرار دادند . همين طور يك طبقه چوب و يك طبقه گل بالا بردند تا تلى بزرگ در برابر ديوار قلعه ساختند .\r\nبعد پيادگان لشكر از آن بالا رفتند و بر فراز آن منجنيق‌هائى بر پا كردند .\r\nبا اين منجنيق‌ها سنگ و مواد آتش‌زا در ميان دژ پرتاب كردند .\r\nساكنان دژ كه چنين ديدند بيرون آمدند و يكباره بر مغولان حمله‌ور شدند و راهى گشودند و به كوه‌ها و دره‌ها پناه بردند .\r\nسواران مغول از حملهء ايشان سالم ماندند و رهائى يافتند .\r\nاما پيادگان كشته شدند .\r\nمغولان داخل قلعه گرديدند و به زنان و كودكانى كه در آن دژ بودند دست درازى كردند و آنان را برده ساختند و پول‌ها و كالاهاى قلعه را به يغما بردند .\r\nپس از آن چنگيزخان كسانى را كه در بلخ و شهرهاى ديگر به ايشان امان داده بود گرد آورد و همراه يكى از فرزندان خويش به شهر مرو فرستاد .\r\nاين گروه به مرو رسيدند .\r\nدر مرو از تازيان و تركان و مسلمانان ديگرى كه نجات يافته بودند ، بيش از دويست هزار مرد جمع شده و در بيرون شهر اردو زده بودند و انديشهء روبرو شدن با لشكر مغول را داشتند .\r\nخود را آماده ساخته بودند كه مغولان را شكست دهند و\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nبر ايشان چيره شوند .\r\nاز اين رو همين كه مغولان به مرو رسيدند ، مردانه با آنها روبرو شدند و به جنگ پرداختند .\r\nمسلمانان در اين جنگ پايدارى كردند .\r\nاما مغولان شكست نمىشناختند . حتى يكى از آنها كه اسير شده بود و در نزد مسلمانان به سر مىبرد ، مىگفت :\r\n« اگر گفته شد كه مغولان مىكشند يا كشته مىشوند باور كنيد اما اگر گفته شد كه آنها شكست مىخورند باور نكنيد . »\r\nمسلمانان همين كه پافشارى و پيشروى مغولان را ديدند ، رو گردان و گريزان شدند و به سوى شهر برگشتند .\r\nمغولان بسيارى از ايشان را كشتند و بسيارى را اسير كردند .\r\nدارائى و اسلحهء و چارپايانشان را نيز به يغما بردند .\r\nاز ايشان ، جز عده‌اى اندك ، رهائى نيافتند .\r\nمغولان كسانى را به شهرهاى اطراف فرستادند تا براى محاصرهء مرو مردانى را گرد آورند .\r\nوقتى به اندازه‌اى كه مىخواستند ، نفرات كافى فراهم آوردند ، رهسپار مرو شدند و آن شهر را در ميان گرفتند .\r\nدر اين محاصره پافشارى كردند و جنگ را با سر سختى ادامه دادند .\r\nمردم مرو از شكست و گريز آن لشكر و كشته و اسير بسيارى كه داده بود ، روحيه خويش را باخته و ناتوان شده بودند .\r\nدر پنجمين روز محاصرهء مرو ، مغولان براى سردارى كه پيشوائى مردم شهر را بر عهده داشت پيام فرستادند و به او گفتند :\r\n\r\n","description":"","footnote":"","page_name":" 200 ","page_number":200},
  {"content":"\r\n\r\n« جان خود و مردم اين شهر را به هلاك نينداز و به پيش ما بيا و به ما بپيوند . ما تو را حاكم اين شهر خواهيم كرد و از اين جا خواهيم رفت . »\r\nاو نيز كسى را به نزد مغولان فرستاد تا براى خود و مردم شهر از ايشان امان بگيرد .\r\nمغولان به او امان دادند .\r\nاو هم از شهر بيرون آمد و به سوى ايشان رفت .\r\nپسر چنگيز خان به او احترام گذاشت و خلعت پوشاند و گفت :\r\n« مىخواهم كه ياران خويش را به من بشناسانى تا ببينم از آنان چه كسانى شايستهء خدمت ما هستند و ايشان را به كار گماريم و به ايشان تيول و مقررى بدهيم كه از همكاران ما باشند . »\r\nهمين كه ياران او در نزد پسر چنگيز حضور يافتند و او بر ايشان دست يافت همه را با اميرشان گرفت و به بند انداخت .\r\nهمين كه ايشان را گرفتار ساخت به آنها گفت :\r\n« صورتى از اسامى بازرگانان و رؤسا و ثروتمندان اين شهر در يك نسخه جداگانه و صورتى ديگر از اسامى صنعتگران و پيشه‌وران در نسخه‌اى ديگر بنويسيد و به ما بدهيد . »\r\nآنان نيز ناچار فرمان او را پيروى كردند .\r\nاو پس از مطالعهء آن نسخه‌ها دستور داد كه مردم شهر با خانواده‌هاى خود از شهر بيرون روند .\r\nهمه از شهر خارج شدند و هيچ كس در شهر نماند .\r\nآنگاه بر تخت طلا نشست و فرمان داد تا سردارانى را كه گرفته\r\n\r\n","description":"","footnote":"","page_name":" 201 ","page_number":201},
  {"content":"\r\n\r\nبود پيشش حاضر كنند .\r\nهمين كه آنان را به حضورش آوردند ، همه را گردن زد در حالى كه مردم آن منظره را مىنگريستند و مىگريستند .\r\nاما توده مردم را تقسيم كردند . مردان و زنان و كودكان و دارائى آنها را از هم جدا كردند .\r\nآن روز از بسيارى فرياد و گريه و زارى روزى فراموش ناشدنى بود .\r\nمغولان توانگران را گرفتند و آنان را به گونه‌هاى مختلف شكنجه كردند تا به دارائى خود اعتراف كنند و هر چه دارند باز دهند .\r\nچه بسا كه يكى از آنها در زير شكنجه جان مىسپرد و ديگر چيزى برايش نمانده بود كه با آن جان خود را بخرد .\r\nبعد مغولان شهر را آتش زدند .\r\nدر آرامگاه سلطان سنجر نيز آتش افكندند و در جست و جوى نقدينه يا اشياء ديگر گور او را شكافتند .\r\nاين گونه تبهكارىها را سه روز ادامه دادند .\r\nهمين كه روز چهارم فرا رسيد ، پسر چنگيز فرمان كشتن مردم شهر را داد و گفت :\r\n« اين مردم در برابر ما سركشى كرده‌اند . بنابر اين همه را بكشيد . »\r\nآنگاه دستور داد تا كشته‌شدگان را بشمارند .\r\nشمردند و نزديك به هفتاد هزار تن بودند .\r\n إِنَّا لِلَّهِ وَ إِنَّا إِلَيْهِ راجِعُونَ  . به خدا پناه مىبريم از آنچه درين روز بر مسلمانان گذشت .\r\n\r\n","description":"","footnote":"","page_name":" 202 ","page_number":202},
  {"content":"\r\n\r\nمغولان سپس به نيشابور رفتند و پنج روز آن شهر را محاصره كردند .\r\nدر آن جا گروه شايسته‌اى از لشكريان اسلامى بودند ولى توانائى پيكار با مغولان را نداشتند .\r\nاز اين رو مغولان نيشابور را گرفتند و مردمش را از شهر به صحرا بردند .\r\nمردانشان را كشتند و زنانشان را اسير كردند ، و هر كس را كه گمان مىبردند ثروتى دارد شكنجه نمودند ، همچنان كه در مرو عمل كرده بودند .\r\nدر نيشابور پنج روز ماندند و در اين مدت به خراب كردن شهر و جست و جوى مال در خانه‌ها پرداختند .\r\nپس از كشتارى كه در مرو كردند . شنيدند كه بسيارى از مردم كشته نشده و از دم شمشيرشان جان بدر برده و نجات يافته و به شهرهاى ديگر اسلامى پناه برده‌اند .\r\nاز اين رو به مغولان در نيشابور دستور دادند كه سرهاى مردم را نيز ببرند تا هيچ كس از اين كشتار جان بدر نبرد .\r\nپس از فراغت از اين كار گروهى از مغولان را به سوى طوس فرستادند .\r\nاين گروه در آن جا نيز همان كارهائى را كردند كه در نيشابور كرده بودند .\r\nطوس را ويران ساختند .\r\nآرامگاه على بن موسى الرضا ( ع ) و مقبرهء هرون الرشيد را خراب كردند و همه را به صورت ويرانه‌اى در آوردند .\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nآنگاه روانهء هرات شدند كه از استوارترين شهرها بود .\r\nآن شهر را ده روز در حلقهء محاصره نگاه داشتند .\r\nسرانجام آن جا را گرفتند و به مردمش امان دادند .\r\nبرخى از ايشان را كشتند و بر آن عده كه سالم مانده بودند شحنه‌اى گماشتند و از آن جا به سوى غزنه رهسپار گرديدند .\r\nدر غزنه جلال الدين ، پسر سلطان محمد خوارزمشاه ، با آنان روبرو شد و جنگيد و شكستشان داد چنان كه ما به خواست خداوند در جاى خود اين ماجرى را شرح خواهيم داد .\r\nمردم هرات كه امان يافته بودند ، همين كه خبر پيروزى جلال الدين را شنيدند ، دلگرمى يافتند و بر شحنه مغول شوريدند و او را كشتند .\r\nمغولانى كه از چنگ مردم هرات گريخته بودند ، خود را به چنگيز خان رساندند و شورش مردم هرات را باز گفتند .\r\nمغولانى هم كه اين خبر را شنيدند به فرمان چنگيز خان برگشتند و با خشم و خشونت داخل هرات شدند و مردانى را كه در شهر به سر مىبردند كشتند و خانواده‌هاى ايشان را اسير كردند و اموالشان را به يغما بردند .\r\nبيرون شهر را نيز غارت كردند . آنگاه سراسر شهر را ويران ساختند و آتش زدند .\r\nسپس به پيش فرمانرواى خود ، چنگيز خان ، برگشتند كه در طالقان بود و دسته‌هائى از لشكريان خويش را به شهرهاى مختلف خراسان مىفرستاد .\r\nاين سربازان هم هر شهرى را كه گرفتند همان تبهكارىها را كردند و هيچيك از شهرهاى خراسان از گزند و آزارشان بر كنار نماند .\r\nتمام كارهائى كه مغول در خراسان كرد به سال 617 بود .\r\n\r\n","description":"","footnote":"","page_name":" 204 ","page_number":204},
  {"content":"\r\n\r\n\r\nدست يافتن مغولان بر خوارزم و ويران كردن آن\r\nآن گروه از لشكرى كه چنگيز خان به خوارزم فرستاد ، دسته‌هاى بيشترى از مغولان بودند زيرا خوارزم شهر بزرگى به شمار مىرفت .\r\nاين گروه حركت كردند تا به خوارزم رسيدند .\r\nدر خوارزم لشكر بزرگى بود و خوارزميان نيز در شجاعت و كثرت نفرات شهرت داشتند .\r\nاز اين رو مغولان با ايشان سخت‌ترين جنگى را كردند كه مردم شنيده بودند .\r\nمحاصرهء خوارزم را نيز پنج ماه ادامه دادند .\r\nاز هر دو دسته مردم بسيارى كشته شدند .\r\nاما مغولان بيش‌تر از مسلمانان كشته دادند زيرا مسلمانان در پناه ديوار شهر بودند .\r\nمغولان كه چنين ديدند براى چنگيز خان پيام فرستادند و از\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nاو يارى خواستند .\r\nچنگيز خان نيز با فرستادن لشكرى انبوه ايشان را كمك كرد .\r\nاين سربازان همين كه به خوارزم رسيدند ، پيشروى را آغاز كردند و گروه گروه در پى هم با سرسختى و پا فشارى پيش رفتند تا سرانجام يك طرف از شهر را گرفتند .\r\nمردم خوارزم گرد آمدند و در آن سو كه به دست مغولان افتاده بود ، با ايشان به جنگ پرداختند .\r\nولى نتوانستند آنان را از شهر بيرون كنند .\r\nاما همچنان با آنان جنگيدند .\r\nمغولان محله‌هاى شهر را يكى پس از ديگرى مىگرفتند و هر گاه كه محله‌اى را به تصرف در مىآوردند ، مسلمانان در محله‌اى كه بدان پيوسته بود ، با آنان نبرد مىكردند .\r\nنه تنها مردان ، بلكه زنان و كودكان هم در پيكار با مغولان شركت داشتند .\r\nولى مغولان به همين گونه پيش رفتند تا سراسر خوارزم را گرفتند و به هر كس كه رسيدند او را كشتند و هر چه يافتند به يغما بردند .\r\nبعد ، سدى را كه از ورود آب جيحون به شهر جلوگيرى مىكرد گشودند و در شهر آب انداختند .\r\nدر نتيجه ، سراسر شهر غرق در آب گرديد و ساختمان‌ها همه ويران شد و بجاى آنها جز آب چيز ديگر نماند .\r\nمردم خوارزم هم البته همه غرق شدند و هيچ كس جان\r\n\r\n","description":"","footnote":"","page_name":" 206 ","page_number":206},
  {"content":"\r\n\r\nبدر نبرد .\r\nمعمولا در شهرهاى ديگرى كه مورد حملهء مغول قرار مىگرفت عده‌اى از مردم سالم مىماندند . برخى از ايشان پنهان مىشدند و برخى مىگريختند و بعضى از شهر بيرون مىآمدند و جان بدر مىبردند . برخى نيز خود را ميان كشته‌شدگان مىانداختند و بعد رهائى مىيافتند .\r\nاما مردم خوارزم همه در آب جان سپردند . كسانى هم كه پنهان شده بودند غرق گرديدند يا بناهايى كه ويران مىشد بر سرشان فرود مىآمد و در زير آوار مىمردند .\r\nبدين گونه خوارزم يكسره تبديل به ويرانه‌اى گرديد .\r\n كان لم يكن بين الحجون الى الصفا * انيس و لم يسمر بمكة سامر \r\n( يعنى : گوئى ميان حجون و صفا هيچ همدمى نبوده و در مكه هيچ داستانگوئى داستان نمىگفته است . )\r\nهمانند چنين رويدادى از دير باز تاكنون شنيده نشده بود .\r\nپناه مىبرم به خدا از نقصان پس از كمال و از شكست پس از پيروزى .\r\nاين آسيب سراسر جهان اسلام و مسلمانان را فرا گرفت . چه بسيار از كشته‌شدگان شمشير مغول كه اهل خراسان بودند . خون عده‌اى از مردم غير خراسانى نيز ريخته شد زيرا فراوان بودند كسانى كه براى بازرگانى و كارهاى ديگر بدانجا رفته بودند و همه از دم شمشير گذشتند .\r\nمغولان همين كه از كار خراسان و خوارزم بپرداختند ، پيش فرمانرواى خويش كه در طالقان بود ، بازگشتند .\r\n\r\n","description":"","footnote":"","page_name":" 207 ","page_number":207},
  {"content":"\r\n\r\n\r\nدست يافتن مغولان بر غزنه و شهرهاى غور\r\nمغولان همين كه از كار خراسان فراغت يافتند ، به پيش فرمانرواى خود ، چنگيز برگشتند .\r\nچنگيزخان لشكر انبوهى را بسيج كرد و به غزنه فرستاد كه جلال الدين خوارزمشاه آن جا را در اختيار داشت و از لشكر پدر خود ، سلطان محمد ، آن عده را كه سالم مانده بودند در اطراف خويش گرد آورده بود .\r\nگفته مىشد كه اين عده شصت هزار تن بودند .\r\nهمين كه مغولان به توابع غزنه رسيدند ، جلال الدين پسر خوارزمشاه با لشكريان مسلمان خويش براى جنگ با ايشان از شهر بيرون رفت و در محلى كه بلق خوانده مىشد اردو زد .\r\nدو لشكر در آنجا با هم روبرو شدند و جنگ سختى كردند .\r\nسه روز جنگ را همچنان پيگيرى كردند و بعد خداوند يارى خود را براى مسلمانان فرستاد .\r\nمغولان شكست خوردند و مسلمانان هر گونه كه مىخواستند\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nاز ايشان كشتند .\r\nآن عده كه سالم مانده بودند به طالقان پيش فرمانرواى خود ، چنگيز ، رفتند .\r\nمردم هرات نيز ، همين كه خبر پيروزى مردم غزنه را شنيدند ، دلگرمى يافتند و بر والى يا شحنه‌اى كه از سوى مغولان در آن جا گماشته شده بود شوريدند و او را كشتند .\r\nچنگيز خان كه از اين شورش آگاهى يافت لشكرى را بدان جا فرستاد .\r\nاين لشكر ، همچنان كه پيش از اين ذكر كرديم ، آن جا را گرفت و ويران ساخت .\r\nهمين كه مغولان از لشكريان غزنه شكست خوردند و گريختند ، جلال الدين خوارزمشاه رسولى را پيش چنگيز خان فرستاد و براى او چنين پيام داد :\r\n« در كجا مىخواهى با هم بجنگيم تا بدان جا بيائيم . »\r\nچنگيز خان هم لشكر بسيارى را كه بيش از لشكر نخستين بود بسيج كرد و به فرماندهى يكى از فرزندان خويش براى جنگ با جلال الدين فرستاد .\r\nاين لشكر به كابل رسيد .\r\nسپاهيان اسلامى ، يعنى سربازان جلال الدين ، نيز بدان سوى روى آوردند و در آن جا براى جنگ صف آرائى كردند .\r\nميانشان پيكارى بزرگ روى داد و آن كافران دومين بار نيز شكست خوردند و گريختند .\r\n\r\n","description":"","footnote":"","page_name":" 209 ","page_number":209},
  {"content":"\r\n\r\nمسلمانان بسيارى از ايشان را كشتند و هر چه داشتند به غنيمت بردند و غنائم فراوان به جنگ آوردند .\r\nگروه بسيارى از مسلمانان نيز در چنگ مغولان اسير بودند كه مسلمانان آنها را از مغولان گرفتند و از گرفتارى رهائى بخشيدند .\r\nبعد به خاطر آن غنائم در ميان مسلمانان آشوب و دو دستگى بر پا شد .\r\nسبب آن هم اين بود كه سردارى از ايشان به نام سيف الدين بغراق ، كه اصلش از تركان خلج بود و دلاورى جنگاور به شمار مىرفت و در فنون جنگ داراى رأى و تدبير بود و شخصا جنگ را گرم مىكرد ، به لشكر جلال الدين گفت :\r\n« شما در جنگ عقب افتاديد زيرا از مغولان مىترسيديد و دلتان از بيم و هراس پر بود . »\r\nسيف الدين بغراق هم كسى بود كه به راستى مغولان را شكست داده بود .\r\nدر ميان لشكريان اسلام سردار بزرگ ديگرى نيز بود كه او را ملك خان مىگفتند و ميان او و جلال الدين خوارزمشاه خويشاوندى وجود داشت .\r\nاو صاحب هرات بود .\r\nاين دو امير ، يعنى امير سيف الدين بغراق و امير ملك خان بر سر تقسيم غنائم اختلاف پيدا كردند . ( زيرا سيف الدين مىگفت كسانى كه در جنگ سستى كرده و از ديگران عقب افتاده‌اند نبايد با كسانى كه پيش افتاده و جانبازى كرده‌اند يكسان از غنائم بهره‌مند\r\n\r\n","description":"","footnote":"","page_name":" 210 ","page_number":210},
  {"content":"\r\n\r\nشوند . )\r\nكار اختلاف ميان ايشان به زد و خورد كشيد و يكى از برادران بغراق در اين بين كشته شد .\r\nسيف الدين بغراق كه چنين ديد ، گفت :\r\n« اين من بودم كه آن كافران را شكست دادم و آن وقت برادر من بايد براى اين يك مشت مال حرام كشته شود ! » و به خشم آمد و آن لشكر را ترك گفت و روانه هندوستان گرديد .\r\nسى هزار تن از سربازان هم كه همه او را مىخواستند به دنبالش رفتند .\r\nجلال الدين از هر راهى كه مىتوانست ، به دلجوئى او پرداخت و خود شخصا پيش او رفت و آن جهاد را به دو يادآورى كرد و او را از خداى بزرگ ترساند .\r\nحتى در پيش او به گريه افتاد . ولى او باز نگشت و به راهى كه در پيش گرفته بود ، ادامه داد .\r\nبه خاطر اين موضوع نيروى مسلمانان در هم شكسته شد و رو به ناتوانى گذارد .\r\nدر اين گير و دار چنگيز خان با لشكريان انبوه خويش فرا رسيد .\r\nجلال الدين ديد كه مسلمانان ، به سبب جدائى گروهى از آن لشكر ، ناتوان شده‌اند و ديگر ياراى ايستادگى در برابر مغولان را ندارند .\r\nاين بود كه رهسپار شهرهاى هند گرديد تا به آب سند رسيد\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nكه رودى بزرگ بود .\r\nدر آن جا هيچ كشتى نيافت كه بتواند از رود بگذرد .\r\nچنگيز خان هم به شتاب در پى او روان بود .\r\nبراى جلال الدين مقدور نبود كه تا فرا رسيدن چنگيز خان و لشكريان مغول از آب عبور كند .\r\nمسلمانانى هم كه با وى بودند در اين هنگام چاره‌اى نداشتند جز اين كه بجنگند و پايدارى نشان دهند زيرا گذر از رود سند براى ايشان ميسر نبود .\r\nآنان در اين جا مانند اسب سرخ موئى بودند كه اگر در جنگ پيشاپيش همهء اسبان بتازد ، زودتر از همه به دست دشمن كشته مىشود ، هنگام شكست نيز اگر از اسب‌هاى ديگر عقب افتد ، دشمن زودتر از همه او را پى مىبرد . در حقيقت ، در هر دو صورت ، چه جلو مىرفتند و چه عقب‌نشينى مىكردند ، نابود مىشدند .\r\nاز اين رو ايستادند و به پيكار پرداختند و با مغولان سخت‌ترين جنگ را كردند .\r\nهمهء آنان معترف بودند كه هر جنگى كه در گذشته كردند نسبت به اين جنگ يك بازى بيش نبوده است .\r\nسه روز با مغولان پى در پى جنگيدند .\r\nدر اين پيكار خونين امير ملك خان كه ذكرش پيش از اين گذشت ، و گروه بسيارى از مسلمانان كشته شدند .\r\nاما در ميان آن كافران شمارهء كشته‌شدگان بيش‌تر بود .\r\nتعداد زخميان بر تعداد كشته‌شدگان فزونى داشت .\r\nپس از سه روز جنگ آن كافران از مسلمانان دست كشيدند\r\n\r\n","description":"","footnote":"","page_name":" 212 ","page_number":212},
  {"content":"\r\n\r\nو برگشتند و دور شدند و در جائى دور اردو زدند .\r\nمسلمانان ديدند از يك سو كمكى براى ايشان نمىرسد و از سوى ديگر به سبب فزونى كشته‌شدگان و زخميان ناتوان شده‌اند .\r\nضمنا نمىدانستند كه در اين جنگ چه بر سر آن كافران آمده و آنان در چه حال هستند .\r\nاز اين رو كشتىهائى خواستند كه براى ايشان رسيد و سوار شدند و از آب گذشتند تا كارى كه خداوند انجامش را اراده فرموده بود به انجام رسد .\r\nروز بعد آن كافران به سوى غزنه بازگشتند در حالى كه از رفتن مسلمانان به هندوستان و دور شدن ايشان دلگرمى يافته بودند .\r\nهمين كه به غزنه رسيدند ، آن جا را كه از سرباز و نگهبان تهى بود ، در دم گرفتند و مردان را كشتند و دارائى ايشان را به غارت بردند و زنان و خانواده‌هاى ايشان را اسير كردند و مورد تجاوز قرار دادند .\r\nدر آن جا كسى را باقى نگذاشتند و شهر را ويران كردند و آتش زدند .\r\nدر بيرون شهر نيز دست به همان كارها زدند . كشتند و غارت كردند و سوزاندند .\r\nدر نتيجه ، آن نواحى از سكنه خالى شد و ديگر پرنده در آن جا پر نمىزد و به گونه‌اى در آمد كه گفتى در روز گذشته هيچ چيز نبوده و هيچ چيز نداشته است .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n\r\nواگذار كردن ملك اشرف شهر خلاط را به برادر خود ، شهاب الدين غازى\r\nدر پايان اين سال ملك اشرف موسى بن عادل شهرستان خلاط و همهء توابع آن مانند ارمنستان و شهر ميافارقين از ديار بكر و شهر حانى را به برادر خويش ، شهاب الدين غازى بن عادل واگذار كرد و در برابر آنها شهر رها و شهر سروج ، از شهرهاى جزيره ، را گرفت ، و او را در آغاز سال 618 به خلاط فرستاد .\r\nسبب اين واگذارى آن بود كه وقتى مغولان به شهرهاى گرجستان تاختند و گرجىها را شكست دادند و غارت كردند و كشتند ، مردم گرجستان به اوزبك بن پهلوان ، فرمانرواى آذربايجان و اران نامه نگاشتند و به او پيشنهاد متاركه جنگ كردند و درخواست نمودند كه براى راندن مغول ، با ايشان همدست شود و همكارى كند .\r\nدر اين باره براى ملك اشرف نيز پيام فرستادند .\r\nبه هر دو نيز گفتند :\r\n\r\n","description":"","footnote":"","page_name":" 214 ","page_number":214},
  {"content":"\r\n\r\n« اگر خود با لشكريان خويش بدينجا نيائيد و با ما همدستى و همكارى نكنيد كه با اين قوم بجنگيم و ايشان را از شهرهاى خود برانيم ، ما با آنان بر ضد شما صلح و سازش خواهيم كرد . »\r\nفرستادگان ايشان هنگامى به نزد ملك اشرف رسيدند كه به سبب تاخت و تاز فرنگيان به مصر سرگرم بسيج سپاه و فرستادن آنها به مصر بود .\r\nاين كار هم در نظرش مهم‌ترين كار به شمار مىآمد به چند دليل :\r\nنخست اين كه فرنگيان در همان زمان دمياط را گرفته بودند و چيزى نمانده بود كه بر سرزمين مصر نيز دست يابند ، و اگر مصر را مىگرفتند در شام هم ديگر با وجود فرنگيان براى هيچ مسلمانى مجال فرمانروائى باقى نمىماند .\r\nدوم اين كه فرنگيان سرسخت‌تر از مغولان بودند و در جست و جوى پايگاه و اقامتگاه مىگشتند و هنگامى كه قريه‌اى را مىگرفتند ، ديگر از آن جدا نمىشدند مگر وقتى كه مىديدند از نگهدارى آن فرو مانده‌اند و حتى يك روز هم نمىتوانند آن را نگاه دارند .\r\nسوم اين كه فرنگيان به تصاحب كرسى فرمانروائى خانوادهء ملك عادل كه مصر بود ، چشم داشتند ولى مغولان بدان جا نرسيده و به شهرهاى عادل و فرزندان عادل نتاخته بودند .\r\nهمچنين مغولان كسانى نبودند كه بر سر فرمانروائى منازعه كنند و انديشه‌اى نداشتند جز اين كه يك شهر را بگيرند و پس از كشتار و چپاول و ويرانگرى در آن شهر به شهر ديگر بروند .\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nبنابر دلائل فوق ، هنگامى كه فرستادگان گرجى - چنان كه گفتيم - پيش ملك اشرف آمدند ، در پاسخى كه به ايشان داد ، از انجام درخواستشان پوزش خواست زيرا ناچار بود كه به مصر لشكر كشد تا فرنگيان را براند .\r\nضمنا به ايشان گفت :\r\n« من شهرستان خلاط را به برادر خود ، شهاب الدين غازى ، واگذار كرده و او را بدانجا فرستاده‌ام تا نزديك شما باشد . لشكريان خلاط را نيز در اختيار او گذاشته‌ام . چنان كه او را با دليل قانع كنيد تا به شما يارى دهد با لشكر خود براى راندن مغولان حاضر خواهد شد . »\r\nو خود چنان كه ذكر كرديم روانهء مصر گرديد .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\nبرخى ديگر از رويدادهاى سال\r\nدر اين سال ، در ماه ربيع الآخر ، بدر الدين قلعهء تل اعفر را گرفت .\r\nدر اين سال ، در ماه جمادى الاول ، ملك اشرف شهر سنجار را به تصرف خويش درآورد .\r\nدر اين سال ، همچنين ، ملك اشرف به موصل رسيد و در بيرون شهر اردو زد .\r\nبعد از آن جا رفت و مىخواست به اربل برود و به صاحب اربل حمله برد .\r\nولى ميان ايشان پيك و پيام‌هائى دربارهء صلح رد و بدل شد .\r\nدر نتيجه در ماه شعبان صلح كردند .\r\nهمهء اينها ضمن وقايع سال 615 ذكر شد .\r\nدر اين سال مغولان به رى رسيدند و آن جا را گرفتند و هر\r\n\r\n","description":"","footnote":"","page_name":" 217 ","page_number":217},
  {"content":"\r\n\r\nكس را كه در آن جا به سر مىبرد كشتند و شهر را غارت كردند و از آن جا رهسپار همدان شدند .\r\nهمين كه به همدان رسيدند رئيس همدان به استقبالشان آمد و فرمانبردارى ايشان را گردن نهاد و هدايائى تقديم كرد .\r\nاز اين رو به مردم همدان آزارى نرساندند .\r\nاز همدان به آذربايجان رفتند و آن سرزمين را ويران كردند و شهرها را آتش زدند و مردان را كشتند و زنان را اسير كردند و كارهائى انجام دادند كه همانندش شنيده نشده بود .\r\nذكر اين تاخت و تازها هم گذشت .\r\nدر اين سال نصير الدين ناصر بن مهدى علوى كه وزير خليفه عباسى ، الناصر لدين اللّه ، بود و در مسجد جامع قصر پشت سرش نماز مىگزاردند ، از جهان رفت .\r\nبزرگان دولت خليفه در تشييع جنازهء او حضور يافتند و او را در آرامگاهى كه داشت به خاك سپردند .\r\nدر اين سال صدر الدين ابو الحسن محمد بن حمويهء جوينى ، كه در مصر و شام شيخ الشيوخ بود ، درگذشت .\r\nمرگ او در موصل روى داد . او به موصل به رسالت آمده بود .\r\nفقيهى فاضل و عارفى پارسا از يك خاندان بزرگ خراسانى به شمار مىرفت .\r\n\r\n","description":"","footnote":"","page_name":" 218 ","page_number":218},
  {"content":"\r\n\r\nبهترين مرد بود .\r\nخدايش بيامرزاد ! در اين سال گروه بنى معروف از بطيحه به مواضع خويش برگشتند .\r\nآنها به اجنا و قطيف رفته بودند و چون دشمن بسيار داشتند نمىتوانستند در آن جا بمانند .\r\nاز اين رو پيش شحنهء بصره رفتند و از او خواستند كه به ديوان بغداد نامه بنويسد و رضايت خليفه را جلب كند .\r\nاو هم نامه‌اى در اين باب نگاشت و ايشان را همراه ياران خود به بغداد فرستاد .\r\nهمين كه به شهر واسط نزديك شدند قاصدى از ديوان خلافت رسيد و دستور كشتن ايشان را آورد .\r\nلذا همه را كشتند .\r\n\r\n","description":"","footnote":"","page_name":" 219 ","page_number":219},
  {"content":"\r\n\r\n\r\n( 618 ) وقايع سال ششصد و هيجدهم هجرى قمرى\r\n\r\nدرگذشت قتاده ، امير مكه و فرمانروائى پسرش ، حسن و كشتن امير الحاج\r\nدر اين سال ، در ماه جمادى الآخر ، قتادة بن ادريس علوى حسنى ، امير مكه ، كه خدا پاسدار آن شهر باد ، از جهان رفت .\r\nدرگذشت او در شهر مكه روى داد و عمرش نزديك به نود سال بود .\r\nقلمرو فرمانروائى او از حدود يمن تا مدينهء پيغمبر ، صلى اللّه عليه و سلم ، گسترش يافته بود .\r\nقلعهء ينبع ، در نواحى مدينه به او تعلق داشت . لشكرش فزونى يافته بود و بسيارى از مملوكان نيز در لشكرش خدمت مىكردند .\r\nاز اين رو ، تازيان بيابانى كه در آن نواحى به سر مىبردند از او بيم و هراس بسيار داشتند .\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nدر آغاز كار ، وقتى بر شهر مكه ، كه خداوند نگهدارش باد ، فرمانروائى يافت نيكرفتارى پيشه كرد .\r\nبردگان تبهكار را از ميان برد و آن سرزمين را پاسدارى كرد .\r\nحاجيان را بنواخت و گرامى داشت و دربارهء ايشان مهر ورزيد .\r\nچندى چنين بود . سپس رفتار خود را دگرگون ساخت و به بدكارى پرداخت .\r\nباج راهدارى و بازرگانى را در مكه از نو برقرار كرد و - كارهاى زشتى انجام داد .\r\nدر برخى از سال‌ها نيز به يغماى كالاى حاجيان پرداخت چنان كه پيش از اين شرح داديم .\r\nپس از درگذشت وى ، پسرش ، حسن ، به كرسى فرمانروائى نشست .\r\nقتادة پسر ديگرى نيز داشت كه نامش راجح بود و در بيرون مكه ميان تازيان بيابانى به سر مىبرد و به تباهكارى مىپرداخت .\r\nراجح با برادر خويش بر سر فرمانروائى مكه جنگ و ستيز داشت . از اين رو هنگامى كه حاجيان عراق براى زيارت خانهء خدا به راه افتادند ، در صدد برآمد كه از ايشان ، براى جنگ با برادر خود يارى بخواهد .\r\nامير حاجيان عراق مملوكى از مملوكان خليفه عباسى ، الناصر لدين اللّه ، بود و اقباش نام داشت .\r\nاو با حاجيان در راه نيكرفتارى مىكرد و در حمايت از\r\n\r\n","description":"","footnote":"","page_name":" 221 ","page_number":221},
  {"content":"\r\n\r\nايشان مىكوشيد .\r\nاز اين رو هواخواه بسيار داشت .\r\nراجح بن قتادة پيش او رفت و وعده داد كه اگر او را يارى دهد تا به فرمانروائى مكه برسد ، مبلغى گزاف به او و همچنين به خليفه خواهد داد .\r\nاقباش اين پيشنهاد را پذيرفت .\r\nاز اين رو ، او و راجح و همراهانشان راهى مكه شدند و همين كه بدانجا رسيدند در زاهر فرود آمدند و اردو زدند .\r\nاقباش به سوى مكه پيش رفت در حالى كه انديشه پيكار با حسن ، فرمانرواى مكه ، را داشت .\r\nولى حسن از تازيان بيابانى و غيره ، سپاهيان بسيارى گرد آورده بود . بدين جهة با لشكر خويش از مكه بيرون آمد و با او به جنگ پرداخت .\r\nامير الحاج كه تنها پيشاپيش لشكر خود گام برمىداشت ، از كوه بالا رفت و جان خويش را به خطر انداخت .\r\nاين كارى بود كه هيچ كس نبايد بدان اقدام كند .\r\nنتيجه اين شد كه ياران حسن او را در ميان گرفتند و كشتند و سرش را در آويختند .\r\nلشكريان امير المؤمنين ، الناصر لدين اللّه ، كه چنين ديدند ، فرار را برقرار ترجيح دادند و گريختند .\r\nياران حسن به حاجيان حمله بردند تا دارائى ايشان را غارت كنند .\r\nولى حسن عمامهء خود را براى ايشان فرستاد كه نشانهء امان\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nدادن به حاجيان بود .\r\nاز اين رو ياران وى برگشتند و از كالاى حاجيان هيچ چيز را به يغما نبردند .\r\nحاجيان آسوده خاطر شدند . و حسن نيز به ايشان اجازه داد تا به مكه در آيند و از مراسم حج و خريد و فروش و غيره ، هر كارى كه دلشان خواست انجام دهند .\r\nحاجيان ده روز در مكه ماندند و برگشتند و سالم به عراق رسيدند .\r\nخليفه عباسى ، از شنيدن خبر كشته شدن اقباش و تار و مار شدن لشكرش به هم برآمد و خشمگين شد .\r\nولى فرستادگان حسن از پى فرا رسيدند و به پوزش خواهى پرداختند و از خليفه خواستند كه از گناه حسن درگذرد .\r\nخليفه نيز پذيرفت و او را عفو كرد .\r\nدربارهء مرگ قتادة روايت ديگرى نيز هست و گفته شده است كه پسرش ، حسن ، خفه‌اش كرد .\r\nسبب خفه كردن قتادة هم اين بود كه لشكر انبوهى گرد آورد و از مكه رهسپار مدينه شد و مىخواست آن شهر را بگيرد .\r\nدر حالى كه بيمار بود در وادى الفرع فرود آمد و برادر خود را به فرماندهى لشكر گماشت و او را با پسر خود ، حسن ، به مدينه فرستاد .\r\nهمين كه از وادى الفرع دور شدند ، حسن شنيد كه عمويش به برخى از سرداران و سپاهيان گفت : « برادرم در بستر بيمارى است و بىگمان اكنون بايد مرده باشد . »\r\n\r\n","description":"","footnote":"","page_name":" 223 ","page_number":223},
  {"content":"\r\n\r\nو از آنان خواست كه نسبت به وى سوگند وفادارى ياد كنند تا پس از برادرش ، قتادة ، امير مكه شود .\r\nحسن ، در حالى كه بسيارى از سرداران و سپاهيان و مملوكان پدرش در اطرافش گرد آمده بودند ، عموى خود را احضار كرد و به وى گفت : « تو چنين و چنان كرده‌اى . »\r\nجواب داد : « من اين كارها را نكرده‌ام . »\r\nحسن به حاضران و اطرافيان خويش دستور داد كه او را بكشند .\r\nولى آنان اين كار را نكردند و گفتند : « تو اميرى و او هم امير است . شما هر دو سرور ما هستيد و ما به روى هيچيك از شما دو نفر دست دراز نمىكنيم . »\r\nدرين هنگام دو غلام قتادة به حسن گفتند : « ما بندگان تو هستيم ، هر چه مىخواهى بفرما تا فرمان تو را به كار بنديم . »\r\nحسن به آن دو دستور داد تا عمامهء عمويش را دور گردنش بپيچند و او را خفه كنند .\r\nچنين كردند و او را كشتند .\r\nقتادة كه اين خبر را شنيد ، بسيار خشمگين شد و سوگند ياد كرد كه پسر خود را بكشد .\r\nدرين حال ، همچنان كه قبلا گفتيم ، بيمار بود .\r\nيكى از ياران او به حسن نامه‌اى نگاشت و او را از تصميمى كه پدرش گرفته بود ، آگاه ساخت و گفت : « پيش از آن كه او تو را بكشد ، تو او را بكش . »\r\nحسن به سوى مكه بازگشت و همين كه بدان جا رسيد با گروهى\r\n\r\n","description":"","footnote":"","page_name":" 224 ","page_number":224},
  {"content":"\r\n\r\nاندك به خانهء پدر خويش رفت .\r\nجمعى كثير را بر در آن خانه يافت و دستور داد كه برگردند و به خانه‌هاى خود بروند .\r\nايشان آن خانه را ترك گفتند و به سراى خويش رفتند .\r\nپدرش همين كه او را ديد ، به دو دشنام داد و در بدگوئى از او و ترساندن او زياده‌روى كرد .\r\nحسن در همان دم برجست و او را خفه كرد .\r\nآنگاه بيرون آمد و به حرم شريف رفت و بزرگان مكه را فراخواند و گفت : « هم اكنون بيمارى پدرم رو به سختى نهاد و فرمود كه شما نسبت به من سوگند وفادارى ياد كنيد و من فرمانرواى شما باشم . »\r\nآنان نيز سوگند خوردند .\r\nحسن ، بعد تابوتى را آشكار ساخت و آن را به خاك سپرد تا مردم گمان برند كه قتادة مرده است ، در صورتى كه حسن جسدش را پنهانى دفن كرده بود .\r\nحسن ، مرگ پدر خود را از برادر خويش نيز پنهان كرد و همين كه سر رشتهء فرمانروائى مكه به دستش افتاد ، نامه‌اى از زبان پدر به برادر خود نوشت و او را به نزد خويش خواند .\r\nهمين كه برادرش به نزدش آمد ، او را هم گرفت و كشت .\r\nبدين گونه مدعيان فرمانروائى را از ميان برد و كارش استقرار يافت و پايش استوار شد .\r\nبا امير الحاج نيز كارى را كرد كه پيش از اين شرح داديم .\r\nاو گناهان بزرگى را مرتكب شد . در اندك زمانى پدر و عمو\r\n\r\n","description":"","footnote":"","page_name":" 225 ","page_number":225},
  {"content":"\r\n\r\nو برادر خود را كشت ، از اين رو خداى بزرگ نيز او را مهلت نداد و فرمانروائى وى را گرفت و او را در بدر و آواره ساخت چنان كه هر لحظه با ترس و بيم چشم به راه مرگ بود .\r\nمىگفتند كه قتادة شعر نيز مىساخت . از اشعار او يكى اين است كه به مناسبت پيشآمد ذيل سروده است :\r\nيك بار از او خواسته شد كه به رسم همهء اميران مكه ، به حضور امير الحاج برود . و او از رفتن به پيش وى خوددارى كرد .\r\nدر نتيجه ، از بغداد مورد سرزنش قرار گرفت و او هم با اشعارى پاسخ داد كه اين چند بيت از آن جمله است :\r\n ولى كف ضرغام ادل ببطشها * و اشرى بها بين الورى و ابيع\r\nتظل ملوك الارض تلثم ظهرها * و فى وسطها للمجد بين ربيع\r\nأ أجعلها تحت الرحا ثم ابتغى * خلاصا لها ؟ انى اذا لرقيع !\r\nو ما انا الا المسك فى كل بلدة * يضوع ، و اما عندكم فيضيع \r\n( يعنى : من دست شير دارم كه نشانهء دليرى اوست . با اين دست در جهان ، ميان جهانيان ، مىخرم و مىفروشم .\r\nهميشه فرمانروايان روى زمين پشت آن را بوسه مىزنند و بىبرگ و نوايان نيز در وسط آن بهارى مىيابند .\r\nآيا من اين دست را در زير سنگ آسيا بگذارم و بعد رهائى آن را بخواهم ؟ در اين صورت من مردى سبك مغز هستم .\r\nمن چيزى نيستم جز مشك كه بوى خوشش در هر شهرى مىپيچد ولى در پيش شما تباه مىشود و از ميان مىرود .\r\n)\r\n\r\n","description":"","footnote":"","page_name":" 226 ","page_number":226},
  {"content":"\r\n\r\n\r\nبرخى ديگر از رويدادهاى سال\r\nدر اين سال مسلمانان شهر دمياط را در سرزمين مصر از فرنگيان باز گرفتند . ذكر مشروح و مفصل اين واقعه قبلا گذشت .\r\nدر اين سال ، در ماه صفر ، مغولان شهر مراغه را گرفتند و ويران كردند و آتش زدند و بيشتر مردم مراغه را كشتند و دارائى ايشان را به يغما بردند و زنان و فرزندانشان را اسير كردند .\r\nاز آن جا به همدان رفتند و شهر را محاصره كردند .\r\nمردم همدان با مغولان جنگيدند ولى مغولان بر ايشان دست يافتند و از ايشان آنقدر كشتند كه به شمار در نمىآمد .\r\nشهر را نيز غارت كردند .\r\nآنگاه رهسپار آذربايجان شدند و يغماگرى را در آن جا از سر گرفتند و شهرهايى را نيز كه در حملهء نخستين خود غارت نكرده بودند ، غارت كردند .\r\nبعد به بيلقان از شهرهاى اران رسيدند .\r\nآن شهر را در ميان گرفتند و به تصرف در آوردند و مردمش\r\n\r\n","description":"","footnote":"","page_name":" 227 ","page_number":227},
  {"content":"\r\n\r\nرا كشتند تا جائى كه نزديك بود ديگر هيچ كس در آن شهر زنده نماند .\r\nكالاهاى ايشان را نيز به يغما بردند .\r\nاز آذربايجان و اران رهسپار شهرهاى گرجستان گرديدند .\r\nگروهى بسيار از مردم گرجستان با ايشان روبرو شدند و به جنگ پرداختند . ولى شكست خوردند و گريختند .\r\nبسيارى از ايشان كشته شدند .\r\nبيشتر شهرهاى ايشان نيز دستخوش تاراج گرديد و مردم آن شهرها به قتل رسيدند .\r\nمغولان از آن جا به دربند شروان رفتند ، و شهر شماخى را محاصره كردند و گرفتند و بسيارى از مردمش را از دم شمشير گذراندند .\r\nاز آن جا به سرزمين آلن‌ها و لگزىها رفتند .\r\nدر آن جا اقوام گوناگونى بودند كه بر اثر حملهء مغولان از قبچاق رفتند .\r\nمغولان همه را از آن سرزمين راندند و بر آن جا چيره شدند و همچنان پيش رفتند تا به شهرهاى روس رسيدند .\r\nذكر مفصل همهء اين رويدادها قبلا گذشت و ما در اين جا نيز به اختصار به آنها اشاره كرديم تا دانسته شود كه چه قسمت از حوادث مغولان در اين سال اتفاق افتاده است .\r\nدر اين سال دوست ما امين الدين ياقوت كاتب موصلى\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nدرگذشت .\r\nدر روزگار او هيچكس نبود كه همانند او بنويسد و خطى نزديك به خط او داشته باشد . هيچكس هم نبود كه شيوهء ابن بواب را مانند او پيروى كند .\r\nدر فنون ادب و غيره فضائل بسيار داشت و نيكى بسيار مىكرد . بهترين مرد بود .\r\nدر جهان بلند آوازه بود و مردم همه از او به نيكى ياد مىكردند و او را مىستودند .\r\nدر ستايش او نظم و نثر بسيار گفته‌اند . از آن جمله قصيده‌اى است كه نجيب الدين حسين بن على واسطى در مدح وى سروده و چند بيت آن چنين است :\r\n جامع شارد العلوم و لو لا * لكانت ام الفضائل ثكلى\r\nذو ، يراع تخاف سطوته الاس * د و تعنو له الكتائب ذلا\r\nو اذا افتر ثغره عن سواد * فى بياض فالبيض و السمر خجلى\r\nانت بدر و الكاتب ابن هلال * پكابيه لا فخر فيمن تولى \r\nاين بيت نيز از آن قصيده است :\r\n ان يكن اولا فانك بالتف * ضيل اولى ، لقد سبقت و صلى \r\n( يعنى : او علوم پراكنده را گرد آورده و اگر او نباشد مادر\r\n\r\n","description":"","footnote":"","page_name":" 229 ","page_number":229},
  {"content":"\r\n\r\nفضائل بىفرزند مىماند .\r\nداراى مهابتى است و از شكوه و نيروى او شير مىترسد و لشكرها در برابرش ناچار به خوارى مىافتند .\r\nهنگامى كه دندان قلم او از سياهى مركب بر سپيدى كاغذ لبخند مىزند ، سياهى و سپيدى شرمسار مىگردند .\r\nتو مانند بدرى و ابن هلال خوشنويس مانند پدرش كه از وى برتر نبود نمىتواند به اين كه پيش از تو بوده فخر كند .\r\nاگر چه او اول بود ولى تو از لحاظ فضيلت و برترى ، بر او تقدم دارى . از اين رو بر وى پيشى گرفتى . )\r\nاين قصيده دراز است و ابن هلال خوشنويس همان ابن بواب است كه بلند آوازه‌تر از آن است كه نيازى به معرفى داشته باشد .\r\nدر اين سال جلال الدين حسن ، از فرزندان حسن صباح ، كه قبلا ذكرش گذشت ، از جهان رفت .\r\nاو پيشواى اسماعيليان و فرمانرواى الموت و كردكوه بود .\r\nپيش از اين گفتيم كه او شريعت اسلام را بر پاى داشت و اذان و نماز را معمول ساخت .\r\nپس از او پسرش ، علاء الدين ، به جايش نشست .\r\n\r\n","description":"","footnote":"","page_name":" 230 ","page_number":230},
  {"content":"\r\n\r\n\r\n( 619 ) وقايع سال ششصد و نوزدهم هجرى قمرى\r\n\r\nرفتن طائفه‌اى از قبچاق به آذربايجان آنچه با گرجىها كردند و فرجام ايشان\r\nدر اين سال ، پس از چيره شدن مغولان بر سرزمين قبچاق ، گروه بسيارى از قبچاق‌ها گرد هم آمدند و به سوى دربند شروان روانه شدند و براى فرمانرواى شروان ، كه رشيد نام داشت ، پيام فرستادند و به او گفتند :\r\n« مغولان شهرهاى ما را گرفتند و دارائى ما را نيز به يغما بردند . اكنون آمده‌ايم پيش تو تا در شهرهاى تو به سر بريم .\r\nما مملوكان تو مىشويم و شهرها را براى تو فتح مىكنيم و تو هم فرمانرواى ما خواهى بود . »\r\nولى رشيد از ايشان ترسيد و از ورودشان جلوگيرى كرد قبچاق‌ها بار ديگر براى رشيد پيام فرستادند و گفتند :\r\n\r\n","description":"","footnote":"","page_name":" 231 ","page_number":231},
  {"content":"\r\n\r\n« ما زنان و فرزندان خويش را در پيش تو گرو مىگذاريم كه از تو فرمانبردارى كنيم و خدمتگزار تو باشيم و از فرمان تو سرنپيچيم . »\r\nولى رشيد باز هم درخواستشان را نپذيرفت .\r\nبار سوم از او خواستند كه بگذارد تا آنچه آذوقه و خواربار مىخواهند از شهر وى به دست آورند ، ده نفر ده نفر وارد شهر شوند و پس از خريدارى آنچه مورد نيازشان است از شهر بروند .\r\nرشيد اين پيشنهاد را پذيرفت .\r\nاز آن پس به گونه‌اى پراكنده داخل شهر مىشدند و آنچه مىخواستند مىخريدند و بيرون مىرفتند .\r\nبعد يكى از بزرگان و پيشوايان ايشان نزد رشيد رفت و گفت :\r\n« من در خدمت سلطان محمد خوارزمشاه بودم و مسلمان هستم و دين من مرا بر آن مىدارد كه تو را راهنمائى كنم .\r\nبدان كه اين قبچاق‌ها دشمنان تواند و مىخواهند به تو خيانت كنند . بنابر اين نگذار كه در شهرهاى تو بمانند و لشكرى به من بده تا با ايشان بجنگم و از اين سرزمين بيرونشان كنم .\r\nرشيد نيز اندرز او را به كار بست . گروهى از لشكر خود را در اختيارش گذاشت و آنچه هم كه مورد نياز اين سربازان بود ، از سلاح و غيره ، به ايشان داد .\r\nاين سپاهيان همراه فرماندهء خود به راه افتادند و به گروهى از قبچاق‌ها حمله كردند . برخى از ايشان را كشتند و اموالشان را به يغما بردند .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nولى قبچاق‌ها به جنگ نپرداختند بلكه گفتند : « ما مملوكان شروانشاه رشيد هستيم و اگر به پاس فرمانبردارى از او نبود ، با لشكرش نبرد مىكرديم .\r\nوقتى آن فرماندهء قبچاقى با لشكر رشيد سالم برگشت ، رشيد از پيروزى ايشان شادمان شد .\r\nبعد كه قبچاق‌ها جايگاه خود را ترك گفتند ، به راه افتادند و سه روز راه سپردند .\r\nآن سردار قبچاقى به رشيد گفت : « من لشكرى مىخواهم كه ايشان را دنبال كنم و آنچه با خود دارند به غنيمت بگيرم . »\r\nرشيد نيز فرمان داد كه هر قدر سرباز مىخواهد به او بدهند .\r\nاو با لشكرى كه در اختيارش گذارده شد به تعقيب قبچاق‌ها پرداخت و به گروه عقبدار قبچاق‌ها حمله‌ور گرديد و اموالشان را به غنيمت گرفت .\r\nدر اين گير و دار جمعى كثير از مردان و زنان قبچاق ، در حالى كه تابوتى همراه داشتند و اطراف تابوت را گرفته بودند و گريه مىكردند ، پيش او آمدند .\r\nزنان به نشانهء سوگوارى گيسوان خود را نيز كنده بودند .\r\nبه او گفتند : « اين فلان دوست تست كه زندگى را بدرود گفته است . او وصيت كرد كه نعشش را پيش تو بياوريم تا در هر جا كه صلاح دانستى به خاك بسپارى ، و ما نيز در نزد تو باشيم . »\r\nاو نيز جنازه را با كسانى كه گرداگردش زارى مىكردند همراه خود برد و پيش شروانشاه رشيد برگشت و به وى گفت كه يكى از دوستانش مرده و او جنازه‌اش را با خود حمل نموده است . بستگان\r\n\r\n","description":"","footnote":"","page_name":" 233 ","page_number":233},
  {"content":"\r\n\r\nآن مرده نيز درخواست كرده‌اند كه پيش او ( يعنى پيش آن سردار قبچاق ) بمانند و در خدمتش باشند .\r\nشروانشاه نيز به آنان اجازهء دخول در شهر داد و خانه‌هائى در اختيارشان گذاشت .\r\nآن گروه هميشه اين سردار را همراهى مىكردند و اسبان او را سوار مىشدند و با او به دژى كه از آن رشيد بود مىرفتند .\r\nاين مردان با زنان خويش پيش رشيد مىنشستند و با او شراب مىنوشيدند .\r\nرشيد ، در اثر اين مصاحبت ، دوستدار همسر مردى گرديد كه مىگفتند مرده است .\r\nولى او نمرده بود و قبچاق‌ها اين نيرنگ را به كار برده بودند تا خود ، و آن كسى كه در آن مجلس از مرگش سخن گفته بودند ، داخل شهر شوند و رشيد او را نشناسد ، در صورتى كه او از بزرگترين پيشوايان قبچاق‌ها بود .\r\nچند روز بدين گونه باقى ماندند و هر روز گروهى از قبچاق‌ها به صورتى پراكنده به شهر مىآمدند و برخى از ايشان در آن دژ راه مىيافتند .\r\nهمين كه شمارهء ايشان افزون گرديد بر آن شدند كه شروانشاه رشيد را بگيرند و بر شهرهاى او دست يابند .\r\nرشيد به انديشهء ايشان پى برد و از در پنهانى دژ بيرون رفت و گريخت و خود را به شروان رساند .\r\nقبچاق‌ها دژ را گرفتند و به مردم شهر گفتند :\r\n\r\n","description":"","footnote":"","page_name":" 234 ","page_number":234},
  {"content":"\r\n\r\n« ما براى شما از رشيد بهتريم . »\r\nباقى ياران خود را نيز به پيش خود باز گرداندند و تمام اسلحهء كسانى را كه در شهر بودند گرفتند و بر اموالى هم كه رشيد در آن قلعه داشت دست يافتند .\r\nآنگاه از قلعه رفتند و به شهر قبله روى آوردند كه به گرجىها تعلق داشت .\r\nدر برابر شهر اردو زدند و آن جا را محاصره كردند .\r\nرشيد ، همين كه شنيد ايشان از آن قلعه رفته‌اند ، بدان جا بازگشت و آن را گرفت .\r\nقبچاق‌هائى را هم كه در آن دژ به سر مىبردند ، كشت .\r\nآن گروه از قبچاق‌ها كه در قبله بودند ، از اين پيشامد آگاهى نداشتند بدين جهة عده‌اى از افراد خود را بدان قلعه فرستادند و رشيد آنها را نيز از دم شمشير گذراند .\r\nقبچاق‌ها كه اين خبر را شنيدند به دربند بازگشتند در حالى كه ديگر اميدى به گرفتن قلعه نداشتند .\r\nصاحب قبله ، هنگامى كه قبچاق‌ها محاصره‌اش كرده بودند ، براى ايشان پيام داد و گفت :\r\n« من كسى را پيش فرمانرواى گرجستان مىفرستم و از او مىخواهم كه براى شما خلعت‌ها و اموالى بفرستد . و ما و شما با يك ديگر همدست مىشويم و شهرها را مىگيريم . »\r\nقبچاق‌ها كه اين وعده را شنيدند چند روزى از تاراج ولايت او خوددارى نمودند . بعد دست به يغما و تباهكارى گشودند و همهء سرزمين قبله را غارت كردند .\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nسپس به نزديك گنجه رفتند كه از شهرهاى اران بود و به مسلمانان تعلق داشت .\r\nدر آن جا فرود آمدند و اردو زدند .\r\nامير گنجه كه از مملوكان اوزبك ، صاحب آذربايجان بود و كوشخره نام داشت ، لشكرى به سر وقت ايشان فرستاد و از پيشروى ايشان به سوى گنجه جلوگيرى كرد .\r\nرسولى را نيز به نزدشان فرستاد تا از زبان او به ايشان بگويد :\r\n« شما به فرمانرواى شروان خيانت كرديد و قلعهء او را گرفتيد .\r\nبه حاكم قبله نيز خيانت كرديد و در قلمرو او دست به تاراج نهاديد .\r\nبنابر اين ديگر هيچ كس به شما اعتماد نمىكند . »\r\nقبچاق‌ها پاسخ دادند :\r\n« ما نيامديم مگر براى اين كه به فرمانرواى شما خدمت كنيم . ولى شروانشاه رشيد از رسيدن ما به شما جلوگيرى كرد . بدين جهة ما هم به شهرهاى او حمله برديم و قلعهء او را گرفتيم . بعد هم آن دژ را رها كرديم بىآن كه بيم از دست رفتن آن را داشته باشيم .\r\nاما حاكم قبله ، هم دشمن شماست و هم دشمن ما . و ما اگر مىخواستيم كه پيش گرجىها باشيم راه خود را به دربند شروان نمىانداختيم كه سخت‌تر و ناهموارتر و دور تر است و به عادت هميشگى خود به گرجستان رفته بوديم .\r\nما براى اطمينان خاطر تو گروگان‌هائى نيز به نزدت مىفرستيم . »\r\nكوشخره ، همين كه اين پاسخ را شنيد به سوى ايشان روانه\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nشد .\r\nوقتى خبر حركت او به گوش قبچاق‌ها رسيد ، دو سردار قبچاق كه سمت پيشوائى داشتند ، سوار شدند و با عده‌اى اندك پيش او رفتند و او را ملاقات كردند و مراسم تعظيم و تكريم به جاى آوردند و به او گفتند :\r\n« ما تنها با عده‌اى بسيار اندك پيش تو آمديم كه بدانى ما انديشه‌اى جز وفادارى و خدمتگزارى به فرمانرواى شما نداريم . »\r\nكوشخره نيز دستور داد تا حركت كنند و در بيرون گنجه اردو بزنند .\r\nدختر يكى از آنها را نيز گرفت و براى اوزبك بن پهلوان ، سرور خود ، پيام فرستاد و او را از وضع ايشان آگاه ساخت .\r\nاوزبك هم دستور داد كه به ايشان خلعت بدهند و در كوه كيلكون براى آنها اردوگاه فراهم سازند .\r\nاين دستور را به كار بستند .\r\nمردم گرجستان كه خبر قبچاق‌ها را شنيدند از آنها ترسيدند و گرد هم آمدند تا به قبچاق‌ها حمله‌ور شوند .\r\nكوشخره ، امير گنجه ، به شنيدن اين خبر ، قبچاق‌ها را آگاه ساخت و دستور داد كه بر گردند و نزديك گنجه اردو زنند .\r\nآنان نيز بازگشتند و نزديك گنجه فرود آمدند .\r\nيكى از سرداران قبچاق با گروهى از آنها به سراغ گرجىها رفت و بر آنها حمله برد و بسيارى از ايشان را كشت و گريزاند و آنچه داشتند به غنيمت گرفت و در كشتن و اسير كردن ايشان زياده‌روى كرد .\r\n\r\n","description":"","footnote":"","page_name":" 237 ","page_number":237},
  {"content":"\r\n\r\nاين جنگ با شكست گرجىها پايان يافت .\r\nقبچاق‌ها ، پس از اين پيروزى ، به كوه كيلكون برگشتند و مانند دفعهء قبل در آن جا اردو زدند .\r\nپس از فرود آمدن در آن جا سردار ديگرى از سرداران قبچاق خواست همان بلائى را كه همكارش به سر گرجىها آورده بود او نيز بياورد .\r\nكوشخره كه اين خبر را شنيد كسى را به نزدش فرستاد كه او را از حركت باز دارد تا از حال گرجىها خبرى به دست آيد و وضعشان روشن شود .\r\nولى او درنگ نكرد و با كسان خود به سوى گرجستان روانه گرديد و در راه به هر جا رسيد تاراج كرد و ويران ساخت و غنيمت گرفت .\r\nگرجىها براى پيكار با قبچاق‌ها از راهى روانه شدند كه آن را خوب مىشناختند و بدين گونه بر قبچاق‌ها پيشى گرفتند .\r\nهمين كه به آنان رسيدند به جنگ پرداختند و به آنان كه غافلگير شده بودند حمله‌اى سخت بردند و به رويشان شمشير كشيدند و تا توانستند كشتند و غنائمى را كه قبچاق‌ها بار پيشين به دست آورده بودند ، باز گرفتند .\r\nدر نتيجهء اين شكست ، سردار قبچاق و يارانش با بدترين وضع ، برگشتند و آهنگ بردعه كردند .\r\nبراى كوشخره نيز پيام فرستادند و از او خواستند كه شخصا با لشكرش پيش ايشان بيايد تا به گرجىها حمله برند و انتقام اين شكست را از آنها بگيرند .\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nولى امير كوشخره از گرجىها ترسيد و اين كار را نكرد و در پاسخ به قبچاق‌ها گفت :\r\n« شما با نظر من مخالفت كرديد و همان انديشه‌اى كه خود داشتيد به كار بستيد . اكنون من حتى با فرستادن يك سوار هم به شما كمك نمىكنم . »\r\nقبچاق‌ها كه اين پاسخ را شنيدند ، كسى را به نزد كوشخره فرستادند و از او گروگان‌هائى را كه در نزدش داشتند بازخواستند .\r\nولى كوشخره گروگان‌ها را به ايشان نداد .\r\nقبچاق‌ها نيز گرد هم آمدند و در عوض آن گروگان‌ها ، بسيارى از مسلمانان را گرفتند .\r\nمسلمانان ديگرى كه در آن شهرها به سر مىبردند به يارى همكيشان خويش برخاستند و بر قبچاق‌ها شوريدند و با آنان جنگيدند و گروه بسيارى از ايشان را كشتند .\r\nقبچاق‌ها هراسان شدند و به سوى شروان روانه گرديد و تا سرزمين لگزىها پيش رفتند .\r\nمردم ، از هر قوم ، مسلمانان و گرجىها و لگزىها و ديگران ، همه در صدد برآمدند كه قبچاق‌ها را از پاى درآورند .\r\nاز اين رو ، به جان آنها افتادند و آنها را كشتند و غارت كردند و گروهى را نيز با زنان و فرزندانشان به بند اسارت درآوردند تا جائى كه در دربند شروان ، يك مملوك قبچاق به بهاى بسيار كمى فروخته مىشد .\r\n\r\n","description":"","footnote":"","page_name":" 239 ","page_number":239},
  {"content":"\r\n\r\n\r\nيغماگرى گرجىها در بيلقان\r\nدر اين سال ، در ماه رمضان ، مردم گرجستان از شهرهاى خود به سوى اران روانه شدند و به شهر بيلقان هجوم بردند .\r\nبيلقان را ، چنان كه پيش از اين گفتيم ، مغولان ويران ساخته و تاراج كرده بودند .\r\nهنگامى كه مغولان به سوى سرزمين قبچاق رفتند ، آن گروه از بيلقانىها كه سالم مانده بودند به سوى شهر خويش بازگشتند و تا آن جا كه مىتوانستند ديوار شهر را نوسازى كردند .\r\nسرگرم اين كار بودند كه گرجىها فرا رسيدند و داخل آن شهر شدند و آن جا را گرفتند .\r\nمسلمانان آن نواحى به شيوه كار گرجىها خو گرفته بودند چون گرجىها وقتى به شهرى چيره مىشدند در برابر مبلغى پول كه از مردم مىگرفتند از آن جا دست مىكشيدند و مىرفتند .\r\nمسلمانان گمان مىبردند كه گرجىها اين بار نيز مانند دفعات قبل رفتار خواهند كرد .\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nاز اين رو در صدد جلوگيرى از ايشان برنيامدند و از پيششان هم نگريختند .\r\nاما گرجىها همين كه بر آن شهر دست يافتند ، به روى مردم شمشير كشيدند و بيش از آنچه مغولان كردند ، به قتل و غارت پرداختند .\r\nهمهء اين تباهكاريها روى مىداد و اوزبك بن پهلوان فرمانرواى شهرهاى آذربايجان كه در تبريز مىزيست هيچ در صدد صلاح انديشى برنمىآمد و به خير مردم توجه نمىكرد بلكه به خوردن طعام و نوشيدن شراب و فسق و فجور قناعت كرده بود .\r\nخدا او را زشت روى سازد و به حق محمد ( ص ) و فرزندانش ( ع ) ، كسى را نصيب مسلمانان كند كه به يارى ايشان و نگهدارى شهرهاى ايشان برخيزد .\r\n\r\n","description":"","footnote":"","page_name":" 241 ","page_number":241},
  {"content":"\r\n\r\n\r\nدست يافتن بدر الدين بر قلعهء شوش\r\nدر اين سال بدر الدين ، فرمانرواى موصل ، قلعه شوش را كه از توابع حميديه بود و تا موصل دوازده فرسنگ فاصله داشت گرفت .\r\nعلت اقدام او به اين كار آن بود كه قلعهء شوش و قلعه عقر ، هر دو ، نزديك به عماد الدين زنگى بن ارسلانشاه بودند . ميان عماد الدين و بدر الدين نيز اختلافى وجود داشت كه پيش از اين شرحش گذشت .\r\nدر اين سال عماد الدين زنگى به آذربايجان رفت تا به اوزبك بن پهلوان ، فرمانرواى آذربايجان خدمت كند .\r\nهمين كه به نزد او رسيد و در شمار ياران وى در آمد و اوزبك تيول‌هائى به دو واگذار كرد ، نزد او ماند .\r\nبدر الدين نيز فرصت را غنيمت شمرد و به قلعهء شوش رفت و آنجا را محاصره كرد و عرصه را بر اهالى قلعه تنگ ساخت .\r\nاين دژ بر فراز كوهى بلند بود و به خاطر استوارى و استحكامى كه داشت ، اقامت بدر الدين در آنجا به درازا كشيد .\r\n\r\n","description":"","footnote":"","page_name":" 242 ","page_number":242},
  {"content":"\r\n\r\nاز اين رو به موصل بازگشت و لشكر خويش را در آن جا گذاشت تا محاصرهء قلعه را ادامه دهند .\r\nمردمى كه در آن دژ مىزيستند از طول مدت محاصره به ستوه آمدند ، نه كسى را ديدند كه بتواند مهاجمان را از آن جا دور كند و نه كسى را يافتند كه ايشان را يارى دهد .\r\nاز اين رو ، در برابر تيول‌ها و خلعت‌ها و چيزهاى ديگرى كه گرفتند قلعه را در همان سال به نمايندگان نور الدين سپردند .\r\nنمايندگان نور الدين نيز كارهاى دژ را سر و سامان دادند و به موصل بازگشتند .\r\n\r\n","description":"","footnote":"","page_name":" 243 ","page_number":243},
  {"content":"\r\n\r\n\r\nپاره‌اى ديگر از رويدادهاى سال\r\nدر اين سال ، در بيستم ماه شعبان ، در آسمان از سوى خاور ستارهء بزرگى كه دنباله‌هاى دراز و انبوهى داشت آشكار گرديد .\r\nتا ده روز طلوع اين ستاره هنگام سپيده دم بود . پس از آن هنگام شب در آن سوى باختر كه به شمال نزديك است آشكار شد و هر شب به اندازه‌اى كه در چشم نزديك به ده ذرع مىنمود به سوى جنوب پيش مىرفت .\r\nاين پيشروى به سوى جنوب همچنان ادامه داشت تا درست در غرب واقع شد .\r\nهمچنان كه در غرب از شمال پائين آمده بود ، سير خود را ادامه داد و به جنوب متمايل گرديد .\r\nبدين گونه تا پايان ماه رمضان اين سال پايدار ماند ، بعد ناپديد شد .\r\nدر اين سال ناصر الدين محمود بن محمد قرا ارسلان ، صاحب حصن كيفا و آمد ، درگذشت .\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nمردى بيدادگر بود و با مردم خود بدرفتارى مىكرد .\r\nشايع بود كه او به مذهب فلاسفه تظاهر مىكند كه مىگفتند اجساد در روز رستخيز حشر نخواهند داشت . و دروغ مىگفتند . خدا لعنتشان كند .\r\nپس از درگذشت او ، پسرش ملك مسعود به جايش نشست .\r\n\r\n","description":"","footnote":"","page_name":" 245 ","page_number":245},
  {"content":"\r\n\r\n\r\n( 620 ) وقايع سال ششصد و بيستم هجرى قمرى\r\n\r\nدست يافتن فرمانرواى يمن بر شهر مكه كه خداى بزرگ نگهدارش باد\r\nدر اين سال ، ملك مسعود اتسز بن ملك كامل محمد ، فرمانرواى يمن ، به مكه رفت .\r\nصاحب مكه در اين هنگام حسن بن قتادة بن ادريس علوى حسينى بود كه پس از درگذشت پدر خويش ، چنان كه گفتيم . به جايش نشست .\r\nحسن با بزرگان و مملوكانى كه پدرش داشت بدرفتارى كرده بود ، بدين جهة همه از اطرافش پراكنده شده و جز دائىهاى او ، كسان ديگرى در نزدش نمانده بودند .\r\nفرمانرواى يمن به مكه رسيد و لشكرش تا عصر آن شهر را تاراج كردند .\r\nيكى از كسانى كه عيالمند بود و در مجاورت خانهء خدا به\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nسر مىبرد براى من حكايت كرد كه مهاجمان به يغماى شهر پرداختند تا جائى كه حتى جامه‌هاى مردم را نيز گرفتند و آنان را به تهيدستى و سياهروزى نشاندند .\r\nفرمانرواى يمن دستور داد كه گور قتاده را بشكافند و پيكرش را بسوزانند .\r\nاين دستور را به كار بستند و تابوتى كه حسن ، پسر قتاده ، به خاك سپرده بود ، آشكار شد .\r\nمردم به درون تابوت نگريستند ولى جسدى در آن نديدند .\r\nدر اين هنگام دريافتند كه حسن پدر خود را پنهانى به خاك سپرده و در آن تابوت چيزى نگذاشته بوده است .\r\nبدين گونه حسن كيفر گسستن رشتهء خويشاوندى را چشيد و خداوند زود سزاى او را داد و آنچه را كه براى بدست آوردنش پدر و برادر و عموى خود را كشته بود از دستش گرفت .\r\nهم دنياى خود را تباه ساخت و هم آخرت خود را و اين بزرگترين زيان بود .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n\r\nپيكار مسلمانان و گرجىها در ارمنستان\r\nدر اين سال ، در ماه شعبان ، صاحب قلعهء سرمارى كه از توابع ارمنستان بود به خلاط رفت زيرا از صاحب خلاط فرمان مىبرد و صاحب خلاط نيز در اين هنگام شهاب الدين غازى بن عادل ابو بكر بن ايوب بود .\r\nاو به حضور شهاب الدين رسيد و هنگامى كه مىخواست براى ملاقات وى از سرماى حركت كند يكى از سرداران خويش را به جاى خود در آن دژ گماشت .\r\nاين سردار در غياب وى گروهى را گرد آورد و به سوى گرجستان روانه شد و در آن جا چند قريه را تاراج كرد و بازگشت .\r\nاين خبر به گوش گرجىها رسيد و صاحب دوين كه شلوه نام داشت و از بزرگان امراء گرجى بود ، لشكر خويش را گرد آورد و رهسپار سرمارى گرديد .\r\nآن دژ را چند روز در حلقهء محاصره نگاه داشت و شهر و\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nهمچنين اطراف شهرش را غارت كرد و بازگشت .\r\nصاحب سرمارى كه خبر اين تاخت و تاز را شنيد به سرمارى برگشت و روزى بدان جا رسيد كه گرجىها رفته بودند .\r\nاز اين رو با لشكر خود در پى ايشان شتافت و به قسمت عقب لشكر گرجستان حمله برد و گروهى از ايشان را كشت و برخى از غنائمى را كه آنان از تاراج سرمارى به دست آورده بودند باز ستاند .\r\nبعد ، هنگامى كه صاحب دوين لشكر خود را گرد آورد و راهى سرمارى شد تا آن جا را در ميان گيرد ، خبر حركت او به گوش صاحب سرمارى رسيد و در استوار كردن دژ خود كوشيد و ذخائر و خواربار و هر چيز ديگرى كه مورد نياز بود در آن جا گرد آورد .\r\nدر اين گير و دار كسى پيش وى آمد و به وى خبر داد كه گرجىها در دره‌اى ميان دوين و سرمارى اردو زده‌اند .\r\nاين دره هم دره‌اى تنگ و باريك بود .\r\nصاحب سرمارى به شنيدن اين خبر با همهء لشكر خويش بدان جا روانه شد و در راه شتاب ورزيد تا به گرجىها حمله برد .\r\nسپيده دم به دره‌اى كه دشمن در آن به سر مىبرد رسيد و لشكر خود را به دو دسته تقسيم كرد : دسته‌اى را در بالاى دره و دسته‌اى را در پائين قرار داد .\r\nسپس ناگهان به آنان حمله برد و غافلگيرشان كرد و به روى ايشان شمشير كشيد .\r\nلشكريان او تا توانستند از گرجىها كشتند و اسير گرفتند .\r\nاز جملهء آن اسيران شلوه امير دوين بود كه با گروهى بسيار\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nاز سركردگان گرجى گرفتار گرديد .\r\nاز مردم گرجستان كسانى كه جان به در برده بودند با وضع بدى به شهر خود بازگشتند .\r\nپس از اين پيشامد ، فرمانرواى گرجىها پيش ملك اشرف موسى بن عادل فرمانرواى ديار جزيره ، كه خلاط و توابع آن را به امير شهاب الدين بخشيده بود ، شكوه برد و گفت :\r\n« گمان مىبرديم كه ميان ما صلح و آشتى برقرار گرديده در صورتى كه مىبينيم از صاحب سرمارى چنين كارى سر زده است .\r\nاگر ميان ما صلح برقرار است ، پس مىخواهيم كه ياران ما از اسارت آزاد شوند ، و اگر صلح ميان ما به هم خورده ، ما را آگاه سازيد تا تكليف كار خود را معين كنيم . »\r\nملك اشرف براى صاحب سرمارى پيام فرستاد و دستور داد كه اسيران را آزاد سازد و صلح را با گرجىها تجديد نمايد .\r\nصاحب سرمارى نيز دستور او را به كار بست و اسيران را آزاد كرد و بدين گونه صلح بار ديگر ميانشان برقرار گرديد .\r\n\r\n","description":"","footnote":"","page_name":" 250 ","page_number":250},
  {"content":"\r\n\r\n\r\nجنگ ميان غياث الدين و دائى او\r\nدر اين سال ، در ماه جمادى الآخر ، ايغان طائيسى ، شكست خورد .\r\nايغان دائى غياث الدين بن خوارزمشاه محمد بن تكش بود .\r\nغياث الدين شهرهاى حبل و رى و اصفهان و همچنين - شهرهاى كرمان را در اختيار داشت .\r\nدائى او ، ايغان طائيسى ، نخست با او بود و در خدمت وى به سر مىبرد و بزرگ‌ترين سردار او به شمار مىرفت .\r\nغياث الدين بدون مشورت با او هيچ كارى را انجام نمىداد .\r\nايغان در سراسر قلمرو غياث الدين فرمان مىراند و نفوذ داشت .\r\nهمين كه كارش بالا گرفت به خود مغرور شد و در صدد برآمد كه بر قلمرو فرمانروائى غياث الدين دست يابد .\r\nديگران نيز او را تشويق مىكردند و به اين كار وا مىداشتند .\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nمىگفتند خليفه عباسى ، الناصر لدين اللّه ، پنهانى آن شهر را به وى واگذاشته و دستور داده بود كه براى تصرف آنها قيام كند .\r\nاو نيز براى مخالفت با غياث الدين دلگرمى يافت و گروهى از لشكريان او را از راه بدر برد و به سوى خود كشانيد .\r\nوقتى كار توطئه او سر و صورتى گرفت مخالفت خود را با غياث الدين آشكار كرد و از فرمان وى سرباز زد .\r\nآنگاه به آذربايجان رفت .\r\nدر آن جا يكى از مملوكان اوزبك بن پهلوان فرمانرواى آذربايجان بود كه بغدى نام داشت .\r\nاو نيز از فرمان اوزبك بن پهلوان سرپيچيده و گردنكشى آغاز كرده بود و در شهرها به تباهكارى مىپرداخت و راهزنى مىكرد و تا مىتوانست در قريه‌ها و جاهاى ديگر دست به يغما مىگشود و غارت مىكرد .\r\nگروهى از اهل بيداد و تباهى نيز به دو پيوستند . با او مملوك ديگرى هم بود كه ايبك شامى ناميده مىشد .\r\nاين دو مملوك ياغى كه شمارهء هواداران و كسانشان افزايش يافته بود ، با ايغان طائيسى ، دائى غياث الدين ، همدست گرديدند و هر كسى هم كه در پى تبهكارى و يغماگرى بود به آنان پيوست .\r\nبدين گونه دائى غياث الدين نيرومند گرديد .\r\nآن گروه انبوه كه آمادهء نبرد شده بودند به سراغ غياث - الدين رفتند تا با وى بجنگند و شهرهايش را بگيرند و او را برانند .\r\nغياث الدين كه اين خبر شنيد ، لشكر خود را گرد آورد و با\r\n\r\n","description":"","footnote":"","page_name":" 252 ","page_number":252},
  {"content":"\r\n\r\nايشان در نواحى . . . . [ ( 1 ) 
  ] روبرو گرديد و به جنگ پرداخت .\r\nدائى غياث الدين و همراهانش شكست خوردند .\r\nاز لشكر او بسيارى كشته و بسيارى اسير شدند .\r\nشكت‌خوردگان با حالى تباه گريختند و به آذربايجان بازگشتند و غياث الدين در شهرهاى خود ماند و بار ديگر پايهء فرمانروائى او استوار گرديد .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اين نام در متونى كه از تاريخ ابن اثير موجود مىباشد از قلم افتاده است .\r\nمترجم\r\n","page_name":" 253 ","page_number":253},
  {"content":"\r\n\r\n\r\nپيشامدى شگفت‌انگيز كه همانندش يافت نمىشود\r\nدر ميان گرجىها از افرادى كه براى فرمانروائى شايستگى داشتند ، ديگر هيچ كس نمانده بود جز يك زن كه كرسى فرمانروائى سرانجام به دو رسيد و او نيز سررشتهء كارها را به دست گرفت و به فرمانروائى پرداخت .\r\nبعد در جست و جوى مردى برآمدند كه با اين خانم زناشوئى كند و به نمايندگى از طرف او به كشوردارى برخيزد و از خاندان فرمانروا نيز باشد .\r\nميان آنان كسى كه شايستهء اين كار باشد وجود نداشت .\r\nدر اين هنگام صاحب ارزن الروم مغيث الدين طغرل شاه بن قلج ارسلان بن مسعود بن قلج ارسلان بود .\r\nبزرگان خاندان او شهرتى داشتند و از شاهان سلجوقى بودند و از اكابر ملوك اسلام به شمار مىرفتند .\r\nمغيث الدين پسر بزرگى داشت ، و كسى را به گرجستان فرستاد تا از گرجىها خواستار ازدواج ملكهء گرجستان با پسر وى\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nشود .\r\nولى مردم گرجستان از پذيرفتن اين درخواست خوددارى كردند و گفتند :\r\n« ما چنين كارى را نمىكنيم زيرا براى ما مقدور نيست كه يك مسلمان سر رشتهء كار ما را در دست داشته باشد . »\r\nمغيث الدين گفت : « پسر من مسيحى مىشود و با او ازدواج مىكند . »\r\nاين پيشنهاد را پذيرفتند .\r\nاز اين رو مغيث الدين به پسر خود دستور داد كه به آئين مسيح در آيد .\r\nاو نيز مسيحى شد و با آن ملكه زناشوئى كرد و پيش او رفت و نزد گرجىها ماندگار شد و بر شهرهاى گرجستان حاكم گرديد و در نصرانيت خود پايدار ماند .\r\nپناه مىبريم به خداوند از پستى و فرومايگى ، و از او مىخواهيم كه پايان كار ما را نيك سازد . بهترين كار ما را فرجام آن قرار دهد و بهترين روز ما روزى باشد كه با خداوند روبرو مىشويم .\r\nبعد اين ملكهء گرجى به عشق يكى از مملوكان خود گرفتار شد . شوهرش كارهاى زشت او را مىشنيد و از زبونى و ناتوانى جرئت حرف زدن نداشت .\r\nروزى وارد اطاق او شد و او را ديد كه با مملوك خود همبستر گرديده است .\r\nبه خشم آمد و پيش رفت تا همسر خود را از اين كار باز دارد .\r\n\r\n","description":"","footnote":"","page_name":" 255 ","page_number":255},
  {"content":"\r\n\r\nولى زنش به او گفت :\r\n« بايد به اين وضع راضى باشى و گرنه خود بهتر مىدانى كه عاقبت كار چه خواهد شد ؟ » گفت :\r\n« من به اين كار رضايت نمىدهم . »\r\nملكه هم او را به شهر ديگرى منتقل كرد و او را در آن جا بازداشت نمود و كسى را بر وى گماشت كه نگذارد از جاى خود حركت كند .\r\nآنگاه كسى را به شهر الن‌ها فرستاد و دو مرد را احضار كرد كه وصف زيبائى آنها را شنيده بود .\r\nبا يكى از آنها ازدواج كرد .\r\nاين مرد با آن ملكه اندك مدتى به سر برد . بعد ملكه از او جدا شد و مرد ديگرى را از شهر گنجه فرا خواند .\r\nچون اين مرد مسلمان بود ملكه از او خواست كه به دين مسيح در آيد تا با وى زناشوئى كند .\r\nولى آن مرد بدين كار تن در نداد و ملكه سرانجام بر آن شد كه به مسلمانى وى رضايت دهد و به عقد وى در آيد .\r\nدر اين هنگام گروهى از سرداران وى ، كه ايوانى ، سپهسالار گرجى ، نيز جزو آنان بود ، با ملكه به مخالفت برخاستند و به دو گفتند :\r\n« تو با كارى كه مىكنى ما را ميان فرمانروايان رسوا كردى و حالا هم مىخواهى با يك مسلمان ازدواج كنى ، و اين كارى است كه ما هرگز زير بارش نخواهيم رفت . »\r\nاين مسئله ميان ايشان هنوز حل نشده و آن مرد گنجوى هم نزدشان است و گرايش به مذهب مسيح را نمىپذيرد .\r\nآن ملكه نيز او را دوست دارد .\r\n\r\n","description":"","footnote":"","page_name":" 256 ","page_number":256},
  {"content":"\r\n\r\n\r\nبرخى ديگر از رويدادهاى سال\r\nدر اين سال ملخ در بيشتر شهرها هجوم برد و قسمت زيادى از غلات و سبزيجات را در عراق و جزيره و ديار بكر و بخش‌هاى بسيارى از شام و غيره ، نابود ساخت .\r\nدر اين سال ، در ماه رمضان ، عبد اللّه بن هبة اللّه بن عساكر ، فقيه شافعى دمشقى ، در دمشق زندگانى را بدرود گفت .\r\nمردى بود كه دانش بسيار داشت . در مذهب شافعى عالم بود .\r\nپارسائى و زهد و نيكوكارى زياد داشت .\r\nخدايش بيامرزاد ! در اين سال گروه بسيارى از تازيان بيابانى بر حاجيان شام هجوم بردند و مىخواستند راه ايشان را بزنند و همه را گرفتار كنند .\r\nامير حاجيان شرف الدين يعقوب بن محمد بود .\r\nاو از مردم موصل بود كه در شام به سر مىبرد .\r\nشرف الدين در اين قضيه پيشگامى كرد و آنان را با تهديد و تطميع از اين كار باز داشت .\r\nبعد هم پول و جامه و چيزهاى ديگرى به ايشان داد . همه را هم از دارائى خود بخشيد و از حاجيان حتى يك درهم نيز نگرفت .\r\nبدين گونه كارى نيك انجام داد و بلا را از سر حاجيان دور ساخت .\r\nاو دانش بسيار داشت و دستورهاى دين اسلام را به كار مىبست .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n\r\n( 621 ) وقايع سال ششصد و بيست و يكم هجرى قمرى\r\n\r\nبازگشت گروهى از مغولان به رى و همدان و شهرهاى ديگر\r\nدر آغاز اين سال گروهى از مغولان از سوى فرمانرواى خود چنگيز خان ، به رى رسيدند .\r\nاين گروه جز آن گروهى بودند كه به سوى غرب حركت كردند و پيش از رسيدن اين گروه به رى رسيدند و ما اخبارشان را قبلا ذكر كرديم .\r\nاز مردم رى كسانى كه در حمله قبلى مغولان جان بدر برده و سالم مانده بودند دوباره به رى بازگشته و به آباد ساختن آن سرزمين پرداخته بودند .\r\nاين مردم هنگامى به خود آمدند كه بار ديگر خود را گرفتار مغولان يافتند .\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nدر برابر مغولان ايستادگى نكردند و مغولان نيز شمشير به روى ايشان كشيدند و به هر گونه كه دلشان خواست خون آنها را ريختند و شهر را تاراج كردند و ويران ساختند .\r\nاز رى رهسپار ساوه شدند و در ساوه نيز همين كار را كردند .\r\nسپس به قم و كاشان رفتند .\r\nاين دو شهر در حملهء پيشين مغول سالم مانده بودند زيرا مغولان بدانها نزديك نشدند و به مردم آسيبى نرساندند .\r\nولى اين گروه از مغولان به قم و كاشان رسيدند و هر دو شهر را گرفتند و مردمش را كشتند و هر دو شهر را نيز ويران كردند و آنها را هم به حال و روز شهرهاى ويران ديگر انداختند .\r\nبعد به راه افتادند و به هر شهرى كه وارد مىشدند ويران مىساختند و مىكشتند و يغما مىكردند تا به همدان رسيدند .\r\nبسيارى از مردم همدان نيز كه از دست مغول جان بدر برده بودند هنوز در آن شهر مىزيستند .\r\nمغولان در آن جا نيز به قتل و غارت و اسارت مردم پرداختند و شهر را ويران كردند و بدين گونه همه را نابود ساختند .\r\nمغولان هنگام ورود به رى لشكر بسيارى از خوارزميان ديده و بر آنان حمله برده و جمعى از ايشان را كشته بودند .\r\nباقى آنها به آذربايجان گريخته و در پيرامون شهر فرود آمده بودند .\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nاين عده نيز ناگهان غافلگير شدند و هنگامى به خود آمدند كه مغولان بدانها حمله‌ور شده و به رويشان شمشير كشيده بودند .\r\nاز اين رو به دشمن پشت كردند و گريختند .\r\nگروهى از ايشان به تبريز رسيدند .\r\nمغولان براى اوزبك بن پهلوان ، فرمانرواى آذربايجان ، پيام فرستادند و به او گفتند :\r\n« اگر با ما همدست هستى ، پس از خوارزميان هر كس را كه به پيش تو آمده به ما تسليم كن ، و گرنه به ما بگو كه با ما همدست نيستى و از ما فرمانبردارى نمىكنى . »\r\nاوزبك بن پهلوان ، به دريافت اين پيام ، خوارزميانى را كه به تبريز روى آورده بودند گرفت و برخى را كشت و برخى ديگر را اسير كرد .\r\nآنگاه اسيران و سرهاى كشته‌شدگان را نزد مغولان فرستاد .\r\nبا اينها مقدار بسيارى نيز پول و جامه و اسب پيشكش كرد .\r\nدر نتيجه ، مغولان از شهرهاى او برگشتند و به سوى خراسان رفتند .\r\nهمهء اين كارها را لشكريان مغول در حالى كردند كه شمارهء ايشان زياد نبود و نزديك به سه هزار مىرسيد .\r\nاما خوارزميانى كه از پيش مغول گريختند نزديك به شش هزار پياده بودند . لشكر اوزبك بن پهلوان از مجموع سپاهيان مغول و خوارزم هم بيشتر بود . با اين وصف نه اوزبك بن پهلوان و نه\r\n\r\n","description":"","footnote":"","page_name":" 260 ","page_number":260},
  {"content":"\r\n\r\nخوارزميان هيچكدام در صدد برنيامدند كه در برابر مغولان ايستادگى كنند و آنان را از پاى در آورند .\r\nاز خداوند مىخواهيم تا كسى را نصيب اسلام و مسلمانان كند كه به يارى ايشان برخيزد . زيرا گرفتار مصيبت بزرگى شده‌اند .\r\nخونشان ريخته مىشود و دارائى ايشان به يغما مىرود . فرزندانشان را به بردگى مىبرند و از زنانشان نيز نخست هتك ناموس مىكنند و بعد آنها را مىكشند .\r\nشهرهاى ايشان را نيز ويران مىسازند .\r\n\r\n","description":"","footnote":"","page_name":" 261 ","page_number":261},
  {"content":"\r\n\r\n\r\nدست يافتن غياث الدين بر شهرهاى فارس\r\nپيش از اين گفتيم كه غياث الدين ، فرزند سلطان محمد خوارزمشاه ، در رى بود و علاوه بر رى ، اصفهان و همدان و - شهرهاى ميان اين دو را نيز در اختيار داشت .\r\nشهرهاى كرمان نيز از آن او بود .\r\nوقتى پدرش ، چنان كه گفتيم ، شرنگ مرگ چشيد ، مغولان به شهرهاى غياث الدين رسيدند .\r\nغياث الدين در اصفهان با مغولان مقاومت كرد و در برابرشان ايستاد .\r\nمغولان او را در اصفهان محاصره كردند ولى نتوانستند اين شهر را بگيرند .\r\nهنگامى كه لشكريان مغول قلمرو غياث الدين را ترك گفتند و رهسپار شهرهاى قبچاق شدند ، غياث الدين به شهرهاى خويش برگشت و تا آنجا كه توانست در آباد كردن آنها كوشيد و تا پايان سال 620 در آن نواحى ماند .\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nما آنچه را كه بر او گذشت پيش از اين شرح داديم .\r\nدر پايان سال 620 به سوى استان فارس روانه گرديد .\r\nفرمانرواى استان فارس ، اتابك سعد بن دكلا ( تكله ) غافلگير شد و هنگامى به خود آمد كه غياث الدين به پيرامون شهرهاى وى رسيده بود و او نمىتوانست در برابرش ايستادگى كند .\r\nاز اين رو به قلعهء استخر رفت و در آن جا به دفاع از خويش پرداخت .\r\nغياث الدين به شهر شيراز رفت كه مركز استان فارس بود و بزرگترين و مهم‌ترين شهر فارس به شمار مىرفت .\r\nآن جا را در آغاز سال 621 بدون هيچگونه دردسرى گرفت .\r\nغياث الدين در شيراز ماند و بر بيشتر شهرهاى فارس نيز چيره شد ، و در دست اتابك سعد جز آن دژهاى بلند چيز ديگرى باقى نماند .\r\nوقتى كار سعد به درازا كشيد با غياث الدين مصالحه كرد بدين قرار كه برخى از شهرهاى فارس ، كه روى آنها توافق نمودند به اتابك سعد و باقى آنها به غياث الدين تعلق داشته باشد .\r\nپس از آن غياث الدين در شيراز ماند و به مدت اقامت خويش افزود . اين تصميم را نيز از آن رو گرفت كه شنيد مغولان به رى و شهرهاى ديگر او برگشته و همه را ويران كرده‌اند .\r\n\r\n","description":"","footnote":"","page_name":" 263 ","page_number":263},
  {"content":"\r\n\r\n\r\nگردنكشى و سرپيچى شهاب الدين از فرمان برادر خود ، ملك اشرف ، و گرفتن خلاط از دست شهاب الدين\r\nملك اشرف موسى بن عادل ابو بكر بن ايوب شهر خلاط و همهء توابع ارمنستان را به برادر خود ، شهاب الدين غازى واگذارده و ميافارقين و حانى و جبل جور را نيز بدانها افزوده بود .\r\nبه اين هم بسنده نكرده و او را در سراسر شهرهايى كه داشت وليعهد خويش ساخته و همهء نمايندگان و لشكريان خود را در آن شهرها سوگند داده بود كه نسبت به شهاب الدين وفادار باشند .\r\nهنگامى كه ملك اشرف ، ارمنستان را به شهاب الدين سپرد ، شهاب الدين ، همچنان كه پيش از اين گفتيم ، بدان جا رفت و تا پايان سال 620 در آن جا ماند .\r\nبعد نسبت به برادر خود ، ملك اشرف ، گردنكشى آشكار كرد و بر او شوريد و عصيان ورزيد و از فرمان او بيرون رفت .\r\nملك اشرف به او نامه نوشت و او را به سوى خود خواند و براى كارى كه كرده بود سرزنش نمود .\r\nولى او از راهى كه در پيش گرفته بود بازنگشت و از كارى كه مىخواست بكند دست نكشيد بلكه در انجامش اصرار ورزيد .\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nبراى رسيدن به مقصود نيز با برادر خود ، ملك معظم عيسى ، صاحب دمشق ، و مظفر الدين بن زين الدين ، صاحب اربل ، همدست شد تا لشكريان خويش را گرد هم آورند و با ملك اشرف بجنگند .\r\nاين عده دشمنى خود را با ملك اشرف آشكار ساختند .\r\nملك اشرف كه به اين موضوع پى برد براى برادر خود ، ملك كامل كه در مصر بود ، پيام فرستاد و او را از حقيقت حال آگاه ساخت .\r\nاين دو برادر با يك ديگر اتحاد داشتند . از اين رو همين كه ملك اشرف ، از ملك كامل كمك خواست ، ملك كامل لشكريان خويش را براى كمك به وى بسيج كرد .\r\nبراى برادر ديگر خود ، ملك معظم عيسى ، صاحب دمشق ، هم كه مىخواست با ملك اشرف موسى بجنگد ، پيام داد كه : « اگر از شهر خود حركت كنى من بدانجا خواهم آمد و آن جا را خواهم گرفت . »\r\nملك معظم عيسى بنابر قرارى كه با شهاب الدين و مظفر الدين داشت به سوى ديار جزيره رفته بود .\r\nهمين كه پيام برادر خويش ، ملك كامل ، را دريافت كرد و شنيد كه او لشكريان خويش را بسيج كرده به دمشق برگشت .\r\nاما مظفر الدين بن زين الدين ، صاحب اربل ، سپاهيان خود را گرد آورد و روانهء موصل گرديد و ما به خواست خدا جريان كار او را بعدا شرح خواهيم داد .\r\nاما ملك اشرف همين كه دربارهء سركشى برادر خويش يقين حاصل كرد ، لشكريانى را از شام و جزيره و موصل گرد آورد و رهسپار .\r\nخلاط گرديد .\r\n\r\n","description":"","footnote":"","page_name":" 265 ","page_number":265},
  {"content":"\r\n\r\nهنگامى كه به خلاط نزديك شد ، برادر او شهاب الدين غازى از او ترسيد و توانائى آن را هم نداشت كه براى جنگ با وى روبرو شود ، از اين رو لشكر خود را در شهرها پراكنده كرد تا به نگهداشتن و استوار ساختن شهرها پردازند .\r\nبرادر او ، ملك معظم عيسى صاحب دمشق ، در اين هنگام انتظار داشت كه مظفر الدين بن زين الدين ، صاحب اربل ، لشكرى به موصل و سنجار كه نزديكش بودند بفرستد و برادرش ، شهاب الدين غازى هم لشكرى به شهرهاى ملك اشرف كه نزديك فرات قرار داشتند مانند رقه و حران و غيره بفرستد و بدين گونه ملك اشرف ناچار شود كه از خلاط باز گردد .\r\nاما ملك اشرف به راه خود ادامه داد تا به خلاط رسيد .\r\nمردم خلاط هوادار او بودند و او را مىخواستند زيرا از او نيكرفتارى و از شهاب الدين غازى بدى ديده بودند .\r\nاز اين رو وقتى ملك اشرف خلاط را محاصره كرد ، مردم در روز دوشنبهء دوازدهم جمادى الآخر شهر را تسليم او كردند .\r\nشهاب الدين در قلعهء شهر ماند و مقاومت نشان داد .\r\nاما همين كه شب فرا رسيد از آن دژ فرود آمد و به پوزش - خواهى پيش برادر رفت در حالى كه از سركشى دست برداشته بود .\r\nملك اشرف او را سرزنش كرد ولى او را بخشيد و لغزش او را كيفر نداد .\r\nليكن آن شهرها را از وى گرفت و تنها ميافارقين را برايش باقى گذاشت .\r\n\r\n","description":"","footnote":"","page_name":" 266 ","page_number":266},
  {"content":"\r\n\r\n\r\nمحاصرهء موصل به دست مظفر الدين كوكبرى صاحب اربل\r\nپيش از اين گفتيم كه مظفر الدين كوكبرى بن زين الدين على ، صاحب اربل ، و شهاب الدين غازى ، صاحب خلاط ، و معظم عيسى ، صاحب دمشق ، با يك ديگر همدست شدند تا بر شهرهاى ملك اشرف حمله كنند .\r\nملك معظم عيسى ، صاحب دمشق ، چند منزلى از دمشق دور شده بود كه ناچار شد بدانجا بازگردد زيرا برادرش ، ملك كامل فرمانرواى مصر ، برايش پيام فرستاد و تهديدش كرد كه اگر از دمشق برود ، او به دمشق هجوم خواهد آورد و آن جا را محاصره خواهد كرد .\r\nاو نيز ترسيد و به دمشق بازگشت .\r\nشهاب الدين غازى ، چنان كه گفتيم ، در خلاط مورد محاصره واقع گرديد و خلاط از او گرفته شد .\r\nاما مظفر الدين كوكبرى ، صاحب اربل ، لشكر خويش را گرد آورد و به سوى شهر موصل روانه شد و آن جا در روز سه شنبه ، سيزدهم جمادى الآخر اردو زد و شهر را محاصره كرد .\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nگمان مىبرد كه ملك اشرف وقتى بشنود كه او در موصل فرود آمده ، از خلاط خواهد رفت . آنگاه شهاب الدين غازى از خلاط بيرون خواهد آمد و او را دنبال خواهد كرد . در نتيجه ، كار ملك - اشرف زار خواهد شد .\r\nملك معظم عيسى ، صاحب دمشق ، نيز دلگرم خواهد گرديد و به سوى ايشان خواهد شتافت .\r\nمظفر الدين هنگامى به موصل هجوم برد كه فرمانرواى موصل بدر الدين لؤلؤ بر فراز ديوارهاى شهر لشكريانى گماشته و آلات محاصره را بر پا كرده و ذخائر كافى در اختيار سپاهيان نهاده و بدين گونه كارها را چنان كه بايد و شايد ، سر و سامان داده بود .\r\nولى مظفر الدين ، صاحب اربل ، از آن رو به تصرف موصل طمع كرده بود كه بيشتر لشكريان موصل براى كمك به ملك اشرف به خلاط رفته بودند و لشكر اندكى در موصل وجود داشت .\r\nكميابى خواربار نيز همهء آن شهرها را سخت تهديد مىكرد و در موصل بهاى هر سه مكوك [ ( 1 ) 
  ] غله يك دينار بود .\r\nاينها سبب اقدام مظفر الدين به محاصره موصل محسوب مىشد .\r\nپس از فرود آمدن در آن جا ، ده روز ماند و روز جمعه ، نه روز از جمادى الآخر باقى مانده ، از آن جا رفت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - مكوك ( به فتح ميم ) : واحدى در عراق قديم معادل يك ششم قفيز يا پنج من . ( فرهنگ فارسى دكتر معين )\r\n","page_name":" 268 ","page_number":268},
  {"content":"\r\n\r\nعلت رفتن وى نيز آن بود كه ديد بر خلاف حسابى كه كرده ، مردم شهر در برابرش ايستادگى مىكنند و مىجنگند . لشكريان بسيارى نيز در آن جا هستند و خواربار و ذخائر نيز به قدرى در اختيار دارند كه مدتى دراز ايشان را كفايت مىكند .\r\nاز سوى ديگر به او خبر رسيد كه ملك اشرف شهر خلاط را تصرف كرده است .\r\nبنابر اين همهء انتظاراتى كه از صاحب خلاط و صاحب دمشق داشت به هم خورد و او تنها گرفتار كارى شد كه بدان دست زده بود .\r\nبه شنيدن آن اخبار دست و پاى خود را گم كرد و ديد آنچه را كه درست مىپنداشت ، نادرست از آب در آمده است .\r\nاز اين رو ، موصل را ترك گفت و به شهر خويش بازگشت و بر كرانهء زاب اقامت گزيد .\r\nطى مدت كوتاهى كه در موصل بود ، جنگ نكرد . تنها گاهى برخى از پيشروان لشگر وى با مردم شهر به زد و خورد مىپرداختند و برخى از سواران و پيادگان موصل نيز بيرون مىآمدند و با ايشان در مىافتادند .\r\nزد و خوردى ميانشان در مىگرفت كه به درازا نمىكشيد .\r\nزود پراكنده مىشدند و هر دسته‌اى به سوى فرماندهء خود باز مىگشت .\r\n\r\n","description":"","footnote":"","page_name":" 269 ","page_number":269},
  {"content":"\r\n\r\n\r\nبرخى ديگر از رويدادهاى سال\r\nدر اين سال ، اول آب [ ( 1 ) 
  ] بارانى همراه با رعد و برق در بغداد آمد و آب در بصره و حربيه ، همچنين در محول روان شد ، تا جائى كه مردم در محول ، در آب و گل غوطه مىخوردند .\r\nدر اين سال ، خزانه‌دار بغداد ، در ماه ذى القعده ، به بعقوبا رفت و در آن جا دست به بيداد و ستم گشود .\r\nبه او گفتند كه يكى از اهالى به دو دشنام داده است .\r\nاو را به نزد خود فرا خواند و سرزنش كرد و پرسيد : « براى چه به من دشنام مىدهى ؟ » پاسخ داد : « شما به ابو بكر و عمر ناسزا مىگوئيد براى اين كه فدك را گرفتند در صورتى كه فدك براى حضرت فاطمه عليها السلام بيش از ده نخل نداشت . آن وقت هزار نخل از من مىگيريد و انتظار داريد كه هيچ حرفى نزنم . »\r\nخزانه‌دار كه اين پاسخ شنيد ، از او درگذشت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - آب : نام ماه پنجم يا يازدهم سالماه خاص يهودى و سريانى .\r\nدر اصطلاح سريانى رومى ، ماه آب با ماه ششم اغسطس ، سال ماليهء تركان ، يعنى با ماه اوت يوليانى ، مطابق است .\r\n( فرهنگ فارسى دكتر معين )\r\n","page_name":" 270 ","page_number":270},
  {"content":"\r\n\r\nدر اين سال ، در شهر واسط ، بنا بر عادت هميشگى ، زد و خوردى ميان سنيان و شيعيان در گرفت .\r\nدر اين سال باران در شهرها كاهش يافت و تا سباط [ ( 1 ) 
  ] بارانى نيامد .\r\nپس از آن گاهگاه باران‌هاى پراكنده‌اى مىآمد كه براى كشت و زرع سودى نداشت .\r\nدر نتيجهء اين خشكسالى ، غله كم شد . بعد هم ملخ هجوم آورد و در روى زمين گياه آنقدر نبود كه به خوردن آن پردازد .\r\nملخ بسيار و فزون از اندازه بود ، از اين رو جز اندكى گياه چيزى نخورد .\r\nدر عراق و موصل و نواحى ديگر جزيره و ديار بكر و غيره ، قيمت‌ها بالا رفت و خواربار كاهش يافت . چيزى كه بود گرانى بيش‌تر در موصل و ديار جزيره وجود داشت .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - سباط ( به ضم سين ) : نام ماهى است كه به رومى سباط گويند و سباط پيش از آذر است . فارسى آن شباط است .\r\n( از لغتنامهء دهخدا )\r\n","page_name":" 271 ","page_number":271},
  {"content":"\r\n\r\n\r\n( 622 ) وقايع سال ششصد و بيست و دويم هجرى قمرى\r\n\r\nمحاصرهء شهر گنجه به دست گرجىها\r\nدر اين سال همهء گروه‌هاى گرجى به سوى گنجه ، از - شهرهاى اران ، رهسپار گرديدند و در انديشهء آن بودند كه گنجه را محاصره كنند و بگيرند .\r\nبراى اين كار ، آنچه مىتوانستند نيروى كافى آماده كردند زيرا شمارهء مردم گنجه فزون از اندازه و شوكت و شكوهشان بسيار بود و به سبب نبردهاى دير پاى با مردم گرجستان ، دليرى و آزمودگى فراوان يافته بودند .\r\nگرجىها همين كه به گنجه رسيدند و اردو زدند ، چند روزى از پشت ديوار شهر با مردم گنجه به جنگ پرداختند .\r\nدر اين مدت هيچيك از مردم گنجه از شهر بيرون نيامد و خود را آشكار نساخت .\r\nبعد اهالى گنجه و لشكريانى كه در شهر مىزيستند از شهر بيرون آمدند و در بيرون شهر به گرجيان تاختند و بزرگترين و سخت‌ترين جنگ را كردند .\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nگرجىها كه چنين ديدند ، دانستند كه تاب ستيزه با گنجوىها و گرفتن گنجه را ندارند .\r\nاز اين رو گنجه را ترك گفتند و رفتند در حالى كه مردم گنجه به ايشان زيان بسيار رسانده بودند .  وَ رَدَّ اللَّهُ الَّذِينَ كَفَرُوا بِغَيْظِهِمْ لَمْ يَنالُوا خَيْراً  [ ( 1 ) 
  ]\r\n\r\n\r\n\r\n\r\n","description":"","footnote":"\r\n[ ( 1 ) 
  ] - از آيهء 25 سورهء احزاب كه چنين است :\r\n ماوَ رَدَّ اللَّهُ الَّذِينَ كَفَرُوا بِغَيْظِهِمْ لَمْ يَنالُوا خَيْراً وَ كَفَى اللَّهُ الْمُؤْمِنِينَ الْقِتالَ وَ كانَ اللَّهُ قَوِيًّا عَزِيزاً . \r\n( و خدا كافران را با همان خشم و غضبى كه به مؤمنان داشتند ، بىآنكه هيچ خير و غنيمتى به دست آورند ، نااميد برگرداند و خدا خود امر جنگ را از مؤمنان كفايت فرمود كه خدا بسيار توانا و مقتدر است . )\r\n( قرآن مجيد ترجمهء مهدى الهى قمشه‌اى )\r\n","page_name":" 273 ","page_number":273},
  {"content":"\r\n\r\n\r\nرسيدن جلال الدين بن خوارزمشاه به خوزستان و عراق\r\nدر آغاز اين سال جلال الدين خوارزمشاه محمد بن تكش به شهرهاى خوزستان و عراق رسيد .\r\nاو از شهرهاى هندوستان مىآمد چون هنگامى كه مغولان به غزنه هجوم بردند ، او به هند رفته بود و ما همهء اين رويداد را در جاى خود باز گفتيم .\r\nهنگامى كه ماندن او در هندوستان دشوار شد از آن سرزمين روانه شد و از راه كرمان خود را به اصفهان رساند كه در دست برادرش غياث الدين بود و پيش از اين شرحش گذشت .\r\nجلال الدين خوارزمشاه اصفهان را گرفت و از آن جا به سوى فارس رهسپار گرديد .\r\nبرادر او ، همچنان كه گفتيم ، تازه به برخى از شهرهاى فارس دست يافته بود .\r\nجلال الدين شهرهايى را كه برادرش گرفته بود به اتابك سعد ، فرمانرواى فارس ، برگرداند و با وى مصالحه كرد ، و از پيش او رهسپار خوزستان گرديد .\r\nدر خوزستان ، در ماه محرم ، شهر شوشتر را محاصره كرد .\r\nامير مظفر الدين ، معروف به وجه السبع ، مملوك خليفه الناصر لدين اللّه ، از شوشتر نگهدارى مىكرد و در آن جا فرمان مىراند .\r\n\r\n","description":"","footnote":"","page_name":" 274 ","page_number":274},
  {"content":"\r\n\r\nجلال الدين او را در حلقهء محاصره گرفت و عرصه را بر وى تنگ ساخت .\r\nمظفر الدين وجه السبع نيز در پاسدارى و نگهبانى شهر كوشيد و ايستادگى كرد .\r\nخوارزميان در پى يغماگرى پراكنده شدند و به بادرايا و باكسايا و جاهاى ديگر رسيدند .\r\nبرخى از ايشان نيز به سوى بصره سرازير گرديدند و در آن جا به تاراج پرداختند .\r\nشحنهء بصره ، كه امير ملتكين يا بلتكين بود ، به سر وقت ايشان شتافت . بر ايشان حمله برد و گروهى از ايشان را كشت .\r\nجلال الدين خوارزمشاه آن محاصره را دو ماه ادامه داد . بعد ناگهان از آن جا رفت .\r\nبا وجود اين كه لشكريان خليفهء عباسى به فرماندهى مملوك وى ، جمال الدين قشتمر ، در نزديك جلال الدين بودند ، هنگامى كه جلال الدين از آن جا به راه افتاد نتوانستند از پيشروى او جلوگيرى كنند .\r\nاز اين رو جلال الدين راه خويش را پيمود تا به بعقوبا رسيد كه قريهء مشهورى در « طريق خراسان » بود و تا بغداد نزديك به هفت فرسنگ فاصله داشت .\r\nهمين كه خبر او به بغداد رسيد همه خود را براى محاصره شدن شهر آماده كردند و وضع استحكامات شهر و امور سلاح‌ها مانند تير و كمان و ادوات پرتاب و نفت‌اندازها را سر و سامان بخشيدند .\r\nلشكر خليفه نيز به بغداد بازگشت .\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nاما لشكر جلال الدين شهرها را يغما كرد و نابود ساخت . او و سربازانش با وضعى ناگوار و حالى دشوار به خوزستان رسيده بودند .\r\nاسب و استر كم داشتند و آنچه هم داشتند به اندازه‌اى ناتوان گرديده بودند كه از آنها بهره‌اى برده نمىشد .\r\nاز اين رو لشكريان جلال الدين در همهء شهرها به چپاول پرداختند و آنچه يافتند به غنيمت بردند و بدين گونه ، خود را بىنياز ساختند .\r\nاسب و استر بسيار نيز گرفتند زيرا به آنها نياز بسيار داشتند .\r\nجلال الدين از بعقوبا به دقوقا رفت و آن جا را محاصره كرد .\r\nمردم دقوقا بر فراز ديوار شهر رفتند و از آن جا با او به پيكار پرداختند و او را دشنام دادند در حالى كه پى در پى « اللّه اكبر » مىگفتند .\r\nجلال الدين اين وضع به خاطرش گران آمد و خشمگين شد و در جنگ با آنها كوشش بيش‌ترى به كار برد تا سرانجام با خشم و خشونت شهر را گرفت .\r\nلشكريان او به تاراج شهر پرداختند و بسيارى از مردم شهر را كشتند .\r\nكسانى كه از اين كشتار جان بدر برده بودند گريختند و در شهرهاى ديگر پراكنده شدند .\r\nهنگامى كه خوارزميان در دقوقا بودند گروهى از آنان نيز به بت و راذان يا رادان حمله بردند .\r\nمردم آن نواحى به تكريت گريختند و خوارزميان آنها را دنبال كردند .\r\n\r\n","description":"","footnote":"","page_name":" 276 ","page_number":276},
  {"content":"\r\n\r\nدر نتيجه ، ميان خوارزميان و لشكر تكريت جنگ سختى در گرفت و خوارزميان ناچار به لشكرگاه خويش بازگشتند .\r\nمن برخى از بزرگان دقوقا را كه بنو يعلى بودند ديدم كه از ثروتمندان به شمار مىرفتند .\r\nيكى از آنان با دو فرزند خود جان بدر برد و اندك سرمايه‌اى نيز برايش ماند .\r\nآنچه را كه سالم مانده بود با دو فرزند خود به شام فرستاد تا خود نيز در آن جا رود و در رشتهء سودمندى به تجارت پردازد و وسيلهء معاش خانوادهء خويش را فراهم آورد .\r\nيكى از فرزندان وى در دمشق از جهان رفت و حاكم دمشق دارائى وى را گرفت و ضبط كرد .\r\nمن پدر آن دو فرزند را ديدم . حالى چنان سخت و ناگوار داشت كه هيچكس جز خداوند به اندوه‌هاى او پى نمىبرد .\r\nمىگفت : « دارائى و زمين‌هاى من غارت شد و از دستم رفت .\r\nبرخى از افراد خانواده‌ام نيز كشته شدند و كسانى كه سالم جستند با همان اندازهء ناچيزى كه از دارائىام مانده بود از وطن رفتند .\r\nما مىخواستيم آبرو دارى كنيم و خود را نگه داريم و دست تكدى پيش اين و آن دراز نكنيم . اكنون ، هم فرزندم از دست رفته هم مالم . »\r\nبعد به دمشق رفت تا آنچه پيش پسر ديگرش مانده بود بگيرد .\r\nآن پول را گرفت و به موصل برگشت . هنوز يك ماه از بازگشت وى سپرى نشده بود كه درگذشت . آدم بدبخت به هر ريسمانى خفه مىشود .\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nاما پس از رفتارى كه جلال الدين خوارزمشاه با مردم دقوقا كرد ، اهالى شهر بوازيج كه به فرمانرواى موصل تعلق داشت ، از او ترسيدند و كسانى را پيشش فرستادند از او بخواهند كه شحنه‌اى پيششان بفرستد تا از ايشان حمايت كند .\r\nمبلغى پول نيز براى جلال الدين فرستادند .\r\nجلال الدين درخواستشان را پذيرفت و كسى را فرستاد كه سرپرستى بوازيج را عهده‌دار گردد .\r\nمىگفتند اين شخص ، يكى از فرزندان چنگيزخان ، فرمانرواى مغولان ، بود كه او را جلال الدين خوارزمشاه در يكى از جنگ‌هاى خويش با مغولان اسير كرده بود .\r\nمردم بوازيج او را گرامى داشتند و او نيز به سرپرستى ايشان پرداخت .\r\nجلال الدين تا پايان ماه ربيع الآخر در آن جا ماند ، و پيك و پيام‌هائى ميان او و مظفر الدين كوكبرى ، صاحب اربل ، رد و بدل شد تا كار به صلح انجاميد .\r\nجلال الدين سپس رهسپار آذربايجان گرديد .\r\nدر طى مدتى كه جلال الدين در خوزستان و عراق اقامت داشت تازيان بيابانى در شهرها شوريدند و به راهزنى و چپاول قريه‌ها پرداختند و راه‌ها را ناامن ساختند و مردم از ايشان آسيب بسيار ديدند .\r\nدر راه عراق دو كاروان بزرگ را گرفتند كه به سوى موصل مىرفتند و البته از اين دو كاروان هيچ كس و هيچ چيزى سالم نماند .\r\n\r\n","description":"","footnote":"","page_name":" 278 ","page_number":278},
  {"content":"\r\n\r\n\r\nدرگذشت ملك افضل و فرمانروايان ديگر\r\nدر اين سال ، در ماه صفر ، ملك افضل على بن صلاح الدين يوسف بن ايوب ناگهان در قلعهء سميساط درگذشت .\r\nعمر او نزديك به پنجاه و هفت سال بود .\r\nما ضمن وقايع سال 589 هنگام درگذشت پدر او - كه خدايش بيامرزاد - گفتيم كه او به فرمانروائى دمشق و بيت المقدس و جاهاى ديگرى از شام رسيد .\r\nطى شرح وقايع سال 592 نيز گفتيم كه همهء آن نواحى از دستش گرفته شد .\r\nبعد نيز در ضمن بيان رويدادهاى سال 595 از دست يافتن ملك افضل به سرزمين مصر ياد كرديم .\r\nبعد در طى شرح وقايع سال 596 گفتيم كه چگونه آن سرزمين را از دست داد و به سميساط رفت و در آن جا به سر برد .\r\nملك افضل همچنان در شهر سميساط مىزيست تا اين زمان كه از جهان رفت .\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nاو ، كه خدايش بيامرزاد ، از نيكان روزگار به شمار مىرفت و در ميان فرمانروايان كسى همانند او نبود .\r\nنيكوكار ، دادگر ، دانا ، بردبار و جوانمرد بود ، و بسيار كم پيش مىآمد كه گناهى را كيفر دهد .\r\nاگر كسى چيزى از او مىخواست ، از پذيرفتن درخواستش دريغ نمىورزيد .\r\nخوشنويس بود . خط و انشائى نيكو داشت و بسيار خوب نامه مىنوشت .\r\nبر روى هم ، هنرها و نيكىهائى كه در همهء فرمانروايان پراكنده است ، در او به تنهائى جمع بود . آنچه خوبان همه دارند ، او تنها داشت . به همين جهة از فرمانروائى و جهاندارى محروم ماند و روزگار با او دشمنى كرد .\r\nگوئى با مرگ وى هر كار نيكوئى نيز مرد و از ميان رفت .\r\nخداوند او را بيامرزاد و از او خرسند باد .\r\nمن در نوشته‌هاى او مطالب خوبى ديدم . يكى از آنها كه به يادم مانده اين است كه وقتى دمشق از دستش گرفته شد به يكى از دوستان خويش نامه‌اى نگاشت .\r\nقسمتى از آن نامه چنين بود :\r\n« اما راجع به دوستانى كه در دمشق داريم . من از حال هيچيك از ايشان خبرى ندارم . علت بىخبرى من نيز اين است :\r\n اى صديق سالت عنه ، ففى الذ * ل و تحت الخمول فى الوطن \r\n\r\n","description":"","footnote":"","page_name":" 280 ","page_number":280},
  {"content":"\r\n\r\n و اى ضد سالت حالته * سمعت ما لا تحبه اذنى \r\n( حال هر دوستى را كه پرسيدم ، دريافتم كه در ميهن خويش به خوارى و گمنامى زندگى مىكند .\r\nو حال هر دشمنى را كه پرسيدم ، درباره‌اش چيزى شنيدم كه گوشم نمىخواست آن را بشنود ) بنابر اين ديگر حال هيچ كس را نپرسيدم . »\r\nاين بالاترين درجهء ذوق و استعداد در عذر خواهى از ترك دوست و احوالپرسى از اوست .\r\nپس از درگذشت او ميان فرزندان وى و عموى ايشان ، قطب الدين موسى ، اختلاف افتاد و هيچيك از آنها بر ديگرى برترى نيافت تا در كار خود استقلال يابد .\r\nدر اين سال ، همچنين ، فرمانرواى ارزن الروم ، مغيث الدين طغرل بن قلج ارسلان ، درگذشت .\r\nاين همان كسى بود كه پسر خود را به گرجستان فرستاد و پسرش به دين مسيح گرويد و با ملكهء گرجىها زناشوئى كرد .\r\nپس از درگذشت مغيث الدين طغرل ، پسرش جانشين وى گرديد .\r\nدر اين سال فرمانرواى ارزنگان از جهان رفت .\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nهمچنين در اين سال عز الدين خضر بن ابراهيم بن ابو بكر بن قرا ارسلان بن داود بن سقمان زندگى را بدرود گفت .\r\nاو صاحب خر تبرت بود .\r\nپس از او پسرش نور الدين ارتق شاه به فرمانروائى رسيد .\r\nكارهاى دولت نور الدين و دولت پدرش را معين الدين بدر بن عبد الرحمن بغدادى الاصل اداره مىكرد كه در موصل به جهان آمده بود .\r\n\r\n","description":"","footnote":"","page_name":" 282 ","page_number":282},
  {"content":"\r\n\r\n\r\nاز كار افتادن شروانشاه و پيروزى مسلمانان بر گرجىها\r\nدر اين سال ، پسر شروانشاه بر پدر خود شوريد و او را از فرمانروائى انداخت و از آن سرزمين بيرون كرد و خود به جايش نشست .\r\nسبب اين سركشى آن بود كه شروانشاه بدرفتارى مىكرد و تباهكارى و بيدادگرى بسيار داشت و دارائى و زمين‌هاى مردم را مىگرفت .\r\nهمچنين گفته مىشد كه او به زنان و فرزندان نيز چشم مىدوخت و دست درازى مىكرد .\r\nبدين گونه فشار و زورگوئى او نسبت به مردم رفته رفته شدت يافت تا سرانجام كه برخى از لشكريان وى با پسرش همدست شدند و او را از آن سرزمين بيرون كردند .\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nپس از راندن او ، پسر به فرمانروائى رسيد و نيكرفتارى پيشه كرد ، از اين رو لشكريان و تودهء مردم دوستدار وى گرديدند .\r\nاين پسر پس از بيرون كردن پدر خود ، برايش پيام فرستاد و گفت :\r\n« من مىخواستم تو را در يكى از دژها منزل دهم و براى تو و كسان ديگرى كه مىخواهى پيشت بمانند مقررى بسيار معين كنم .\r\nآنچه هم كه مرا واداشت تا در حق تو چنين كارى كنم بدرفتارى و بيدادگرى تو با مردم شهرها و بيزارى مردم از تو و دولت تو بود . »\r\nپدر او كه وضع خود را چنين ديد ، به گرجستان رفت و از گرجىها يارى خواست و با ايشان قرار گذاشت كه لشكرى همراهش بفرستند و او را دوباره به كرسى فرمانروائى برگردانند و او نيز ، در برابر اين كمك ، نيمى از شهرهاى خويش را به ايشان واگذارد .\r\nگرجىها نيز لشكر انبوهى همراه وى كردند و او با اين لشكر به راه افتاد تا نزديك شروان رسيد .\r\nپسر او به شنيدن اين خبر لشكريان خود را گرد آورد و ايشان را از آن حال آگاه ساخت و گفت :\r\n« گرجىها هر گاه ما را محاصره كنند چه بسا كه بر ما پيروزى يابند . در اين صورت پدر من هيچيك از ما را زنده نخواهد گذاشت .\r\nگرجىها نيز نيمى از شهرها را خواهند گرفت و چه بسا كه همه را بگيرند . اين هم آسيب بزرگ و غير قابل تحملى خواهد بود .\r\nبنابر اين مصلحت آن است كه ما با گروهى از سواران زبده و زبردست خود به سوى ايشان بشتابيم و با ايشان روبرو شويم و به پيكار پردازيم . اگر بر آنها پيروزى يافتيم خداى را شكر خواهيم گفت\r\n\r\n","description":"","footnote":"","page_name":" 284 ","page_number":284},
  {"content":"\r\n\r\nو اگر آنها بر ما پيروز شدند نتيجه‌اش اين است كه ما در حلقهء محاصره واقع مىشويم و چنين سرانجامى را هم اكنون نيز در پيش داريم . »\r\nهمه اين پيشنهاد را پذيرفتند .\r\nبنابر اين او با گروهى از لشكريان خويش كه عده‌اى اندك - نزديك به هزار سوار - بودند ، به راه افتاد .\r\nاين عده با گرجىها روبرو شدند كه سه هزار مرد جنگى بودند .\r\nدو لشكر در برابر هم صف آراستند و به پيكار پرداختند .\r\nدر اين جنگ مردم شروان پايدارى و ايستادگى كردند و در نتيجهء اين مقاومت گرجىها شكست خوردند .\r\nبسيارى از ايشان كشته شدند و بسيارى نيز اسير گرديدند و كسانى كه سالم مانده بودند گريختند و در بدترين وضع به سرزمين خود بازگشتند در حالى كه شروانشاه مخلوع نيز همراهشان بود .\r\nپيشوايان گرجى به او گفتند : « از تو هيچ سودى به ما نرسيد .\r\nما هم به سبب آنچه از تو سر زده ، تو را مؤاخذه نمىكنيم . بنابر اين برو و ديگر در شهرهاى ما نمان . »\r\nاو نيز از آن جا رفت در حالى كه حيران و سرگردان بود و نمىتوانست به كسى پناه برد .\r\nاما پسرش بر كرسى فرمانروائى استوار ماند و با سرداران و سپاهيان و تودهء مردم نيكى و مهربانى كرد و دارائى و زمين‌هائى كه از ايشان گرفته شده بود به ايشان باز پس داد . از اين رو مردم در روزگار فرمانروائى او به خوشبختى مىزيستند .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n\r\nدومين پيروزى مسلمانان بر گرجىها\r\nدر اين سال بار ديگر گروهى از گرجىهاى تفليس گرد هم آمدند و به آذربايجان و شهرهايى كه در دست اوزبك بود ، هجوم بردند .\r\nاين عده پشت گردنه باريكى در ميان كوه‌ها فرود آمدند كه راه بردن بدانجا امكان نداشت مگر اين كه يك سوار به دنبال سوار ديگر از آن گردنه بگذرد .\r\nدر آن جا اردو زدند و آسوده خاطر بودند يكى از اين جهة كه شمارهء افرادشان بر شمارهء مسلمانان فزونى دارد و ديگر از اين رو كه به امنيت جايگاه خود مغرور بودند و يقين داشتند كه براى دسترسى به ايشان راهى نيست .\r\nاما گروهى از لشكريان اسلامى سوار شدند و در انديشهء حمله به گرجيان افتادند .\r\nهمين كه بدان گردنه رسيدند ، به مخاطره تن در دادند و از آن جا گذشتند .\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nگرجىها هنگامى به خود آمدند كه مسلمانان را بالاى سر خود يافتند .\r\nمسلمانان بر روى گرجىها شمشير كشيدند و از آنان به هر گونه كه دلشان مىخواست كشتند .\r\nباقى گرجىها روى گرداندند و گريختند چنان كه پدر به پسر و برادر به برادر اعتنا نمىكرد .\r\nضمن اين شكست ، گروه بسيارى از برجستگان ايشان نيز به اسارت در آمدند .\r\nگرجىها نتوانستند اين شكست را تحمل كنند و بر آن شدند كه انتقام خون كشته‌شدگان خود را بگيرند و در حمله به آذربايجان و از پا در آوردن مسلمانان بكوشند .\r\nاز اين رو براى عملى ساختن انديشهء خويش به آماده ساختن خود پرداختند .\r\nسرگرم اين كار بودند كه شنيدند جلال الدين خوارزمشاه - چنان كه ما به خواست خداوند قريبا به شرحش خواهيم پرداخت - به مراغه رسيده است .\r\nبه شنيدن اين خبر از حمله به آذربايجان دست كشيدند و به اوزبك بن پهلوان فرمانرواى آذربايجان پيام فرستادند و او را به همدستى با خود فرا خواندند تا با يارى يك ديگر جلال الدين را برگردانند .\r\nضمن پيامى كه براى اوزبك بن پهلوان فرستادند به دو گفتند :\r\n« ما و تو بايد با يك ديگر همدست شويم و گرنه جلال الدين ، اول تو را از ميان خواهد برد بعد ما را . »\r\n\r\n","description":"","footnote":"","page_name":" 287 ","page_number":287},
  {"content":"\r\n\r\nولى جلال الدين پيش از آن كه با يك ديگر همدست شوند و گرد هم آيند خود را رساند و كارى كرد كه ما به خواست خداى بزرگ به ذكرش خواهيم پرداخت .\r\n\r\n","description":"","footnote":"","page_name":" 288 ","page_number":288},
  {"content":"\r\n\r\n\r\nدست يافتن جلال الدين بر آذربايجان\r\nدرين سال جلال الدين خوارزمشاه بر آذربايجان چيره شد .\r\nسبب اين پيروزى آن بود كه چون از دقوقا - چنان كه گفتيم - به راه افتاد ، به مراغه حمله برد و آن شهر را گرفت و در آن جا ماند و آباد ساختن و سر و سامان دادن شهر را آغاز كرد .\r\nهنگامى كه به مراغه رسيد خبر يافت كه امير ايغان طائيسى ، دائى برادرش غياث الدين ، دو روز پيش از رسيدن وى به مراغه به همدان حمله برده است .\r\nاين ايغان طائيسى لشكر انبوهى گرد آورده بود كه به پنج هزار سوار مىرسيد .\r\nبا اين لشكر بسيارى از نواحى آذربايجان را غارت كرده و از شهر اران به سوى دريا روانه شده و ، به علت كمى سرما ، زمستان را در آن جا گذرانده بود .\r\nهنگامى كه به همدان بازگشت ، بار ديگر آذربايجان را تاراج كرد .\r\nسبب رفتن او به همدان اين بود كه خليفه عباسى ، الناصر -\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nلدين اللّه ، به او نامه نگاشته و دستور داده بود كه به همدان حمله برد .\r\nهمدان و قسمت‌هاى ديگرى را نيز به او واگذار كرده بود .\r\nايغان طائيسى نيز روانهء همدان شد تا چنان كه دستور يافته بود بر آن سرزمين چيره شود .\r\nولى جلال الدين خوارزمشاه همين كه خبر تاخت و تاز او را شنيد با زبده‌اى از مردان جنگى خويش بدان سو رهسپار گرديد .\r\nشبانگاه به ايغان طائيسى رسيد .\r\nايغان آنچه اسب و استر و الاغ و گاو و گوسفند از آذربايجان و اران به غنيمت گرفته بود همه را در اطراف لشكرگاه خويش قرار داده بود .\r\nجلال الدين وقتى بدان جا رسيد همهء آنها را احاطه كرد .\r\nبامداد سپاهيان ايغان طائيسى برخاستند و آن لشكر و چتر شاهى را كه بر بالاى سر سلطان بود مشاهده كردند ، دانستند كه او جلال الدين خوارزمشاه است .\r\nاز اين رو سرآسيمه شدند و دست و پاى خود را گم كردند زيرا گمان مىبردند كه او در دقوقا به سر مىبرد .\r\nايغان طائيسى كه چنين ديد ، همسر خود را كه خواهر جلال الدين بود ، پيش جلال الدين فرستاد تا از او زنهار بخواهد .\r\nجلال الدين ايغان را امان داد و او را به نزد خويش فرا خواند .\r\nدر نتيجه ، لشكر ايغان طائيسى به لشكر جلال الدين خوارزمشاه پيوست و ايغان تنها ماند تا وقتى كه جلال الدين لشكر ديگرى غير از لشكر وى در اختيارش گذاشت و خود به مراغه برگشت و اقامت در\r\n\r\n","description":"","footnote":"","page_name":" 290 ","page_number":290},
  {"content":"\r\n\r\nآن جا را پسنديد .\r\nاوزبك بن پهلوان ، صاحب آذربايجان و اران از ترس جلال الدين از تبريز به گنجه رفته بود .\r\nجلال الدين به والى و امير و رئيس و اولياء امور ديگرى كه در تبريز مىزيستند پيام فرستاد و از ايشان خواست تا ترتيبى دهند كه لشكريان وى ميان مراغه و تبريز رفت و آمد كنند و خواربار و ساير كالاهاى مورد نياز خود را در تبريز فراهم آورند .\r\nآنان نيز پيشنهاد جلال الدين را پذيرفتند و از او اطاعت كردند .\r\nاز آن پس لشكريان وى به تبريز مىرفتند و خوراك و پوشاك مىخريدند و مىفروختند .\r\nاين سربازان در آن جا به دارائى مردم دست درازى كردند تا جائى كه هر سربازى آنچه مىخواست بر مىگرفت و هر بهائى كه دلش مىخواست مىپرداخت ( خواه فروشنده‌اش بدان قيمت رضايت مىداد و خواه نمىداد . )\r\nاين وضع مردم تبريز را به ستوه آورد .\r\nدر نتيجه ، گروهى از تبريزيان پيش جلال الدين از دست سربازان وى شكايت كردند .\r\nجلال الدين شحنه‌اى را به نزدشان فرستاد و به او دستور داد كه در تبريز بماند و هر كس را كه به كسى آزار رساند به دار بياويزد .\r\nاين شحنه در تبريز ماند و نگذاشت كه سربازان به هيچيك از مردم زيان رسانند .\r\nهمسر اوزبك بن پهلوان ، كه دختر سلطان طغرل بن ارسلان\r\n\r\n","description":"","footnote":"","page_name":" 291 ","page_number":291},
  {"content":"\r\n\r\nبن طغرل بن محمد بن ملكشاه بود ، در تبريز مىزيست . او در شهرهاى شوهرش فرمان مىراند زيرا شوهرش سرگرم خوردن و آشاميدن و لهو و لعب بود .\r\nبعد مردم تبريز از دست شحنه شكايت كردند و گفتند : « او بيش از آنچه توانائى ماست به ما تحميل مىكند . »\r\nجلال الدين اين بار نيز دستور داد كه بيش از آنچه برايش معين شده نبايد به او داده شود .\r\nاين دستور را به كار بستند .\r\nسپس جلال الدين به تبريز رفت و آن جا را مدت پنج روز در حلقهء محاصره گرفت و با مردم تبريز جنگ سختى كرد و به لشكريان خويش دستور پيشروى داد .\r\nدر نتيجه ، سربازان او تا پاى ديوار شهر پيش رفتند .\r\nمردم تبريز كه چنين ديدند حاضر شدند كه به فرمان جلال الدين در آيند و از او اطاعت كنند .\r\nبنابر اين كسانى را پيش جلال الدين فرستادند تا از وى زنهار بخواهند زيرا جلال الدين از آنان بد گوئى مىكرد و مىگفت : « ياران مسلمان ما را كشتند و سرهاى ايشان را پيش مغولان كافر فرستادند . »\r\nذكر اين واقعه ضمن وقايع سال 621 گذشت .\r\nبه سبب اين پيشامد از او مىترسيدند . و هنگامى هم كه از او امان خواستند ، جلال الدين كارى را كه در حق ياران پدرش كرده بودند به چشمشان كشيد و كشتن آنها را به يادشان آورد .\r\nولى تبريزيان عذر آوردند به اينكه كشتن ياران پدرش كار ايشان نبوده و اين كشتار به دست فرمانرواى ايشان صورت گرفته و آنها\r\n\r\n","description":"","footnote":"","page_name":" 292 ","page_number":292},
  {"content":"\r\n\r\nنمىتوانسته‌اند كه او را از اين كار باز دارند .\r\nجلال الدين عذرشان را پذيرفت و به ايشان امان داد .\r\nآنان همچنين از جلال الدين خوارزمشاه درخواست كردند كه همسر اوزبك بن پهلوان را امان دهد و آنچه را كه در آذربايجان به اين خانم تعلق داشت و عبارت از شهر خوى و ملك و مال و چيزهاى ديگر بود ، از او نگيرد .\r\nجلال الدين اين درخواست را نيز پذيرفت .\r\nاو در تاريخ هفدهم ماه رجب اين سال شهر تبريز را گرفت و همسر اوزبك بن پهلوان را به خوى فرستاد .\r\nهمراه او نيز گروهى از لشكر را با مردى بلند پايه و گرانقدر روانه كرد و به ايشان دستور داد كه در خدمت به او بكوشند .\r\nاين عده ، همين كه خانم به خوى رسيد ، از آن جا بازگشتند .\r\nجلال الدين هنگامى كه به تبريز رفت فرمان داد كه هيچيك از مردم تبريز را از ملاقات وى منع نكنند تا هر كس كه خواستار ديدن اوست آزادانه پيش او بيايد .\r\nدر پى اين فرمان ، مردم با خاطرى آسوده به دو روى آوردند و هيچ چيزى را از او پوشيده نداشتند .\r\nاو نيز با مردم مهربانى كرد و داد و دهش را ميانشان گسترش داد و وعده كرد كه در حقشان نيكى كند و فزون از اندازه مهر ورزد .\r\nبه ايشان گفت :\r\n« هم اكنون ديديد من مراغه را كه ويران شده بود ، چگونه آباد ساختم و با مردمش تا چه اندازه نيكى كردم . همينطور به زودى خواهيد ديد كه در ميان شما هم چگونه عدالت را بسط خواهم داد و\r\n\r\n","description":"","footnote":"","page_name":" 293 ","page_number":293},
  {"content":"\r\n\r\nشهرهاى شما را چقدر آباد خواهم كرد . »\r\nجلال الدين در تبريز تا روز آدينه به سر برد .\r\nروز جمعه در مسجد جامع حضور يافت و هنگامى كه واعظ بالاى منبر رفت و به خليفه مسلمين دعا كرد ، از جاى خويش برخاست و همچنان ايستاد تا دعاى واعظ به پايان رسيد . آنگاه نشست .\r\nجلال الدين ، همچنين ، به درون كاخى رفت كه اوزبك بن پهلوان تازه ساخته و مبلغ گزافى نيز خرجش كرده بود .\r\nاين كاخ در نهايت زيبائى بود و بر باغ و بستان‌هاى سرسبز و خرمى تسلط داشت .\r\nجلال الدين پس از گردش در اين كاخ ، بيرون آمد و گفت :\r\n« اين جا به درد تن‌پروران مىخورد و به كار ما نمىآيد . »\r\nاو چند روز ديگر در آن سرزمين ماند و به شهرهاى ديگرى دست يافت . آنگاه لشكريان خويش را به گرجستان فرستاد .\r\n\r\n","description":"","footnote":"","page_name":" 294 ","page_number":294},
  {"content":"\r\n\r\n\r\nشكست خوردن گرجىها از جلال الدين خوارزمشاه\r\nما طى وقايع سالهائى كه گذشت گفتيم كه مردم گرجستان در شهرهاى اسلامى مانند خلاط ، آذربايجان ، اران ، ارزن الروم و در بند شروان چه كارهائى كردند .\r\nاين ولايات در نزديك شهرهاى گرجستان قرار داشتند .\r\nگفتيم كه گرجىها چگونه خون مسلمانان را مىريختند و دارائى ايشان را به يغما مىبردند و شهرهاى ايشان را مىگرفتند و مسلمانان در شهرهاى اسلامى مذكور از دستشان خوارى مىديدند و ستم مىكشيدند .\r\nگرجيان هر روز به مسلمانان حمله مىبردند و از آنان مىكشتند و ايشان را از هستى ساقط مىكردند .\r\nهر بار كه خبر تاخت و تاز و بيداد و آزار گرجىها به گوش ما و مسلمانان ديگر مىرسيد ، همه از خداى بزرگ مىخواستيم تا كسى را نصيب اسلام و مسلمانان فرمايد كه ايشان را سرپرستى و نگهدارى كند و يارى دهد و انتقام خونشان را بگيرد . زيرا اوزبك بن پهلوان ، فرمانرواى آذربايجان ، تنها سرگرم شكم‌خوارى و شهوترانى بود .\r\nاز مستى به هوش نمىآمد و اگر هم هوشيار مىشد وقت خود را به تخم مرغ بازى مىگذراند .\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nهرگز شنيده نشده بود كه هيچيك از فرمانروايان كارى مانند كار اوزبك بن پهلوان بكند و به راه راست نيايد و آنقدر سستى و بىغيرتى روا دارد كه شهرهايش گرفته شود . سرداران و سپاهيانش به قلمرو او چشم طمع دوزند و رعيتش به خشم آيند .\r\nهر گاه كسى مىخواست گروهى را گرد آورد و بر يكى از شهرها چيره شود ، اين كار را بىپروا انجام مىداد ، چنان كه ما در مورد بغدى و ايبك شامى و ايغان طائيسى اين وضع را ذكر كرديم .\r\nسرانجام خداى بزرگ به مردم بيچارهء اين شهرها به چشم مرحمت نگريست و دربارهء ايشان رحم كرد و اين جلال الدين خوارزمشاه را برانگيخت تا انتقام اسلام و مسلمانان را از گرجىها بگيرد و با مردم گرجستان كارى كند كه اينك خواهى ديد .\r\nبنابر اين مىگوئيم :\r\nدر اين سال ، در ماه شعبان ، ميان جلال الدين بن خوارزمشاه و گرجىها جنگى در گرفت .\r\nجلال الدين از هنگامى كه بدان نواحى رسيده بود ، پيوسته مىگفت :\r\n« مىخواهم به گرجستان حمله برم و با گرجىها بجنگم و سرزمينشان را بگيرم . »\r\nاز اين رو ، پس از تصرف آذربايجان ، كسى را به گرجستان فرستاد تا به گرجىها اعلان جنگ دهد .\r\nگرجيان پاسخ دادند كه :\r\n« مغولان هم تازه به ما حمله كرده‌اند . اين مغولان همان كسانى بودند كه آن بلا را به سر پدرت آوردند . با اينكه پدرت از تو\r\n\r\n","description":"","footnote":"","page_name":" 296 ","page_number":296},
  {"content":"\r\n\r\nنيرومندتر بود و كشور بيش‌تر و لشكر زيادترى داشت و اين مطالب را خود بهتر مىدانى .\r\nمغولان همهء شهرهاى شما را گرفتند . با اين همه ما به مغولان اعتنا نكرديم و هنگامى كه با ما در افتادند تنها كوشش آنها اين بود كه از چنگ ما جان سالم بدر برند . »\r\nگرجيان در پى اين پاسخ ، گردآورى لشكريان خويش را آغاز كردند و افزون بر هفتاد هزار مرد جنگى گرد آوردند .\r\nجلال الدين به سر وقت ايشان شتافت و شهر دوين را گرفت كه تعلق به گرجىها داشت و اين شهر را - چنان كه پيش از اين گفتيم - تازه از مسلمانان گرفته بودند .\r\nاز دوين جلال الدين به گرجستان رفت .\r\nگرجىها با او روبرو شدند و سخت‌ترين و بزرگ‌ترين جنگ را كردند .\r\nدر اين پيكار هر دو طرف پايدارى نشان دادند .\r\nولى سرانجام گرجىها شكست خوردند و جلال الدين فرمان داد تا از هر راه كه ممكن است خونشان را بريزند و هيچيك از ايشان را زنده نگذارند .\r\nآنچه بر ما محقق گرديده اين است كه بيست هزار گرجى در اين جنگ كشته شدند . اگر چه مىگفتند : شمارهء كشته‌شدگان بيش از اين بوده است .\r\nمىگفتند : همهء گرجىها به قتل رسيدند يا پراكنده شدند و بسيارى از بزرگانشان اسير گرديدند . از آن جمله شلوه ، فرمانرواى دوين ، بود .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\nبدين گونه ، شكست گرجىها قطعى گرديد .\r\nايوانى هم كه پيشواى گرجيان بود و همه به دستور وى كار مىكردند گريخت .\r\nگرجستان پادشاه نداشت و ملكه‌اى داشت . چه راست گفت پيغمبر خدا ، صلّى اللّه عليه و سلم آنجا كه فرمود : « قومى كه كار خود را به دست زنى بسپارد رستگار نخواهد شد . »\r\nهمين كه ايوانى شكست خورد و گريخت ، وى را دنبال كردند .\r\nاو به دژى كه گرجىها داشتند و در راه لشكريان جلال الدين قرار گرفته بود ، رفت .\r\nدر آن جا پناهنده شد و به دفاع از خويش پرداخت .\r\nجلال الدين كسانى را در آن جا گماشت كه دژ را در ميان گيرند و نگذارند كه ايوانى از دژ فرود آيد .\r\nلشكريان خود را نيز در شهرهاى گرجستان پراكنده ساخت تا گرجىها را غارت كنند و بكشند و زنان و فرزندانشان را اسير سازند و شهرهاى ايشان را ويران كنند .\r\nاگر از سوى تبريز براى جلال الدين پيشامدى روى نمىداد كه وى را ناچار به بازگشت سازد بىگمان بدون هيچگونه رنج و سختى گرجستان را مىگرفت زيرا مردمش از ميان رفته ، و همه يا كشته يا اسير يا پراكنده شده بودند .\r\n\r\n","description":"","footnote":"","page_name":" 298 ","page_number":298},
  {"content":"\r\n\r\n\r\nبازگشت جلال الدين خوارزمشاه به تبريز دست يافتن او بر شهر گنجه و زناشوئى او با همسر اوزبك بن پهلوان\r\nجلال الدين خوارزمشاه همين كه از شكست گرجيان اطمينان يافت و آسوده خاطر شد و داخل شهرهاى گرجستان گرديد و لشكريان خويش را در آن سرزمين پراكنده ساخت ، به ايشان فرمان داد كه با برادرش ، غياث الدين ، در آن جا بمانند .\r\nآنگاه خود به تبريز بازگشت .\r\nسبب بازگشت او اين بود كه وزير خود ، شرف الملك ، را در تبريز جانشين خويش ساخته بود تا آن شهر را نگاه دارد و در حسن انجام كارهاى مردم نظارت كند .\r\nبعد به دو خبر رسيد كه رئيس تبريز و شمس الدين طغرائى كه\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nسرآمد همهء كسانى بود كه در آن شهر اقامت داشتند ، و پيشوايان ديگر ، گرد هم آمده و با يك ديگر همدست شده و سوگند ياد كرده‌اند كه در برابر جلال الدين ايستادگى كنند و با او مخالفت ورزند و شهر را به اوزبك بن پهلوان برگردانند .\r\nاين سازشگران گفته بودند : « جلال الدين تازه به گرجستان رفته است . اگر ما از او برگرديم و از فرمانش سرپيچى كنيم و اوزبك بن پهلوان و لشكريانى را كه دارد پيش خود فراخوانيم ، جلال الدين ناچار خواهد شد كه باز گردد ، و همين كه برگشت ، گرجيان سر در پى وى خواهند نهاد و ديگر جائى براى وى در گرجستان نخواهند گذاشت .\r\nاز سوى ديگر اوزبك بن پهلوان و گرجيان با يك ديگر همدست خواهند شد و به دو حمله خواهند برد .\r\nبدين گونه شيرازهء كار وى از هم خواهد پاشيد و شكست وى قطعى خواهد شد . »\r\nضمنا چنين پنداشته بودند كه جلال الدين آهسته به گرجستان خواهد رفت و براى رعايت احتياط و دور ماندن از گزند گرجىها شتاب نخواهد ورزيد .\r\nشرف الملك ، وزير جلال الدين كه در تبريز بود ، همين كه از توطئه و همدستى ايشان خبردار شد ، براى جلال الدين پيام فرستاد و او را از آنچه روى داده بود ، آگاه ساخت جلال الدين هنگامى پيام وزير خود را دريافت كرد كه به گرجستان نزديك شده بود .\r\nدر اين باره هيچگونه اظهارى نكرد و نگذاشت كه همراهانش\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nاز توطئه تبريز سر درآورند . بلكه همچنان به راه خويش ادامه داد و شتابان به گرجستان رفت و با گرجيان روبرو شد و جنگ كرد و شكستشان داد .\r\nپس از فراغت از كار گرجىها به سرداران خود گفت : « به من خبر رسيده كه در تبريز چنين و چنان شده است . بنابر اين شما در گرجستان بمانيد تا بر هر كس كه دست مىيابيد او را بكشيد و شهرهاى گرجيان را نيز تا آنجا كه مىتوانيد ويران كنيد .\r\nمن پيش از شكست خوردن گرجيان خبر توطئه تبريز را به شما ندادم زيرا مىترسيدم كه از شنيدن اين خبر به شما سستى و بيم دست دهد . »\r\nبنابر اين آنان به همان حال در گرجستان ماندند و جلال الدين به تبريز بازگشت و رئيس تبريز و طغرائى و توطئه‌گران را گرفت .\r\nفرمان داد تا رئيس تبريز را در شهر بگردانند و هر كس كه از او ستمى ديده انتقام خويش را از او بگيرد .\r\nاين فرمان مايهء شادمانى مردم شد زيرا رئيس تبريز مردى ستمگر بود .\r\nجلال الدين ، پس از گرداندن او در شهر ، او را كشت .\r\nاما باقى توطئه گران را به زندان انداخت .\r\nهمين كه از سوى ايشان آسوده خاطر گرديد و كار شهر بر او راست شد با همسر اوزبك بن پهلوان ، كه دختر سلطان طغرل بود ، زناشوئى كرد .\r\nاين زناشوئى درست بود چون بر او ثابت شد كه اوزبك بن پهلوان سوگند خورده بود كه چنانچه يكى از مملوكان خويش به\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nنام . . . . [ ( 1 ) 
  ] را بكشد ، همسرش مطلقه باشد .\r\nبعد آن مملوك را كشته بود .\r\nچون در نتيجهء آن سوگند طلاق واقع شد جلال الدين همسرش را به عقد خويش در آورد و مدتى در تبريز ماند .\r\nاز تبريز لشكرى به گنجه فرستاد و آن شهر را گرفت . اوزبك بن پهلوان كه در گنجه مىزيست به قلعهء گنجه رفت و در آن جا پناهنده شد .\r\nشنيدم كه لشكريان جلال الدين در توابع اين قلعه تاخت و تاز كردند و به يغماگرى و گرفتن دارائى مردم پرداختند .\r\nاوزبك بن پهلوان كه چنين ديد ، براى جلال الدين پيام فرستاد و شكايت كرد و گفت :\r\n« من راضى نيستم كه در حق برخى از يارانم چنين ستم‌هائى روا دارند . بنابر اين از تو خواهش مىكنم كه دست اين چيره دستان را از چنين كارهائى كوتاه سازى . »\r\nجلال الدين نيز كسانى را به قلعهء گنجه فرستاد تا آن دژ را از دست درازى لشكريان وى و ديگران حفظ كنند .\r\n\r\n\r\n\r\n\r\n","description":"","footnote":"\r\n[ ( 1 ) 
  ] - اين نام از متن كتاب افتاده و جايش به همين شكل نقطه چين شده است .\r\nمترجم\r\n","page_name":" 302 ","page_number":302},
  {"content":"\r\n\r\n.\r\n\r\n","description":"","footnote":"","page_name":" 303 ","page_number":303},
  {"content":"\r\n\r\n.\r\n\r\n","description":"","footnote":"","page_name":" 304 ","page_number":304},
  {"content":"\r\n\r\n.\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n.\r\n\r\n","description":"","footnote":"","page_name":" 306 ","page_number":306},
  {"content":"\r\n\r\n.\r\n\r\n","description":"","footnote":"","page_name":" 307 ","page_number":307},
  {"content":"\r\n\r\n.\r\n\r\n","description":"","footnote":"","page_name":" 308 ","page_number":308},
  {"content":"\r\n\r\n.\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n.\r\n\r\n","description":"","footnote":"","page_name":" 310 ","page_number":310},
  {"content":"\r\n\r\n.\r\n\r\n","description":"","footnote":"","page_name":" 311 ","page_number":311},
  {"content":"\r\n\r\n.\r\n\r\n","description":"","footnote":"","page_name":" 312 ","page_number":312},
  {"content":"\r\n\r\n.\r\n\r\n","description":"","footnote":"","page_name":" 313 ","page_number":313},
  {"content":"\r\n\r\n.\r\n\r\n","description":"","footnote":"","page_name":" 314 ","page_number":314},
  {"content":"\r\n\r\n.\r\n\r\n","description":"","footnote":"","page_name":" 315 ","page_number":315},
  {"content":"\r\n\r\n.\r\n\r\n","description":"","footnote":"","page_name":" 316 ","page_number":316},
  {"content":"\r\n\r\n.\r\n\r\n","description":"","footnote":"","page_name":" 317 ","page_number":317},
  {"content":"\r\n\r\n.\r\n\r\n","description":"","footnote":"","page_name":" 318 ","page_number":318},
  {"content":"\r\n\r\n.\r\n\r\n","description":"","footnote":"","page_name":" 319 ","page_number":319},
  {"content":"\r\n\r\n.\r\n\r\n","description":"","footnote":"","page_name":" 320 ","page_number":320},
  {"content":"\r\n\r\n.\r\n\r\n","description":"","footnote":"","page_name":" 321 ","page_number":321},
  {"content":"\r\n\r\n.\r\n\r\n","description":"","footnote":"","page_name":" 322 ","page_number":322},
  {"content":"\r\n\r\n.\r\n\r\n","description":"","footnote":"","page_name":" 323 ","page_number":323},
  {"content":"\r\n\r\n.\r\n\r\n","description":"","footnote":"","page_name":" 324 ","page_number":324},
  {"content":"\r\n\r\n.\r\n\r\n","description":"","footnote":"","page_name":" 325 ","page_number":325},
  {"content":"\r\n\r\n.\r\n\r\n","description":"","footnote":"","page_name":" 326 ","page_number":326},
  {"content":"\r\n\r\n.\r\n\r\n","description":"","footnote":"","page_name":" 327 ","page_number":327},
  {"content":"\r\n\r\n.\r\n\r\n","description":"","footnote":"","page_name":" 328 ","page_number":328},
  {"content":"\r\n\r\n.\r\n\r\n","description":"","footnote":"","page_name":" 329 ","page_number":329},
  {"content":"\r\n\r\n.\r\n\r\n","description":"","footnote":"","page_name":" 330 ","page_number":330},
  {"content":"\r\n\r\n.\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n.\r\n\r\n","description":"","footnote":"","page_name":" 332 ","page_number":332},
  {"content":"\r\n\r\n.\r\n\r\n","description":"","footnote":"","page_name":" 333 ","page_number":333},
  {"content":"\r\n\r\n.\r\n\r\n","description":"","footnote":"","page_name":" 334 ","page_number":334},
  {"content":"\r\n\r\n.\r\n\r\n","description":"","footnote":"","page_name":" 335 ","page_number":335},
  {"content":"\r\n\r\n.\r\n\r\n","description":"","footnote":"","page_name":" 336 ","page_number":336},
  {"content":"\r\n\r\n.\r\n\r\n","description":"","footnote":"","page_name":" 337 ","page_number":337},
  {"content":"\r\n\r\n.\r\n\r\n","description":"","footnote":"","page_name":" 338 ","page_number":338},
  {"content":"\r\n\r\n.\r\n\r\n","description":"","footnote":"","page_name":" 339 ","page_number":339},
  {"content":"\r\n\r\n.\r\n\r\n","description":"","footnote":"","page_name":" 340 ","page_number":340},
  {"content":"\r\n\r\n.\r\n\r\n","description":"","footnote":"","page_name":" 341 ","page_number":341},
  {"content":"\r\n\r\n.\r\n\r\n","description":"","footnote":"","page_name":" 342 ","page_number":342},
  {"content":"\r\n\r\n.\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n.\r\n\r\n","description":"","footnote":"","page_name":" 344 ","page_number":344},
  {"content":"\r\n\r\n.\r\n\r\n","description":"","footnote":"","page_name":" 345 ","page_number":345},
  {"content":"\r\n\r\n.\r\n\r\n","description":"","footnote":"","page_name":" 346 ","page_number":346},
  {"content":"\r\n\r\n.\r\n\r\n","description":"","footnote":"","page_name":" 347 ","page_number":347},
  {"content":"\r\n\r\n.\r\n\r\n","description":"","footnote":"","page_name":" 348 ","page_number":348},
  {"content":"\r\n\r\n.\r\n\r\n","description":"","footnote":"","page_name":" 349 ","page_number":349},
  {"content":"\r\n\r\n.\r\n\r\n","description":"","footnote":"","page_name":" 350 ","page_number":350},
  {"content":"\r\n\r\n.\r\n\r\n","description":"","footnote":"","page_name":" 351 ","page_number":351},
  {"content":"\r\n\r\n.\r\n\r\n","description":"","footnote":"","page_name":" 352 ","page_number":352},
  {"content":"\r\n\r\n.\r\n\r\n","description":"","footnote":"","page_name":" 353 ","page_number":353},
  {"content":"\r\n\r\n.\r\n\r\n","description":"","footnote":"","page_name":" 354 ","page_number":354},
  {"content":"\r\n\r\n.\r\n\r\n","description":"","footnote":"","page_name":" 355 ","page_number":355},
  {"content":"\r\n\r\n.\r\n\r\n","description":"","footnote":"","page_name":" 356 ","page_number":356},
  {"content":"\r\n\r\n.\r\n\r\n","description":"","footnote":"","page_name":" 357 ","page_number":357},
  {"content":"\r\n\r\n.\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n.\r\n\r\n","description":"","footnote":"","page_name":" 359 ","page_number":359},
  {"content":"\r\n\r\n.\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n.\r\n\r\n","description":"","footnote":"","page_name":" 361 ","page_number":361},
  {"content":"\r\n\r\n.\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n.\r\n\r\n","description":"","footnote":"","page_name":" 363 ","page_number":363},
  {"content":"\r\n\r\n.\r\n\r\n","description":"","footnote":"","page_name":" 364 ","page_number":364},
  {"content":"\r\n\r\n.\r\n\r\n","description":"","footnote":"","page_name":" 365 ","page_number":365},
  {"content":"\r\n\r\n.\r\n\r\n\r\n","description":"","footnote":"","page_name":" 366 ","page_number":366}
  ]