[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامهء كتاب 1 ","page_number":1},
  {"content":"\r\n . \r\n","description":"","footnote":"","page_name":" شناسنامهء كتاب 2 ","page_number":2},
  {"content":"\r\n\r\nشرح كفاية الاصول\r\n( جلد سوم )\r\nنويسنده : استاد على محمدى خراسانى\r\n\r\n","description":"","footnote":"","page_name":" شناسنامهء كتاب 3 ","page_number":3},
  {"content":"\r\n\r\nمحمدى ، على ، 1337 - شارح .\r\nشرح كفاية الاصول ( ج 3 ) / نويسنده على محمدى . - قم : الامام الحسن بن على عليه السلام ، 1385 .\r\n5 ج .\r\n000 / 100 ريال ( دوره 5 جلدى ) - ( ج 1 ) isbn 964 - 92915 - 6 - 3\r\n( ج 2 ) isbn 964 - 92915 - 7 - 1\r\n( ج 3 ) isbn 964 - 92915 - 8 - X\r\n( ج 4 ) isbn 964 - 92915 - 9 - 8\r\n( ج 5 ) isbn 964 - 92915 - 4 - 7\r\nفهرستنويسى براساس اطلاعات فيپا .\r\nكتابنامه به صورت زيرنويس\r\n1 . آخوند خراسانى ، محمدكاظم بن حسين ، 1255 - 1329 ق .\r\nكفاية الاصول - نقد و تفسير .\r\n2 . اصول فقه شيعه - الف - آخوند خراسانى ، محمدكاظم بن حسين ، 1255 - 1329 ق .\r\nكفايةالاصول ، شرح . ب . عنوان . ج . عنوان : كفاية الاصول . شرح -\r\n7028 ك 3 آ / 159 BP\r\n312 / 297\r\nشناسنامهء كتاب\r\nنام كتاب : شرح كفاية الاصول ( 3 )\r\nنوينسده : على محمدى خراسانى\r\nناشر : الامام الحسن بن على عليه السلام\r\nچاپ وصحافى : دفتر تبليغات\r\nنوبت چاپ : چهارم / 1385\r\nتيراژ : 2000 نسخه\r\nقيمت دوره : 10000 تومان\r\nمركز پخش :\r\n7702923 ( 0251 )\r\nشابك : 3 - 6 - 92915 - 964\r\nISBN : 964 - 92915 - 6 - 3\r\n\r\n","description":"","footnote":"","page_name":" شناسنامهء كتاب 4 ","page_number":4},
  {"content":"\r\n\r\n\r\nجلد سوم\r\n\r\nفهرست مطالب جلد سوم\r\nمباحث اصلى اجتماع امر و نهى 1\r\nتنبيهات مسئله 37\r\nفصل سوّم ( دلالت نهى بر فساد و بطلان عبادت يا معامله ) 90\r\nمقدمات بحث 90\r\nامر اول 90\r\nامر دوم 91\r\nامر سوم 94\r\nامر چهارم 97\r\nامر پنجم 101\r\nامر ششم 103\r\nامر هفتم 110\r\nامر هشتم 111\r\nمقام اوّل در عبادات 117\r\nمقام دوّم در معاملات 124\r\nمقصد سوم ( باب مفاهيم ) 134\r\nفصل اوّل 139\r\nجملهء شرطيّه 139\r\nبيان سه امر در خاتمه 157\r\nامر اول 157\r\nامر دوم ( تعدد شرط و وحدت جزاء ) 163\r\nامر سوم ( تداخل اسباب و مسبّبات ) 168\r\nفصل دوم ( مفهوم وصف ) 184\r\nفصل سوم ( مفهوم غايت ) 197\r\nفصل چهارم ( جمله استثنائيّه ) 204\r\nدلالت انّما بر حصر 210\r\nدلالت بل بر حصر 212\r\n\r\n","description":"","footnote":"","page_name":" شناسنامهء كتاب 5 ","page_number":5},
  {"content":"\r\n\r\nمسند اليه معرّف به الف و لام : 214\r\nفصل پنجم ( مفهوم لقب و عدد ) 217\r\nمقصد چهارم ( عام و خاص ) 219\r\nفصل اوّل 219\r\nفصل دوم 225\r\nالفاظ عموم 225\r\nفصل سوم ( مصاديق الفاظ عموم ) 230\r\nنكره در سياق نفى 230\r\nكل و اخوات او 232\r\nجمع و مفرد با الف و لام 233\r\nفصل چهارم ( حجيّت عامّ بعد از تخصيص ) 235\r\nفصل پنجم ( مخصّص مجمل يا اجمال الخاصّ ) 244\r\nمقام اول در شبهه مفهوميّه 245\r\nمقام دوم در شبههء مصداقيه 247\r\nايقاظ 254\r\nتوهم و دفع توهّم 259\r\nمطلب آخر 268\r\nفصل ششم ( تمسك به عامّ پيش از فحص از مخصّص ) 271\r\nفصل هفتم ( خطابات شفاهى ) 279\r\nفصل هشتم ( ثمره بحث از خطابات شفاهى ) 294\r\nفصل نهم ( عود ضمير به بعض افراد عام ) 302\r\nفصل دهم ( تخصيص عامّ به وسيلهء خاصّ مفهومى ) 309\r\nفصل يازدهم ( استثناء عقيب جمل متعدد ) 315\r\nفصل دوازدهم ( تخصيص قرآن با خبر واحد ) 322\r\nفصل سيزدهم ( دوران بين نسخ و تخصيص ) 330\r\nبحثى پيرامون امكان نسخ 339\r\nمسئله بداء 345\r\nمقصد پنجم ( مطلق و مقيد ، مجمل و مبين ) 352\r\nفصل اول 352\r\nتعريف و الفاظ مطلق و مقيد 352\r\n\r\n","description":"","footnote":"","page_name":" شناسنامهء كتاب 6 ","page_number":6},
  {"content":"\r\n\r\nالفاظ مطلق 354\r\n1 - اسم جنس 354\r\n2 - علم جنس 358\r\n3 - مفرد با الف و لام 361\r\nجمع با الف و لام 363\r\n5 - اسم نكره 365\r\nفصل دوم ( مقدمات حكمت ) 370\r\nمقدمات سه‌گانهء حكمت 371\r\nانواع انصراف 377\r\nفصل سوم ( احكام مطلق و مقيّد ) 382\r\nفصل چهارم ( مجمل و مبين ) 392\r\nمقصد ششم ( امارات معتبره ) 395\r\nمباحث قطع 400\r\nامر اول 407\r\nامر دوم ( تجرّى و انقياد ) 416\r\n\r\n","description":"","footnote":"","page_name":" شناسنامهء كتاب 7 ","page_number":7},
  {"content":"\r\n . \r\n","description":"","footnote":"","page_name":" شناسنامهء كتاب 8 ","page_number":8},
  {"content":"\r\n\r\n\r\n[ ادامهء مقصد دوم نواهى 
  ]\r\n\r\n[ ادامهء فصل دوم اجتماع امر و نهى در شىء واحد 
  ]\r\n\r\nمباحث اصلى اجتماع امر و نهى\r\nبحث ما در اين بود كه آيا اجتماع امر و نهى در فعل واحد جايز و ممكن است ؟ يا محال و ممتنع ؟ در پاسخ اين مسئله سه قول وجود داشت كه در آغاز مسئله گذشت . به عقيدهء مرحوم آخوند به پيروى از مشهور ، اجتماع امر و نهى در شيئى واحد محال و ممتنع است و ايشان امتناعى هستند . ( البته خود امتناعىها چند گروه مىشوند ، از قبيل : مرجّحين جانب امر ، مرجّحين جانب نهى ، قائلين به مساوات و . . . كه بحث بعدى است . ) و براى اثبات مدّعاى خود تحقيقى را آغاز مىكنند كه با يك تير چند نشان زدن است . يعنى ضمن اين تحقيق هم ادله و استدلالهاى قول به جواز يا اقوال ديگر ابطال مىشود و هم پاسخ شبهاتى كه گفته شد ، يا ممكن است كسى بگويد ، داده مىشود و هم قول حق يعنى امتناع اثبات مىگردد . اين تحقيق منوط به تمهيد چهار مقدّمه است و تا اين تمهيدات را نينديشيم به جائى نمىرسيم :\r\n\r\n[ دليل امتناع و بيان مقدمات چهارگانه مرحوم آخوند 
  ]\r\nقوله : إحداها :\r\n\r\nمقدّمه اوّل : در اين مقدّمه اين بحث مطرح مىشود كه احكام شرعيّه داراى چند مرتبه هستند ؟\r\nمشهور براى حكم شرعى دو مرتبه قائلند : 1 - مرتبه انشاء و جعل كه مرحلهء تصويب و تشريع قانون است . و لو هنوز به مردم اعلام و ابلاغ نشده و اين قانون به صورت جلسه سرّى در هيئت دولت يا در مجلس گذرانده شده است 2 - مرتبهء فعليّت و اجراء كه پس از اعلام و ابلاغ رسمى بايد افرادى كه مشمول اين قانون هستند ، بدان عمل كنند و هيچ عذرى از آنان پذيرفته نيست . شرط فعليّت و تنجّز ، علم و اطّلاع از قانون است . ولى مرحوم آخوند در كفايه ج 2 در بحث جمع ميان حكم ظاهرى و واقعى چهار مرتبه قائل شده است : 1 - مرتبهء شأنيّت و اقتضاء 2 - مرتبهء تشريع و انشاء 3 - مرتبهء فعليّت و اجراء 4 - مرتبهء تنجّز كه پس از ابلاغ و اطلاع بايد تمكّن از پياده كردن هم داشته\r\n\r\n","description":"","footnote":"","page_name":" 1 ","page_number":9},
  {"content":"\r\n\r\nباشند تا حكم در حق آنان منجّز شود يعنى مخالفتش عقاب داشته باشد و افراد معذور نباشند . البته فعلا مرحوم آخوند هم از مشهور پيروى كرده و روى همان دو مرتبه بحث كرده است .\r\nبحث ديگرى مطرح است كه آيا احكام شرعيّه ( پنج حكم تكليفى ) تماما با يكديگر متضاد هستند ؟ يعنى وجوب با هريك از چهار حكم ديگر تضادّ دارد ؟ استحباب هكذا ؟\r\nو . . . يا ميان بعضى از آنها با بعض ديگر تضادّ است و برخى با برخى تضادّ ندارند ؟ باز رأى مشهور آنست كه اين احكام خمسه با يكديگر تضادّ دارند . مرحوم آخوند هم اين رأى را اختيار كرده و مىفرمايند : بدون ترديد احكام خمسه در تضادّ با يكديگرند .\r\n[ ولى اين تضادّ به مرتبه صلاح و فساد يا مصلحت و مفسده مربوط نمىشود ، زيرا در اين مرحله هيچ مانعى ندارد كه عمل واحدى بنام ضرب اليتيم هم داراى مصلحت باشد - اگر به‌عنوان تأديب باشد - و هم داراى مفسده باشد - اگر به عنوان انتقام‌جوئى باشد - و نيز اين تضادّ به مرتبهء حسن و قبح ذاتى و اقتضائى هم ارتباطى ندارد ، زيرا چه‌بسا عمل واحدى اگر معنون به‌عنوان عدل شود ، حسن ذاتى داشته باشد و اگر عنوان ظلم برآن منطبق شود ، متّصف به قبح ذاتى شود . يا مثلا صدق اگر منجى باشد ، مقتضى براى حسن است و اگر مهلك باشد ، موجب قبح است . و نيز اين تضاد به مرحلهء دو حكم انشائى هم مربوط نمىشود ، زيرا هيچ محال ذاتى پيش نمىآيد كه مولى براى نماز جعل وجوب كند و براى غصب جعل حرمت و نماز در مكان غصبى به دو عنوان داراى دو حكم انشائى باشد . حالا اگر بخاطر عبث بودن از مولاى حكيم صادر نشود ، بحث ديگرى است . ولى در كل تضادّى در ميان نيست . و نيز ميان يك حكم انشائى و يك حكم فعلى هم تضادّى نيست . چون در عرض هم و در يك مرتبه نيستند . و مانعى ندارد كه از سوى شارع در حق فلان عمل وجوب تشريع شود و بالاصالة محكوم به وجوب باشد ولى فعلا بنا به دلائلى محكوم به حرمت يا حكم ديگر باشد ، كما اينكه مقدّمهء منحصره واجب اگر يك امر حرامى باشد مثل تصرّف در زمين غصبى ، اين و لو ذاتا حرام است ولى فعلا از باب مقدّمهء منحصره براى واجب مهم‌تر ، حرام فعلى نمىشود . و اين كار واجب است . 
  ]\r\n\r\n","description":"","footnote":"","page_name":" 2 ","page_number":10},
  {"content":"\r\n\r\nاين تضادّ ميان احكام به مرحلهء فعليّت و بعث و زجر مربوط مىشود و ميان وجوب و حرمت در اين مرتبه كمال منافات و معاندت وجود دارد . زيرا محال است كه در آن واحد نسبت به عمل واحد هم ارادهء حقيقى به فعل آن در نفس مولى پديد آيد و بعث فعلى داشته باشد و هم ارادهء قلبى به ترك يا كراهت آن پيدا شود و زجر فعلى داشته باشد . زيرا چنين چيزى اجتماع ضدّين است كه به اجتماع نقيضين برمىگردد و از محالات ذاتيّه است . ( همان‌طور كه در جهان تكوين امكان ندارد كه شما هم فردى را به راهى بكشانيد و نزديك كنيد و هم در همان آن ، او را از آن مسير دور كنيد و بازبداريد . )\r\nبحث ما هم در مسئله اجتماع امر و نهى در جواز و امتناع اجتماع دو حكم فعلى است كه آيا ممكن است شىء واحد هم بالفعل واجب باشد و هم حرام يا نه ؟ و گرنه دو حكم انشائى يا شأنى كه بحثى ندارد . و ديديم كه در مرحله فعليّت جمع ميان دو حكم از احكام خمسه در شيئى واحد از قبيل اجتماع ضدّين است .\r\nقوله : فاستحالة : از اين مقدّمه نتيجه مىگيريم كه امتناع و استحالهء اجتماع امر و نهى در شيئى واحد از مواردى است كه نفس تكليف فعلى از سوى مولى محال است . و اجتماع ضدين يا نقيضين در ارادهء مولى است كه استحالهء ذاتيّه دارد ، و اصل توجّه چنين امر و نهيى از سوى مولى به فلان عمل ، محال است . و اين‌گونه نيست كه نفس تكليف امكان ذاتى داشته باشد ولى متعلّق آن محال باشد . در اينجا مكلف قدرت بر امتثال ندارد اين مورد نامش تكليف به محال است نه تكليف محال . اگر اين مورد از مواردى بود كه نفس تكليف محال بود بايد بگوئيم : حتى بر مسلك بعض اشاعره هم كه تكليف به محال را جايز مىدانند ، ( و مىگويند : امر به فعل مشروط با علم آمر به انتفاء شرط جايز است . )\r\nاجتماع امر و نهى جايز نيست . چون نفس تكليف محال است و آنها هم مثل ما اين را قبول دارند .\r\nقوله : ثانيتها :\r\n\r\nمقدّمهء دوّم : در آغاز ، فرق اسم و عنوان را از زبان مرحوم آخوند مىآوريم :\r\nاسم عبارتست از مبادى و عناوين متأصّل و اصيل و واقعيّت‌دار كه در خارج مابازاء و مطابق و مصداق دارند . چه از اسماء ذوات باشند ، مثل انسان و فرس و بقر و . . . يا زيد و\r\n\r\n","description":"","footnote":"","page_name":" 3 ","page_number":11},
  {"content":"\r\n\r\nعمر و بكر و . . . و چه از اسماء معانى و صفات باشند ، مثل علم و قدرت و . . . قيام و جلوس و . . .\r\nعنوان عبارتست از مبادى و خصوص عناوينى كه صددرصد اعتبارى و انتزاع هستند و در عالم اعتبار و فرض وجود دارند و ذهن ما آنها را از واقعيّت خارجى انتزاعى مىكند ، و گرنه خود آنها مستقيما مابازاء خارجى ندارند . مثل ملكيّت و زوجيّت و رقيّت و حريّت و حريّت و غصبيّت و صلاتيّت و . . . در خارج ، حقيقت واحدى به نام صلاة يا حجّ نداريم ، بلكه شارع مقدس ميان مجموعه‌اى از مقولات گوناگون كه در كنار يكديگر انجام مىگيرند ، وحدتى اعتبار كرده و نامش را حجّ يا نماز و . . . گذاشته است . در اصطلاح مرحوم آخوند بخش اوّل ( مبادى متأصّل ) محمولات بالضميمه نام دارند و بخش دوّم ( مبادى اعتبارى و انتزاعى ) خارج محمول نام دارد ، يعنى چيزى كه خارج از ذات و محمول بر ذات است .\r\nالبتّه از ديدگاه محشّين كفايه ، ميان اسم و عنوان فرقى نيست و تفريق آخوند ( ره ) هم در ما نحن فيه ثمره‌اى ندارد .\r\nبا توجه به اين نكته مىگوئيم : افعال اختياريّهء ما كه متعلّق احكام شرعيه هستند يك سلسله عناوين و اسماء دارند ، مثلا نامشان ضرب و قتل و . . . يا صلاة و غصب و . . . است و يك حقيقت و واقعيّت خارجى دارند ، يعنى همان چيزى كه ما فاعل و جاعل و موجد آن هستيم و در خارج توسّط ما ايجاد مىشود . يعنى حركات صلاتى و غصبى و . . . ( همچنين اعيان خارجيّه كه موضوعى براى احكام هستند ، داراى اسامى و عناوينى هستند و داراى حقيقت و واقعيّتى ، مثلا در قضيّهء آب پاك است ، شراب حرام است و . . . عنوان و اسم كلمه ، آب و شراب و . . . است ولى معنون و مسمّى ، آن واقعيّت خارجى آب و شراب است كه در خارج موجود و داراى آثار و خواصّى است . )\r\nحال آيا موضوع يا متعلّق احكام شرعيّه همين عناوين كلى و اسامى است ؟ يا معنونات و مسمّيات و واقع خارجى نماز و غصب ، آب و خمر و . . . ؟ مرحوم آخوند مىفرمايد :\r\nترديدى نيست كه متعلّق احكام همان فعل مكلّف است يعنى فعلى كه مكلّف در صدد ايجاد آن در خارج است و آن واقعيّت خارجى اين كارها است نه اسم فعل يا عنوان\r\n\r\n","description":"","footnote":"","page_name":" 4 ","page_number":12},
  {"content":"\r\n\r\nانتزاعى و اعتبارى فعل . صلاة واقعى متعلّق وجوب است نه اسم صلاة و عنوان صلاتى .\r\nپس حكم در واقع مربوط به معنونات مىشود .\r\nقوله : ضرورة : دليل اينكه احكام به عناوين و طبايع تعلّق نمىگيرد و به واقع خارجى بار مىشود ، آنست كه احكام شرعيّه تابع ملاكات ( مصالح و مفاسد ) مىباشند و اين ملاكات بر واقع و حقيقت نماز يا غصب در خارج مترتّب است و آنها داراى مفسده يا مصلحت هستند بعث و زجر فعلى هم به جانب آنها است ، نه اينكه عنوان صلاتى يا غصبى مصلحت يا مفسده‌دار باشد و بعث و زجر به جانب آن باشد . پس احكام هم بر واقع نماز و غصب و معنون به اين عناوين مترتب مىشود .\r\nقوله : و امّا يؤخذ : سؤال : اگر احكام حقيقتا به معنون و مسمّى تعلق مىگيرد ، پس چرا در خطاب شارع و لسان دليل عنوان كلّى صلاتى و غصبى اخذ شده و فرموده است : « صلّ و لا تغصب ؟ »\r\nدر جواب مىفرمايد : اين عناوين مرآتيّت دارند و عنوان مشير هستند و به واسطه اين‌ها به آن متعلّقات واقعى اشاره مىشود ، نه اينكه عنوان صلاة من حيث هى و به عنوان يك مفهوم كلّى و مستقل و قطع‌نظر از افراد ، متعلّق حكم باشد . عنوان و مفهوم كلّى كه مصلحت يا مفسده ندارد ، اين نماز خارجى است كه معراج مؤمن و قربان كلّ تقى است و اين غصب خارجى است كه مفسده دارد و حرام است نه عنوان و مفهوم غصب .\r\nقوله : به مقدار الغرض : عنوانى كه در خطاب اخذ مىشود به تناسب سعه و ضيق عرض مولى ، توسعه يا تضييق پيدا مىكند . يعنى اگر مطلق صلاة در غرض مولى نقش دارد ، امر را روى همين عنوان مىبرد و اگر حصّه‌اى\r\nاز صلاة با طهارت و استقبال و . . . محصّل غرض باشد همين عنوان محدودتر را متعلّق امر قرار مىدهد و بوسيلهء آن به مصاديق و واقعيّات خارجى اشاره مىكند .\r\nنتيجهء اين مقدمه : يكى از دو مبناى قول به جواز اجتماع ، عدم سرايت است . يعنى وقتى كه مىگويند : حكم در ظاهر خطاب روى عنوان رفته و از عنوان به معنون سرايت نمىكند و عنوان هم دو تا است و مانعى ندارد كه يكى واجب و ديگرى حرام باشد ، با\r\n\r\n","description":"","footnote":"","page_name":" 5 ","page_number":13},
  {"content":"\r\n\r\nبيانات مرحوم آخوند در مقدّمهء دوّم ، اين مبنا باطل مىشود و معلوم مىشود كه حكم واقعا از آن معنون است و عنوان موضوعيّتى ندارد و جاى سرايت است .\r\nقوله : ثالثتها :\r\n\r\nمقدّمه سوّم دربارهء اينست كه گاهى تعدّد عنوان ، موجب تعدّد معنون مىشود .\r\nمثل عناوينى كه متباين و متضاد هستند . از قبيل : انسان و فرس كه دو عنوان است و هركدام معنونى دارد . و زيد و بكر ، و ابيض و اسود . ولى آيا لزوما و به صورت قاعده كلى ، تعدّد عنوان موجب تعدّد معنون مىشود يا خير ؟\r\nمرحوم آخوند مىفرمايد : لزوما چنين نيست و تعدّد وجه و عنوان باعث تعدّد معنون و مسمّى نمىشود و چه‌بسا عناوين فراوانى بر يك معنون و مصداق ، منطبق و صادق باشند و از يك معنون حكايت كنند . اين مطلب با مراجعه به وجدان روشن مىشود . زيرا ملاحظه مىكنيم كه مثلا بر زيد هم عنوان فقيه منطبق است و هم عنوان هاشمى و عادل و . . . در حالى كه زيد كه شخص واحدى بيش نيست .\r\nبهترين شاهد بر مدّعاى ماء وجود اقدس بارىتعالى است كه قطعا و به حكم براهين متعدّدى كه در توحيد ذاتى در بخش واحديّت و احديّت اقامه شده است ، او هم واحد است و هم احد ، هم فرد است و هم وتر و بسيط الحقيقه از جميع جهات و واحد به وحدت حقّهء حقيقيّه است و هيچ جهت كثرتى در آن وجود راه ندارد ، نه كثرت درون‌ذاتى كه نشانهء تركيب است و نه كثرت برون‌ذاتى كه نشانهء كثرت و شرك است . و مع الوصف كه يك ذات واحد احد فرد وتر صددرصد بسيط است . جميع اسماء حسنى و صفات عليا ( چه صفات جمال و ثبوتى از قبيل علم و قدرت و اراده و . . . و چه سلبى و جلالى از قبيل :\r\nجسم نبودن ، مركّب نبودن و . . . ) براى آن ذات ثابت و برآن ذات صادق است . البته اين عناوين از جهت مفهومى با يكديگر مغايرت دارند ، ولى از حيث مصداقى هيچ مغايرتى ميان آنها وجود ندارد و تمام آنها به يك وجود موجودند و همه عين يكديگر و عين ذات هستند ( توحيد صفاتى ) و به قول شاعر :\r\n عباراتنا شتّى و حسنك واحد * و كلّ الى ذاك الجمال يشير \r\nوقتى عناوين متعدّد بر ذات واحد بسيط من جميع الجهات صدق كند ، پس بر ذوات\r\n\r\n","description":"","footnote":"","page_name":" 6 ","page_number":14},
  {"content":"\r\n\r\nديگر كه جهت كثرتى در آنها وجود دارد بطريق اولى قابل صدق است . پس تعدّد عنوان موجب تعدّد معنون نمىشود . با توجه به اين مقدّمه مبناى ديگر قول به جواز هم ابطال مىشود : قائل به جواز يا مىگويد كه حكم از عنوان به معنون سرايت نمىكند . اين بيان در مقدمهء دوم ابطال شد . و يا مىگويد : برفرض سرايت ، تعدد عنوان موجب تعدد معنون مىشود و محذورى ندارد كه از دو معنون يكى واجب و ديگرى حرام باشد . ولى از ما ذكر نامعلوم شد كه تعدّد عنوان موجب تعدّد معنون نمىشود و اين مبنا هم باطل است . پس قائلين به جواز سر تا پا خلع سلاح شدند .\r\nقوله : رابعتها : مقدّمات اساسى تحقيق و استدلال آخوند ( ره ) اين سه مقدّمه بود كه تشريح شد .\r\n\r\nو امّا مقدّمهء چهارم دربارهء دفع دو توهّم است كه از سوى صاحب فصول بيان شده است :\r\n\r\nتوهّم اوّل : به عقيده صاحب فصول مسئله جواز و امتناع اجتماع امر و نهى در شيئى واحد مبتنى بر مسئله معروف فلسفى يعنى اصالت وجود و اصالت ماهيّت مىباشد .\r\nبه اين بيان كه اگر ما در آن بحث فلسفى طرفدار اصالت وجود باشيم ، در مسألهء اصولى خودمان بايد امتناعى شويم و بگوئيم كه اين اجتماع از محالات است . زيرا وجود خارجى واحد است و واحد شخصى محال است هم واجب و هم حرام باشد . ولى اگر در آن بحث فلسفى طرفدار اصالت ماهيّت باشيم ، در مسئله خودمان بايد اجتماعى شويم ، زيرا در ما نحن فيه دو ماهيّت و طبيعت ( صلاة و غصب ) مطرح است و محذورى ندارد كه يكى امر و ديگرى نهى داشته باشد « 1 » حال آيا اين توهّم صحيح است ؟\r\nمرحوم آخوند مىفرمايد كه اين توهم فاسد است . زيرا از نظر فلسفى اين اصل مسلّم است كه يك وجود داراى يك ماهيّت است و محال است موجود به وجود واحد داراى دو يا چند ماهيّت باشد . البته يك موجود ممكن است در سير تكاملىاش مراحل گوناگونى را پشت سر بگذارد و از هر مرتبه ماهيّتى انتزاع شود و در هر مرحله حدّى داشته باشد . مثل\r\n\r\n\r\n","description":"","footnote":"\r\n( 1 ) - الفصول الغرويّة ، ص 126 - 125 .\r\n","page_name":" 7 ","page_number":15},
  {"content":"\r\n\r\nانسان كه در مرحله‌اى نطفه و جماد بود و در مرحله‌اى جسم نامى مىشود و در مرتبه‌اى حيوان و در مرتبهء بعد انسان مىشود و در سايهء حركت جوهرى به مرز تجرّد تامّ هم مىرسد . حال به طريق خلع و لبس يا لبس بعد از لبس ، و به قول مولانا :\r\n از جمادى مردم و نامى شدم * وز نما مردم ز حيوان سرزدم\r\nمردم از حيوانى و آدم شدم * پس چه ترسم كى ز مردن كم شدم\r\nبار ديگر هم بميرم از بشر * تا برآرم از ملائك بال‌وپر\r\nبار ديگر از ملك پرّان شوم * آنچه اندر وهم نايد آن شوم \r\nولى بحث ما در موردى است كه موجود واحد در عرض هم داراى دو ماهيّت و طبيعت باشد و دو ما هو داشته باشد . مثلا زيد هم انسان باشد و هم فرس ، چنين چيزى از محالات است چه اصالة الوجودى باشيم و چه اصالةالماهيّتى ، مگر ممكن است در آن واحد هم تمام ذات و حقيقت زيد ، انسان يعنى حيوان ناطق باشد و هم فرس يعنى حيوان صاهل باشد ؟ ماهيّات با يكديگر متباين هستند و اجتماع دو ماهيّت نوعيّه تامّه در يك وجود واحد شخصى محال است . در ما نحن فيه هم حركت در مكان غصبى شيئى واحد است و محال است وجود واحد باشد ولى دو ماهيّت داشته باشد ، بلكه هركجا دو مفهوم كلّى بر چيزى صدق كرد ، يقين بدانيم كه آن دو مفهوم ، يا هر دو عرضى و اعتبارى هستند و يا لااقل يكى از آنها عرضى است . و يا اگر هر دو ذاتى هستند ، هركدام معرّف بعض از ذات است نه تمام ذات . در مثال حركت در مكان غصبى ، نه عنوان غصبى يك مفهوم ماهوى است و نه عنوان صلاتى ، بلكه اين دو از مفاهيم اعتبارى و انتزاعى هستند و عين حقيقت حركت نيستند ، و حركت بر مسلك مشهور از مقولات ديگر است ( مقولهء اين يا وضع يا فعل و . . . ) و بر مسلك تحقيق كه مقولات عشر با يكديگر تباين كلّى دارند ؛ اصلا حركت از مقوله ماهيّات نيست كه جوهرى يا عرضى باشد بلكه قسيم ماهيّت بوده و از مفاهيم وجودى است كه از سنخ وجود خاص حكايت مىكند . تفصيل كلام در باب خودش صورت خواهد گرفت . « 1 » در نتيجه قول به اصالت وجود و ماهيّت در ما نحن فيه فرقى\r\n\r\n\r\n","description":"","footnote":"\r\n( 1 ) - نهاية الحكمة ، مرحله سوم ، فصل اول ، ص 89 .\r\n","page_name":" 8 ","page_number":16},
  {"content":"\r\n\r\nندارد . حركت در مكان غصبى وجود واحدى است و ماهيّت واحده هم دارد و سخن از دو ماهيّت نيست كه آن مبانى در اينجا كارگر باشد .\r\nقوله : كما ظهر :\r\n\r\nتوهّم دوّم : اين توهّم را نيز صاحب فصول مطرح كرده « 1 » و خودش جوابى داده و مرحوم آخوند جواب ديگرى مىدهند .\r\nامّا توهّم : در علوم عقلى اين بحث مطرح است كه جنس و فصل در محيط ذهن و به تحليل عقلى به دو وجود موجودند و وجود ذهنى جنس ( مثلا حيوانيّت ) غير از وجود ذهنى فصل ( مثلا ناطقيّت ) است . ولى آيا در وجود خارجى هم متعدّد هستند و به دو وجود موجود مىباشند و تركيب آن دو انضمامى است ؟ يا در خارج اتّحاد دارند و به حمل شايع بر يكديگر حمل مىشوند و تركيب آنها اتّحادى است ؟ ( البته به تبع جنس و فصل ، همين بحث در عوارض جنس و فصل نيز مطرح است : عوارض جنس مثل ماشى ، آكل ، نائم و . . . كه بر حيوان عارض مىشوند . و عوارض فصل مثل كاتب ، ضاحك و متعجّب و . . . كه بر ناطق عارض مىشوند .\r\nو بحث مىشود كه آيا عوارض جنس و فصل در خارج تعدّد وجودى دارند ؟ يا اتّحاد وجودى دارند ؟ مرحوم صاحب فصول اين بخش را نيز آورده است ولى مرحوم آخوند نياورده است ) حال متوهّم مىگويد كه مسئله جواز و امتناع در بحث ما ، مبتنى بر مسألهء تعدّد و وحدت جنس و فصل است . اگر در آنجا طرفدار اتّحاد جنس و فصل در وجود خارجى شديم ، در اينجا طرفدار امتناع مىشويم و مىگوئيم كه محال است شىء واحدى ( حركت در مكان غصبى ) به صرف داشتن دو عنوان كلّى ( صلاتيّت و غصبيّت ) هم واجب باشد و هم حرام . و اگر در آن مسئله به تعدّد و تكثّر وجودى جنس و فصل قائل شديم ، در ما نحن فيه به جواز اجتماع قائل مىشويم و مىگوئيم كه در حقيقت دو چيز داريم و مانعى ندارد كه يكى واجب و ديگرى حرام باشد .\r\nقوله : ضرورة : جواب مرحوم آخوند به اين توهّم يك جواب صغروى است : اساسا در مورد بحث ما دو عنوان صلاتى و غصبى كه بر حركت در ضمن نماز در مكان غصبى صدق مىكنند ، از قبيل جنس و فصل نيستند و دو مفهوم ماهوى نيستند بلكه دو مفهوم\r\n\r\n\r\n","description":"","footnote":"\r\n( 1 ) - الفصول الغرويّة ، ص 126 .\r\n","page_name":" 9 ","page_number":17},
  {"content":"\r\n\r\nاعتبارى مىباشند . زيرا حركت ، هر نوع كه باشد ( كمّى ، كيفى ، وضعى ، مكانى ) و در هر مكانى كه باشد ( مكان غصبى يا مكان مباح ) و از هر مقوله‌اى كه باشد ( مقولهء اين يا وضع يا فعل و . . . و يا ممكن است على التحقيق از مقولات نباشد . بلكه از نحوه وجود انتزاع شود و از مفاهيم وجودى و قسيم ماهيّت باشد ولى فعلا كارى به اين مبنا نداريم . ) يك حقيقت و ماهيّت بيشتر ندارد و آن ماهيّت فقط از نوع مقولهء فعل است يا از مقولهء اين است . . . و هرگز مختلف و متخلّف نمىشود خواه جزء نماز باشد يا نه ، مصداق غصب باشد يا نه . پس اساسا صلاة و غصب ، جنس و فصل اين حركت نيستند تا سخن از اتّحاد و تعدّد آن دو مطرح شود . اگر نماز جنس بود كه ذاتى مشترك از ذات جدا نمىشود ، در حالى كه صلاة از اين حركت قابل تفكيك است و نيز غصبيّت هم قابل تفكيك است ، زيرا اگر بود كه جدا نمىشد .\r\n( جواب فصول : ايشان جواب كبروى داده و فرموده‌اند : اصلا چه كسى گفته است كه جنس و فصل تعدّد وجودى دارند ؟ خير جنس و فصل در خارج و به حمل شايع اتّحاد وجودى دارند و در نتيجه مسألهء ما را نمىتوان برآن مسئله مبتنى كرد . ) « 1 »\r\n\r\n[ نظر مرحوم آخوند در اجتماع امر و نهى 
  ]\r\nقوله : اذا عرفت : پس از تمهيد مقدّمات مذكور به اصل استدلال مىپردازيم :\r\nباتوجّه به اينكه به حكم مقدّمهء چهارم مادّه اجتماع هم از لحاظ وجود و هم از لحاظ ماهيّت واحد است و يك وجود فقط داراى يك ماهيّت است ، اجتماع وجوب و حرمت و تعلّق امر و نهى به اين شىء واحد از محالات است . زيرا به حكم مقدمهء اول احكام خمسه با يكديگر تضاد دارند و اجتماع ضدين در شيئى واحد از محالات است ، آن هم مطلقا يعنى چه شىء واحد داراى عنوان واحد باشد و چه داراى دو عنوان باشد . اما اينكه شىء واحدى داراى عنوان واحد باشد ، از اوّل مسئله اين مورد را خارج كرديم و قطعا محال است كه مولى در آن واحد هم بگويد : « صلّ » و هم بگويد : « لا تصلّ » . و اما اينكه داراى دو عنوان باشد و به يكى متعلّق امر و به ديگرى متعلّق نهى قرار بگيرد . اين قسمت مورد بحث ماست مثل صلّ و لا تغصب اگر بپرسيد : چرا اجتماع ضدين در شىء واحد با دو عنوان\r\n\r\n\r\n","description":"","footnote":"\r\n( 1 ) - الفصول الغرويّة ، ص 126 .\r\n","page_name":" 10 ","page_number":18},
  {"content":"\r\n\r\nمحال است ؟ خواهيم گفت : به حكم مقدمهء ثانيه احكام از عناوين به معنونات سرايت مىكند و در واقع حكم روى حقيقت و واقع فعل مكلف بار شده است و اسم و عنوان موضوعيتى ندارند و عنوان مشير هستند و اگر بگوييد : چه مانعى دارد كه تعدد عنوان موجب تعدد معنون شود ؟ خواهيم گفت : به حكم مقدمهء سوم چنين نيست كه تعدد عنوان موجب تعدد معنون شود بلكه صد عنوان هم باشد معنون را عوض نمىكند . در نتيجه اگر شيئى واحد هم بخواهد متعلق امر فعلى باشد و هم متعلق نهى فعلى ، از محالات است . و هو المطلوب .\r\nقوله : و انّ غائلة : در حقيقت ادلهء قول به جواز اجتماع امر و نهى از همين‌جا شروع مىشود . ولى مرحوم آخوند به صورت رسمى از آخر صفحه 253 شروع مىكنند . مجوزين براى اثبات مدعاى خود دلايلى دارند :\r\nدليل اول : اين دليل از ميرزاى قمى است . « 1 » اگر بگوييم احكام شرعيه به افراد تعلق مىگيرند و فرد خارجى با خصوصيات فرديه تحت امر و نهى مىرود و از عباد ايجاد آن را مىطلبد ، در ما نحن فيه ناچار بايد امتناعى شويم . زيرا فرد خارجى واحد است و شيئى واحد محال است هم امر داشته باشد و هم نهى . و غائلهء اجتماع ضدّين به قوّت خودش باقى است .\r\nاما اگر بگوييم : احكام شرعيه به طبايع تعلق مىگيرند ، در ما نحن فيه اجتماعى مىشويم . زيرا امر به طبيعت صلاة و نهى به طبيعت غصب بار شده است و صلاة و غصب دو طبيعت جداگانه هستند . پس هيچ محذورى ندارد كه يكى امر و ديگرى نهى داشته باشد و غائلهء اجتماع ضدّين در اين فرض مرتفع مىشود . از آنجا كه طرفدار تعلّق احكام به طبايع هستيم در اينجا قائل به جواز مىشويم . )\r\nقوله : فانّ غاية : مرحوم آخوند اول مىفرمايند : نهايت كوشش خود را در تقريب و تبيين اين سخن به كار مىبنديم تا حق مطلب ميرزاى قمى ادا شود و سپس جواب مىدهيم و رد مىكنيم : آنهايى كه مىگويند : احكام به طبايع تعلق مىگيرد ، منظورشان طبيعت من حيث\r\n\r\n\r\n","description":"","footnote":"\r\n( 1 ) - قوانين الاصول ، ج 1 ، ص 141 - 140 .\r\n","page_name":" 11 ","page_number":19},
  {"content":"\r\n\r\nهى نيست . زيرا طبيعت من حيث هى هيچ حكمى ندارد و به فرمودهء حضرات : « الماهيّة من حيث هى لست الا هى » . مثلا مفهوم انسان همان مفهوم انسان است و هيچ حكم ديگرى ندارد . مفهوم صلاة و غصب هم مفهوم صلاة و غصب است . مفهوم نار مفهوم نار است ، مفهوم جسم مفهوم جسم است از اين حيث نه محكوم به احكام شرعيه از قبيل وجوب و حرمت و . . . است زيرا احكام روى ملاكات است و مفاهيم كه مصلحت يا مفسده ندارند تا واجب يا حرام باشند . ) و نه محكوم به احكام عاديه از قبيل حرارت و سوزانيدن براى آتش مىباشد . چون مفهوم نار كه سوزانندگى ندارد اين نار خارجى است كه عادتا مىسوزاند . ( و البته عقلى نيست زيرا شايد معجزه‌اى رخ دهد و نار بر خليل الرحمن گلستان شود . ) و نه محكوم به احكام و لوازم عقليه از قبيل تحيّز و مكان داشتن براى جسم است . مكان داشتن مربوط به جسم خارجى است ، و در خارج محال است جسمى بدون حيّز باشد . ولى مفهوم جسم كه مكانى را اشغال نمىكند و . . .\r\nبلكه منظور قائلين به طبايع اين است كه طبيعت مقيد به وجود ، متعلق امر و نهى واقع مىشود و در مورد طبيعت مقيّد به وجود سه چيز وجود دارد : 1 - ذات مقيّد كه خود طبيعت است . 2 - ذات قيد كه وجود است . 3 - تقيّد به اين قيد كه يك امر ذهنى و انتزاعى است . به قول بزرگان در اين‌گونه موارد تقيّد جزء است ( جزء ذهنى ) و خود قيد خارج از دايرهء مأمور به و قيد آن است . ( مثل نماز مقيد به طهارت كه تقيد نماز به اين قيد معتبر است و نماز مقيد امر دارد ؛ ولى خود طهارت و قيد خارج از تحت امر بوده و شرط نماز است نه جزء آنكه امر نفسى ضمنى داشته باشد . ) طبيعت مقيّده بگونه‌اى كه قيدش خارج و تقيّد به آن در مأمور به داخل باشد ، تحت امر و نهى رفته و بر اين مسلك ( طبيعت مقيّده ) هرگز دو متعلق امر و نهى اتحاد پيدا نمىكنند . ( تا بگوييم : چنين چيزى از محالات است ) يعنى نه در مرحلهء تعلق امر و نهى و بعث و زجر از سوى مولى اتحاد پيدا مىكنند و نه در مرحلهء اطاعت و عصيان از سوى مكلّف .\r\nاما در مقام اول : فرض مىكنيم كه امر روى يك طبيعت مقيّدهء ديگرى ( غصبيّت ) بار شده است . اين دو گرچه در وجود خارجى متحد هستند و به يك وجود موجودند ، ولى\r\n\r\n","description":"","footnote":"","page_name":" 12 ","page_number":20},
  {"content":"\r\n\r\nوجود خارجى كه تحت امر و نهى نيست ، طبيعت با تقيّدش كه امر ذهنى است تحت امر و نهى مىرود كه آن‌هم دو تا است . پس متعلق امر و نهى از آن حيث كه اتحاد دارند كه در وجود خارجى باشد ، از اين حيث متعلق امر و نهى نيستند و از آن حيث كه متعلق امر و نهى هستند كه طبيعت مقيّده باشد ؛ از اين جهت دو چيز هستند و اجتماع محال نيست و در حقيقت اجتماعى نيست .\r\nو اما در مقام دوم : وقتى دو طبيعت مقيده باشد ، چه مانعى دارد كه اطاعت به يكى از آن دو و عصيان به ديگرى حاصل شود و در نتيجه در سايه اطاعت و عصيان امر و نهى ساقط شوند ؟ در نتيجه امر و نهى در هيچ مرتبه‌اى در شيئى واحد جمع نمىشوند تا چنين چيزى محال باشد .\r\nقوله : و انت خبير : مرحوم آخوند در جواب اين دليل مىفرمايد : شما تلاش زيادى كرديد كه تعدد عنوان درست كنيد و بگوييد كه طبيعت مقيّده كذا و كذا و چون دو طبيعت است پس مانعى ندارد يكى امر و ديگر نهى داشته باشد . ولى ما در مقدمات استدلالمان گفتيم كه تعدد عنوان موجب تعدد معنون نمىشود و وحدت معنون را از بين نمىبرد ( مقدمه ثالثه ) و گفتيم كه اين عناوين و اسماء استقلال و موضوعيت ندارند و به صورت عنوان مشير اخذ شده‌اند و در حكم مرآت براى معنون هستند . احكام روى واقع و حقيقت فعل مكلف رفته است ، نه روى اسم و عنوان آن .\r\n( مقدمه ثانيه ) وقتى در حقيقت ، متعلق وجوب و حرمت يك فعل بود ، كماكان محذور به قوّت خود باقى است و اجتماعى ضدين لازم مىآيد كه محال است .\r\nقوله : كما ظهر : دليل دوم از ادلهء مجوزين كه باز هم از زبان محقق قمى مطرح است :\r\nامر به طبيعى نماز و نهى به طبيعى غصب تعلق مىگيرد و طبيعىها متعدد مىباشند ( دو تا هستند ) و لذا هيچ محذورى ندارد كه يكى واجب و ديگرى حرام باشد . البته هر دو كلى در مورد واحدى تصادق پيدا مىكنند و داراى يك مادهء اجتماع مىباشند كه همان حركات در مكان غصبى در ضمن نماز مىباشد . ولى اين مورد اجتماع يا فرد و مصداق خارجى مستقيما مأمور به يا منهى عنه نيست ، بلكه مقدمهء طبيعى و كلى است كه متعلق امر\r\n\r\n","description":"","footnote":"","page_name":" 13 ","page_number":21},
  {"content":"\r\n\r\nو نهى بود ، و وقتى فرد خارجى مقدمه شد مىگوييم كه اولا ما اصل ملازمه ميان مقدمه و ذى المقدمه را قبول نداريم يعنى چنين نيست كه اگر ذى المقدمه واجب بود مقدمه هم واجب باشد ، يا اگر ذى المقدمه حرام بود مقدمه هم حرام باشد تا اجتماع وجوب و حرمت در شيئى واحد پيش آيد . ثانيا برفرض قبول ملازمه ، اجتماع ايجاب و تحريم نفسى محال است اما اجتماع ايجاب و تحريم غيرى محال نيست . ثالثا اصلا اجتماعى پيش نمىآيد ، بلكه از دو طبيعى و ذى المقدمه هركدام كه اهم بود ، همان حكمش فعلى مىشود و مقدمه در حكم شرعى تابع او است و يك حكم بيشتر ندارد . رابعا مقدمهء كذايى سه فرض دارد :\r\n1 - مقدمهء منحصرهء واجب نباشد . يعنى براى اداى نماز راه ديگرى هم وجود دارد و آن انجام نماز در غير مكان غصبى است ، مع‌ذلك مكلّف نماز در مكان غصبى را اختيار كرده است . چنين مقدمه‌اى فقط حرام است . پس اجتماعى نيست .\r\n2 - مقدمهء منحصره باشد ولى به سوء الاختيار ، يعنى مكلّف مىتوانست وارد زمين غصبى نشود ولى وارد شده است و الآن تا بخواهد از زمين غصبى خارج شود ، وقت تمام مىشود . در اينجا مجبور به اداى نماز در مكان غصبى است ولى منشأ اضطرار ، سوء اختيار خود او است و به قول مشهور چنين اضطرارى حرمت را برنمىدارد باز اين وجود حركت فقط حرام است و لا غير .\r\n3 - مقدمهء منحصره و ضمنا لا بسوء الاختيار باشد . مثل محبوس شدن در زمين غصبى ، تنها در اين فرض است كه مقدمهء واجب واجب است ولى در سايهء اضطرار حرمت ندارد .\r\nباز هم اجتماع ميان وجوب و حرمت پيش نمىآيد . پس آنكه امر و نهى دارد ( طبيعى و كلى ) ، اصلا واحد نيست بلكه متعدد است و محذورى ندارد كه يكى داراى امر و ديگرى داراى نهى باشد و آنكه واحد است ( حركت در مكان غصبى ) مقدمه است و متعلق ايجاب و تحريم نيست تا محذورى پيش آيد . پس هيچ محذورى ندارد كه هم امر صلاتى فعلى باشد و هم نهى غصبى به فعليت برسد . « 1 »\r\n\r\n\r\n","description":"","footnote":"\r\n( 1 ) - قوانين الاصول ، ج 1 ، ص 141 - 140 .\r\n","page_name":" 14 ","page_number":22},
  {"content":"\r\n\r\nقوله : و ذلك مضافا : به استدلال مذكور جوابهاى مختلفى مىتوان داد . از قبيل اينكه :\r\nاولا ما قبول نداريم كه امر و نهى به طبيعى بار شده باشند . بلكه طبيعت و كلى مرآتيّت دارد و عنوان مشير است . متعلق وجوب و تحريم ، واقع و حقيقت فعل مكلّف است كه در خارج موجود مىشود كه آن‌هم واحد است . ثانيا ما قبول نداريم كه فرد و مصداق ، مقدمهء كلّى و طبيعى باشد ، بلكه فرد عينى كلى طبيعى و كلى طبيعى عين فرد است و در خارج به يك وجود موجودند . زيرا اگر مقدميّت در ميان بود ، اقتضاى اثنين بودن و دوگانگى مىكرد ، چرا كه مقدمه غير از ذى المقدمه است ، سبب غير از مسبّب است . در حالى كه عينيت و اتحاد است نه اثنينيت و تعدد و كثرت . ( اين جواب در متن كفايه آمده است . )\r\nثالثا برفرض مقدميّت ، ما ملازمهء ميان مقدمه و ذى المقدمه را قبول داريم و مبسوطا اثبات شد .\r\nرابعا در يكى از مقدمات مسألهء اجتماع امر و نهى ( مقدمهء پنجم ) گفتيم كه فرقى ميان ايجاب و تحريم نفسى و غير و مختلفين نيست و هركدام كه باشد اجتماع حرام است .\r\nخامسا در مقدّمات استدلالمان گفتيم كه امر و نهى به معنون تعلق گرفته است ، معنون هم كه داراى يك وجود و يك ماهيت است و تعدد عنوان موجب تعدد معنون نمىشود ، و شيئى واحد محال است هم واجب و هم حرام باشد ، زيرا اجتماع ضدين پيش مىآيد كه از محالات ذاتيّه است .\r\nقوله : ثم انّه : علاوه بر دو دليل مذكور ، ادلهء ديگرى هم براى جواز اجتماع اقامه شده است كه دو دليل را مورد بحث قرار مىدهيم :\r\nقوله : منها : دليل اول از اين دو دليل و دليل سوم از سلسله ادلّهء قول به جواز ، به صورت قياس استثنايى بيان شده است و از راه اثبات ملازمه و ابطال لازم ، ملزوم نيز ابطال مىشود .\r\nلازم است در آغاز به چهار نكته اشاره كنيم :\r\nالف ) چنان كه در مقدمهء اول تحقيق صاحب كفايه آورديم ، احكام خمسه تماما با يكديگر در تضاد هستند . همان گونه كه اجتماع وجوب و حرمت فعلى در شيئى واحد پيش نمىآيد ، اجتماع وجوب و استحباب فعلى نيز پيش نمىآيد . وجوب و استحباب هم در\r\n\r\n","description":"","footnote":"","page_name":" 15 ","page_number":23},
  {"content":"\r\n\r\nتضادند . وجوب و اباحه ، وجوب و كراهت ، استحباب و اباحه ، استحباب و كراهت ، استحباب و حرمت ، اباحه و كراهت ، اباحه و حرمت ، كراهت و حرمت همه با يكديگر تضاد دارند و اجتماع ضدين صحيح نيست .\r\nب ) « ادلّ دليل على امكان شىء وقوعه » : بهترين دليل بر امكان چيزى همانا وقوع خارجى آن شىء است . زيرا اگر ممكن نبود ، هرگز به درجهء تحقق نمىرسيد و اين فرع بر امكان ذاتى و وقوعى است .\r\nج ) همان گونه كه اجتماع ضدّين در شيئى واحد محال است ، اجتماع مثلين نيز محال است ، زيرا مآل هر دو به اجتماع نقيضين است . اجتماع مثلين بدان معنا است كه از طرفى آنها دو چيزند كه مثل يكديگرند ، و از طرفى ديگر در اثر اجتماع يك چيز گشته‌اند . يعنى هم واحد است و هم كثير و اين تناقض است .\r\nد ) اهل معقول مىگويند : « حكم الامثال فيما يجوز و فيما لا يجوز سواء » يعنى دو يا چند چيزى كه مثل يكديگر باشند ، حكمشان از اين جهت مساوى است كه آنچه براى يكى جايز و روا باشد ، براى ديگران هم روا است و آنچه براى بعضى ناروا باشد ، براى بقيه هم ناروا است .\r\nبا توجه به اين نكات مىگوييم : اگر اجتماع وجوب و حرمت در شيئى واحد عقلا محال باشد ، لازمه‌اش آنست كه نظير و مثل چنين اجتماعى در شرعيّات و در خارج هرگز واقع نشود . « صغرى » و اين لازم باطل است . « كبرى » پس ملزوم هم باطل است . « نتيجه »\r\nبيان ملازمه : وجوب و حرمت با نظاير آن يعنى اباحه و حرمت ، استحباب و اباحه ، استحباب و كراهت و . . . مثل هم مىباشند و در همهء آنها تضاد حاكم است . اگر وجود تضاد در ايجاب و تحريم مانع از اجتماع آن دو شود و اجتماعشان را محال سازد ، پس بايد همين عامل موجب امتناع اجتماع نظاير و امثال باشد . زيرا حكم الامثال فيما يجوز و لا يجوز سواء .\r\nبيان بطلان لازم : ما وقتى به شرعيّات مراجعه مىكنيم ، مىبينيم نظاير ما نحن فيه مثال فراوانى دارد . مثلا در نماز در حمام اجتماع وجوب و كراهت شده است و اين نماز از آن\r\n\r\n","description":"","footnote":"","page_name":" 16 ","page_number":24},
  {"content":"\r\n\r\nجهت كه نماز صبح است واجب مىباشد و از جهت اينكه نماز در حمام است كراهت دارد . و هكذا نماز در مواضع تهمت . البته خصوص اين مثال حساب جدايى دارد كه در جواب تفصيلى آخوند خواهد آمد . ) و مثل روزهء مستحبى در مسافرت كه از حيث روزه بودن مستحب و از حيث روزهء در سفر بودن مكروه است و هكذا روزهء روز عاشورا و روز عرفه براى كسى كه حال دعا برايش باقى نمىماند . همچنين نماز در مسجد كه از حيث نماز بودن واجب و از حيث نماز در مسجد بودن مستحب است . يا نافله در مسجد از حيث نماز نافله بودن يك استحباب و از حيث نماز در مسجد بودن استحباب ديگر دارد .\r\n( اجتماع مثلين ) يا نماز در منزل كه از لحاظ نماز بودن واجب يا مستحب است و از لحاظ در منزل بودن مباح است يعنى نه مقتضى دارد و نه فضيلتى . كل عبادات مكروه از اين قبيل مىباشند كه وجوب و كراهت ، استحباب و كراهت در شيئى واحد جمع شده است .\r\nبهترين دليل بر امكان اجتماع در موارد مذكور ، وقوع خارجى آنها در شريعت است .\r\nنتيجه : پس ملزوم يعنى عدم امكان عقلى اجتماع ايجاب و تحريم هم محال است ، و وقتى عدم جواز باطل شد ، پس نقيض آن ثابت مىشود و هو المطلوب .\r\nقوله : و الجواب : بزرگان اصول از قبيل ميرزاى قمى « 1 » صاحب فصول « 2 » و شيخ اعظم « 3 » در اين‌باره بطور مفصّل بحث كرده‌اند . مرحوم آخوند هم بحثى نسبتا طولانى دارد و دو نوع جواب به استدلال مذكور تدارك ديده‌اند : 1 - جواب اجمالى 2 - جواب تفصيلى .\r\nجواب اجمالى : در اين جواب سه نكته مطرح شده كه در واقع سه جواب است :\r\nجواب اول : قاعدهء كلى : هرگاه برهان قاطع حكمى كرد و ظاهر كتاب يا سنت حكم ديگرى نمود ( مثلا برهان مىگويد : خدا جسم نيست ، قابل رؤيت نيست و . . . ولى ظواهر آياتى بر جسميّت و قابل رؤيت بودن دلالت دارد . ) وظيفه اين است كه برهان قاطع را بگيريم و در ظاهر كتاب يا سنّت تأويل و تصرّفى انجام دهيم . زيرا ظاهر ظنّى است و قدرت مقاومت در برابر برهان قاطع را ندارد ، و نصّ بر ظاهر مقدّم است . در ما نحن فيه به حكم\r\n\r\n\r\n","description":"","footnote":"\r\n( 1 ) - قوانين الاصول ، ص 148 - 140 .\r\n( 2 ) - الفصول الغرويّة ، ص 126 به بعد .\r\n( 3 ) - مطارح الانظار ، 138 - 130 .\r\n","page_name":" 17 ","page_number":25},
  {"content":"\r\n\r\nبرهان قاطع با چهار مقدمه‌اى كه داشت ، ثابت شد كه اجتماع امر و نهى در شيئى واحد عقلا محال است . و ظاهر موارد مذكور بر وقوع اجتماع ضدّين دلالت دارد . پس بايد اين ظواهر را تأويل ببريم . كيفيّت تأويل در جواب تفصيلى خواهد آمد ، ضمن اينكه وظيفهء اصولى بيان فردفرد موارد جزئى و توجيه آنها نيست .\r\nجواب دوم : مواردى كه شما در استدلال خود به‌عنوان مثال ذكر كرديد ( غير از مسألهء نماز در مواضع تهمت ) عموما ظاهرشان موردى است كه دو حكم فعلى در شيئى واحد به عنوان واحد جمع شده‌اند ، مثلا نماز در حمّام به‌عنوان نماز بودن واجب است و به همين عنوان منتها با افزودن قيدى ( در حمام بود ) مكروه است . پس دو طبيعت در ميان نيست . يا مثلا روزهء روز عاشورا به‌عنوان صومى مستحب و به عنوان صوم يوم العاشوراء مكروه است و متعلق هر دو حكم يك طبيعت است و هكذا مثالهاى ديگر . وقتى مثالهاى مزبور از باب اجتماع دو حكم در شيئى واحد به‌عنوان واحد شد ، هم ما كه قائل به امتناع هستيم و هم طرف مقابل كه قائل به جواز است ، هر دو گروه بايد اين موارد را جواب دهيم ؛ زيرا هر دو قبول داريم كه اجتماع دو حكم در شيئى واحد به‌عنوان واحد از محالات است و نزاع در مورد شيئى واحدى است كه مجمع العنوانين باشد و به يك عنوان واجب و به‌عنوان ديگر حرام باشد . پس مثالهاى مذكور به نفع قائلين به جواز نبوده و مشكل آنها را حل نمىكند .\r\nبلكه آنها نيز در اين موارد بايد پاسخگو باشند و راه فرارى پيدا كنند .\r\nجواب سوم : عبادات مكروهه كه در ظاهر خطاب دو حكم متضاد در آن جمع شده از يك زاويه دو دسته مىشوند :\r\n1 - عباداتى كه بدل ندارند و چيزى جاى آنها را پر نمىكند . مثل روزهء روز عاشورا كه بدل ندارد ، زيرا روزهء روزهاى ديگر مستقلا مستحب است و هيچ‌كدام بدل از ديگرى نيست .\r\n2 - عباداتى كه بدل دارند و مىتوان اين فرد متعلق نهى را ترك كرد و به سراغ فرد ديگر رفت . مثل نماز در حمام كه بدل آن نماز در منزل يا در مسجد يا در مشاهد مشرّفه است .\r\nدر مورد بخش دوم مشكل چندانى وجود ندارد و مىتوانيم همگى امتناعى شده ،\r\n\r\n","description":"","footnote":"","page_name":" 18 ","page_number":26},
  {"content":"\r\n\r\nجانب نهى را مقدم بداريم و بجاى آن بدلش را بياوريم . ولى در بخش اول مشكل مذكور ، در جواب دوم ، هست و بايد هر دو دسته به آن جواب بدهيم .\r\nقوله : فلا يبقى : نتيجهء هر سه نكته در جواب اجمالى اينست كه هرگز موارد مذكور دليل بر مدعاى خصم نمىشود و نمىتواند از راه وقوع اين موارد در شريعت ، جواز اجتماع ايجاب و تحريم را نتيجه بگيرد . بلكه خود او هم در اين موارد مبتلا به اشكال مىباشد و بايد از عهده آيد .\r\nقوله : و اما تفصيلا : و اما جواب تفصيلى مثالهاى مذكور : بزرگان از اين موارد به وجوه مختلف جواب داده و اين‌ها را حل كرده‌اند . ( تقريرات شيخ اعظم : صاحب فصول ؛ ميرزاى قمى و . . . كه قبلا اشاره شد . )\r\nما اگر در اين مقوله وارد شويم و تمام آن جوابها را طرح و بررسى كنيم ، سخن به درازا مىكشد و مثنوى هفتاد من كاغذ مىشود . و اين با مبناى ما در اين كتاب ( مراعات اختصار ، كم گفتن و گزيده گفتن ) سازگار نيست . ازاين‌روى ما خود در جواب آن مثالها تحقيق ويژه‌اى داريم و در اين مقام بدان اكتفا مىكنيم و آن را براى قطع ريشهء اشكال كافى مىدانيم .\r\nفنقول : مثالهاى مذكور چند بخش بود : قسمى از آنها از نوع اجتماع وجوب و اباحه ، وجوب و استحباب ، استحباب و اباحه ، استحباب و استحباب و . . . بود كه بعدا آنها را جواب خواهيم داد . ولى قسمى از آنها از نوع اجتماع وجوب و كراهت يا استحباب و كراهت بود كه فعلا اين‌ها را مطرح كرده و حل مىكنيم .\r\nبطور كلى عبادت يا واجب است مثل نماز و روزه و حج واجب ؛ يا مستحب است مثل نماز و روزه و حج مندوب ، و يا حرام است مثل نماز در ايام عادت ، در مكان غصبى و . . . و يا مكروه است كه فعلا مورد بحث ما است : عبادات مكروهه به سه قسم تقسيم مىشوند :\r\n1 - عباداتى كه مستقيما متعلق نهى واقع شده‌اند و نهى كراهتى ظاهرا و باطنا به ذات عبادت و به همين عنوان عبادى ( كه مأمور به نيز مىباشد ) بار شده و ضمنا از عباداتى است كه بدل هم ندارد . مثل روزهء روز عاشورا كه قبلا توضيح داديم ، و مثل روزه روز عرفه\r\n\r\n","description":"","footnote":"","page_name":" 19 ","page_number":27},
  {"content":"\r\n\r\nبراى فردى كه ضعف و سستى پيدا مىكند و نشاط دعا خواندن از او گرفته مىشود . چنين صومى منهى به نهى تنزيهى است و بدل هم ندارد ، زيرا صوم روز هشتم ذىالحجّه يا روز يازدهم به بعد ، استقلالا استحباب دارد و ربطى به صوم روز عرفه ندارند و بدل از او نيست . مثال ديگر نافله‌هاى مبتدئه در پاره‌اى از اوقات مىباشد . ( نمازهاى نافله را مىتوان به دو دسته تقسيم كرد :\r\n1 - نوافل ذوات الاسباب يعنى نافله‌هايى كه داراى سبب خاص مىباشند ، مثل نماز تحيّت ، نماز زيارت ، نماز استخاره و . . . كه مسبب از ورود در مسجد ، زيارت ، استخاره و . . .\r\nمىباشند . اين‌گونه نوافل هرگاه سببشان محقق شود ، استحباب پيدا مىكنند و مكروه هم نيستند .\r\n2 - نوافل مبتدئه : نافله‌هايى كه سبب خاصّى ندارند و ابتدا به ساكن انجام مىشوند و از باب اينكه نماز معراج مؤمن است ، نماز قربان كلّ تقىّ است ، نماز بهترين چيزى است كه در اسلام تشريع شده ، پس هركس بخواهد كم بجا مىآورد و هركس مايل باشد زياد بجا مىآورد ( نمازهاى مستحبى ) و . . .\r\nهرگاه فرصتى پيدا مىشود انسان دو ركعت نماز بجا مىآورد . اين‌گونه نافله‌ها در بعضى اوقات كراهت دارند ، مثل لحظهء طلوع و غروب خورشيد كه در آن فاصله‌هاى زمانى از خواندن نافله نهى شده ) بدلى براى آنها نيست . زيرا نافلهء قبل يا بعد از لحظهء طلوع يا غروب ، استحباب نفسى دارد و بدل از نافلهء در آن زمان مخصوص نيست تا جاى او را بگيرد .\r\n2 - قسم دوم : عباداتى است كه مستقيما نهى به آنها تعلق گرفته و خود عنوان عبادى مورد نهى كراهتى واقع شده است ، ولى به گونه‌ايست كه بدل و جانشين دارد و ما مىتوانيم فرد منهى عنه را رها كرده و عبادت ديگرى را بجاى آن انجام دهيم ، مثل نماز در حمام كه مكروه است و خطاب « لا تصلّ فى الحمام » دارد ولى به جاى آن مىتوان نماز صبح را در منزل يا مسجد يا مكان شريف ديگر انجام داد .\r\n3 - قسم سوم : عباداتى كه در ظاهر خطاب ، نهى به عنوان عبادى بار شده ، ولى در واقع\r\n\r\n","description":"","footnote":"","page_name":" 20 ","page_number":28},
  {"content":"\r\n\r\nبه‌عنوان ديگرى بار شده است كه يا با عنوان عبادى مجامع هستند ، يعنى اتحاد وجودى دارند و در خارج به يك وجود موجودند و يا تلازم وجودى دارند ، يعنى دو چيز هستند كه در خارج متلازمين مىباشند و يكى مستلزم ديگرى است . مثلا نماز در مواضع تهمت كراهت دارد و خطاب به‌عنوان « لا تصلّ فى موضع التهمة » است ؛ ولى در حقيقت اين نماز در مواضع تهمت نيست كه كراهت دارد ، بلكه اصل بودن در چنان مكانى مكروه است .\r\nحال اگر نماز عبادت باشد از « مجموعهء اقوال و افعال و هيئات و اكوان » يعنى بودنها هم جزء نماز باشد ، در اينجا با عنوان « كون » اتّحاد وجودى دارند . ولى اگر نماز همان اقوال و افعال و هيئات باشد و بودنها جزء نماز نباشد ، بلكه لازم لا ينفك آن باشد ( از باب اينكه جسم بدون اين اكوان و خالى از آنها نيست ) در اين صورت ميان عنوان عبادى با عنوان متعلّق نهى ملازمه است نه اتّحاد وجودى .\r\nقوله : اما القسم الاول : پس از اينكه عبادات مكروهه را به سه دسته تقسيم كردند ، به تفصيل حكم هر قسمى را بيان مىكنند . قسم اول : عباداتى كه نهى كراهتى به آنها بار شده و بدل هم ندارند ، مثل روزهء روز عاشورا و روز عرفه و . . .\r\nدر آغاز دو نكته را مسلم مىگيريم : 1 - آيا روزهء روز عاشورا ، نافلهء مبتدئه و . . . شرعا صحيح است يا باطل ؟ اجماع قائم بر اين است كه نماز و روزهء مذكور صحيح است . ( و خود اين اجماع دليل بر تنزيهى و كراهتى بودن نهى است و گرنه اگر نهى تحريمى بود ، در عابدات دال بر فساد بود ، و وجهى براى صحّت نداشت )\r\n2 - با اينكه اين روزه و نماز صحيح است ، مع‌ذلك ترك آن از فعلش راجح است به دليل اينكه ما وقتى به تاريخ زندگانى ائمه عليهم السّلام مراجعه مىكنيم ، مىبينيم آنها مداومت بر ترك روزهء روز عاشورا داشتند و در تاريخ هيچ امامى سراغ نداريم كه روز عاشورا را روزه گرفته باشد . و اگر مكروه نبود و مباح يا مندوب بود ، ائمه عليهم السّلام هميشه آن را ترك نمىكردند .\r\nبا حفظ اين دو نكته مرحوم آخوند در اين بخش ، به محذور اجتماع دو حكم متضاد در شيئى واحد به‌عنوان واحد ، سه نوع جواب داده و از سه راه آن محذور را ( كه قبلا فرمودند : لا بد من التفصّى ) حل مىكنند :\r\n\r\n","description":"","footnote":"","page_name":" 21 ","page_number":29},
  {"content":"\r\n\r\nقوله : اما لاجل : راه اول : در اين‌گونه موارد همان‌طورىكه فعل روزه معنون به‌عنوان حسن و مصلحت‌دار و مطلوبى است ( عنوان عبادت ، صلاة ، صوم ) و عنوان محبوبى برآن منطبق است و روزه گرفتن در روز عاشورا يا روزهء مستحبى كلا داراى مصلحت است ، همچنين ترك اين عبادت نيز معنون به عنوان حسن و مصلحت دارد ديگرى است كه بر ترك منطبق است و آن عنوان ، ترك را مثل فعل داراى مصلحت و موافق با غرض مولى مىگرداند . مثلا بر ترك روزه در روز عاشورا ، عنوان مخالفت با بنى اميه ( لعنهم‌الله ) منطبق است .\r\nزيرا آنان اين روز را روز فتح و ظفر و روز ميمون و مباركى براى خود مىدانستند كه بر حسين بن على عليهما السّلام و يارانش پيروز شده‌اند . ( و هذا يوم تبركت به بنو امية بقتلهم الحسين . . . ) و به شكرانهء اين غلبه آن روز را روزه مىگرفتند . ائمه عليهم السّلام براى مخالفت با آنان تعهد داشتند كه آن روز را روزه نگيرند و شيعيان را از صوم روز عاشورا نهى مىكردند . حال بر ترك صوم در روز عاشورا ، عنوان مخالفت با بنى اميه منطبق است و نفس اين مخالفت امرى پسنديده و مطلوب شارع است . ( يا مثلا روزهء روزهاى ديگر مستحب و داراى مصلحت است ، ولى گاهى بر ترك روزهء مستحبى و بر افطار و ابطال آن ، عنوان اجابت دعوت مؤمن منطبق مىشود كه ترك را مطلوب مىسازد و . . . )\r\nدر چنين مواردى در حقيقت هم فعل مصلحت دارد و هم ترك و فرض اين است كه مكلف قدرت امتثال هر دو را ندارد ، زيرا در روز معين ( عاشورا ) نمىتواند هم فاعل باشد و هم تارك ؛ بلكه يا فاعل است يا تارك . چنين موردى از موارد دو حكم متزاحم و از مصاديق دو مستحب متزاحم است و در باب تزاحم دو مستحب ( يا دو واجب يا يك واجب و يك حرام يا دو حرام و . . . ) قانون اين است كه اگر هيچ‌كدام از لحاظ مناط و ملاك و مصلحت قوىتر از ديگرى نبود بلكه برابر بودند ، به حكم عقل جاى تخيير است . و اگر يكى قوىتر از ديگرى بود ، بايد همان را كه اهمّ است اخذ كنيم . در ما نحن فيه فرض بحث اين است كه جانب ترك مصلحت قويترى دارد ، يعنى اگر جانب فعل روزه پنجاه درجه مصلحت دارد ، و جانب ترك آن به نيت مخالفت با بنى اميه يا به‌عنوان اجابت دعوت مؤمن ، هفتاد درجه مصلحت دارد و چون مصلحت ترك قوىتر است معينا همين طرف اهم است و در باب\r\n\r\n","description":"","footnote":"","page_name":" 22 ","page_number":30},
  {"content":"\r\n\r\nتزاحم هركدام اهم بود فعلى مىشود و ديگرى از فعليّت مىافتد . پس در ما نحن فيه الآن امر به ترك فعلى است يا نهى از فعل باقى است و امر به فعل از درجهء فعليّت مىافتد . در نتيجه اجتماع دو حكم فعلى پيش نمىآيد تا كسى بگويد اين اجتماع ممكن است يا محال است .\r\nقوله ؛ و ارجحيّة : اين فراز دفع دخل است و آن اينكه ممكن است كسى بگويد : حالا كه جانب ترك ، مصلحت قويترى پيدا كرد و ارجح شد ، پس جانب فعل روزه مرجوح مىشود و در نتيجه صلاحيّت ندارد كه با آن به مولى نزديك شويم و مقربيّت ندارد . پس بايد حكم به بطلان روزه در روز عاشورا كنيم ، در حالى كه اجماعى بود كه اين روزه صحيح است .\r\nمرحوم آخوند مىفرمايد : اين نهى از عبادت و اولويت ترك نسبت به فعل از قبيل مكروهات معمولى نيست . در مكروهات معمولى مثل پنير خوردن ، ( اكل در حال سيرى و . . . ) خود اين كار مفسده و منقصت دارد ، ( البته در حدى نيست كه ملزمه باشد و تركش لازم و فعلش حرام شود ) و مبغوض مولى است و صلاحيت مقربيّت ندارد . اگر چنين كارى عبادت باشد ، انجامش صحيح نيست چون مبغوضيّت در هر درجه‌اى كه باشد مبعّد از مولى است و هرگز نمىتواند مقرّب باشد . ولى در ما نحن فيه ارجح بودن ترك موجب نمىشود كه جانب فعل مفسده پيدا كند و مبغوض مولى شود ، بلكه جانب فعل روزه كماكان به قوّت خود باقى است ، رجحان ذاتى دارد ، موافق با غرض مولى است و همان مقدار مصلحت و مطلوبيتى كه در روزهء ساير روزها وجود دارد ، در روزهء عاشورا نيز موجود است و از اين لحاظ حزازت و منقصت و كاستى ندارد و در سايهء اينكه مزاحم قويترى پيدا شده است ( مصلحت بيشتر كه در ترك است ) امر استحبابى آن از فعليّت افتاده ، ولى اصل مطلوبيت و رجحان ذاتى آن به قوت خويش باقى است و بر مسلك تحقيق كه قصد ملاك كافى است ، اگر مكلفى اين روزه را به قصد رجحان ذاتى انجام دهد ، صحيح است و مصلحت صومى نصيبش مىشود . و بر مسلك مشهور كه صحّت عبادت را تابع وجود امر فعلى و قصد امتثال امر مىدانند ، در اينجا فعلا امرى نيست و باى فتوى به بطلان صوم بدهيم .\r\n\r\n","description":"","footnote":"","page_name":" 23 ","page_number":31},
  {"content":"\r\n\r\nقوله : و اما لاجل : راه دوم : در اين‌گونه موارد عنوان ترك مستقيما داراى مصلحت نيست و معنون به عنوان حسن نيست . بلكه با يك عنوان حسنى ملازمه دارد . مثلا ترك صوم در روز عرفه با حال نشاط براى دعا خواندن ملازمه دارد و موجب آن حالت است . آنگاه صورت ملازمه نيز همانند صورت انطباق است و همان محاسبات را دارد كه مسئله از باب تزاحم دو مستحب مىشود و . . . با اين تفاوت كه در فرض ملازمه ، طلبى كه به ترك تعلق مىگيرد يك طلب حقيقى نيست بلكه بالعرض و المجاز است و آنكه در حقيقت داراى طلب مىباشد ، همان عنوان ملازم ترك است . ولى در فرض انطباق حقيقتا خود ترك مطلوب و متعلق طلب است ، همانند ساير مكروهات ( مكروهات مورد بحث ما عبادات مكروهه است و ساير مكروهات همان مكروهات متعارف و معمولى مىباشند . ) كه واقعا طلب ترك دارند . تفاوت ديگر اين است كه در ساير مكروهات ، نهى از فعل و يا امر به ترك از يك حزازت و منقصتى در فعل آنها سرچشمه مىگيرد و بخاطر مفسده و مرجوحيّتى كه در فعل آنها وجود دارد ، از آن نهى شده‌ايم و ترك آن از ما خواسته شده است ، ( و لو مفسده در حدى نيست كه ملزم و لازم الترك باشد و گرنه حرام مىشد نه مكروه ) ولى در ما نحن فيه منشأ امر به ترك و طلب ترك ، عبارتست از انطباق يك عنوان راجح بر ترك ، بدون اينكه در جانب فعل منقصت و حزازتى باشد و روزهء روز عاشورا كمبودى داشته باشد ، بلكه همان مصلحت صومى را دارد ولى ترك آن ارجح و اولى است . ( به حكم همان تزاحمى كه قبلا محاسبه شد . )\r\nقوله : نعم : راه سوم : چه در فرض انطباق و چه ملازمه مىتوانيم بگوييم : اين امر به ترك و نهى از فعل يك امر و نهى ارشادى است ، يعنى نهيى است كه از هرگونه طلب نفسانى خالى است و صرفا بخاطر ارشاد و تنبيه به پاره‌اى از خواص و خصوصيّات صادر شده است . و آن ارشاد به اين مطلب است كه گرچه در جانب فعل روزه مصلحت وجود دارد ، ولى در جانب ترك مصلحت مهمترى و ثواب بيشترى هست و واضح است كه هيچ انسان عاقلى ثواب بيشتر را فداى ثواب كمتر نمىكند . پس در دو راه قبلى نهى از فعل يا امر به ترك مولوى بود ، ولى در اين راه نهى از فعل صددرصد ارشادى است و اگر ارشادى شد ،\r\n\r\n","description":"","footnote":"","page_name":" 24 ","page_number":32},
  {"content":"\r\n\r\nيك نهى حقيقى خواهد بود نه مجازى و بالعرض ؛ ولى باز هم محذورى ندارد زيرا اجتماع دو حكم مولوى در شيئى واحد محال است و گرنه اجتماع يك مولوى و يك ارشادى كه محذورى ندارد .\r\nقوله : و اما القسم الثانى : قسم دوم عبادات مكروهه‌اى است كه نهى در آنها مستقيما به خود عبادت تعلق مىگيرد و ذات عبادت منهى ولى داراى بدل مىباشد و مكلّف مىتواند آن فرد منهى را رها كرده و افراد ديگر را انجام دهد . مثل نماز در حمام كه كراهت دارد و بدل آن ، نماز در منزل يا در مسجد يا در مكانهاى شريف ديگر است . در اين قسم نيز براى حل مشكل اجتماع دو حكم ( وجوب و كراهت ) در شيئى واحد ( نماز در حمام ) به‌عنوان واحد ( عنوان صلاتى ) مرحوم آخوند راههايى را پيشنهاد مىكنند كه در مجموع چهار راه مىشود :\r\nسه راه اول همان سه راه حل مذكور در قسم اول است و به همان بياناتى كه مشكل قسم اول را حل كرديم مشكل اين قسم نيز حل مىشود .\r\nراه اول : همان‌طورىكه جانب فعل ( نماز در حمام ) داراى صددرجه مصلحت است و بخاطر آن واجب شده ، هكذا جانب ترك هم معنون به عنوان حسن و راجحى است كه از مصلحت جانب فعل بيشتر است . مثلا نماز در حمام موجب استخفاف نماز است ، ولى ترك آن در حمام معنون به‌عنوان تعظيم و احترام به نماز است و  « مَنْ يُعَظِّمْ شَعائِرَ اللَّهِ فَإِنَّها مِنْ تَقْوَى الْقُلُوبِ »  « 1 » تعظيم شعائر الهى بسيار مهم است و در مقام تزاحم ، اين جانب ترك است كه قوىتر و اولى است و تنها نهى از فعل يا امر به ترك فعلى مىشود و امر به فعل از فعليّت مىافتد . ( البته ترك الى بدل هست . )\r\nراه دوم : جانب ترك با يك عنوان حسن و راجح ملازمه دارد ، مثلا انجام نماز در حمام با عدم حضور قلب همراه است ، ولى ترك آن و انجامش در خارج از حمام مستلزم توجه به نماز و حضور قلب است كه اهميت زيادى دارد و باز به خاطر اين ملازمه جانب ترك اولى است . تا به حال نهى از فعل يا امر به ترك مولوى بود .\r\n\r\n\r\n","description":"","footnote":"\r\n( 1 ) - سوره حج ، آيه 32 .\r\n","page_name":" 25 ","page_number":33},
  {"content":"\r\n\r\nراه سوم : نهى از فعل و امر به ترك را چه در صورت انطباق و چه ملازمه ارشادى بدانيم . . .\r\nقوله : كما يمكن : و راه چهارم كه در قسم اول مطرح نشد و در اينجا مطرح مىكنيم ( زيرا در قسم اول عبادت بدل نداشت و فرد ديگرى نبود تا جاى اين راه حل باشد . ) اين است كه در سه جواب قبلى عنوان قبيحى بر فعل نماز در حمام منطبق نمىشد يا مستلزم نبود و فقط جانب ترك قوىتر بود . ولى اين جواب براساس آن است كه يك عنوان قبيح و منقصت‌دارى بر فعل منطبق است .\r\nبيان مطلب : نماز كه طبيعى از طبايع و عبادتى از عبادات است ، داراى يك حد وسطى از مصلحت مثلا صددرجه است . ولى اين درجهء معين ، ثابت و لا يتغيّر نيست بلكه خصوصيات و مشخّصات مكانى در كم يا زياد شدن آن دخيل هستند و اين به رابطهء خصوصيات با روح نماز كه معراج مؤمن و مقرّب انسان الله است ، بستگى دارد . پاره‌اى از امكنه با روح نماز چندان سنخيّتى ندارند و ناملايم هستند . يعنى باعث مىشود كه از ثواب نماز كاسته شود و صددرجه مصلحت به 80 درجه تبديل شود مثل نماز در حمام كه حواس انسان جمع نيست و حضور قلب ندارد . ( البته اينجا مثل نماز در مواضع تهمت نيست كه خود بودن در موضع تهمت كراهت دارد و لو در ضمن نماز نباشد . اينجا نفس بودن در حمام مرجوع نيست ، بلكه چه‌بسا بخاطر شستشو و نظافت راجح است ، ولى نماز در اين حال مرجوح است . ) برعكس برخى از مكانها خيلى با روح نماز سازگار هستند و ارتباط تنگاتنگ دارند و موجب مىشوند كه بر ثواب نماز افزوده شود و صددرجه به صد و پنجاه درجه و يا صدها برابر برسد . مثل نماز در مسجد يا مشاهد مشرّفه . برخى از مكانها هم نه خيلى با روح نماز ناسازگار و نه چندان سازگار است يعنى نه ثواب نماز را كم مىكند و نه زياد مىكند . مثل نماز در منزل . حال نهى از نماز در حمام بخاطر منقصتى است كه در خصوص اين فرد وجود دارد . و ضمنا اين نهى صددرصد ارشادى است نه مولوى ، زيرا نهى مولوى از منقصت و مفسدى در فعل سرچشمه مىگيرد كه مفسدهء غالبه است و هشتاد درجه مفسده دارد و حقيقتا نهى شده‌ايم ، ولى در ما نحن فيه على الفرض جانب\r\n\r\n","description":"","footnote":"","page_name":" 26 ","page_number":34},
  {"content":"\r\n\r\nفعل هشتاد درجه مصلحت دارد و مصلحت غالب و راجح است ، نهى مولوى نيست و به داعى طلب مولوى نفسانى نيست ، بلكه ارشادى است يعنى مكلف را راهنمايى مىكند كه اين فرد به خاطر خصوصيت مكانى داراى هشتاد درجه مصلحت مىباشد و چه‌بهتر كه فردى را اختيار كنى كه مبتلا به اين حزازت نيست و آن را بجاى اين بياورى . ( نماز در منزل يا در مسجد ) ولى باز هم محذورى ندارد و اجتماع حكم ارشادى با مولوى كاملا دمساز است ، زيرا امر مولوى به اصل طبيعت نماز بار شده كه داراى افراد مختلفى است و نهى ارشادى از فرد خاص با خصوصياتى كه دارد نهى كرده است و منظور رسيدن به فرد اعلى و اكمل مىباشد .\r\nقوله : و ليكن : مشهور فقها در باب عبادات مكروهه شبهه‌اى را مطرح مىكنند و آن اينكه : از طرف عبادت مساوى با رجحان ( استحباب يا وجوب ) است و از طرفى كراهت به معناى مرجوحيّت است . چگونه ممكن است عبادتى هم راجح باشد و هم مرجوح ؟\r\nمشهور در پاسخ گفته‌اند كه كراهت در عبادات به معناى اقليت ثواب است ، يعنى اين عبادت از عبادت ديگر ثوابش كمتر است نه اينكه واقعا و فى نفسه مرجوح و مكروه باشد .\r\nمرحوم آخوند مىفرمايد : منظور مشهور همين است كه ما گفتيم . يعنى خصوصيات مكانى موجب حدوث نقصان و حزازت مىگردد و . . . ( و لو عبارت مشهور مطلق است و موجب اشتباه فصول شده كه ذيلا خواهيم آورد . )\r\nقوله : و لا يرد عليه : مرحوم صاحب فصول بر سخن مشهور ( كه كراهت را به معناى اقليّت ثواب معنى كردند ) دو اشكال گرفته است :\r\n1 - اگر به‌طور مطلق بگوييم كه كراهت در عبادات به معناى مذكور است ، لازمه‌اش آنست كه هر عبادتى را كه با عبادت ديگر مقايسه نموده و آن را از حيث ثواب كمتر مىيابيم : نسبت به ديگرى متصف به كراهت باشد ، مثلا روزه نسبت به نماز ثوابش كمتر است ، پس بايد بگوييم كه روزه مكروه است . نماز در منزل نسبت به نماز در مسجد ثوابش كمتر است ، پس بايد بگوييم كه نماز در منزل مكروه است و هكذا مسجد محل نسبت به مسجد جامع و مسجد جامع نسبت به مسجد النبى ( ص ) و . . . در حالى كه احدى به اين لازم\r\n\r\n","description":"","footnote":"","page_name":" 27 ","page_number":35},
  {"content":"\r\n\r\nملتزم نيست .\r\n2 - اگر كراهت به معناى مذكور شد ، متقابلا بايد استحباب هم به معناى كثرت ثواب باشد ، پس بايد بگوييم هر عبادتى كه نسبت به ديگرى ثوابش بيشتر است متّصف به استحباب است ، مثلا نماز ظهر در منزل نسبت به حمام ثوابش بيشتر است پس بايد نماز ظهر مستحب باشد و نبايد قصد وجوب كنيم ، يا نماز در مسجد نسبت به منزل ثوابش بيشتر است پس بايد متّصف به استحباب شود و هكذا . در حالى كه اين لازم نيز قابل التزام نيست . پس نمىتوان كراهت در عبادت را به معناى اقليّت ثواب معنى كرد . و سخن مشهور ناتمام است . « 1 »\r\nقوله : لما فيه : مرحوم آخوند ايراد صاحب فصول را وارد نمىدانند و در جواب مىفرمايند : گرچه عبارت مشهور مطلق است ، ولى قطعا مرادشان اين نيست كه هر طبيعتى را با طبيعت ديگر و هر فردى را با فرد ديگر مقايسه كنيم . بلكه منظورشان اين است كه گاهى طبيعت واحده‌اى به نام نماز داراى خصوصيّتى است كه باعث ازدياد ثواب آن مىگردد و گاهى داراى خصوصيتى است كه نه موجب افزايش ثواب آن مىشود و نه سبب كاهش ثواب . و گاهى داراى خصوصيتى است كه سبب نقصان ثواب مىگردد ؛ چنين عبادتى را مكروه مىناميم كه در مقايسه با فرد ديگر از همان طبيعت ثوابش كمتر است . در جانب كثرت ثواب و استحباب هم طلب همين است كه خصوصيات و مشخصات يك طبيعت گاهى موجب افزايش ثواب مىگردد و اين فرد كثير الثواب را نسبت به ديگرى مستحب مىدانيم كه در واقع يك فرد از افراد واجب تخييرى و خودش مستحب تعيينى يعنى افضل الافراد است .\r\nقوله : و لا يخفى : اين فراز جمع‌بندى مطالب مذكور در قسم اول و دوم از اقسام عبادات مكروهه است كه از حيث ارشادى و مولوى بودن حكم آنها را بيان مىكنند : در قسم اول سه راه حل ارائه شد كه طبق راه حل اول و دوم ، نهى از فعل يا امر به ترك مولوى بود ولى امكان حمل بر ارشاديّت هم داشت كه در راه حل سوم بيان شده در قسم دوم هم سه راه\r\n\r\n\r\n","description":"","footnote":"\r\n( 1 ) - الفصول الغرويّة ، ص 143 .\r\n","page_name":" 28 ","page_number":36},
  {"content":"\r\n\r\nحل آن با قسم اول مشترك بود و راه حل چهارمى هم داشت كه نهى از فعل در آن صددرصد ارشادى بود و امكان مولويّت نداشت . به بيانى كه قبلا توضيح داديم .\r\nقوله : و اما القسم الثالث : قسم سوم از اقسام عبادات مكروهه آن است كه نهى در ظاهر به خود عنوان عبادت تعلق مىگيرد ، ( لا تصلّ فى مواضع التهمة ) ولى در واقع به عنوان ديگرى تعلّق مىگيرد ، ( كون در موضع تهمت ) كه اين عنوان ديگر يا ملازم با عنوان عبادى است ، يعنى در خارج به دو وجود موجودند ولى متلازمين هستند ( بنا بر اينكه كون جزء نماز نباشد ) و يا اتحاد وجودى دارند و در خارج مجامع هستند . ( بنا بر اينكه كون جزء نماز باشد ) حال حكم اين قسم چيست ؟ از آنجا كه واقعا و فى نفس الامر دو عنوان ( نماز و بودن در موضع تهمت ) در كار است و از قبيل نماز و غصبيت است ، اين قسم را براساس مبانى مختلف در مسألهء اجتماع امر و نهى محاسبه مىكنند : ( ولى در قسم اول و دوم از اقسام عبادات مكروهه اين مبانى را متعرض نشدند و جوابهاى ديگرى دارند ، زيرا در آن دو قسم ظاهرا و باطنا متعلق امر و نهى شيئى واحد به‌عنوان واحد بود نه به دو عنوان . ) بر مسلك قائلين به جواز اجتماع امر و نهى در شيئى واحد دو جواب مىدهند :\r\n1 - بگوييم : نهى از نماز در موضع تهمت يك نهى مولوى است نه ارشادى ، ولى بالعرض و المجاز است . يعنى اسناد آن به خود عبادت يك اسناد مجاز است و گرنه در حقيقت نهى به عنوان ديگرى كه ملازم با عنوان عبادت يا مجامع با آن است تعلق گرفته و از نظر قول به جواز هيچ مانعى ندارد كه يك عنوان مأمور به باشد و عنوان ديگر منهى عنه باشد .\r\n2 - بگوييم : نهى مذكور يك نهى حقيقى است نه مجازى ، ولى صرفا نهى ارشادى است نه مولوى ؛ زيرا نماز در مواضع تهمت ، بدل دارد و فردى كه مبتلا به هيچ منقصت و حزازت نباشد ( نماز در منزل ) و بلكه داراى مزيّت باشد ( نماز در مسجد ) مىتواند جاى آن را پر كند ، و با وجود فرد كامل‌تر و متمكن بودن مكلف از استيفاء مصلحت كامل‌تر نوبت به فرد ناقص نمىرسد و عقل هيچ عاقلى بدان رضا نمىدهد . پس اين نهى فقط ارشاد به اين جهت است و اجتماع دو حكم مولوى و ارشادى محذورى ندارد و اجتماع ضدين نيست ،\r\n\r\n","description":"","footnote":"","page_name":" 29 ","page_number":37},
  {"content":"\r\n\r\nبلكه كاملا سازگار هستند ، امر مولوى به نماز در موضع تهمت هم بار شده و اطلاقش آن را مىگيرد ، و نهى ارشادى هم منكر اين معنا نيست بلكه ما را به فرد كامل‌تر راهنمايى مىكند .\r\nو اما بر مسلك امتناع : اگر عنوان صلاتى يا عنوان كون در موضع تهمت متلازمان باشند كه در خارج دو چيز هستند و تلازم دارند ، باز حكم امتناعى همان حكم اجتماعى است ، و همان دو جواب را دارد چون دو چيز هستند و مانعى ندارد كه يك واجب و ديگرى مكروه باشد ، و امتناعى اجتماع دو حكم را در شيئى واحد محال مىداند نه در دو شىء متلازم . اما اگر قائل به اتحاد شديم و گفتيم كه نماز با كون در موضع تهمت ، مجامع هستند و در خارج به يك وجود موجود مىشوند ، باز دو فرض داريم :\r\n1 - اگر جانب نهى را ترجيح دهيم ، بايد بگوييم كه نماز در موضع تهمت باطل است .\r\n2 - ولى اگر جانب امر را ترجيح داده و حكم به صحت كنيم ( كما هو المفروض زيرا احدى نگفته است نماز در موضع تهمت باطل است بلكه همگان حكم به صحّت كرده‌اند . ) مىگوييم : نهى در اين قسم سوم همانند نهى در قسم دوم و طبق راه حل چهارم است و حمل بر ارشاديّت مىشود . و بيان همان بيان قبل است :\r\nخصوصيّت بودن نماز در اين مكان يا آن مكان در شدّت و ضعف ارزش نماز تأثير دارد ، برخى از مواضع نه موجب كم شدن ارزش نماز مىشوند و نه موجب زياد شدن آن . ( نماز در منزل ) و بعضى از مواضع باعث ازدياد ثواب نماز مىشوند ( نماز در مسجد ) و برخى از مواضع هم سبب كاستى ارزش نماز مىشوند . ( نماز در موضع تهمت ) نهى از اين فرد مثل نهى از نماز در حمام بوده و ارشاد به فرد كامل‌تر است . باز مانعى ندارد كه امر و نهى هر دو باشند ، چون يكى مولوى است و ديگر ارشادى است . و اجتماع دو حكم مولوى محذور دارد ، نه اجتماع يك حكم مولوى و يك حكم ارشادى .\r\nقوله و قد انقدح : پس از اينكه اقسام عبادات مكروهه را جداگانه توضيح دادند ، در پايان مىفرمايند : اينكه مشهور كراهت در عبادت را به اقليّت ثواب تفسير كردند ، در قسم اول ( كه نهى تنزيهى به خود عبادت بار شده بود ، در ضمن بدل هم نداشت ) كراهت به اين معنا نيست ، زيرا عبادت مورد نظر ( روزهء روز عاشورا ) بدل ندارد و فرد ديگرى نيست تا اين\r\n\r\n","description":"","footnote":"","page_name":" 30 ","page_number":38},
  {"content":"\r\n\r\nفرد را با او مقايسه كرده و بگوييم كه اين فرد نسبت به آن فرد ديگر ثوابش كمتر است . و در قسم دوم ( كه نهى كراهتى به ذات عبادى تعلق گرفته بود ، ولى بدل داشت ) كراهت در عبادات به معناى اقليّت ثواب بود ، چرا كه فرد يا افراد ديگرى بودند كه بدل از آن عبادت منهى ( نماز در حمام ) مىشدند و نقص و حزازت او را هم نداشتند . ( مثل نماز در منزل يا مسجد ) و نهى ارشاد به اين بود كه اين فرد ثوابش كمتر است . و در قسم سوم ( كه نهى در ظاهر به خود عبادت بار شده بود ولى در واقع به عنوان ديگرى بنام كون در مواضع تهمت بار شده بود ) بنا بر قول به جواز اجتماع به قسم اول ملحق مىشد و كراهت به معناى اقليّت ثواب نبود . و بنا بر قول به امتناع هم اگر متلازمين بودند ، باز حكم قسم اول را داشت و كراهت بدين معنى نبود . ولى بر مسلك اتحاد و مجامعت وجودى به قسم ثانى ملحق مىشد و كراهت به معناى اقليّت ثواب بود و نهى ارشاد به اين بود كه نماز در موضع تهمت منقصت دارد و در مقايسه با نماز در غير آن موضع ثوابش كمتر است .\r\nقوله : كما انقدح : تا به حال از مجموعهء مواردى كه مستدل در دليل سومش به عنوان شواهدى بر جواز اجتماع آورد ، تنها به دو مورد پرداختيم و آنها را تحت عنوان عبادات مكروهه به سه قسم تقسيم كرديم و راه حل هر قسمى را بيان كرديم . آن دو مورد عبارت بودند از اجتماع وجوب و كراهت و اجتماع استحباب و كراهت و اينك ساير مثالها را محاسبه مىكنيم : يكى از آن مثالها مواردى بود كه وجوب و استحباب در شيئى واحد جمع شوند . مثل نماز در مسجد كه هم واجب است و هم مستحب ، نماز به جماعت كه هم واجب است و هم مستحب و روزهء اول ماه رمضان كه هم واجب است چون روزهء ماه رمضان است و هم مستحب ، چون روزهء اول ماه است ( حال به مناسبت اينكه دو مورد اجتماع وجوب و كراهت يا استحباب و كراهت را به « عبادات مكروهه » نامگذارى كرديم ، اين مورد را هم به « عبادات مندوبه » نامگذارى مىكنيم . حال مىپرسيم آيا همان سه قسم مذكور در عبادات مكروهه در اينجا هم هست يا خير ؟ )\r\nاز كلام مرحوم آخوند استفاده مىشود كه قسم دوم و سوم از آن اقسام در اينجا هم جارى و سارى است . به اين صورت كه گاهى امر استحبابى به ذات عبادى بار مىشود مثل\r\n\r\n","description":"","footnote":"","page_name":" 31 ","page_number":39},
  {"content":"\r\n\r\nامر به نماز جماعت يا نماز در مسجد و ضمنا عبادت مذكور بدل هم دارد مثل نماز فرادى يا نماز در منزل ، و گاهى در ظاهر به‌عنوان عبادت و در باطن به‌عنوان ديگرى امر شده‌ايم كه يا ملازم با عنوان عبادت است مثل عنوان اجتماع مسلمين در مكانى كه ملازم با نماز جماعت است و يا مجامع و متحد با آن است مثل عنوان كون فى المسجد كه به قولى با نماز اتحاد دارد و به قولى ملازمه دارد . ( بستگى دارد كه كون را در حقيقت نماز دخيل بدانيم يا خير . )\r\nو اما راه حل : در مورد بخش اول كه امر ندبى به خود عبادت بار شده است ، ولى بدل دارد ، دو نوع جواب مىدهند :\r\n1 - امر مستحبى يك امر حقيقى و واقعى باشد ، ( نه مجازى و بالعرض ) و امرى ارشادى باشد نه مولوى ، و ارشاد به افضل الافراد باشد . يعنى امر استحبابى صرفا براى بيان اين مطلب است كه نماز در مسجد يا به جماعت ثوابش بيشتر است و عقل هر عاقلى وقتى فهميد كه اين فرد ثوابش بيشتر است ، حكم مىكند كه همين فرد را اختيار كن و سراغ فرد ديگر نرو . آنگاه اجتماع وجوب و استحباب مولوى در شيئى واحد اجتماع ضدّين و محال است ، ولى اجتماع وجوب مولوى با استحباب ارشادى محال نيست بلكه امر مولوى وجوبى بر وجوب مطلق نماز ( در مسجد يا منزل ، فرادى يا جماعت ) دلالت مىكند و امر ارشادى مىگويد كه از اين دو فرد فلان فرد افضل و اكمل است .\r\n2 - امر مستحبى هم يك امر مولوى باشد ، ولى مولوى شأنى و اقتضايى و انشايى نه مولوى فعلى كه اگر اين شد باز منافات نيست و اجتماع ضدين نمىشود ، زيرا اجتماع دو حكم شأنى يا انشايى يا يك حكم انشايى و يك حكم فعلى در شيئى واحد محذورى ندارد و اجتماع دو حكم مولوى فعلى محال است .\r\nبراى بخش امر ندبى كه در ظاهر به خود عبادت و در باطن به عنوان ديگرى ( اجتماع مسلمين يا كون فى المسجد و . . . ) بار شده است ، نيز چندين راه حل داريم :\r\n1 - امر ندبى امر حقيقى باشد ، ولى ارشاد به افضل الافراد باشد كه همان راه حل بخش قبلى است . ضمنا طبق اين جواب فرقى نمىكند كه ما اجتماعى شويم يا امتناعى ، چون\r\n\r\n","description":"","footnote":"","page_name":" 32 ","page_number":40},
  {"content":"\r\n\r\nاين دعوا دربارهء دو حكم مولوى است .\r\n2 - امر ندبى امر حقيقى باشد و مولوى هم باشد ولى مولوى اقتضايى و انشايى اين راه حل هم در بخش قبلى بيان شد . در اينجا نيز فرق ميان اجتماعى و امتناعى نخواهد بود و بر هر دو مسلك چنين اجتماعى جايز است .\r\n3 - امر ندبى را امر مولوى فعلى بگيريم نه اقتضايى و شأنى و نه ارشادى ، آنگاه اگر قائل به جواز شديم بگوييم : هيچ مانعى ندارد كه اين عمل ( نماز در مسجد ) به عنوان صلاتى واجب و به عنوان بودن در مسجد يا اجتماع مسلمين مستحب باشد ، چه اين دو عنوان متلازمين باشند و چه متحدين چون دو عنوان است . و اگر قائل به امتناع شديم و آن دو را متلازمين در وجود دانستيم ، باز محذورى ندارد كه هر دو حكم فعلى باشند . ولى تعلق امر ندبى به عنوان صلاتى مجازى و بالعرض است و در حقيقت به عنوان ديگرى كه ملازم است بار شده است ، و نيز اگر امتناعى شديم و آن دو را مجامع در وجود دانستيم ، باز مىگوييم كه امر ندبى يا امر حقيقى ارشادى است و يا امر فعلى ولى مجاز و بالعرض است و چنين اجتماعى محذورى ندارد ، و آنكه محال است اجتماع دو حكم مولوى فعلى حقيقى است .\r\nقوله : و لا يخفى : قسم اول از اقسام ثلاثهء عبادات مكروهه كه نهى به خود عبادت بار شده بود و ضمنا بدل هم نداشت ، در ما نحن فيه يعنى بخش عبادات مندوبه جارى نيست ، زيرا انطباق يك عنوان حسن و داراى مصلحت مهم‌تر ( عنوان مخالفت با بنى اميه ) بر مثلا ترك روزه روز عاشورا يا ملازم بودن ترك صوم با يك عنوان حسن و مطلوب ، در باب عبادات مكروهه مصحّح تعلق نهى كراهتى به فعل بود ، ولى در ما نحن فيه امر استحبابى هم به خود فعل است و انطباق يك عنوان حسن و راجح بر خود اين فعل ( مثل عنوان صوم اول ماه بودن كه بر روزهء اول ماه رمضان منطبق است و روزهء روز اول هر ماه جداگانه مستحب است ) مصحّح استحباب اين روزه نيست و نمىتوان گفت روزهء روز اول ؛ مستحب است . نه اسناد استحباب حقيقى است ( چون حقيقتا واجب است نه مندوب ) و نه حتى بالعرض و المجاز است ، مگر بر مسلك قول به جواز اجتماع كه تعدد جهت پيش\r\n\r\n","description":"","footnote":"","page_name":" 33 ","page_number":41},
  {"content":"\r\n\r\nمىآيد و اسناد استحباب به آن مجازا بلامانع است . آرى امر ندبى در اين موارد موجب تأكيد وجوب مىشود و روزهء روز اول واجب مؤكد مىشود . همچنين اگر عنوان راجحى كه بر فعل صدق مىكند ملازم با عنوان باشد ، باز اگر اين امر مؤكّد ايجاب نباشد مصحح استحباب هم نيست مگر مجازا ( چون مستحب عنوان ملازم است نه خود اين عبادت ) يا اقتضائا ( تا متلازمين در حكم فعلى اختلاف پيدا نكنند . )\r\nقوله : فتفطن : شايد اشاره باشد به اينكه اقتضايى بودن با بالعرض و المجاز بودن قابل جمع نيست زيرا اقتضايى امر حقيقى است ولى انشايى نه فعلى ، در حالى كه بالعرض و المجاز بودن امر حقيقى نيست و اين دو قابل جمع نيستند ، و شايد اشاره به جهات ديگر باشد كه در كلمات محشّين و شرّاح كفايه آمده است .\r\n( از مثالهاى مذكور سه مورد باقى مىماند : 1 - اجتماع دو استحباب مثل نافله در مسجد ، 2 - اجتماع وجوب با اباحه مثل نماز ظهر در منزل ، 3 - اجتماع استحباب با اباحه مثل نافله در منزل ، و مرحوم آخوند اين‌ها را محاسبه نكرده است . ولى اجمالا اشاره مىكنيم : اجتماع دو مستحب : حكم اين دو از حكم اجتماع وجوب و ندب دانسته شد زيرا اجتماع مثلين هم مانند اجتماع ضدّين محال است و همان راه‌حل‌ها را دارد . و اما اجتماع واجب و مباح يا مستحب و مباح : اين نيز حكمش دانسته شد ، زيرا اباحهء فعلى ضد وجوب و استحباب است و در شيئى واحد به‌عنوان واحد جمع نمىشوند ، بلكه بايد عنوان ديگرى باشد كه متّحد با عبادات يا ملازم با آن باشد ، آن‌وقت نزد قائلين به جواز ، اباحه را يا اباحهء فعلى مولوى ولى عرضى و مجازى بدانيم ، و يا اباحهء فعلى حقيقى ارشادى بدانيم ، و اگر امتناعى شديم باز يا اباحه را اقتضايى مولوى حقيقى مىدانيم و يا عرضى و يا ارشادى كه مورد هركدام قبلا مشخص شد . )\r\nقوله : و منها : دليل چهارم از ادلهء مجوزين بر مسألهء اجتماع امر و نهى در شيئى واحد ، قضاوت عرف و عقلاى عالم است و آن اينكه اگر مولايى عبد خويش را به انجام كارى امر نمايد و از ارتكاب عمل ديگر نهى كند و عبد على رغم منع مولى ميان مأمور به و منهى عنه را در يك عمل جمع كند و با يك تير دو نشان بزند ، يعنى هم امر مولى را اطاعت كند و هم\r\n\r\n","description":"","footnote":"","page_name":" 34 ","page_number":42},
  {"content":"\r\n\r\nاز نهى مولى سرپيچى كند ، عقلاى عالم چنين بنده‌اى را هم مطيع و ممتثل مىشمارند و هم عاصى و متمرّد به حساب مىآورند . مطيع است براى اينكه امر را امتثال كرده و عاصى است براى اينكه نهى را مخالفت كرده است . مثال معروف اين دليل كه در كلام حاجبى و عضدى « 1 » عنوان شده است و در كلمات بزرگان اصول از قبيل صاحب معالم « 2 » و قوانين « 3 » و غيرهم آمده اين است كه مولى عبدش را به انجام خياطت امر كرده و فرموده است كه بايد فلان پارچه را براى من بدوزى ، و هم‌زمان از بودن در فلان مكان او را منع كرده و گفته است : مبادا در فلان مكان باشى ، و عبد علىرغم ميل باطنى مولى جامه را برداشته و دقيقا به همان منطقهء ممنوعه برود و خياطت كند . چنين كسى نسبت به امر خياطتت مطيع و نسبت به نهى از كون در فلان مكان عاصى است و اين كاشف از وجود و فعليّت امر و نهى هر دو در اين مورد است . ( البته استدلال مذكور وجدانى است و هركس بايد به عقل و وجدان و فطرت خويش مراجعه كند و ببيند آيا واقعا چنين است يا خير ؟\r\nو گرنه برهانى نيست تا در صغرى و كبرى دقت شود . )\r\nقوله : و فيه : مرحوم آخوند در جواب استدلال مذكور ، اولا در مثال شما مناقشه داريم و مثال جالبى نياورديد ، زيرا بحث ما در اجتماع امر و نهى در شيئى واحد است و اينكه عمل واحدى در خارج مجمع العنوانين باشد . مثل نماز در مكان غصبى . در مثال شما عنوان خياطت با عنوان كون ، جامع نيستند و اتحاد وجودى ندارند بلكه حد اكثر متلازمان هستند ، زيرا كه خياطتت اگر به معناى مصدرى يعنى ادخال و اخراج سوزن و نخ در پارچه و يا دخول و خروج آن باشد ، از مقولهء ان يفعل است كه نسبت تدريجى فعل به فاعل مىباشد و اگر به معناى اسم مصدرى يعنى مخيطيّت و حالت حاصله و هيئت بوجود آمده از عمل خياطت باشد ( حالت پيراهنى يا قبايى كه پيدا كرده ) از مقولهء كيف است . ولى كون و تحيّز و بودن در جايى و فضايى را اشغال كردن از مقولهء اين است . ( كه هيئت حاصله از نسبت متمكّن به مكان مىباشد . ) پس دو عنوان خياطت و كون از دو مقولهء جداگانه\r\n\r\n\r\n","description":"","footnote":"\r\n( 1 ) - شرح عضدى بر مختصر ابن حاجب ، ص 93 - 92 .\r\n( 2 ) - معالم الاصول ، ص 98 و 99 .\r\n( 3 ) - قوانين الاصول ، ص 148 .\r\n","page_name":" 35 ","page_number":43},
  {"content":"\r\n\r\nهستند و در خارج به دو وجود موجودند و هركدام مابحذايى دارد و متلازمانند ؛ يعنى خياطتت در فلان منطقه بدون كون در آنجا امكان‌پذير نيست . و بحث ما در اتحاد وجودى است . پس مثال شما خدشه دارد ، و البته مناقشه در مثال از دأب محصلين نيست و مىتوان مثال را عوض كرد مثلا يك جا فرموده : حدّث و جاى ديگر فرموده : لا تؤذ ، و عبد ميان آن دو جمع كرده و سخنى گفته كه موذى باشد ، اين يك كلام هم مصداق حديث كردن است و هم مصداق ايذاء . ولى از مناقشه در مثال كه بگذريم مىگوييم :\r\nثانيا در همين مورد هم ما قبول نداريم كه عبد هم مطيع باشد و هم عاصى ، هم امر فعلى باشد و هم نهى ؛ بلكه مدعى هستيم كه يا فقط جانب امر فعلى است و نهى از فعليت ساقط مىشود ( مرجّحين جانب امر ) و يا به عكس يعنى نهى فعلى است و امر ساقط مىشود ( مرجحين جانب نهى ) .\r\nبيان مطلب : اگر اطاعت به معناى حصول غرض به هر شكل و نيّتى باشد كه در توصليّات همين مطرح است ، بايد گفت در مثال مذكور عبد هم مطيع است و هم عاصى و مثال مستدل هم از توصليّات بود . ولى اگر اطاعت به معناى امتثال امر و تحصيل غرض مولى و تقرب به مولى باشد كه در تعبّديات همين مطرح است و مورد بحث ما نيز يك چنين اطاعتى است ، بايد گفت : امكان ندارد يك عمل هم اطاعت مولى باشد يعنى ما را به مولى نزديك سازد و هم معصيت مولى باشد و ما را از مولى دور كند ، و عملى كه بالفعل مبعد و مبغوض است هرگز در همان آن مقرّب باشد . و به حكم برهانى كه سابقا آورديم چنين اجتماعى از محالات ذاتيه است چون اجتماع ضدين است .\r\nقوله : بقى الكلام : در آغاز مسألهء اجتماع امر و نهى گفته آمد كه در اين مسئله سه قول طرح است :\r\n1 - عده‌اى طرفدار امتناع بودند آن هم به قول مطلق ، و مختار آخوند ( ره ) همين بود .\r\n2 - و عده‌اى طرفدار جواز به قول مطلق بودند و چهار دليل داشتند كه ابطال شد .\r\n3 - و عده‌اى از قبيل محقق اردبيلى « 1 » قائل به تفصيل شده و ميان حكم عقل و حكم\r\n\r\n\r\n","description":"","footnote":"\r\n( 1 ) - مجمع الفائدة و البرهان ، ج 2 ، ص 110 .\r\n","page_name":" 36 ","page_number":44},
  {"content":"\r\n\r\nعرف فرق گذارده و فرموده‌اند : به حكم دقت عقلى اجتماع امر و نهى جايز است زيرا هم عنوان صلاتى بر اين حركت در دار غصبى در ضمن نماز صادق است و هم عنوان غصبى و ترجيح بلامرجح محال است پس مصداق هر دو است و تعدد عنوان موجب تعدد معنون است . پس در حقيقت دو عمل هم‌زمان انجام مىشود و مانعى ندارد كه يكى واجب و ديگرى حرام باشد . ولى به حكم ديد سطحى عرفى اجتماع محال است چون عرف اين عمل را واحد مىبيند و بىترديد يك عمل نمىتواند هم واجب و هم حرام باشد .\r\nمرحوم آخوند در جواب اين تفصيل مىفرمايند : اولا عرف و عقلاء هم كه در مسئله حكم مىكنند به مقتضاى عقلشان حكم مىكنند ( نه به مقتضاى عادت و غيره ) و حكم عقل دو شعبه دارد : 1 - نظر دقيق عقلى 2 - نظر مسامحى عرفى و اين مطلب در جاى خود مسلم است كه با وجود حكم دقيق عقلى بر خلاف نظر مسامحى ، نظر دقيق ملاك است و به نظر مسامحى اعتنا نمىشود . و به دقت عقلى شما حكم به جواز كرديد پس بايد اجتماعى شويد نه مفصّل . ثانيا سابقا هم در مقدمهء چهارم از مقدمات مسئله كه گفتيم كه :\r\nمسئله صددرصد عقلى است و ربطى به عرف ندارد ، زيرا عرف در تعيين مداليل و مفاهيم الفاظ سهم دارد ولى پس از آن ، در تعيين مصاديق يك مفهوم نقشى ندارد و دقت عقلى ملاك است ، و ما در اين مسئله از معنا و مفهوم لفظ كه بحثى نداريم تا عرف بگويد : مدلول امر و نهى تنافى دارند و قابل جمع نيستند بلكه سخن از اجتماع وجوب و حرمت دو شىء واحد است چه مفاد امر و نهى لفظى باشند و يا مفاد اجماع و دليل لبّى باشند . پس تفصيل مزبور هم وجهى ندارد . و به عقيدهء ما حق با مشهور است كه اجتماع ايجاب و تحريم را در شيئى واحد محال مىدانند ، و برهان مطلب مبسوطا گذشت .\r\n\r\nتنبيهات مسئله\r\nتنبيه اول : در پايان مسألهء اجتماع امر و نهى در شيئى واحد ، سه امر را به عنوان تنبيهات مسئله ذكر مىكنند :\r\n\r\nتنبيه اول از تنبيهات مسئله دربارهء اينست كه : گاهى انسان به اختيار خودش حرامى را مرتكب مىشود و كسى او را مجبور نكرده ،\r\n\r\n","description":"","footnote":"","page_name":" 37 ","page_number":45},
  {"content":"\r\n\r\nمثلا در ماه رمضان عمدا ارتماس ( سر در زير آب بردن ) را انجام مىدهد يا عمدا شرب خمر مىكند و . . . چنين عملى هم منهى و حرام است و هم مبغوض و داراى مفسده است و هم موجب استحقاق عقوبت است و هم مبطل عبادت ( مثلا روزه ) است .\r\nو گاهى اضطرار به ارتكاب حرام پيدا مىكند و ديگران او را به انجام كارى مجبور مىسازند و اين اضطرار هم لا بسوء الاختيار است يعنى منشأ اختيارى ندارد بلكه صددرصد جبر است مثلا شارع انسان را ملزم مىسازد كه در زمين غصبى تصرف كند تا به انقاذ غريق برسد ، يا ديگران انسان را به انجام كارى مجبور سازند ، مثلا در ماه رمضان عمدا او را به دريا افكنده و موجب ارتماس او مىگردند .\r\nچنين عملى گاهى مقدمهء منحصرهء واجب اهمى واقع مىشود ( مثل غصب براى انقاذ غريق ) در اين صورت فقط واجب است ( و در باب مقدمهء واجب گذشت ) و گاهى مقدمهء واجب ديگر نيست ولى ملاك وجوب ( مصلحت ملزمه ) در خود اين عمل وجود دارد مثل ارتماس به قصد غسل جنابت كه واجب است در اين فرض آن عمل حرامى كه مضطرّ اليه است نه داراى نهى و حرمت فعلى است و نه داراى ملاك نهى يعنى مبغوضيت و مفسده است و نه داراى حكم نهى يعنى عقوبت است و نه مبطل عبادت ( روزه ) است و غسل جنابت او هم صحيح است ، چرا كه با عروض اضطرار لا بسوء الاختيار نهى و حرمت و عقوبت و مبغوضيت مرتفع مىشود ( به حكم حديث رفع : رفع ما اضطرّوا اليه ) پس ملاك نهى نيست از طرفى ملاك وجوب هست پس وجهى براى حرمت و عدم وجوب نيست .\r\nو گاهى اضطرار مكلف به ارتكاب حرام ، بسوء الاختيار است يعنى با دست خودش خود را مضطرّ كرده و ديگرى او را مجبور نكرده مثلا در خود نوعى بيمارى ايجاد كرده كه موجب اضطرار به شرب خمر گشته است يا با پاى خود به ميان جمعى رفته و يقين داشت كه آنان دست و پاى وى را بسته و به دريا مىافكنند يا به دست خودش وارد ارض غصبى شده و هم‌اكنون مضطرّ به خروج از آن مكان است و . . .\r\nدر اين فرض هم نهى و حرمت فعلى مىرود زيرا فعلا وى مضطرّ به شرب خمر يا\r\n\r\n","description":"","footnote":"","page_name":" 38 ","page_number":46},
  {"content":"\r\n\r\nارتماس يا خروج است و حديث رفع اطلاق دارد و مطلق اضطرار را موجب رفع تكليف مىداند . ولى ملاك نهى كه مبغوضيّت باشد باقى مىماند زيرا وى مقصّر است و خودش باعث اين بن‌بست گرديده و هر عاقلى چنين آدمى را مذمّت مىكند و با وجود مبغوضيّت فعلى استحقاق عقاب هم هست . آنگاه ملاك وجوب اگر هم باشد زنده نمىشود و به فعليّت نمىرسد و چنين ارتماسى و لو به قصد غسل باشد باطل است و تأثيرى ندارد بلكه مبطل روزه نيز هست .\r\nقوله : انّما الاشكال : تا اينجا مشكلى نبود ولى مطلب مهم كه اين تنبيه بخاطر آن منعقد گرديده ، مسألهء توسط در ارض غصبى است يعنى همين عمل حرامى كه بسوء الاختيار به آن مضطر شده گاهى اصلا مقدمهء واجبى نيست در اين فرض فقط حرام و مبغوض و موجب عقوبت است . و گاهى مقدمهء واجب هست ولى مقدمهء منحصره نيست مثل تصرف در ارض براى انقاذ غريق در فرضى كه راه ديگر هم باشد . و گاهى مقدمهء منحصره است ولى ذى المقدمه واجب اهمى نيست تا بخاطر رسيدن به آن مقدمه را انجام دهيم و گاهى مقدمهء منحصرهء واجب اهمى واقع شده است و فعلا اين قسم مورد بحث است و مثال معروفش آنست كه : ورود در ارض غصبى حرام است ، بقاء نيز حرام است ، حال كسى علىرغم اين حرمت ، وارد ارض غصبى شده و الآن مجبور به خروج از دار غصبى است و راه ديگرى هم ندارد ( مثل اينكه صاحب زمين را پيدا كرده و جلب رضايت كند ، يا زمين را از صاحبش خريدارى كند و از غصب بدر آيد ، و يا به كمك چرخ‌بال از زمين غصبى پرواز كند و يا به كمك ولىّ خدا در يك لحظه از ارض غصبى خارج شود و . . . ) ضمنا هرچه بيشتر بماند ناگزير مرتكب غصب بيشتر شده و به ناچار بايد هرچه زودتر از آنجا خارج شود ،\r\nحال سؤال اينست كه : اين خروج از دار غصبى كه ذاتا غصب و حرام است و فعلا در سايهء سوء اختيار مكلف مقدمهء منحصرهء واجب مهمترى بنام ترك حرام و نجات از حرام و تخلّص از غصب ، قرار گرفته است چه حكمى دارد ؟ آيا تنها منهى عنه است ؟ يا تنها مأمور به است ؟ يا هم مأمور به و هم منهى عنه است ؟ يا نه مأمور به و نه منهى عنه است ؟ در مسئله پنج قول مطرح است :\r\n\r\n","description":"","footnote":"","page_name":" 39 ","page_number":47},
  {"content":"\r\n\r\n1 - مرحوم شيخ انصارى به مرحوم كلباسى صاحب اشارات نسبت داده كه ايشان فرموده : چنين خروجى فقط حرام و منهى عنه است ( و طبعا داراى عقوبت است ) و واجب يا مأمور به به امر غيرى نيست . « 1 » ( شايد به عقيدهء ايشان هر اضطرارى رافع حرمت نيست بلكه خصوص اضطرار لا بسوء الاختيار حرمت را مرتفع مىكند ، و حديث رفع به اين فرض منصرف است . )\r\n2 - مرحوم صاحب فصول فرموده : چنين عملى بالفعل منهى و حرام نيست ( زيرا اضطرار رافع تكليف است مطلقا چه بسوء الاختيار و چه لا بسوء الاختيار ) ولى حكم حرمت و معصيت و ملاك نهى در آن وجود دارد و آن مبغوضيّت و مستوجب عقاب بودن است . و فعلا واجب به وجوب غيرى است . « 2 »\r\n3 - شيخ اعظم فرموده : چنين عملى فقط مأمور به و واجب مقدّمى و غيرى است و گرنه حرام به حرمت فعلى نيست ، حكم حرمت و معصيت هم برآن مترتب نمىشود يعنى موجب استحقاق عقوبت هم نيست . « 3 »\r\nاين سه نظريه بر مسلك امتناعىها بود ، و رأى چهارم كه ذيلا مىآيد بر مسلك اجتماعىها است :\r\n4 - آقاى ابو هاشم جبّائى گفته : چنين عملى هم واجب و مأمور به است و هم حرام و منهى عنه و ما طرفدار جواز اجتماع امر و نهى هستيم و مانعى ندارد كه عمل واحدى بنام خروج يا حركات خروجيّه هم بالفعل واجب باشد به‌عنوان مقدميّت و هم حرام باشد به عنوان غصبيّت . جناب ميرزاى قمى نيز همين رأى را برگزيده و به اكثر متأخرين هم آن را نسبت داده و مدعى شده كه ظاهر فتاواى فقها نيز همين است . « 4 »\r\n5 - مرحوم آخوند مىفرمايد : حق اينست كه : خروج از دار غصبى كه مقدمهء منحصرهء واجب اهمى گرديده منهى به نهى فعلى نيست ( آرى منهى به نهى سابق بر اضطرار است ) ولى داراى ملاك نهى يعنى مبغوضيت و عقوبت است و نفس همين خروجى كه لا بدّ منه\r\n\r\n\r\n","description":"","footnote":"\r\n( 1 ) - مطارح الانظار ، ص 153 .\r\n( 2 ) - الفصول الغرويّة ، ص 138 .\r\n( 3 ) - مطارح الانظار ، ص 153 .\r\n( 4 ) - قوانين الاصول ، ج 1 ، ص 153 .\r\n","page_name":" 40 ","page_number":48},
  {"content":"\r\n\r\nاست و بايد هرچه زودتر خارج شود و نماند تا غصب بيشتر را مرتكب نشود ، معصيت مولى و موجب استحقاق عقوبت است . و از طرفى هم اين خروج از باب مقدمهء واجب ، واجب و مأمور به نيست . ( همان گونه كه اگر مقدمهء واجب نبود ، وجوبى نداشت و نيز همان گونه كه اگر مقدمهء واجب بود ولى منحصره نبود بلكه غير منحصره بود كه باز هم از باب مقدمه واجب نبود . الآن هم كه مقدمهء منحصرهء واجب است باز مأمور به به امر غيرى نيست . ) پس مرحوم آخوند سه مدعا دارند :\r\n1 - نهى لا تغصب كه قبل از ورود در ارض غصبى فعلى بود و بر حرمت غصب مطلقا ( ورود و بقا و خروج ) دلالت مىكرد ، الآن در سايهء اضطرار به خروج ، نسبت به خروج از فعليّت افتاده است .\r\n2 - ولى خروج مزبور معصيت مولى و موجب استحقاق عقوبت است و با اينكه بايد خارج شود مع‌ذلك مؤاخذه هم دارد .\r\n3 - خروج از باب مقدمهء واجب ، واجب نيست و امر غيرى ندارد .\r\nدليل مدعاى اول : نهى لا تغصب در سايهء اضطرار ساقط شد و يكى از عوامل سقوط نهى و حرمت از فعليّت ، اضطرار به ارتكاب حرام است كه حد و مرز تكليف است و با حدوث آن ، تكليف مرتفع مىشود .\r\nدليل مدعاى دوم : درست است كه فعلا ( پس از ورود در ملك غير ) مضطر به خروج و گامهاى غصبى است ولى اين اضطرار از سوء اختيار خود او سرچشمه مىگيرد ، زيرا وى قادر بود كه غصب و حرام را از اساس ترك كند و كارى كند كه اصلا ورود و خروج و بقاى غصبى محقق نشود ولى اين كار را نكرد و بسوء الاختيار وارد ارض غصبى شد و لذا چنين آدمى عقلا ( و حاكم در باب اطاعت و عصيان عقل مستقل است ) معذور نيست و عقلاى عالم او را مقصر مىدانند و مستحق عقوبت است . خلاصه اينكه چون اضطرارش بسوء الاختيار است از مبغوضيّت عمل نمىكاهد و استحقاق كيفر را برنمىدارد .\r\nدليل مدعاى سوم : درست است كه الآن اين خروج مقدمهء منحصرهء واجب اهم ( تخلّص از غصب ) گرديده ولى چون بسوء اختيار بوده اين مقدمهء منحصره بودن دردى را\r\n\r\n","description":"","footnote":"","page_name":" 41 ","page_number":49},
  {"content":"\r\n\r\nدوا نمىكند و باعث امر فعلى به آن نمىشود ، زيرا با توجه به مدعاى دوم ، اين عمل بالفعل مبغوض است و چگونه ممكن است بالفعل مطلوب به امر غيرى و طلب تبعى باشد ؟ ! جمع ميان حبّ و بغض فعلى در يك عمل و لو داراى صد عنوان باشد عقلا محال است .\r\nقوله : الساقط . . . : دليل مدعاى اول است .\r\nقوله : ضرورة انّه . . . : دليل مدعاى دوم است .\r\nقوله : و لا يكاد يجدى . . . : دليل مدعاى سوم است .\r\nقوله : ان قلت : در ادامه مرحوم آخوند سه اشكال و جواب را به صورت « ان قلت ، قلت » عنوان مىكنند كه در واقع هركدام از ان قلت‌ها به يكى از ادلهء شيخ انصارى ( ره ) اشاره دارد و با قلت از آن جواب مىدهند : شيخ اعظم مدعى شد كه : خروج از دار غصبى فقط واجب و مأمور به است و لا غير ، و براى اين مدعا دلايلى دارد :\r\nدليل اول شيخ : خروج از دار غصبى مقدمهء منحصرهء واجب اهم است « صغرى » و مقدمهء واجب واجب است « كبرى » پس خروج مذكور واجب است « نتيجه » آنگاه چگونه مىفرماييد : مقدمهء منحصره بودن مفيد نيست و موجب اتّصاف خروج به وجوب غيرى نمىشود ؟ ! خير فعلا تنها مطلوب غيرى است و داراى حرمت و مبغوضيّت فعليّه نيست و لو داراى مفسدهء ذاتيّه هست . « 1 »\r\nقوله : قلت : در جواب از اين دليل مىگوييم :\r\n[ اولا اصل ملازمه ميان وجوب شرعى مقدمه و ذى المقدمه قابل مناقشه است و كثيرى از محققان متأخّر منكر ملازمه هستند و مىگويند : اصلا مقدمهء واجب داراى وجوب شرعى نيست . ثانيا بر مسلك شيخ اعظم هر مقدمه‌اى كه واجب نيست بلكه خصوص مقدماتى كه به قصد توصّل به ذى المقدمه آورده شود وجوب دارد ، پس اگر خروج از دار غصبى به قصد تخلّص از حرام باشد واجب است ولى اگر به قصدهاى ديگر باشد واجب نيست . ( اين دو جواب در متن كفايه نيامده ) 
  ]\r\n\r\n\r\n","description":"","footnote":"\r\n( 1 ) - مطارح الانظار ، ص 154 - 153 .\r\n","page_name":" 42 ","page_number":50},
  {"content":"\r\n\r\nثالثا هر مقدمه‌اى كه متّصف به وجوب نيست ، بلكه مقدمه‌اى واجب مىشود كه ذاتا مباح بوده و فعلا مقدمهء واجبى واقع شده باشد ( مثل نصب سلّم ، قطع مسافت از ارض مباح و . . . ) و برفرض كه مقدمه‌اى ذاتا حرام باشد هم در صورتى كه غير منحصره باشد و راه ديگرى براى رسيدن به واجب وجوب داشته باشد ، باز متّصف به وجوب نمىشود و بايد مقدمه منحصره باشد و باز در فرض انحصار هم بايد حرمت ذاتى مقدمه را با وجوب نفسى ذى المقدمه بسنجيم و اگر ذى المقدمه واجب اهم بود مقدمه واجب مىشود و اگر مساوى بودند يا حرمت مقدمه اهم بود ، نوبت به وجوب مقدّمى آن نمىرسد .\r\nو در ما نحن فيه همهء اين‌ها هست يعنى خروج ذاتا حرام است و فعلا مقدمهء منحصرهء واجب قرار گرفته ، واجب هم يك واجب اهمّ است ( زيرا خروج باعث مىشود كه انسان مثلا نيم ساعت مرتكب غصب شود ولى بقاء در ارض غصبى موجب مىشود كه ساعتها بلكه روزها و سالها و تا دامنهء قيامت مرتكب حرام شود . ) ولى باز هم كافى نيست و بايد علاوهء بر اين‌ها انحصار هم بسوء اختيار نباشد تا اين مقدمهء منحصره ، واجب گردد ولى متأسفانه اين انحصار به سوء اختيار مكلّف است و چون چنين است آن حرمت و مبغوضيّت و مفسدهء ذاتى خروج تغيير نمىكند و به حال خود باقى است و خروج كماكان مبغوض مولى است و چگونه ممكن است كه هم‌زمان مطلوب و داراى امر مقدمى هم باشد ؟ ! پس امر غيرى نمىآيد .\r\nقوله : و الا : در اينجا دو دليل مىآورند مبنى بر اينكه چون انحصار به سوء اختيار است مبغوضيّت و حرمت مىماند :\r\n1 - اگر انحصار مزبور حرمت را بردارد لازمه‌اش آنست كه حكم خدا تابع اراده و اختيار مكلّف باشد يعنى اگر مكلّف غير حرام را اختيار كرد و وارد ارض غصبى نشد خروج حرام باشد ولى اگر حرام را اختيار كرد و وارد شد ديگر خروج حرام نباشد . و اين باطل است زيرا احدى به اين امر ملتزم نيست كه ارادهء مكلّف از شروط تكليف باشد و وجود و عدم حرمت ، تابع ارادهء حرام و غير حرام باشد .\r\n2 - وانگهى اين مطلب خلاف فرض است زيرا فرض بحث ما در اضطرار بسوء اختيار\r\n\r\n","description":"","footnote":"","page_name":" 43 ","page_number":51},
  {"content":"\r\n\r\nاست و اگر حرمت خروج بر ارادهء مكلّف وابسته شد اين ارادهء حرام نبايد بيايد زيرا او از اراده‌اش سوءاستفاده نكرده است .\r\nقوله : ان قلت : دليل دوم شيخ اعظم : تصرّف در زمين ديگرى بدون اذن و رضاى مالك كه نامش غصب است ، انحاء مختلفى دارد از قبيل : ورود در ملك غير بدون رضايت مالك ، بقاء در ملك غير بدون اجازهء مالك ( خواه يك جا بنشيند و مشغول استراحت و غيره باشد و خواه سرگرم گردش و تفريح در گوشه و كنار زمين باشد . ) و خروج از ملك غير بدون اذن مالك ( كه خود اين گامهاى خروجى هم غصب است . )\r\nحال همهء اين تصرّفها يكسان نيستند بلكه ورود در ملك غصبى قطعا حرام است ، بقاء در ارض غصبى نيز قطعا حرام است و كسى در اين‌ها شبهه و اشكالى نكرده ، ولى مسألهء خروج از دار غصبى كه فعلا مقدمهء منحصرهء ترك حرام گرديده و موجب رفع ظلم و عدوان است و تخلّص از حرام بر او وابسته است ، چنين تصرّفى در هيچ حالى از حالات حرام نبوده است ، نظير شرب خمرى كه آدمى را از هلاك شدن نجات بخشد كه شرب خمر با اين خصوصيّت هيچ‌گاه حرام نبوده و نيست و نخواهد بود ، بلكه هميشه واجب است تصرف خروجى نيز هميشه واجب و مطلوب است و هيچ‌گاه حرام نبوده و نيست نه قبل از ورود در ارض غصبى ( به بيانى كه در ادامه خواهد آمد ) و نه پس از ورود در ملك غير ، زيرا الآن مضطرّ به غصب است و اضطرار رافع تكليف است و آدم مضطر عقلا تكليف ندارد چون چاره‌اى ندارد و متمكّن نيست . پس حساب تصرّف خروجى از حساب تصرّفات ديگر ( ورود و بقا ) جدا است . « 1 »\r\nقوله : و منه ظهر : تا اينجا بيان خود شيخ اعظم در تقريرات بود و از اينجا به بعد مرحوم آخوند در تأييد و تقويت استدلال مذكور ، مطالبى را مىافزايند و نهايت كوشش را در اين راستا به عمل مىآورند : حال كه حساب تصرّف خروجى از بقيه جدا شد مىگوييم : اينكه مشهور شده كه قبل از ورود در ارض غصبى مكلّف از ترك همهء انواع تصرفها ( ورود ، بقا ، خروج ) متمكّن است و در نتيجه ترك همهء آنها بر او واجب و فعل هركدام از آنها بر وى حرام\r\n\r\n\r\n","description":"","footnote":"\r\n( 1 ) - مطارح الانظار ، ص 156 - 155 .\r\n","page_name":" 44 ","page_number":52},
  {"content":"\r\n\r\nاست و نهى لا تغصب بطور مساوى همهء آنها را شامل است ، سخن درستى نيست و ما قبول نداريم كه مكلّف حتى از خروج هم متمكّن باشد بلكه خروج حسابش جدا است و در هيچ حالى مقدور نيست نه پيش از ورود و نه پس از آن ، و پيش از ورود هم نه فعلش مقدور است و نه تركش ، اما اينكه پس از دخول ، خروج مقدور نيست براى اينكه فعلا خروج مقدمهء منحصرهء ترك حرام گرديده و مضطرّ اليه است و چاره‌اى جز انجام آن نيست .\r\nو اما اينكه قبل از ورود ، فعل خروج مقدور نيست براى اينكه : كسى كه هنوز وارد زمين غصبى نشده خروج از آن در حق وى معقول نيست ، خروج فرع بر دخول است و تا دخولى نباشد خروجى هم نيست . و اما اينكه ترك خروج مقدور نيست ، براى اينكه : كسى كه اصلا وارد ملك غصبى نشده در حق او نمىگويند : فلان ترك الخروج او لم يخرج بالاختيار ، بلكه مىگويند : فلان ترك الورود او لم يدخل بالارادة نه اينكه لم يخرج ، آرى به نحو سالبهء به انتفاء موضوع مىتوان گفت : فلانى خارج نشد براى اينكه اصلا ورودى نداشت تا خروجى داشته باشد و خروج فرع بر ورود است و ورود موضوع براى خروج است كه تا موضوع و اصل نباشد ، محمول و فرعى هم نيست پس تنها به شكل سالبهء كذايى مىتوان گفت : فلان لم يخرج يا ليس بخارج ولى اين فايده‌اى ندارد زيرا سالبهء كذايى دليل بر امكان و مقدوريّت نيست و با امتناع هم مىسازد .\r\n( مثلا گاهى مىگوييم : زيد قائم نيست يعنى اصلا زيدى نيست تا ايستاده باشد امكان وجود زيد هست و يك وقت مىگوييم : پسر خدا عالم نيست يعنى اصلا پسرى ندارد تا عالم باشد يا نه و ضمنا اصلا چنين چيزى امكان ندارد و به حكم برهان ، خداوند لم يلد و لم يولد . ) كما اينكه در مثال شرب خمر هم گاهى شخصى خود را در مهلكه انداخته است و شرب خمر نمىكند صحيح است بگوييم : فلانى در فلان مهلكه شرب خمر نكرد ، ولى گاهى اصلا مهلكه‌اى نيست و خود را گرفتار نكرده در اينجا صحيح آنست كه بگوييم :\r\nفلانى اصلا در مهلكه واقع نشد تا نوبت به شرب خمر برسد ، نه اينكه بگوييم : فلانى در فلان مهلكه شرب خمر نكرد ، مگر به نحو سالبهء به انتفاء موضوع كه منظور اين باشد كه اصلا مهلكه‌اى نيست تا شرب خمر در مهلكه محقق شود .\r\n\r\n","description":"","footnote":"","page_name":" 45 ","page_number":53},
  {"content":"\r\n\r\nو بالجمله : در باب خروج از دار غصبى و تصرّفات خروجى ، دو مسلك وجود دارد :\r\n1 - ميرزاى قمى برآنست كه خروج كذايى مصداق تخلّص از غصب و حرام است و عنوان تخلّص برآن منطبق است و به عين وجود خروج موجود است و اصلا تخلّص يعنى همين خروج كه عينيّت است نه دوئيّت .\r\n2 - مرحوم آخوند معتقد است كه خروج از ارض غصبى مقدمهء تخلص از حرام است و تخلّص حقيقى وقتى است كه غصب تمام شود و آدمى در خارج غصب قرار بگيرد و اين معنا با گامهاى خروجى حاصل مىشود و اين حركات سبب آن تخلّص يا كون در خارج است . ( بعدا راجع به اين دو مبنا بحث خواهد شد . ) حال هركدام كه باشد نتيجه‌اش آنست كه : خروج فعلا مطلوب و محبوب مولى است ( منتها بر مسلك اول واجب نفسى است چون مصداق تخلّص است و تخلّص واجب نفسى است و حكم از عنوان به معنون سرايت مىكند و بر مسلك دوم واجب غيرى و مقدمى است چون خروج سبب تخلّص است نه عين آن . ) و محال است كه در همين آن متّصف به مبغوضيّت شود و كسى بگويد :\r\nخروج مطلوب ، مطلوب نيست كه تناقض است .\r\nنتيجه : پس خروج از دار غصبى فقط واجب و مأمور به است و لا غير ، نه حرام و منهى است و نه عقاب و مؤاخذه دارد .\r\nقوله : قلت : مرحوم آخوند از اين وجه جوابهاى متعددى مىدهند :\r\n1 - شما نيز قبول داريد كه تصرفات خروجى عنوان اصلى و ذاتىاش غصب است و غصب عقلا و شرعا حرام است ولى حالا بر اين حرام ذاتى يك عنوان عارضى بنام مقدمهء واجب بودن عارض شده و بالعرض مقدمهء واجب گرديده ولى چنين نيست كه هر حرامى به مجرد اينكه مقدمهء واجبى قرار گرفت حتما واجب شود بلكه دو شرط اساسى دارد :\r\n1 - مكلّف راه ديگرى نداشته باشد و متمكّن از اجتناب از حرام بدون اين مقدمه نباشد يعنى مقدمه مقدمهء منحصره باشد . 2 - مكلف بسوء اختيار ، خود را مضطرّ به اين حرام نكرده باشد . و در ما نحن فيه هيچ‌كدام از دو شرط نيست . زيرا مكلّف راه ديگرى براى فرار از حرام دارد و آن اينكه از اول وارد زمين غصبى نشود . و حالا هم كه وارد شده و مضطرّ به\r\n\r\n","description":"","footnote":"","page_name":" 46 ","page_number":54},
  {"content":"\r\n\r\nخروج شده اين اضطرارش بسوء اختيار است و چنان كه قبلا گفتيم : چنين اضطرارى و لو رافع نهى فعلى مىباشد ولى ملاك نهى را كه مبغوضيّت باشد برنمىدارد در نتيجه اين عمل فعلا فقط مبغوض است و چگونه ممكن است كه چنين عملى مطلوب و محبوب مولى هم باشد ؟ !\r\nقوله : انّ ما به التخلّص عن فعل الحرام و او ترك الواجب : اين عبارت دو گونه قابل تفسير است :\r\nالف ) مراد از « ما » خصوص خروج از دار غصبى باشد و مراد از فعل حرام فعل غصب باشد كه بقاء در دار غصبى است و مراد از ترك واجب هم همان است زيرا واجب يعنى تخلّص از غصب و ترك بقاء و رفع ظلم ، و ترك اين‌ها هم حرام است . منتها يك جا تعبير به فعل حرام و جاى ديگر تعبير به ترك واجب كرده است .\r\nب ) مراد از « ما » اعم از خروج و شرب خمر باشد و مراد از فعل حرام غصب باشد كه خروج موجب تخلّص از اين حرام است ، و مراد از ترك واجب ترك نجات از هلاكت نفس است كه ترك نجات حرام است و خود نجات از مهلكه واجب است و شرب خمر موجب اجتناب از اين حرام و رسيدن به واجب يعنى نجات است .\r\nقوله : اما فى الاقتحام فى ترك الواجب او فعل الحرام : باز همان دو تفسير در اينجا مىآيد با اين تفاوت كه آنجا اول فعل حرام بعد ترك واجب را ذكر كردند و در اينجا به عكس عمل كرده‌اند . و منظور از اقدام بما هو قبيح و حرام هم همين خروج و شرب خمر است كه خروج از بابا غصبيّت قبح عقلى دارد و شرب خمر حرمت شرعى دارد . و منظور از اين عبارت كه با كلمهء امّا فى الاقتحام . . . و امّا فى الاقدام . . . آمده اينست كه : مكلّف بسوء اختيارش خود را مضطر كرده به احد الامرين : يا در ترك واجب يعنى ترك نجات از هلاكت واقع شود و شرب خمر نكند و هلاك شود و يا اقدام به حرام كند يعنى شرب خمر نمايد تا نجات يابد ، و نيز يا در فعل حرام يعنى غصبيّت واقع شود و ساعات متوالى مرتكب غصب شود و يا مرتكب قبيح يعنى خروج شود تا از حرام بيشتر خلاص شود . ( و در ادامه در ضمن جواب سوم تكليف دوران ميان دو محذور روشن خواهد شد . ) پس چنين\r\n\r\n","description":"","footnote":"","page_name":" 47 ","page_number":55},
  {"content":"\r\n\r\nمقدمه‌اى واجب نخواهد بود و كماكان بر مبغوضيّت خويش باقى است .\r\n2 - قوله : و بالجملة : جواب دوم : اينكه در ضمن ان قلت آمده بود كه : مكلّف متمكّن از خروج نيست و لذا حرام نيست . . . ما قبول نداريم و مىگوييم : پيش از ورود در ارض غصبى مكلّف هم متمكّن از ورود و دخول است و هم متمكّن از خروج و بيرون رفتن است و هر دو مقدور او است منتها ورود مستقيما و بلاواسطه مقدور او است و خروج غير مستقيم و مع الواسطه مقدور او است يعنى الآن كه در بيرون مكان غصبى ايستاده به توسطه ورود در آن قدرت بر خروج هم دارد و قدرت شرط عقلى است و عقل فرقى ميان مقدور بلاواسطه و مقدور مع الواسطه نمىگذارد و مىگويد : المقدور مع الواسطه مقدور پس خروج هم مقدور است و نهى لا تغصب بطور مساوى همهء انحاء تصرّف در ملك غصبى را شامل است خروج هم مصداقى از لا تغصب است منتها پس از ورود ، اضطرار به خروج پيدا مىشود و اين اضطرار نهى فعلى را برمىدارد اما ملاك نهى باقى است و مبغوضيّت هست و نوبت به مطلوبيّت و وجوب غيرى نمىرسد .\r\n3 - قوله : كما هو الحال فى البقاء : جواب سوم يك جواب نقضى است و آن نقض به بقاء است كه خود شيخ اعظم هم قبول دارد كه لا تغصب بطور مساوى هم ورود در ملك غصبى را شامل مىشود و هم بقاء را و تنها تصرّفات خروجى را استثناء كردند ، اشكال ما اينست كه : هريك از بقاء و خروج مثل هم مىباشند و فرع بر ورود هستند و مع الواسطه مقدور هستند ، و همان‌طورىكه خروج مستقيما مقدور نيست بلكه بواسطهء ورود مقدور است هكذا بقاء نيز مستقيما مقدور نيست و بواسطهء ورود مقدور است آنگاه اگر مقدور مع الواسطه بودن كافى است براى نهى و تحريم بايد در هر دو كافى باشد و اگر كافى نيست بايد در هيچ‌كدام كافى نباشد و از آنجا كه شما بقا را مطلقا ( قبل از ورود يا پس از دخول در ملك غير ) حرام مىدانيد و اين كاشف از آنست كه مقدور مع الواسطه را كافى مىدانيد ، پس بايد خروج را هم مطلقا حرام بدانيد ، پس چرا خروج را حرام نمىدانيد ولى بقا را حرام مىدانيد ؟ هر جوابى در بقا داريد ما هم در خروج مىدهيم .\r\nقوله : و ان كان : از نظر حكم به حرمت و مبغوضيّت و حكم به مطلوبيّت ترك ، ميان بقاء\r\n\r\n","description":"","footnote":"","page_name":" 48 ","page_number":56},
  {"content":"\r\n\r\nو خروج فرقى نيست ( به بيانى كه گذشت ) و هر دو حرام مىباشند ، هر دو مفسده و عقاب دارند ولى فرقشان در اينست كه : بقاء در ارض غصبى مفسده‌اش شديدتر و بيشتر است زيرا اى چه‌بسا ساعتها و روزها در آنجا بماند و به همان نسبت كه تصرّف بيشتر مىشود عقاب بيشتر است . ولى خروج از ارض غصبى مفسده و كيفرش كمتر است زيرا كه تنها نيم ساعت مثلا مرتكب غصب شده تا به زمين مباح رسيده است و اگر كسى وارد ارض غصبى شد و امرش دائر شد كه حرام كمتر را مرتكب شود ( خروج ) يا حرام بيشتر را ( بقا ) عقل هر عاقلى او را ارشاد به اقلّ المحذورين مىنمايد و مىگويد : آن را كه محذور و قبحش كمتر است انتخاب كن و افسد را به وسيلهء فاسد دفع كن ، نه اينكه فاسد و آنكه قبحش كمتر است ، حسن و مطلوب و مصلحت‌دار شود ، خير كماكان مفسده و عقاب دارد و مع‌ذلك چاره از انجامش نداريم تا به مفسدهء بزرگتر دچار نشويم . در نتيجه هم بقاء و هم خروج هر دو حرامند و موجب عقوبت هستند و وجهى براى سخن شيخ ( كه خروج را مأمور به و مطلوب مىدانست و لا غير ) وجود ندارد .\r\nقوله : و من هنا : مرحوم شيخ در ضمن وجه دوم ، قضيهء تصرف خروجى را به شرب خمرى كه نجات‌بخش از هلاكت باشد تشبيه كرد و فرمود : همان‌طورىكه شرب خمر با اين صفت ( منجى از هلاكت بودن ) هميشه واجب است و هيچ‌گاه حرام نيست همچنين خروجى هم كه موجب رفع ظلم و تخلّص از حرام باشد هميشه واجب است و در هيچ حال و وقتى حرام نيست .\r\nمرحوم آخوند مىفرمايد : از جواب نقضى ما روشن شد كه اين تشبيه نيز ناتمام است زيرا اگر انسان ناخواسته و لا بسوء الاختيار مبتلا به مهلكه و بليّه‌اى شود كه شرب خمر او را از هلاكت نجات مىدهد در اين صورت چون ناخواسته بوده اين شرب خمر ، قبيح و مبغوض نيست و در سايهء چنين اضطرارى نهى و ملاك نهى مىرود و از طرفى شرب خمر فعلا مقدمهء منحصرهء واجب مهم‌تر ( نجات نفس محترمه از هلاكت ) است و فقط واجب و مأمور به است و لا غير ،\r\nولى اگر انسان عمدا و بسوء الاختيار القاى نفس در تهلكه و ايقاع نفس در مهلكه نمود و\r\n\r\n","description":"","footnote":"","page_name":" 49 ","page_number":57},
  {"content":"\r\n\r\nخود را گرفتار كرد و الآن دوران امر ميان يكى از محذور بود : يا هلاك شدن و يا شراب خوردن ، چنين شرب خمرى و لو منجى است و او را از مرگ حتمى نجات مىدهد ولى از آنجا كه منشأ اين اضطرار سوء الاختيار و خواست خود وى بوده ، او مقصّر است و ملاك حرمت كه مبغوضيت و مفسده باشد مرتفع نمىشود و الآن هم اين شرب خمر مبغوض است ، همان‌طورىكه هلاك نفس ، حرام و مبغوض و ترك آن يعنى حفظ و نجات نفس محترمه واجب و مطلوب است . ولى در عين حال كه شرب خمر مبغوض است اما چاره‌اى هم جز ارتكاب آن نيست زيرا دوران امر ميان دو محذور است : 1 - هلاكت 2 - شراب خوردن و محذور اول مهم‌تر است و كمتر گناهى به پاى هلاكت و خودكشى مىرسد و محذور شرب خمر نسبت به آن بيشتر است ، ازاين‌روى عقل عاقل او را ارشاد مىكند به اينكه : اقلّ المحذورين را اختيار كند و شرب خمر كند و در حقيقت دفع افسد به فاسد نمايد ، و گرنه هرگز در اين فرض شرب خمر مطلوب و مصلحت‌دار نمىشود بلكه چون بسوء الاختيار بوده سر تا پا مبغوض است و مع‌ذلك لا بدّ منه هم هست .\r\nقوله : فمن ترك : در مثال خودمان كه غصب بود هريك از ترك بقاء و ترك خروج مقدور بود ولى بواسطهء ترك ورود نه مستقيما كما اينكه فعل آنها نيز متفرّع بر فعل ورود و به‌سبب آن مقدور بود . در مثال شرب خمر هم هريك از ترك هلاكت يا نجات از هلاكت و ترك شرب خمر مقدور است ولى بواسطهء قدرت بر ايقاع و افكندن نفس در مهلكه و با ترك اين امر آن دو نيز ترك مىشوند و مقدور مع الواسطه هستند . نظير بقيهء افعال توليدى و تسبيبى كه انسان تنها قدرت بر سبب دارد و مسبّب خودبخود بدنبال سبب مىآيد و مستقيما مقدور نيست مثل القاء در آتش كه سبب احراق نار مىشود ، وضو و غسل كه سبب طهارت باطنى مىگردد ، صيغه بيع و نكاح كه سبب علقهء ملكيّت و زوجيّت مىگردد و . . . كه اختيار جانب فعل اين افعال توليدى و مسببات به اين است كه ما قصد به اسباب آنها داشته باشيم و سبب را انجام دهيم چه اينكه اختيار ترك آنها هم به‌سبب قصد نكردن اسباب آنها حاصل مىشود . و مسبّبات مع الواسطه مقدور هستند نه بلاواسطه و مقدور با واسطه نيز كافى است كه انجام فلان كار توليدى به فلان شخص مستند شود و بگوييم : فلانى باعث\r\n\r\n","description":"","footnote":"","page_name":" 50 ","page_number":58},
  {"content":"\r\n\r\nاحراق فلان‌كس شد ، فلانى به اختيارش اين عبا را به فلان‌كس تمليك كرد و . . .\r\n4 - قوله : و لو سلّم : در ضمن ان قلت سخن از سالبهء به انتفاء موضوع به ميان آمد و مستدلّ گفت : ترك خروج مقدور نيست مگر به نحو سالبهء به انتفاء موضوع يعنى اصلا وارد نشد تا خارج شود يا نه . . . و تا به حال جوابهايى كه داديم برفرض اين بود كه مسألهء ما از باب سالبه به انتفاء محمول يا موضوع نيست و اصولا ورود موضوع براى بقاء و خروج نيست تا ليس بخارج از باب سالبهء كذايى باشد بلكه ورود مقدمه و سبب براى بقاء و خروج است و تا ورودى نباشد خروجى هم نيست و سبب و مسبّب دو چيزند در حالى كه موضوع و محمول يا مسلوب دو چيز نيستند بلكه عارض در خارج عين معروض است و هرگز ورود عين خروج و بالعكس نيست . پس مسألهء واسطه و ذى الواسطه است و نتيجه گرفتيم كه خروج هم مع الواسطه مقدور است و همين مقدار براى حرمت كافى است .\r\nحال از اين مبنا صرف‌نظر كنيم و قبول كنيم كه ترك خروج در ما نحن فيه كه اصلا وارد نشده تا خارج شود ، و ترك شرب خمر در مثال شيخ كه اصلا در مهلكه نيفتاده تا شرب خمر كند ، اين‌ها از باب سالبه به انتفاء موضوع هستند و موضوع ترك خروج كه ورود باشد منتفى است و موضوع ترك شرب خمر كه ايقاع نفس در هلاكت باشد منتفى است ،\r\nولى اين سالبهء كذايى بودن به حال ما ضررى ندارد و شرب خمر يا خروج از ارض غصبى را غير مقدور نمىكند تا از حرمت و مبغوضيّت خارج شوند ، بلكه خروج و شرب خمر هم فعل آنها مقدور است و هم تركشان ، اما مقدور بودن فعل آنها به مقدوريّت فعل موضوع آنها است يعنى وارد ارض غصبى شود تا بتواند خارج شود ، خويش را در مهلكه بيفكند تا بتواند شرب خمر كند . و اما مقدوريّت ترك آنها نيز به ترك موضوع آنها است يعنى وارد ارض غصبى نشود تا نيازى به خروج و تخلّص پيدا نكند ، خود را در مهلكه نياندازد تا حاجتى به شرب خمر معالجه‌اى پيدا نكند . و همين مقدار از مقدوريّت كافى است پس خروج هم از ابتدا مقدور است و محكوم به حرمت و مبغوضيّت است و با وجود آن چگونه ممكن است مطلوب و مأمور به هم باشد ؟ !\r\nقوله : ان قلت : در كلام شيخ اعظم اين مطلب نيامده و مرحوم آخوند آن را تعرّض كرده و\r\n\r\n","description":"","footnote":"","page_name":" 51 ","page_number":59},
  {"content":"\r\n\r\nجواب مىدهند ، ولى جا دارد كه اين مطلب را به‌عنوان وجه سوّمى براى مدّعاى شيخ ( مطلوبيّت و واجب بودن خروج از دار غصبى ) به حساب آوريم ، و آن را با ذكر دو نكته شروع مىكنيم :\r\nنكتهء اول : اگر مقدمهء واجبى مقدمه منحصره شد و رسيدن به ذى المقدمه هيچ راهى نداشت جز همين مقدمه ( مثلا تنها راه كون على السطح ، نصب سلّم بود ) و اين مقدمهء منحصره هم استحاله و امتناع عقلى يا عادى پيدا كرد و فعلا امكان نصب سلّم نبود ، چه اين امتناع ناخواسته باشد و چه به سوء اختيار مكلف باشد ( مثلا نردبان را سوزانيد و فعلا امكان رفتن به پشت‌بام نيست ، سفينه را منفجر كرد و فعلا امكان رفتن به كرهء ماه نيست . ) در هر حال با امتناع مقدمه ، ذى المقدمه هم از واجب بودن خارج مىشود زيرا بقاى وجوب از باب تكليف به محال و غير مقدور است و از مولاى حكيم صادر نمىشود .\r\nنكتهء دوم : عقل هر عاقل مستقل است به اينكه : « الممنوع شرعا كالممتنع عقلا او عادتا » يعنى اگر چيزى شرعا تحريم شد و ممنوع اعلام گرديد مثل آنست كه عقلا يا عادتا محال و ممتنع باشد و به ممنوع شرعى به چشم محال عقلى نگاه مىكنيم و گويا كه اصلا قابل انجام نيست .\r\nبا اين دو نكته مستشكل مىگويد : شما هم قبول داريد كه ذى المقدمه يعنى تخلّص از غصب و ترك غصب و رفع ظلم واجب است و قبول هم داريد كه خروج مقدمهء منحصرهء آن است آنگاه چگونه مىگوييد : اين مقدمه منحصره شرعا حرام است و منع شرعى دارد و عقلا هم مؤاخذه و عقاب دارد ؟ ! اين دو قابل جمع نيستند زيرا اگر مقدمهء منحصره حرمت شرعى پيدا كرد به حكم نكتهء دوم ممنوع شرعى به منزلهء محال عقلى يا عادى است پس اين مقدمه الآن امتناع دارد و با وجود امتناع مقدمه به حكم نكتهء اول بايد وجوب ذى المقدمه هم ساقط شود و گرنه تكليف بما لا يطاق است پس جمع بين وجوب ذى المقدمه با ممنوعيت و حرمت مقدمه نشايد و از آنجا كه شما ذى المقدمه را كماكان واجب مىدانيد به ناچار بايد مقدمهء منحصرهء آن را نيز واجب بدانيد و بايد بگوييد : اين مقدمه فعلا فقط مأمور به و مطلوب است و لا غير . و هو المطلوب .\r\n\r\n","description":"","footnote":"","page_name":" 52 ","page_number":60},
  {"content":"\r\n\r\nقوله : قلت : مرحوم آخوند از اشكال مذكور دو جواب مىدهند :\r\nجواب اول : شما در نكتهء دوم گفتيد : ممنوع و حرام شرعى مثل ممتنع و محال عقلى يا عادى است . ما مىگوييم اين قاعده كليّت ندارد و همه جا ممنوع شرعى مثل ممتنع عقلى نيست بلكه مواردى كه منع شرعى در كار است به دو دسته تقسيم مىشوند :\r\n1 - شارع كارى را تحريم كرده و عقل هم يا حكم به لزوم ترك مىكند و يا ساكت است و نفيا و اثباتا حكمى ندارد .\r\n2 - مواردى كه و لو شارع به ملاك خودش كه مفسده داشتن است حكم به تحريم كرده ولى عقل به مناط ديگرى كه دارد حكم به لزوم اتيان همان حرام و ممنوع شرعى مىكند .\r\nآنگاه نسبت به فحش اول ممنوع شرعى مثل محال عقلى است ولى نسبت به بخش دوم چنين نيست .\r\nو ما نحن فيه از اين قسم است زيرا شارع مقدس خروج از دار غصبى را به مناط غصبيّت و مفسده داشتن حرام كرده ولى عقل وقتى محاسبه مىكند كه دوران امر ميان دو محذور و دو قبيح است ( بقاء و غصبيت بيشتر يا رفتن و غصب كمتر ) مىگويد : گرچه ارتكاب خروج مفسده دارد ولى از باب دفع افسد به فاسد فعلا ارتكاب آن لازم است و بايد انجام دهى ، آنگاه در چنين مواردى ممنوع شرعى مثل ممتنع عقلى نيست و مستلزم تكليف به محال نيست چرا كه با وجود حكم عقل به لزوم و لابدّيّت انجام مقدمهء منحصره ، ايجاب ذى المقدمه و بقاى وجوب تخلّص از حرام ، تكليف به محال نيست و كاملا مقدور مكلّف است . آرى اگر مقدمهء منحصره‌اى محال بود و يا لزوم اتيان عقلى نداشت و به منزلهء محال بود ، مع‌ذلك به ذى المقدمه امر مىشديم از نوع تكليف به محال بود ولى ما نحن فيه كه اين‌گونه نيست .\r\nجواب دوم : برفرض قاعدهء مزبور ( الممنوع شرعا كالممتنع عقلا ) را به‌صورت موجبهء كلّيه بپذيريم و بگوييم : همين‌كه شرعا چيزى حرام شد به منزلهء محال عقلى است و مقدور نيست مطلقا ( چه لزوم عقلى باشد يا نه ) ولى نتيجهء اين مطلب آنست كه : پس امر و ايجاب و بعث به ذى المقدمه هم از فعليّت مىافتد و ديگر حفظ نفس از هلاكت در مثال شرب\r\n\r\n","description":"","footnote":"","page_name":" 53 ","page_number":61},
  {"content":"\r\n\r\nخمر ، يا تخلّص از غصب و ترك غصب در مثال خروج از ارض غصبى ، امر فعلى ندارد چون تكليف به محال است ولى ملاك امر ( مصلحت و مطلوبيّت ) كه ساقط نمىشود ، تخلّص همان‌طور كه پيش از ابتلا و اضطرار به خروج ، واجب و مطلوب بود همچنين پس از اضطرار هم مطلوب است و خيلى جاها امر يا نهى فعلى نيست ولى ملاك امر يا نهيى است ( مثلا همين خروجى كه مضطرّ اليه گرديده آن هم بسوء الاختيار ، در سايه اضطرار نهى فعلى ندارد ولى ملاك نهى را كه مبغوضيت و مفسده و عقاب داشتن باشد دارد . يا مثلا فرزند مولى در حال غرق شدن است و غلام مولى ناظر است و فعلا مولى در سفر است و از امر فعلى كردن مانع دارد ولى ملاك امر كه هست و عبد مىداند كه نجات دادن فرزند ، مطلوب مولى است و نبايد صبر كند تا مولى بيايد ) و ما نحن فيه هم از اين قبيل است كه امر و ايجاب ذى المقدمه مانع دارد و ساقط شده ولى ملاك امر هست و ترك غصب يا نجات از هلاكت كماكان مطلوب مولى است چه قبل از اضطرار و چه پس از آن ، و عقل ما را ملزم مىسازد كه ذى المقدمه را امتثال كنيم و با انجام مقدمه به ذى المقدمه برسيم و وجود ملاك كافى است و نيازى به امر و ايجاب فعلى نيست . در نتيجه مرحوم آخوند از ايجاب فعلى ذى المقدمه رفع يد كردند و گرنه وجوب فعلى مقدمه را نپذيرفتند .\r\nقوله : و قد ظهر : از مجموع پنج نظريه‌اى كه دربارهء خروج از ارض غصبى مطرح شد تا به حال دو نظريه بررسى شد :\r\n1 - قول مرحوم آخوند كه از سه ادعا تشكيل شده بود و عمده اين بود كه خروج به عنوان مقدمه واجب نيست .\r\n2 - قول شيخ اعظم ( ره ) كه اصرار داشتند بر اينكه خروج فقط واجب و مأمور به است و نه چيز ديگر ، كه ردّ شد .\r\n3 - قول صاحب فصول ( ره ) : ايشان از طرفى مثل مرحوم آخوند مدعى است كه خروج منهىّ به نهى سابق است كه در سايه اضطرار ساقط شده ، و احكام معصيت برآن جارى است و موجب عقوبت است . ولى از طرفى مثل مرحوم شيخ مدعى شده كه خروج از باب\r\n\r\n","description":"","footnote":"","page_name":" 54 ","page_number":62},
  {"content":"\r\n\r\nمقدمه ، مأمور به و واجب هم هست . « 1 »\r\nمرحوم آخوند دو جواب به صاحب فصول داده‌اند :\r\n1 - همان جوابى كه به شيخ دادند كه هر مقدمه‌اى واجب نيست بلكه شرايطى دارد كه مقدمهء مباح باشد يا اگر حرام است منحصره باشد و مقدمهء واجب اهم باشد و انحصار هم به سوء الاختيار نباشد . . . .\r\n2 - جواب اساسى از صاحب فصول آنست كه : لازمهء سخن شما ( كه خروج را هم منهىّ عنه و هم مأمور به دانستيد ) آنست كه : شيئى واحد ( خروج ) به‌عنوان واحد ( عنوان خروجى ) هم داراى تحريم باشد و هم ايجاب ، يعنى اجتماع ايجاب و تحريم در شيئى واحد به عنوان واحد پيش آيد ، و چنين چيزى به اتفاق كلمه از محالات است و امتناعى و اجتماعى هر دو اين را قائلند .\r\n( اگر شما بفرمائيد : در اينجا دو عنوان وجود دارد نه يك عنوان و آن دو عبارتند از : 1 - خروج به عنوان غصبى حرام است . 2 - و به‌عنوان مقدّمى واجب است و شيئى واحد به دو عنوان داراى دو حكم شده نه به يك عنوان .\r\nدر جواب خواهيم گفت : بحث ما در دو عنوان و حيثيّت تقييدى است مثل صلاتيّت و غصبيّت نه حيثيّت تعليلى و در مثال خروج ، عنوان غصبيّت از عناوين تقييدى است و تمام موضوع براى حرمت خروج همين حيثيّت است ولى عنوان مقدميّت از عناوين تعليلى است و حكم روى عنوان مقدميّت نرفته بلكه روى واقع مقدمه و مصداق آن يعنى خود خروج بار شده است آن‌گاه خروج به‌عنوان واحد هم واجب و هم حرام مىگردد كه اين هم نشايد و كسى منكر آن نيست .\r\nالبته اشكال لفظى ديگرى به آخوند ( ره ) وارد مىشود كه بنا بر قول فصول اجتماع ايجاب و تحريم در شيئى واحد نيست زيرا فصول مىگويد : خروج منهى به نهى سابق و مأمور به به امر فعلى است نه منهى به نهى فعلى پس فعلا تنها واجب است آرى ملاك حرمت را دارد كه مبغوضيّت باشد و خوب بود بفرماييد : اجتماع دو ملاك وجوب و\r\n\r\n\r\n","description":"","footnote":"\r\n( 1 ) - الفصول الغرويّة ، ص 138 .\r\n","page_name":" 55 ","page_number":63},
  {"content":"\r\n\r\nحرمت در شيئى واحد پيش مىآيد نه اجتماع خود وجوب و حرمت فعلى ، چه اينكه در ادامه بدين تعبير ، تصريح مىكنند . )\r\nقوله : و لا يرتفع : صاحب فصول توجه به محذور مذكور داشته و لذا در كتابش كوشش كرده تا به يكى از دو صورت غائله و محذور را رفع كند ولى هر دو راه حلّ ايشان هم مورد مناقشهء آخوند است :\r\nراه اول : فصول فرموده : زمان ايجاب و تحريم دو زمان است يعنى همين عمل واحد به نام خروج پيش از آنكه مكلّف وارد ارض غصبى شود و مضطر به خروج گردد ، متعلق نهى و تحريم بود و الآن پس از اضطرار واجب شده است و مانعى ندارد كه عمل واحد در زمانى متعلق ايجاب و در زمان ديگر متعلق نهى شود و اجتماع ايجاب و تحريم در شيئى واحد نمىشود . « 1 »\r\nمرحوم آخوند مىفرمايد : مسألهء اختلاف يا اتّحاد زمان ايجاب و تحريم با زمان فعل چهار صورت دارد :\r\n1 - هم زمان ايجاب و تحريم دو تا باشد و هم زمان ايجاد آنها از سوى مكلّف دو زمان باشد ، مثلا روز سه‌شنبه بفرمايد : اكرم زيدا يوم الخميس و روز چهارشنبه بفرمايد : لا تكرم زيدا يوم الجمعة ، اين قسم قطعا جايز است .\r\n2 - زمان ايجاب و تحريم واحد است ولى زمان فعل متعدد است و دو وجود مطرح است . مثلا روز چهارشنبه در فلان لحظه بگويد : اكرم زيدا يوم الخميس و بلافاصله بگويد :\r\nو لا تكرمه يوم الجمعة . باز هم هيچ محذورى نيست و محالى پيش نمىآيد ، چون دو وجود مطرح است كه يكى امر و ديگرى نهى دارد .\r\n3 - زمان ايجاب و تحريم واحد و زمان وجود متعلّق هم واحد باشد يعنى هم‌اكنون بفرمايد : اكرم زيدا يوم الجمعة و لا تكرمه يوم الجمعة اين قسم مطلقا محال است زيرا وجود واحد شخص خارجى بنام خروج از دار غصبى كه يك عمل خاصّ است معقول نيست كه در آن واحد هم مطلوب باشد و هم مبغوض باشد .\r\n\r\n\r\n","description":"","footnote":"\r\n( 1 ) - الفصول الغرويّة ، ص 139 - 138 .\r\n","page_name":" 56 ","page_number":64},
  {"content":"\r\n\r\n4 - زمان ايجاب و تحريم دو تا باشد . ولى زمان فعل يكى باشد . يعنى امروز بگويد : « اكرم زيدا يوم الجمعة » و فردا هم بگويد : « لا تكرم زيدا يوم الجمعة » . صاحب فصول فرمود :\r\nچون زمان ايجاب و تحريم دو زمان است ، پس محذورى ندارد . ولى آخوند در جواب مىفرمايد : صرف تعدّد زمان امر و نهى كافى نيست . بلكه بايد تعدّد وجود متعلّق هم باشد و على الفرض در ما نحن فيه متعلّق ، وجود واحد است كه خروج از مكان غصبى باشد و چنين چيزى محال است كه هم بالفعل معصيت نهى سابق و قبل از اضطرار باشد و هم بالفعل اطاعت امر لا حق و پس از اضطرار باشد ، يعنى هم فعلا مبغوض باشد و هم محبوب ، آن هم به عنوان واحد ( خروج از مكان غصبى ) كه چنين چيزى را حتّى قائلين به جواز اجتماع هم تجويز نكردند ( زيرا آنها اجتماع امر و نهى در شيئى واحد را اگر به دو عنوان باشد جايز مىدانستند ) تا چه رسد به امتناعىها ( صاحب فصول هم امتناعى است ) كه به‌طريق اولى تجويز نمىكنند . پس محذور كماكان باقى است و مرتفع نشد .\r\n( البته اين‌ها برفرض آن است كه خطاب دوّمى را كه روز بعد صادر شده ناسخ خطاب قبلى ندانيم و هر دو به قوّت خود باقى باشند و گرنه نوبت به اشكال مذكور نمىرسد . )\r\nقوله : كما لا يجدى : راه دوّم : صاحب فصول فرموده است : نهى از غصب مطلق است ، يعنى مقيّد به حال خاصّى نيست بلكه على كلّ حال است چه قبل از اضطرار به خروج و چه پس از آن ، ولى امر به خروج مشروط به دخول است يعنى اگر وارد شدى بايد خارج شوى ، آنگاه اجتماع اين امر با آن نهى مانعى ندارد ، زيرا تا شرط امر حاصل نشده فعلا فقط نهى است و پس از تحقق شرط ، فقط امر فعلى است . « 1 »\r\nمرحوم آخوند مىفرمايد : اين راه حلّ نيز مناسب نيست ، زيرا ( اوّلا اصل اشتراك امر را به دخول قبول نداريم و چنانچه در دليل قول چهارم هم خواهد آمد ، هر دو طلاق دارند . و ثانيا برفرض مشروط بودن امر ، مىگوئيم كه ) در رتبه نهى مطلق ، امر مشروط نيست ، ولى در مرتبه امر مشروط ، نهى مطلق هست زيرا كه اطلاق دارد و حال پس از اضطرار را هم مىگيرد و الآن هم خروج مبغوض مولى است . آنگاه در اين مرتبه اجتماع ايجاب و تحريم\r\n\r\n\r\n","description":"","footnote":"\r\n( 1 ) - الفصول الغرويّة ، ص 138 .\r\n","page_name":" 57 ","page_number":65},
  {"content":"\r\n\r\nو به تعبير بهتر و اجتماع اطاعت و عصيان يا مطلوب و مبغوض ، در شيئى واحد به‌عنوان واحد مىشود كه آن‌هم به اتّفاق كلمه باطل است .\r\nقوله : و امّا القول : قول چهارم درباره خروج از مكان غصبى قول مجوّزين اجتماع امر و نهى در شيئى واحد است ، از قبيل محقّق قمى و ديگران كه مىگويند : خروج هم مأمور به امر فعلى است و هم منهى عنه به نهى فعلى است و مثل نماز در مكان غصبى است و هيچ مانعى ندارد كه هم امر و هم نهى هر دو فعلى باشند . در نتيجه مكلّف هم مطيع باشد و هم عاصى « 1 » مرحوم آخوند پيش از بيان استدلال اين قول ، به ردّ آن پرداخته و در مجموع سه اشكال بر اين قول وارد مىكنند :\r\n1 - به عقيده ما اجتماع امر و نهى در شيئى واحد محال است و سابقا در تحقيق مفصّلى كه داشتيم برهان آورديم و مبناى شما را كه جواز باشد ردّ كرديم ( اين جواب مبنائى است . ) 2 - برفرض كه اجتماع امر و نهى در شيئى واحد جايز باشد مربوط به شىء واحدى مىشود كه داراى دو عنوان و دو حيثيت باشد كه به عنوانى حرام و به جهت ديگر واجب باشد . مثل نماز در مكان غصبى كه به عنوان نماز بودن واجب و به عنوان غصب بودن حرام است . ولى در ما نحن فيه خروج اين‌گونه نيست و داراى دو عنوان نيست ، بلكه شيئى واحد به‌عنوان واحد است زيرا عنوان تخلّص از غصب و عنوان تصرف در ملك غير بدون اذن مالك ، هر دو حيث تعليلى هستند و علّت حكم مىباشند . يعنى خروج به‌عنوان اينكه خروج است واجب است . چرا كه مقدّمهء تخلّص از غصب است و خروج به‌عنوان خودش واجب است چرا كه تصرّف در ملك غير است ، آنگاه اجتماع وجوب و تحريم در شيئى واحد به‌عنوان واحد مطلقا محال است و همگان در اين استحاله اتّفاق‌نظر دارند .\r\nقوله : و ليس : البتّه در ضمن دليل محقّق قمى خواهد آمد كه خروج داراى دو عنوان است : يكى عنوان تخلّص كه بر خروج منطبق مىشود و يكى عنوان غصبيّت ولى به عقيده ما خروج ، مصداق تخلّص نيست و عنوان تخلّص هم يك عنوان حقيقى و اصيل نيست كه مستقيما واجب شده باشد ، بلكه آنچه واجب است ترك غصب و بودن در خارج از مكان\r\n\r\n\r\n","description":"","footnote":"\r\n( 1 ) - قوانين الاصول ، ص 140 .\r\n","page_name":" 58 ","page_number":66},
  {"content":"\r\n\r\nغصبى است و خروج مقدمه منحصرهء اين كون در خارج غصب است و عنوان تخلّص از همين انتزاع مىشود ، و گرنه كسى كه در حال بيرون رفتن از زمين غصبى است ، نمىگويند كه او از غصب خلاص شد بلكه او هنوز مبتلا به غصب است و وقتى خارج شد و در مكان مباح واقع شد ، عنوان تخلّص صدق مىكند . پس دو عنوان اصيل و دو حيث تقييدى در ميان نيست .\r\n( البته از عبارت كفايه به وضوح استفاده نمىشود كه دو حيثيت تعليلى باشند . ولى مرحوم مشكينى در حاشيه اين برداشت را كرده و سپس اعتراض كرده است كه حيث مقدميّت و سببيّت ، حيث تعليلى است ولى حيثيّت غصبيّت يك حيث تقييدى است . ولى باز هم فايده‌اى ندارد و نزد آخوند بايد دو عنوان تقييدى باشد تا محلّ نزاع واقع شود . )\r\n3 - قوله : انّ الاجتماع : برفرض قبول كنيم كه دو عنوان در كار است و خروج ، معنون به دو عنوان است . با اين فرض اجتماع امر و نهى محذورى ندارد و اجتماع ضدّين نيست تا نفس تكليف و امر و نهى فعلى از مولى محال باشد . بلكه اصل تكليف يا ايجاب و تحريم جايز است و استحالهء ذاتى ندارد ، ولى اشكال ديگرى پيش مىآيد كه فعلى شدن هريك از امر و نهى مستلزم تكليف به محال است . يعنى مكلّف در مقام امتثال قدرت ندارد ، زيرا سابقا در يكى از مقدّمات گفتيم كه بر مسلك جواز هم وقتى امر و نهى هر دو فعلى مىشوند كه مندوحه‌اى باشد ، يعنى مكلّف متمكّن باشد از اينكه مورد امر را جدا از مورد نهى انجام دهد و ميان آن دو را جمع نكند و در ما نحن فيه پس از ورود در زمين غصبى و اضطرار به خروج ، الآن مكلّف قدرت بر هر دو يعنى فعل و ترك خروج ندارد ، بلكه جبرا يا فاعل است و جانب فعل ، ضرورى و واجب الوجود است و جانب ترك ، محال و ممتنع ، و يا تارك است پس جانب فعل ، ممتنع و جانب ترك ، ضرورى و حتمى است ، و محال است و هر دو تكليف در حقّ او فعلى باشند ، هرچند اين اضطرار به سوء اختيار خودش باشد ولى فعلا كه مضطرّ است و نمىتواند هم فاعل و هم تارك باشد . پس ايجاب و تحريم فعلى در حقّ وى قبيح است و از مولاى حكيم امتناع وقوعى دارد .\r\nقوله : و ما قيل : ممكن است شما بفرمائيد كه اجتماع جايز است و چنين تكليف به\r\n\r\n","description":"","footnote":"","page_name":" 59 ","page_number":67},
  {"content":"\r\n\r\nمحالى قبيح نيست ، زيرا به قول دانشمندان « الامتناع بالاختيار لا ينافى الاختيار » يعنى امتناع و استحاله‌اى كه از اختيار و ارادهء انسان سرچشمه بگيرد منافاتى با اختيار و تمكّن ندارد و جلو تكليف را نمىگيرد . متقابلا مىگويند : « الايجاب بالاختيار لا ينافى الاختيار » يعنى ايجاب و ضرورت فعلى كه به‌سبب اختيار خود انسان باشد ، منافاتى با اختيار و قدرت ندارد . در ما نحن فيه اضطرار به خروج به سوء اختيار بوده و چنين اضطرارى مانع از ايجاب و تحريم نيست و صدور چنين امر و نهيى از مولاى حكيم محال نيست .\r\nقوله : انّما هو : مرحوم آخوند مىفرمايد كه اين قول دانشمندان ربطى به مسئله ما ندارد و منظور اين نيست كه عملى و لو به سوء اختيار محال و ممتنع شده است باز هم تعلّق تكليف به او صحيح باشد . خير ، چنين چيزى معقول نيست و اضطرار ، رافع تكليف است . بلكه سخن دانشمندان در مقابل عقيدهء اشاعره در مسألهء جبر و اختيار است اشاعره مىگويند كه انسان فاعل موجب و مجبور است و از خود اراده‌اى ندارد و براى اين مدّعا از سخن حكماء دليل مىآورند كه « الشّيء ما لم يجب لم يوجد » يعنى تا چيزى به سرحدّ وجوب و ضرورت وجود نرسد ، موجود نمىشود « فاذا وجب وجد » يعنى هنگامى كه به مرز وجوب و ضرورت هستى رسيد ، موجود مىشود و واضح است كه با وجود ضرورت وجوب جايى براى اراده و اختيار نيست ، يعنى ما چه بخواهيم و چه نخواهيم حتما موجود مىشود و خواست ما در آن نقشى ندارد ، پس ما مجبوريم .\r\nدانشمندان در برابر اين سخن فرموده‌اند : « الايجاب بالاختيار لا ينافي الاختيار » يعنى وجوب و ضرورتى كه از اختيار و اراده سرچشمه مىگيرد ( چون در افعال اختيارى يكى از اجزاء علّت تامّه و بلكه جزء اخير آن اراده است و تا نيايد علّت تامّ نمىشود . پس بايد اراده هم بيايد . منافاتى با اختيار و آزادى ندارد و سر از جبر در نمىآورد . بلكه مؤكّد اختيار است و آدمى فاعل مختار است نه فاعل موجب چه اينكه متقابلا « الشّيء ما لم يمتنع لم يعدم » . ولى امتناعى كه از اختيار ما سرچشمه بگيرد ، ( يعنى چون نخواستيم ، آن كار انجام نشد . ) منافاتى با اختيار و اراده ما ندارد ، بلكه مؤيّد آن است . پس اجتماع وجوب و تحريم در شيئى واحد ( خروج ) به دلائل متعدّد محال است كه سه مورد بيان شد .\r\n\r\n","description":"","footnote":"","page_name":" 60 ","page_number":68},
  {"content":"\r\n\r\nقوله : فانقدح : مرحوم ميرزاى قمى براى جواز اجتماع امر و نهى در مورد خروج اين‌گونه استدلال كرده است :\r\nما در اينجا دو خطاب مطلق داريم : يك امر به تخلّص از غصب و ديگرى نهى از غصب است كه هر دو در مثل خروج از امكان غصبى مجتمع مىشوند و قاعده آن است كه حتى الامكان به هر دو اطلاق عمل شود و در ما نحن فيه عاملى كه ما را ملزم بسازد كه اطلاق را تقييد كنيم ، وجود ندارد ، زيرا هيچ استحاله‌اى ندارد كه خروج هم واجب باشد و هم حرام ، منتها به دو اعتبار : به‌عنوان اينكه تخلّص از غصب است و واجب و به‌عنوان غصبى حرام باشد . زيرا منشأ استحالهء اجتماع ، يا اجتماع ضدّين شدن است كه موجب مىشود نفس تكليف محال باشد و يا لزوم تكليف به محال است كه متعلّق تكليف محال باشد و هر دو قابل جواب است .\r\nامّا اجتماع ضدّين به اين دليل پيش نمىآيد كه دو عنوان در كار است و تعدّد عنوان مجدى است .\r\nو امّا لزوم تكليف به محال : هميشه تكليف به محال محال نيست ، و اگر مسبّب از سوء اختيار مكلّف باشد محال و قبيح نيست و خلاف حكمت نمىباشد . پس مانعى ندارد كه خروج هم واجب و هم حرام باشد . « 1 »\r\nقوله : و ذلك : مرحوم آخوند در ردّ اين دليل همان سه جواب را تكرار مىكنند :\r\n1 - ما امتناعى شديم و ثابت كرديم كه اجتماع جايز نيست و بايد يكى از دو خطاب را مقيّد سازيم و حمل بر مرحلهء انشاء و غيره بكنيم ، و گرنه اجتماع ضدّين مىشود كه محال است به عقيده ما صرف تعدّد عنوان هم مفيد فايده نيست و استحاله را برنمىدارد ، زيرا معنون واحد است و حكم هم از عنوان به معنون سرايت مىكند .\r\n2 - برفرض جواز اجتماع اين جواز در موردى است كه دو عنوان موجود باشد و اما در ما نحن فيه دو عنوان نيست . بلكه خروج به همين عنوان واحد خروجى مىخواهد هم امر پيدا كند و هم نهى كه بالاجماع محال است .\r\n\r\n\r\n","description":"","footnote":"\r\n( 1 ) - قوانين الاصول ، ج 1401 .\r\n","page_name":" 61 ","page_number":69},
  {"content":"\r\n\r\n3 - از اشكالات قبل هم كه بگذريم فعليّت امر و نهى سر از تكليف به محال درمىآورد و تكليف به محال مطلقا محال است چه مسبّب از سوء اختيار باشد و چه نباشد اگر از سوء اختيار سرچشمه گرفته باشد ، ملاك تكليف هست و عقاب ساقط نمىشود و گرنه خود نهى از بين مىرود .\r\nقوله : ثمّ لا يخفى : در حقيقت اين قسمت بيان ثمرهء ، اصل مسئله اجتماع امر و نهى است كه يك بار در مقدّمه دهم از مقدّمات مسئله بيان شد ، همچنين بيان ثمرهء عملى اقوال خمسه در باب خروج از مكان غصبى نيز مىباشد كه در اين تنبيه مورد بحث و بررسى واقع شد . در مجموع سه صورت ذكر مىشود :\r\n1 - بنا بر اينكه اجتماعى شويم و بگوئيم كه اجتماع امر و نهى در شيئى واحد جايز است در نتيجه نماز در مكان غصبى محكوم به صحّت است . زيرا كه امر فعلى دارد و قصد امتثال امر مىشود و همه جهات مؤثر در مقربيّت را داراست و كمبودى ندارد ، آن هم مطلقا صحيح است ، يعنى چه در وسعت وقت و چه در ضيق وقت ، چه در حال اختيار و چه در حال اضطرار ، چه در حال ورود و چه بقاء و چه خروج ، چه اضطرار بسوء اختيار باشد يا خير ، با اين تفاوت كه در برخى موارد و فرضيات علاوه بر امتثال امر ، يك عصيان و عقابى هم در كنار آن محقّق مىشود . مثل فرض اختيار يا اضطرار بسوء الاختيار و وسعت وقت ، و گاهى عصيانى محقّق نمىشود ، مثل ضيق وقت و اضطرار لا بسوء الاختيار .\r\n2 - اگر امتناعى شويم و جانب نهى را ترجيح دهيم و ملاك نهى را بر ملاك امر غلبه دهيم و بگوئيم كه نماز در مكان غصبى بالفعل فقط منهى عنه است ، باز دو صورت ايجاد مىشود :\r\nالف ) مكلّف در حال اختيار و تمكّن و وسعت وقت ، در مكان غصبى نماز بخواند .\r\nچنين نمازى قطعا باطل است ، زيرا نهى در عبادات دالّ بر فساد است و حركات مزبور فعلا مبغوض مولى است و نمىتواند مطلوب و مقرّب باشد .\r\nب ) مكلّف در حال اضطرار و ضيق وقت و از روى ناچارى در مكان غصبى نماز بخواند و اگر بخواهد از مكان غصبى خارج شود ، وقت تمام مىشود و نماز قضا مىگردد . خود\r\n\r\n","description":"","footnote":"","page_name":" 62 ","page_number":70},
  {"content":"\r\n\r\nفرض اضطرار دو صورت دارد :\r\n1 - اضطرارش لا بسوء الاختيار باشد ؛ مثل انسانى كه ظالمى او را در مكان غصبى زندانى كرده است و به گونه‌ايست كه يا اصلا آزاد نمىشود و تمام وقت در مكان غصبى زندانى است و يا اگر هم آزاد شود ، آخر وقت است و فرصت ندارد كه از زمين غصبى خارج شود چنين كسى اگر در مكان غصبى نماز بخواند ، باز نمازش محكوم به صحت است ( مثل قول به جواز اجتماع ) زيرا كه در سايه اضطرار ، نهى لا يغصب از فعليّت مىافتد و در سايه لا بسوء الاختيار بودن ، ملاك و مصلحت ملزمه هست و مزاحمى هم ندارد و لذا اين امر صلاتى است كه فعلى مىشود و اين ملاك امر است كه مؤثر واقع مىشود و بايد حكم به صحّت كرد .\r\n2 - اضطرارش بسوء الاختيار باشد ، يعنى عمدا وارد زمين غصبى شده است و حالا مضطرّ به غصب است تا زمانى كه بكلّى از زمين غصبى خارج شود ، در اين فرض اگر در زمين غصبى بماند و نماز بخواند ، در حال بقاء قطعا نمازش باطل است . زيرا همه مىگويند : بقاء حرام و منهى و مبغوض است و با عمل مبغوض نمىتوان به مولى نزديك شد . و اگر در حال خروج آن هم در وسعت وقت و تمكّن از اداء در خارج زمين غصبى نماز بخواند ، باز نمازش باطل است . ولى سخن در اين است كه اگر كسى در ضيق وقت در حال خروج نماز بخواند ( طبعا بايد ركوع و سجود را با ايماء و اشاره بجاى آورد تا مرتكب غصب بيشتر نشود . ) آيا اين نماز صحيح است يا نه ؟ مرحوم آخوند اين فرض را بر اقوال مذكور در باب خروج از زمين غصبى مبتنى مىكنند كه پنج قول بود و مىفرمايند :\r\nبر مسلك شيخ اعظم كه خروج را فقط مأمور به و مطلوب مىدانست و مىفرمود حكم معصيت ( عقاب ) هم برآن جارى نيست ، بايد گفت كه نماز مذكور محكوم به صحّت است چون ملاك امر را دارد ولى ملاك نهى را ندارد .\r\nو نيز بر مسلك محقّق قمى كه خروج را هم واجب و مطلوب و هم حرام و مبغوض مىدانست ، باز نماز محكوم به صحّت است كه در صورت اوّل با كلمهء مطلقا به اين فرض هم اشاره شد .\r\n\r\n","description":"","footnote":"","page_name":" 63 ","page_number":71},
  {"content":"\r\n\r\nولى بر مسلك فصول كه احكام معصيت را بر خروج اجرا مىكرد و مىفرمود كه خروج بالفعل مبغوض است و عقاب دارد و نيز بر مسلك كلباسى ( ره ) كه خروج را فقط منهى عنه مىدانست و نيز بر مبناى آخوند در باب خروج ، بايد گفت كه نماز مذكور باطل است و با عملى كه مبغوض فعلى است ، تقرّب ممكن نيست .\r\n3 - اگر امتناعى شويم و جانب امر را مقدّم بداريم و بگوييم اين ملاك امر است كه غالب و راجح است و ملاك نهى را از فعليّت مىاندازد . حال اگر كسى در زمين غصبى نماز بخواند : آيا نمازش محكوم به صحّت است ؟ مرحوم آخوند در اينجا هم تفصيل داده و دو فرض درست مىكنند .\r\nالف ) ضيق وقت : اگر در ضيق وقت نماز بخواند ، اين نماز مطلقا محكوم به صحّت است ، مطلقا يعنى و لو اضطرارش بسوء اختيار باشد . حتى مشكل قول به جواز را هم ندارد كه در بعض صور هم ثواب بود و هم عقاب اينجا فقط ثواب دارد .\r\nب ) وسعت وقت : در وسعت وقت هم بر مبناى ترجيح ملاك امر بر ملاك نهى از ناحيهء نهى لا تغصب مشكلى نيست ولى از ناحيهء ديگر مشكلى وجود دارد و آن اينكه فرض اين است كه فرد ديگرى هم وجود دارد كه نماز در مكان مباح باشد و از طرفى جمع ميان آن دو صحيح نيست زيرا در يك وقت دو نماز ظهر يا عصر بر ما واجب نيست و جمع ميان آن دو جايز نيست . پس نماز در مكان مباح با نماز در زمين غصبى ضدّ يكديگرند : و از طرفى نماز در مكان مباح واجب اهمّ است ( شبيه ازالهء نجاست و نماز اوّل وقت ) و شكى نيست كه امر به اهمّ فعلى مىشود و نوبت به امر به مهمّ نمىرسد هرچند واجد ملاك امر باشد ، ولى داراى امر فعلى نيست .\r\nآنگاه مسئله صغراى مبحث ضدّ مىگردد و بر مبانى آن باب مبتنى مىشود ، اگر در آن باب قائل به اقتضاء شديم و گفتيم كه امر به شىء مقتضى نهى از ضدّ است ، در اينجا بايد حكم به بطلان نماز در مكان غصبى در وسعت وقت و تمكّن از نماز در خارج وقت بنمائيم ، زيرا فعلا از باب اقتضاء اين نماز منهىّ است و نهى در عبادات هم دالّ بر فساد است . ولى اگر در آن باب قائل به عدم اقتضاء شديم ، در اينجا حكم به صحّت نماز مىكنيم\r\n\r\n","description":"","footnote":"","page_name":" 64 ","page_number":72},
  {"content":"\r\n\r\nزيرا فرض اين است كه نماز در مكان غصبى هم بر مبناى تغليب جانب امر ، واجد ملاك است و اگر به قصد ملاك امر انجام دهيم صحيح است و حتّى اگر امر هم لازم باشد . ( كه مشهور آن را لازم مىدانند و عباديّت عبادت را در گرو امر فعلى مىدانند . ) باز به بياناتى كه در مسئله ضدّ در بحث ترتّب گذشت ، امر هم قابل درست شدن است .\r\nرأى مرحوم آخوند در آن مسئله اين بود كه امر به شىء مقتضى نهى از ضدّ نيست برآن اساس در اينجا مىفرمايد كه نماز در مكان غصبى در حال اختيار و در وسعت وقت محكوم به صحّت است . و لو بالفعل مأمور به نيست زيرا مبتلا و به مزاحم اقوى است كه نماز در مكان مباح باشد . ( بلكه چنانچه چند سطر قبل اشاره شد ، جناب آخوند سابقا امر هم درست كردند كه امر به كلّى و طبيعت بود نه امر به‌خصوص اين فرد مبتلا به مزاحم اقوى . . . )\r\n« تنبيه دوّم »\r\n\r\nتنبيه دوّم از تنبيهات مسألهء اجتماع امر و نهى در شيئى واحد ، دربارهء سه مطلب است :\r\n\r\nمطلب اوّل : اين مطلب خلاصه مطالبى است كه مبسوطا در مقدّمه هشتم و نهم اين مسئله گذشت :\r\nمسئله اجتماع امر و نهى يعنى صلّ و لا تغصب در شيئى واحد ( نماز در مكان غصبى ) از مسائل متعارضين نيست و داخل در آن باب نمىباشد كه يكى از دو خطاب داراى ملاك و ديگرى فاقد ملاك باشد و در اصل مقام صدور و تشريع ، متكاذب باشند و در نتيجه احكام و قواعد باب تعارض را داشته باشد ( كه در قدم اوّلى اخذ به مرجحات دلالى يا سندى نمائيم و اگر دو دليل از هر حيث مساوى بودند ، نوبت به تخيير شرعى ظاهرى براى مجتهد برسد . ) بلكه از مسائل باب تزاحم و داخل در اين باب است و هركدام از خطاب صلّ و لا تغصب داراى ملاك و مقتضى ( مصلحت و مفسده ملزمه ) مىباشند و هر دو از مولى صادر شده‌اند .\r\nحال اگر اجتماعى شديم مىگوئيم كه در مادّهء اجتماع هم امر فعلى است و هم نهى ، و تزاحم و تعارضى نيست ، زيرا هركدام از امر و نهى به طبيعت جدايى تعلّق گرفته‌اند و احكام مال عناوين است ، عناوين هم متعدّد است و مانعى ندارد كه دو حكم باشد و برفرض\r\n\r\n","description":"","footnote":"","page_name":" 65 ","page_number":73},
  {"content":"\r\n\r\nسرايت حكم از عنوان به معنون هم مىگوئيم كه تعدّد عنوان موجب تعدّد معنون مىشود و وقتى متعلّق‌ها در واقع دو چيز باشند و به دو وجود موجود باشند ، چه مانعى دارد كه يكى امر و ديگرى نهى داشته باشد ؟ !\r\nولى اگر امتناعى شديم و گفتيم كه امكان ندارد هر دو ملاك فعلى و مؤثر باشند و جمع ميان آن دو جمع بين ضدّين است در اينجا بايد ديد كداميك از دو خطاب ملاكش قوىتر است ؟ هركدام قوىتر بود همان حكم فعلى مىشود و ديگرى از مرحلهء فعليّت سقوط مىكند . در اين مقام تمام توجّه به قوّت ملاك است . ( مثلا يكى صددرجه مصلحت دارد و ديگرى صد و بيست درجه مفسده ) اگر يكى از آنها ملاكش قوىتر باشد و لو از لحاظ دلالى و سندى اضعف از ديگرى باشد ، ( مثلا يكى خبر ثقه است و ديگرى خبر صحيح ، يك اظهر است و ديگرى ظاهر ) ولى باز هم تقدّم دارد . البته اين در صورتى است كه احراز كنيم كه مثلا جانب امر از حيث ملاك قوىتر از جانب نهى است و يا به‌عكس ، امّا اگر اين جهت محرز نشد و ما هم امتناعى بوديم ، نتيجه آن است كه متزاحمين با لذات ، متعارضين بالعرض مىشوند و در مرحله فعليّت مكذّب يكديگر مىشوند . ( زيرا نمىدانيم آن ديگرى كه از فعليّت افتاده آيا ملاك و مقتضى دارد ولى به فعليّت نرسيده ؟ يا اصلا ملاك ندارد ؟\r\nپس وجود ملاك در يكى از آن دو محرز نيست و ميدان تعارض است كه مبسوطا در مقدّمه نهم گذشت . ) آنگاه نوبت به اعمال قواعد باب تعارض مىرسد و هركدام از لحاظ سند يا دلالت ، قوىتر بودند همان يكى را اخذ مىكنيم و ديگرى را طرح مىكنيم و سپس به حكم برهان انّى كه از اثر پى به مؤثر مىبريم و از معلول به علّت مىرسيم ، از راه ترجيح يكى از دو خطاب بوسيلهء يكى از مرجّحات باب تعارض ، به اين نتيجه مىرسيم كه همين راجح ملاكش قوىتر از ديگرى است و همين فعلى است .\r\nقوله : هذا لو كان : بطور كلّى خطاب صلّ و لا تغصب سه صورت دارد :\r\n1 - هر دو مبيّن حكم فعلى باشند . تا به حال بر همين فرض محاسبه مىكرديم كه اهمّ فرضيات بود .\r\n2 - يكى مبيّن حكم فعلى و ديگرى در مقام انشاء و شأنيّت باشد ، پرواضح است كه\r\n\r\n","description":"","footnote":"","page_name":" 66 ","page_number":74},
  {"content":"\r\n\r\nمبيّن حكم فعلى مقدّم است و ميان آن دو اصطكاكى نيست .\r\n3 - هر دو متكفّل بيان حكم شأنى و انشائى باشند ، باز به هر دو اخذ مىشود و بنا را بر صدور و تشريع هر دو حكم مىگذاريم ، ولى چون به مرحله فعليّت نرسيده‌اند ، به هيچ‌كدام عمل نمىشود و نوبت به مراجعه به اصول عمليّه مىرسد كه عند الشك در حرمت و عدم حرمت غصب ، جاى اصل برائت است و نيز در شك در صحّت و بطلان نماز و شكّ در وجوب اعاده اصل عدم وجوب جارى مىشود و . . . كه مبسوطا در بخش اصول عمليّه مطرح مىشود .\r\n\r\nمطلب دوّم : از فرمايشات شيخ اعظم در تقريرات « 1 » استفاده مىشود\r\nكه اگر اجتماع يكى از دو خطاب ( مثلا لا تغصب ) را بر خطاب ديگر ( مثل صلّ ) ترجيح داديم و مادّه اجتماع را به لا تغصب داديم ، و خطاب صلّ را تخصيص زديم ، لازمه‌اش آن است كه نسبت به ماده اجتماع خطاب صلّ نه تنها از فعليّت ساقط شود ، بلكه از شأنيّت و اقتضاء هم ساقط شود و مورد اجتماع به كلّى از تحت امر صلاتى خارج شود و حتّى ملاك امر را هم نداشته باشد . ( شبيه تقييد و تخصيص‌هاى مصطلح و در باب متعارضين كه وقتى مولى مىگويد : « اكرم العلماء » سپس مىگويد : « لا تكرم الفاسقين منهم . » اين دليل خاص كاشف از اين است كه : از اوّل هم اكرام علماى فاسق داراى ملاك و مصلحت نبود . يا وقتى مىگويد :\r\n« اعتق رقبة » سپس مىگويد : « لا تعتق الرقبة الكافرة » اين تقييد كاشف از اين است كه از اوّل عتق رقبهء كافره مصلحت نداشته است . )\r\nمرحوم آخوند مىفرمايد : ما نحن فيه را به باب تخصيص و تقييد مصطلح مقايسه نكنيد ، زيرا در آن موارد اصلا از ابتدا هم ملاك امرى در علماى فاسق يا رقبهء كافره وجود نداشت و ملاك محرز نبود ، ولى در ما نحن فيه ( باب اجتماع امر و نهى ) فرض اين است كه هر دو خطاب داراى ملاك هستند و به اطلاقشان مادّهء اجتماع را هم مىگيرند ، آنگاه با ترجيح و تقديم يكى از آنها ، ديگرى از مرحلهء فعليّت مىافتد ولى از مرحلهء شأنيّت و اقتضاء ساقط نمىشود و كماكان ملاك تكليف را دارد . و شيخ خلف فرض عمل كرده‌اند\r\n\r\n\r\n","description":"","footnote":"\r\n( 1 ) - مطارح الانظار ، ص 152 .\r\n","page_name":" 67 ","page_number":75},
  {"content":"\r\n\r\nقوله : فاذا لم يكن : گويا كسى مىپرسد : حال ثمره اين نزاع چيست ؟ اينكه قول شيخ را بگيريم و بگوئيم كه خطاب مرجوح از مرحلهء اقتضاء و شأنيّت هم ساقط مىشود ، يا قول آخوند را گرفته ، بگوئيم كه خطاب مرجوح از فعليّت مىافتد ولى از مرحله ملاك و شأنيّت ساقط نمىشود ، كجا نتيجهء عملى دارد ؟\r\nمىفرمايد : ثمره اينجا ظاهر مىشود كه اگر بنا به ضرورت ، ملاك و مقتضى نهى نتواند مؤثر در حرمت غصب باشد و نهى لا تغصب از درجهء فعليت ساقط شود « مثلا در سايه اضطرار به غصب به حكم عقل و نقل ، نهى از غصب ساقط شود و يا در سايهء نسيان و غفلت مرتفع شده باشد يا بر اثر جهل قصورى به موضع غصبيّت يا به حكم حرمت غصب ، تكليفى فعلى نشد . در چنين مواردى اگر جانب امر اصلا ملاك نداشته باشد و رأسا ساقط شده باشد قابل اعاده نيست و نماز در مكان غصبى مشكل دارد . ( چنانچه در ادامه از زبان شيخ خواهد آمد . ) ولى اگر داراى ملاك و مقتضى باشد . حتما حكم به صحّت مىشود و ملاك صلاتى بالفعل تأثير خواهد گذاشت ، زيرا مقتضى موجود و مانع مفقود است فيؤثّر المقتضى اثره و در نتيجه در موارد عذر اگر كسى در مكان غصبى نماز بخواند ، نمازش صحيح است .\r\nقوله : كما : فرض بحث اين بود كه هر دو خطاب مبيّن حكم فعلى باشد : و جانب نهى اقوى و مقدّم بر امر باشد كه شيخ فرمود : جانب امر بكلّى ساقط مىشود ولى آخوند فرمود :\r\nامر از فعليّت مىافتد ولى از ملاك نمىافتد . حال اين مورد را با چند مورد ديگر قياس و تنظير مىكنيم :\r\n1 - اگر در مادّهء اجتماع هيچ‌كدام از دو خطاب مقدّم نمىشد و هر دو را كنار مىگذاشتيم ، نتيجه اين بود كه نماز به قصد ملاك صحيح است چون واجد ملاك كه هست و نهى هم فعلا در كار نيست تا با قصد قربت منافى باشد .\r\n2 - اگر در مادّهء اجتماع جانب امر را مقدّم مىداشتيم كه مطلب روشن‌تر بود و قطعا نماز در مكان غصبى محكوم به صحت بود و قصد امتثال امر هم ميسّر بود و از نظر مشهور هم كمبودى نداشت .\r\n\r\n","description":"","footnote":"","page_name":" 68 ","page_number":76},
  {"content":"\r\n\r\n3 - اگر هر دو خطاب مبيّن حكم شأنى و انشائى بود و هيچ‌كدام مبيّن حكم فعلى نبود ، باز هر دو داراى ملاك بودند و مىتوانستيم نماز را به قصد ملاك بجا آوريم .\r\nقوله : فانقدح : شيخ اعظم بدنبال فرمايشى كه قبلا داشت كه با تقديم جانب نهى بطور كلّى خطاب امرى ساقط مىشود و دو خطاب مثل متعارضين بالاصالة مىشوند كه از اوّل امر يعنى از اصل تشريع با يكديگر تنافى دارند ، مىفرمايد : بنابراين اگر كسى برحسب اضطرار يا جهل قصورى يا نسيان در مكان غصبى نماز بخواند ، نمازش اشكال دارد . زيرا نه امر فعلى دارد و نه ملاك امر در او هست ، پس صلاحيّت مقربيّت ندارد . « 1 »\r\nمرحوم آخوند مىفرمايد : اين اعتراض وارد نيست . زيرا مفروض بحث ما جائى است كه هر دو خطاب واجد ملاك و مقتضى باشند ( حتّى نسبت به مادّهء اجتماع كه مورد تعارض است ) و مثل فرض عدم تعارض باشند و يا دو خطاب متكفّل حكم فعلى نباشند . ( بلكه يا هر دو مبيّن حكم انشائى باشند و يا يكى از آنها مبيّن حكم انشائى و ديگرى بيان‌كنندهء حكم فعلى باشد . ) كه تعارضى ميان آنها نيست . آنگاه وزان تخصيص در مادّهء اجتماع ، وزان تخصيص و تقييد عرضى و مصطلح نيست كه كاشف از عدم ملاك در فرد استثناء شده باشد ؛ بلكه وزان تخصيص عقلى است كه در متزاحمين مطرح است و از باب اينكه امكان جمع ميان هر دو حكم نيست ، ناگزير يكى را تخصيص مىزنيم و كنار مىگذاريم .\r\n« الضرورات تتقدّر بقدرها » يعنى به مقدارى كه ناچاريم بايد تخصيص بزنيم و مقدار ضرورت آن است كه با تقديم جانب نهى در مادّهء اجتماع ، جانب امر از مرتبه فعليّت و تنجّز ساقط شود نه از مرحلهء شأنيّت و اقتضاء و انشاء . آنگاه همچنان مقتضى براى امر موجود است و مادامىكه جانب نهى فعلى است از تأثيرگذارى ملاك امر جلوگيرى مىكند و همين‌كه عذر و اضطرارى پيش آمد و جانب نهى به كلّى ساقط شد و يا از فعليّت افتاد ، ملاك امر تأثير مىكند و در بعضى موارد امر هم فعلى مىشود و به قصد امر بجا مىآوريم و در بعضى موارد هم گرچه خود امر فعلى نمىشود ، ولى همان ملاك امر به اعتقاد ما كافى است . و تفصيل مطلب ( كه در چه مواردى امر زنده مىشود و در چه مواردى ملاك امر\r\n\r\n\r\n","description":"","footnote":"\r\n( 1 ) - مطارح الانظار ، ص 152 .\r\n","page_name":" 69 ","page_number":77},
  {"content":"\r\n\r\nموجود است ) در مقدّمهء دهم از مقدّمات مسألهء اجتماع امر و نهى در رابطه با ثمرهء مسئله تبيين شد .\r\nقوله : و كيف كان : بر مسلك امتناعى هم اگر بخواهيم يكى از دو حكم ( ايجاب و تحريم ) و دو خطاب ( صلّ و لا تغصب ) را بر ديگرى ترجيح دهيم و حكم راجح به فعليّت برسد ، حتما بايد مرجّحى در ميان باشد . مشهور جانب نهى و تحريم را ترجيح داده‌اند و براى اثبات اين رجحان به وجوهى تمسّك كرده‌اند كه در حقيقت اين وجوه مرجّحات جانب نهى محسوب مىشوند كه سه وجه در كفايه عنوان شده است :\r\n1 - وجه اوّل : نهى از حيث دلالت قوىتر از امر است . « صغرى » و هر دليل كه قوىتر باشد مقدّم است . « كبرى » پس نهى مقدم است و ماده اجتماع به نهى داده مىشود . « نتيجه »\r\nبيان صغرى : وجه اقوى بودن نهى آن است كه نهى عامّ مقدّم است . زيرا ظهورش در عموم يا وضعى است و يا عقلى . در هر حال ، حالت منتظره ندارد و تنجيزى است ، ولى مطلق ظهورش اطلاقى و به بركت مقدّمات حكمت است و يكى از مقدّمات حكمت آن است كه قرينه و بيانى بر خلاف نباشد و عامّ وضعى يا عقلى صلاحيّت قرينه بودن را دارد و با وجود آن ، مقدّمات حكمت فراهم نيست و نوبت به مطلق نمىرسد . تفصيل مطلب در باب تعارض خواهد آمد اما اينكه امر مطلق است براى اين است كه مولى فرموده : « اقم الصلاة » و از ما فعل صلاة را طلب كرده است و امّا اينكه آيا متعلّق اين امر يعنى صلاة اطلاق دارد و صلاة در مكان غصبى را هم شامل مىشود يا خير ، نيازمند به اطلاق و مقدّمات حكمت است كه مولى در مقام بيان باشد و بتواند تقييد كند و مع‌ذلك قيدى نياورد و . . . در اين صورت است كه اطلاق درست مىشود . امّا اينكه نهى عام است براى اين است كه نهى يا براى دوام و تكرار وضع شده و مستقيما بر طلب ترك جميع افراد دلالت مىكند و عموم و شمول ، مدلول مطابقى نهى است . ( چنان كه صاحب معالم فرموده « 1 » و يا براى طلب ترك طبيعت وضع شده ولى به دلالت التزاميّهء لفظيّه بر ترك جميع افراد دلالت دارد و عموم ، مدلول التزامى نهى است . ( چنان كه در متن كفايه در بيان\r\n\r\n\r\n","description":"","footnote":"\r\n( 1 ) - معالم الاصول ، ص 96 .\r\n","page_name":" 70 ","page_number":78},
  {"content":"\r\n\r\nصغرى روى اين مطلب تكيه شده و كلمهء استلزام به كار رفته است . ) هركدام كه باشد ، دلالت نهى بر عموم و شمول وضعى است و نيازى به مقدّمات حكمت ندارد . در نتيجه امر نسبت به مادّهء اجتماع مطلق است و به بركت قرينهء حكمت اينجا را شامل مىشود ؛ ولى نهى نسبت به مادّهء اجتماع عام است و ظهور وضعى در آن دارد ، و عام قوىتر از مطلق است ، پس نهى قوىتر از امر است .\r\nو اما بيان كبرى : كبرى نياز به بيان ندارد و از مسلّمات باب تعارض است كه دليل قوىتر مقدّم است . در نتيجه اين جانب نهى است كه در مادهء اجتماع فعلى و مقدّم مىشود و جانب امر از فعليّت مىافتد .\r\nقوله : و قد اورد : مستشكل مىگويد : ما قبول نداريم كه نهى صددرصد عامّ باشد و امر مطلق باشد ، بلكه مىگوئيم كه هريك از امر و نهى مطلق هستند و نياز به مقدّمات حكمت دارند ، به اين بيان : امر صلاتى بر طلب فعل صلاة دلالت دارد ، اما اينكه آيا متعلق امر يعنى صلاة ، مطلق است و از آن مطلق صلاة اراده شده يا مقيّد است و از آن صلاة خاصّى اراده شده ؟ و يا اهمال و اجمال دارد ؟ اين جهات نياز به مقدّمات حكمت دارد كه بگوئيم : مولى در مقام بيان بود نه اهمال و اجمال و قرينه بر خلاف نياورد و نفرمود : « اقم الصلاة فى الدار المباح » ، پس معلوم مىشود كه منظور مولى مطلق صلاة است و لو در مكان غصبى باشد .\r\nو نهى از غصب هم بر طلب ترك متعلّق دلالت دارد . امّا اينكه آيا متعلّق نهى ( الغصب ) مطلق غصب است يا غصب خاصّ است ؟ يا خطاب اهمال دارد ؟ با توجه به مقدّمات حكمت بايد بگوئيم كه مولى در مقام بيان بود و مع‌ذلك نفرمود : « لا تغصب الغصب الفلانى » بلكه مطلق آورد . پس معلوم مىشود مراد مولى مطلق غصب است و حتّى غصب در ضمن نماز را هم شامل است در نتيجه اطلاق امر به لحاظ متعلق با اطلاق نهى به اين لحاظ ، در ماده اجتماع تعارض مىكنند . پس هر دو مطلق هستند ، هر دو نيازمند به مقدّمات حكمت هستند و از اين جهت مساوى هستند و هيچ‌كدام قوىتر از ديگرى نيست تا مقدّم شود . يك تفاوت ميان آن دو وجود دارد و آن اينكه نتيجهء اطلاق و مقدّمات حكمت در جانب امر يك اطلاق بدلى است . يعنى يك فرد از افراد مطلق صلاة على البدل واجب\r\n\r\n","description":"","footnote":"","page_name":" 71 ","page_number":79},
  {"content":"\r\n\r\nاست و اتيان همهء افراد لازم نيست ، چرا كه « الطبيعة توجد بوجود فرد ما » ، ولى نتيجه مقدّمات حكمت در جانب نهى يك اطلاق شمولى است يعنى ترك همهء افراد طبيعت مطلوب است . چرا كه « الطبيعة تترك به ترك جميع افرادها » ، ولى ما فعلا كارى به نتيجه اطلاقها نداريم ، مهمّ آن است كه هر دو خطاب اطلاقى هستند و تكافؤ دارند نه تراجح ، پس استدلال شما مخدوش است .\r\nقوله : و قد اورد عليه : قبلا اصل استدلال بيان شد ، سپس ايراد به آن بيان شد و اكنون ايراد بر ايراد مطرح است . يعنى كسى به حمايت از مستدل بر ايراد مذكور ، ايراد كرده و در صدد رفع اشكال مذكور برآمده است و آن اينكه : عموم بدلى در ناحيهء امر اطلاقى است و به بركت مقدّمات حكمت ثابت مىشود ولى عموم شمولى در ناحيهء نهى اطلاقى و به مقدّمات حكمت نيست ، چرا كه اگر اين شمول هم اطلاقى بود ، لازمه‌اش اين بود كه استعمال مطلق ( لا تغصب ) در مقيّد ( غصب در فلان زمان يا فلان مكان ) حقيقت باشد . ( در باب مطلق و مقيّد خواهد آمد كه تقييد موجب مجازيّت نيست ، بلكه استعمال حقيقى و از باب تعدّد دالّ و مدلول است ) در حالى كه قطعا اين استعمال مجاز است و از باب اطلاق كلّى و طبيعى و لا به شرط و ارادهء جزئى و مصداق و به شرط شىء است . پس دلالت نهى بر عموم به بركت مقدّمات حكمت نيست . بلكه به حكم عقل است .\r\n[ در اصل استدلال سخن از عموم لفظى و وضعى بود ولى در اين فراز سخن از عموم عقلى است . و اصولا شمول يا لفظى است ، مثل « اكرم كلّ عالم » كه لفظ كلّ مفيد عموم و شمول مدخولش مىباشد و يا عقلى است ، مثل نكره در سياق نهى يا نفى و اطلاقى است ، مثل « أحلّ اللّه البيع » و « حرّم الربوا » اى كلّ ربا به بيانى كه در جاى خود تبيين شده است . « 1 » 
  ]\r\nبه اين نحو كه مطلوب مولى در باب نهى ( لا تغصب ) و نفى ( لا يجوز الغصب ) عبارتست از ترك طبيعت و انتهاء و اجتناب از طبيعت و انتفاء و انعدام طبيعت ، و از نظر عقل ترك طبيعت و انتهاء از طبيعت و ( در نهى ) و انتفاء ( در نفى ) به ترك و اجتناب از جميع افراد آن و\r\n\r\n\r\n","description":"","footnote":"\r\n( 1 ) - معالم الاصول ، ص 110 .\r\n","page_name":" 72 ","page_number":80},
  {"content":"\r\n\r\nانعدام كليه افراد طبيعت است و از جمله افراد همين ماده اجتماع است . پس عموم نهى و نفى عقلى است نه اطلاقى و باز با وجود بيان عقلى نوبت به اطلاق جانب امر نمىرسد و اين حكم عقلى قرينه بر خلاف مىشود و جلو اطلاق را سدّ مىكند . پس كماكان نهى قوىتر و خطابش تنجيزى است و امر ضعيف‌تر و خطابش تعليقى است ( اگر مقدمات حكمت باشد ) و دليل قوىتر مقدم است .\r\nقوله : قلت : استدلال و اعتراض و انتصار را ديديم . حال قضاوت مرحوم آخوند را بشنويم : ايشان در رابطه با استدلال مذكور و ايراد و جواب آن ، سه قدم برداشته‌اند .\r\nقدم اوّل : همان گونه كه معترض گفت : هريك از امر و نهى اطلاقى بوده ، نياز به مقدّمات حكمت دارند و از اين جهت در يك مرتبه قرار دارند . بيان مطلب : ( اما امر : هيئت امر بر طلب فعل و ايجاد دلالت دارد ، و منظور طلب ايجاد متعلّق يعنى صلاة امّا اوّل بايد وضع متعلّق روشن شود كه مراد از صلاة چيست ؟ پس از اينكه به بركت مقدمات حكمت ، ثابت شد كه مطلق صلاة مراد است مىگوئيم كه امر به مطلق صلاة بار شده است و به حكم عقل مطلق طبيعت به وجود فرد واحد موجود مىشود و يك فرد هم كافى است و همين محاسبه در نهى هم هست ) نهى هيئتى دارد كه بر طلب ترك دلالت دارد و اين طلب ترك بر چيزى ( مثلا غصب ) بار شده است و مولى ترك اين عمل را از ما مىخواهد . اما آيا منظور مطلق غصب است . و لو در ضمن نماز باشد ؟ يا منظور غصب خاص و مقيد و در غير حال نماز است ؟ يا هدف اصل غصب بطور مجمل و سربسته است كه نه اطلاقى هست و نه تقييدى ؟ نخست بايد اين جهات روشن شود . براى احراز اينكه منظور مطلق غصب است ، بايد قرينهء خاصه در بين باشد مثلا از عادت مولى يا از قرائن حاليه و مقاليّه خاصّه بدست آوريم كه منظورش هر غصبى است ، و يا اگر قرينهء خاصه نبود ، بايد از قرينه عامه مقدّمات حكمت استفاده كنيم و بگوئيم كه مولى در مقام بيان بود نه در مقام اهمال و اجمال ، قرينه و قيدى هم نياورد با اينكه مىتوانست بياورد و انصراف و متيقّنى هم در ميان نيست ، تا اطلاق را نتيجه بگيريم و پس از روشن شدن وضع متعلّق و اينكه مطلوب مولى ترك مطلق طبيعت است و روى فرد خاصّى عنايت ندارد ، آنگاه نوبت به حكم عقلى\r\n\r\n","description":"","footnote":"","page_name":" 73 ","page_number":81},
  {"content":"\r\n\r\nمىرسد كه ترك طبيعت بايد به ترك جميع افراد باشد . پس دلالت نهى و نفى بر عموم و شمول جاى بحث نيست و اين دلالت هم چنان كه منتصر گفت عقلى است ،\r\nولى اين مقدار كافى نيست زيرا عموم نهى و نفى تابع سعه و ضيق متعلّق آن دو مىباشد و نخست بايد وضع متعلّق روشن شود . براى اثبات اطلاق و سعهء متعلّق از مقدّمات حكمت مستغنى نيستيم ، پس نهى مثل امر اطلاقى است و هيچ‌كدام قوىتر نيستند .\r\n( نظير اين سخن درباره الفاظ عموم يعنى كل و اخوات او نيز گفته شده كه وقتى مىگوئيم : « كلّ رجل » واژهء كل مفيد عموم و شمول است و اساسا براى اين جهت وضع شده است ، ولى بر عموم مدخول و مضاف اليه يعنى رجل دلالت دارد بااين‌حال اول بايد وضع مدخول روشن شود كه آيا مطلق است يا مقيّد به عالم و عادل و . . . است ؟ پس از اينكه با استفاده از مقدّمات حكمت اطلاق مدخول را ثابت كرديم ، آنگاه كلمهء كلّ بر شمول جميع افراد طبيعت دجل دلالت مىكند ، پس در الفاظ عموم هم به نوعى محتاج به مقدّمات حكمت هستيم . )\r\nقوله : اللهم : قدم دوّم : در اين قدم فرضيّه‌اى را عنوان مىكنند و براساس آن به حمايت از مستدل و منتصر مىپردازند و اشكال معترض را دفع مىكنند : تا به حال مىگفتيم كه درست است كه نهى و نفى بر عموم و شمول و استيعاب دلالت دارند ، ( به حكم عقل ) ولى اين مقدار كافى نيست و بايد از خارج و به بركت مقدّمات حكمت اطلاق متعلّق نيز ثابت شود . امّا حالا مىگوئيم كه خود همين دلالت نهى و نفى بر استيعاب و شمول كفايت مىكند و به ملازمه عرفيّه بر اطلاق متعلّق هم دلالت مىكند و نيازى به احراز مقدّمات حكمت نيست . اگر خطاب لا تغصب را به عرف و اهل محاوره بدهيم ، از اين خطاب اطلاق را مىفهمند كه هيچ غصبى را نبايد مرتكب شد و لو غصب در ضمن نماز را و ظهور عرفى در كار است و نيازى به مقدّمات حكمت نيست . اگر اين احتمال را پذيرفتيم نتيجه آن است كه عموم نهى و نفى فقط عقلى است و شمول امر نسبت به مادّهء اجتماع ، اطلاقى و با مقدّمات حكمت است و عام قوىتر است و بر مطلق مقدّم مىشود . پس حقّ با مستدلّ است .\r\n\r\n","description":"","footnote":"","page_name":" 74 ","page_number":82},
  {"content":"\r\n\r\nقوله : كما ربّما : نظير مطلب مذكور دربارهء الفاظ عموم از قبيل لفظ كلّ و اخوات او نيز ادعا شده و در باب عام و خاص مطرح است و آن اينكه : در مثل كلّ رجل هم نيازى به مقدّمات حكمت نيست ، بلكه همين‌كه كلّ مفيد عموم است و بر اسم جنس يعنى رجل داخل شده ، كافى است تا مراد همهء افراد اين جنس باشد . متفاهم عرفى همين است و لازم نيست اوّل ثابت كنيم كه از « رجل » طبيعت مطلقه و لا به شرط قسمى اراده شده تا كلّ مفيد عموم همهء افراد رجل باشد . بلكه از رجل معناى خودش يعنى طبيعت مهمله و لا به شرط مقسمى و قطع نظر از اطلاق و تقييد ( عقيدهء آخوند در اسماء اجناس همين است و در باب مطلق و مقيّد خواهد آمد . ) اراده شده ولى خاصيّت كلّ و اخواتش اين است كه وقتى بر اسم جنس داخل مىشوند ، ظهور در عموم جميع افراد آن جنس پيدا مىكنند و همين ظهور عرفى براى ما ارزشمند است و نيازى به مقدّمات حكمت در ناحيهء مدخول نداريم .\r\nقوله : و ان كان : اين فراز تعريض به استدلال منتصر است كه گفت : استعمال عام در خاص مجاز است . مرحوم آخوند مىفرمايد : ما از خود كلّ استيعاب و شمول را فهميديم ، اگرچه معتقديم كه اگر قرينه‌اى هم بيايد و از كلّ رجل به بركت كلمهء عادل خصوص رجل عادل اراده شود باز مجاز نمىشود . نه در لفظ كلّ مجازيّتى هست ( چرا كه كلّ براى دلالت بر عموم و شمول مدخولش وضع شده است خواه مدخولش كلمهء رجل باشد خواه رجل عادل باشد ) و نه در مدخول كلّ يعنى رجل مجازيّتى پيش مىآيد ( چرا كه از باب تعدّد دالّ و مدلول است ، يعنى رجل در معناى خودش كه طبيعت لا به شرط است استعمال شده و قيد عادل بودن از كلمهء عادلى كه بعدش آمده است ، استفاده مىشود و دو دالّ است كه هركدام مدلولى دارند و در همان استعمال شده‌اند . ) البته اگر خود كلمهء رجل كه اسم جنس است ، در رجل خاص يعنى رجل عادل استعمال شود و از كلمهء رجل ، اين خصوصيّت اراده شود ، مجاز خواهد بود چون رجل براى خصوصيّت وضع نشده است ولى ما اين حرف را نمىزنيم . بلكه تعدّد دالّ و مدلول را مطرح مىكنيم .\r\nقوله : فتأمل : قدم سوّم : شايد اشاره باشد به اينكه فرض و احتمال مذكور در اللّهم به بعد را قبول نداريم و در مثل نهى و نفى حتما بايد از اطلاق و مقدّمات حكمت استفاده\r\n\r\n","description":"","footnote":"","page_name":" 75 ","page_number":83},
  {"content":"\r\n\r\nكنيم و نهى تنها كافى نيست ، در نتيجه حقّ با معترض است و استدلال اوّل مشهور بر ترجيح جانب نهى مخدوش است .\r\n2 - قوله : و منها : دليل دوّم از ادلّهء مشهور براى ترجيح جانب نهى بر جانب امر در مادّهء اجتماع ، قاعدهء اولويّت دفع مفسده از جلب منفعت است كه قاعده‌اى عقلائى است . عقل هر عاقلى حكم مىكند كه دفع مفسده از جلب منفعت بهتر است . يعنى هرگاه امر داير شد ميان اينكه كارى بكنيم كه به مصلحت و منفعتى برسيم يا كارى كنيم كه از مفسده و ضررى نجات يابيم ، عقل مىگويد : كارى بكن كه در مفسده نيفتى و رسيدن به منفعت مهمّ نيست .\r\nحال روى اين اصل در ما نحن فيه مىگوئيم كه هميشه در جانب وجوب و امر مصلحت و منفعت وجود دارد و در جانب نهى حرمت و مفسده وجود دارد و در مواردى كه دوران امر ميان آن دو باشد ، ( مثل مادّهء اجتماع كه دوران بين وجوب و حرمت است ) دفع مفسده اولى است ؛ يعنى اگر احتمال مىدهيد نماز در مكان غصبى واجب و داراى مصلحت باشد و يا حرام و داراى مفسده باشد و در صورت ارتكاب به حرام بيفتيد ، در اينجا كارى كنيد كه در حرام واقع نشويد ، يعنى دفع مفسده بكنيد و بدنبال جلب منفعت نباشيد . معناى ترجيح نهى هم همين است . پس ما نهى را ترجيح مىدهيم .\r\nقوله : و قد اورد : محقّق قمى در قوانين به اين دليل ايرادى كرده كه اين قاعدهء اولويّت را به صورت مطلق و موجبهء كليّهء قبول نداريم ، بلكه آن را به صورت موجبهء جزئيّه ، در بعض موارد مىپذيريم و در بعضى موارد نمىپذيريم . در حقيقت قاعدهء مذكور موجبهء كليّه نيست تا منتج باشد ، بلكه موجبهء جزئيّه است .\r\nبيان مطلب : قبول داريم كه در دوران امر ميان استحباب و حرمت ، دفع مفسده از جلب منفعت اولى است و بايد مستحب را فداى حرام كرد و از آن عمل اجتناب كرد . همچنين در دوران امر ميان حرام تعيينى و واجب تخييرى هم دفع مفسده اولى از جلب منفعت است ، زيرا واجب تخييرى عدل و بدل دارد و مىتوان آن را در فرد ديگر هم امتثال كرد و لذا داعى نداريم كه مادّهء اجتماع را اختيار كنيم و خود را در احتمال حرام و مفسده بيفكنيم .\r\n\r\n","description":"","footnote":"","page_name":" 76 ","page_number":84},
  {"content":"\r\n\r\nولى در دوران امر ميان واجب تعيينى و حرام تعيينى مثل نماز در مكان غصبى بنا بر اينكه نماز هم منحصر در همين فرد است و فعلا بدلى ندارد و امر دائر است كه اين نماز واجب باشد يا حرام ، در اينجا جاى قاعدهء مذكور نيست . زيرا اگر نماز واجب باشد ، تركش داراى مفسده و حرام است . آنگاه دوران امر ميان دو مفسده مىشود : اگر اين نماز واجب باشد ، تركش مفسده دارد و اگر حرام باشد ، فعلش مفسده دارد و در دوران امر ميان دو مفسده جاى قاعدهء مزبور نيست ، بلكه جاى قاعدهء ديگرى است كه اگر يكى از آن دو مفسده‌اش بيشتر بود ، بايد ديگرى را مرتكب شويم و دفع افسد به فاسد نمائيم . و بحث ما در اجتماع وجوب و حرمت در شيئى واحد اعم از اين بود كه وجوب و تحريم هر دو تعيينى يا هر دو تخييرى و يا مختلفين باشند . ولى قاعدهء شما فرض تعيينى بودن هر دو را شامل نشد ، پس ناتمام است . « 1 »\r\nقوله : و لا يخفى : مرحوم آخوند اشكال محقّق قمى را نپذيرفته است و در ردّ آن چنين مىفرمايند : گفتيد كه واجب اگر تعيينى باشد ، علاوه بر مصلحت ملزمه در فعل ، يك مفسدهء ملزمه‌اى در تركش وجود دارد و در نتيجه دوران ميان دو مفسده است . ما اين حرف را قبول نداريم ، زيرا واجب چه تعيينى باشد و چه تخييرى ويژگىاش آن است كه فقط در جانب فعلش مصلحت ملزمه است و بخاطر تدارك آن ، واجب شده است . امّا اينكه علاوه بر مصلحت مزبور ، در جانب ترك هم مفسدهء ملزمه‌اى باشد مورد قبول نيست زيرا مستلزم آن است كه هر تكليفى دو تكليف و دو ثواب باشد و دو عقاب داشته باشد ، يكى براى از دست دادن مصلحت ملزمه و ديگرى براى رسيدن به مفسدهء ملزمه ، يكى بر ترك واجب و يكى بر فعل حرام ، در حالى كه احدى بدان ملتزم نيست . كما اينكه متقابلا در باب محرّمات هم يك مفسدهء ملزمه بيشتر نيست كه در ناحيهء فعل حرام است و بخاطر وجود اين مفسده مولى از آن كار منع كرده است . امّا اينكه علاوه بر وجود مفسده در فعل ، يك مصلحت ملزمه هم در ترك حرام وجود داشته باشد ، مورد قبول نيست ؛ و گرنه بايد مرتكب حرام دو عقاب داشته باشد ، يكى بخاطر فعل حرام و يكى بخاطر ترك واجب ، و قطعا چنين نيست\r\n\r\n\r\n","description":"","footnote":"\r\n( 1 ) - قوانين الاصول ، ج 1 ، ص 153 .\r\n","page_name":" 77 ","page_number":85},
  {"content":"\r\n\r\nو احدى بدان تفوّه نكرده است .\r\nدر نتيجه چه دوران امر ميان واجب و حرام تعيينى باشد و چه ميان واجب تخييرى با حرام تعيينى ، در هر حال دوران امر ميان مصلحت ( اگر فعل واجب باشد ) و مفسده ( اگر فعل حرام باشد ) است و قاعدهء مذكور از اين ناحيه مشكلى ندارد و جارى مىشود . پس اشكال محقق قمى وارد نيست .\r\nقوله : و لكن : خود مرحوم آخوند به دليل دوّم ( اولويّت دفع مفسده . . . ) چهار ايراد دارند :\r\nايراد اوّل : قضيّهء « دفع المفسدة اولى من جلب المنفعة » كليّت و عموميّت ندارد و چنين نيست كه دفع هر مفسده‌اى از جلب هر منفعتى بهتر باشد ؛ بلكه گاهى مطلب به‌عكس است ، يعنى جلب منفعت اولى و ارجح است . اين مطلب هم در شرعيّات مثال دارد و هم در عرفيّات داراى مثال است :\r\nدر شرعيّات : مثلا در دوران امر ميان يك حرام صغيره با يك واجب بسيار مهمّ مثل نماز و حج و . . . آيا مىتوان گفت كه دفع مفسده اولى است و از حرام صغيره اجتناب كنيم و واجبى با آن‌همه اهميّت و منافع را فداى اين حرام كوچك نمائيم ؟ هرگز حرام كوچك و مهم با واجب بزرگ و اهمّ قدرت مزاحمت ندارد . مثلا ميان ارتكاب حرامى بنام غصب و انجام واجبى بنام انقاذ غريق ، يا بايد از خير نهى بگذريم و غصب را مرتكب شويم تا به واجب اهم يعنى انقاذ برسيم و يا از خير امر بگذريم و وارد غصب نشويم و انقاذ غريق هم نكنيم . در اينجا هيچ فقيهى نمىتواند واجب اهمّ را كه مسألهء جانى يا مالى يا آبروئى است ، فداى حرام مهمّ بكند و بگويد كه غصب نكن و از نهى اجتناب كن .\r\nدر عرفيّات : اين‌همه تجارت و دادوستد و واردات و صادرات در دنيا انجام مىگيرد و قطعا در كنار آن پاره‌اى از كالاها فاسد يا ارزانتر مىشود و موجب زيان شخص مىگردد .\r\nولى در كنار اين ضررها و آن سختىهاى راه ، منافع فراوانى هم نصيب بازرگان مىشود . در اينجا هم احدى نمىگويد كه براى فرار از زيان كم ، از منافع فراوان چشم‌پوشى كن . بلكه روشن عقلاء اين است كه براى رسيدن به مصالح برتر ، ضرر كمتر و سختىهاى راه را\r\n\r\n","description":"","footnote":"","page_name":" 78 ","page_number":86},
  {"content":"\r\n\r\nمتحمّل شوند . پس نمىتوان گفت كه دفع هر مفسده‌اى اولى از جلب هر مصلحتى است .\r\nايراد دوّم : در اين قاعده ، كلمهء مفسده و منفعت آمده است و الفاظ براى معانى واقعى و نفس الامرى وضع شده‌اند و منظور اين است كه مفسده‌اى وجود دارد كه براى ما محرز است ، چه اينكه منفعت هم محرز است و مفسده و مصلحت محتمل را شامل نيست و كسى نگفته دفع مفسدهء محتمله بر جلب منفعت محتمله اولويت دارد .\r\nبا توجه به اين نكته مىگوئيم كه برفرض از ايراد قبلى صرفنظر كرده و قبول كنيم كه دفع مفسده در هر مرتبه‌اى كه باشد اولى از جلب منفعت است در هر مرتبه‌اى كه باشد و لكن اين قاعده از ما نحن فيه بيگانه است و مربوط به فرضى است كه مصلحت و مفسده محرز باشد . يعنى دوران امر ميان يك واجب مسلّم الوجوب با يك حرام مسلّم الحرمة باشد كه در آنجا دفع مفسدهء معلومه بر جلب مصلحت مسلّمه اولويت دارد . ولى در ما نحن فيه بر مبناى مشهور كه امتناعى هستند . در ماده اجتماع واجب و حرام مسلّمى نداريم ، بلكه تنها احتمال است . يعنى يكى از وجوب و حرمت بايد بماند و آن يكى محتمل است كه جانب وجوب باشد يا جانب حرمت و قاعدهء شما اين موارد را شامل نيست ( البته اگر منظورتان از مفسده و مصلحت اعمّ از معلوم و محتمل باشد ، شامل ما نحن فيه مىشود ، ولى جوابهاى بعدى را مىآوريم . )\r\nايراد سوّم : اولويّت گاهى ظنّى است و گاهى قطعى ، آنكه ارزشمند مىباشد اولويّت قطعى است و گرنه اولويّت ظنّى اعتبارى ندارد و خودش نيازمند دليل حجيّت است . با توجه به اين نكته مىگوئيم كه بفرض از اشكال قبلى صرفنظر كنيم و قبول كنيم كه دفع مفسدهء محتمل هم بر جلب مصلحت محتمل اولويّت دارد ، ولى اشكال ديگرى داريم كه اگر اين اولويّت مفيد قطع باشد ، ارزش دارد و گرنه با افادهء ظنّ ( كه از ظاهر قاعده مستفاد است ) ارزشى نخواهد داشت .\r\nايراد چهارم : برفرض از همهء ايرادهاى قبلى صرفنظر كنيم و بپذيريم كه دفع مفسدهء محتمله هم اولى از جلب منفعت است و قاعده ما نحن فيه را هم شامل است و اگر اولويّت ظنى هم باشد كفايت مىكند ، ولى اشكال چهارمى هم داريم و آن اينكه حال كه صحبت از\r\n\r\n","description":"","footnote":"","page_name":" 79 ","page_number":87},
  {"content":"\r\n\r\nاحتمال به‌ميان آمد ، مجراى اصول عمليّه هم درست مىشود . اما قاعده مذكور در موردى جارى مىشود كه مجالى براى اصل برائت و اصل احتياط نباشد و اصول عمليّه جارى نشوند ، مثل دوران بين محذورين كه نماز در مكان غصبى واجب تعيينى و بلابديل باشد يا حرام تعيينى كه جاى برائت نيست ، چون علم اجمالى به تكليف الزامى داريم و شكّ ما در اصل تكليف نيست بلكه در متعلّق تكليف يا مكلّف به است . و جاى اصالة الاحتياط هم نيست . چون در دوران ميان محذورين اصلا احتياط ممكن نيست . اينجا نوبت به قاعده اولويّت مىرسد .\r\nامّا در مواردى كه اصل عملى قابل جريان است و وضع شك و احتمال را روشن مىكند ، نوبت به اين اولويّت‌هاى ظنّى نمىرسد و در ما نحن فيه چنين است .\r\nزيرا در مادهء اجتماع كه نماز در مكان غصبى است ، اگر واجب باشد معمولا تخييرى است و عدل آن ، نماز در مكان مباح مىباشد . ولى اگر حرام باشد معمولا تعيينى است و عدل ندارد و ما فعلا يقين به هيچ‌كدام نداريم و هر دو محتمل است . ولى نسبت به احتمال وجوب ، اصل برائت جارى نمىشود ، زيرا اصل برائت براى رفع كلفت و مضيقه است و در مورد واجب تخييرى خودبه‌خود توسعه و آزادى هست و مضيقه‌اى نيست تا با اصل مرتفع شود . لذا تنها احتمال حرمت مىماند و در آنجا اصل برائت جارى مىشود و بلامعارض است .\r\nدر نتيجه حرمت فعلى را از اين مادّه اجتماع برمىدارد ( حكم تكليفى ) و وقتى حرمت و مبغوضيّت فعلى مرتفع شد ، حكم به صحّت اين نماز هم مىشود ( حكم وضعى ) چرا كه مقتضى موجود و مانع مفقود است : مانع حرمت فعلى بود كه با اصل برائت مرتفع شد پس مانعى از صحّت نماز نيست .\r\nقوله : و لو قيل : در مباحث اصول عمليّه در بخش اصالة الاحتياط و علم اجمالى خواهد آمد كه گاهى دوران ميان متباينين است كه در اينجا حتما بايد احتياط كرد ، و گاهى دوران ميان اقلّ و اكثر است كه خود اين هم گاهى اقل و اكثر استقلالى است و گاهى اقلّ و اكثر ارتباطى . در استقلالى هم مشهور نسبت به اكثر و مشكوك برائتى هستند . ولى در\r\n\r\n","description":"","footnote":"","page_name":" 80 ","page_number":88},
  {"content":"\r\n\r\nارتباطى كه شك در اجزاء و شرائط است ، عدّهء قابل توجهى احتياطى شده‌اند و گفته‌اند كه بايد جزء يا شرط مشكوك را هم بياوريم . حال آخوند مىفرمايد : و لو در آن مسئله ما احتياطى شويم و اتيان جزء مشكوك را لازم بدانيم و بدون آن حكم به بطلان عبادت كنيم ، باز هم در ما نحن فيه جاى احتياط كردن و خواندن همان در خارج مكان غصبى نيست و اگر در مكان غصبى هم خوانده شود ، باز حكم به صحّت مىشود .\r\nسرّ مطلب آن است كه در باب اجزاء و شرايط اگر چيزى جزء يا شرط باشد ، وجود واقعىاش جزء يا شرط است و عدم آن مانع واقعى است چه بدانيم و چه ندانيم . لذا بايد احتياط كرد . ولى در ما نحن فيه وجود واقعى حرمت و مبغوضيّت مانع نيست و وجود فعلى آن مانع است . يعنى اگر اين عمل فعلا حرام و مبغوض باشد ، باطل است و خوشبختانه با اصل برائت عقلى ( قبح عقاب بلابيان ) و نقلى ( رفع ما لا يعلمون و . . . ) حرمت و مبغوضيّت فعلى مرتفع مىشود . پس مانعى براى صحّت نماز نيست . از طرفى مقتضى براى صحّت هم وجود دارد كه همان رجحان و مطلوبيّت ذاتى نماز است فيؤثّر المقتضى اثره و حكم به صحّت نماز مىشود .\r\nقوله : نعم : اين فراز استدراك از اجراى اصل برائت از حرمت و بدنبال آن حكم به صحّت است . سابقا در مقدّمهء دهم در بيان ثمره مسألهء فرمودند كه بر مسلك عدليهء احكام شرعيّهء تابع جهات ( ملاكات و مصالح و مفاسد ) است . ولى آيا احكام تابع جهات واقعى است - چه ما بدانيم و چه ندانيم - يا تابع جهات فعلى است كه در گرو علم مىباشد ؟ بنا بر تبعيّت احكام از جهات و ملاكات واقعى مىگوئيم كه در ما نحن فيه شما با اصل برائت نهى و حرمت فعلى را برداشتيد ، ولى ملاك نهى كه مرتفع نشده است ( كما هو المفروض فى المسألة ) حال اگر ملاك نهى با ملاك امر مساوى باشد ، ساقط مىشود و اگر ملاك نهى مغلوب ملاك امر باشد ، باز به طريق اولى ساقط مىشود . ولى اگر ملاك نهى غالب باشد باقى مىماند و فرض مىكنيم كه همان ملاك غالب واقعى موجب مبغوضيّت است ، و اين احتمال هست كه شايد در وقاع مفسدهء عمل غالب باشد با اين احتمال ، الآن نسبت به نماز در مكان غصبى احتمال مبغوضيّت مىدهيم و على الفرض غافل از اين احتمال هم نيستيم\r\n\r\n","description":"","footnote":"","page_name":" 81 ","page_number":89},
  {"content":"\r\n\r\nبلكه ملتفت هستيم حال با اين محاسبه بايد گفت كه در ما نحن فيه جاى اصل برائت نيست ، بلكه اگر مادّهء اجتماع يك عمل توصّلى و از قبيل خياطت ثوب يا تطهير لباس يا حديث كردن باشد مشكلى نيست زيرا و لو حرام مسلّم هم باشد موجب امتثال امر مىباشد ، ولى اگر يك عمل تعبّدى از قبيل نماز در مكان غصبى باشد ، مجراى اصالة الاحتياط است نه اصل برائت ، زيرا با احتمال مبغوضيّت ، قصد قربت متمشّى نيست و با نبود قصد قربت هم عبادت صحيح نيست و حتما بايد در مكان مباح بجا آوريم . پس وجهى براى اجراى برائت و بدنبال آن حكم به صحّت ، نيست .\r\nقوله : و لو قيل : . . . در مورد مطلب مزبور ( حكومت اصل احتياط ) فرقى ميان دو مبناى باب اقلّ و اكثر ارتباطى يا شكّ در اجزاء و شرائط نيست . يعنى در آن باب چه نسبت به اكثر و جزء مشكوك برائتى شويم و چه احتياطى ، در ما نحن فيه جاى احتياط است . زيرا در آن باب شكّ ما در اصل جزئيّت يا شرطيّت است و جا دارد كه به اصل برائت تمسّك كرده و حكم به عدم وجوب امر مشكوك نماييم . ولى در ما نحن فيه شك ما در اصل لزوم قصد قربت نيست . زيرا يقين داريم كه در عبادت اين قصد بايد باشد . شك ما در محصّل غرض است كه آيا با اين نماز در مكان غصبى غرض مولى حاصل مىشود يا نه ؟ و بلكه با احتمال مبغوضيّت اصلا قصد قربت ميسّر نيست و وقتى چنين قصدى ميسّر نشد عباديّت هم درست نخواهد شد . پس جاى احتياط و خواندن نماز در خارج مكان غصبى است و جاى برائت نيست .\r\nقوله : فتأمّل : . . . شايد اشاره باشد به اينكه همان‌طورىكه احتمال مفسدهء واقعى غالب ، وجود دارد ، احتمال مصلحت كذائى نيز موجود است و اصل عدم غلبه در هركدام تعارض و تساقط مىكنند و اصل حكمى برائت از وجوب يا حرمت مجرا پيدا نمىكند و چون نسبت به جانب احتمال وجوب اصل برائت جارى نشد ( چون وجوبش تخييرى است ) پس نسبت به جانب حرمت جريان پيدا مىكند . و شايد اشاره باشد به اينكه بحث ما كه فقط مخصوص عبادات نيست ، توصليّات هم مطرح است و آنجا اين تبصره و اشكال جارى نيست . و يا شايد اشاره به اين باشد كه تبصرهء مذكور بر مبناى تبعيت احكام از جهات\r\n\r\n","description":"","footnote":"","page_name":" 82 ","page_number":90},
  {"content":"\r\n\r\nواقعى است ، ولى بر مبناى تأثير جهات فعلى در حسن و قبح جارى نيست . و شايد اشاره به وجهى باشد كه خود مرحوم آخوند در حاشيهء منه فرموده است .\r\n3 - قوله : و منها : . . . وجه سوّم از وجوه مشهور براى ترجيح جانب نهى بر جانب امر ، « استقراء » است كه به‌صورت استدلال منطقى بيان مىشود : مسألهء ما يعنى مادّهء اجتماع امر و نهى ( مثلا نماز در مكان غصبى ) بر مسلك امتناعىها از مصاديق دوران ميان وجوب و حرمت در شيئى است . « صغرى » زيرا هر دو جمع نمىشوند و لذا امر دائر است كه يا اين باشد و يا آن . و قاعدهء كلّى اين است كه هرجا دوران امر ميان وجوب و حرمت باشد ، فقهاء عظام ، جانب حرمت را مقدّم داشته‌اند . « كبرى » و دليل اين تقديم ، استقراء و تتبّع موارد مختلف فقهى است كه ذيلا دو نمونهء آن را مىآوريم :\r\n1 - حرمت نماز در ايّام استظهار : براى مثال خانمى داراى عادت بوده و هر ماه تا هفت روز خون مىديده است ، ولى اين بار از هفت روز تجاوز كرده و روزهاى هشتم و نهم و دهم را نيز خون ديده است اين سه روز را روزهاى استظهار يعنى طلب ظهور حال گويند كه زن منتظر و مردّد است تا وضعش روشن شود : اگر از ده روز تجاوز كرد ، از روز هشتم به بعد را خون حيض حساب نكند . ولى اگر در ده روز منقطع شد تمام اين ايّام را حيض حساب مىكند ، حال در روزهاى 8 و 9 و 10 چه كند ؟ اگر دم الحيض باشد ، نماز خواندن برآن زن حرام است و اگر دم ديگر باشد نماز را بايد بخواند ، پس دوران امر ميان وجوب و حرمت است . مع‌ذلك فقهاء فرموده‌اند كه نماز در ايّام مزبور حرام است . يعنى در دوران امر ميان آن دو ، جانب تحريم را مقدّم داشته‌اند .\r\n2 - وضو گرفتن از دو ظرف آب كه اجمالا مىدانيم يك از آنها نجس است ولى تفصيلا نمىدانيم و امر بر ما مشتبه است . از طرفى وقت نماز فرا رسيده و روزه گرفتن واجب است . آنگاه به هر ظرف آبى كه دست مىزنيم ، اگر پاك باشد ، وضو با آن واجب است و اگر نجس باشد ، وضو با آن حرام است . پس دوران امر ميان وجوب و حرمت است و در چنين موردى نصوص و فتاوى مىگويد كه هر دو ظرف آب را دور بريزيد و براى نماز تيمّم كنيد ، و اين شاهد بر تقديم جانب حرمت است . چون در غير اين صورت مىگفتند كه احتياط كنيد\r\n\r\n","description":"","footnote":"","page_name":" 83 ","page_number":91},
  {"content":"\r\n\r\nو با هر دو وضو بسازيد يا بنا را بر طهارت يكى بگذاريد و با همان وضو بسازيد .\r\nنتيجه : پس در ما نحن فيه هم كه يكى از مصاديق دوران ميان وجوب و حرمت در شيئى واحد است ، جانب حرمت را مقدّم مىداريم .\r\nقوله : و فيه : . . . مرحوم آخوند با سه بيان به اين وجه جواب مىدهند :\r\n1 - استقرائى حجّت است كه مفيد قطع و يقين باشد ، و گرنه استقراء ظنّى ارزشى ندارد ، و استقراء مذكور مفيد قطع نيست . مگر با دو يا چند مورد براى آدمى قطع پيدا مىشود ؟\r\nمگر اينكه فرد قطّاع و زودباور باشد ! !\r\n2 - برفرض كه استقراء ظنّى هم ارزشمند باشد ، در صورتى است كه انسان نود درصد موارد را تتبّع كند تا مظنّه به دستش بيايد ؛ و گرنه با تتبّع دو يا چند مورد مظنّه هم پيدا نمىشود و صرف احتمال است .\r\n3 - برفرض كه تتبع دو يا چند مورد هم موجب ثبوت استقراء و تحقّق آن و حجيّت آن باشد ، ولى دو مثال مذكور از ما نحن فيه اجنبى است و اصلا از باب دوران ميان دو محذور نيست .\r\nقوله : لانّ حرمة : . . . امّا در مثال نماز در ايّام استظهار دو نكته را بايد درنظر گرفت :\r\nالف ) حرمت يا ذاتى است مثل شرب خمر ، زنا ، قمار و . . . كه ذاتا مفسده دارند . و يا تشريعى است يعنى ذاتا مفسده ندارد و بدون اسناد آن به شارع انجامش حرام نيست ، ولى به نيّت تشريع و به قصد اسناد آن به خداوند اشكال دارد و حرام است ؛ و گرنه ذاتا چه‌بسا مباح يا مستحب باشد ولى به عنوان تشريع چون افتراء بر خداوند است ، به حكم ادلّه اربعه تحريم شده است . حال بحث ما در اجتماع وجوب و تحريم ذاتى است ( مثل غصبيّت كه حرمت ذاتى دارد . ) نه حرمت تشريعى . چرا كه در مورد محرّمات تشريعى هرگز دوران امر ميان وجوب و حرمت نخواهد بود ، بلكه اگر با قصد تشريع باشد ، صددرصد حرام است و عقاب دارد و يك درصد هم احتمال مطلوبيّت در آن نيست و اگر بدون اين قصد باشد ، صددرصد مطلوب است و احتمال حرمت و مبغوضيّت در آن نيست .\r\nب ) بحث ما در موردى است كه اماره يا اصل بر يكى از دو طرف نباشد و گرنه با جريان\r\n\r\n","description":"","footnote":"","page_name":" 84 ","page_number":92},
  {"content":"\r\n\r\nاماره يا اصل و روشن شدن حكم مسئله نوبت به بحث از ترجيح نهى بر امر يا بالعكس نمىرسد با توجه اين دو نكته ، در مورد مثالى نماز در ايّام استظهار دو جواب مىدهيم :\r\nاوّلا به عقيدهء مشهور مثل شراب خوردن و زنا كردن نيست تا مفسدهء ذاتى در ركوع و سجود و غيره باشد ، بلكه به عنوان تشريع حرام است و چنان كه در نكته اوّل آورديم ، حرام تشريعى از محلّ بحث خارج است . زيرا در هيچ صورتى دوران ميان وجوب و حرمت پيش نمىآيد ، بلكه با صدق تشريع ( كه با نيّت اسناد به الله است . ) فقط حرام است و احتمال وجوب ندارد . با عدم صدق آن‌هم فقط غير حرام است و احتمال حرمت ندارد تا دورانى مطرح شود و شاهد صدقى بر مطلب ما باشد .\r\nثانيا ، برفرض كه حرمت نماز در اين ايّام يك حرمت ذاتى بوده و از مفسدهء ملزمه در نماز سرچشمه بگيرد و از قبيل ساير حرامهاى ذاتى باشد ، باز به بركت قاعدهء فقهى و اصل عملى نتيجه روشن مىشود و نيازى به مباحث اجتماع امر و نهى يا امتناع نمىرسد . بيان مطلب : منظور از قاعده ، قاعدهء امكان است : « كلّ دم امكن كونه حيضا فهو حيض » يعنى هر خونى كه امكان حيض بودن در او باشد ، فعلا محكوم به حيض بودن است . ملاك امكان عبارتست از اينكه : رؤيت دم پس از بلوغ و قبل از يائسه شدن و با فاصله شدن اقلّ طهر باشد و در مورد بحث ما خونى كه در ايّام استظهار مىبيند امكان حيض بودن را دارا است و به حكم قاعدهء امكان حكم به حيض بودن آن مىشود . وقتى موضوع يعنى حيضيّت ثابت شد ، تمام احكام آن مترتّب مىشود و از جملهء آنها حرمت نماز در آن ايّام است .\r\nو منظور از اصل عملى استصحاب بقاء حيضيّت است : اگر كسى تا پايان روز هفتم كه طبق عادت ، حائض بوده ، آنگاه در روز هشتم تا دهم در بقاء حيض شك كند ، استصحاب بقاء حيض جارى مىشود . و هريك از قاعدهء امكان يا استصحاب موضوع را ثابت مىكنند ، و موضوع هم كه آمد حتما حكم مىآيد ( چون موضوع نسبت به حكم به منزلهء علّت نسبت به معلول است . ) پس تمام احكام حيض مترتّب مىشوند كه موجب حرمت نماز است . در نتيجه حكم به حرمت نماز در ايّام استظهار از اين باب نيست كه دوران ميان وجوب و حرمت شده و فقهاء جانب حرمت را غلبه داده‌اند ؛ ( كه مدّعاى مستدل بود . )\r\n\r\n","description":"","footnote":"","page_name":" 85 ","page_number":93},
  {"content":"\r\n\r\nبلكه از اين باب است كه با اصل و اماره موضوع محرز شد و سپس تمام احكام برآن مترتّب شد . و ربطى به ما نحن فيه ندارد .\r\nامّا مثال وضو با دو آب مشتبه : حرمت وضو با دو ظرف آب كذائى هم يك حرمت ذاتى نيست . و بلكه وضو با نجس و معلوم بالتفصيل هم حرام ذاتى نيست كه مفسده و عقاب داشته باشد ، بلكه چنين وضوئى باطل است . يعنى حرمتش تشريعى است و تابع صدق تشريع است . در موردى كه تشريع صدق كند و با نيّت تشريع باشد و به‌عنوان احتياط از هر دو ظرف آب وضو بگيرد ، فقط مطلوب است و احتمال مبغوضيّت داده نمىشود . پس هيچ‌گاه دوران ميان دو محذور نيست تا جانب يك محذور يعنى حرمت بر جانب محذور ديگر يعنى وجوب ترجيح داده شود .\r\nقوله : فعدم : . . . در اينجا كسى مىپرسد : اگر راه احتياط باز است و متوضّى مىتواند با هر دو آب به اين قصد وضو بسازد ، پس چرا ائمه ( ع ) در روايات « 1 » و فقها عظام در فتاواى خود فرموده‌اند كه هر دو ظرف آب را دور بريز و با تيمّم نماز بخوان ؟ آيا اين امر به اراقه و اهراق دليل بر ترجيح جانب حرمت نيست ؟ « 2 »\r\nمرحوم آخوند در جواب مىفرمايند : اوّلا شايد امر مزبور صرفا يك امر تعبّدى باشد و هيچ دليل خاصّى نداشته باشد و على القاعده نباشد . ثانيا شايد دستور به ارائه على القاعده باشد : از مذاق شارع بدست مىآيد كه اگر كسى ظرف آبى داشته باشد و امر دائر باشد كه با آن وضو بگيرد و يا جامه‌اش را تطهير كند ، بايد آب را در مسير تطهير ثوب مصرف كند و با لباس نجس نماز نخواند ، آنگاه بجاى وضو تيمّم هم كافى است . پس طهارت از خبث مهمّ است و بايد حتّى الامكان بدن و لباس از آن تطهير شود و وضو فداى آن گردد . روى اين اصل ، مىگوئيم كه حكم به اراقهء دو ظرف آب به منظور تخلّص از ابتلاء به نجاست بدن است . بيان مطلب :\r\nشخصى كه با هر دو آب وضو مىگيرد ، هنگام وضو گرفتن با آب اول يقين به نجاست\r\n\r\n\r\n","description":"","footnote":"\r\n( 1 ) - وسائل الشيعة ، ج 1 ، ص 113 ، حديث دوّم ، و ص 116 ، حديث 14 ، باب 8 .\r\n( 2 ) - المعتبر ، ص 102 ، نهاية الاحكام ، ج 1 ، ص 197 ؛ روض الجنان ، ص 119 .\r\n","page_name":" 86 ","page_number":94},
  {"content":"\r\n\r\nمواضع وضو ( صورت و دستها و محلّ مسح ) ندارد ؛ ولى به محض اينكه بدن با آب دوّم ملاقات كرد ، ( و فرض بر اين است كه آب دوّم قليل است نه كثير و كرّ و مطهّر بودن آب قليل در گرو تعدّد شستن‌ها و جدا شدن غساله از محلّ مغسول است كه هنوز حاصل نشده است ) وى يقين تفصيلى به حصول نجاست پيدا مىكند و اين علم تفصيلى از علم اجمالى به نجاست يكى از دو آب متولّد مىشود . زيرا با آب اوّل نجس بود و مواضع وضو نجس شد و يا آب دوّم نجس بود و به محض ملاقات ، مواضع وضو نجس شد . به دنبال آن ، فرض اين است كه مطهّر نيامده و با آب پاك ديگرى مواضع را تطهير نكرده است . و با ظرف دوّم هم اگر صد بار تطهير كند ، فايده‌اى ندارد و يقين به طهارت پيدا نمىكند ، بلكه كماكان شكّ در بقاء طهارت دارد و جاى قاعدهء استصحاب نجاست است . حال امام ( ع ) كه فرمود : هر دو را دور بريزد و تيمّم كند ، به منظور اجتناب از اين نجاست ظاهرى و استصحابى بدن است كه بر جانب وضوى احتياطى تقدّم دارد .\r\nقوله : نعم : . . . دو ظرف آب يا هر دو قليل هستند و يا هر دو كثيرند و يا اوّلى كثير و دوّمى قليل است و يا به‌عكس است . آنچه قبل از اين تبصره مطرح شد ، مربوط به فرض اوّل و سوّم بود ، امّا اگر فرض چهارم بود يعنى آب اوّل قليل و دوّم كثير بود ، و يا فرض دوم بود يعنى هر دو كثير بودند ، تكليف چيست ؟ ويژگى آب كثير آن است كه اگر پاك باشد به مجرّد ملاقات با نجس ، پاك‌كننده است و نيازى به تكرار غسله يا انفصال غساله ندارد ، در اين دو فرض اگر احتياطا از هر دو اناء وضو گرفت ، هيچ‌گاه يقين تفصيلى به نجاست مواضع وضو پيدا نمىكند ؛ زيرا با آب اوّل كه وضو ساخت ، صرفا احتمال نجاست مىدهد و با آب دوّم كه ملاقات كرد ، باز شايد آب پاك واقعى همين بوده و موجب تطهير شد و شايد هم نجس بوده و موجب تنجّس شد ؛ و لذا هيچ‌گاه يقين تفصيلى ندارد ، بلكه يك علم اجمالى به حدوث دو حالت متضاد طهارت و نجاست در مواضع وضو دارد ، ولى يقين تفصيلى ندارد و لذا جاى استصحاب بقاء نجاست نيست ( شبيه حدث و وضو كه دو حالت متضاد و متعاقب است و اين را تعاقب حالتين گويند كه در شرح لمعه مطرح بود . « 1 » ) چون از اركان\r\n\r\n\r\n","description":"","footnote":"\r\n( 1 ) - شرح اللمعة الدمشقيّة ، ج 1 ، ص 33 ، چاپ سنگى .\r\n","page_name":" 87 ","page_number":95},
  {"content":"\r\n\r\nاستصحاب يقين سابق است و اينجا اجمالا دارد . ولى علاوه برآن اتّصال زمان يقين به زمان شكّ معتبر است كه در ما نحن فيه محرز نيست . زيرا شايد آب اوّلى نجس بود و آب دوّم پاك بود و نجاست را از بين برد و الآن شكّ ما در بقاء ، متّصل به يقين سابق نيست و ميان آنها فاصله وجود دارد و يقين سابق نقض شده است . با اين احتمال جاى استصحاب نيست . آنگاه نوبت به قاعدهء طهارت مىرسد و به حكم كلّ شىء طاهر مىگوئيم كه مواضع وضو پاك است ، پس به‌عنوان احتياط بايستى وضو گرفتن بلامانع باشد . مع‌ذلك اگر امر به اراقه شده‌ايم ، صرفا تعبّدى خواهد بود نه روى قاعده .\r\nنتيجه : مرحوم آخوند امتناعى شدند ولى از نظر ترجيح جانب نهى بر امر به نتيجه‌اى نرسيده و ادلّهء مشهور را نپذيرفتند و به صراحت بيان نكردند كه آيا جانب نهى رجحان دارد يا جانب امر ؟ آرى بر اين مسلك اين‌ها متعارضند و بايد به سراغ مرجّحات باب تعارض برويم به بيانى كه در مقدّمهء دهم اين مسئله فرمودند .\r\n« تنبيه سوّم »\r\n\r\nتنبيه سوّم از تنبيهات مسئله اجتماع امر و نهى ، دربارهء تعدّد اضافات است :\r\nآنچه تا به حال از آغاز مسئله بحث كرديم ، پيرامون تعدّد عناوين و جهات بود . يعنى متعلّق امر و نهى دو چيز باشد و دو طبيعت جدا باشند مانند نماز و غصب ، ولى در موردى تصادق و اجتماع داشته باشند . در اين مورد عدّه‌اى اجتماعى و عده‌اى ديگر امتناعى بودند . امّا گاهى عنوان متعلّق امر و نهى ذاتا واحد است و دو طبيعت جدا نيست ، ولى يك جا به چيزى اضافه شده و جاى ديگر به چيز ديگر و اضافات و اعتبارات متعدّد و مضاف اليه متكثّر است . مثلا اكرام - كه طبيعت واحده‌اى است - به اعتبار اضافه‌اش به عالم تحت امر رفته ( اكرم العلماء ) و به لحاظ اضافه‌اش به فاسق تحت نهى رفته است . ( لا تكرم الفساق ) حال به اعتقاد مرحوم آخوند تعدّد اضافات كه فعلا مطرح است ، در حكم تعدّد عنوانات است - كه تا به حال مطرح بود - و همان بحثها را از حيث اجتماعى و امتناعى و . . . دارد .\r\nاگر كسى اجتماعى شد ، مىگويد كه مادّهء اجتماع يعنى اكرام عالم فاسق هم واجب و هم حرام است و هركدام به اعتبارى است . و اگر امتناعى شد ، مىگويد كه مادّهء اجتماع يا واجب است و يا حرام و امكان ندارد هر دو فعلى باشند ، و دليل لحوق تعدّد اضافات به تعدّد عنوانات آن است كه همان‌طورىكه ممكن است عنوان صلاتى داراى حسن و\r\n\r\n","description":"","footnote":"","page_name":" 88 ","page_number":96},
  {"content":"\r\n\r\nمصلحت و ملاك باشد و شرعا تحت امر برود و عنوان غصبى داراى مفسده و قبح عقلى باشد و شرعا متعلّق نهى فعلى باشد همچنين ممكن است اكرام كه طبيعت واحده نوعيّة است ، به لحاظ اضافه‌اش به عالم داراى مصلحت و حسن باشد و متعلّق امر واقع شود و به اعتبار اضافه‌اش به فاسق داراى قبح و مفسده باشد و متعلّق نهى واقع شود .\r\nقوله : فيكون : نتيجهء لحوق : بنابراين امثال « اكرم العلماء » ، و « لا تكرم الفساق » ( عامّين من وجه ) از مصاديق باب اجتماع امر و نهى هستند و احكام اين باب را دارند . همان‌طور كه صلّ و لا تغصب اين‌گونه بودند ، و از باب متعارضين نيستند تا احكام آن باب را دارا باشند ، مگر اينكه از خارج براى ما محرز شود كه يكى از دو خطاب در مادّهء اجتماع فاقد ملاك است كه در اين صورت با آن دو خطاب معاملهء متعارضين مىشود و اختصاص به تعدّد اضافات ندارد ، بلكه در تعدّد عنوانات هم اگر فقدان ملاك در يكى از دو خطاب محرز شد ، همين حرفها مىآيد .\r\nقوله : فما يتراءى : هدف مرحوم آخوند از ذكر تنبيه سوّم بيان اين نكته است كه مشهور دو خطاب « اكرم العلماء » « و لا تكرم الفساق » را متعارضين دانسته قواعد آن باب را در اين‌ها پياده كرده‌اند . مرحوم آخوند مىفرمايد . اين صحيح نيست و خطابهاى مزبور متعارضين نيستند ، بلكه از مصاديق مسئله ما بوده و متزاحمان هستند ، البته در دو صورت دو خطاب مزبور متعارض مىشوند :\r\n1 - در فرضى كه يكى از آن دو در مادّهء اجتماع فاقد ملاك و مقتضى و كذب باشد و از مولى صادر نشده باشد و ما ندانيم كه كداميك معيّنا فاقد ملاك است : اينجا جاى تعارض و قواعد متعارضين است .\r\n2 - در فرضى كه هر دو واجد ملاك هستند ، ولى ما امتناعى هستيم و لذا بالعرض ميان آن دو تعارض پيدا مىشود . امّا اگر اجتماعى شديم مىگوئيم كه هيچ مانعى ندارد كه اكرام عالم فاسق هم واجب باشد و هم حرام . يعنى به اعتبار عالم بودن واجب و به لحاظ فاسق بودن حرام باشد ، و در نتيجه اكرام عالم فاسق هم امتثال باشد و هم عصيان .\r\n« پايان باب اجتماع امر و نهى در شيئى واحد »\r\n\r\n","description":"","footnote":"","page_name":" 89 ","page_number":97},
  {"content":"\r\n\r\n\r\nفصل سوّم دلالت نهى بر فساد و بطلان عبادت يا معامله\r\nآخرين بحثى كه در باب نواهى مطرح مىشود ، عبارتست از دلالت نهى بر فساد و بطلان منهىّ عنه : در باب نواهى از يك زاويه دو بحث مطرح است :\r\n1 - بحث تكليفى كه در اوّل نواهى عنوان شد و رأى جمهور اصوليّون آن بود كه نهى ظهور در تحريم دارد و مخالفت آن موجب استحقاق عقوبت است .\r\n2 - بحث وضعى كه فعلا مطرح است و آن اينكه آيا نهى از چيزى ( عبادتى از عبادات مثل نهى از نماز در مكان غصبى ، يا معامله‌اى از معاملات مثل نهى از در بيع وقت نداء ) علاوه بر اينكه دالّ بر حرمت يا كراهت آن شىء بوده دالّ بر فساد و بطلان آن شىء هم هست يا نه ؟ آيا ميان حرمت عملى با فساد آن ملازمه وجود دارد يا خير ؟ مرحوم آخوند مىفرمايد : قبل از ورود در اصل بحث لازم است امورى را به‌عنوان مقدّمات مسئله ذكر كنيم كه آنها هشت امر مىباشند :\r\n\r\nمقدمات بحث\r\nامر اول قوله : الاوّل :\r\n\r\nامر اوّل اشاره‌اى است به وجه الفرق اين مسئله ( دلالت نهى بر فساد ) با مسألهء سابق ( اجتماع امر و نهى در شيئى واحد ) .\r\nالبته مبسوط اين بحث در مقدّمهء دوّم از مقدّمات دهگانهء آن مسئله بيان شد و در آنجا چهار نوع تفاوت از زبان بزرگان ذكر شد :\r\n\r\n","description":"","footnote":"","page_name":" 90 ","page_number":98},
  {"content":"\r\n\r\n1 - وجه فرقى كه آخوند قائل بود ،\r\n2 - تفاوتى كه صاحب فصول ذكر كرد ،\r\n3 - فرقى كه محقّق قمى قائل شد ،\r\n4 - امتيازى كه مدقّق شيروانى بيان نموده .\r\nدر اينجا مرحوم آخوند اشاره‌اى به وجه الفرق خودشان دارند و آن اينكه تمايز دو مسئله به هدف و غرض و جهت بحث است كه در هركدام از زاويه و جهتى وارد بحث مىشويم . در مسئله اجتماع امر و نهى سخن از اصل توجّه و تعلّق امر و نهى از سوى مولى به شىء واحد بود و اينكه نفس چنين تكليفى جايز و ممكن است يا محال و ممتنع ؟ و منشأ بحث هم تعدّد عنوان بود و اينكه آيا تعدّد وجه كافى است ( يا از باب اينكه حكم مال عنوان است و از عنوان به معنون سرايت نمىكند و يا از اين باب كه برفرض سرايت ، تعدّد عنوان موجب تعدّد معنون است ) و آنها كه امتناعى بودند ، مىگفتند ، كه حكم در واقع مال معنون است و تعدّد معنون نمىشود . آنگاه معنون كه شيئى واحد است محال است كه از سوى مولى هم امر به آن متوجّه شود و هم نهى . ولى در مسئله دلالت نهى بر فساد بحث ، در اصل توجّه نهى به عبادت يا معامله نيست . اصل توجّه مسلّم و مفروغ عنه است و يقينا تكليف به « لا تصلّ فى الدار المغصوبة » يا « لا تبع وقت النداء » ، صادر شده است ولى سخن در اين است كه آيا نهى مزبور دالّ بر فساد متعلّق هم هست يا نه ؟ مفسد بودن نهى مطرح است نه اصل تعلّق نهى ، و از اين زاويه بحث مىشود .\r\nامر دوم قوله : الثانى :\r\n\r\nامر دوّم از امور مقدّمى دربارهء بيان جايگاه اين مسئله است و در اين رابطه دو سؤال مطرح است :\r\n1 - آيا مسألهء دلالت نهى بر فساد از مسائل علم اصول است يا خير ؟ جواب روشن است و لذا مرحوم آخوند اين قسمت را متعرض نيست ( حتما مسألهء اصولى است زيرا ضابطه و ملاك مسئله اصولى بودن در آن وجود دارد و آن اينكه : نتيجه‌اش در طريق استنباط حكم\r\n\r\n","description":"","footnote":"","page_name":" 91 ","page_number":99},
  {"content":"\r\n\r\nشرعى فرعى كلّى الهى واقع مىشود . زيرا اگر ثابت شد كه نهى دالّ بر فساد است و يا اگر ثابت شد كه ميان حرمت و فساد ملازمهء عقلى وجود دارد به دنبالش قياسى تشكيل داده ، مىگوئيم : فلان عبادت يا معامله ، منهى است « صغرى » و نهى هم دالّ بر فساد است يا ميان حرمت و فساد ملازمه است . « كبرى » پس فلان عبادت يا معامله ، فاسد و باطل است . « در نتيجه » پس از اين حيث جاى نگرانى نيست ) .\r\n2 - حال كه مسئله مزبور يك مسئله اصولى است ، آيا از مباحث لفظيّهء علم اصول است و سخن در دلالت و ظهور لفظ نهى است ؟ يا از مباحث عقليّه است و سخن در حكم عقل به لزوم و ملازمهء حرمت و فساد است ؟ در اين‌باره دو قول مطرح است :\r\n1 - مرحوم آخوند اصرار دارند كه مسئله را به نوعى از مسائل الفاظ قرار داده و به باب الفاظ مرتبط كنند . براى اين وجه مرحوم مشكينى در حاشيه چهار دليل ذكر كرده است كه مرحوم آخوند در متن يك دليل آورده است و آن اينكه : در ميان اقوال قولى وجود دارد مبنى بر اينكه در معاملات ميان حرمت و فساد ملازمهء عقلى را انكار كرده امّا اصل دلالت نهى بر فساد را منكر نشده ، بلكه قبول كرده است و واضح است كه وقتى دلالت ، عقلى نشد ، حتما لفظى و ظهورى و عرفى خواهد بود . پس اين قائل مىگويد كه نهى در معاملات ظهور در فساد دارد و به دلالت لفظى دالّ بر فساد است . وجود همين قول كافى است كه بتوانيم مسئله را از مباحث الفاظ بشماريم .\r\n( البتّه اين استدلال مخدوش است ، زيرا اوّلا قائل قول و وجود چنين قولى را قبول نداريم . ثانيا صرف اينكه قولى چنين گفته ، دليل بر لفظى بودن نيست و شايد ، بلكه حتما اين قائل اشتباه كرده و بايد تحقيق مطلب را مراعات كرد نه وجود قولى را . ثالثا اگر قولى بر لفظى بودن مسئله دلالت دارد ، متقابلا قولى هم بر عقلى بودن آن دلالت دارد و آن قول ابو حنيفه است كه مىگويد : نه تنها نهى دالّ بر فساد نيست ، بلكه اقتضاى صحّت مىكند و براى اثبات آن از يك مقدّمه صددرصد عقلى استفاده كرده است . پس بايد گفت كه چون چنين قولى هست مسئله عقلى است . بنابراين استدلال آخوند ناتمام است . )\r\n2 - مرحوم شيخ انصارى اصرار دارند كه مسئله صددرصد عقلى است و ارتباطى به عالم\r\n\r\n","description":"","footnote":"","page_name":" 92 ","page_number":100},
  {"content":"\r\n\r\nالفاظ ندارد و مثل مسئله اجتماع امر و نهى در شيئى واحد است . استدلال شيخ آن است كه بحث در اصل ثبوت ملازمه ميان حرمت و فساد است و در اين بحث فرقى ندارد كه حرمت از دليل لفظى استفاده شود و مدلول صيغهء نهى باشد يا از دليل لبّى استفاده شود و به حكم عقل يا اجماع ثابت شود . اگر ملازمه‌اى هست ، ( كه در عبادات ملازمه هست ) مطلقا هست و اگر نيست ، مطلقا نيست ، در آينده خواهد آمد كه در معاملات ملازمه‌اى نيست . و در عبادات هم كه ملازمه ثابت مىشود ، دليلش صددرصد عقلى است . به اين بيان كه نهى دالّ بر تحريم است و حرمت كاشف از مفسده است و مفسده دالّ بر مبغوضيّت است و آن‌هم موجب مبعّديّت است و عملى كه مبعّد از مولى است چگونه ممكن است ما را به مولى نزديك كند و مقرّب هم باشد ؟ ( چنان كه تكوينا و خارجا محال است كه انسان در آن واحد هم از نقطهء معيّنى دور شود و هم به آن نقطه نزديك شود . ) و اگر مقرّبيّت نداشت ، ارزشى ندارد و عبادت نيست پس باطل و فاسد است و اعاده يا قضا لازم دارد . ملاحظه مىكنيد كه استدلال كاملا عقلى است و ربطى به ظهور خطاب ندارد . « 1 »\r\nمرحوم آخوند مىفرمايد : تمام اين حرفهاى شيخ اعظم را قبول داريم ، ولى در عين حال اين فرمايشات منافاتى با لفظى بودن و ارتباط به لفظ داشتن مسئله ندارد و باز هم مىتوانيم مسئله را لفظى قرار دهيم و بگوئيم : آيا صيغهء نهى كه به دلالت لفظى مطابقى بر تحريم دلالت دارد آيا به دلالت التزامى بر فسادى كه ملازم با حرمت است دلالت مىكند يا نه ؟ اگر اين‌گونه عنوان شد ، سخن از دلالت التزامى لفظى خواهد بود و مسئله لفظى مىشود و اين مسئله با مسئله اجتماع امر و نهى قابل قياس نيست ، زيرا آن مسئله صددرصد عقلى بود و هيچ ارتباطى به عالم الفاظ نداشت ، ولى اين مسئله را به نحوى مسئله لفظى درست كرديم .\r\n( البته اين جواب آخوند به شيخ اعظم ناتمام است . زيرا اوّلا طبق فرمايش آخوند بحث منحصر به مواردى مىشود كه تحريم از خطاب لفظى و نهى قولى استفاده شود و مواردى را كه اجماع يا حكم عقل بر تحريم چيزى دلالت كرده شامل نمىشود ؛ در حالى كه وجهى\r\n\r\n\r\n","description":"","footnote":"\r\n( 1 ) - مطارح الانظار ، ص 157 .\r\n","page_name":" 93 ","page_number":101},
  {"content":"\r\n\r\nبراى اين انحصار وجود ندارد . ثانيا شما كه مىفرمائيد : نهى به دلالت التزامى لفظى دالّ بر فساد است ، مىگوئيم : در دلالت التزامى يك شرط اساسى وجود دارد كه لزومش از نوع لزوم بيّن به معناى اخصّ باشد و به مجرّد تصوّر ملزوم لازم هم تصوّر شود و در ما نحن فيه چنين نيست كه به مجرّد تصوّر حرمت تكليفى ، فساد وضعى هم تصوّر شود بلكه لزومش غير بيّن است و با برهان عقلى درست مىشود . در نتيجه حق با مرحوم شيخ است و مسئله دلالت نهى بر فساد مسأله‌اى عقلى است . )\r\nامر سوم قوله : الثالث :\r\n\r\nدر مقدّمه سوّم براى نهى بر فساد تقسيمات گوناگونى را ذكر كرده و بيان مىكنيم كه كداميك در محل نزاع ما در مسئله دلالت نهى بر فساد ، داخل مىباشند و كدامها خارج‌اند ؟ :\r\n1 - نهى يا مولوى است و يا ارشادى . نهى مولوى قطعا در محلّ بحث داخل است و اما نهى ارشادى : اگر ارشاد به فساد و بطلان باشد ( منشأ بطلان يا فقدان جزء است يا فقدان شرط ) مثل نهى از نماز در لباس حرير براى مردان ، نهى از معامله با صبى و مجنون و . . . از بحث خارج است و اتفاقى است كه چنين نهيى مفسد است و جز آن معنايى ندارد و سخن از عقاب و مؤاخذه نيست .\r\nاما اگر ارشاد به قبح باشد ، مثل نهى مولوى در بحث داخل است ، مثلا در بيع فضولى عدّه‌اى طرفدار بطلان بيع شده‌اند و چنين استدلال كرده‌اند كه بيع فضولى تصرّف در ملك غير است و چنين تصرّفى قبيح است و قبح مستلزم فساد و بطلان است . و اين قابل بحث است كه آيا قبح مستلزم بطلان هست يا نه ؟ « 1 »\r\n2 - نهى مولوى هم يا مولوى ذاتى است ، مثل نهى از نماز در مكان غصبى و يا مولوى تشريعى است . مثل نهى از نماز در ايّام استظهار و بلكه ايّام الحيض ، يا نهى از وضو به انائين مشتبهين و . . . هر دو قسم در محلّ نزاع داخل است كه آيا نهى مزبور علاوه بر حرمت دالّ بر\r\n\r\n\r\n","description":"","footnote":"\r\n( 1 ) - مكاسب شيخ اعظم ، كتاب البيع ، ص 127 .\r\n","page_name":" 94 ","page_number":102},
  {"content":"\r\n\r\nفساد آن نماز يا وضو هم مىباشد يا نه ؟\r\n3 - نهى مولوى ذاتى هم يا تحريمى است و دالّ بر حرمت است ، مثل « لا تصلّ فى الدّار المغصوبة » ، « لا تبع وقت النداء » و . . . و يا تنزيهى و كراهتى است و دالّ بر كراهت است ، مثل نهى از روزهء روز عاشورا و نهى از نوافل مبتدئه در لحظهء طلوع خورشيد و غروب آن و مثل نهى از بيع كفن . . . حال مرحوم شيخ فرموده است : نزاع در مسألهء دلالت نهى بر فساد ، مخصوص نهى تحريمى است و شامل نهى تنزيهى نمىشود ، زيرا در عنوان مسئله چيزى كه از نهى به ذهن متبادر مىشود ، نهى تحريمى است نه كرامتى ، پس عنوان مسئله شامل نهى كراهتى نمىشود . « 1 »\r\nمرحوم آخوند مىفرمايد كه ما نيز اين ظهور نهى در تحريمى را قبول داريم ؛ ولى معتقديم كه ملاك و مناط بحث عامّ است و نواهى كراهتى را نيز شامل است ، بيان مطلب :\r\nملاك بحث اين است كه آيا مبغوضيّت و مرجوحيّت و مفسده داشتن با صحّت و مطلوبيّت عمل قابل جمع است ؟ يا منافات دارد و قابل جمع نيست ؟ اين مناط هم در نهى تحريمى وجود دارد و هم در نهى تنزيهى ، زيرا در هر دو مفسده و مبغوضيّت هست . با اين تفاوت كه درجهء مفسده و مبغوضيّت در نهى تحريمى بيشتر است و مفسدهء ملزمه دارد ولى در نهى كراهتى كمتر است ولى اصل ملاك در هر دو هست و وجهى براى اختصاص نزاع به نهى تحريمى وجود ندارد .\r\nقوله : و اختصاص : ممكن است كسى بگويد كه برفرض ملاك بحث در نهى تنزيهى هم وجود داشته باشد ، ولى اختصاص به نهى كراهتى در عبادات دارد و در آنجا مبغوضيّت و مرجوحيّت با مطلوبيّت و محبوبيّت و صحّت و مقربيّت جمع نمىشود ولى در نهى تنزيهى در معاملات ، اين ملاك نيست و احدى نگفته است كه در معاملات ميان كراهت و فساد ملازمه است و اگر معامله‌اى مكروه بود فاسد هم هست بلكه ممكن است صحيح باشد ، مثل كفن‌فروشى . مرحوم آخوند مىفرمايد : ما اين مطلب را مىپذيريم كه ملاك نهى كراهتى در عبادات هست نه در معاملات ، ولى اين باعث نمىشود كه عنوان مسئله را به\r\n\r\n\r\n","description":"","footnote":"\r\n( 1 ) - مطارح النظار ، ص 157 .\r\n","page_name":" 95 ","page_number":103},
  {"content":"\r\n\r\nنهى تحريمى اختصاص دهيم ، بلكه مىگوئيم كه نهى اعمّ از تحريمى و تنزيهى ، مورد بحث است . با اين تفاوت كه نهى تحريمى هم در عبادات و هم در معاملات مورد بحث است ولى نهى كراهتى تنها در عبادات مورد بحث است و ملاك بحث را دارد نه اينكه نهى كراهتى كلّا از بحث اجنبى باشد .\r\n4 - نهى يا نفسى است و از مفسده‌اى در متعلّق سرچشمه مىگيرد مثل نهى از نماز در مكان غصبى ، و يا غيرى است و مقدّمه‌اى براى يك عمل حرام و داراى مفسده است مثل نماز اوّل وقت كه مزاحم با ازاله است و نهى از نماز براى اين است كه مكلّف به واجب اهمّ يعنى ازاله برسد . حال به عقيدهء مرحوم آخوند هر دو قسم نهى در محلّ نزاع داخل مىباشند و ملاك بحث در هر دو وجود دارد . زيرا در هر دو حرمت و مبغوضيّت هست و با صحّت و مقربيّت منافى است و از اين جهت فرقى ندارند . ولى به عقيدهء محقّق قمى تنها نهى نفسى در محلّ بحث داخل است و نهى غيرى از بحث خارج است ، چرا كه نهى غيرى مخالفتش عقاب ندارد و ميرزا تصريح دارد به اينكه : « انّ النهى المستلزم للفساد ليس الّا ما كان فاعله معاقبا » « 1 » يعنى منحصرا آن نهيى دالّ بر فساد است كه مخالفتش عقاب‌آور باشد و نهى غيرى اين‌گونه نيست پس دالّ بر فساد هم نيست .\r\nمرحوم آخوند در جواب ميرزا مىفرمايند : مسئله استحقاق يا عدم استحقاق عقاب در بحث ما نقشى ندارد و آنچه مهمّ است اصل حرمت يا كراهت و ثبوت ملازمه ميان آن دو با فساد است و اينكه اگر چيزى حرام و مبغوض شد آيا لازمه‌اش اين است كه فاسد هم باشد يا نه امّا اينكه عقاب هم دارد يا نه ربطى به ملاك بحث ما ندارد . مؤيّد مطلب آن است كه در مسئله ضدّ و اينكه آيا امر به شىء مقتضى نهى از ضدّ هست يا نه خود ميرزاى قمى فرموده است : ثمرهء قول به اقتضاء يا عدم آن در باب ضدّ خاص عبادى مثل نماز اوّل وقت كه ضدّ ازاله نجاست مىباشد ظاهر مىشود و آن اينكه بنا بر قول به اقتضاء اين نماز محكوم به فساد و بطلان است « 2 » حال اين ثمره هم مؤيّد عموميّت نزاع نسبت به نهى غيرى است .\r\nچون عمده دليل قول به اقتضاء در مسئله ضد ، مسلك مقدميّت است ، به اين بيان كه ترك\r\n\r\n\r\n","description":"","footnote":"\r\n( 1 ) - قوانين الاصول ، ج 1 ، ص 103 - 102 .\r\n( 2 ) - قوانين الاصول ، ج 1 ، ص 101 .\r\n","page_name":" 96 ","page_number":104},
  {"content":"\r\n\r\nنماز مقدّمه فعل ازاله است و مقدّمهء واجب واجب است پس ترك نماز امر دارد و امر به شىء مقتضى نهى از ضدّ است پس فعل صلاة منهى است و اين نهى يك نهى تبعى و غيرى است و از امر به شىء استفاده مىشود و با اينكه نهى غيرى است ولى آقايان فرموده‌اند كه همين نهى دالّ بر فساد است . پس فرقى ميان نهى نفسى و غيرى نيست\r\n( سؤال : چرا مطلب مذكور را به صورت مؤيّد آورد نه دليل ؟ جواب : براى اينكه در ميان اقوال در مسئله ضدّ قولى هم هست كه امر به شىء عين نهى از ضدّ است كه اين قول مقتضى است كه نهى مذكور نهى نفسى باشد نه غيرى تا شاهد مطلب ما باشد )\r\n5 - نهى يا اصلى و مورد خطاب مستقيم مولى است مثل لا تصلّ فى الدّار المغصوبة و يا تبعى است . بدين معنى كه از امر به شىء فهميده مىشود ، مثل نهى از نماز كه از امر به ازاله فهميده مىشود . حال به عقيدهء آخوند هر دو قسم در بحث داخلند . منتهى نهى اصلى در عنوان مسئله داخل است و نهى تبعى چون از مقولهء لفظ نيست و يك امر معنوى است و به دلالت اشاره از كلام فهميده مىشود ، مستقيما در عنوان مسئله داخل نيست . ( البتّه بنا بر اينكه مسئله از مباحث الفاظ باشد ) ولى مناط بحث در نهى تبعى هم وجود دارد و آن حرمت و مبغوضيّت و منافات با صحت و مطلوبيّت و مقربيّت است . ( علاوه بر پنج تقسيم مذكور تقسيمات ديگرى هم وجود دارد كه مرحوم مشكينى در حاشيه متعرّض شده‌اند ، از قبيل : نهى عينى يا كفائى ، نهى تخييرى و يا تعيينى ، نهى حقيقى يا مجازى . . . )\r\nامر چهارم قوله الرابع :\r\n\r\nامر چهارم : متعلّق نهى يا عبادتى از عبادات است ، [ و يا غير عبادت است 
  ]\r\nمثل نماز در مكان غصبى ، نماز در ايّام حيض ، روزهء روز عيد فطر و عيد قربان و . . . و يا غير عبادت است يعنى مطلق امور توصّلى كه از آن به معاملات بالمعنى الاعمّ تعبير مىشود . در اين مقدّمه راجع به عبادت بحث مىكنيم و در مقدّمهء بعدى دربارهء معامله گفتگو خواهيم كرد . اما عبادات : منظور از عبادتى كه متعلّق نهى واقع مىشود ، چيست ؟ تفسيرهاى مختلفى را از عبادت مطرح مىكنند و در ضمن رفع يك اشكال مىنمايند كه در واقع هدف اصلى بيان همين امر است\r\n\r\n","description":"","footnote":"","page_name":" 97 ","page_number":105},
  {"content":"\r\n\r\nو آن اشكال اين است كه عبادت هميشه رجحان دارد ، يا مستحب است و يا واجب و در هر حال داراى امر فعلى است . و آنگاه چگونه معقول است كه نهيى هم به او بار شود تا سخن از دلالت اين نهى بر فساد و بطلان به‌ميان آيد ؟ آيا اين اجتماع امر و نهى نيست ؟ و آيا چنين اجتماعى محال نيست ؟ و بلكه آيا اين اجتماع به مراتب از اجتماع امر و نهى در شيئى واحد بدتر نيست ؟ زيرا در آنجا دو عنوان در كار بود ولى در اينجا عنوان واحدى است و صلاة در ايّام عادت به عنوان صلاتى امر داشته باشد و همين صلاة با قيد در ايّام حيض بودن ، يا در مكان غصبى بودن و . . . متعلّق نهى باشد ، پس تصوير تعلّق نهى به عبادات چگونه است ؟ براى رفع اين اشكال بايد ديد عبادت در اينجا به چه معنى است ؟\r\nو مراد اصوليّون از آن چيست ؟ در مجموع پنج تفسير ارائه مىكنند :\r\n2 - 1 - تفسير اوّل و دوّم از خود مرحوم آخوند است كه البته اين دو تفسير در عرض هم نيستند و در جميع عبادات جارى نمىشوند ، بلكه هركدام به قسمى از عبادات مربوط است . عبادات دو دسته است :\r\nالف ) كارهايى كه ذاتا عبادت مىباشند و ماهيّت آنها جز عباديّت چيزى نيست .\r\nعبادت بودن ذاتى و عين ذات آنها است و هرگز از آنها جدا نمىشود ، مثل سجده كردن براى خداوند ، خضوع و خشوع در برابر خداوند ، تسبيح و تقديس و تحميد و تكبير و تهليل خداوند كه اين‌ها ذاتا عبادت مىباشند و عباديّت آنها از ناحيهء امرى ايجاد نشده‌اند بلكه ذاتى آنهاست ، اين‌ها علاوه بر عبادت بودن ، مقتضى و موجب تقرّب به مولى نيز هستند ، ولى مقتضى مادامى اثر مىگذارد كه مانعى جلوى آن را نگيرد و آن مانع حرمت و نهى از فلان سجده يا خضوع و خشوع است كه اگر بالفعل از آن نهى شويم چنين نهيى دالّ بر حرمت و مبغوضيّت است و موجب بعد و دورى از مولى است و امكان ندارد كه در همان آن مقرب هم باشد . حال در اين قسم حلّ مشكل آسان است ، زيرا عباديّت اين‌ها در گرو امر نيست كه بگوئيم : اگر امر فعلى هست ، آمدن نهى ممكن نيست : بلكه اين‌ها ذاتا عبادت مىباشند و سخن از امر فعلى نيست . آنگاه اگر نهى به چنين عبادتى تعلّق گرفت ، آيا اقتضاى فساد مىكند يا نه ؟\r\n\r\n","description":"","footnote":"","page_name":" 98 ","page_number":106},
  {"content":"\r\n\r\nب ) كارهايى كه ذاتا عبادت نيستند و عبادت بودن جزء يا عين ذات آنها نيست ، مثلا خم و راست شدن و قيام و قعود در نماز ذاتا عبادت نيستند و چه‌بسا كه به قصد ورزش همين كارها را بكند ، يا مثل امساك و خوددارى از اكل و شرب در روزه ذاتا عبادت نيست و چه‌بسا كسى به عنوان رژيم غذائى امساك كند ، يا مثلا وقوف در عرفات ، قربانى كردن ، سعى ميان صفا و مروه ذاتا عبادت نيست و هكذا در خمس و زكات و . . . ولى اين امور بگونه‌اى است كه چنانچه امرى به آنها تعلّق گيرد ، حتما امرشان امر عبادى خواهد بود و نيازمند قصد قربت خواهد بود . و گرنه فعلا امر ندارد و تنها متعلّق نهى است و اشكالى كه قبلا مطرح شد باز مندفع است . مثلا وقتى كه مىگوئيم روزهء عيد فطر و قربان . عبادت هستند ، منظور آن است كه اگر امرى داشتند ، مثل روزهء روزهاى ديگر امرشان عبادى بود .\r\nولى فعلا كه امر ندارند و منهى مىباشند . يا نماز در ايّام حيض كه عبادتست ولى نه اينكه امر فعلى دارد بلكه به اين معنى كه اگر امر داشت مثل امر به نماز در ساير ايام يك امر عبادى بود و فرقى نداشت . حال اگر عبادت به يكى از دو معناى مذكور باشد تعلّق نهى به آن ممكن است و محذور اجتماع امر و نهى در شيئى واحد به عنوان واحد هم پيش نمىآيد . فعلا تنها نهى موجود است و جا دارد بحث كنيم كه اگر نهى به عبادتى تعلّق گرفت ، آيا دالّ بر فساد آن است و روزهء روز عيد فطر و قربان يا نماز در ايّام عادت باطل است ؟ يا تنها دالّ بر تحريم تشريعى است و كارى به حكم وضعى و فساد ندارد .\r\n3 - شيخ اعظم در تفسير عبادت فرموده است : عبادت آن عملى است كه بدان امر شده‌ايم و از سوى مولى امرى بدان تعلّق گرفته است ولى منظور از اين امر صرف تعبّد و تسليم بىچون و چرا در برابر مولى است « 1 »\r\n4 - تفسير محقّق قمى : عبادت آن است كه صحّتش بر نيّت متوقف باشد . ( منظور از نيّت ، قصد قربت نيست ، بلكه قصد عنوان است . يعنى اگر نماز است بايد عنوان صلواتى نيّت شود و اگر صوم يا حج و . . . است بايد به قصد همين عناوين بجا آورد و بدون اين قصد ، عبادت صحيح نيست . « 2 »\r\n\r\n\r\n","description":"","footnote":"\r\n( 1 ) - مطارح الانظار ، ص 158 .\r\n( 2 ) - قوانين الاصول ، ص 154 .\r\n","page_name":" 99 ","page_number":107},
  {"content":"\r\n\r\n5 - تفسير ديگر ميرزاى قمى : عبادت آن است كه مصلحت آن در چيز بخصوصى منحصر نباشد و نتوانيم به فرض قاطع بگوئيم كه مصلحت فلان عبادت معيّنا و منحصرا فلان امر است . ( مثلا در نماز كه يكى از عبادات مىباشد نمىتوان گفت : مصلحت آن فقط نهى از فحشاء و منكر است . يا فقط معراج مؤمن بودن است ، يا فقط ذكر خدا بودن است و . . . بلكه احتمالات عديده دارد و جز شارع مقدّس كسى نمىداند كه چه مصالحى براى اين عبادت جعل شده است . ) « 1 »\r\nمرحوم آخوند اين تعريفها را نمىپسندد و يك اشكال مشترك دارد و يك اشكال مختصّ :\r\nاشكال مشترك : اگر عبادت به يكى از سه معناى مذكور باشد ، اصلا قابليّت تعلّق نهى را ندارد و ممكن نيست چنين عبادتى متعلّق نهى شود تا سخن از دلالت نهى بر فساد به ميان آيد . ( و علّت عدم امكان تعلّق نهى ، اين است كه عبادت به اين معانى داراى امر فعلى است و با وجود امر فعلى آمدن نهى معقول نيست . در واقع اين اشكال تنها بر تعريف شيخ وارد است كه سخن از امر فعلى داشت و فرمود : ما امر به . . . امّا به دو تفسير ميرزاى قمى دارد نيست . زيرا در آنجا سخن از امر فعلى نبود ، بلكه سخن از وجود مصالح بىشمار بود ، سخن از توقّف بر قصد عنوان بود و چون امر فعلى مطرح نيست ، پس تعلّق نهى به چنين عبادتى ممكن است . )\r\nاشكال مختصّ : اشكال تعريف اوّل آن است كه داراى دور مىباشد و محال است . زيرا در تعريف عبادت از كلمهء « تعبّد » استفاده شد كه از ريشهء « عبادت » است و اين « تعريف الشّيء بنفسه » و داراى ملاك دور است .\r\nاشكال تعريف دوّم : آن است كه مانع اغيار نيست زيرا كليّهء عناوين قصديّه چه عبادى و چه توصّلى از قبيل : تعظيم و تحقير . . . متوقّف بر نيّت و قصد مزبور هستند و اختصاص به عبادات ندارد .\r\nاشكال تعريف سوّم : اين تعريف نه مانع اغيار است و نه جامع افراد ، به اين دليل مانع\r\n\r\n\r\n","description":"","footnote":"\r\n( 1 ) - قوانين الاصول ، ج 1 ، ص 154 .\r\n","page_name":" 100 ","page_number":108},
  {"content":"\r\n\r\nاغيار نيست كه چه‌بسا عملى تعبّدى نباشد و توصّلى باشد ولى ملاك و مصلحت او منحصر در امر خاصّى نباشد و احتمالات عديده‌اى در فلسفهء اين حكم داده شود . و به اين علت جامع افراد نيست كه شايد عملى تعبّدى باشد ولى مصلحت آن منحصر در يك يا چند امر باشد و ما از آنها آگاه شويم ، چنين نيست كه هر عبادتى داراى مصالح غير منحصره‌اى باشد . پس عبادتى كه متعلّق نهى واقع مىشود . عبادت به يكى از دو معناى اوّل و دوّم است و گرنه عبادت به سه معناى بعدى مبتلا به اشكال بود كه ملاحظه شد . اگرچه مرحوم آخوند مىفرمايد كه به عقيدهء ما جاى اين نقص و ابرامها نيست ، زيرا نوع تعاريفى كه در علم اصول ذكر شده است ، از نوع تعريفهاى لفظى و شرح الاسمى است و هدف آنها بيان اجمالى معناى لفظ است نه بيان حقيقت و ماهيّت تا تعريف ماهوى و حدّى يا رسمى باشد و نوبت به آن بحثها برسد كه كدام جامع است و كدام مانع ؟ . . . پس بهتر است كه از خير اين بحثها بگذريم و شما را به مطوّلات حواله دهيم « 1 »\r\nامر پنجم قولة : الخامس :\r\n\r\n[ امر پنجم : 
  ] هدف از اين مقدّمه تعيين محل نزاع و سپس بيان مراد از معامله است :\r\nاينكه در عنوان مسئله گفتيم كه نهى از شىء آيا اقتضاى فساد آن شىء را مىكند يا نه مراد هر شيئى ( هر عبادت يا معامله‌اى ) نيست . بلكه مراد اشيائى ( عبادات و معاملاتى ) هستند كه قابل اتّصاف به صحّت و فساد باشند . يعنى گاهى صحيح و جامع جميع اجزاء و شرائط باشند و اثر مقصود بر آنها مترتب شود و گاهى فاسد و فاقد برخى از اجزاء و شروط باشند و اثر مقصود بر آنها مترتّب نشود و چيزهايى كه قابل اتّصاف به صحّت و فساد نباشند از بحث خارج هستند . آن‌گاه در عبادات اين اتّصاف به صحت و فساد هميشه و همه جا هست و هر عبادتى قابل اتّصاف به صحّت و فساد مىباشد ، چه عبادات ذاتى و چه عبادات غير ذاتى ( عبادات ذاتى مثل سجود و . . . اگر به قصد قربت باشد ، صحيح است و موجب امتثال امر و استحقاق مثوبت مىشود و اگر به قصد ريا و غيره باشد باطل است و\r\n\r\n\r\n","description":"","footnote":"\r\n( 1 ) - الفصول الغرويّة ، ص 139 ؛ و مطارح الانظار ، ص 158 .\r\n","page_name":" 101 ","page_number":109},
  {"content":"\r\n\r\nبايد اعاده شود . . . و عبادات غير ذاتى مثل نماز و روزه و حج و . . . اگر واجد همهء اجزاء و شروط باشند ، صحيح مىباشند و اعاده لازم ندارند و اگر فاقد چيزى بودند باطل مىشوند . ) ولى در غير عبادات يا در معاملات به معناى اعمّ كلمه سه قسم درست مىشود :\r\n1 - كارهايى كه اصلا اثر شرعى ندارند تا محكوم به صحت و فساد باشند مثلا آب خوردن يك عمل توصّلى و غير عبادى است از لحاظ تكليفى هم محكوم به اباحه و جواز است ، ولى از نظر وضعى محكوم به صحت و فساد نيست و معنا ندارد كه بگوئيم :\r\nاين آب خوردن صحيح است يا فاسد است .\r\n2 - كارهايى كه اثر شرعى دارند ، ولى اثر شرعى آنها از خود آنها قابل انفكاك نيست . در اينجا هم اتّصاف به صحّت و فساد معنى ندارد . مثلا اتلاف مال غير يا غصب مال غير ، سبب ضمان است و با تحقّق اتلاف و غصب ، سبب و موضوع محقّق شد ، مسبب و حكم و اثر هم كه ضمانت باشد ، حتما مترتب مىشود و معنى ندارد كه بگوئيم : اگر اتلاف يا غصب صحيح بود اين اثر مقصود را دارد و اگر فاسد بود موجب ضمان نيست . اتلاف يا غصب ، صحيح و فاسد ندارد . ( شايد فافهم در آخر مطلب اشاره به اين باشد كه اتلاف همه جا سبب ضمان نيست و انفكاك اثر از او ممكن است . فى المثل اگر اتلاف مال غير ، براى نجات جان مالك مال باشد كه ضمان‌آور نيست . )\r\n3 - كارهايى كه داراى اثر شرعى هستند و اثر شرعى هم قابل انفكاك هست ، يعنى اگر آن كار واجد جميع اجزاء و شرايط باشد ، آن اثر را دارد و اگر فاقد جزء يا شرط باشد آن اثر را ندارد ، بحث ما در اين قسم است و معامله به اين معنى اعمّ از عقود و ايقاعات و غير آن دو مىباشد .\r\nعقود مثل عقد بيع كه داراى اجزاء و شرايطى است كه اگر تمام آنها باشند ، عقد بيع صحيح است و اثر مقصود كه نقل و انتقال باشد مترتب مىشود ولى اگر بعضى از آنها نباشند ، اين عقد باطل است و اثر مقصود بار نمىشود .\r\nايقاعات مثل طلاق كه اگر با همهء شروط معتبرة انشاء شود ، صحيح و مؤثر در طلاق و\r\n\r\n","description":"","footnote":"","page_name":" 102 ","page_number":110},
  {"content":"\r\n\r\nجدايى است ولى اگر بدون پاره‌اى از شروط انشاء شود فاسد و غير مؤثر است .\r\nو امّا غير آن دو : مثلا احياء موات اگر واجد شروط احياء باشد ، صحيح است و ملكيّت مىآورد و اگر فاقد برخى از شروط باشد فاسد است و موجب مالكيّت نيست ، و هكذا حيازت و . . .\r\nپس كلام در عبادات و معاملاتى است كه قابل اتّصاف به صحت و فساد باشند و در اينجا بحث مىكنيم كه اگر نهيى به چنين عبادت يا معامله‌اى بار شد آيا دالّ بر فساد هست يا نه ؟ امّا آنهايى كه قابل اتّصاف به صحّت و فساد نباشد ، از بحث خارج است و نمىتوان گفت : تعلّق نهى به آن مقتضى فساد هست يا نه ؟ چون اصلا اين عمل قابل اتّصاف به فساد و صحّت نيست تا نهى چنين اقتضائى داشته باشد . آرى چنين نهيى فقط دالّ بر حرمت است .\r\nامر ششم قولة : السادس :\r\n\r\nدر مقدّمهء ششم از مقدّمات مسألهء دلالت نهى بر فساد ، سه نكته بيان مىشود :\r\n\r\nنكته اوّل : صحّت و فساد متقابلان هستند و تقابلشان از نوع تقابل ملكه و عدم ملكه است\r\nبه اين نحو كه صحّت ، ملكه و امر وجودى است و فساد ، عدم ملكه و امر عدمى است .\r\nيعنى عدم صحّت در مورد عملى كه قابليّت صحّت را داشت و از شأنش اين بود كه صحيح باشد ، ولى فعلا فاسد شده است ( اگر واجد جميع اجزاء و شروط بود حتما صحيح بود . ) به عقيدهء مرحوم آخوند صحّت همه جا به يك معنى است كه همان معناى لغوى و عرفى آن باشد . يعنى به معناى تماميّت است . صحيح يعنى تامّ و كامل و داراى كليّهء اجزاء و شرايط و سالم از هر عيب و نقص . و فاسد يعنى ناقص و معيوب و فاقد بعض اجزاء و شرايط . در استعمالات فقهى و اصولى و كلامى و طبّى و غيره هم به همين معنا استعمال مىشود و معناى جديدى پيدا نكرده است ، زيرا اگر در معناى جديدى استعمال شود ، از دو حال خارج نيست ، يا به نحو منقول است كه با رعايت مناسبت از معناى لغوى به اين\r\n\r\n","description":"","footnote":"","page_name":" 103 ","page_number":111},
  {"content":"\r\n\r\nمعنا منتقل شده است و يا به نحو مجاز و با مراعات علاقه و قرينه است و هر دو خلاف اصل مىباشند . زيرا اصل عدم نقل و عدم مجازيّت است .\r\nاشكال : ممكن است بگوئيد كه ما در علوم مختلف تفسيرهاى گوناگونى را از صحّت و فساد مشاهده مىكنيم ، مثلا در علم طب صحّت به اعتدال مزاج و فساد به انحراف مزاج از حدّ اعتدال و وسط به طرف افراط و تفريط . تفسير شده است و يا در علم كلام صحّت به موافقت امر يا موافقت شريعت تفسير شده و فساد به مخالفت امر و شريعت تعريف شده است و يا در علم فقه و اصول در بخش عبادات ، صحّت را به سقوط اعاده و قضا تفسير كرده‌اند و در بخش معاملات به ترتّب اثر مقصود معنا كرده‌اند . حال آيا اين تفاسير گونه‌گون دليل آن نيست كه صحّت ، معانى مختلفى پيدا كرده است ؟\r\nجواب : مرحوم آخوند مىفرمايد كه تمام اين تفاسير از نوع تفسير شيئى به لازم و اثر آن است و از آنجا كه هر علمى از صحّت ، غرض و نتيجه‌اى را دنبال مىكند و براى هر عالمى چيزى مهمّ و مقصد اصلى و غايت است ، لذا همان را كه هدف اصلىاش بوده آورده است ، مثلا براى طبيب اعتدال مزاح اصل و غايت است و لازمهء صحّت و تماميّت ، اعتدال مزاج است و همين نتيجه را ذكر كرده است براى فقيه در عبادات سقوط و عدم سقوط اعاده و قضا مهمّ بوده و صحّت را به اين امر معنا كرده است و در معاملات ، ترتّب اثر ، مهمّ است و همان را آورده است . براى متكلّم هم موافقت امر مولى و بدنبال آن امتثال و در نهايت استحقاق مثوبت مهمّ بوده و لذا طبق غرض و مقصد خودش صحّت را به موافقت امر و شريعت تفسير كرده است . اگر كسى اين موارد را به عنوان معانى متعدّد براى صحّت و فساد بداند ، لازم الشّيء را به جاى خود شىء اخذ كرده و دچار اشتباه گشته است . ( فرمايش آخوند متين است و لازمه‌اش آن است كه ما بسيارى از اصطلاحات را كه در علوم مختلف ، معانى متعدّدى دارند ، همه را از قبيل صحّت و فساد بگيريم ! ! )\r\n\r\nنكته دوّم : [ صحّت و فساد دو وصف حقيقى و مطلق و غير قابل جمع نيستند 
  ]\r\n( از نظر ترتيب طبيعى بايد اين نكته را دوّم بياوريم . ولى مرحوم آخوند در متن كفايه اول اين نكته را بيان كرده و سپس نكتهء اوّل را كه قبلا آورديم بيان كرده است . ) صحّت و فساد دو وصف حقيقى و مطلق و غير قابل جمع نيستند و مانند سواد و بياض نمىباشند\r\n\r\n","description":"","footnote":"","page_name":" 104 ","page_number":112},
  {"content":"\r\n\r\nكه ضدّ هم هستند و اجتماعشان در شيئى واحد محال است . بلكه دو وصف اضافى و نسبى هستند . يعنى شما عملى را پيدا نمىكنيد كه از جميع جهات و نسبت به همهء آثار و در همه حال و براى همه‌كس و طبق همهء آراء و انظار صحيح باشد و عملى هم از جميع جهات مذكور فاسد باشد مثلا نماز چهار ركعتى در حال حضر صحيح است و در حال سفر باطل است ، نماز با وضو در حال اختيار صحيح است و در حال اضطرار باطل است و نيز نسبت به دسته‌اى صحيح و نسبت به دسته‌اى باطل است ، مثلا نماز نشسته خواندن براى عاجز صحيح و براى قادر باطل است . جهر به قرائت در نماز صبح براى مرد صحيح و براى زن باطل است . ( اگر نامحرم صداى او را بشنود ) و نيز نسبت به اثرى صحيح است و نسبت به اثرى باطل است ، مثلا كسى نسيانا در حال سفر نماز را چهار ركعت بجا آورد ، اگر در خارج وقت متذكّر شود قضا واجب نيست و نسبت به اين اثر نمازش صحيح است . ولى اگر در وقت يادش آيد ، بايد اعاده كند و نسبت به اين اثر نمازش باطل است . و نيز نسبت به فتوايى صحيح و از نظر فتواى ديگر باطل است . و اين‌همه موارد اختلاف نظر كه در رساله‌اى عمليّه و علميّه در مسائل مختلف وجود دارد كه يكى فتوى به وجوب مىدهد و ديگرى فتوى به حرمت و . . . و در ادامه مثال جامعى براى اين بخش خواهيم آورد .\r\nقوله : انّ الصحة . . . : بيان نكتهء دوّم است .\r\nقوله ، و من هنا صح : بيان نكتهء اوّل است .\r\nقوله : و حيث انّ : مثال اختلاف برحسب انظار است كه در ضمن آن نسبت ميان تفسير متكلّم و فقيه هم روشن مىشود : در مباحث اجزاء به تفصيل بيان شد كه ما سه نوع امر داريم :\r\n1 - امر واقعى اوّلى مثل امر به نماز با وضو كه امر اختيارى است .\r\n2 - امر واقعى ثانوى يا اضطرارى مثل امر به نماز با تيمّم .\r\n3 - امر ظاهرى مثل امرى كه با استصحاب طهارت درست مىشود .\r\nدر مورد نوع اوّل اكثر علما اتفاق داشتند در دو نوع بعدى هم باز نسبت به امر خودشان قطعا مجزى است و مسقط امر است . در نتيجه اعاده و قضا لازم نيست ، ولى كلام در اين\r\n\r\n","description":"","footnote":"","page_name":" 105 ","page_number":113},
  {"content":"\r\n\r\nبود كه اين دو امر از امر واقعى اوّلى هم مجزى هستند يا نه ؟ يعنى برطبق امر اضطرارى يا امر ظاهرى انجام وظيفه كرديم و بعدا عذر و اضطرار مرتفع شد و دسترسى به آب پيدا كرديم ، يا بعدا كشف خلاف شد و معلوم گرديد كه اين استصحاب بىجا بوده آيا همين مأتىّ به برطبق امر اضطرارى و ظاهرى از امر واقعى مجزى است و كفايت مىكند يا نه ؟\r\nمسئله مورد اختلاف بود .\r\nآنگاه در ما نحن فيه اگر كسى برطبق امر ظاهرى انجام وظيفه كرد ، اين عمل از نظرى صحيح است و از نظرى باطل است . بر مسلك متكلّم اين عمل نسبت به امر ظاهرى موافقت است و صحّت دارد و نسبت به امر واقعى مخالفت و باطل است . و امّا بر مسلك فقيه اين عمل بر مبناى قول به اجزاء صحيح و مسقط اعاده و قضا است و بر مسلك قول به عدم اجزاء فاسد و موجب اعاده قضا است . پس بنا بر نظرى صحيح و طبق نظر ديگر فاسد است .\r\nقوله : فالعبادة : در اينجا نسبت ميان دو معناى صحّت از ديدگاه متكلّم و فقيه روشن مىشود : احتمالاتى كه در اينجا وجود دارد چهار احتمال است :\r\n1 - اگر لفظ امر در تعريف متكلّم ( كه صحّت را موافقت امر دانست ) اعمّ از ظاهرى و واقعى باشد و از طرفى فقيه هم قائل به اجزاء باشد . در اين فرض كسى كه مأمور به به امر ظاهرى را انجام مىدهد ، عملش بر هر دو مبنا صحيح است هم طبق تفسير متكلّم صحيح است ، چون موافق امر ظاهرى است و هم بر تفسير فقيه صحيح است ، چون او قائل به اجزاء است و اين عمل را مجزى مىداند و اعاده و قضا لازم نيست .\r\n2 - اگر لفظ امر در تعريف متكلّم امر واقعى اختيارى باشد و از طرفى هم قائل به اجزاء نباشد ، بر اين فرض اگر كسى امر ظاهرى را امتثال كرد . عملش بر هر دو مسلك باطل است .\r\nهم از نظر متكلّم كه بايد موافقت با امر واقعى كند كه نكرده و هم از نظر فقيه كه منكر اجزاء شده است . نتيجهء دو احتمال مزبور تساوى ميان قول متكلّمان و فقيهان است .\r\n( 3 - اگر منظور متكلّم از لفظ امر ، اعمّ از واقعى و ظاهرى باشد ولى فقيه منكر اجزاء باشد ، در اين فرض كسى كه امر ظاهرى را اتيان كرده است ، بر مسلك متكلّم عملش\r\n\r\n","description":"","footnote":"","page_name":" 106 ","page_number":114},
  {"content":"\r\n\r\nصحيح است ولى نزد فقيه باطل است و بايد اعاده شود .\r\n4 - اگر منظور متكلّم امر واقعى باشد . اما فقيه قائل به اجزاء باشد ، عملى كه برطبق امر ظاهرى يا اضطرارى انجام شده بر مسلك فقيه صحيح است و نزد متكلّم باطل است .\r\nنتيجه دو احتمال مزبور ، عدم تساوى دو قول است بلكه طبق احتمال سوّم اعمّ است و طبق احتمال چهارم معناى فقيه از صحّت ، اعمّ است پس صحّت و فساد بر دو امر مبتنى هستند و به اختلاف انظار ، مختلف مىشوند . )\r\n\r\nنكته سوّم : اين نكته را تحت عنوان « تنبيه » مطرح مىكنند : آيا صحّت و فساد دو وصف انتزاعى هستند و منشأ انتزاع خارجى دارند\r\nو خودشان امرى اعتبارى هستند و واقعى نيستند ؟ و يا دو لازم عقلى هستند و از احكام مستقلّه عقل مىباشند كه واقعى هستند ولى ربطى به شارع ندارند ؟ و يا دو امر مجعول شرعى هستند ؟\r\nاز كلام شيخ در تقريرات استفاده مىكنيم كه صحّت و فساد چه در عبادات و چه در معاملات ، چه به معنايى باشد كه در علم كلام مطرح شده و چه نزد فقيهان ، در همهء اين موارد دو وصف اعتبارى و انتزاعى هستند كه از موافقت عمل با امر مولى انتزاع مىشود و خودشان دو امر واقعى نيستند . « 1 »\r\nولى مرحوم آخوند اين مطلب تفصيل داده و مىفرمايند : صحّت و فساد به معناى كلامى آن صددرصد اعتبارى و انتزاعى هستند و عقل ما آن دو را از موافقت و مطابقت عمل در خارج با مأمور به و دستور شرعى و يا عدم مطابقت عمل با امر شرعى ، انتزاع مىكند . يعنى در اينجا صحت و فساد به معناى فقهى آن را كه در عبادت به معناى سقوط اعاده و قضا بود و در معاملات به معناى ترتّب اثر مقصود بود ، جداگانه محاسبه مىكنيم :\r\nاما در عبادات : چنانچه قبل از اين تنبيه آورديم ، او امر مولوى شرعى سه دسته است و در هركدام جداگانه برّرسى مىكنيم : اما امر واقعى اختيارى : اگر كسى عمل را صددرصد برطبق امر واقعى اختيارى انجام داد و عملش مطابق با آن بود ، چنين عملى مجزى است و اعاده و قضا لازم ندارد و صحيح است ، ولى حاكم به اين صحّت شارع نيست . همچنين اين\r\n\r\n\r\n","description":"","footnote":"\r\n( 1 ) - مطارح الانظار ، ص 160 .\r\n","page_name":" 107 ","page_number":115},
  {"content":"\r\n\r\nصحّت يك امر انتزاعى صرف هم نيست كه واقعيّتى نداشته باشد ، بلكه حاكم به آن عقل است و صحّت يا سقوط اعاده و قضا از آثار و لوازم عقلى موافقت عمل با مأمور به است ، زيرا وقتى عقل مىبيند كه اين عمل صددرصد با امر مولى تطابق دارد و تمام آن را تأمين كرده است به ضرس قاطع مىگويد : اين عمل صحيح است و وجهى براى اعاده و قضا وجود ندارد .\r\n( ضمنا در باب احكام وضعيّه دو مسلك وجود دارد : 1 - اين‌ها هم مثل احكام تكليفى مستقلّ به جعل مىباشند و شارع آنها را جعل و تشريع كرده است . 2 - اين‌ها از احكام تكليفيّه انتزاع مىشود و به تبع احكام تكليفى جعل مىشوند ، مثلا امر به سوره مىكند و از آن جزئيّت انتزاع مىشود ، از اباحهء تصرّف در مبيع ، ملكيّت انتزاع مىشود و . . . و در مورد امر واقعى اختيارى ، حاكم به اجزاء عقل است ، و فرقى هم ميان دو مبناى مذكور نيست ، زيرا اصلا حكم به صحّت در اين فرض ، شرعى و مجعول شارع نيست تا سخن از جعل استقلالى و تبعى مطرح شود . )\r\nقولة : و فى غيره : و اما امر واقعى اضطرارى و امر ظاهرى : اگر كسى برطبق امر اضطرارى انجام وظيفه كند و سپس در حالى كه هنوز وقت باقى است ، عذرش مرتفع شود و بتواند با وضو و طبق امر اختيارى نماز بخواند ، يا پس از انقضاء وقت عذرش زائل شود ولى عمل يك عملى باشد كه قضا داشته باشد و بتواند در خارج وقت بجا آورد ، يا برطبق امر ظاهرى انجام وظيفه كند و سپس در وقت يا پس از انقضاء وقت كشف خلاف شود و معلوم گردد كه وضو نداشته و بدون تحصيل طهارت باطنى نماز خوانده است و امكان اعاده و قضا وجود داشته باشد ، در اين‌گونه موارد حكم به صحت و فساد يعنى سقوط اعاده و قضا يك حكم مجعول شرعى است نه از احكام انتزاعى عقلى ، زيرا از نظر عقلى مقتضى براى ثبوت اعاده و قضا وجود دارد و آن فوات امر واقعى اختيارى است . يعنى مكلّف ، به مصلحت واقعى نماز نرسيده و امكان تدارك هم دارد و عقل مىگويد كه بايد بكوشى تا به آن مصلحت برسى ، ولى بر مسلك قائلين به اجزاء شارع بر بندگان آسان گرفته و ارفاق كرده و اعاده و قضاء را از عهدهء آنان برداشته است ، يعنى حكم به لزوم اعاده و قضا\r\n\r\n","description":"","footnote":"","page_name":" 108 ","page_number":116},
  {"content":"\r\n\r\nكرده است . ادلّهء دو مسلك در مبحث اجزاء بيان شد . ( در ضمن در باب اجزاء مرحوم آخوند پنج صورت در مقام ثبوت تصوير كردند كه در بعضى صور اجزاء عقلى بود و در بعضى صور شرعى بود . )\r\nقوله : نعم : در همين مواردى هم كه حكم به صحّت ، شرعى و از مجعولات شارع است ، بايد توجّه داشت كه وظيفهء شارع بيان احكام كلّى است . يعنى به نحو كلّى مىگويد كه نماز با تيمّم صحيح و مجزى است و اعاده و قضا لازم ندارد . اما تبيين حكم موارد شخصى و جزئى از قبيل نماز زيد با تيمّم ، نماز بكر با امر ظاهرى و . . . به عهدهء شارع نيست و اين‌ها مجعول شرعى نيستند ، بلكه از باب انطباق است يعنى عنوان كلّى بر اين مصاديق منطبق مىشود و باز حاكم به اجزاء عقل است و « الانطباق قهرى و الاجزاء عقلىّ » .\r\nقوله : و امّا الصحة : تا به حال وضع عبادات روشن شد . امّا صحّت در معاملات آيا از احكام عقليّه است يا از مجعولات شرعى ؟ مرحوم آخوند مىفرمايد : بىترديد اين صحّت از احكام شرعى است و شارع حكم به صحّت مىكند . زيرا اصل اوّلى در معاملات اصالة الفساد يعنى استصحاب عدم ترتّب اثر است و خروج از اين اصل بايد به حكم شارع باشد منتهى حكم شارع گاهى تأسيسى است كه در نوع عبادات از اين قبيل است و گاهى امضائى است كه در نوع معاملات از اين قبيل است ولى بايد اين امضاى شارع باشد تا بيع يا اجاره شرعا صحيح باشد و موجب ترتّب اثر بشود ، و گرنه اثر برآن بار نمىشود .\r\nقوله : نعم : باز شارع مقدس امر كلّى را بيان مىكند . يعنى مىگويد : بيع با فلان شرايط صحيح و موجب نقل و انتقال است . امّا بيان جزئيّات و موارد شخصى به عهدهء شارع نيست ، بلكه از باب انطباق آن كلّى بر اين مصاديق است كه به حكم عقل است نه به حكم شارع .\r\nقوله : كما هو الحال : بحث ما در احكام وضعيّه يعنى صحّت و فساد بود . حال مىگوئيم كه در احكام تكليفى از قبيل وجوب و حرمت و استحباب و . . . نيز مطلب از همين قرار است ، يعنى شارع كليّات را به صورت قضيّه حقيقيّه بيان مىكند كه الخمر حرام ، الصلاة واجبة و . . . امّا بيان موارد جزئى ( نماز زيد در خارج يا شرب خمر بكر و . . . ) به عهدهء شارع\r\n\r\n","description":"","footnote":"","page_name":" 109 ","page_number":117},
  {"content":"\r\n\r\nنيست و از باب انطباق كلّى بر مورد جزئى و به حكم عقل است .\r\nامر هفتم قوله : السابع :\r\n\r\nمقدّمهء هفتم از مقدّمات مسئله ، دربارهء تأسيس اصل است :\r\nاگر در بحثهاى آينده به اين نتيجه رسيديم كه نهى از عبادات يا معاملات دالّ بر فساد و بطلان فلان عبادت يا معامله است . « فهو المراد . » و اگر به اين نتيجه رسيديم كه نهى دالّ بر فساد نيست ، باز هم فبها المراد . ولى اگر از نقطه‌نظر بحث اصولى به نتيجه‌اى نرسيديم و همچنان شاكّ و مردد مانديم ، وظيفه چيست ؟ آيا اصلى داريم كه به او مراجعه كنيم ؟ اين بحث در دو مقام مطرح مىشود :\r\n1 - تأسيس اصل در مسئله اصولى : [ مسئله اصولى اگر از مباحث الفاظ باشد ( رأى آخوند ) ، عنوانش دلالت نهى بر فساد است و اگر از مسائل عقليّه باشد ( رأى شيخ اعظم ) ، عنوانش ملازمه ما بين حرمت و فساد است . 
  ] در مسئله اصولى اصلى نداريم كه بدان رجوع كنيم . زيرا اگر دلالتى بر فساد بود ، از اوّل بوده است و اگر نبود ، از اوّل صدور نهى هم نبوده است . چنين نيست كه يك حالت سابقهء قطعى داشته باشد تا الآن همان را استصحاب كنيم ، و نيز اگر ملازمه‌اى بوده كه از ازل بوده و اگر نبوده ، از ازل نبوده است و چنين نيست كه يك وقتى وجود يا عدم ملازمه قطعى باشد تا استصحاب بقا جارى شود .\r\n2 - تاسيس اصل در مسئله فرعى : مسئله فقهى عبارتست از اينكه آيا بيع در وقت نداء صحيح است يا باطل ؟ آيا نماز در مكان غصبى صحيح است يا باطل ؟ آيا هنگام شك در صحت و فساد بيع يا نماز ، اصلى داريم ؟ مىفرمايد ، در معاملات در اولين قدم وظيفهء ما مراجعه به عمومات و اطلاقات صحّت معامله است . اگر از اين ادلّه اجتهادى ، صحّت معاملهء مزبور را بدست آورديم كه چه‌بهتر و اگر دستمان از اطلاق و عموم لفظى از قبيل « احلّ الله البيع ، اوفوا بالعقود ، » . . . كوتاه شد ، نوبت به اصل عملى مىرسد و اصل عملى در معاملات فساد و بطلان و عدم ترتّب اثر است . يعنى شك مىكنيم كه بيع وقت نداء موجب نقل و انتقال مىشود يا خير ؟ استصحاب عدم ترتب اثر جارى مىكنيم . در عبادات\r\n\r\n","description":"","footnote":"","page_name":" 110 ","page_number":118},
  {"content":"\r\n\r\nهم اصالة الفساد جارى مىشود و حكم به بطلان نماز در مكان غصبى مىشود . زيرا عباد ت يا امر لازم دارد و يا ملاك امر ، در ما نحن فيه امر فعلى كه نيست ، زيرا فعلا اين عبادت داراى نهى است و اجتماع امر و نهى محال است ملاك امر هم محرز نيست ، زيرا نهى فعلى از اين صلاة شايد كاشف از نبود ملاك و مصلحت ملزمه در اين عمل باشد و وقتى ملاك محرز نبود نمىتوان به اين عمل قصد قربت كرد و وقتى قصد قربت نبود ، اين عمل عبادت نخواهد بود و قوام عبادت به قصد قربت است . لذا بايد احتياط كرد و در مكان ديگر نماز خواند و منظور از اصالة الفساد همين اصالة الاشتغال است كه اشتغال يقينى مستدعى است تا فراغ يقينى بدست آوريم .\r\nامر هشتم قوله : الثامن :\r\n\r\nمقدّمه هشتم از مقدّمات مسألهء دلالت نهى بر فساد دربارهء اقسام نهى از عبادت يا نهى از معامله است ،\r\nاما نهى از عبادت : بطور كلّى متعلّق نهى در عبادات يكى از حالتهاى زير است\r\n1 - گاهى خود عبادت است ، مثل نهى از صوم و صلاة در ايّام حيض براى زن حائض ، و نهى از روزهء روز عيد فطر و قربان ، كه خود نماز يا روزه متعلّق نهى واقع شده است .\r\n2 - و گاهى جزء عبادت است ، مثل نهى از قرائت سور عزائم در نماز كه سوره جزء نماز است و متعلّق نهى واقع شده است .\r\n3 - و گاهى شرطى از شروط عبادت است ، مثل نهى از تطهير ثوب با آب غصبى ، نهى از ساتر غصبى و نجس ، و نهى از وضو گرفتن با آب غصبى كه وضو يا ساتر يا ثوب طاهر ، شرط عبادت مىباشند .\r\n4 - و گاهى از وصف ملازم عبادت است ، يعنى از وصفى كه هرگز از عبادت منفك نمىشود ، مثل نهى از جهر و اخفات نماز ( وصف خود عبادت ) يا جهر و اخفات قرائت ( وصف جزء عبادت ) كه وصف جهر و اخفات به قرائت يا به نماز ، جداى از قرائت و نماز نيست . ( اگر جهر و اخفات را باهم و به صورت يك صفت براى قرائت به حساب آوريم ، از\r\n\r\n","description":"","footnote":"","page_name":" 111 ","page_number":119},
  {"content":"\r\n\r\nهر دو طرف ملازمه هست . يعنى آن دو بدون قرائت و قرائت نيز بدون آن دو ممكن نيست .\r\nولى اگر يكى از آن دو را جداگانه وصف قرائت بگيريم . از ناحيه وصف ملازمه هست و جهر به قرائت بدون قرائت محال است . ولى از ناحيه موصوف تلازم نيست و قرائت بدون جهر هم ممكن است ، ضمنا جهر به قرائت وصف ملازم است نه مطلق جهر كه گاهى با قرائت جمع مىشود و گاهى در كلام ديگر است . ) در مثال مزبور وصف لازم عبادت متعلّق نهى واقع شده است .\r\n5 - و گاهى از وصف مفارق و غير ملازم است ، مثل نهى از غصبيّت كه گاهى با افعال و حركات صلاتى است . نماز در مكان غصبى نمازى است كه متّصف به غصبيّت است و خود همين اكوان و افعال صلاتى مصداق غصب و داراى اين صفت است ، ولى چون نيست كه غصبيّت هميشه با اكوان صلاتى باشد ، بلكه گاهى هست و گاهى نيست . و نهى به وصف مفارق بار شده است .\r\nقوله لا ريب : بحث ما در دلالت نهى از عبادت بر فساد و بطلان عبادت است . حال بايد ديد كداميك از اقسام پنجگانه مزبور در اين بحث داخل است و كدام قسم خارج است .\r\n1 - قسم اوّل : قطعا نهى از خود عبادت در محل نزاع داخل است و قدر متيقّن همين قسم است و مصداق كامل نهى از عبادت همين فرض است كه نهى به كلّ عبادت بار شده است . در آينده بحث خواهيم كرد كه آيا چنين نهيى اقتضاى فساد مىكند يا نه ؟\r\n2 - قسم دوّم : نهى از جزء حتما داخل در بحث است ، زيرا كه جزء عبادت هميشه عبادت است . و طبعا نهى از جزء هم نهى از عبادت است و جا دارد بحث شود كه آيا اين نهى ، دالّ بر فساد آن جزء هست يا نه ؟ تفاوت اين قسم با قسم اول اين است كه در نهى از كلّ عبادت ( قسم اول ) بر مسلك اقتضا و دلالت نهى بر فساد ، كلّ عبادت فاسد و باطل مىشود و بايد اعاده يا قضا شود ، ولى در نهى از جزء عبادت بر مسلك اقتضاء همين جزء فاسد مىشود ، ولى چنين نيست كه هميشه بطلان جزء سبب بطلان كلّ شود بلكه به حسب وارد فرق دارد : اگر به همان جزء فاسد اكتفا كند و جزء سالمى را به جاى آن نياورد اصل عبادت باطل است زيرا جزء انجام شده كه فاسد شد و وجودش كالعدم گرديد و جزء\r\n\r\n","description":"","footnote":"","page_name":" 112 ","page_number":120},
  {"content":"\r\n\r\nديگر هم كه بجاى آن نياورد ، سر از نقيصهء عمدى درمىآورد و نقصان عمدى مثل زيادهء عمدى چه ركن و چه غير ركن مبطل عبادت است . ولى اگر به جزء فاسد اكتفا نكرد و جزء سالمى را بجاى آن انجام داد نقيصهء عمدى پيش نيامده است و على القاعده بايد حكم به صحت كرد . ولى باز هم بستگى دارد به اينكه : اگر انجام جزء ديگر مستلزم محذور ديگر بشود از اين ناحيه باطل مىشود مثلا مستلزم قران ميان دو سوره باشد كه به قول جماعتى مبطل است و يا مستلزم فصل طويل به اجنبى باشد بگونه‌اى كه موالات و هيئت اتّصاليّه را به هم بزند باز مبطل است . و امّا اگر اين محاذير پيش نيايد بايد حكم به صحّت عبادت شود .\r\n3 - قسم سوّم : شرط با جزء اين فرق را دارد كه جزء عبادت هميشه عبادت است ( چه واجب و چه مستحب ) ، ولى شرط عبادت هميشه عبادت نيست ، بلكه گاهى يك عمل توصّلى است مثل تطهير با آب غصبى براى نماز و قطع مسافت از راه غصبى براى حج و . . .\r\nو گاهى عمل تعبّدى است ، مثل طهارات ثلاث براى نماز و آنچه مثل نماز محتاج به طهارت باطنى باشد كه خود اين‌ها عباديّت دارند .\r\nقسم اول كه نهى به شرط بار شده و آن هم يك عمل توصّلى است ، از بحث ما خارج است . زيرا آنكه نهى دارد عبادت نيست و آنكه عبادت است ( نماز ) نهى ندارد تا سخن از دلالت نهى بر فساد در عبادات به‌ميان آيد . اگر كسى با آب غصبى تطهير ثوب كرد . و لو كار حرامى كرده ولى طهارت ثوب حاصل مىشود ( چون توصّلى است ) و به دنبال آن اگر با همين لباس نماز بخواند نمازش صحيح است ، حجّش صحيح است و وجهى براى بطلان آن نيست .\r\nولى قسم دوّم كه نهى به شرط تعبّدى تعلّق گرفته داخل در بحث است ، زيرا خود شرط ، عبادت است و نهى از آن ، نهى از عبادت است و بر مسلك اقتضاى فساد ، اين نهى مقتضى فساد آن عبادت است . و به دنبال آن خود نماز هم كه مشروط به اين شرط است ، فاسد مىشود ولى نه از باب اينكه خود نماز نهى دارد بلكه از باب اينكه - به قول آخوند - فساد شرط موجب فساد مشروط مىشود و شرط فاسد مفسد است ، ولى اين قابل مناقشه است\r\n\r\n","description":"","footnote":"","page_name":" 113 ","page_number":121},
  {"content":"\r\n\r\nكه شرط فاسد مفسد است يا نه ، به قول مرحوم مشكينى : شرط كه فاسد شد وجودش كالعدم است و كانّ وضوئى نگرفته است و وقتى شرط منتفى شد قانون اين است كه « اذا انتفى الشرط انتفى المشروط » چون نماز بدون وضو هم يا نماز نيست و يا فايده‌اى ندارد ( صحيح و اعمّ ) از اين جهت باطل است و بايد اعاده شود .\r\n4 - قسم چهارم : مرحوم آخوند بطور كلّى مىفرمايند : نهى از وصف ملازم ، مساوى است با نهى از خود موصوف و از وصف به موصوف سرايت مىكند و محال است كه وصف ملازم ( جهر به نماز ) داراى نهى باشد ولى موصوف به اين وصف ( خود قرائت ) داراى امر باشد . زيرا اجتماع امر و نهى در شيئى واحد مىشود كه از محالات است . ولى حق با مرحوم مشكينى است كه مطلب را تفصيل داده و مىفرمايد : اگر اين وصف ملازم در خارج با موصوف اتّحاد وجودى داشته باشند ، در اينجا سخن آخوند صحيح است و نهى از وصف نهى از موصوف است و باز در حقيقت ، خود عبادت متعلّق نهى واقع شده و قابل بحث است . ولى اگر وصف مزبور در خارج تلازم وجودى با موصوف داشته باشد ( كه به احتمال قوى جهر به قرائت با خود قرائت دو چيز است و در خارج معيّت وجودى دارند و جهر به قرائت بدون قرائت محقّق نمىشود . ) در اين صورت سخن آخوند ناتمام است و نهى از وصف به موصوف سرايت نمىكند زيرا آن مقدارى كه در باب متلازمين دليل داريم اين است كه محال است آن دو محكوم به دو حكم متضاد باشند ، يعنى يكى از آنها واجب و ديگرى حرام باشد و سرّ استحاله آن است كه مكلف قدرت امتثال هر دو را ندارد . امّا اينكه هر حكمى يكى از دو امر ملازم داشت ديگرى داشته باشد ، دليل ندارد ، لذا در ما نحن فيه هيچ مانعى ندارد كه جهر به قرائت متعلّق نهى باشد ولى خود قرائت منهى عنه نباشد ، البتّه مامور به هم نخواهد بود ولى وجود امر فعلى لازم نيست و به قصد ملاك هم قابل اتيان است . پس جهر حرام است ولى خود قرائت يا نماز صحيح است .\r\n5 - قسم پنجم : نهى از وصف مفارق را دو قسم مىكنند :\r\n1 - وصف مفارق با موصوفش اتّحاد وجودى ندارد ، بلكه مجرّد تقارن اتّفاقى است كه گاهى اين مقارنت هست و گاهى نيست . مثل نظر به اجنبيّه در اثناء نماز يا استماع غيبت در\r\n\r\n","description":"","footnote":"","page_name":" 114 ","page_number":122},
  {"content":"\r\n\r\nاثناء نماز و . . . كه نماز متّصف به اين امور است ، يعنى نمازى است كه در ضمن آن ، اين حرامها انجام شده ؛ ولى اتّحاد وجودى نيست ، يعنى نماز عين نظر به اجنبيّه و يا استماع غيبت نيست ، بلكه اين دو مقارن با نماز موجود مىشوند و ضمنا در اثناء نماز هستند و گاهى اكثر اوقات هم نيستند . در اين قسم پرواضح است كه نهى از وصف ، ربطى به خود موصوف ندارد . و سرايت به خود عبادت نمىكند و عبادت متعلّق نهى واقع نمىشود و خارج از بحث ماست .\r\n2 - وصف مفارق ، با موصوف يعنى عبادت اتّحاد وجودى دارد . مثل غصبيّت كه بر خود اكوان نمازى منطبق است و همان افعال است كه معنون به عنوان غصبيّت و عين آن است و چنين وصفى متعلّق نهى شده و در اين صورت مسئله از باب اجتماع امر و نهى در شيئى واحد خواهد بود . اگر در آن مسئله اجتماعى شديم ، مىگوئيم كه مانعى ندارد اين اكوان هم واجب باشند و هم حرام . ولى اگر در آنجا امتناعى شديم و جانب نهى را مقدّم داشتيم ، در اينجا مىگوئيم كه باز نهى از وصف كذائى به موصوفش سرايت مىكند و نهى از عبادت هم كه در محلّ بحث داخل است .\r\nقوله : هذا حال : تا به حال پنج قسم كه اكثر آنها خود تقسيماتى داشتند ، بيان شد . حال مىفرمايد : گاهى در ظاهر خطاب نهى به خود عبادت بار شده است ولى علّت تعلّق نهى به عبادت ، جزء يا شرط يا وصف ملازم يا غير ملازم است . مثلا فرموده : « لا تصلّ مع السورة العزيمه » كه نهى روى صلاة رفته ولى منشأ آن وجود سورهء عزيمه است و بخاطر اين خطاب لا تصلّ را آورده است . يا مثلا « لا تصلّ فى الحرير » . در واقع علّت نهى از نماز ، لباس حرير است كه عدمش شرط است ولى در ظاهر فرموده است . « لا تصلّ » و . . . يا بجاى « لا تجهر بصلاتك » فرموده : « لا تصلّ جهرا » و . . . حكم اين قسم چيست ؟ مرحوم آخوند اين مبحث را به دو قسم تقسيم مىكنند :\r\n1 - اسناد نهى به خود عبادت يك اسناد مجازى است و از باب وصف به حال متعلّق است كه در حقيقت نهى مال خود جزء يا شرط يا وصف است . ولى اين‌ها در عروض نهى بر خود عبادت واسطه شده‌اند و گرنه حقيقتا عبادت منهى نيست . در اين صورت حكم اين\r\n\r\n","description":"","footnote":"","page_name":" 115 ","page_number":123},
  {"content":"\r\n\r\nنهى حكم همان چهار قسم قبل ( 2 و 3 و 4 و 5 ) است و بحث شد كه كدامها در محلّ نزاع داخل‌اند كدامها از بحث خارجند .\r\n2 - اسناد نهى به خود عبادت حقيقى است و وصف به حال خود شىء است و وجود جزء يا شرط يا وصف كذائى واسطه شده در ثبوت نهى حقيقتا براى خود عبادت ، در اين صورت حال اين نهى حال قسم اول از پنج قسم است كه نهى از نفس عبادت بود و حكمش روشن شد كه قطعا محل نزاع است .\r\nو اما نهى در معاملات : همين اقسامى كه براى نهى در عبادت گفتيم ، در مورد نهى در معاملات هم صدق مىكند : ( 1 - گاهى نهى به ذات معامله بار مىشود ، مثل نهى از بيع در وقت نداء 2 - و گاهى به جزء معامله بار مىشود ، مثل نهى از بيع ما يملك و لا يملك يا ما يملك و ما لا يملك . 3 - و گاهى به شرط معامله تعلّق مىگيرد ، مثل نهى از بيع الخشب به شرط ان تجعله صليبا او صنما . 4 - و گاهى به وصف ملازم بار مىشود ، مثل نهى از ربوى بودن بيع كه از بيع منفك نيست . 5 - و گاهى به وصف مفارق بار مىشود ، مثل نهى از نكاح اخت الزوجة كه اگر زوجهء اولى را طلاق داد با خواهرش مىتواند ازدواج كند و ديگر بر او اخت الزوجه صدق نمىكند . احكام اين اقسام هم از حيث دخول در محلّ نزاع همانند احكام اقسام مذكور در عبادت است . و لذا مرحوم آخوند طول و تفصيل نمىدهند . )\r\nقوله : كما انّ : تا اينجا مقدّمات مسئله بيان شد و حال نوبت به اصل مسئله مىرسد : آيا نهى از عبادت يا معامله دالّ بر فساد و بطلان آن عبادت يا معامله هست يا نه ؟ در اين مسئله اقوال مختلفى وجود دارد كه به قول شيخ اعظم در تقريرات متجاوز از ده قول عنوان شده است . « 1 » ولى مرحوم آخوند مىفرمايد : ما كارى به اين اقوال نداريم و چيزى كه مهم است ، بيان قول حقّ در مسئله است و براى اين منظور دو مقام از بحث منعقد مىكنيم :\r\nمقام اوّل : نهى در عبادت ،\r\nمقام دوّم : نهى در معاملات .\r\n\r\n\r\n","description":"","footnote":"\r\n( 1 ) - مطارح الانظار ص 162 .\r\n","page_name":" 116 ","page_number":124},
  {"content":"\r\n\r\n\r\nمقام اوّل در عبادات\r\nاگر از سوى مولى نهى از عبادتى صادر شود ( مثلا از روزهء روز عيد فطر و قربان نهى كند يا از صوم و صلاة حائض در ايّام حيض نهى كند . ) آيا اين نهى اقتضاى فساد و بطلان آن عبادت را مىكند يا نه ؟\r\nمقدمه : نهى يا مولوى است و از مولى بما هو مولى و شارع بما هو شارع صادر شده و يا ارشادى است و از شارع بما هو عاقل صادر شده است . نهى مولوى هم يا مولوى ذاتى است كه از مفسده ذاتيّه در متعلّق سرچشمه مىگيرد و يا مولوى تشريعى است كه ذاتا مفسده ندارد ، ولى به‌عنوان تشريع و افتراء بر خداوند و اسناد چيزى كه از شارع نيست ، به شارع ، حرام گرديده و متعلّق نهى واقع شده است . اصل در نواهى مولوى بودن است و اصل در نهى مولوى هم ذاتى بودن است . با توجه به اين مقدّمه مىگوئيم :\r\nبه عقيده آخوند اگر نهيى به خود عبادت بار شد ( نه به‌شرط آنكه گاهى يك امر توصّلى است و نه به وصف آنكه يك عنوان توصّلى است ) و عبادت بما هى عباده متعلّق نهى شد چه نهى به كلّ عبادت بار شود مثل نهى از صوم و صلاة براى حائض و چه به جزء عبادت بار شود - كه جزء عبادت هم عبادت است - مثل نهى از قرائت سور عزائم در نماز ، در هر حال دالّ بر فساد و بطلان عبادت است . زيرا نهى مولى بالمطابقه بر تحريم ذاتى عمل دلالت دارد ، يعنى كاشف از اين است كه اين عبادت در حال حيض مثل شرب خمر صددرجه مفسده دارد و نبايد انجام شود و به دلالت التزاميّه ( البتّه التزام عقلى است نه لفظى كه مختار آخوند است ) بر فساد و بطلان عبادت دلالت مىكند ، زيرا هرگز حرمت ذاتى با صحّت قابل جمع نيست . چرا كه حرمت ذاتيّه كاشف از مفسدهء ذاتيّه و ملزمه در عمل است ( به عقيدهء عدليّه احكام تابع ملاكات است . ) و مفسده ذاتيّه دليل بر مبغوضيّت\r\n\r\n","description":"","footnote":"","page_name":" 117 ","page_number":125},
  {"content":"\r\n\r\nعمل است و مبغوض مبعّد است و ما را از مولى دور مىكند و چگونه معقول است كه چنين عملى هم‌زمان مقرّب باشد و وقتى اين عمل مقرّب نبود پس حرمت ذاتى به بيان مذكور هرگز با صحّت قابل جمع نيست ، چه صحّت به معنايى باشد كه متكلّم مىگفت :\r\n( موافقة الأمر أو الشريعة ) زيرا با وجود نهى فعلى اين عبادت فعلا امرى ندارد تا انجامش موجب صدق موافقة الامر باشد . زيرا با وجود نهى فعلى اين عبادت فعلا امرى ندارد تا انجامش موجب صدق موافقة الامر باشد . و چه معنايى باشد كه فقيه مىگفت . ( سقوط اعاده و قضا ) زيرا صحّت بدين معنى در گرو سه امر است : 1 - مكلّف عملا در خارج نماز يا روزه را به قصد قربت بياورد 2 - پيش از آن امكان اتيان به قصد قربت براى مكلّف باشد ، يعنى غافل از نهى باشد و گرنه با التفات به نهى قصد قربت از او متمشّى نيست 3 - پيش از امكان يا تمكّن مكلف ، عمل منشا نيت و صلاحيّت مقربيّت داشته باشد ، ولى با وجود نهى و مبغوضيّت فعليّه صلاحيّت مقربيّت را ندارد و اگر اين امر نباشد ، صحّتى هم نيست و سقوط اعاده معنى ندارد ، چون كارى نكرده كه اعاده ساقط شود ، پس بايد روزه‌هاى ايام حيض را بعدا قضا كند . و . . . اين بود استدلال مرحوم آخوند .\r\nقوله : لا يقال : مستشكل مىگويد : پايه و اساس استدلال شما بر اين مبتنى بود كه نهى از عبادت دالّ بر حرمت ذاتيّه است و روزهء روز عيد فطر مثل شرب خمر حرام ذاتى است و حرمت كذائى هم با صحّت و مطلوبيّت جمع نمىشود . ما اساس استدلال شما را قبول نداريم و نهى از صوم را مثل نهى از شرب خمر نمىدانيم و معتقديم كه عبادت حرمت ذاتى ندارد ، زيرا مكلّفى كه عبادت منهىّ را انجام مىدهد از سه حال خارج نيست :\r\n1 - بدون قصد قربت آن عبادت را انجام مىدهد . مثلا روز عيد فطر امساك مىكند ولى نه به قصد روزهء عبادتى ، بلكه به قصد رژيم غذائى ، يا اعتصاب غذا كرده و روزهء سياسى گرفته است و . . . يا در ايّام عادت نماز مىخواند ، امّا نه به قصد قربت بلكه به نيّت ياد دادن به كودك يا به نيّت اينكه عادت به عبادت را از دست ندهد و . . . در اين صورت آن روزه و نماز نه عبادت است نه متعلّق نهى است و اصلا چنين كارى حرام نيست تا سخن از فساد و بطلانش به‌ميان آيد .\r\n\r\n","description":"","footnote":"","page_name":" 118 ","page_number":126},
  {"content":"\r\n\r\n2 - با قصد قربت ذاتى و واقعى آن را انجام مىدهد ، چنين چيزى اصلا مقدور نيست و قصد قربت از ملتفت به نهى نمىآيد و متمشّى نيست تا عمل را با اين قصد بجا آورد .\r\n3 - به قصد قربت تشريعى آن را انجام مىدهد و باتوجّه به اينكه از مولى نهى وارد شده ، مع‌ذلك قصد قربت مىكند و به مولى اسناد مىدهد و چيزى را كه از دين نيست ، در دين داخل مىكند و به شارع اسناد مىدهد و در اين صورت هم آن عبادت داراى حرمت تشريعى خواهر بود و محال است كه هم‌زمان داراى حرمت ذاتى هم باشد و گرنه اجتماع مثلين در شيئى واحد مىشود كه همانند اجتماع ضدّين از محالات است . در نتيجه عبادتى اگر متعلّق نهى شد ، فقط داراى حرمت تشريعى مىشود نه حرمت ذاتى تا از راه آن بر فساد و بطلان استدلال شود . پس اساس استدلال شما فروپاشيد .\r\nقوله : فانّه يقال : مرحوم آخوند به اشكال مذكور با سه وجه پاسخ داده‌اند :\r\nپاسخ اوّل : به عقيدهء ما هيچ مانعى ندارد كه عبادت هم مانند ساير محرمات ذاتيه داراى حرمت ذاتيّه باشد و اگر متعلّق نهى شد ، كاشف از مفسدهء ذاتيّه در آن عمل باشد مثل شرب خمر ( فرقشان در اين است كه ساير محرّمات اگر متعلّق امر هم واقع مىشوند امرشان توصّلى است ولى عبادت اگر تحت امر برود امرش تعبّدى است . ) بيان مطلب :\r\nقبلا در مقدّمه چهارم از مقدّمات مسئله براى عبادت يكى از دو معنا را قائل شديم و اينجا بر هر دو معنا محاسبه مىكنيم :\r\nالف ) بنا بر اينكه عباديّت عبادتى شأنى و تعليقى باشد ( از قبيل روزه ، نماز ، حجّ و . . . كه ذاتا حركات و افعال صلاتى يا حجّى . . . عبادت نيست ، ولى بگونه‌اى است كه اگر از طرف مولى امرى بدانها تعلّق گيرد ، حتما امر تعبّدى خواهد بود نه توصّلى ) در اين قسم مىگوئيم : چه مانعى دارد كه فلان فرد خاصّ از صوم و صلاة مثلا منهى باشد مثلا روزهء روز عيد فطر و قربان حرام باشد ، نماز در ايّام عادت حرام باشد و . . . و حقيقتا اين فرد مبغوض مولى باشد و داراى مفسدهء ذاتيّه باشد و به همان اندازه كه مولى از شرب خمر متنفّر است از اين روزه يا نماز هم متنفّر باشد ؟ فرض اين است كه فعلا به اين عبادت امرى تعلّق نگرفته است ( كه اگر مىگرفت حتما عبادى بود مثل نماز و روزهء اوقات ديگر ) و نهى مولوى بدان\r\n\r\n","description":"","footnote":"","page_name":" 119 ","page_number":127},
  {"content":"\r\n\r\nتعلّق گرفته و اصل در نهى مولوى ذاتى است و از مفسده‌اى در متعلق سرچشمه مىگيرد و مانعى هم از حمل نهى بر همين اصل وجود ندارد پس حتما اين نهى مولوى ذاتى و دالّ بر حرمت ذاتى عمل است و اساس استدلال ما درست است .\r\nب ) و اما بنا بر اينكه عباديّت عبادتى فعلى و منجّز و ذاتى باشد و فلان عمل از قبيل سجده و خضوع و خشوع و . . . ذاتا عبادت باشد ( بدين معنا كه عباديّت آن در گرو امر فعلى نيست ، بلكه چه امر باشد و چه نباشد آن عمل عبادت است و حتّى اگر نهى هم بدان بار شود باز عبادت است ولى مقرّب نيست . ) باز چه مانعى دارد كه فلان حصّهء خاص از اين عبادت بالفعل متعلّق نهى قرار بگيرد و واقعا مولى از آن حصّه ( مثلا سجدهء جنب و حائض ) متنفّر باشد و به همان اندازه كه مولى از غيبت مثلا تنفّر دارد از سجده براى خدا در حال جنابت متنفّر باشد ؟ محذورى ندارد و بلكه مطابق اصل در نواهى است . ( كه مولوى ذاتى بودن است )\r\nنتيجه : وقتى مقتضى وجود بود و مانع هم از حمل اين نواهى بر تحريم ذاتى مفقود بود ، ما اين نهى را بر مولوى ذاتى حمل مىكنيم و مىگوئيم : دالّ بر حرمت ذاتيّه است و آن هم با صحت قابل جمع نيست پس اساس استدلال ما منهدم نشد و به قوّت خود باقى است .\r\nقوله : مع انّه : پاسخ دوم : گيريم كه به قول شما عبادتى كه متعلق نهى شد داراى حرمت شريعى مىشود ولى اين منافاتى با حرمت ذاتيّهء آن ندارد و اينكه شما گفتيد كه اجتماع اين دو در عمل واحد از قبيل اجتماع مثلين در شيئى واحد است و محال مىباشد ، ما مىگوئيم كه اجتماع مثلين در شيئى واحد پيش نمىآيد ، زيرا حرمت ذاتى به فعل جوارحى و افعال خارجى صوم و صلاة بار مىشود و حرمت تشريعى به فعل جوانحى و قلبى بار مىشود كه در نيّت چيزى را كه واجب نيست و حرام است واجب مىپندارد و به وجودش عقد القلب و اعتقاد پيدا مىكند و به خدا نسبت مىدهد . پس متعلّق حرمت ذاتى و تشريعى دو چيز است و مانعى ندارد كه هر دو باشند ، در نتيجه اساس استدلال ما باز هم به قوّت خودش باقى است .\r\nقوله : كما هو الحال : ما نحن فيه را به باب تجرّى و انقياد تشبيه مىكنند كه به عقيدهء\r\n\r\n","description":"","footnote":"","page_name":" 120 ","page_number":128},
  {"content":"\r\n\r\nآخوند در باب انقياد ثواب بر فعل قلب يعنى قصد اطاعت و حسن سريره است و در باب تجرّى عقاب بر فعل قلب يعنى قصد معصيت و سوء سريره است . حرمت تشريعى هم مثل تجرّى مربوط به فعل قلب است .\r\nقوله : فافهم : شايد اشاره باشد به اينكه جواب مذكور به قول خود آخوند بناء على انّ الفعل . . . بود . يعنى بنابراين بود كه حرمت تشريع مال عملى باشد كه از قصد خوب يا بد ناشى مىشود نه مال خود قصد قلبى . و طبق اين مبنا اشكال مستشكل وارد و جواب دوّم ناتمام است .\r\nقوله : مع انّه : پاسخ سوّم : برفرض كه نهى متعلّق به عبادت نهى تشريعى باشد و دالّ بر حرمت ذاتيّه نباشد ، بلكه فقط حرمت تشريعى را دلالت كند . ولى همين نوع از حرمت و نهى هم بر فساد عبادت دلالت مىكند ، زيرا نهى كه آمد يقينا اين عبادت مأمور به داراى امر نيست و گرنه اجتماع امر و نهى در شيئى واحد به‌عنوان واحد بود كه قطعا محال است .\r\nتوسّط نهى ، اين حصّه از عبادات از تحت امر به طبيعت خارج شد و خروجش از باب تقييد يا تخصيص است ، يعنى و لو عموم يا اطلاق دليل امر به صلاة و صوم ، شامل صوم و صلاة حائض هم مىشد ، ولى با آمدن نهى اين فرد خارج شد\r\n( مثل « اكرم العلماء » كه شامل علماى فاسق هم مىشود ولى با آمدن لا تكرم الفسّاق منهم ، علماى فاسق از حكم مذكور استثنا مىشوند ، و مثل « اعتق رقبة » كه اطلاق دارد و بر رقبه كافره هم قابل صدق است ، ولى با آمدن « لا تعتق الرقبة الكافرة » ، اين فرد از حكم مذكور خارج مىشود . )\r\nآنگاه عبادتى كه متعلّق نهى واقع شده نه تنها داراى امر فعلى نيست ( و گرنه اجتماع امر و نهى مىشد . ) بلكه داراى ملاك امر هم نيست . يعنى آمدن نهى به‌عنوان مخصّص يا مقيّد كاشف از اين است كه اين فرد يا حصّه منهيّه از اوّل واجد ملاك و مصلحت نماز و روزه نبوده است ، پس ملاك هم ندارد برفرض شك در ملاك از اصل عدم يا اصالة الاشتغال استفاده مىكنيم كه قبلا هم در مقدّمه هفتم بيان شده در آنجا فرمودند كه اصل در عبادات هم فساد است به معنايى كه ذكر شد پس باز هم مطلوب ما حاصل شد كه دلالت نهى در\r\n\r\n","description":"","footnote":"","page_name":" 121 ","page_number":129},
  {"content":"\r\n\r\nعبادات بر فساد و بطلان مىباشد .\r\nقوله : نعم : از بحثهاى گذشته به اين نتيجه رسيديم كه نهى در عبادات دالّ بر فساد است .\r\nاينك تبصره‌اى بر اين مطلب اضافه مىكنند و آن اينكه ، گاهى نهيى كه به عبادت تعلّق مىگيرد ، يك نهى حقيقى است . يعنى حقيقتا فلان فرد يا حصّه از عبادت داراى نهى است و اسناد حقيقى و از باب وصف به حال خود شىء است . چنين نهيى حتما دالّ بر فساد است و تفاوتى ميان نهى مولوى و ارشادى ، مولوى ذاتى و تشريعى ، مولوى نفسى و غيرى ، تحريمى و تنزيهى ، اصلى و تبعى و . . . وجود ندارد . بحثهائى كه تا به حال داشتيم مربوط به اين قسم بود و استدلال ما بر اقتضاى فساد بطور مساوى در همهء اقسام مذكور جارى و سارى بود .\r\nولى گاهى نهى در عبادت يك نهى حقيقى نيست ، بلكه مجازى و عرضى و از باب وصف به حال متعلّق است . چنين نهيى دالّ بر فساد عبادات نيست . مثال در ثمرهء مسألهء ضدّ گفته شد اگر به چيزى ( ازالهء نجاست ) امر شويم و عبادتى ( نماز اوّل وقت ) ضدّ مأمور به باشد ، در اينجا اگر امر به شىء مقتضى نهى از ضدّ نباشد ، بحثى نيست و اگر كسى ازاله را ترك كند و مشغول نماز اوّل وقت شود ، نمازش صحيح است . ولى اگر قائل به اقتضاء شديم باز دو مبنا وجود دارد :\r\n1 - اگر گفتيم كه امر به شىء حقيقتا مقتضى نهى از ضدّ است ( يعنى واقعا صلاة كه ضدّ ازاله است ، متعلّق نهى است ، منتهى يك نهى تبعى كه به تبع امر به شىء درست مىشود ، ولى نهى تبعى هم نهى حقيقى است نه مجازى ) باز تكليف روشن است و بحثى نيست زيرا حتما چنين نهيى اقتضاى فساد مىكند و نماز اول وقت بجاى ازاله باطل است .\r\n2 - اما اگر گفتيم كه امر به شىء مقتضى نهى از ضدّ نيست مگر بالعرض و المجاز ( بدين معنى كه در حقيقت ترك ازاله كه ضدّ عامّ ازاله باشد ، منهىّ است ولى از آنجا كه نماز اول وقت با ترك ازاله ملازمه دارند و هم‌زمان هستند ، با تسامح و توسّع و تجوّز ، نهى را به خود نماز هم نسبت داده‌ايم و گرنه حقيقتا خود نماز نهى ندارد . ) در اين فرض نهى از عبادت دالّ بر فساد نيست . آنگاه عموم مدّعاى ما كه هر نهى از عبادتى دالّ بر فساد است ، يا اطلاق\r\n\r\n","description":"","footnote":"","page_name":" 122 ","page_number":130},
  {"content":"\r\n\r\nقول ما كه : « النهى عن العبادة يدلّ على الفساد » ، به نهى عرضى مزبور تخصيص يا تقييد مىشود و بايد بگوئيم : نهى از عبادت مقتضى فساد آن عبادت است مگر نهى عرضى و مجازى . ( البته تعبير به تخصيص و تقييد مسامحه دارد ؛ زيرا چنين فرضى تخصّصا بيرون است و اصلا نهى ندارد تا بگوئيم نهى در عبادت دالّ بر فساد هست يا نه و سالبه به انتقاء موضوع است و نظير اين را قبلا در مقدمهء هشتم مسئله فرمودند كه گاهى نهى در ظاهر به خود عبادت تعلّق گرفته است ولى منشا اين نهى در واقع جزء يا شرط يا وصف عبادت است . . . )\r\n\r\n","description":"","footnote":"","page_name":" 123 ","page_number":131},
  {"content":"\r\n\r\n\r\nمقام دوّم در معاملات\r\nنهى از معامله : اگر نهى به معامله‌اى از معاملات تعلّق بگيرد ، مثلا « لا تبع وقت النداء » يا « لا تطهر ثيابك بالماء الغصبى » ، يا « لا تطلّق زوجتك فى ايّام العادة » و . . . آيا چنين نهيى اقتضاى فساد و بطلان مىكند يا خير ؟ مىفرمايد : خلاصه كلام آن است كه نهى تنزيهى و كراهتى يقينا دالّ بر فساد نيست و ما در فقه معاملات مكروه فراوان داريم .\r\nسخن در نهى تحريمى است به عقيدهء مرحوم آخوند در معاملات ، نهى تحريمى هم اقتضاى فساد و بطلان ندارد و معاملات مثل عبادات نيست كه حرمت با صحّت و ترتّب اثر قابل جمع نباشد ، دليل ايشان اين است كه ( نهى نه به دلالت مطابقى دالّ بر فساد است زيرا كه معناى مطابقى نهى ، حرمت و طلب ترك است نه فساد و بطلان و نه به دلالت تضمّن دلالت دارد زيرا كه على التحقيق حرمت يك امر بسيط است و جزء ندارد و بر مسلك مشهور هم اجزاء آن عبارتست از اذن در ترك يا رجحان ترك همراه با منع از نقيض يعنى منع از فعل و هيچ جزئى فساد و بطلان نيست و نه به دلالت التزامى لغوى كه دلالت وضعيّهء لفظيّهء التزاميّه مىباشد ، بر فساد دلالت دارد . زيرا كه در اين دلالت لزوم بين بالمعنى الاخصّ شرط است كه به مجرّد تصوّر ملزوم يعنى حرمت ، لازم يعنى فساد هم تصوّر شود و انفكاك محال باشد . در حالى كه قطعا چنين نيست و ما مىتوانيم يكى را بدون ديگرى تصوّر كنيم . و نه به ملازمهء عرفى بر فساد دلالت دارد كه عند العرف و اهل لسان صيغهء نهى ظهور در فساد داشته باشد و لو به بركت اطلاق و مقدّمات حكمت و يا قرائن عامّه ديگر .\r\n( البته مرحوم آخوند چون مسئله را از مسائل الفاظ مىداند به لزوم لغوى و عرفى بسنده مىكند ، ولى على التحقيق مسئله از مسائل عقلى است و لذا اضافه مىكنيم كه ملازمهء عقلى هم ميان حرمت و فساد نيست و اينجا مثل عبادات نيست كه عقلا ملازمه باشد . زيرا در\r\n\r\n","description":"","footnote":"","page_name":" 124 ","page_number":132},
  {"content":"\r\n\r\nعبادات قصد قربت لازم است و حرمت و مبغوضيّت با قصد قربت و مقربيّت عقلا قابل جمع نيست . ولى در معاملات قصد قربت مطرح نيست . معاملات امور توصّلى هستند و هدف صحّت وضعى و ترتّب اثر است و هيچ منافاتى ميان حرمت تكليفى با صحّت وضعى به معناى ترتّب اثر وجود ندارد ، ميان حرمت با صحّت به معناى قصد قربت و موافقت امر و سقوط اعاده و قضا منافات وجود دارد . ) در نتيجه در باب معاملات به‌هيچ‌وجه ميان حرمات و فساد ملازمه‌اى وجود ندارد .\r\nقوله : كانت الحرمة : از آنجا كه معاملات يك سلسله اسباب و مسبّبات هستند ( مثلا بيع سبب است و ملكيّت مسبّب ، نكاح سبب و زوجيّت مسبّب است و . . . ) لذا نهى از معامله سه قسم مىشود :\r\n1 - گاهى نهى به ذات السبب به عنوان اينكه فعلى از افعال مباشرى ما است و با قطع نظر از سبب بودن آن و تأثيرگذارىاش در مسبّبى تعلق مىگيرد . مثلا مىگويد : « لا تبع وقت النداء » و منظور اين است كه نفس اشتغال به بيع و دادوستد در هنگام اقامهء نماز جمعه ممنوع است و كارى ندارد كه آيا بر اين معامله اثر بار مىشود يا نه ؟ سبب ملكيت هست يا نه ؟ بلكه عمليات بيع و تجارت به لحاظ اينكه مانع از شركت در نماز جمعه مىگردد ، ممنوع است و لذا اگر بجاى بيع ، مشغول تحصيل علم ، نظافت محل كسب ، و كار و يا هر كار ديگرى هم بشود ، باز همين منع را دارد و بيع خصوصيّتى ندارد ؛ بلكه بما هو فعل من الافعال المباشرى حرام است .\r\n2 - و گاهى نهى به ذات المسبّب به‌عنوان اينكه فعلى از افعال تسبيبى و توليدى ما است و مقدور مع الواسطه است و تعلّق مىگيرد با قطع‌نظر از مسبب بودن از يك سببى و تأثير گذاشتن سببى در آن ، بلكه به عنوان كارى از كارهاى اختيارى منع شده است . مثلا مالكيّت كافر نسبت به عبد مسلمان يا نسبت به مصحف و تمليك اين‌ها به كافر حرام است ، خواه از طريق بيع باشد يا هبه يا صلح و غيره .\r\n3 - و گاهى ذات سبب يا مسبّب متعلّق نهى نيست ، ولى تسبّب به اين سبب يعنى خصوص فلان سبب را وسيله قرار دادن براى رسيدن به فلان مسبّب تحريم شده است .\r\n\r\n","description":"","footnote":"","page_name":" 125 ","page_number":133},
  {"content":"\r\n\r\nمثلا اصل بيع به‌عنوان سببى از اسباب ، حرام نيست بلكه « احلّ اللّه البيع » ، و تمليك زياده ( صد و ده من در برابر صد من ) به‌عنوان مسبّبى از مسبّبات حرام نيست ، ولى از راه بيع و قرض به اين تمليك زياده برسيم ، حرام است . زيرا بيع يا قرض ربوى است و گرنه از راه هبه و مصالحه و غيره تمليك زياده مانعى ندارد . حال نهى از معامله دالّ بر فساد و بطلان معامله نيست چه به ذات سبب بار شود و چه به ذات مسبّب و چه به تسبّب به اين سبب براى نيل به آن مسبّب ؛ در هر سه صورت نهى مقتضى فساد نيست و دليل عدم اقتضاء و عدم ملازمه همان است كه قبل از بيان اين اقسام آورديم .\r\nقوله : و انّما : در معاملات قانونا نهى دالّ بر فساد نيست ؛ ولى يك مورد استثناء شده است و آن اينكه مولى از تصرّف در ثمن يا مثمن در معاملهء خاصّى ( مثلا بيع ربوى ) يا در معاملهء اموال مخصوصى ( مثلا خمر و خنزير و كلب و عذره و جاريهء مغنيّة ) نهى كند و بفرمايد : « ثمن العذرة . . . » « ثمن الكلب سحت » « ثمن الجارية المغنّية سحت » و . . . يعنى ثمن اين‌ها باطل است و نبايد در آن تصرّف كرد . چنين نهيى حتما دالّ بر فساد و كاشف از بطلان معامله است و منحصرا به اين دليل فرموده كه « لا تأكل و لا تتصرّف » ، زيرا اگر معاملهء كذائى صحيح بود ، به حكم « النّاس مسلطون على اموالهم » مشترى بايد بتواند در مثمن تصرّف كند و فروشنده نيز بتواند در ثمن تصرّف كند . پس منع از تصرّف در ثمن يا مثمن در مواردى هيچ راهى ندارد مگر راه فساد و بطلان معامله و در اين موارد لازمهء نهى ، فساد و بطلان معامله است .\r\nقوله : نعم : اگرچه گفتيم كه نهى در عبادات دالّ بر فساد است و نهى در معاملات مستلزم بطلان نيست ، ولى در اين فراز يك فرق كلّى ميان اين دو باب مىگذاريم و آن اينكه معمولا امر و نهى مولى در باب عبادات يك امر و نهى مولوى تعبّدى است و قطعا امر دالّ بر وجوب يا استجاب و نهى دالّ بر تحريم يا كراهت است . ولى بعيد نيست كه در معاملات امر و نهى مولى يك امر و نهى مولوى و شرعى و تعبّدى كه موافقت آن موجب استحقاق مثوبت و مخالفت با آن سبب استحقاق عقوبت شود ، نباشد . بلكه اگر از معامله‌اى نهى مىكند و مثلا مىگويد . « لا تبع ما ليس عندك » ارشاد به فساد و بطلان است . يعنى بى خود\r\n\r\n","description":"","footnote":"","page_name":" 126 ","page_number":134},
  {"content":"\r\n\r\nزحمت نكش و نسبت به مالى كه نزد تو و در اختيار تو نيست اجراء صيغه نكن كه اين معامله منعقد نمىشود . نه اينكه اگر اجراى صيغه كردى فرداى قيامت عقاب مىشوى ، اجراى صيغه كه عقاب ندارد . كما اينكه اگر به معامله‌اى امر هم مىكند و مثلا مىگويد : « بع تلك المال » باز منظور امر مولوى نيست كه واجب يا مستحب شرعى باشد . بلكه منظور امرار شادى است . يعنى اين معامله صحيح است و فروش جايز است ( نظير امر عقب حظر يا توهّم حظر ) آنگاه اگر اين مطلب ثابت شد كه نواهى مولى در معاملات نوعا ارشاد به فساد و بطلان دارد ، خواهيم گفت كه چنين نهيى دالّ بر فساد است و جز اين معنايى ندارد ، ولى از بحث خارج است . زيرا كه بحث ما در نهى مولوى و تحريمى است و از راه حرمت مىخواهيم به فساد برسيم و بالملازمه آن را ثابت كنيم .\r\nقوله : و لكن : اين فراز استدراك از قوله نعم . . . است حمل نواهى مولى در معاملات بر ارشادى بودن كليّت ندارد ، زيرا بحث ما در دلالت نهى بر فساد ، در معاملات به معناى اعمّ كلمه است ، يعنى مطلق توصليّات مد نظر است و هرآنچه غير عبادت است و قابليّت اتّصاف به صحّت و فساد را دارد . مطلب مذكور در نعم . . . تنها در معاملات بالمعنى الاخصّ يعنى عقود و ايقاعات قابل قبول است و در ساير توصليّات از قبيل : تطهير ثوب و بدن و تحصيل ساتر و . . . قابل قبول نيست ، زيرا در اين بخش از تعبّديات امر و نهى مولوى است نه ارشادى . لذا مطلب مذكور قانونى نشد و با مدّعاى ما مساوى نيست بلكه اخصّ است .\r\nپس چه كنيم ؟ وظيفه ما اعتماد به قرائن خاصّه است كه در هر موردى اگر نهى از معامله وارد شد ، آيا قرينه بر ارشاديّت دارد يا خير ؟ اگر داشت به قرينه عمل مىشود و اگر نداشت و شك كرديم كه آيا ارشادى است يا مولوى بايد به مقتضاى « الاصل فى الاوامر و النواهى المولويّة » حمل بر نهى مولوى شود . يعنى بگوئيم كه اين نهى دالّ بر تحريم است . آنگاه بايد بحث كرد كه آيا بالملازمه دالّ بر فساد هست يا نه ؟ و ديديم كه نه لغتا و نه عرفا و نه عقلا ملازمه‌اى وجود ندارد .\r\nقوله : نعم ربّما يتوّهم : متوهّم مىگويد : ملازمه ميان دو چيز ممكن است ، عرفى ، عقلى و يا شرعى باشد . مثلا در شرع مقدّس ميان مسافرت و وجوب قصر نماز ملازمه وجود\r\n\r\n","description":"","footnote":"","page_name":" 127 ","page_number":135},
  {"content":"\r\n\r\nدارد ، ميان استطاعت و وجوب حج ملازمه وجود دارد و اصولا در كليّهء جمله‌هاى شرطيّه‌اى كه از زبان شارع مقدّس بيان شده كه جزاء آنها حكمى از احكام شرعيّه است همين ملازمه وجود دارد . مثل « اذا قصّرت افطرت » « 1 » « اذا خفى الاذان فقصّر » « 2 » و . . . كه ميان وجوب افطار روزه با وجوب قصر نماز ملازمه است . در ما نحن فيه ميان حرمت معامله و فساد آن ملازمهء شرعيّه وجود دارد و شرعا حرمت معامله مستلزم فساد آن است .\r\nملازمه شرعى يعنى ملازمه‌اى كه از خطاب شارع استفاده مىشود و خطابى كه اين ملازمه از آن مستفاد است ، اخبارى است كه مرحوم كلينى در كافى « 3 » و مرحوم شيخ صدوق در « من لا يحضره الفقيه » « 4 » نقل كرده‌اند كه دربارهء ازدواج عبد و مملوك بدون اذن مولى است . براى نمونه يكى از آنها را مطرح مىكنيم . زراره از امام باقر ( ع ) پرسيد : « مملوكى بدون اذن مولايش ازدواج كرده است » ( حكم اين نكاح چيست ؟ ) امام ( ع ) فرمود : « زمام امر اين تزويج به دست مولاى عبد است ؛ اگر خواست اجازه مىكند و اگر خواست ميان آن دو تفرقه مىاندازد . » ( عقد نكاح را ردّ مىكند . ) زراره مىگويد : عرض كردم : « حكم بن عتيبه و ابراهيم نخعى و پيروان آنان از اهل سنّت مىگويند كه در اين‌گونه موارد اصل نكاح فاسد و باطل است و اجازه بعدى مولى هم تأثيرى ندارد و موجب مشروعيت نكاح نمىشود . » امام ( ع ) فرمود : ( چرا اجازه مؤثر نباشد ؟ بلكه تأثير دارد ) زيرا اين مملوك خدا را معصيت نكرده تا نكاحش باطل باشد . او فقط مولايش را معصيت كرده است ، آن هم وقتى اجازه داد نكاح جائز و نافذ خواهد بود . » « 5 »\r\nكيفيّت استدلال : امام ( ع ) در مقام ردّ بعضى العامّة و اثبات صحّت اين نكاح فرمودند :\r\n« انّه لم يعص اللّه » يعنى نكاح به اين دليل صحيح است كه عبد معصيت خدا را كه مرتكب\r\n\r\n\r\n","description":"","footnote":"\r\n( 1 ) - وسائل الشيعة ، ج 7 ، ص 130 ، حديث اول ، باب 4 .\r\n( 2 ) - وسائل الشيعة ، ج 5 ، ص 507 - 505 ، باب 6 .\r\n( 3 ) - كافى ، ج 5 ، ص 478 ، حديث سوم .\r\n( 4 ) - من لا يحضره الفقيه ، ج 3 ، ص 350 ، حديث 4 ، باب طلاق العبد .\r\n( 5 ) - وسائل الشيعة ، ج 14 ، ص 523 ، حديث اوّل ، باب 24 من ابواب نكاح العبيد .\r\n","page_name":" 128 ","page_number":136},
  {"content":"\r\n\r\nنشده است . مفهوم كلام اين است كه « فان عصى اللّه ففيه اشكال او نكاحه فاسد » ، يعنى ميان معصيت خدا و بطلان نكاح ملازمه است . آنگاه چون جملهء مزبور در مقام تعليل است و العلّة تعمّم ، پس از اين جمله يك كبراى كلّى بدست مىآيد و آن اينكه همه جاميان حرمت و فساد ملازمه است ، آنگاه اين كبراى كلّى بر مصاديق خود منطبق مىشود . مثلا مىگوئيم كه بيع در وقت نداء تحريم شده و معصيت مولى است و هرجا حرمت و معصيتى باشد ، لازمه‌اش فساد و بطلان است و پس بيع مزبور باطل است . . .\r\nنتيجه : پس ما به بركت روايات يك ملازمه شرعى ميان حرمت و فساد درست كرديم و به بركت اين ملازمه مىگوئيم كه نهى دالّ بر فساد و بطلان آن است .\r\nقوله : و لا يخفى : مرحوم آخوند در جواب توهّم مزبور مىفرمايد : در حديث روى كلمهء عصيان خداوند تكيه شد و عصيان دو قسم است : 1 - عصيان تكليفى كه موجب استحقاق عقوبت است 2 - عصيان وضعى كه موجب بطلان و عدم امضاء معامله است و به عبارت ديگر حرمت گاهى تكليفى است و گاهى وضعى ( در مقابل حليّت كه گاهى تكليفى است ، مثل الماء حلال و گاهى وضعى است . مثل احلّ اللّه البيع كه عند المشهور حليّت وضعى مراد است . )\r\nدر مورد حديث ، مراد معصيت وضعى است . و انّه يعص الله اى انّه لم يفعل فعلا لم يمضه الله و لم يشرّعه ، يعنى كارى كه مورد رضاى شارع نباشد انجام نداده ، او نكاح كرده و نكاح از امورى نيست كه مورد امضاى شارع نباشد تا حكم به بطلانش شود و بىاثر باشد .\r\n( زيرا در معاملات بايد امضاى شارع باشد و اگرنه اثر ندارد . ) پس اگر كارى كرده بود كه مورد امضاى شارع نبود ، حتما فاسد و باطل بود و اين مطلب قابل انكار نيست . ولى خارج از بحث ما است . زيرا مفروض كلام در حرمت و معصيت تكليفى است و مىخواهيم از اين راه كشف از فساد و بطلان بكنيم و حديث مذكور براى اين فرض ، سودمند نيست .\r\nقوله : و لا بأس : گويا كسى مىگويد كه اطلاق معصيت و حرمت ، بر معصيت وضعى خلاف ظاهر است و اين كلمات ظهور در معصيت تكليفى و عقاب و مؤاخذه دارند . شما از كجا مىگوييد كه مراد از معصيت در حديث ، معصيت وضعى است ؟ مرحوم\r\n\r\n","description":"","footnote":"","page_name":" 129 ","page_number":137},
  {"content":"\r\n\r\nآخوند ( ره ) يك شاهد مىآورند ( البته مرحوم مشكينى در حاشيه شواهد متعدّدى آورده‌اند . ) و آن اينكه : واژه عصيان در حديث دو بار تكرار شده است : 1 - به صورت منفى « انّه لم يعص اللّه » 2 - به صورت مثبت : « و انّما عصى سيّده » يقينا به لحاظ وحدت سياق ، مراد از عصيان در هر دو فراز ، يك معنى است و چون در دوّمى عصيان وضعى مراد است پس در اوّلى هم همين مراد است . بيان مطلب به اين صورت است : عبدى كه بدون اذن مولايش نكاح مىكند گاهى همراه با منع و نهى سابق است ، يعنى پيشاپيش مولى به او گفته است كه حق ندارى زن بگيرى و او مخالفت كرده است و گاهى منع سابق در بين نبوده و مجرّد عدم اذن سابق است . حديث مزبور به اطلاقش هر دو فرض را مىگيرد و بلكه ظهور در فرض دوم دارد ، زيرا سؤال از اين بود كه « مملوك تزوّج به غير اذن سيّده » و نگفت كه « تزوّج مع نهى سيّده . » وقتى مراد اين شد مىگوئيم كه معصيت مولى يك معصيت حقيقى كه به دنبالش استحقاق مؤاخذه و مذمت باشد نيست زيرا كه معصيت كذايى فرع بر وجود نهى است كه على الفرض چنين نهيى نيست و وقتى معصيت تكليفى نشد ، قطعا معصيت وضعى مراد است . يعنى بدون جلب رضايت مولى اقدام كرده و كار او از اوّل مورد امضاى مولى نبود . ( و چون مولى حالات مختلفى دارد ، ممكن است بعدا ترحّم كند و احساسات و عواطف ، او را وادار به امضاء نمايند . ) وقتى در اين فقره كلمهء عصيان به معناى عدم امضاء بود ، پس در فقرهء محلّ استشهاد متوهّم نيز واژهء عصيان به همين معنا است . در نتيجه حديث خارج از بحث ما است .\r\nقوله : و بالجملة : اين فراز حاصل مطلب قبل نيست ، بلكه مطلب ديگرى است . در جواب قبلى مرحوم آخوند مدّعى شد كه به قرينه « فقرهء دوّم » در فقرهء اوّل هم كلمهء عصيان ظهور در عصيان وضعى دارد . . . ولى در اين جواب مىفرمايد : اگر تنزّل كرده و ظهور مذكور را منكر شويم ، ولى ظهور در معصيت تكليفى را هم قبول نداريم . زيرا در كلام ، ما يصلح للقرينّيه وجود دارد و سبب اجمال كلام مىشود و دو احتمال در عبارت لم يعص اللّه مىآيد كه طبق يك احتمال حديث مربوط به ما و طبق احتمال ديگر اجنبى است . « و اذا جاء الاحتمال بطل الاستدلال » .\r\n\r\n","description":"","footnote":"","page_name":" 130 ","page_number":138},
  {"content":"\r\n\r\nقوله و هكذا : روايات ديگرى هم كه در رابطه با نكاح عبيد و اماء وارد شده همين محاسبه را دارد كه روايت زراره داشت و نيازى به محاسبهء جداگانه ندارد . « 1 »\r\nتذنيب : به عقيدهء ما نهى در عبادات كاشف از فساد و بطلان عبادت است و در معاملات كاشف از فساد و بطلان نيست ، ولى دالّ بر صحت و ترتّب اثر هم نيست ، بلكه تنها حرمت تكليفى را دلالت مىكند . ولى در مقابل ابو حنيفه و شاگردش محمد بن حسن شيبانى از عامّه « 2 » و فخر المحقّقين فرزند علّامه از خاصّه « 3 » گفته‌اند كه نهى مولى تكليفا دالّ بر حرمت است ، ولى وضعا نه تنها دالّ بر فساد و بطلان نيست بلكه مطلقا ( در عبادت و معامله ) دالّ بر صحت است . دليل اين‌ها اين است كه نهى مثل امر تكليف است و تكليف بايد به امر مقدور تعلّق گيرد و قدرت مساوق با صحّت و امكان تحقّق شىء در خارج است ، زيرا اگر عبادت يا معامله در واقع فاسد و باطل باشد و قابل تصحيح نباشد ، نهى از آن تكليف بما لا يطاق و عبث است . پس حتما متعلّق نهى ، صحيح است و اگر عبادت باشد اعاده ندارد و اگر معامله باشد اثر برآن مترتّب است ، و لو حرام و موجب عقاب باشد .\r\nقوله : و التحقيق : مرحوم آخوند در جواب تذنيب مذكور تحقيقى دارند و نهى از معامله را جدا و نهى از عبادت را جداگانه محاسبه مىكنند : اما نهى از معاملات : همان‌طورىكه قبلا گفتيم ، نهى از معامله سه قسم داشت : 1 - از ذات سبب 2 - از مسبّب 3 - از تسبيب يا تسبّب ، حال مىفرمايد : اگر نهى به مسبّب بار شود مثل نهى از تمليك مصحف به كافر ، يا به تسبيب بار شود مثل نهى از سبب قرار دادن بيع حصات براى رسيدن به ملكيّت ، يا نهى از تسبّب بيع ربوى براى تمليك زياده ، در اين دو قسم حق با ابو حنيفه و فخر الدين است و نهى كذائى كاشف از صحّت است . دليل همان دليلى است كه آنها گفتند يعنى نهى تكليف است و بايد به امر مقدور بار شود و اگر مسبّب كذا يا تسبيب كذايى باطل و فاسد بود و اثرى برآن بار نمىشد ، نهى از آن لغو بود و تكليف به غير مقدور بود . و اگر نهى به ذات سبب بار شود مثل نهى از بيع در وقت نداء اينجا نهى صحيح و مقدور است و لو كاشف از\r\n\r\n\r\n","description":"","footnote":"\r\n( 1 ) - وسائل الشيعة ، ج 14 ، ص 524 - 522 ، باب 23 و 24 من ابواب نكاح العبيد .\r\n( 2 ) - شرح تنقيح الفصول ، ص 173 .\r\n( 3 ) - به نقل شيخ اعظم در مطارح الانظار ، ص 166 .\r\n","page_name":" 131 ","page_number":139},
  {"content":"\r\n\r\nصحّت بيع نباشد ، زيرا در اين فرض كارى به سببيت و تأثير نداريم و بيع به‌عنوان فعلى از افعال مباشرى مطرح است كه آن هم مقدور است و نهى به او تعلّق مىگيرد . البته همان‌طورىكه نهى كاشف از صحّت نيست ، كاشف از فساد هم نيست . قبلا گفتيم كه نهى در معاملات منافاتى با صحّت معامله ندارد ، ولى اينكه حتما دالّ بر صحّت باشد . اين‌گونه نيست . پس تنها بر حرمت تكليفى چنين بيعى دلالت دارد و كارى به حكم وضعى آن ندارد .\r\nو اما نهى از عبادات : عبادات را دو بخش كرديم : 1 - عبادت ذاتى 2 - عبادت جعلى و اعتبارى كه هركدام را جداگانه شرح مىدهيم : اما بخش اوّل : عبادت ذاتى ( مثل سجده براى خداوند كه ذاتا عبادت خدا است و عباديّت ، ذاتى و عين ذات سجده است و وابسته به قصد قربت نيست ، بلكه حتّى اگر مبغوض هم باشد باز عبادت است ) مطلقا مقدور است ، چه متعلّق امر باشد و سجده واجب يا مندوب باشد ؛ چه متعلّق امر و نهى نباشد ، و چه متعلّق نهى باشد . در فرض منهى بودن هم چه صحيح باشد و چه فاسد و باطل باشد ، در اين بخش ، نهى از عبادت كاشف از صحّت آن نيست و با فساد هم مىسازد و تكليف به غير مقدور هم نمىشود ( نه تنها كاشف از صحّت نيست : بلكه به حكم ملازمهء عقليّه‌اى كه در مقام اوّل سابقا ذكر كرديم ، اقتضاى فساد و بطلان دارد . ) پس در اين قسمت ادّعاى ابو حنيفه و ديگران را نمىپذيريم .\r\nبخش دوّم : عباداتى كه عباديّت و پرستش ذاتى آنها نيست ، بلكه مشروط به قصد قربت است و قصد قربت هم فرع بر وجود امر است . مثل نماز و روزه و حجّ و . . . در اينجا چهار فرض متصوّر است :\r\n1 - فقط مأمور به باشد : چنين عبادتى قطعا صحيح و مقرّب و مقدور است و هيچ محذورى ندارد .\r\n2 - نه مأمور به باشد نه منهى عنه : چنين عملى و لو مقدور است ، ولى عبادت نيست بلكه اگر ملاك امر محرز شود به قصد ملاك مىآوريم و باز عبادت مىشود و اگر ملاك هم محرز نبود از بحث خارج است .\r\n3 - هم مأمور به و هم منهى عنه : در اين فرض ، عبادت مقدور است ، زيرا امر دارد و به\r\n\r\n","description":"","footnote":"","page_name":" 132 ","page_number":140},
  {"content":"\r\n\r\nقصد قربت اتيان مىشود و كمبودى ندارد . در كنارش نهى هم هست كه موجب عقوبت است ، ولى اين احتمال باطل است زيرا مستلزم اجتماع امر و نهى در شيئى واحد به‌عنوان واحد است كه بالاجماع محال است .\r\n4 - فقط منهى عنه باشد : اينجا است كه عبادت مذكور اصلا مقدور ما نيست . زيرا امرى ندارد تا قصد قربت شود و عبادت شود و نيز ملاك امر را هم ندارد و وقتى اصلا مقدور نباشد ، وجهى براى حكم به صحت هم نيست و اصلا چنين نهيى كاشف از صحّت نيست .\r\n( بلكه به حكم برهان مقتضى فساد است . )\r\nقوله : و قد عرفت : گويا كسى مىگويد : اگر چنين عبادتى مقدور ما نيست پس چرا متعلّق نهى واقع شده است ؟ مگر نه اينست كه نهى بايد به امر مقدور باشد . مرحوم آخوند در جواب مىفرمايد كه سابقا عبادت را در اين قسم معنى كرديم و گفتيم : منظور عبادت فعلى نيست ، بلكه مراد عبادت شأنى و تعليقى است . بدين معنى كه اگر امرى بدان بار مىشد ، امر عبادى بود و بدون قصد قربت ساقط نمىشد و گرنه فعلا امرى ندارد و عبادت نيست تا تكليف به غير مقدور باشد ، فعلا فقط حرام به حرمت ذاتى است و لا غير .\r\nقوله : فافهم : شايد اشاره باشد به اينكه اطلاق عبادت بر عبادت تعليقى خلاف ظاهر است . زيرا كلمهء عبادت ظهور در عبادت فعلى دارد نه شأنى . ولى جوابش اين است كه چاره‌اى از اين ارتكاب خلاف ظاهر نداريم و جز اين براى نهى از عبادت در قسم دوّم ، معناى درستى نيست .\r\nپايان باب نواهى\r\n\r\n","description":"","footnote":"","page_name":" 133 ","page_number":141},
  {"content":"\r\n\r\n\r\nمقصد سوم باب مفاهيم\r\nمقصد اوّل از مقاصد كفاية الاصول دربارهء اوامر بود ، مقصد دوّم پيرامون نواهى بود . و مقصد سوّم دربارهء مفاهيم است ،\r\n\r\nقبل از هر سخنى مقدّمه‌اى را مىآوريم كه مشتمل بر چند نكته است :\r\nنكته اوّل و اصلىترين نكته در مورد تعريف مفهوم است : مرحوم آخوند تحليلى از مفهوم مىكنند و سپس تعريف خودشان را عرضه مىكنند : بطور كلّى كلمهء مفهوم آن‌گونه كه از موارد اطلاق و استعمال آن برمىآيد ( مثلا در عرف عام و اهل لسان در مقام مكالمه و مذاكره و منازعه و اقرارات و وصايا و . . . فراوان گفته مىشود كه مفهوم كلام شما چنين و چنان است . يا در اصطلاح اصول و فقه فراوان مىگويند كه مفهوم جملهء شرطيه كذا ، مفهوم وصف كذا و . . ) عبارتست از حكمى كه گاهى انشائى است اگر از جملهء انشائيّه استفاده شود ( مثلا مولى فرمود : « اذا سافرت فقصر » مفهومش آن است كه و اذا لم تسافر فلا تقصر يا فلا يجب القصر و حرمت قصر يا عدم وجوب آن در فرض عدم مسافرت يك حكم انشائى است ) و گاهى اخبارى است ، اگر از جملهء خبريّه فهميده شود . ( مثلا مىگويد : اگر تو مرا اكرام كنى ، من نيز تو را گرامى خواهم داشت ، مفهومش آن است كه پس اگر تو مرا اكرام نكنى ، من تو را گرامى نخواهم داشت ، و عدم اكرام من يك حكم اخبارى است . ) اين حكم انشائى يا اخبارى تابع خصوصيتى است كه در معناى جمله وجود دارد و اين معنى با همان خصوصيّت از كلام اراده شده است و به خاطر دارا بودن اين ويژگى آن مفهوم را دارد و اين ويژگى مستتبع و مستلزم آن مفهوم است و در واقع مفهوم داراى فرع بر وجود اين\r\n\r\n","description":"","footnote":"","page_name":" 134 ","page_number":142},
  {"content":"\r\n\r\nويژگى است . ( آن ويژگى عبارتست از انحصار ، يعنى اگر ثابت شد كه شرط يا وصفى كه در جملهء شرطيّه و وصفيّه ذكر شده يك شرط منحصر و علّت منحصرهء حكم و جزاء است ، به دنبال آن قطعا مفهوم خواهد داشت . زيرا تا اين شرط يا وصف منحصر باشد و در حقيقت تا علّت تامّهء حكم باشد ، معلول و حكم هم هست و همين‌كه علّت تامّه نبود ، حكم و معلول هم نابود خواهد بود . و معناى مفهوم داشتن همين است كه در آينده به تفصيل خواهد آمد . ) حال اين خصوصيّت از چه راهى براى معناى جمله ثابت مىشود ؟ راههاى مختلفى دارد : 1 - از راه تبادر و وضع 2 - از راه انصراف 3 - از راه مقدّمات حكمت كه همهء اين‌ها مبسوطا خواهد آمد البته راههايى كه نتيجه عام و كلّى بدهيد اين‌ها است و گرنه در موارد گوناگونى ممكن است از راه قرينهء خاصه مفهوم داشتن ثابت شود ولى ضابطه و قانونى نيست و از بحث اصولى خارج است\r\nقوله : وافقه : مفهوم دو شعبه دارد : 1 - مفهوم موافقت 2 - مفهوم مخالفت . مفهوم موافقت آن است كه حكم مستفاد و از مفهوم كلام با حكم مستفاد از منطوق كلام از حيث ايجاب و سلب موافق باشند . يعنى هر دو ايجابى يا هر دو سلبى باشند ، مثل « اكرم خادم العالم » كه به طريق اولى بر وجوب اكرام خود عالم دلالت دارد و هر دو ايجابىاند ، و مثل « و لا تقل لهما اف » كه به طريق اولى دلالت دارد بر اينكه « و لا تضربهما و لا تشتمهما و . . . » و هر دو سلبىاند .\r\nمفهوم مخالف آن است كه حكمى كه از مفهوم كلام مستفاد است ، بر خلاف حكم منطوق است . يعنى اگر منطوق سلبى بود مفهوم ايجابى است . مثل « ان لم تؤمن لن تدخل الجنّة ابدا » كه مفهومش اين است : « فاذا آمنت تدخل الجنة . » اگر منطوق ايجابى بود ، مفهوم سلبى است . مثل « إن جاءك زيد فاكرمه » . مفهومش اين است كه « فان لم يجئك زيد فلا يجب اكرامه » و اين قضيّهء دوّم يا مفهومى لازمهء آن قضيّهء اوّل يا ملفوظى و منطوقى است كه به واسطه دلالت بر خصوصيت فوق الذكر ، مستلزم اين مفهوم است . ( ضمنا خود قضيّه ان لم يجئك . . . به‌عنوان يك شرطيّهء متّصله . قضيّه سالبه نيست ، بلكه موجبه است . زيرا در آن حكم به تلازم مقدّم و تالى يعنى « عدم مجىء زيد و عدم وجوب اكرام » شده است . ولى هريك\r\n\r\n","description":"","footnote":"","page_name":" 135 ","page_number":143},
  {"content":"\r\n\r\nاز دو جزء آن يعنى شرط و جزاء سالبه هستند و در منطق ملاك ايجاب و سلب در شرطيّه متّصله حكم به تلازم يا سلب تلازم است و فرقى ندارد كه طرفين هر دو مثبت يا هر دو منفى يا مختلفين باشد مثل « اذا بلغ الماء قدر كرّ لم ينجّسه شىء » مفهومش اين است كه : « فاذا لم يبلغ الماء قدر كرّ يتنجّس بالملاقات . » )\r\nقوله : فصحّ : به دنبال تحليلى كه از مفهوم داشتيم مىگوئيم : سه نوع تعريف براى مفهوم شده است :\r\n1 - تعريف ما : « المفهوم حكم غير مذكور » يعنى مفهوم عبارتست از حكمى ( انشائى يا اخبارى ) كه در كلام و جمله ذكر نشده است و ( لازمه معناى كلام است نه معناى مطابقى و تضمّنى ) چه موضوعش در كلام ذكر شده باشد و چه ذكر نشده باشد . جايى كه موضوع ذكر شده مثل « إن جاءك زيد فاكرمه » در اينجا مفهوم « عدم وجوب اكرام زيد برفرض عدم مجىء » است و موضوع كه زيد باشد ، در كلام ذكر شده است ولى حكم كه عدم وجوب اكرام باشد ، ذكر نشده بلكه مخالف آن يعنى وجوب اكرام ذكر شده است . البته بنا بر اينكه زيد موضوع باشد و فرض مجىء از حالات موضوع باشد . و گرنه اگر زيد با فرض مجىء موضوع بود ، در جانب مفهوم هم موضوع كه زيد در فرض عدم مجىء باشد ذكر نشده است و حالتى كه موضوع ذكر نشده باشد مثل « فى السائمة زكات يا اطعم الفقراء » كه مفهومش اين است كه پس معلوفه زكات ندارد . پس اغنياء اطعام ندارند و . . . ( در مقابل منطوق كه حكم مذكور است )\r\n2 - تعريف حاجبى « 1 » : « المفهوم ما دالّ عليه اللفظ لا فى محلّ النطق » در مقابل منطوق كه در آنجا « ما دل عليه اللفظ فى محلّ النطق » بود و در اصول فقه مرحوم مظفّر بيان شد . « 2 » عضدى در تفسير تعريف حاجبى گفته است : منظور ايشان از تعريف مذكور اين است كه المفهوم حكم لغير مذكور « 3 » يعنى مفهوم عبارتست از حكمى كه موضوع آن در كلام ذكر نشده است . ( در برابر منطوق كه حكم موضوع مذكور است . ) مثل پنج روز روزه واجب\r\n\r\n\r\n","description":"","footnote":"\r\n( 1 ) - شرح المختصر ، ص 306 .\r\n( 2 ) - اصول فقه ، ج 1 ، اوّل بحث مفاهيم .\r\n( 3 ) - شرح المختصر ، ص 306 .\r\n","page_name":" 136 ","page_number":144},
  {"content":"\r\n\r\nاست كه مفهوم يعنى كمتر يا بيشتر از آن در كلام ذكر نشده است .\r\nبه اين تعريف از حيث طرد و عكس اشكالاتى شده است . « 1 » كه نمونه‌هايى از اين اشكالات را مىآوريم . اما از حيث عكس يا جامع افراد بودن : اين تعريف جملهء « و عدم وجوب اكرام برفرض عدم مجىء » ، حكم موضوعى است كه مذكور است نه غير مذكور همچنين جملهء « اتموا الصيام الى الليل » را نيز شامل نيست ، چون موضوع عدم وجوب امساك در شب كه خود ليل باشد ذكر شده است .\r\nو از حيث مانع افراد بودن : در جملهء « فاسئل القرية » كلمهء اسأل حكم است و موضوعش كه اهل باشد ، ذكر نشده است . پس بايد اين هم از مفاهيم باشد ، در حالى كه احدى به اين مطلب تفوّه نكرده است . و آن را از باب مجاز در حذف دانسته‌اند . ديگران به اين نقضها جواب داده‌اند و مفصل بحث شده است « 2 » ولى مرحوم آخوند مىفرمايد : ما كرارا گفته‌ايم كه اين تعاريف ، لفظى و شرح الاسمى است ، نه ماهوى و حقيقى و حدّى و رسمى و در تعاريف لفظى جاى اين انتقادات نيست . و چه‌بهتر كه از اين بحثهاى بىحاصل بگذريم .\r\nقوله : و قد انقدح : اشاره به تفسير حاجبى است كه قبلا اشاره كرديم و جداى از تفسير عضدى نبود و همان نقض و ابرامها را دارد و باز به عهده گرفتن حلّ اين مطالب مهم نيست .\r\nقوله : كما لا يهمّنا : نكته دوّم : در هر جمله‌اى دالّ و مدلول و دلالتى وجود دارد كه دالّ خود لفظ و جمله است و مدلول معناى كلام است و دلالت رابطهء ميان لفظ و معنى است كه بخاطر دلالت ، اين لفظ كاشف از آن معنى است .\r\nحال وصف مفهوم داشتن مربوط به كداميك از سه امر مذكور است ؟ قطعا وصف لفظ كه نيست . ما دو قسم لفظ نداريم كه يكى منطوقى و ديگرى مفهومى باشد ، لفظ لفظ است و بدان تلفّظ مىشود . ولى بعض القدماء مثل حاجبى و عضدى « 3 » گفته‌اند كه مفهوم ، وصف دلالت است و دليل آنها اين است كه دلالت يا منطوقى است يا مفهومى و اين‌ها را به\r\n\r\n\r\n","description":"","footnote":"\r\n( 1 ) - مطارح الانظار ، ص 167 .\r\n( 2 ) - قوانين الاصول ، ج 1 ، ص 167 .\r\n( 3 ) - شرح المختصر ، ص 306 .\r\n","page_name":" 137 ","page_number":145},
  {"content":"\r\n\r\nدلالت اسناد مىدهيم .\r\nولى مرحوم آخوند به پيروى از شيخ اعظم در تقريرات « 1 » مىفرمايند : مفهوم وصف مدلول است و اگر احيانا ( مثل مقام تقسيم ) به دلالت اسناد داده مىشود از باب وصف به حال متعلّق است و اسناد مجازى است . ( نظير دلالت مطابقى و تضمّنى و التزامى كه حقيقتا اين‌ها وصف مدلول مىباشند ولى به دلالت مستند شده‌اند . ) ضمن اينكه از نقطه نظر اصولى اين‌گونه بحثها مهمّ نيست چرا كه هيچ ثمره عملى و فقهى برآن مترتب نيست .\r\nقوله : و قد انقدح : نكتهء سوّم : تبيين محلّ نزاع : همان گونه كه در نكتهء اوّل بازگو كرديم .\r\nمفهوم داشتن در گرو دلالت جمله بر خصوصيت حصر و علّت منحصره بودن است كه با توسّط وضع و يا به حكم انصراف و يا مقدّمات حكمت بر اين خصوصيّت دلالت مىكند .\r\n( و مبسوطا خواهد آمد ) پس در واقع بحث ما در باب مفاهيم در اين است كه آيا جملهء شرطيه بر خصوصيّت مذكور يعنى علّت منحصره بودن شرط براى جزاء دلالت دارد يا نه ؟\r\nآيا جملهء وصفيّه بر اين امر دلالت دارد كه وصف مذكور ، وصف منحصر است و حكم و دائر مدار او است يا نه ؟ و هكذا جمله‌هاى حصريّه و غائيّه و . . . ( كه خواهد آمد ) اگر دلالت بر خصوصيّت مزبور مسلّم شد به دنبال آن مفهوم داشتن هم مسلّم مىشود زيرا پرواضح است كه تا علّت منحصره باشد حكم نيز كه معلول او است خواهد بود ، و همين‌كه علّت منحصره منتفى شد معلول هم منتفى خواهد شد و بقاء معلول بدون علّت محال است .\r\n( اگر مفهوم داشتن محرز شد ، به دنبال آن حجيّت مفهوم نيز مسلّم مىشود . زيرا كلام ظهور در مفهوم پيدا مىكند و ظهور به حكم بناء قطعى عقلائى ارزشمند و لازم الاتّباع است .\r\nحال اگر در برخى تعابير « 2 » سخن از حجيّت مفهوم شرط مطرح شده و گفته‌اند كه آيا مفهوم شرط مثلا حجّت است يا نه ؟ تعبير دقيقى نيست زيرا نزاع كبروى در ميان نيست و اگر مفهوم ثابت شد ، حجيّت قطعى است ، آرى نزاع در صغرى است كه سؤال مىشود آيا مفهوم دارد تا حجّت باشد يا ندارد ؟ اين هم در گرو دلالت بر خصوصيّت است . پس مركز ثقل بحث همين دلالت بر خصوصيّت است . )\r\n\r\n\r\n","description":"","footnote":"\r\n( 1 ) - مطارح الانظار ، ص 168 - 167 .\r\n( 2 ) - قوانين الاصول ، ج 1 ، ص 171 .\r\n","page_name":" 138 ","page_number":146},
  {"content":"\r\n\r\n\r\nفصل اوّل جملهء شرطيّه\r\nپس از فراق از مقدمهء مزبور و آشنايى با تعريف مفهوم و تبيين محلّ نزاع ، مباحث اصلى اين مقصد را شروع مىكنيم و آن را در پنج فصل قرار مىدهيم : فصل اوّل از فصول اين مقصد ، دربارهء جملهء شرطيّه است : قدر مسلم اين است كه : جمله شرطيّه بر ثبوت جزاء نزد ثبوت شرط دلالت دارد و اين معناى مطابقى كلام است و از تعليق جزاء بر شرط همين معنى متبادر است . فى المثل « إن جاءك زيد فاكرمه » مفادش اين است كه : اگر مجىء زيد ثابت و محقّق شد ، به دنبال آن وجوب اكرام هم ثابت مىشود و اين وابسته به وجود آن است . پس اگر آن بود اين نيز نخواهد بود . ( حال آيا اين دلالت مربوط به ادوات شرط وفاء جزائيّه است يا مربوط به هيئت جملهء شرطيّه است ؟ خيلى مهم نيست ؟ ) چيزى كه فعلا مورد بحث مىباشد اين است كه جملهء شرطيّه همان گونه كه بر ثبوت جزاء برفرض ثبوت شرط دلالت مىكند ( منطوقى ) آيا بر انتفاء جزاء برفرض انتفاء شرط هم دلالت مىكند ( مفهومى ) يا نه ؟ معناى مفهوم داشتن اين است كه اگر اين شرط ( مجىء زيد ) نبود ، آن جزاء ( وجوب اكرام ) نيز مطلقا نخواهد بود ، يعنى بر جميع فرضها و تقديرهاى ديگر ( فرض عالم بودن ، احسان كردن ، راكب بودن ، سلام كردن و هر شرط ديگرى كه به جاى مجىء زيد فرض شود . ) اكرام زيد را واجب نيست . ( بگونه‌اى كه اگر خطابى رسيد مبنى بر اينكه « ان احسن اليك زيد فاكرمه » و بر اين فرض هم اكرام زيدا واجب كرد ، اين خطاب مخصّص عموم آن مفهوم باشد . ) معناى مفهوم نداشتن اين است كه جمله شرطيّه فقط فرض مجىء زيد را متعرّض است و وجوب اكرام را براى زيد در اين فرض ثابت مىكند و\r\n\r\n","description":"","footnote":"","page_name":" 139 ","page_number":147},
  {"content":"\r\n\r\nنسبت به ساير فروض و تقادير ساكت است و نفيا و اثباتا متعرّض نيست و حكم فرضهاى ديگر از اين جمله فهميده نمىشود و بايد از خارج و به دليل ديگر بدست آيد . درباره مفهوم داشتن جمله شرطيّه و دلالت آن بر انتفاء جزاء برفرض انتفاء شرط ميان اصوليّين اختلاف نظر وجود دارد :\r\n1 - مشهور قائل به مفهوم شرط مىباشند و مىگويند كه جمله شرطيّه بالملازمه بر مفهوم دلالت دارد .\r\n2 - گروهى منكر مفهوم شرط مىباشند .\r\n3 - عدّه‌اى هم طرفدار تفصيل مىباشند . ( كه خواهد آمد . )\r\nقوله : لا شبهة : قبل از هر سخنى بايد توجّه داشت كه ما منكر اين معنا نيستيم كه در موارد خاصّى ممكن است جمله شرطيّه به بركت قرائن خاصّ حالى يا مقالى دالّ بر مفهوم باشد و يا در موارد خاصّى به‌دليل خاص دالّ بر مفهوم نباشد . ما اصوليّين كارى به موارد خاصّه نداريم و پرواضح است كه در موارد ويژه تابع قرينهء خاصّه هستيم . كلام در اين است كه آيا جملهء شرطيه به صورت كلّى مفيد اين معنا مىباشد و مفهوم دارد يا ندارد ؟\r\nنتيجهء اين بحث كلّى در موارد شك روشن مىشود . يعنى اگر در مورد جمله‌اى شك كرديم و قرينه خاصّى بر هيچ طرف نبود ، به آن ضابطهء كلّى رجوع كنيم و وضع موارد مشكوك را روشن كنيم و قائل به مفهوم مىگويد كه اين‌ها هم مفهوم دارند و منكر مىگويد : اين‌ها مفهوم ندارند . پس يك بحث كلّى داريم و از راههاى كلّى ( وضع ، انصراف ، مقدّمات حكمت ) بايد اثبات شود و گرنه راههاى خاصّ و قرائن مخصوص از بحث ما خارج است و اين ضابطه در كلّ مسائل اصولى مطرح است .\r\nچهار مطلب براى اثبات مفهوم شرط :\r\nقوله : فلا بد : طرفداران مفهوم شرط بايد چهار مطلب را به ترتيب اثبات كنند تا مفهوم داشتن را استنتاج كنند :\r\n1 - لزوم و ملازمه : آنها بايد ثابت كنند كه اين جمله شرطيه يك شرطيّهء لزوميّهء است و ميان شرط و جزاء ملازمه وجود دارد ، ( عقلى يا عرفى يا شرعى يا عادى ) نه اينكه شرطيّه\r\n\r\n","description":"","footnote":"","page_name":" 140 ","page_number":148},
  {"content":"\r\n\r\nاتّفاقيّه باشد كه شرط و جزاء بطور تصادفى مقارنت پيدا كرده باشد اگر اين جمله اتّفاقيّه باشد ، هيچ دليلى ندارد كه با نبودن شرط جزاء هم نباشد . زيرا آن دو ربطى به هم ندارد و با نبود شرط هم ممكن است جزاء باشد .\r\n2 - ترتّب : بايد ثابت كنند كه ميان شرط و جزاء ترتّب و طوليّت است نه تلازم و عرضيّت ، زيرا اگر شرط و جزا متلازمان و معلولان لعلّة ثالثة باشند و در عرض هم باشند ، باز نبود شرط موجب نبودن مشروط و جزاء نمىشود . زيرا جزاء كه فرع برآن نيست تا با رفتن اصل فرع هم منتفى شود .\r\n3 - عليّت : بايد ثابت كنند كه ترتّب جزاء بر شرط از نوع ترتّب معلول بر علّت است ، نه از انواع ديگر . زيرا اگر در واقع شرط علّت جزاء نباشد ، بلكه شرط ديگر علّت جزاء باشد و شرط مذكور ملازم با شرط ديگر باشد ، باز دليلى ندارد كه با نبودن اين شرط آن جزاء هم نابود شود ، آنكه فرع بر اين نيست تا معدوم گردد .\r\n4 - انحصار : بايد ثابت كنند كه عليّت شرط براى جزاء هم از نوع عليّت منحصره است و يگانه علّت جزاء همين شرط است و علّت ديگرى ندارد تا بگويند : مادامىكه شرط باشد علّت منحصره هست و معلول هم خواهد بود و همين‌كه شرط و علّت منحصره نبود ، معلول هم نابود است . زيرا اگر علت منحصر به شرط مذكور نباشد ، بلكه شرط ديگرى هم بتواند جاى آن را بگيرد ( مثلا إن جاءك زيد فاكرمه ، و ان احسن اليك فاكرمه . . . ) باز شرطيّهء اوّلى مفهوم ندارد كه با نبود شرط « مجىء زيد » « وجوب اكرام » هم نابود شود . خير ممكن است وجوب اكرام در ضمن شرط احسان كردن هم باقى مىباشد . پس بايد انحصار هم ثابت شود ( از راه وضع يا انصراف يا مقدمات حكمت )\r\nمنكرين مفهوم شرط :\r\nقوله : و امّا القائل : امّا منكران مفهوم شرط در وسعت مىباشند و دست آنها باز و گشاده است . آنها در هريك از چهار امر مذكور مىتوانند مناقشه كنند و دلالت جملهء شرطيّه بر مفهوم را انكار كنند . در قدم اوّل مىتوانند در اصل لزوم و ملازمه تشكيك كنند و بگويند : از كجا معلوم كه اين قضيّهء ، قضيّه لزوميّه باشد ؟ شايد اتفاقيّه باشد و صرفا بر ثبوت جزاء نزد\r\n\r\n","description":"","footnote":"","page_name":" 141 ","page_number":149},
  {"content":"\r\n\r\nثبوت شرط آن هم به نحو اتّفاق و تصادف دلالت بكند كه هرگز كارى به نفى ندارد و دلالت نمىكند كه در صورت نبودن شرط جزاء هم نابود است . و در قدم دوّم مىتواند اصل ملازمه را بپذيرد ، ولى اصل ترتّب و طوليّت را زير سؤال ببرد و بگويد : شايد اين شرط و جزاء در عرض هم باشند و هيچ‌كدام مترتّب بر ديگرى نباشد ، آنگاه از كجا با نبود شرط ، جزاء هم منتفى مىشود ؟ در قدم سوّم مىتواند دو اصل قبل را تسليم كند و در اصل سوّم كه عليّت بود مناقشه كند و بگويد : از كجا معلوم كه شرط علّت واقعى جزاء باشد ؟ شايد در واقع قضيّهء به‌عكس باشد و شايد جزاء معلول شرط ديگرى باشد كه ملازم با اين شرط است و با تسامح به اين شرط مذكور در كلام مستند شده است . در قدم چهارم پس از تسليم هر سه اصل قبل مىتواند در اصل چهارم خدشه وارد كند و بگويد : از كجا معلوم كه شرط مذكور شرط منحصر باشد ؟ شايد شرط يا شرطهاى ديگرى هم وجود دارد كه جزاء و حكم در كنار آنها هم مىتواند موجود شود و در نتيجه با نبود اين شرط هم جزاء در كنار شرط ديگر محفوظ موجود باشد .\r\nقوله : و لكن : مرحوم آخوند مىفرمايد : انكار اصل اوّل ( ملازمه ) قطعا باطل است ، زيرا جمله شرطيّه با هيئت خاصّى كه دارد ، ظهور روشنى دارد در اينكه ميان شرط و جزاء نوعى ملازمه وجود دارد و قضيّهء ، قضيّهء لزوميّه است نه اتّفاقيّه ، و امّا انكار ساير اصول مجال واسعى دارد و منكر مفهوم مىتواند هريك از آنها را انكار كند و در نتيجه زير بار مفهوم داشتن نرود . ( و خود مرحوم آخوند به همين دليل منكر مفهوم شرط مىباشند . ) ادلهء اثبات شرط\r\nقوله : و دعوى : طرفداران مفهوم شرط براى اثبات چهار اصل مذكور كه نتيجهء آنها اثبات مفهوم شرط مىباشد و در حقيقت براى اثبات مفهوم شرط از پنج راه وارد شده‌اند :\r\nراه اوّل : تبادر : ادّعا كرده‌اند كه از ظاهر جملهء شرطيّه اين اصول يعنى لزوم و ترتب و عليت و انحصار به ذهن ما تبادر مىكند و تبادر علامت حقيقت بودن است . پس جمله شرطيّه براى دلالت بر خصوصيّت مزبور وضع شده است . ( علت منحصره بودن ) و بدنبال آن مفهوم داشتن حتمى است . ( البته تبادر دليل وجدانى است و ما بايد در ظاهر شرطيّه\r\n\r\n","description":"","footnote":"","page_name":" 142 ","page_number":150},
  {"content":"\r\n\r\nدقّت كنيم و ببينيم كه آيا وجدانا چنين تبادرى هست يا نه ؟ ) مرحوم آخوند به دو بيان اين دليل را ردّ مىكنند :\r\nبيان اوّل : همان‌طور كه جمله شرطيّه در ترتّب و طوليّت فراوان استعمال شده است ، در غير ترتّب هم خيلى استعمال شده و نيز همان‌طورىكه در عليّت شرط براى جزاء فراوان به كار رفته در غير آن‌هم ( مطلق لزوم و لو ترتّب و عليّتى نباشد ) زياد استعمال شده است ، و نيز همان گونه كه در شرط منحصر فراوان به كار رفته در شرط غير منحصر هم در عرفيّات و شرعيّات فراوان استعمال شده است . ( اذا بلت فتوضأ و اذا نمت فتوضّأ ، اذا خفى الاذان فقصّر و اذا خفيت الجدران فقصّر ، إن جاءك زيد فاكرمه و ان احسن اليك فاكرمه و . . . ) ضمنا چنين نيست كه استعمالش در شرط منحصر ، حقيقى و بدون كمك قرينه باشد و استعمال آن در غير منحصره ، مجازى و به كمك قرينه باشد تا بگوئيد : اوّلى حقيقت و دوّمى مجاز است وجدانا چنين نيست و در هر دو دسته از موارد استعمال ، قرينه‌اى به چشم نمىخورد و بطور مساوى در هر دو استعمال مىشود و هر دو از كلام اراده مىشوند . پس معلوم مىشود جمله شرطيه براى خصوص ترتّب علّى انحصارى وضع نشده است ، بلكه بر مطلق تلازم و ملازمه ميان شرط و جزاء دلالت دارد خواه طولى باشد يا نه ، خواه عليّتى باشد يا نه ، خواه انحصارى باشد يا خير . پس از اين راه دلالت جملهء شرطيّه بر خصوصيّت مذكور ثابت نشد و راه وضع و تبادر ابطال شد .\r\nقوله : و فى عدم الالزام : بيان دوّم : اگر متّهمى در محكمه و نزد قاضى جملهء شرطيّه‌اى را بر زبان جارى كند كه متضمّن اقرار به امرى از امور باشد و مفهومش اقرارى باشد يا مجادل در مقام احتجاج و مجادله سخنى بگويد كه مفهوم كلامش اعتراف به گفته خصم باشد ، چنانچه جملهء شرطيّه ظهور وضعى در مفهوم داشته باشد و اين معنى از آن متبادر باشد ، لازمه‌اش آن است كه حاكم شرع يا طرف بحث بتواند متّهم يا مجادل را محكوم كرده و او را ملزم به مقتضاى اقرارش كند و متقابلا انكار او و جواب دادن او به اينكه كلامش مفهوم ندارد و منظورش اين نبوده ، قابل قبول نباشد . در حالى كه عملا چنين نيست . يعنى در خارج قاضى چنين الزام و مؤاخذه‌اى نمىكند و متّهم در مقام دفاع مىتواند منكر مفهوم\r\n\r\n","description":"","footnote":"","page_name":" 143 ","page_number":151},
  {"content":"\r\n\r\nشود . و اين دليل آن است كه ظهور وضعى در ميان نيست .\r\nقوله : و امّا دعوى : راه دوّم از راههاى اثبات مفهوم براى جملهء شرطيّه راه انصراف است :\r\nسخن مدّعى انصراف اين است : ما نمىگوئيم كه جمله شرطيه ظهور در عليّت منحصره دارد و براى دلالت بر اين مطلب وضع شده است . بلكه مىگوئيم كه جمله شرطيّه براى مطلق علاقهء لزوميّه ميان شرط و جزاء وضع شده است و بر اصل لزوم و تلازم ( در مقابل اتّفاقيّه ) دلالت مىكند . و لكن علاقه لزوميّه افرادى دارد ( 1 - علاقه‌اى كه ميان متلازمين است كه ترتّبى ندارد . 2 - علاقهء لزوميّه‌اى كه ميان معلول و علّت غير منحصره است . 3 - لزومى كه ميان معلول و علّت منحصرهء آن وجود دارد . ) و جملهء شرطيّه عند الاطلاق حمل بر فرد ثالث مىشود و علاقه لزوميه عند الاطلاق انصراف به عليّت منحصره بودن دارد و منشأ انصراف آن است كه اين فرد از لزوم ، كاملترين فرد لزوم و مصداق اكمل آن است . و شديدترين نوع لزوم ، لزوم ميان علّت منحصره و معلولش است كه تا اين علّت آمد ، معلول هم مىآيد . وقتى انصراف ثابت شد ، مفهوم داشتن هم ثابت مىشود . زيرا تا زمانى كه علّت منحصره موجود باشد ، معلولش هم موجود است و همين‌كه علّت منحصره نبود معلول هم نخواهد بود .\r\nقوله : ففاسدة : مرحوم آخوند به دو بيان به اين طريق هم جواب داده‌اند :\r\nبيان اوّل يا اشكال كبروى : اكمل افراد بودن موجب انصراف مطلق به فرد مزبور نمىشود و اطلاق مطلق را باطل نمىكند . و گرنه لازم مىشود ما در سرتاسر فقه به هيچ مطلقى نتوانيم تمسّك كنيم و بايد باب استناد به اطلاقها را مسدود كنيم ، زيرا هر مطلقى در عالم فرد اكملى دارد و جا دارد كسى ادّعا كند كه اين مطلق انصراف به همان فرد اكمل دارد ( مثلا فرد اكمل انسان پيامبر خدا ( ص ) است . فردا اكمل عالم اعلم علماى عصر است ، فردا اكمل رقبه ، مؤمن و عادل و . . . است . ) هيچ فقيهى راضى نمىشود كه باب تمسّك به اطلاق بسته شود و گرنه در فقه معاملى گير مىكنيم و فقه جديد بايد تأسيس كنيم . پس صرف اكمل افراد بودن موجب انصراف نيست . آرى اگر انصراف ظهورى باشد كه از كثرت استعمال در اين فرد يا صنف و در نتيجه انس ذهن با اين فرد يا صنف و تبادر اين به ذهن\r\n\r\n","description":"","footnote":"","page_name":" 144 ","page_number":152},
  {"content":"\r\n\r\nسرچشمه مىگيرد ، ارزشمند است . ولى در ما نحن فيه چنين انصرافى نيست ، زيرا در جواب اوّل از دليل تبادر گفته شد كه جمله‌هاى شرطيه در مورد شرط غير منحصر و علّت غير منحصره هم فراوان استعمال شده است و مثالهايى آورديم و اينجا اضافه مىكنيم : « ان كنت جنبا فاغتسل » و ان مسست ميّتا فاغتسل و . . . پس انصراف مذكور صددرصد بدوى خواهد بود و ارزشى نخواهد داشت .\r\nبيان دوّم يا اشكال صغروى : اصولا ما اصل فرد اكمل بودن لزوم ميان علّت منحصره و معلولش را قبول نداريم . آنچه مسلّم است اين است كه ميان معلول و علّت بايد رابطه و پيوند خاصّى ( رابطه ضرورت بالقياس ) وجود داشته باشد و سنخيّتى باشد تا اين علّت كه آمد معلول هم بالضرورة بيايد و بيش از اين دليل نداريم و اين رابطهء ضرورى ميان معلول و علّت منحصره وجود دارد يعنى تا علّت موجود شد معلول هم موجود مىشود و از اين حيث كمبود ندارد . آرى در غير منحصره اين رابطهء ضرورى ميان معلول با علّت ديگر نيز وجود دارد و با وجود علّت ديگر هم معلول حتما موجود مىشود . ولى علّت ديگر داشتن باعث نمىشود كه رابطهء ضرورت معلول با علّت اوّل ضعيف‌تر و كم‌رنگ‌تر باشد و با علّت منحصره قوىتر و شديدتر و مؤكّدتر باشد . بلكه رابطهء ضرورت بطور مساوى در همهء اين‌ها هست . علاقهء لزوميّه در هر دو هست و در نتيجه لزوم موجود ميان علّت منحصره و معلولش فرد اكمل نيست تا موجب انصراف بشود يا نشود .\r\nقوله : ان قلت : راه سوّم و چهارم و پنجم استناد به اطلاق و مقدّمات حكمت است ولى هركدام به تقرير و بيانى . فعلا راه سوّم مطرح است و آن اينكه ما نيز مثل انصرافيّون قبول داريم كه جملهء شرطيّه بر اصل لزوم و علقهء لزوميّه دلالت مىكند و براى قدر جامع وضع شده است نه براى خصوص علاقهء لزوميّه ميان علّت منحصره با معلولش . ما مىگوئيم :\r\nادوات شرط ( ان وفاء ) يا هيئت جمله شرطيّه ( اختلافى است كه دلالت بر تعليق و لزوم مربوط به ادات شرط است يا مربوط به هيئت جملهء شرطيّه ) براى اصل تعليق جزاء بر شرط و وجود ملازمه ميان آن دو وضع شده است و اين علقهء لزومى دو فرد دارد : 1 - لزوم به نوع انحصار 2 - لزوم به نحو غير منحصره ، آنگاه از راه اطلاق و مقدّمات حكمت فرد اوّل\r\n\r\n","description":"","footnote":"","page_name":" 145 ","page_number":153},
  {"content":"\r\n\r\nرا نتيجه مىگيريم . يعنى مىگوئيم كه مولى در مقام بيان بود و امكان آوردن قرينه بر خلاف ظاهر بود ( مثلا مىتوانست بگويد : إن جاءك زيد او احسن اليك و . . . ) ولى چنين بيانى نياورد پس معلوم مىشود لزوم و ملازمه به نحو انحصارى است و شرط مذكور در كلام ( مثلا مجىء زيد ) شرط منحصر است و وقتى منحصره شد ، مفهوم‌گيرى آسان است . زيرا تا علّت منحصره باشد معلول هم خواهد بود و همين‌كه منتفى شد معلول هم منتفى مىشود و هو المطلوب .\r\nسپس مستدل ما نحن فيه را به باب صيغهء افعل قياس كرده است و گفته است : صيغهء افعل هم براى مطلق طلب وجوبى وضع شده بود و اين وجوب دو فرد داشت : 1 - نفسى 2 - غيرى و عند الاطلاق و با فراهم بودن مقدّمات حكمت بر وجوب نفسى حمل مىشود زيرا وجوب غيرى نياز به بيان زائد داشت . در ما نحن فيه هم اطلاق حمل بر انحصار مىشود .\r\nقوله : قلت : مرحوم آخوند به اين طريق نيز با دو بيان جواب مىدهند :\r\nبيان اوّل : تمسّك به اطلاق در مواردى است كه مقدمات حكمت فراهم باشد . در مورد بحث ما كه سخن از معناى ادوات شرط و هيئت جملهء شرطيّه است و داراى معناى حرفى هستند . اصلا جاى مقدمات حكمت و در نتيجه جاى اطلاق نيست . بيان مطلب : اطلاق و مقدّمات حكمت دربارهء معانى و مقاصدى است كه ملحوظ بالاستقلال باشند و معانى حرفى ملحوظ بالتبع هستند نه بالاستقلال . پس جاى مقدّمات مزبور نيست : زيرا يكى از مقدّمات حكمت آن است كه متكلّم در مقام بيان باشد و در مقام افادهء معناى استقلالى بر آيد نه معناى تبعى . ( اين بر مسلك آخوند بود كه معانى حروف را مثل معانى اسماء مىدانست . و مىگفت وضع عام و موضوعى له عام است و البته با مطلبى كه در مبحث مقدّمه واجب در رابطه با واجب مشروط در جواب به شيخ اعظم داشتند ، سازگار نيست .\r\nزيرا آنجا شيخ اعظم مىفرمود : شرط كه در واجب مشروط است مربوط به مادّهء امر است نه هيئت امر كه معناى حرفى دارد و جزئى است . و آخوند ( ره ) فرمودند : و امّا حديث عدم الاطلاق فى مفاد الهيئة فقد حقّقنا سابقا انّ كلّ واحد من الموضوع له و المستعمل فيه فى\r\n\r\n","description":"","footnote":"","page_name":" 146 ","page_number":154},
  {"content":"\r\n\r\nالحروف يكون عامّا كوضعها . . . . و الطلب المفاد من الهيئة مطلق قابل لان يقيّد . . . . « 1 » در آغاز كفايه هم به تفصيل ثابت كردند كه حروف وضعشان عام و موضوع له نيز عام و مستعمل فيه نيز عامّ است و از اين جهت با اسماء اجناس فرق ندارد « 2 » و اگر عامّ است چرا اطلاق و مقدّمات حكمت در آن جارى مىشد ؟ ! آرى بر مسلك مشهور كه مىگفتند : حروف وضعشان عام و موضوع له شان خاصّ و جزئى است ، اين اشكال وارد است كه اينجا جاى اطلاق و مقدّمات حكمت نيست )\r\nبيان دوّم : برفرض نپذيرم كه اطلاق و مقدّمات حكمت در معناى حروف هم جارى مىشود . لكن اطلاقى كه در مقام بيان است و بر اصل علقهء لزوميّه دلالت دارد ، داراى افرادى است ( همان سه فردى كه در قضيّهء انصراف ذكر شد . آنگاه از كجا معلوم است كه اطلاق و مقدمات حكمت نتيجه‌اش فرد اخير و عليّت منحصره باشد ؟ چرا بر قدر جامع حمل نشود ؟ چرا بر علاقهء لزوميّه ميان متلازمين حمل نشود ؟ چرا بر خصوص علقهء لزومى ترتبى انحصارى حمل شود ؟ وجهى براى اين حمل وجود ندارد .\r\nامّا اينكه مستدل ما نحن فيه را به باب صيغهء افعل و حمل بر وجوب نفسى مقايسه كرد ، قياسى مع الفارق است . زيرا در مورد مقيس عليه يا صيغهء افعل يك وجوب مطلق و على اىّ تقدير داريم كه واجب نفسى باشد و اين وجوب هيچ قيدى ندارد و نيازى به بيان زائد ندارد و يك وجوب مقيد و على تقدير دون تقدير هم داريم كه واجب غيرى است و برفرض وجوب ذى المقدّمه اين هم واجب مىشود و بدون وجوب غير ، اين نيز واجب نيست . لذا تنها اين قسم از وجوب نياز به بيان زائد دارد . ( مثلا بگويد : اذا قمت الى الصلاة فتوضّأ ) و اگر مولى در مقام بيان بود و مئونهء زائدى نياورد ، اطلاق كلام بر همين وجوب نفسى حمل مىشود .\r\nولى در مورد مقيس يا ما نحن فيه هريك از دو فرد علاقه لزوميّه ( چه در علّت منحصره و چه غير منحصره ) نياز به بيان زائد دارند و هركدام نيازمند معيّن است . اگر مراد متكلّم\r\n\r\n\r\n","description":"","footnote":"\r\n( 1 ) - كفاية الاصول ، ص 154 - 53 .\r\n( 2 ) - كفاية الاصول ، ج 1 ، ص 15 - 13 ، و ص 65 - 63 .\r\n","page_name":" 147 ","page_number":155},
  {"content":"\r\n\r\nعلاقه لزوميّهء انحصارى است . بايد بگويد كه فقط در فرض مجىء اكرام مطلوب من است و كلمهء « فقط » را بياورد كه مفيد حصر است . و اگر مرادش عليّت غير منحصره است باز بايد بيان كند و بگويد : « إن جاءك زيد او احسن . . . و هر دو مقيّدند و نيازمند بيان زائد مىباشند و لذا عند الاطلاق نمىتوان بر يكى از آن دو حمل كرد و قدر مسلّم بر اصل لزوم و ملازمه بينهما حمل مىشود . پس انحصار ثابت نشد تا مفهوم مسلّم شود .\r\nقوله : ثمّ انّه : راه چهارم از راههاى اثبات مفهوم شرط ، باز هم تمسّك به اطلاق و مقدّمات حكمت است ، با اين تفاوت كه در راه قبلى به اطلاق ادوات شرط يا هيئت جملهء شرطيّهء استناد شد و در اين راه به اطلاق خود شرط ( مثلا مجىء زيد ) در جملهء استناد مىشود و در سخنان صاحب فصول « 1 » و شيخ اعظم « 2 » به اين طريق استدلال شده است و آن اينكه شرط مذكور در جمله شرطيّه ( مجىء در مثال إن جاءك زيد فاكرمه ) داراى حالات و فروضى است . از قبيل اينكه : مسبوق به چيزى باشد ( مثلا پيش از مجىء زيد ، اين عالم بودن او است كه مؤثر در وجوب اكرام است . ) يا مسبوق به قيد و خصوصيّت ديگرى كه مؤثر است نباشد . و نيز مقارن با چيزى باشد . ( مثلا هم‌زمان با مجىء زيد اين سلام كردن يا راكب بودن او است كه موجب وجوب اكرام است . ) يا مقارن با چنين چيزى نباشد . و نيز ملحوق به چيزى باشد . ( مثلا لاحق بر مجىء زيد و پس از آن ، اين اداء دين يا امانت است كه موجب وجوب اكرام است ) يا ملحوق به چيزى نباشد .\r\nحال معناى اطلاق شرط اين است كه در تمام اين حالات مختلف ، آنكه به تنهائى مؤثر است و تمام مؤثر است مجىء زيد است ؛ چه سابق بر او خصوصيّتى باشد يا نه چه مقارن با او خصوصيّتى باشد يا نه ، چه متأخر از او خصوصيتى باشد يا نه . اين اطلاق از راه مقدّمات حكمت ثابت مىشود كه مولى در مقام بيان بود و اگر خصوصيّتى سابق بر مجىء زيد يا مقارن با امر دخيل بود ، مولى آن را ذكر مىكرد . ( زيرا در فرض سبق ، مؤثر واقعى همان ويژگى سابق است و در فرض مقارنت هم هر دو باهم تأثير مىگذارند نه يكى از آن دو . ) اما چون ذكر نكرده است ، معلوم مىشود كه مجىء زيد مطلقا و على جميع التقادير و\r\n\r\n\r\n","description":"","footnote":"\r\n( 1 ) - الفصول الغرويّة ، ص 147 .\r\n( 2 ) - مطارح الانظار ، ص 170 .\r\n","page_name":" 148 ","page_number":156},
  {"content":"\r\n\r\nفى جميع الاحوال مؤثر در وجوب اكرام است و اگر او به تنهائى مؤثر باشد ، حتما كلام مفهوم دارد . يعنى تا شرط باشد ، جزاء هم هست و همين‌كه شرط نابود شد ، جزاء هم نابود مىشود .\r\nقوله : و فيه : مرحوم آخوند مىفرمايد : اگر چنين اطلاقى محرز شد حقّ با شما است و جملهء شرطيّهء مفهوم دارد ولى از كجا اين را احراز كنيم ؟ اگر نگوئيم كه در جمله‌هاى شرطيّه چنين چيزى اصلا اتّفاق نيفتاده است ولى مىتوانيم نگوئيم كه چنين فرضى بسيار نادر است و تكليف نوع جملات شرطيّه را روشن نمىسازد . زيرا از كجا احراز كنيم كه چيزى سابق بر اين يا مقارن با او و در عرض آن دخيل نيست ؟ شايد شرط ديگر هم سبب وجوب اكرام باشد و بعدا بيان شود يا قبلا بيان شده است و بايد آن را پيدا كرد . با اين احتمال نمىتوان گفت كه فقط مجىء زيد يگانه مؤثّر و تمام مؤثّر در وجوب اكرام است .\r\nقوله : فتلّخص : خلاصه و جمع‌بندى چهار راه مذكور : مفهوم داشتن جمله شرطيّه در گرو دلالت آن بر خصوصيّت علّت منحصره بودن شرط براى جزاء بود و براى اثبات اين خصوصيّت از چهار راه وارد شديم : 1 - از راه وضع ادوات شرط 2 - از راه انصراف جملهء شرطيّهء 3 - از راه اطلاق ادات شرط 4 - از راه اطلاق خود شرط ، و ديديم كه هيچ‌كدام منتج نبود . پس به صورت ضابطه و قانون نمىتوان گفت كه جمله‌هاى شرطيّه ظهور در مفهوم دارند تا در موارد شكّ تكليف روشن شود . و امّا اينكه گاهى و به صورت اتّفاقى قرينه‌اى قائم شده و مقدّمات حكمت بار شده يا انصراف مورد قبول واقع شده يا قرينه خاصّى بر مفهوم قائم شده ، تمام اين‌ها را قبول داريم ولى مفيد مفهوم شرط نيست .\r\nقوله : و امّا توهّم : راه پنجم از راههاى اثبات مفهوم شرط باز هم راه اطلاق شرط است ولى به تقريب ديگر : خاصيّت شرط و علّت ، تأثيرگذارى و وابستگى مشروط به آن است يعنى اگر علّت باشد ، معلول هم حتما خواهد بود . پس شرط مؤثر در جزاء است و اين مؤثّر دو قسم و مصداق دارد : 1 - شرط تعيينى كه معيّنا فلان امر ( مجىء زيد ) شرط و مؤثر است و عدل و بديل ندارد . 2 - شرط تخييرى كه مخيّرا يكى از دو يا چند امر ( مجىء زيد يا عالم بودن او و . . . ) مؤثر در وجوب اكرام مىباشند . آنگاه اگر مولى در مقام بيان بود و تنها\r\n\r\n","description":"","footnote":"","page_name":" 149 ","page_number":157},
  {"content":"\r\n\r\nمجىء زيد را آورد و شرط ديگرى اضافه نكرد ، اطلاق كلام ايجاب مىكند كه شرط مذكور ، شرط تعيينى باشد ، زيرا تخييرى بودن نياز به بيان زائد دارد . ( مثلا بگويد : « إن جاءك زيد او احسن اليك » ) و چون مولى در مقام بيان بود و قرينه و بيان زائدى نياورد ، پس معلوم مىشود كه شرط ديگرى در غرض مولى دخيل نيست . و گرنه مولاى حكيم آن را بيان مىكرد تا اخلال به غرض پيش نيايد . سپس متوهّم باب شرط را به باب صيغهء افعل قياس مىكند كه در واقع روح اين استدلال همين قياس است : صيغهء افعل ظهور در وجوب داشت و وجوب دو فرد داشت : 1 - وجوب تعيينى : به اين معنى كه معيّنا فلان كار واجب است و چيزى جاى او را نمىگيرد . 2 - وجوب تخييرى : به اين معنى كه به صورت على البدل يكى از دو يا چند كار واجب است . آنگاه اگر مولى در مقام بيان بود و صيغهء افعل را به صورت مطلق آورد ، اطلاق صيغه بر وجوب تعيينى حمل مىشود . زيرا تخييرى بودن احتياج به بيان زائد دارد كه كلمهء او يا امّا كذا بايد بياورد و چون نياورده است ، پس معلوم مىشود كه مرادش وجوب تخييرى نيست . و گرنه اخلال به غرض كرده كه با حكمت مولاى حكيم سازگار نيست . حال ما نحن فيه هم - به بيانى كه ذكر شد - چنين است .\r\nقوله : ففيه : مرحوم آخوند به اين طريق نيز با دو به اين جواب مىدهند :\r\nجواب اوّل : قياس باب جمله شرطيّه به باب صيغهء افعل قياس مع الفارق است . بيان مطلب : سابقا در مبحث واجب تخييرى اين بحث مطرح شد كه آيا واجب تخييرى سنخ خاصّى از وجوب در مقابل واجب تعيينى است و هركدام نوع ويژه‌اى هستند و تفاوت ماهوى دارند ؟ يا واجب تخييرى هم به واجب تعيينى برمىگردد ؟ در اين مورد پنج نظريّه مطرح شد كه براساس نظر مرحوم آخوند اين‌ها دو سنخ جداگانه هستند . در واجب تعيينى مصلحت معيّنا مال همين فعل است و اين فعل على كلّ تقدير واجب و داراى مصلحت است چه كار ديگرى انجام بدهيم يا نه ، ولى در واجب تخييرى مصلحت مال يكى از چند كار است و هركدام بر تقديرى واجب و داراى مصلحت هستند . يعنى اگر ديگرى انجام نشود اين را بايد انجام دهيم . وقتى دو قسم واجب ثبوتا و واقعا با يكديگر متفاوت باشند ، مقام اثبات آنها يعنى مقام خطاب و دلالت دليل آن دو نيز كه فرع بر مقام ثبوت است ،\r\n\r\n","description":"","footnote":"","page_name":" 150 ","page_number":158},
  {"content":"\r\n\r\nمتفاوت خواهد بود . اگر منظور مولى وجوب تخييرى باشد ، حتما بايد او و امّا بياورد و خطابش را كامل كند و گرنه مقصّر است و خطابش ناقص است . لذا اگر در مقام بيان بود و بيان زائدى نياورد ، حتما حمل بر وجوب تعيينى مىشود كه علىكل‌ّحال واجب است .\r\nولى در مسألهء جمله شرطيّه چنين نيست كه شرط تعيينى يعنى علّت منحصره با شرط تخييرى يعنى علّت غير منحصره دو سنخ مختلف باشند و ثبوتا فرق داشته باشند . بلكه خاصيّت ذاتى شرط ، تأثيرگذارى در مشروط است و اين خصيصه از او جداشدنى نيست چه منحصر باشد و چه غير منحصر . در غير منحصر هم هر شرطى مستقلّا همين حكم را دارد و لذا در مقام اثبات هم نيازى به بيان او و امّا ندارد ، زيرا و لو هزار شرط ديگر هم جدا جدا باشد ، ولى اين خطاب و جملهء شرطيّه ناقص نيست ، بلكه كاملا مبيّن است و هدف بيان شرطيّت مجىء زيد است كه حاصل شده است و كارى به شرط ديگر ندارد . ( نه نفى مىكند و نه اثبات ، اثبات شىء هم كه نفى ما عدا نمىكند . ) لذا از راه اطلاق و مقدّمات حكمت نمىتوان حمل بر شرط معيّن و منحصر نمود ، زيرا بدون آن‌هم خلاف حكمتى نيست و اخلالى به غرضى نشده است . در نتيجه قياس باطل است .\r\nقوله : و احتياج : اگر شرطهاى متعدّدى هركدام دخيل باشد ، بايد بيان شود . ولى اين صرفا بيان تعدّد است و تنبيه بر اين مطلب است كه هر شرطى مستقلّا مؤثر است ، نه اينكه براى بيان نحوهء شرطيّت باشد و اينكه اين سنخ ديگرى از شرطيّت است و بايد بيان شود .\r\nقوله : مع انّه : جواب دوّم : اگر هم در موردى احراز شد كه فلان شرط شرط تعيينى است كه - اتّفاقا چنين شده است - حتما مفهوم خواهد داشت . ولى اين مورد از بحث ما خارج است .\r\nنتيجه : به عقيدهء مرحوم آخوند جملهء شرطيّه ظهور در مفهوم ندارد .\r\nقوله : ثمّ انّه : مخالفان مفهوم شرط براى نفى مفهوم شرط سه دليل آورده‌اند :\r\nدليل اوّل كه منسوب به سيّد مرتضى مىباشد . اين است كه بلااشكال شرطى كه در كلام ذكر مىشود ، مؤثر است و فايده دارد و گرنه آوردنش لغو بود ، و تأثيرش عبارتست از تعليق حكم ( جزاء ) برآن شرط يعنى ثبوت جزاء برفرض ثبوت شرط ، و بيش از اين نقشى\r\n\r\n","description":"","footnote":"","page_name":" 151 ","page_number":159},
  {"content":"\r\n\r\nندارد ، يعنى دلالت نمىكند بر اينكه اگر اين شرط نبود آن جزاء هم نابود است ، زيرا دلالت شرط بر اين امر در گرو دلالت بر انحصار است يعنى بايد شرط علّت منحصرهء جزاء باشد تا با انعدام علّت منحصره معلول نيز حتما منعدم شود . و علّت منحصره بودن محرز و مسلّم نيست . زيرا كه ليس يمتنع يا به عبارت ديگر : من الممكن اينكه شرط ديگرى خليفه و قائم مقام و نايب مناب شرط اوّل گردد كه جارى مجرا و نازل منزلهء او باشد يعنى با وجود او نيز حكم و جزاء محقق شود ضمنا شرط اول هم از شرط بودن خارج نشود يعنى او نيز شرط است و برفرض ثبوتش جزاء ثابت مىشود ، ولى منحصر به او نيست و برفرض ثبوت شرط ديگر نيز جزاء ثابت مىشود . در نتيجه نمىتوانيم بگوئيم كه اگر شرط اوّل منتفى شد جزاء هم حتما منتفى است و كلام مفهوم دارد . بهترين شاهد بر امكان خلافت و نيابت شرطى از شرط ديگر ، وقوع خارجى اين نيابت است كه هم در شرعيّات مثال فراوان دارد و هم در عقليّات و هم در عرفيّات :\r\nدر شرعيّات : ان كنت جنبا فاغتسل و ان مسست ميّتا فاغتسل ، اذا بلت فتوضأ و اذا نمت فتوضّأ ، و كليّه مواردى كه موجبات و اسباب چيزى متعدّد باشد . ( در ادامه راجع به تعدّد شرط بحث خواهيم كرد . )\r\nو مثالى كه خود مرحوم سيّد آورده اين آيه است كه در باب قرض دادن است  « وَ اسْتَشْهِدُوا شَهِيدَيْنِ مِنْ رِجالِكُمْ »  « 1 » يعنى در مقام وام دادن دو شاهد از مردانتان گواه طلب كنيد . گرچه در ظاهر به شكل جملهء شرطيّه نيست ولى مآلش به يك شرطيّه است و مثل اين است كه بفرمايد : اگر بخواهيد شهادت شاهد اوّل پذيرفته شود ، بايد شاهد دوم هم به او ضميمه شود و اين انضمام شرط قبولى است و تا نباشد شهادت يكى مقبول نيست ، ولى مفهومش اين نيست كه اگر دو شاهد از رجال نبود به هيچ وجه شهادت قبول نيست . بلكه از خارج يقين داريم كه اگر به جاى مرد دوّم ، دو زن عادل شهادت دهند و اين به شاهد اوّل ضميمه شود باز هم پذيرفته است . و باز چنين نيست كه اگر اين هم نشد راهى براى قبولى شهادت نباشد ، بلكه يقين داريم كه انضمام قسم به شاهد اوّل جانشين شاهد\r\n\r\n\r\n","description":"","footnote":"\r\n( 1 ) - سورهء بقره ، آيه 282 .\r\n","page_name":" 152 ","page_number":160},
  {"content":"\r\n\r\nديگر مىشود .\r\nدر عقليّات : اگر خورشيد طالع باشد حرارت هست ، ولى چنين نيست كه اگر طلوع شمس نبود حرارت هم نباشد . بلكه اگر به جاى طلوع شمس ، آتش هم روشن باشد باز حرارت موجود است . يا مثلا اگر اين شىء انسان باشد ، پس حيوان نيز هست . ولى مفهوم ندارد كه اگر انسان نباشد حيوان هم نباشد بلكه ممكن است انسان نباشد ولى فرس يا بقر و . . . باشد و باز حيوانيّت صدق كند . اصولا در كليّه مواردى كه لازم ، لازم اعمّ باشد ، مطلب از اين قرار است . زيرا با انتفاء ملزوم اخصّ ، لازم اعمّ منتفى نمىشود ، آرى اگر لازم مساوى با ملزوم باشد ( مثلا انسان و تعجّب ) يا اخصّ از ملزوم باشد ( انسان و علم ) با انتفاء ملزوم لازم منتفى است .\r\nدر عرفيّات : مولايى به عبدش مىگويد كه اگر زيد به خانهء ما آمد اكرام كن . ولى مفهومش اين نيست كه اگر غير زيد آمد اكرام نكن ، زيرا مىتواند بگويد كه اگر بكر نيز آمد اكرام كن و . . . يا استادى به شاگردش مىگويد كه اگر با زيد معامله كردى تخفيف بده و اگر با خالد نيز معامله كردى تخفيف بده و . . . خلاصه اينك نيابت بعضى از شرطها از بعضى ديگر بىشمار و فراوان است در مثال إن جاءك زيد فاكرمه يا ان سافرت فقصّر و . . . نيز هيچ مانعى ندارد كه شرط ديگرى جاى اين شرطها را بگيرد و با امكان نيابت انحصار محرز نيست و مفهوم‌دارى ثابت نمىشود .\r\nقوله : و الجواب : مرحوم آخوند در مقام جواب به اين دليل روى كلمهء ليس يمتنع يا من الممكن ، تكيه مىكنند و مىفرمايند : منظور شما از اين امكان نيابت بعضى از شروط از بعضى ديگر چيست ؟ اگر منظورتان صرف امكان وقوعى است [ بدين معنا كه در خارج يقين داريم كه نيابتى نيست و شرط ديگرى بيان نشده است ، ولى اگر هم واقع مىشد محذورى نداشت و محالى پيش نمىآمد و ثبوتا و واقعا و فى نفس الامر چنين چيزى ممكن است 
  ] خواهيم گفت كه طرفداران مفهوم شرط كارى به مقام واقع و ثبوت و امكان عقلى ندارند ، آنان در مقام اثبات و دلالت و ظهور جملهء شرطيّه بحث دارند كه آيا ظهور در انحصار و به دنبالش مفهوم‌گيرى دارد يا ندارد . و اگر منظور شما از امكان مزبور صرف\r\n\r\n","description":"","footnote":"","page_name":" 153 ","page_number":161},
  {"content":"\r\n\r\nاحتمال وقوع باشد [ بدين معنى كه شايد شرط ديگرى قبلا بيان كرده يا بعدا بيان بكند يا هم‌زمان بيان كرده و بما نرسيده و روى اين احتمال از ظهور شرط در انحصار رفع يد مىكند 
  ] اين سؤال مطرح مىشود كه احتمال صدور شرط چگونه احتمالى است ؟ و درصد آن چه ميزان است ؟ آيا احتمال راجح است يعنى مثلا هشتاد درصد احتمال مىدهيم كه شرط ديگرى هم باشد ؟ يا احتمال مرجوح و نيش‌غولى است يعنى ده درصد است ؟\r\nاگر احتمال راجح يا مساوى باشد ، طبق قواعد لفظيّهء جلوى ظهور را مىگيرد . ولى اگر احتمال مرجوحى باشد ، لطمه به ظهور نمىزند . [ و اصولا در كليّهء موارد اصول عقلائيّه از اصالة العموم ، اصالة الاطلاق ، اصالة الحقيقة ، اصالة الظهور و . . . احتمال تخصيص و تقييد و مجازيّت و ارادهء خلاف ظاهر وجود دارد و اگر قطع به عدم داشتيم كه جاى اصل نبود ، مع‌ذلك خردمندان و اهل لسان بدان اعتنا نمىكنند . 
  ] در كلام سيّد مشخّص نشده است كه كدام احتمال منظور ايشان است ؟ و قويّا احتمال مىدهيم كه منظورشان صرف احتمال ضعيف و مرجوح باشد كه آن هم قابل اعتنا نيست و صدمه‌اى به ظهور كلام در مفهوم‌دارى نمىزند . [ علاوه بر اين در مواردى كه دو يا چند شرط وجود دارد و نيابت محقّق است ، طرفدار مفهوم شرط نمىگويد كه در اينجا به محض انتفاء يك شرط جزاء هم منتفى است ، بلكه مىگويد : اگر هر دو يا هرچند شرط منتفى شد ، جزاء هم منتفى مىشود . 
  ]\r\nدليل دوّم از ادلّهء منكرين : اگر جمله شرطيّه ظهور در مفهوم داشته باشد و بر انتفاء جزاء نزد انتفاء شرط دلالت كند . حتما بايد به يكى از دلالتهاى ثلاث ( مطابقه ، تضمّن ، التزام ) باشد و لازم به هر سه قسمش منتفى است ، پس ملزوم نيز منتفى است . بيان ملازمه واضح است . زيرا دلالت اگر ظهورى و لفظى شد ، از سه قسم مذكور خارج نيست . بيان ابطال لازم به هر سه قسمش : مدلول مطابقى جملهء شرطيّه ، ثبوت جزاء برفرض ثبوت شرط است نه انتفاء جزاء برفرض انتفاء شرط . قهرا مدلول تضمّنى شرط هم روشن شد و واضح است كه انتفاء عند الانتفاء جزء آن‌هم نيست . مدلول التزامى هم شرطش آن است كه لزومش از نوع لزوم بيّن به معناى اخصّ باشد و به مجرّد تصوّر ملزوم يعنى ثبوت عند الثبوت ، لازم يعنى انتفاء عند الانتفاء نيز تصوّر شود ، در حالى كه به اعتقاد مستدلّ چنين ملازمه‌اى هم وجود\r\n\r\n","description":"","footnote":"","page_name":" 154 ","page_number":162},
  {"content":"\r\n\r\nندارد و تصوّر يكى بدون ديگرى ممكن است . نتيجه : پس ملزوم هم منتفى است ، يعنى جملهء شرطيّه بر مفهوم دلالت نمىكند .\r\nقوله : و اجيب : ديگران به استدلال مذكور اين‌گونه جواب داده‌اند كه ما ملازمهء استدلالتان را مىپذيريم ، ولى بطلان لازم به هر سه قسمش را نمىپذيريم و مدّعى هستيم كه دلالت التزامى وجود دارد و مفهوم داشتن لازم لاينفكّ جملهء شرطيّه است و به مجرّد تصوّر ثبوت عند الثبوت ، انتفاء عند الانتفاء هم تصوّر مىشود .\r\nقوله : و قد عرفت : مرحوم آخوند كارى به جواب مزبور ندارد . زيرا هم مستدلّ ادّعاى بلادليل دارد كه منكر دلالت التزامى است و هم مجيب بدون دليل ادّعاى مذكور را نمود و البته هيچ‌كدام را نبايد محكوم كرد . زيرا آنها فهم خود را از ظاهر جمله بيان كردند و فهم هركدام براى خودشان حجّت است . ولى حقّ در مقام همان است كه ما در بحث با طرفداران مفهوم شرط داشتيم . كه همهء راههاى اثبات شرط را ( پنج راه ) آوريم و جواب داديم و در نتيجه به عقيدهء ما راهى براى اثبات مفهوم شرط وجود ندارد .\r\nدليل سوم از ادلهء منكران : اگر جمله‌هاى شرطيه داراى مفهوم باشند لازم مىآيد آيهء شريفهء  « وَ لا تُكْرِهُوا فَتَياتِكُمْ عَلَى الْبِغاءِ إِنْ أَرَدْنَ تَحَصُّناً »  « 1 » ( اگر كنيزان جوان شما ارادهء تحصّن و عفّت و پاكدامنى دارند شما حق نداريد آنها را بر بغاء و زنا دادن مجبور سازيد . ) نيز داراى مفهوم باشد . ( چون اين هم يك جملهء شرطيّه است ) و در صورتى كه مفهوم داشته باشد مفهومش اين مىشود كه فاذا لم يردن الفتيات التحصّن فاكراههن على البغاء ليس به حرام يا جايز و يا فاكرهوهنّ . در حالى كه اين مفهوم باطل است . به دليل اينكه اولا در اين فرض كه كنيزكان ارادهء تحصّن ندارند و نمىخواهند پاك‌دامن باشند بلكه مىخواهند آلوده‌دامن باشند ، اكراه بر زنا اصلا صدق نمىكند و اكراهى نيست تا جايز باشد يا خير ، و سالبه به انتفاء موضوع است . ثانيا برفرض كه اكراه صدق كند ، اين را از خارج مىدانيم كه اكراه بر زنا مطلقا حرام است چه آنان ارادهء تحصّن داشته باشند و چه نداشته باشند . با اين حساب آيهء مذكور مفهوم ندارد كه : ان لم يردن . . . بلكه چه اراده كنند و\r\n\r\n\r\n","description":"","footnote":"\r\n( 1 ) - سورهء نور ، آيه 33 .\r\n","page_name":" 155 ","page_number":163},
  {"content":"\r\n\r\nيا نكنند حكم يكى است . پس اين آيه مادّهء نقضى مىشود و دليل آن است كه جملهء شرطيه مفهوم ندارد .\r\nقوله : و الجواب : بارها گفته‌ايم كه موارد خاصّه از بحث ما خارج است و مواردى كه به بركت قرينهء خاصّى جمله شرطيه بر مفهوم دلالت مىكند مورد بحث ما نيست ، مواردى كه به كمك قرينه بر مفهوم نداشتن دلالت دارد ، از بحث ما خارج است . آيهء مزبور از اين موارد است و به گفته مستدل اين آيه مفهوم ندارد . به همان دو جهتى كه او گفت : يكى اينكه اصلا اكراه صدق نمىكند تا حرام باشد يا نه ( جمله‌هاى شرطيّه از يك نظر دو دسته‌اند : يك دسته جمله‌هائى كه شرط در آنها علاوه بر اينكه در جزاء و حكم تأثير دارد ، تمام موضوع حكم نيز هست ، بگونه‌اى عقلا حكم دائر مدار آن است و براى بيان موضوع ريخته شده است . مثل ان رزقت ولدا فاختنه كه تمام موضوع براى وجوب ختان رزق ولد است و اگر ولدى نبود ختانى هم نيست چون موضوع ندارد و از باب سالبه به انتفاء موضوع است . و هكذا مثال ان ركب الامير فخذ ركابه و . . . و آيهء مذكور از اين قسم است كه اگر ارادهء تحصّن نبود ، اصلا اكراهى نيست و وقتى موضوع نبود حكمى هم نخواهد بود . و دسته ديگر جمله‌هائى كه شرط در آنها فقط مؤثر در جزاء است و گرنه موضوع چيز ديگرى است و با نبود شرط هم موضوع باقى است . مثل « إن جاءك زيد فاكرمه » كه زيد در هر حال هست ولى اگر شرط بود جزاء هم هست و اگر شرط نبود ، بودن يا نبودن جزاء موضوع بحث است . ) و ديگرى اينكه از خارج مىدانيم كه اصرار و اجبار بر زنا مطلقا حرام است . پس نمىتوان گفت : « ان لم يردن التحصّن فالاكراه جايز . » كلام در موردى است كه هيچ‌گونه قرينهء خاصّى نباشد و ما باشيم و ظاهر جملهء شرطيّه و اينكه آيا ظهور وضعى يا انصرافى يا اطلاقى در مفهوم دارد يا ندارد .\r\nنتيجه : مرحوم آخوند در اصل مدّعا با منكرين مفهوم شرط موافق است ، ولى استدلالهاى آنان را قبول ندارد و شايد خودش از اين راه استناد مىكند كه ادلّهء مثبتين هم ردّ شد و ما دليلى بر مفهوم شرط نداريم تا بگوئيم كه مفهوم دارد يا ندارد و لذا حكم به عدم مىكنيم .\r\n\r\n","description":"","footnote":"","page_name":" 156 ","page_number":164},
  {"content":"\r\n\r\n\r\nبيان سه امر در خاتمه\r\nقوله : بقى امور : در پايان مبحث مفهوم شرط ، سه امر را عنوان مىكنند :\r\n\r\nامر اول : منظور از شخص الحكم عبارتست از حكم خاصّ و جزيى كه مقيّد به قيدى شده است .\r\nمثلا در « إن جاءك زيد فاكرمه » وجوب اكرام برفرض آمدن كه مباين با فروض ديگر و غير از آنها است ، شخص حكم است . منظور از سنخ الحكم عبارتست از ، نوع و كلّى و طبيعى حكم كه مقيّد به فرض خاصّى نيست ، بلكه عامّ است و جميع فرضها را دربر مىگيرد .\r\nفى المثل اصل وجوب اكرام زيد كلّى است ؛ زيرا وجوب اكرام برفرض آمدن را شامل است . وجوب اكرام بر فرضهاى ديگر از قبيل ، احسان ، تقوى ، عالم بودن و . . . را نيز شامل مىشود .\r\nبا توجه به اين مقدمه ، مفهوم عبارتست از انتفاء سنخ و نوع حكم ، يعنى وقتى مىگوييم كه جملهء شرطيّهء « إن جاءك زيد فاكرمه » مفهوم دارد ، منظور اين است كه با انتفاء شرط ( مجىء زيد ) مطلق وجوب اكرام زيد نيز منتفى مىشود و اكرام زيد مطلقا و بر جميع فروض واجب نيست . ( به گونه‌اى كه اگر جملهء شرطيهء ديگرى وارد شد ، مبنى بر اينكه « و ان احسن اليك فاكرمه » مخصّص عموم آن مفهوم مىگردد . ) و كلام در دلالت جملهء شرطيّه است بر انتفاء سنخ حكم و جزاء در نزد انتفاء شرط . نه اينكه مفهوم عبارت باشد از انتفاء شخص حكم يعنى جمله شرطيّه مفهومش اين باشد كه اگر زيد نيامد ، همين وجوب اكرام برفرض مجىء منتفى مىشود و كارى به ساير فروض ندارد ، بلكه انتفاء شخص حكم برفرض انتفاء شرط ، يك امر عقلى و مسلّم است كه اگر كلّ موضوع و يا جزء يا قيد آن منتفى\r\n\r\n","description":"","footnote":"","page_name":" 157 ","page_number":165},
  {"content":"\r\n\r\nشد ، آن حكم خاصّ به اين مجموعه نيز منتفى مىشود . اين مطلب پيش و بيش از آنكه لفظى و ظهورى و مربوط به ظهور شرط باشد ، يك امر عقلى قطعى است كه از بحث خارج است . پس سخن در ظهور جملهء شرطيّه در انتفاء سنخ حكم است و هكذا جمله‌هاى وصفيّه و لقبيّه و . . . .\r\nقوله : و لا يتمشّى : قاعدهء كلى : بحث ما در باب مفاهيم ، پيرامون جملاتى است كه به حسب واقع و نفس الامر و مقام ثبوت و به حكم عقل اين‌گونه باشند كه با انتفاء شرط هم سنخ حكم قابليّت بقاء و انتفاء را داشته باشد ، مثل إن جاءك زيد فاكرمه كه با نبود مجىء زيد هم طبيعى وجوب اكرام قابليّت بقا را دارد و در اين‌ها بحث مىكنيم كه حالا كه عقلا و ثبوتا چنين چيزى ممكن است ، آيا در مقام اثبات و دلالت و ظهور ، جملهء شرطيّه يا وصفيّه و . . . ظهور وضعى يا انصرافى يا اطلاقى در مفهوم‌دارى و انتفاء سنخ حكم دارند يا نه ؟ آيا جملهء شرطيّه دالّ بر ثبوت مفهوم است يا دالّ بر عدم آن است ؟ يا نفيا و اثباتا از حكم مفهوم ساكت است و دلالتى ندارد ؟\r\nقوله : و من هنا : اين فراز مبتنى و متفرّع بر قاعدهء كلى مذكور است . مرحوم شيخ در تقريرات « 1 » توهّم كرده و مرحوم شهيد ثانى در تمهيد القواعد « 2 » قاطع شده به اينكه قضاياى شرطيّه يا وصفيّه يا لقبيّه‌اى كه در باب وصايا ، اوقاف ، نذرها ، قسمها ، اقرارها و . . .\r\nذكر مىشوند ، داراى مفهوم هستند ، مثلا وقفت دارى على اولادى ( لقب ) مفهومش نفى وقفيّت از غير اولاد است . يا وقفت دارى على اولادى ان كانوا فقراء ( شرط ) مفهومش انتفاء وقفيّت نزد انتفاء شرط فقير بودن اولاد است . و هكذا در وصيّت و نذر و . . . .\r\nمرحوم آخوند مىفرمايد : انتفاء وقف و وصيّت و نذر و . . . از غير متعلّق اين‌ها ( از غير اولاد ، از غير اولاد عالم ، از غير فقراء ) را قبول داريم ؛ ولى از باب مفهوم شرط يا وصف يا لقب نيست و سخن از مقام اثبات و دلالت نيست ، بلكه از باب اينست كه ، مالى كه يك‌بار وقف بر عنوان عامّ يا خاصّ شد و وقفيّت منعقد شد ، قابليّت ندارد كه دوباره به‌عنوان ديگرى وقف شود ؛ زيرا وقف يا فكّ ملك است و يا تمليك به موقوف عليهم است و به\r\n\r\n\r\n","description":"","footnote":"\r\n( 1 ) - مطارح الانظار ، ص 173 .\r\n( 2 ) - تمهيد القواعد ، ص 14 ، قاعدهء 25 .\r\n","page_name":" 158 ","page_number":166},
  {"content":"\r\n\r\nمحض تحقق وقف ، واقف اين مال بيگانه مىشود . طورى كه نه او مىتواند دوباره وقف كند و نه مال مىتواند دوباره آزاد شود كه تحصيل حاصل است و يا در صورتى كه دوباره تمليك شود كه اجتماع دو مالك مستقلّ بر مملوك واحد پيش مىآيد و محال است . و هكذا در باب وصيّت و نذر و اقرار و . . . در اين‌گونه قضايا ، به حكم عقل وقفيّت از غير متعلّق آن منتفى است و امكان ندارد براى غير هم وقف باشد و ثبوتا محال است . ديگر نوبت به مقام اثبات و دلالت نمىرسد .\r\nقوله : اشكال و دفع : فرمودند كه مفهوم ، انتفاء شخص حكم نيست بلكه انتفاء سنخ حكم است ، به بيانى كه گذشت . حال به اين مطلب اشكالى وارد شده كه مرحوم آخوند آن را طرح كرده و جواب داده‌اند .\r\nاما اشكال : مقدمه : در اوّل كفايه فرمودند : دربارهء موضوع له و مستعمل فيه حروف و اسماء اشاره و هيئات دو مبنى وجود دارد ، يكى مبناى مشهور است كه مىگفتند حروف و مانند آن وضعشان عامّ و موضوع له آنها خاصّ است ؛ يعنى واضع در هنگام وضع ، مفهوم كلّى طلب وجوبى را لحاظ و تصوّر كرده ولى هيئت افعل را براى مصاديق آن يعنى فردى از كلّى وجوب وضع كرده و در مقام استعمال هم در همين فرد استعمال مىشود و مفاد افعل كلّى نيست .\r\nديگرى مبناى آخوند ( ره ) بود كه مىفرمود : حروف و هيئات و ملحقات به حروف وضعشان عامّ است ، يعنى هم معناى متصوّر و ملحوظ حال الوضع كلّى است و هم موضوع له آنها عامّ است . لفظ هم براى معناى عام وضع شده و هم مستعمل فيه كلّى است ؛ يعنى مستعملين نيز در مقام استعمال ، لفظ را در همين معنا استعمال مىكنند و خصوصيّت و جزئيت چه ذهنى باشد كه لحاظ و تصوّر معنا ، موجب وجود ذهنى و آن هم موجب جزئيت و تشخّص مىگردد ( لانّ الشّيء ما لم يتشخّص لم يوجد ) و چه خارجى باشد كه از دائرهء موضوع له و مستعمل فيه بيرون و به مقام استعمال مربوط مىشود و از ناحيهء استعمال لفظ در معنا پيدا مىشود كه تا آن معنا را تصوّر و لحاظ نكند و به ذهن نياورد مجوّز و مصحّحى براى استعمال نمىيابد و گرنه پس از تصوّر معنا ، لفظ را در خود\r\n\r\n","description":"","footnote":"","page_name":" 159 ","page_number":167},
  {"content":"\r\n\r\nمعنا به كار مىبرد نه معناى متصوّر بودن و مبسوطا دلائل اين مطلب در اوائل كفايه آمده است .\r\nبا اين مقدّمه مستشكل مىگويد : با توجه به فرمايش شما كه مفهوم انتفاء سنخ حكم است نه شخص حكم ، مىگوييم كه سنخ الحكم اصلا در جملهء شرطيهء ( إن جاءك زيد فاكرمه ) يا وصفيّه ( اكرم زيدا الجائى ) يا لقبيّه ( اكرم الجائى ) و . . . در ناحيهء منطوق مطرح نيست و متعلّق انشاء مولى واقع نشده است ( چون مفاد هيئت جزئى است و مستشكل از كسانى است كه وضع را عامّ و موضوع له را در هيئات خاصّ مىداند . ) تا مفهوم كلام بدان متعرّض باشد و بر نفى سنخ حكم دلالت كند و مفهوم تابع منطوق است ؛ اگر در منطوق ، از جزاء شرط ، سنخ حكم اراده شده بود ، در مفهوم نيز نفى سنخ اراده مىشد ؛ ولى ديديم كه سنخ الحكم مجعول و منشأ نيست تا مسلوب و منفى گردد . آنچه مورد انشاء و جعل است ، عبارتست از شخص الحكم يا مصداقى از مصاديق وجوب اكرام . ( وجوب اكرام برفرض مجىء ) على القاعده اگر جمله مفهوم داشته باشد ، بايد مفهومش انتفاء شخص همين حكم مجعول باشد نه انتفاء سنخ حكم ، پس چرا فرموديد كه مفهوم انتفاء سنخ حكم است ؟ !\r\n( ما اضافه مىكنيم كه انتفاء شخص حكم هم كه به نظر شما عقلى بود و از باب مفهوم كلام نبود ، پس در حقيقت « ما قصد لم يقع و ما وقع لم يقصد » ، يعنى مقصود شما كه انتفاء سنخ حكم باشد ، حاصل نيست ، چيزى كه حاصل است ، يعنى انتفاء شخص حكم كه مطلوب شما نيست . پس بايد گفت كه اصولا جملهء شرطيّه و وصفيّه و . . . مفهوم ندارند . )\r\nقوله : و لكنّك : مرحوم آخوند از اشكال مذكور جوابى داده و مرحوم شيخ جواب ديگرى داده‌اند . اما جواب مرحوم آخوند ( اين جواب بر مبناى خود ايشان است كه در باب هيئات هم موضوع له و مستعمل فيه را عامّ مىدانند ) به گمان شما مفاد هيئت جزئى و شخصى و خاص است و آنكه در جمله شرطيّه بر شرط و در وصفيّه بر وصف و . . . معلّق شد ، خصوص ، همين وجوب جزئى است و آن اشكال را وارد كرديد . غافل از اينكه به عقيدهء ما مفاد هيئت امر ، وجوب كلّى و اصل وجوب و طلب الزامى است و منشأ به صيغه\r\n\r\n","description":"","footnote":"","page_name":" 160 ","page_number":168},
  {"content":"\r\n\r\nاصل وجوب است كه كلّى است و مستعمل فيه در باب امر ، همين مفهوم كلّى است ( و اين مطلب در باب معانى حرفيّه كاملا مبرهن شد ) آنگاه معلّق بر شرط در منطوق كلام ، كلّى وجوب اكرام است . در مفهوم هم كه مطابق منطوق است با انتفاء شرط همين وجوب كلّى منتفى مىشود و مفهوم انتفاء سنخ حكم است . امّا تشخّص و خصوصيّت ( قصد انشاء و لحاظ آلى ) از ناحيهء استعمال است كه تا منشئ وجوب را در ذهن تصور و لحاظ نكند ، در مقام انشاء برنمىآيد و پس از لحاظ و تصوّر كه به معناى وجود ذهنى است و وجود مساوق با تشخّص است ، زمينه فراهم مىشود تا لفظ را در معناى خودش كه اصل وجوب است استعمال كند . ( البته منظور مستشكل جزئى و خاصّ به خصوصيّت ذهنى نيست ، بلكه منظور جزئيّت خارجى است كه اصل مبنايش باطل است و در اوّل كتاب گذشت . ) با محاسبات مذكور ، اشكال مندفع شد و مطلب مذكور ( مفهوم انتفاء سنخ حكم است ) به قوت خويش باقى است .\r\nقوله : كما لا تكون : جملهء انشائيّه ( إن جاءك زيد فاكرمه ) نظير جملهء خبريّه ( إن جاءك زيد فيجب اكرامه ) است و همان‌طور كه در جمله خبريّه ، كلام در اصل وجوب ، استعمال شده است و خصوصيّت قصد حكايت و اخبار داشتن در اصل معنا و مستعمل فيه دخالت ندارد ، همچنين در جمله انشائيه هم مفاد هيئت امر اصل وجوب است ، نه وجوب متشخص به خصوصيّت ذهنى . و لحاظ معنا ، زمينه‌ساز استعمال است كه هم وضع و هم استعمال فرع بر لحاظ و تصوّر هستند .\r\nقوله : و قد عرفت : باب انشاء و اخبار ، دقيقا مثل باب حروف و اسماء است و همان‌طور كه حروف و اسماء هم‌جنس آنها وضع و موضوع له و مستعمل فيه در هر دو عامّ و كلّى بود و تفاوت در لحاظ آلى و استقلالى بود و اين‌ها هم در اصل دخيل نبودند ، بلكه در غرض مستعمل دخيل بودند . همچنين انشاء و اخبار داراى معناى كلّى هستند . و قصد انشاء و قصد حكايت داشتن جزء اصل معنى نيست و از خصوصيّات استعمال و مربوط به مقام استعمال است .\r\nقوله : و بذلك : و امّا جواب شيخ اعظم : ايشان ميان وجوب اخبارى و وجوب انشائى\r\n\r\n","description":"","footnote":"","page_name":" 161 ","page_number":169},
  {"content":"\r\n\r\nفرق گذاشته و فرموده‌اند اگر وجوب به صورت جملهء خبريه بيان شود ، مثلا بگويد : « إن جاءك زيد يجب اكرامه » در اين صورت وجوبى كه در جزاء آمده كلّى است و مادّهء « يجب » كه لفظ وجوب باشد . بر كلّى و جنس وجوب دلالت مىكند و طبعا مفهوم شرط هم عبارت خواهد بود . از نفى همين وجوب كلّى برفرض نفى شرط ، يعنى اگر زيد نيامد ، همين وجوب اكرام كلّى منتفى مىشود و اشكال در اين بخش مندفع است و مفهوم ، انتفاء سنخ حكم است و اگر وجوب به صورت جملهء شرطيهء انشائيّه بيان شود ، مثلا بگويد : « إن جاءك زيد فاكرمه » در اينجا شيخ هم مثل مشهور قبول دارد كه مفاد هيئت جزئى است و وجوبى كه با صيغهء افعل انشاء مىشود فرد و مصداقى از وجوب است ،\r\nو لكن از راه ديگر انتفاء سنخ الحكم را اثبات مىكند و آن راه اين است كه اگر منظور مولى ارتفاع شخص حكم عند ارتفاع القيد بود ، چرا به صورت جملهء شرطيّه بيان كرد ؟\r\nارتفاع شخص حكم تابع ارتفاع يكى از قيود موضوع است و به صورت وصفيّه هم كه مىفرمود : « اكرم زيدا الجائى » يا به صورت لقب هم كه مىفرمود : « اكرم الجائى » باز با انتفاء وصف عنوانى جائى ، وجوب اكرام هم منتفى بود و نيازى نبود كه به صورت شرطيّه بيان كند ، از اينكه به صورت شرطيّه بيان كرده استفاده مىكنيم كه منظور انتفاء سنخ الحكم است ، به اين بيان كه شرط ظهور در عليّت دارد و خاصيّت علّت آن است كه معلول تابع او است و فرض هم اين است كه شرط علت منحصره است و اگر اين شد قطعا وجوب اكرام تابع اين شرط خواهد بود و اگر شرط منتفى شد ، علّت منحصره منتفى شده و اگر علّت منحصره منعدم شد ، معلول هم كلا منتفى مىشود و چيزى به‌عنوان وجوب اكرام باقى نمىماند و ما از اين راه استفاده مىكنيم كه مفهوم انتفاء سنخ الحكم است .\r\nقوله : و اورد : قبل از مرحوم آخوند هم كسانى شبيه جواب ايشان از اشكال مذكور در اشكال و دفع جواب داده و گفته‌اند كه در باب هيئت هم وضع و موضوع له و مستعمل فيه عامّ است و منشأ به صيغه افعل يك وجوب كلّى است و در مفهوم ، همين كلّى منتفى مىشود و مفهوم انتفاء سنخ الحكم است ؛ ولى مرحوم شيخ به دو بيان جواب مذكور را ردّ كرده‌اند .\r\n\r\n","description":"","footnote":"","page_name":" 162 ","page_number":170},
  {"content":"\r\n\r\n1 - راه فرار از اشكال ، مبتنى بر كليّت وجوب ( و معناى امر را كلّى دانستن ) نيست ؛ بلكه مبتنى بر راه ديگرى است ( كه همان ظهور شرط در عليّت منحصره باشد )\r\n2 - اصولا قبول نداريم كه مفاد صيغهء افعل وجوب كلّى باشد و دليلى بر عموميّت آن نيست چه‌بسا دليل بر خلافش باشد ؛ زيرا متبادر از صيغهء افعل اين است كه خصوصيّات ( قصد انشاء داشتن ) از خود لفظ و هيئت امر به ذهن مىآيد و صيغه براى وجوب خاصى وضع شده است .\r\n[ كمله اورد فاعلش شيخ اعظم است : بما ربّما متعلّق به تفصّى است الى ما ذكرنا يعنى در كلام آخوند كه وضع و موضوع عامّ است بما حاصله متعلق به اورد است ، لما افاده متعلّق به لا يبتنى است و منظور همان علّيت شرط است 
  ]\r\nقوله : و ذلك : مرحوم آخوند مىفرمايد : از جوابى كه ما به اشكال داديم ، فساد و بطلان تفصيل شيخ روشن شد . و آن اينكه ، به عقيدهء ما فرقى ميان اخبار و انشاء نيست و همان‌طور كه قصد اخبار داخل در معناى جملهء خبريّه نيست و مفاد جمله خبريّه اصل وجوب است ، همچنين قصد انشاء هم داخل در معناى جمله انشائيّه نيست و اين قصدها و لحاظها و خصوصيّات مربوط به مقام استعمال و از خصوصيات استعمال است كه تا در اين مقام بر نيايد و اين معنا را لحاظ نكند نمىتواند در آن استعمال كند و مبسوطا در جواب خود آخوند گذشت كه قياس كردند به باب معناى حرفى و اسمى و نيازى به تكرار نيست .\r\n\r\nامر دوم : تعدد شرط و وحدت جزاء\r\nهرگاه شرط متعدد و جزاء واحد باشد مثلا بفرمايد : « إن جاءك زيد فاكرمه و ان احسن اليك فاكرمه » يا بفرمايد : اذا خفى الاذان فقصّر و اذا خفيت الجدران فقصّر » چنانچه جمله شرطيّه مفهوم نداشته باشد ( مسلك آخوند رحمه اللّه و جماعتى همين بود . ) مشكلى نيست ؛ زيرا به ظاهر هر شرطى عمل مىشود و مىگوئيم كه هر شرطى استقلال در تأثير دارد و اگر نخست خفاء اذان تحقق يافت ، همان موجب قصر است و اگر خفاء جدران حادث شد ، همين موجب قصر است و اگر هر دو شرط هم‌زمان با يكديگر تحقق يافتند ، هر دو موجب\r\n\r\n","description":"","footnote":"","page_name":" 163 ","page_number":171},
  {"content":"\r\n\r\nقصرند . ( چون در يك زمان يك نماز قصر بيشتر واجب نيست و شرعا قابل تكرار نيست . ) ولى به‌هرحال كارى به شرطهاى ديگر ندارند و نفى ثالث و رابع و . . . نمىكنند و دلالت ندارند كه عامل ديگرى در وجوب قصر دخالت ندارد ، و اثبات شىء هم كه نفى ما عدا نمىكند ؛ ولى اثبات ما عدا هم نمىكند و اين دو قضيّه نفيا يا اثباتا از قضاياى ديگر ساكت هستند ، ولى اگر جمله شرطيّه داراى مفهوم باشد ( كه مسلك مشهور اصوليون همين است . ) فيما بين دو جملهء مذكور تناقض و تعارضى پيش مىآيد كه اين تعارض به منطوق دو جمله با يكديگر ارتباطى ندارد ( منطوقها كارى به هم ندارند و متعرض يكديگر نيستند تا متنافيان باشند ) و به مفهوم دو جمله با يكديگر نيز ربطى ندارد ( مفهومها نيز متعارضان نيستند ، يكى مىگويد : اگر خفاء اذان نبود ، قصر واجب نيست . ديگرى مىگويد : اگر خفاء جدران نشد ، قصر واجب نيست . ) آرى تعارض به منطوق هر جمله‌اى با مفهوم جملهء ديگر ارتباط دارد به اين نحو كه جملهء اوّل مىگويد : اگر خفاء اذان شد قصر واجب است و مفهومش آن است كه اگر خفاء اذان نشد ، قصر واجب نيست مطلقا يعنى چه خفاء جدران بشود يا نه ( چون مفهوم انتفاء سنخ الحكم است ) و اين معنا با منطوق جمله دوّم تعارض دارد ، آن هم به گونهء عموم و خصوص مطلق زيادى است ؛ يعنى مفهوم اعمّ مطلق و منطوق اخصّ مطلق است . جمله دوّم كه مىگويد : اگر ديوارهاى شهر از ديد شما پنهان شد قصر واجب است ، مفهومش اين است كه اگر خفاء جدران نشد ، مطلقا قصر واجب نيست . خواه خفاء اذان بشود يا نشود و اين معنا با منطوق جملهء اوّل به نحو عام و خاص مطلق تعارض دارد . حال چه بايد كرد ؟ چگونه اين تعارض را از سر راه رفع كنيم ؟\r\nچندين ظهور در اينجا وجود دارد كه حفظ همهء آنها موجب تعارض مزبور مىشود :\r\n1 - ظهور مفهوم در عموميّت به حكم اصالة العموم . 2 - ظهور جمله شرطيّه در اصل مفهوم داشتن . 3 - ظهور هر شرطى در استقلال . 4 - ظهور شرطيّه در انحصار . 5 - ظهور هر شرطى در اينكه همان شرط خصوصيّت دارد و به‌عنوان خاصّ خود ، شرط است نه به عنوان عامّ و تحت عنوان كلّى و قدر جامع ميان آن دو ، و بايد از يكى از ظهورات رفع يد كنيم تا تعارض حلّ شود ، و در اين رابطه دو مقام از بحث مطرح است : 1 - مقام ثبوت و\r\n\r\n","description":"","footnote":"","page_name":" 164 ","page_number":172},
  {"content":"\r\n\r\nاحتمالات . 2 - مقام اثبات و دلالت و اختيار يكى از احتمالات .\r\nمقام اوّل : مجموعهء احتمالاتى كه وجود دارد پنج احتمال است .\r\nاحتمال اوّل : از ظهور مفهوم در عموميّت رفع يد كرده و آن را با منطوق ديگرى تخصيص بزنيم كه روش معقول و متداول است و هر عامّى را با خاصّ تخصيص مىزنند و از موارد جمع عرفى است . و بگوئيم كه اگر خفاء اذان نشد ، قصر واجب نيست مطلقا . مگر در صورتى كه خفاء جدران شود كه اين به صورت يك تبصره مطرح مىشود و اين هم مجوّز قصر است . و ما من عامّ الّا و قد خصّ . و نيز اگر خفاء جدران نشد ، قصر واجب نيست مطلقا . مگر در صورتى كه خفاء اذان شود كه اين نيز تبصره‌اى برآن عامّ است و نتيجه اين تخصيصها رفع يد از ظهور در انحصار است ؛ يعنى شرط اوّل علّت منحصره نيست و شرط دوّم نيز نسبت به اولى علّت منحصره نيست و حصر حقيقى نيست . آرى حصر اضافى است ؛ يعنى نسبت به امر ثالث و رابع علت منحصره است و نفى ثالث مىكنند . پس فايدهء تخصيص و رفع يد از ظهور در عموم مفهوم ( نه از اصل مفهوم ) اين است كه هر دو شرطيّه دست‌به‌دست هم داده و نفى ثالث مىكنند يعنى دلالت دارند كه عامل ديگرى در وجوب قصر دخالت ندارد . اگر هر دو شرط منتفى شد ، وجوب قصر هم منتفى است ؛ ولى اگر يكى منتفى شد ، ممكن است ديگرى جاى او را گرفته و بر وجوب قصر دلالت كند و منحصر به يكى از آن دو نيست .\r\nاحتمال دوّم : همه جا جمله شرطيّه مفهوم دارد ، مگر در اين‌گونه موارد كه در اينجاها ما طرفداران مفهوم مثل منكرين مفهوم باشيم و بگوئيم كه در اين‌گونه موارد اصلا دو جملهء شرطيّه مفهوم ندارد و از اصل ظهور در مفهوم طرف نظر كنيم كه باز هم تعارض مرتفع مىشود ؛ زيرا دو منطوق كه تعارض ندارد و مفهوم هم كه نيست تا منشأ تعارض گردد .\r\nنتيجه اين احتمال آن است كه هركدام از دو شرط خفاء اذان و خفاء جدران مستقلا شرط وجوب قصر هستند ؛ ولى اينكه آيا غير از آن دو عامل ديگرى در وجوب قصر دخالت دارد يا نه ؟ دو جمله از اين بابت ساكت است و نفى ثالث نمىكنند .\r\nاحتمال سوم : از ظهور دو شرطيّه در استقلال رفع يد كنيم و بگوئيم كه در اين‌گونه موارد\r\n\r\n","description":"","footnote":"","page_name":" 165 ","page_number":173},
  {"content":"\r\n\r\nشرطها استقلال ندارند و هركدام به تنهائى علت وجوب قصر نيست ، بلكه هركدام جزء علّت هستند و مجموع ، من حيث المجموع ، علت تامّه و شرط مركب هستند و موجب قصر مىشوند . در حقيقت دو شرطيّه به يك شرطيّه كه شرطش مركب از دو جزء باشد ، برمىگردند . نتيجهء اين احتمال آن است كه اگر هر دو شرط با يكديگر محقق شدند و مسافر به جائى رسيد كه هم اذان شهر را نمىشنود و هم ديوارهاى بلد را نمىبيند ، از آنجا به بعد بايد نماز را شكسته بجا آورد . مفهوم شرط آن است كه اگر هر دو امر مذكور محقق نشد ، قصر واجب نيست كه خود اين سه فرد دارد : 1 - هيچ‌كدام محقق نشود ؛ يعنى نه خفاء اذان شده و نه خفاء جدران ، 2 - خفاء اذان بشود ؛ ولى خفاء جدران نشده ، 3 - عكس صورت دوّم باشد .\r\nاحتمال چهارم : از ظهور دو شرطيّه در خصوصيّت رفع يد كنيم و بگوئيم كه خصوص خفاء اذان موضوعيّت ندارد و شرط نيست . خصوص خفاء جدران نيز موضوعيّت ندارد ، بلكه اين دو مصداق يك قدر جامع و كلى هستند و آنكه در حقيقت موضوعيّت دارد و شرط است همان كلى و جامع است در ضمن هركدام از اين دو كه محقق شود ( چه جامع ماهوى مثل انسان و چه جامع انتزاعى و اعتبارى مثل عنوان حدّ ترخّص مثلا ) و نفس اينكه جزاء واحد است ؛ ولى شرط متعدّد است و دو شرط براى آن ذكر شد خودش دليل باشد بر اينكه اين‌ها خصوصيّت ندارند و به عنوان دو مصداق از مصاديق جامع ذكر شده‌اند . نتيجهء اين احتمال آن است كه با انتفاء يكى از دو شرط و دو فرد ، وجوب قصر منتفى نمىشود ؛ بلكه اگر جامع منتفى شد ، وجوب قصر هم منتفى است و گرنه نه .\r\nقوله : و لعلّ : پيش از طرح احتمال پنجم كه ضعيف و مردود است و خواهد آمد ، در اينجا مقام دوّم يا مقام اثبات را مطرح مىكنند . از ميان چهار احتمال مذكور كدام ارجح است ؟ مىفرمايد كه اگر فهم عرف را در نظر بگيريم ، عرف با احتمال دوّم موافق است . نظر عرفى آن احتمال را تاييد مىكند كه كلا از اصل مفهوم صرفنظر كنيم . ( شايد به اين دليل كه دلالت شرطيّه بر مفهوم در گرو دلالت بر خصوصيّت عليّت انحصارى بود و ظهور در انحصار ، يا وضعى بود و يا اطلاقى . و وجود شرطيّهء دوّم بيان بر خلاف مىشود و جلو\r\n\r\n","description":"","footnote":"","page_name":" 166 ","page_number":174},
  {"content":"\r\n\r\nظهور اطلاقى را مىگيرد و نيز قرينه بر مجاز مىشود و جلو ظهور وضعى را مىگيرد و وقتى دلالت بر انحصار منتفى شد ، مفهوم داشتن منتفى مىشود . ) ولى به‌نظر مىرسد كه احتمال اوّل قوىتر باشد كه از ظهور در انحصار رفع يد كرده و مفهوم را تخصيص بزنيم به بيانى كه گذشت .\r\nسرّ مطلب آن است كه « الضرورات تتقدّر بقدرها » و اگر ضرورتى نبود به عموم مفهوم هركدام از دو شرطيّه عمل مىكرديم ؛ ولى از روى اضطرار و به ناچار از عموم رفع يد مىكنيم ؛ اما از اصل مفهوم داشتن رفع يد نمىكنيم و قانون تخصيص هم كه قانون بين المللى و عرفى است و در نتيجه دو جمله شرطيّه نسبت به يكديگر مفهوم ندارند ولى نسبت به نفى ثالث مفهوم دارند . )\r\nو اگر دقت عقلى را لحاظ كنيم ، چه‌بسا احتمال چهارم معين شود و برهان عقلى اين را تعيين كند ؛ زيرا از طرفى شرطها ظهور در عليّت دارند و هركدام مستقلا مؤثر در جزاء يا كاشف از مؤثر هستند ( طبق دو مبنائى كه در امر ثالث از زبان فخر الدين و ديگران خواهد آمد ) و از طرفى جزاء در هر دو جمله واحد است كه وجوب قصر باشد و از سوى ديگر ميان علّت و معلول بايد سنخيّت باشد و گرنه هر معلولى بايد از هر علتى صادر شود . ( مثلا حرارت از آب سربزند ، يا برودت از آتش و . . . ) كه قطعا محال و باطل است . از طرف چهارم معلول واحد بما هو واحد با دو يا چند علت مستقل و متباين و متكثّر كه هيچ ارتباط و جهت اشتراك و قدر جامعى ميان آنها نباشد ، سنخيّتى ندارد و محال است . مثلا حرارت هم از آب صادر شود هم از آتش .\r\nنتيجه اين چهار مقدّمه آن است كه پس خصوص خفاء اذان يا خفاء جدران ، علّت وجوب قصر نيست ، بلكه جهت مشترك و قدر جامع ميان آن دو عليّت دارد . و قاعدهء الواحد هم كه دو بخش دارد : 1 - معلول واحد فقط از علت واحده صادر مىشود ( ما نحن فيه از اين قبيل است ) 2 - علت واحده هم تنها در معلول واحد تأثير مىگذارد ، مبتنى بر همين اصل ارتباط خاصّ يا سنخيّت ميان علّت و معلول است . ( البته مرحوم آخوند از اين قاعده چندين بار استفاده كرده‌اند ؛ ولى در كتب فلسفى بحث شده كه منظور از اين واحد كه در موضوع قاعده اخذ شده چيست ؟ )\r\n\r\n","description":"","footnote":"","page_name":" 167 ","page_number":175},
  {"content":"\r\n\r\nقوله : بعد البناء : مرحوم آخوند مىفرمايد : قول به اينكه شرط در حقيقت يكى است و آن‌قدر جامع ميان دو شرط است ، مبتنى بر رفع يد از مفهوم است ( كه احتمال ثانى بود . ) ولى مرحوم مشكينى در حاشيه به حق مىفرمايند كه احتمال چهارم مبتنى بر احتمال دوم نيست و كارى به رفع يد از مفهوم ندارد ، بلكه اگر مفهوم هم داشته باشد ، باز جاى احتمال رابع هست .\r\nقوله : و بقاء : يعنى احتمال چهارم باز مبتنى بر بقاء اطلاق هر دو شرط است كه از ظهور در استقلال رفع يد نكنيم كه احتمال سوم بود . و اين بناگذارى صحيح است بعد هم مىفرمايد كه ذهنهاى عاميانه و ساده و عرفى بر اين است كه شرط متعدد است و هر شرطى به‌عنوان خاص خودش شرط و مؤثر است و ظهور شرطيه همين است ؛ ولى دقت عقلى به حكم برهان قدر جامع درست مىكند ، به بيانى كه گذشت .\r\nقوله : فانهم : شايد اشاره باشد به اينكه : قول آخوند بعد البناء . . . ناتمام است و در بالا اشاره شد .\r\n5 - قوله : و اما رفع : اين فراز در برخى نسخه‌ها نيست و در بعض نسخ كفايه هست و منسوب به ابن ادريس و احتمال پنجم در مسئله است كه ايشان فرموده : در اين‌گونه موارد بايد يك جمله را منطوقا و مفهوما حفظ كنيم و جمله ديگر را منطوقا و مفهوما كنار بگذاريم .\r\nو خود ايشان جمله از اذا خفى الاذان فقصّر را ملاك گرفته و بدان عمل كرده است و جمله ديگر را طرح كرده « 1 » .\r\nقوله : فلان : مرحوم آخوند مىفرمايد اگر يكى از آن دو منطوقا و مفهوما اظهر از ديگرى باشد آرى . و اگر از حيث مرجحات خارجى دليل بر ترجيح آن داشتيم آرى ، ولى اگر اين‌ها نباشد و بطور دلخواه يكى را اختيار كنيم صحيح نيست .\r\n\r\nامر سوم : تداخل اسباب و مسبّبات\r\nسومين و آخرين مطلب در خاتمهء مفهوم شرط ، دربارهء اين است كه گاهى در جمله‌هاى شرطيّه شرط و جزاء هر دو متعدّدند و گاهى هر دو واحدند و گاهى جزاء متعدد و شرط\r\n\r\n\r\n","description":"","footnote":"\r\n( 1 ) - السرائر ، ج 1 ، ص 331 .\r\n","page_name":" 168 ","page_number":176},
  {"content":"\r\n\r\nواحد است و گاهى شرط متعدّد و جزاء واحد است و فعلا همين فرض اخير مورد بحث ما است . در مواردى كه شرط متعدّد و جزاء واحد باشد ، باز گاهى جزاء عقلا قابل تكرار نيست ، مثل : ان كان زيد مرتدا فاقتله ، و ان قتل خالدا عمدا فاقتله ، و ان سبّ النّبى او الامام ( ع ) فاقتله و . . . كه متعلّق جزاء ( خود جزاء كلمهء فاقتله است كه فعل امر است و متعلّق امر قتل است . ) يعنى قتل قابل تكرار نيست و يك نفر را يك‌بار مىتوان به قتل رساند و عقلا محال است كه دو يا چند بار به قتل برسانند ( مگر به دست عيساى مسيح زنده شود تا دوباره كشته شود ) و گاهى جزاء شرعا قابل تكرار نيست ، مثل ان خفى الاذان فقصّر ، و ان خفيت الجدران فقصّر ، كه عقلا بجا آوردن دو نماز ظهر قصر در يك روز مانعى ندارد ؛ ولى شرعا در يك وقت يك نماز قصر واجب است نه دو نماز . اين‌گونه موارد از بحث ما خارج است و فعلا سخن در مواردى است كه جزاء عقلا و شرعا قابل تكرار باشد و دو يا چند بار انجام دادن آن ميسور باشد ، مثل : « إن جاءك زيد فاكرمه ، و ان احسن اليك فاكرمه » كه اكرام كردن زيد يك‌بار براى مجىء و يك‌بار براى احسان كاملا معقول است و مثل : « اذا بلت فتوضأ ، و اذا نمت فتوضأ ، » كه دو بار وضو ساختن ( يك‌بار براى حدث بول و يك‌بار براى حدث نوم ) ممكن است . و مثل « ان كنت جنبا فاغتسل ، و ان مسست ميّتا فاغتسل » كه يك‌بار غسل كردن به نيّت غسل جنابت و بار ديگر به نيّت مسّ ميّت ، ممكن است . ( البته فعلا بحث ما اصولى و قانونى است و قطع‌نظر از دليل خاص است و كسى در مثال مناقشه نكند كه يك غسل به نيّت هر دو كافى است يا شرعا يك وضو به نيّت رفع تمام حدثهاى اصغر كفايت مىكند . اين‌ها دليل خاصّ است و كارى به آن نداريم . )\r\nحال بحث در اين است كه در مواردى كه شرط متعدّد و جزاء واحد است و آن هم قابل تكرار هست ، آيا مقتضاى قاعده عدم تداخل اسباب و مسببات است ؛ يعنى سببها و شرطها تداخل نمىكنند و از استقلال در تأثير ساقط نمىشوند و هركدام مستقلا مؤثّر و خواهان جزاء است ، و مسبّبها و مشروطها نيز تداخل نمىكنند كه يك عمل به نيّت همهء اسباب و موجبات ، كافى باشد ، بلكه قاعده آن است كه به تعداد شرطها ، جزاء هم متعدّد مىشود و بايد چند بار انجام شود ( مگر در مواردى كه دليل و قرينهء خاصى بر تداخل\r\n\r\n","description":"","footnote":"","page_name":" 169 ","page_number":177},
  {"content":"\r\n\r\nوجود داشته باشد ) ؟ يا اينكه مقتضاى قاعده تداخل اسباب يا مسببات است ( تداخل اسباب آن است كه شرط ثانى مؤثر در وجوب نباشد و همان شرط اوّل مؤثر باشد . تداخل مسبّبات آن است كه شرط ثانى نيز مثل شرط اوّل مؤثر در وجوب باشد ؛ ولى وجوب ثانى كه از ناحيهء شرط ثانى آمده مندكّ در وجوب اوّل شده و در نتيجه وجوب اوّل مؤكّد بشود ) و در نتيجه صد شرط و سبب هم كه باشد ، يك جزاء و مسبّب و عمل به نيّت تمام آنها كفايت مىكند ؟ بالاخره قاعده مقتضى تداخل است يا عدم تداخل ؟\r\nضمنا در امر دوّم بر مسلك مفهوم شرط در موارد تعدّد شرط و اتّحاد جزاء چهار احتمال ذكر شد :\r\n1 - از ظهور در انحصار رفع يد كنيم 2 - از ظهور در اصل مفهوم داشتن رفع يد كنيم 3 - از ظهور در استقلال صرفنظر كنيم ؛ 4 - از ظهور در شرطيّت خصوص خفاء اذان يا خفاء جدران دست برداريم . حال در امر سوّم مىفرمايد : بنا بر وجه سوّم از چهار وجه مذكور در امر ثانى ، در ما نحن فيه هيچ اشكالى نيست ؛ زيرا طبق آن وجه مىگوئيم كه نوم و بول هركدام علّت تامه وجوب وضو نيست ، جنابت و مسّ ميّت علّت جداگانه نيستند ، بلكه مجموعا علّيت دارند و هركدام جزء علّت مىباشند . آنگاه دو جملهء شرطيّه باطنا به يك جمله برمىگردد و پرواضح است كه اگر هر دو جزء علّت باهم محقّق شد ، يك معلول و جزاء واجب مىشود . سخن از تعدّد و انجام دو عمل در ميان نيست . بنا بر وجه اوّل و دوّم و چهارم كه هر شرط مستقلا علّت جزاء است ، بحث مىكنيم كه آيا تعدّد شرط موجب تعدّد جزاء مىشود يا خير ؟ آيا بايد به تعداد شرط ، جزاء هم تكرار شود يا خير ؟ آيا قاعده تداخل است يا عدم تداخل ؟\r\nبه عقيده مرحوم آخوند در مسئله سه قول وجود دارد :\r\n1 - مشهور طرفدار عدم تداخل مىباشند ؛ يعنى مىگويند كه مقتضاى قاعده عدم تداخل است ، مگر جايى كه دليل خاصّى باشد .\r\n2 - گروهى از جمله مرحوم محقق خوانسارى « 1 » مىگويند كه مقتضاى قاعده تداخل\r\n\r\n\r\n","description":"","footnote":"\r\n( 1 ) - مشارق الشموس فى شرح الدروس ، ص 62 - 61 .\r\n","page_name":" 170 ","page_number":178},
  {"content":"\r\n\r\nاست ، مگر در مواردى كه دليل خاصّ بر عدم تداخل باشد .\r\n3 - ابن ادريس حلّى تفصيل داده به اينكه اگر شروط متعدّد از جنس واحد باشند ( مثل اذا نمت فتوضأ دوباره هم بفرمايد : اذا نمت فتوضأ ، كه شرطها مصاديق متعدّد يك ماهيّت است و همه از جنس نوم يا بول هستند ، يا همه از جنس جنابت هستند يعنى چندين بار پشت سر هم جنب شده است . ) در اينجا مقتضاى قاعده تداخل است ، يعنى ده بار هم كه بخوابد و بيدار شود يك وضو كافى است ، بيست مرتبه هم كه پشت سر هم جنب شود ، يك غسل به نيّت همه كافى است ؛ ولى اگر شرطها از جنسهاى مختلف و گوناگون باشند ( مثلا اذا نمت فتوضأ و اذا بلت فتوضأ يا مثلا اذا كنت جنبا فاغتسل و ان مسست ميّتا فاغتسل و . . . كه نوم و بول از دو مقوله‌اند ، جنابت و مسّ ميّت از دو وادى مختلف هستند . ) در اينجا مقتضاى قاعده عدم تداخل است و بايد به تعداد شرطها جزاء هم متعدّد شود . « 1 »\r\nقوله : و التحقيق : مرحوم آخوند تحقيقى را شروع مىكنند و ضمن آن نظريه حق را روشن مىكنند و اقوال ديگر را ابطال مىكنند و در اين تحقيق ابتدا بايد دو نكته را مدّ نظر قرار دهيم :\r\n1 - هر جملهء شرطيّه‌اى ظهور دارد در حدوث جزاء نزد حدوث شرط و مفادش اين است كه هرگاه شرطى حادث شد بدنبال آن جزائى هم حتما حادث مىشود و تازه پديد مىآيد ؛ يعنى اين جزاء تا به حال نبود و الآن بوجود آمد . ( البته در اينجا دو مبنا وجود دارد :\r\nالف ) اسباب شرعى مثل علل تكوينى مؤثرات باشند و حقيقتا علّت مسبّب خودشان باشند . ب ) اسباب شرعى معرّفات و كواشف باشند يعنى كشف از علّت و مؤثّر واقعى بكنند نه اينكه خودشان مستقيما و واقعا مؤثّر باشند و اين دو مسلك در ادامه خواهد آمد و فعلا قول مرحوم آخوند « بسببه او بكشفه عن سببه » اشاره به آن دو مبناست كه حدوث جزاء به سبب حدوث شرط باشد كه مسلك اوّل بود ، يا به كاشفيّت اين شرط از سبب واقعى باشد كه مسلك دوّم بود . ) زيرا اگر شرط علّت واقعى باشد قاعده اين است كه تا علّت واقعى حادث شد ، معلول هم حادث شود . يا كاشف از علّت واقعى است تا كاشف\r\n\r\n\r\n","description":"","footnote":"\r\n( 1 ) - السرائر ، ج 1 ، ص 258 .\r\n","page_name":" 171 ","page_number":179},
  {"content":"\r\n\r\nآمد و علّت واقعى مسلم شد ، معلول هم خواهد آمد . نتيجه اين نكته آن است كه اگر شرط متعدّد شد ، بايد جزاء هم متعدّد شود و نزد حدوث هر شرطى بايد جزائى از نو حادث شود كه كارى به جزاء شرط ديگر نداشته باشد . پس ظهور شرطها در علّيت و تأثير استقلالى ( كما هو المفروض ) موجب تعدّد و تكثّر جزاء است .\r\n2 - طبيعت واحده از قبيل : وضو و غسل و نماز و . . . از آن جهت كه يك طبيعت است ( يعنى قيد مرّة اخرى ) ندارد و نگفته : اذا بلت فتوضأ و اذا نمت فتوضأ مرّة اخرى و . . . بلكه در هر دو امر روى طبيعت رفته و فرموده : فتوضّأ ) چنين چيزى همان‌طور كه محال است ، محكوم به دو حكم متضادّ باشد ؛ يعنى هم واجب باشد و هم حرام كه اجتماع ضدّين است . هكذا محال است كه محكوم به دو حكم متماثل باشد ؛ يعنى دو بار واجب باشد كه اجتماع مثلين است و مثل اجتماع ضدّين محال است . پس طبيعت واحده تنها محكوم به حكم واحدى است با عنايت به اين دو نكته مىفرمايند : از طرفى ظهور شرط در علّيت تامّه و در حدوث جزاء نزد حدوث شرط ، ايجاب مىكند كه جزاء متعدّد باشد و به تعداد شرط جزاء هم باشد و دوباره وضو واجب باشد و امتثال بطلبد ، از طرفى جزاء طبيعت واحده است و مطلوب مولى صرف الوجود طبيعت است و طبيعت واحده محال است كه دو بار واجب شود و محكوم به دو حكم متماثل باشد و يك وجوب را بيشتر پذيرا نيست .\r\nاينجا است كه ظهور شرط در تعدّد با ظهور جزاء در وحدت تنافى پيدا مىكنند و بايد حلّ شود ، راه حلّ چيست ؟\r\nقوله : حقيقة او وجودا : حقيقتا متعدّد باشد ؛ يعنى شرطها از دو طبيعت باشند مثل نوم و بول وجودا متعدّد باشند ؛ يعنى شرطها از يك طبيعت هستند ، ولى اين يك طبيعت چند بار وجود پيدا كرده و محقق شده مثل اينكه دو بار نوم محقّق شود يا دو بار بول موجود شود .\r\nقوله : مثل اذا بلت فتوضأ و اذا نمت فتوضأ . مثال تعدّد شرط حقيقتا است .\r\nو قوله : فيما اذا بال مكرّرا او نام مكرّرا مثال براى تعدّد شرط وجودا است .\r\nقوله : فلا بدّ على القول بالتداخل : كسانى كه طرفدار تداخل مىباشند ( خوانسارى و ديگران ) براى پاسخ از تنافى مزبور در مقام ثبوت و احتمالات سه راه حلّ مىتوانند ارائه\r\n\r\n","description":"","footnote":"","page_name":" 172 ","page_number":180},
  {"content":"\r\n\r\nكنند :\r\n1 - ملتزم شوند به اينكه همه جا جمله‌هاى شرطيّه ظهور در حدوث جزاء برفرض حدوث شرط دارند ، مگر در مورد بحث ما ( كه تعدّد شرط و اتحاد جزاء باشد ) كه در اينجا جمله شرطيّه اوّل ظهور در حدوث جزاء نزد حدوث شرط دارد ؛ ولى شرطيّه دوّم دالّ بر حدوث جزاء در فرض حدوث شرط نيست تا محذور تنافى پيش آيد ، بلكه دالّ بر مجرّد ثبوت جزاء نزد حدوث شرط است . ( ثبوت اعمّ از حدوث است ، حدوث وجود بعد العدم است يعنى نبود و بوجود آمد و سابقهء عدم دارد ؛ ولى ثبوت به معناى ثابت بودن است كه با حدوث هم مىسازد با بقاء و استمرار هم مىسازد و در اينجا همين منظور است . ) و معنايش آن است كه همان حكم قبلى كه با شرط اوّل حادث شد ، كماكان باقى و برقرار است . اگر همان حكم است و حكم جديدى نيست پس تعدّدى هم نيست و يك عمل كفايت مىكند .\r\n2 - ملتزم شوند به اينكه متعلّق جزاء ( وضو كه متعلّق امر است كه امر جزاء شرط است ) اگرچه در ظاهر و صورت يك چيز است ( وضو مسبّب از هر چيزى كه باشد ظاهرش همان غسلات و مسحات خاصّه است و چيز ديگرى نيست ) ولى به دقت عقلى وضو حقايق متعدّد و ماهيّات گوناگون است و به تعداد هر شرطى يك ماهيّتى محقّق مىشود ( با تحقّق بول يك طبيعت از وضو محقّق مىشود ، با تحقّق نوم طبيعت ديگر و هكذا ) منتها اين طبايع گوناگون در يك وجود خارجى تصادق مىكنند و همهء آنها بر اين وجود واحد صدق مىكنند و منطبق مىشوند . ( همان‌طور كه غصبيّت و صلاتيّت بر نماز در مكان غصبى صدق مىكرد ) آنگاه وقتى كه هم بول و هم نوم محقّق مىشود ، انسان به دو تكليف مستقلّ و به دو طبيعت جداگانه مشغول الذّمّه مىشود ؛ ولى اكتفاء به يك عمل در مقام امتثال از باب اين است كه اين عمل واحد مجمع هر دو عنوان و مادّهء تصادق هر دو تكليف است و هر دو طبيعت بر اين منطبق مىشوند و الانطباق قهريّ و الاجزاء عقليّ . نظير اينكه مولائى به عبدش بگويد : « اكرم هاشميا و اضف عالما » كه دو امر و دو عنوان جدا است و عبد مىتواند هر تكليفى را جداگانه امتثال كند ؛ يعنى سيّدى را گرامى بدارد نه به نحو ضيافت .\r\n\r\n","description":"","footnote":"","page_name":" 173 ","page_number":181},
  {"content":"\r\n\r\nيا به نحو ضيافت باشد ، ولى عالم نباشد ، و عالمى را ضيافت كند و لو سيّد نباشد ؛ ولى لازم نيست دو امتثال انجام دهد ، بلكه مىتواند مجمع هر دو عنوان را بيابد و يك دانشمند سيّد را ضيافت كند به نيّت هر دو تكليف . و هر دو بر اين عمل صادقند و با اين عمل هر دو امر امتثال شد و امتثال امر موجب سقوط امر است . ما نحن فيه هم اين‌گونه باشد .\r\nقوله : ان قلت : مستشكل مىگويد با اين يك عمل كه مادّهء اجتماع است نمىتواند هر دو امر را امتثال كند ؛ زيرا هر دو عنوان بر اين عمل منطبق مىشوند و وجوب از هر دو عنوان به اين معنون سرايت مىكند و همان محذور پيش مىآيد كه شيئى واحد چگونه محكوم به دو حكم متماثل مىشود ؟\r\nقوله : قلت : مرحوم آخوند دو جواب مىدهند :\r\n1 - درست است كه دو عنوان واجب بر اين يك عمل منطبق مىشوند ؛ ولى انطباق موجب سرايت وجوب از دو عنوان به اين يك عمل نمىشود و حكم وجوب مال عنوان است و اگر به عمل نسبت مىدهيم در واقع انتزاعى است و وجوب مال منشأ انتزاع است و عنوان هم كه دو تا است و محذورى ندارد كه هركدام وجوبى داشته باشند .\r\n2 - برفرض سرايت حكم از عنوان به معنون و در نتيجه اتّصاف معنون و وجود خارجى به هر دو حكم مىگوييم كه بر مسلك اجتماع محذورى ندارد كه اين يك عمل متّصف به دو وجوب باشد ، چنان كه در باب اجتماع امر و نهى ، اجتماعى مىگفت كه محذورى ندارد كه عمل متصف به وجوب و حرمت شوند ؛ زيرا تعدّد عنوان موجب تعدّد معنون مىشود و به دقّت عقلى دو چيز است و هركدام وجوبى دارند . چون به دو عنوان است ( مفروض بحث ما فعلا همين است كه وضو دو يا چند طبيعت است ) محذورى ندارد . آرى اگر به عنوان واحد بود ، محال بود .\r\nقوله : فافهم : شايد اشاره به اصل راه حلّ دوّم باشد كه باطل است و وضو طبايع كثيره نيست و يك طبيعت است و اجتماع دو وجوب در شيئى واحد به‌عنوان واحد خواهد بود نه به دو عنوان ، و شايد اشاره باشد به دو جوابى كه مرحوم آخوند از اشكال دادند كه هيچ‌كدام بر مبناى خود ايشان قابل قبول نيست ؛ زيرا ايشان اولا حكم را از عنوان به معنون\r\n\r\n","description":"","footnote":"","page_name":" 174 ","page_number":182},
  {"content":"\r\n\r\nسرايت مىدادند و ثانيا اجتماعى نبودند و امتناعى بودند ، پس اشكال وارد است و در نتيجه راه حلّ دوّم مجرد فرض است و قابل قبول نيست .\r\n3 - قوله : او الالتزام : قائل به تداخل بگويد كه ما ظهور شرطيّه را در حدوث جزاء برفرض حدوث شرط ، مىپذيريم و در آن تصرفى نمىكنيم . و ظهور جزاء را نيز در طبيعت واحده مىپذيريم و در آن‌هم دخالتى نمىكنيم و مىگوئيم كه نزد حدوث هر شرطى ، يك جزائى حادث مىشود ، منتها آن اثر و معلول و جزاء در جمله شرطيّهء اولى اصل وجوب وضو ( مثلا ) است كه با تحقّق شرط يعنى بول ( مثلا ) وجوب هم حادث مىشود . شرطيّه دوّمى هم دالّ بر حدوث است ، ولى نه حدوث اصل وجوب وضو ، بلكه حدوث تأكد وجوب كه با شرطيّه اول تاكّد حادث نشد و با جمله دوّم حادث شده . در نتيجه باز هم يك وضو بيشتر واجب نيست ؛ ولى وجوبش مؤكد و لا ريب فيه است اين‌ها راههاى سه‌گانه‌اى بود كه قائل به تداخل براى قول به تداخل ناچار بود از اين راهها برود .\r\nقوله : و لا يخفى : مرحوم آخوند به اين التزامات از سوى تداخلىها دو اعتراض دارند :\r\n1 - هريك از اين سه طريق خلاف ظاهر است ( ظهور شرطيّه در حدوث جزاء است نه مجرّد ثبوت ، ظهور جزاء در وحدت طبيعت است نه كثرت و طبايع مختلفه بودن ، ظهور شرطيّه در حدوث وجوب جديد است نه تأكد وجوب قديم ) و تا وقتى كه راهى براى اخذ به ظاهر و عدم ارتكاب خلاف ظاهر وجود داشته باشد ، نوبت به ارتكاب خلاف ظاهر نمىرسد ( و در ادامه خواهيم ديد كه راه دارد ) .\r\n2 - ارتكاب خلاف ظاهر اگر براساس دليل باشد ، موجّه است ؛ ولى متأسفانه التزامات تداخلىها ارتكاب خلاف ظاهر است بدون اينكه دليلى داشته باشند . ( به چه دليل شرطيّهء دوم را بر مجرّد ثبوت حمل مىكنيد ؟ به چه دليل مىگوئيد كه وضو طبيعت واحده نيست ، بلكه طبايع گوناگون است كه بر يك عمل خارجى تصادق دارند و تنها از حيث صورت و شكل ظاهرى مثل هم مىباشند و نام همهء آنها وضو يا غسل است ؛ ولى در ماهيّت و طبيعت با يكديگر فرق دارند ؟ چرا طبيعت واحده نباشند ؟ و نيز به چه دليل ماعداى شرطيّه اول دالّ بر تاكّد وجوب است نه اصل وجوب ؟ ) و صرف اينكه احتمال مىدهيم\r\n\r\n","description":"","footnote":"","page_name":" 175 ","page_number":183},
  {"content":"\r\n\r\nكه مجرّد ثبوت يا تاكّد يا طبايع كثيره در ميان باشد ، كافى نيست و بايد اين احتمال اثبات شود و شما دليلى بر اثبات آن نداريد .\r\nقوله : ان قلت : اگر قائل به تداخل بگويد كه وجه و دليل رفع يد از ظاهر جمله شرطيّه در حدوث عند الحدوث و ارتكاب خلاف ظاهر ، همان است كه خود شما در و التحقيق بيان كرديد كه از طرفى ظهور شرطيّه در حدوث عند الحدوث اقتضا مىكند كه به تعداد شرطها جزائى حادث شود و وضو يا غسل چند مرتبه واجب باشد و از طرفى ظهور جزاء در وحدت طبيعت ايجاب مىكند كه يك وجوب بيشتر نباشد ؛ زيرا طبيعت واحده نمىتواند دوباره واجب شود و گرنه اجتماع مثلين مىشود . و چون نمىتوانيم به هر دو ظهور اخذ كنيم ناگزير يا بايد در ظهور شرطيّه در حدوث تصرّف كنيم و به مجرّد ثبوت يا تأكد حمل كنيم و يا در ظهور جزاء در طبيعت واحده بودن تصرف كنيم و بر طبايع كثيره حمل كنيم .\r\nپس بهترين دليل بر ارتكاب خلاف ظاهر عبارت است از حلّ تنافى مذكور .\r\nقوله : قلت : در جواب مىگوئيم كه راه بهترى براى حلّ تنافى وجود دارد و نوبت به راههاى شما نمىرسد و آن راه بهتر اين است كه در هر دو جمله شرطيّه اصل طبيعت وضو به قول مطلق واجب نيست بلكه قيدى دارد و گويا فرموده : « اذا بلت فتوضأ مرّة ، و اذا نمت فتوضأ مرّة اخرى » كه اگر اين شد اجتماع مثلين در شيئى واحد هم پيش نمىآيد ؛ زيرا با هر شرطى يك فرد از وضو واجب شده كه غير از فرد ديگرى است كه با شرط ديگر واجب شده و آنكه محال است اجتماع مثلين در يك شيئى است نه اجتماع مثلين در دو شيئى كه هر فردى وجوبى داشته باشد . پس در واقع امر روى طبيعت نرفته ، بلكه روى اين فرد و آن فرد رفته است . آنگاه حدوث عند الحدوث محفوظ است . طبيعت واحده بودن محفوظ است ، تأكيدى نبودن و تأسيسى بودن هم محفوظ است .\r\nقوله : ان قلت : اگر قائل به تداخل بگويد كه اين راهى هم كه شما ارائه كرديد خلاف ظاهر اطلاقى است ، زيرا ظاهر خطاب اين است كه امر روى وضو كه طبيعتى از طبايع است بار شده نه روى اين فرد يا آن فرد و در لسان دليل نيامده كه « ان بلت فتوضأ مرّة ، ان نمت فتوضأ مرّة اخرى » شما اين قيد مرّة و مرّة اخرى يا مصداقا آخر يا فردا آخر و . . . را از\r\n\r\n","description":"","footnote":"","page_name":" 176 ","page_number":184},
  {"content":"\r\n\r\nكجا آورده‌ايد ؟ پس شما هم خلاف ظاهر مرتكب شده‌ايد .\r\nقوله : قلت : در جواب مىگوئيم : آرى ، اگر اطلاقى بود ، راه ما خلاف ظاهر اطلاق بود ؛ ولى اصلا اطلاقى نيست . بيان مطلب : ظهور اطلاقى جزاء در گرو اطلاق و مقدمات حكمت است و يكى از مقدّمات حكمت اين است كه قرينه و بيان يا چيزى كه صلاحيّت براى قرينه بودن دارد ، در كلام نباشد و گرنه مقدّمات حكمت كامل نمىشود و اطلاق هم منعقد نمىشود و در ما نحن فيه ما يصلح القرينيّة وجود دارد و آن ظهور جمله شرطيّه در حدوث جزاء نزد حدوث شرط است كه نتيجه‌اش تعدّد جزاء بود ؛ يعنى دو فرد از وضو بايد اتيان شود و اين قرينه است بر اينكه از جزاء در هر دو جمله اصل طبيعت وضو اراده نشده ، بلكه در هر جمله‌اى فردى از اين طبيعت اراده شده است . پس اصلا اطلاق منعقد نشده تا راه حل‌ّها خلاف ظاهر اطلاقى باشد .\r\nقوله : و لا دوران : اگر قائل به تداخل بگويد كه ظهور اطلاقى جزاء در وحدت مطلوب و طبيعت واحده با ظهور وضعى جمله شرطيّه در حدوث عند الحدوث در عرض هم هستند و تعارض مىكنند و دوران امر بينهما است در جواب مىگوئيم كه هرگز ميان اين دو ظهور دورانى و تعارضى نيست ، بلكه ظهور وضعى شرطيه در حدوث بر ظهور اطلاقى جزاء مقدّم است ؛ زيرا ظهور وضعى تنجيزى است و حالت منتظره ندارد ، ولى ظهور اطلاقى تعليقى است و اگر مقدّمات حكمت فراهم بود منعقد مىشود و الّا فلا . و چون ما يصلح للبيانيّه وجود دارد ، اصلا اطلاقى منعقد نمىشود و ظهورى درست نمىشود .\r\nقوله : فلا يلزم : از بحثهاى گذشته نتيجه مىگيريم كه اگر تداخلى شويم ، ناچاريم در ظهور شرطيّه تصرفى كرده و خلاف ظاهرى مرتكب شويم ( به يكى از سه وجهى كه گذشت ) ولى اگر عدم تداخل را اختيار كنيم ، هيچ تصرفى در ظاهرى نشده ، بلكه ظهور شرطيّه محفوظ است و ظهور اطلاق هم كه اصلا منعقد نشد تا با او مخالفتى كرده باشيم .\r\nقوله : فتلّخص : خلاصه اينكه : ما مثل مشهور طرفدار عدم تداخل هستيم و مىگوئيم كه مقتضاى ظهور جملهء شرطيّه در حدوث عند الحدوث ، عدم تداخل است و به تعداد هر شرطى بايد جزائى بياوريم . البته مقتضاى قاعده ( روى ظهور جملهء شرطيّه ) عدم تداخل\r\n\r\n","description":"","footnote":"","page_name":" 177 ","page_number":185},
  {"content":"\r\n\r\nاست ؛ ولى مواردى ممكن است به دليل خاصّ جاى تداخل باشد . مثل باب وضو كه همهء موجبات وضو هم اگر محقق شود ، يك وضو بيشتر واجب نيست يا مثل غسل جنابت و ساير اغسال كه يك غسل به نيّت همه كافى است ؛ ولى در مواردى كه دليل خاصى نباشد ، على القاعده قائل به عدم تداخل مىشويم ، مثل : ان ظاهرت فاعتق رقبة و ان افطرت فاعتق رقبة ، يا ان افطرت فكفّر و ان حنثت او خالفت نذرك فكفّر » و . . . كه براى ظهار يك عتق رقبه و براى افطار عمدى عتق رقبهء ديگرى واجب است ، براى افطار عمدى كفاره‌اى جدا و براى مخالفت نذر و عهد و يمين كفارهء ديگرى لازم است .\r\nقوله : و قد انقدح : مرحوم فخر الدين « 1 » و مرحوم فاضل نراقى « 2 » مسئله تداخل و عدم تداخل را بر مسألهء ديگرى مبتنى كرده‌اند و آن اين است كه آيا اسباب و شروط شرعيّه همانند اسباب و علل عقلى مؤثرات هستند ؟ يا معرّفات و كاشفات ؟ اگر اين‌ها را مؤثرات بدانيم يعنى هر شرطى را مستقلا علت واقعى مشروط و مؤثر در آن بدانيم ، نتيجه در ما نحن فيه عدم تداخل است و به تعداد هر شرطى جزائى لازم است ؛ چرا كه به دنبال هر علتى معلولى حادث مىشود و اگر اين‌ها را معرّفات بدانيم ، يعنى كاشف از علت واقعى بدانيم نتيجه تداخل است ؛ چرا كه هيچ مانعى ندارد كه چند چيز علامت يك امر و كاشف از يك حقيقت باشند . ( كما اينكه گاهى چند لفظ دالّ بر يك معنى مىباشند و اسماء حسناى الهى همگى دال بر يك مسمّى هستند . ) و منكشف يا علت واقعى يك چيز باشد و به دنبالش يك معلول بيشتر حادث نشود .\r\nمرحوم آخوند به دو بيان ابتناء ما نحن فيه را بر باب مؤثرات و معرّفات بون رد مىكنند :\r\n1 - راه منحصر به فرد قول تداخل همان سه راه است كه قبلا ذكر شد ( حمل بر مجرّد ثبوت ، طبايع كثيره دانستن جزاء ، حمل به تأكد ) و راه منحصر به فرد عدم تداخل همان است كه در ظهور اطلاقى جزاء تصرف كرده و كلمهء مرّة و مرّة اخرى را بياوريم . اما مبتنى كردن مسئله بر مسئله مؤثر يا كاشف دانستن به تنهائى كافى نيست و مجرّد اينكه اسباب\r\n\r\n\r\n","description":"","footnote":"\r\n( 1 ) - مطارح الانظار ، ص 176 ، به ايشان نسبت داده .\r\n( 2 ) - مطارح الانظار ، ص 176 ، به ايشان نسبت داده .\r\n","page_name":" 178 ","page_number":186},
  {"content":"\r\n\r\nشرعى را معرف يا مؤثر بدانيم مفيد نيست ( زيرا برفرض كه مؤثر هم بدانيم نتيجه عدم تداخل نيست و جا دارد بپرسيم كه اين‌ها مؤثر در حدوث هستند يا مؤثر در مجرّد ثبوت ؟ يا بپرسيم كه آيا مؤثر در اصل حدوث هستند يا در تأكّد حادث ؟ پس باز بايد به يكى از آن سه راه برگرديم و مستغنى از آنها نيستيم . و نيز اگر كاشف و معرف هم بدانيم ، باز براى قول به تداخل كافى نيست ؛ زيرا همان‌طور كه شايد چند سبب شرعى كاشف از يك علت واقعى باشند ، احتمال دارد كه چند سبب كاشف از چند علت واقعى باشند كه مطابق با ظهور شرطيّه‌ها است . پس صرف معرف بودن براى قول به تداخل كافى نيست و ناگزير بايد به سه راه مذكور برگرديم . )\r\n2 - در مسألهء تداخل و عدم تداخل به دنبال اين هستيم كه مقتضاى قاعده را بيابيم تا در موارد شك از آن استفاده كنيم ، در حالى كه مسئله مؤثر يا معرّف بودن يك امر ضابطه‌مند نيست و نتيجه كلى نمىدهد ؛ زيرا اسباب شرعى همانند اسباب غير شرعى ( اسباب عرفى و عادى ) هستند كه گاهى و به صورت موجبه جزئيه مؤثر و علت واقعى هستند و گاهى معرّف و كاشف از علت هستند و موجبهء كليه در ميان نيست . مثلا در اسباب غير شرعى گاهى مىگوئيم كه اگر آتش باشد ، حرارت نيز خواهد بود . در اينجا وجود آتش حقيقتا علت وجود حرارت است ؛ ولى گاهى مىگوئيم كه اگر زيد آمد ، اكرامش بكن . در اينجا هم در ظاهر قضيّهء شرطيّه مجىء زيد علت وجوب اكرام واقع شده ، ولى معلوم نيست كه واقعا هم علت وجوب اكرام همين مجىء زيد باشد ، بلكه شايد اين اماريّت دارد و كاشف از چيز ديگرى است كه مثلا چون زيد ظالم است و اگر اكرام نشود ، هتاكى و فحّاشى مىكند و آبرو مىريزد و حريم پاره مىكند . ازاين‌رو مىفرمايد كه تا زيد آمد اكرامش كن ! يا مثلا گاهى مىگوئيم كه اگر امير خشمگين شد ، از او برحذر باش و از خشم امير بترس ! كه خشم امير علت واقعى ترسيدن است ؛ ولى گاهى مىگوئيم كه اگر امير قباى زرد رنگ را پوشيد ، برحذر باش ! كه علت واقعى ترس پوشيدن لباس زرد نيست ، بلكه اين لباس امارهء خشم درونى امير است و علت واقعى حذر كردن همين خشم امير است .\r\nدر اسباب شرعيّه هم گاهى مولى مىگويد : اگر تصرف در مال يتيم مصلحت داشت ،\r\n\r\n","description":"","footnote":"","page_name":" 179 ","page_number":187},
  {"content":"\r\n\r\nتصرف كن كه علت واقعى جواز تصرف در مال طفل همين وجود مصلحت است و گاهى مىگويد : اگر خبر واحدى بر وجوب جمعه دلالت كرد ، جمعه واجب است كه علت واقعى وجوب جمعه همان مصلحت واقعى است و قيام خبر واحد اماره است . يا مثلا مىگويد :\r\nاگر خورشيد از دايرهء نصف النهار فرضى عبور كرد ، نماز واجب مىشود كه علت واقعى وجوب نماز همين زوال شمس است ؛ ولى گاهى مىگويد : اگر سايهء شاخص در طرف مشرق عالم حادث شد يا رو به زياد شدن گذاشت ( برحسب مناطق مختلف كه سايهء شاخص در ظهر در آنجا به كلى منعدم مىشود و سپس در طرف شرق حادث مىشود يا سايه به نهايت درجهء نقصان مىرسد و سپس در ناحيهء مشرق رو به ازدياد مىگذارد ) . نماز بخوان كه اين حدوث يا زيادهء ظلّ امارهء زوال شمس و ظهر شرعى است . پس مؤثر يا معرف بودن قانونى نيست و كليّت ندارد تا مسئله تداخل و عدم تداخل برآن مبتنى شود . و چاره نداريم جز اينكه براى قول به تداخل از سه راه قبل استفاده كنيم .\r\nقوله : نعم : اگر منظور فخر الدين از معرّف بودن اسباب شرعيّه اين باشد كه اين‌ها كه به صورت شرط در جملهء شرطيه در كلام شارع ذكر مىشوند ، حقيقتا علت واقعى حكم نيستند ، بلكه علت واقعى حكم همان دواعى احكام يعنى احكام يعنى مصالح و مفاسد است . و اين شروط در تحقق موضوع دخالت دارند و موضوع حكم شرعى را بيان مىكنند كه مثلا جنابت موضوع وجوب غسل است يا خمريّت موضوع واقعى وجوب اجتناب است و . . . ولى علت واقعى اين وجوب همان مصالح و مفاسدى است كه در متعلقات اين احكام وجود دارد . ( ولى شروط غير شرعى چنين نيست كه موضوع حكم را بيان كنند ، بلكه علل حقيقى و مؤثرات هستند ) . اگر منظورشان اين باشد ، سخن معقولى است ؛ زيرا اين شروط حاكى از آن علت واقعى هستند و در اين فرض مصلحت هست و وجوب مىآيد ؛ ولى اين به درد شما نمىخورد و مقصود شما را نمىرساند كه مبتنى كردن تداخل بر معرف بودن باشد ، بلكه ضد سخن شما را مىرساند ؛ زيرا مراد شما موضوع الحكم است و پرواضح است كه هر موضوعى خواهان حكمى است و على القاعده بايد عدم تداخل را بگوئيد نه تداخل را .\r\n\r\n","description":"","footnote":"","page_name":" 180 ","page_number":188},
  {"content":"\r\n\r\nقوله : ثمّ انّه : در مسئله تداخل و عدم تداخل سه قول مطرح شد : 1 - مشهور قائل به عدم تداخل شدند ، 2 - جماعتى طرفدار تداخل گرديدند ، 3 - برخى مثل ابن ادريس حلّى طرفدار تفصيل شده و فرمودند كه اگر شرطها اتحاد جنسى داشته باشند و همه آنها از يك مقوله باشند ( مثلا چند بار بول محقق شود كه همه آنها مصاديق ماهيّت واحده يعنى بول مىباشند ، يا مثلا چند بار جنب شود و . . . ) نتيجه تداخل است و اگر اختلاف جنسى داشته باشند و هركدام از مقوله‌اى باشند ( مثلا يك‌بار بولى كرده و يك بار خوابيده و . . . يا مثلا جنب شده و مسّ ميت نيز كرده ) نتيجه عدم تداخل است « 1 » ايشان در بخش دوّم با ما هم عقيده است ؛ ولى در بخش اوّل تنها استدلالشان اين است كه كلمهء بول مثلا كه در شرط آمده « اذا بلت فتوضأ » اسم جنس است و دالّ بر اصل جنس و طبيعت است و منظور اين است كه هرگاه طبيعت بول محقق شد ، وجوب وضو مىآيد . حال تحقق طبيعت گاهى به تحقق يك فرد است و گاهى به تحقق افراد مختلف است و اين‌ها تأثيرى ندارد و اگر صد مرتبه هم بول كند ، منظور اصل طبيعت است كه موجود مىشود و يك وضو بيشتر واجب نيست ؛ ولى اگر اختلاف جنسى بود ، يعنى يك‌بار طبيعت بول محقق شده بار ديگر طبيعت نوم محقق شده هر طبيعتى مستقلا شرط است و به دنبالش جزائى مىطلبد و على القاعده جاى تداخل نيست ، بلكه قاعده عدم تداخل است .\r\nقوله : و هو فاسد : مرحوم آخوند مىفرمايد كه توهّم ابن ادريس ، توهّم فاسدى است و اتحاد يا اختلاف جنس شروط ، ملاك تداخل و عدم تداخل نيست ، بلكه ملاك اين است كه اگر جملهء شرطيّه بر حدوث جزاء نزد حدوث شرط دلالت كند ( كما اينكه مقتضاى اطلاق شرط و عدم تقييد آن به مرّة و مكررا همين است و ظهور وضعى نيز همين را ايجاب مىكند ) پس در فرض اتحاد جنسى هم بايد عدم تداخل را اختيار كنيم و بگوئيم كه اگر ده بار بول كرد ، ده بار وضو واجب مىشود . و اگر جمله شرطيّه ظهور در حدوث عند الحدوث نداشته باشد ، بلكه بر مجرّد ثبوت جزاء نزد ثبوت شرط دلالت كند ، مقتضاى قاعده تداخل است ؛ حتى در مورد اجناس مختلف و شروط مختلف الماهية ، زيرا فرض ما اين\r\n\r\n\r\n","description":"","footnote":"\r\n( 1 ) - السرائر ، ج 1 ، ص 258 .\r\n","page_name":" 181 ","page_number":189},
  {"content":"\r\n\r\nاست كه جزاء واحد است و در امر ثانى گذشت كه طبيعت واحده بما هى واحدة نمىتواند محكوم به دو حكم باشد و معلول دو علت باشد . ( روى قانون الواحد كه مبتنى بر ربط خاصّ و معين سنخيّت بود . . . ) و ناگزير بايد جامع ميان آن دو را پيدا كرد و همان را علت واقعى دانست و جزاء تابع همان باشد و سخن از تعدد شروط و عدم تداخل نباشد . پس تفصيل شما بىوجه است .\r\nقوله : هذا كلّه : تمام بحثهايى كه از اوّل امر ثالث تا به حال داشتيم ، در فرضى بود كه جزاء قابل تكرار باشد و عقلا ممكن باشد كه دوباره يا چند مرتبه اتيان شود . مثل وضو ، غسل و . . . حال اگر متعلق حكم در جزاء [ خود جزاء فعل امر است و متعلق آن همان مكلف فعل است كه مثلا قتل باشد يا حدث اصغر و . . . 
  ] قابل تكرار نباشد و اصلا امكان ندارد كه دو بار اتيان شود و بيش از يك بار قابل تحقق نيست ، در اين‌گونه موارد همگى طرفدار تداخل هستيم و چاره‌اى جز اين نيست و اين‌گونه جملات شرطيّه ، دو قسم مىباشند :\r\n1 - متعلق جزاء علاوه بر اينكه قابل تعدد و تكرار نيست ، خود جزاء قابل تاكيد هم نيست . مثل حدث اصغر ، حدث اكبر ، جنابت ، نجاست ، و . . . كه اگر نوم محقق شد ، حدث اصغر هم مىآيد و چنان نيست كه اگر ده بار ديگر خوابيد يا بول كرد و يا اخراج ريح نمود محدث‌تر شود و حدث اصغر حتمىتر شود يا يك بار كه با بول ملاقات كرد نجس شد چنين نيست كه اگر دوباره با خون ملاقات كرد ، نجس‌تر شود . در اين‌گونه موارد قائل به تداخل اسباب مىشويم و مىگوئيم كه سببها هركدام مستقل در تأثير نيستند ، بلكه اگر همه اسباب هم‌زمان محقق شوند ، باهم تأثير مىگذارند و اگر اوّل يك سبب محقق شود ، همان مؤثر در جزاء و حكم است و سببهاى بعدى نقشى و تأثيرى ندارند و وقتى يك تأثير بيشتر نبود يك اثر هم بيشتر نيست .\r\n2 - جزاء قابل تكرار نيست ؛ ولى قابل تأكيد هست ، مثل قتل در مثال اگر زيد مرتد شد واجب القتل است و اگر لواط كرد واجب القتل است و اگر زناى محصنه انجام داد واجب القتل است و . . . كه خود قتل قابل تكرار نيست و يك نفر را يك بار مىشود به قتل رساند نه دو يا چند بار ؛ ولى قابل تأكيد هست كه هربار كه سبب و شرطى محقق مىشود ،\r\n\r\n","description":"","footnote":"","page_name":" 182 ","page_number":190},
  {"content":"\r\n\r\nوجوب قتل مؤكدتر و حتمىتر مىشود و جاى هيچ ترديدى باقى نمىماند كه حتما بايد كشته شود . ( حاكم شرع وقتى حكم اعدام كسى را صادر مىكند ، مىنويسد كه فلانى به جرم محاربه با خدا و رسول ، افساد فى الارض ، قتل و آدمكشى و جنايت ، لواط و . . . به اعدام محكوم مىشود كه هر سببى از اسباب مذكور كافى است ؛ ولى اگر همه باهم بود ، صددرصد بايد كشته شود . ) در اين‌گونه موارد جاى تداخل مسبّبات است و اسباب تأثير استقلالى خود را دارند ؛ ولى مسبب قابل تكرار نيست و لذا يك عمل به نيّت همه اسباب و عوامل كفايت مىكند و يك قتل انجام مىشود .\r\n\r\n","description":"","footnote":"","page_name":" 183 ","page_number":191},
  {"content":"\r\n\r\n\r\nفصل دوم مفهوم وصف\r\nيكى از جملاتى كه در باب مفاهيم مطرح بود ، جمله شرطيّه بود كه تا به حال ابعاد مختلف آن مورد بحث و بررسى قرار گرفت و به پايان رسيد و رأى مرحوم آخوند اين شد كه جمله شرطيّه مفهوم ندارد . يكى ديگر از جملاتى كه مورد بحث مىباشد ، « جمله وصفيّه » است . آيا جمله‌هاى وصفيّه مفهوم دارند ؟ يعنى آيا دلالت مىكنند بر انتفاء حكم نزد انتفاء وصف ؟ آيا دلالت مىكنند بر نفى حكم از غير مورد وصف يا خير ؟ مثلا « اكرم انسانا عالما » آيا مفادش اين است كه اكرام انسان جاهل و غير عالم واجب نيست ؟ يا « اعتق رقبة مؤمنة » آيا مفهومش اين است كه « عتق رقبهء كافر » واجب نيست ؟ يا « فى الغنم السائمة زكات » آيا مفادش اين است كه « غنم معلوفه » زكات ندارد ؟ و . . .\r\nقبل از هر بحثى موضوع مسئله عبارت است از « الوصف و ما بحكمه » يعنى وصف و آنچه در حكم وصف و به منزله آن است . منظور از وصف همان مشتقّ نحوى ؛ يعنى اسم فاعل ، اسم مفعول ، صفت مشبهه ، صيغه مبالغه و . . . مىباشد ( ولى معمولا در مقام مثال به اسم فاعل مثال مىزنند كه منحصر به او نيست و از باب مثال است . ) و منظور از « ما بحكمه » عبارت است از چيزهايى كه حمل هو هو و مواطاتى ندارند ؛ ولى حمل ذو هو و اشتقاقى دارند . مثل اكرم انسانا ذا علم ، جئنى به انسان ذى علم و . . . و نيز جوامدى كه جرى بر ذات دارند و در اصطلاح اصولى از مشتقات هستند نظير : زوجيّت ، رقيّت و . . . و نيز اسماء نسبت از قبيل : نحوى ، بغدادى ، هاشمى ، خزرجى و . . . يا وصفهاى ضمنى و كنايى و غير صريح . مثل جمله‌اى كه اهل سنت از رسول خدا صلّى اللّه عليه و آله نقل مىكنند كه فرموده : « لان\r\n\r\n","description":"","footnote":"","page_name":" 184 ","page_number":192},
  {"content":"\r\n\r\nيمتلئ بطن الرجل قيحا خير من ان يمتلئ شعرا « 1 » » ؛ يعنى هرآينه اگر شكم مرد از كثافات پر شود ، بهتر از آن است كه از شعر ( منظور شعرهاى تخيلى و عاشقانه و جاهلى است نه هر شعرى ) پر شود . كه اين جمله كنايه از اين است كه شعر كثير و زياد مذموم است ؛ ولى آيا مفهومش اين است كه شعر قليل مذموم نيست . يا چنين مفهومى ندارد ؟ ضمنا وصف نحوى معمولا معتمد بر موصوف است و موصوفش در كلام ذكر مىشود ؛ ولى وصف در اينجا اعمّ از اين است كه معتمد بر موصوف باشد . مثل « اكرم رجلا عالما » يا معتمد بر موصوف نباشد مثل « اكرم عالما يا اكرم العالم » و . . . .\r\nحال كه عنوان بحث روشن شد ، اين سؤال مطرح مىشود كه آيا وصف و آنچه به منزله او است مفهوم دارند يا خير ؟ آيا بالملازمه حكم مورد وصف را از غير مورد وصف و از فاقد وصف نفى مىكنند و متعرض اين جهت هستند ؟ يا از اين جهت ساكت بوده و نفيا و اثباتا متعرض نمىباشند . و حكم غير مورد وصف را بايد از دليل خارج بدست آوريم ؟ در اين مسئله اقوالى است :\r\n1 - مشهور طرفدار عدم مفهوم مىباشند . به‌عكس جملهء شرطيّه كه در آنجا قائل به مفهوم شرط بودند .\r\n2 - جماعتى هم طرفدار مفهوم وصف هستند و رأى شهيد اوّل و سيد مرتضى و اصول استنباط همين است .\r\n3 - عده‌اى هم تفصيلاتى دارند كه برخى از آنها در تقريرات شيخ اعظم « 2 » آمده و برخى در حواشى كفايه آمده « 3 » و مرحوم آخوند يكى از آن تفصيلات را از قول علامه رحمه اللّه در ادامه نقل و نقد خواهند كرد . رأى صاحب كفايه ايشان در باب جمله شرطيّه با سؤال وارد بحث شدند . ( الجملة الشرطيّة هل تدلّ على الانتفاء عند الانتفاء . . . و ام لا ) و در تحليلى كه داشتند ، به اين نتيجه رسيدند كه لا تدلّ على المفهوم ؛ ولى در باب جمله وصفيّه از آغاز بطور قطع و بىترديد و استفهام وارد بحث مىشوند و مىفرمايند كه وصف و آنچه به‌منزله\r\n\r\n\r\n","description":"","footnote":"\r\n( 1 ) - صحيح بخارى ، ج 8 ، ص 45 ؛ مستدرك احمد حنبل ، ج 1 ، ص 181 و . . . .\r\n( 2 ) - مطارح الانظار ، ص 182 .\r\n( 3 ) - عناية الاصول ، ج 2 ، ص 204 - 203 .\r\n","page_name":" 185 ","page_number":193},
  {"content":"\r\n\r\nوصف است و حكم او را دارد . مفهوم ندارد مطلقا ( در قبال تفصيل بعدى ) و براى اثبات اين مدّعا از راه ابطال دليل خصم وارد مىشوند ؛ يعنى ادلّه مثبتين را نقل و نقد مىكنند و مفهوم نداشتن را نتيجه مىگيرند .\r\n( ضمنا همان سخن را كه در اوّل مفاهيم داشتيم ، تكرار مىكنيم كه مفهوم داشتن در گرو دلالت جمله بر خصوصيّت است و منظور از خصوصيّت ، همان علت منحصره بودن است كه اگر ثابت شد كه وصف علت منحصرهء حكم است ، پرواضح است كه تا علت باشد معلول هست و همين‌كه علت منحصره منتفى شد ، معلول و حكم هم كلا منتفى مىشود نه اينكه شخص حكم برود ؛ ولى سنخ و نوع حكم بماند . )\r\nهمان‌طور كه از حاشيهء مرحوم مشكينى استفاده مىشود ، طرفداران مفهوم وصف به هشت دليل تمسّك كرده‌اند و مرحوم آخوند در متن كفايه به شش وجه كه اهمّ وجوه است ، اشاره كرده جواب داده‌اند :\r\nوجه اوّل وضع يا تبادر : كسى بگويد كه از ظاهر جمله وصفيّه و آوردن وصف ، انحصار و علت منحصره بودن متبادر است و جمله وصفيّه براى خصوص اين وضع شده است و استعمالش در غير منحصره مجاز است .\r\nوجه دوّم انصراف : كسى بگويد كه جمله وصفيّه عند الاطلاق انصراف به وصف منحصر و علت منحصره بودن وصف ، پيدا مىكند . از باب اينكه اين فرد از وصف اكمل الافراد است .\r\nوجه سوم اطلاق : كسى بگويد كه از جمله وصفيّه عند الاطلاق و وجود مقدّمات حكمت ، علت منحصره بودن اراده مىشود و اگر وصف ديگرى هم دخيل بود ، بيان مىكرد اين سه وجه همان وجوه و راههاى قول به مفهوم در جمله شرطيّه بود كه قبلا در باب مفهوم شرط همه اين‌ها را جواب داده و ردّ كرديم و نيازى به اعاده نيست .\r\nوجه چهارم كه در متن كفايه پيش از وجه دوّم و سوم آمده ، مسئله لزوم لغويّت است . اگر وصف داراى مفهوم نباشد و بر انتفاء حكم از غير مورد وصف دلالت نكند ، لازم مىآيد ذكر آن در خطاب لغو و عبث باشد و كلام عبث از مولاى حكيم صادر نمىشود . پس به\r\n\r\n","description":"","footnote":"","page_name":" 186 ","page_number":194},
  {"content":"\r\n\r\nحكم عقل و از باب صيانت كلام حكيم از لغويّت و بيهوده‌گوئى مىگوئيم كه وصف مفهوم دارد و آوردن وصف براى اين است كه حكم منحصر به مورد وصف شود و از غير اين مورد نفى شود .\r\nمرحوم آخوند در جواب مىفرمايد كه جاى نگرانى نيست و فايدهء وصف منحصر به مفهوم‌دارى و دلالت بر مفهوم نيست تا اگر ما اين فايده را از او سلب كرديم ذكرش لغو باشد ، بلكه فوائد متعدد و متنوعى براى وصف قابل فرض و تصوير است كه براى هريك از آنها مىتواند ذكر شود . ( البته فوايد ديگر را بيان نمىكنند ؛ ولى در معالم الاصول چند فايده ذكر شده بود از قبيل : شدّت اهتمام به مورد وصف ، حاجت سائل به مورد وصف و . . . « 1 » ) .\r\nقوله : و عليّته : پيش از پرداختن به ساير وجوه و ادلّه مثبتين در اين اثناء تفصيل علامه را نقد مىكنند . علامه فرموده كه اگر از جمله وصفيّه عليّت استفاده شود ، مثلا بگويد كه « اكرم زيدا العالم لعلمه يا لكونه عالما » اين جمله مفهوم دارد و با انتفاء علت ( يعنى عالميّت ) ، حكم ( يعنى وجوب اكرام ) هم منتفى است ؛ ولى اگر عليّت مستفاد نباشد مثل اعتق رقبة مؤمنة و . . . چنين جمله‌اى ظهور در مفهوم ندارد . « 2 »\r\nمرحوم آخوند در جواب مىفرمايند كه اوّلا صرف استفاده عليّت كافى نيست ؛ زيرا ممكن است علت واقعى حكم منحصر به علت مذكور نباشد و علت ديگرى هم براى حكم باشد ، پس بايد انحصار هم احراز شود . و ثانيا برفرض كه در موردى و به قرينه خاصّ عليّت منحصره بودن وصف نيز احراز شد و به دنبال آن با انتفاء وصف حكم هم منتفى شد ؛ ولى موارد خاصّه و قرائن مخصوصه از محل نزاع خارج است و مكرر گفته شد كه چه‌بسا در مورد خاصى به دليل خاصى جمله داراى مفهوم باشد و يا در موارد خاصّى داراى مفهوم نباشد ، موارد استثنائى و نادر از بحث خارج است و بحث ما در نوع جملات وصفيّه است كه آيا با قطع‌نظر از قرائن خاصّه ظهور در مفهوم دارند يا خير ، تا بحث قانونى و\r\n\r\n\r\n","description":"","footnote":"\r\n( 1 ) - معالم الاصول ص 84 - 83 .\r\n( 2 ) - شيخ اعظم در مطارح الانظار ، ص 183 ، به علامه نسبت داده است .\r\n","page_name":" 187 ","page_number":195},
  {"content":"\r\n\r\nاصولى باشد ؟ پس موردى كه علامه طرفدار مفهوم وصف بود از بحث خارج است و نبايد اين سخن را تفصيلى در مسئله به حساب آورد .\r\nقوله : و لا ينافى : وجه پنجم از وجوه مثبتين اين است كه قيودى كه در كلام ذكر مىشوند ، سه گونه‌اند : 1 - قيد احرازى : قيدى كه براى احتراز از فاقد قيد و براى اخراج و طرد ماعداى مورد قيد است . مثل نوع قيودى كه در مقام تعريف حدى و رسمى ذكر مىكنند كه از جنس اعلى شروع و به فصل اخير ختم مىشود . 2 - قيد توضيحى : قيدى كه صرفا براى توضيح كلام قبلى آمده و نقش ديگرى ندارد و از لحاظ ديگر وجودش كالعدم است . 3 - قيد غالبى : قيدى كه فقط براى بيان غالب افراد ذكر شده و هيچ نقش ديگرى ندارد و در ادامه با ذكر مثال تبيين خواهد شد .\r\nحال مستدل مىگويد كه اصل اولى و مقتضاى قاعده در باب قيودى كه در كلام ذكر مىشوند ، عبارتست از احترازى بودن ؛ يعنى قيد را مىآورد تا ماعداى آن و فاقد آن را خارج كند . مثلا اگر مىگويد : اكرم انسانا عالما براى اين است كه با كلمه عالما از غير عالم احتراز كند و آن را اخراج كند و دلالت كند كه حكم مخصوص مورد قيد است و معناى مفهوم داشتن نيز همين است ، پس مقتضاى اصل مذكور مفهوم‌دارى است .\r\nقوله : لانّ : مرحوم آخوند در جواب مىفرمايند : اصل كلى را مىپذيريم كه اصل در قيود احترازى بودن است ؛ ولى نتيجهء اين اصل مفهوم داشتن جملهء وصفيه نيست ، بيان مطلب :\r\nوصفى كه در كلام ذكر مىشود ، مثلا مىگويد : « اكرم انسانا عالما » آيا قيد حكم است و وجوب اكرام دائر مدار وصف است يا قيد موضوع است ؟ موضوع ، موصوف تنها نيست ، بلكه با وصفى و قيدى موضوعيّت دارد و دايرهء آن كوچك است بىترديد متبادر از جملهء وصفيّه آن است كه وصف مذكور قيد موضوع باشد و گويا فرموده : « الانسان العالم يجب اكرمه » و با اين قيد موضوع قضيّه و جمله و خطاب مذكور مضيّق شده و به اطلاقش باقى نيست و وقتى قيد موضوع شد طبيعى است كه اگر قيد موضوع برود حكم خاصّ به اين مقيّد هم منتفى مىشود اين همان انتفاء شخص الحكم است كه عقلى بود و ربطى به مفهوم نداشت و در امر اوّل از امور باقيمانده در پايان مفهوم شرط بيان شد ، و مفهوم‌دارى\r\n\r\n","description":"","footnote":"","page_name":" 188 ","page_number":196},
  {"content":"\r\n\r\nانتفاء سنخ و طبيعى و نوع حكم است نه شخص حكم . پس احترازى بودن بدين معنى است كه موضوع حكم در اين قضيّه شخصى مضيّق و مقيّد است و مطلق نيست و اين ربطى به مفهوم داشتن ندارد ، نهايت گاهى ضيق موضوع با يك كلمه بيان مىشود و گفته مىشود كه « اكرم العالم يا اطعم الفقير يا جئنى به انسان » ( جمله لقبيّه ) . و گاهى با دو كلمه بيان مىشود و گفته مىشود كه « اكرم الانسان العالم ، اطعم الانسان الفقير ، جئنى به حيوان ناطق » و احدى تفوّه نكرده كه در مثل جئنى به انسان مفهومش اين باشد كه آوردن غير انسان واجب نيست . خير اثبات شىء نفى ما عدا نمىكند و اين موضوع كارى به موضوعات ديگر ندارد . ( مثل الخمر الحرام كه معنايش اين نيست كه غير خمر حرام نباشد ، خير ممكن است غير خمر هم حرام باشد و با خطاب ديگر بيان شود . ) حال جئنى به حيوان ناطق هم همين‌طور است و مفهوم ندارد .\r\nقوله : كما انّه : وجه ششم از وجوه مثبتين ، قضيّهء معروفهء حمل مطلق بر مقيّد است : اگر در موردى مطلقى وارد شود ( اعتق رقبة ) و سپس مقيدى صادر شود ( اعتق رقبة مؤمنة ) قانون جمع عرفى ميان آن دو اين است كه مطلق را بر مقيّد حمل كرده و توسط مقيد ، مطلق را قيد بزنيم و مشهور همين كار را مىكنند . ( اگرچه بعضى مطلق را اخذ كرده و مقيّد را بر افضل الافراد حمل مىكنند و بعضى صرفا مقيد را بر بيان يكى از دو فرد واجب تخييرى حمل مىكنند . ) آنگاه مستدلّ مىگويد كه اين حمل مطلق بر مقيّد هيچ وجهى ندارد ، جز اينكه مقيد ، يعنى جملهء وصفيّه ، داراى مفهوم است و مفهومش اين است كه عتق رقبهء غير مؤمنة ، يعنى رقبهء كافره واجب نيست و اين مفهوم نسبت به منطوق مطلق ، اخصّ مطلق است و در تعارض با منطوق بر منطوق مقدّم مىشود از باب تقديم خاصّ بر عامّ و بدين‌وسيله اطلاق تقييد مىشود . و الا اگر از مفهوم مقيّد صرف‌نظر كنيم ، منطوقها با يكديگر تناقضى ندارند تا جاى حمل باشد پس حمل مطلق بر مقيد كاشف از مفهوم داشتن جملهء وصفيّه يعنى مقيّد است .\r\nمرحوم آخوند در جواب مىفرمايد كه اوّلا همه جا مطلق را بر مقيّد حمل نمىكنيم ، بلكه شرايطى دارد كه مبسوطا در باب مطلق و مقيّد خواهد آمد و اجمال مطلب اين است\r\n\r\n","description":"","footnote":"","page_name":" 189 ","page_number":197},
  {"content":"\r\n\r\nكه سببها و موجبها متحد باشند و حكما و مسبّبها نيز متحد باشند . مثل : « ان ظاهرت فاعتق رقبة ، و ان ظاهرت فاعتق رقبة مؤمنة » كه سبب در هر دو ظهار است و حكم هم عتق رقبه است ، منتها يكى مطلق و آن ديگرى مقيّد است . اما اگر سببها متحد نباشند ، جاى حمل نيست مثل : « ان افطرت فاعتق رقبة ، و ان ظاهرت فاعتق رقبة مؤمنة » كه بدنبال افطار عمدى عتق مطلق رقبه واجب مىشود و بدنبال ظهار عتق خصوص رقبه مؤمنه واجب مىشود و ربطى به يكديگر ندارند .\r\nو ثانيا در مواردى هم كه شرائط حمل فراهم باشد ، باز حمل مطلق بر مقيّد ربطى به مفهوم داشتن ندارد ، بلكه چه قائل به مفهوم وصف باشيم و چه نباشيم ( كالمشهور ) جاى حمل مطلق بر مقيد است . سرّ مطلب آن است كه مقيّد كاشف از اين است كهم مراد جدّى و واقعى مولى از اوّل هم همين مقيد بوده و موضوع خطابش مضيق و محدود بوده . منتها گاهى زمينه فراهم است و از آغاز تمام مقصود را يك جا بيان مىكند و مىگويد « الرقبة المؤمنة يجب عتقها » و گاهى فعلا صلاح نيست كه تمام مراد را بيان كند و لذا ابتدا به صورت كلى و سربسته مىگويد : « اعتق رقبة » و بعد كه زمينه فراهم شد قيدش را هم بيان مىكند و اين مثل آنجايى است كه از اوّل به‌صورت مقيّد انشاء كند و وقتى موضوع حكم مضيّق شد ، همان جوابى كه از وجه پنجم داديم در اينجا هم مىدهيم كه با انتفاء كلّ اين موضوع مضيّق يا قيد اين موضوع ، حكمى هم كه مال اين موضوع محدود و مضيّق بود منتفى مىشود ؛ ولى اين همان انتفاء شخص حكم است كه عقلى است و ربطى به ظهور ندارد و بحث ما در باب مفاهيم در انتفاء سنخ حكم است و هرگز جملهء وصفيّه چنين دلالتى ندارد .\r\nقوله : بل ربّما : گفتيم كه براى حمل مطلق بر مقيّد نيازى به مفهوم‌گيرى نيست ، بلكه چه قائل به مفهوم بشويم و چه قائل نشويم ، جاى حمل باقى است . حال شيخ اعظم در تقريرات سخن برترى فرموده و آن اينكه اصلا مسئله حمل مبتنى بر مفهوم‌دارى نيست و اگر بخواهيم بر اين مبتنى كنيم و به لحاظ مفهوم وصف آن حمل را توجيه كنيم ، جا دارد كسى بگويد كه ما اصل اين حمل را قبول نداريم ؛ چرا كه دوران امر ميان ظهور منطوقى\r\n\r\n","description":"","footnote":"","page_name":" 190 ","page_number":198},
  {"content":"\r\n\r\nمطلق در اطلاق با ظهور مفهومى مقيّد در تقييد است و در اينجا اوّلا مىگوئيم كه ظهور مطلق مقدّم است ؛ چون منطوقى و اقوى است و در نتيجه از ظهور در مفهوم بايد رفع يد كنيم . و ثانيا برفرض هم اين حرف را نگوئيم ، نمىتوانيم از اين طرف بگوئيم كه ظهور مفهومى اقوى است خير هركدام جهت قوت و ضعفى دارند و مساوىاند . پس راه حمل مطلق بر مقيد ، مسألهء مفهوم وصف و تنافى آن با اطلاق مطلق و . . . نيست ، بلكه راه همان است كه در بالا ذكر شد كه كاشفيّت . . . باشد . « 1 »\r\nنتيجه : طرفداران مفهوم وصف دليل قابل قبولى نياوردند تا در برابر آن زانو زده و تسليم شويم .\r\nقوله : و امّا الاستدلال : منكران و مخالفان مفهوم وصف براى نفى مفهوم وصف به يك آيه تمسّك كرده‌اند . ( البته بهتر بود بفرمايد كه توهّم استدلال ؛ زيرا كسى صريحا بدان استدلال نكرده ولى اگر كسى خيال كند كه آيه قابل استناد است ما جواب خواهيم داد . ) و آن اينكه  « وَ رَبائِبُكُمُ اللَّاتِي فِي حُجُورِكُمْ »  « 2 » موضوع بحث در آيه ربيبه‌ها هستند ؛ يعنى دختران همسر مرد جديد كه از شوهر قبلى باقيمانده‌اند . يعنى مردى از دنيا رفته يا همسرش را طلاق داده و از اين زن دخترانى دارد كه به حكم دادگاه آنها هم با مادرشان زندگى مىكنند و مرد جديدى با اين زن ازدواج مىكند و دختران زن هم در كنار مادر به خانه شوهر دوّم مىآيند و در دامان او تربيت مىشوند . البته گاهى هم دختران بزرگ شده‌اند و زندگى مستقلّى دارند و در دامان شوهر دوّم پرورش پيدا نكرده‌اند . حال از جمله زنانى كه بر اين شوهر جديد نكاح با آنان حرام مىباشد ، همين ربيبه‌ها ؛ يعنى دختران همسر هستند و ضمنا فرقى ندارد كه در دامان او بزرگ شوند و مثل اولاد خودش باشند يا چنين نباشند . پس جملهء وصفيّه در آيه قطعا مفهوم ندارد و معنايش اين نيست كه ربيبه‌هائى كه در دامان شما بزرگ نشده‌اند ازدواج با آنها جايز است . خير ، نكاح ربيبه مطلقا حرام است و از نظر فقه اسلام اين مسلّم است . حال مستدلّ مىگويد كه اگر جمله وصفيّه داراى مفهوم بود ، بايستى اين آيه نيز مفهوم داشته باشد ؛ چون يك جملهء وصفيّه است . در\r\n\r\n\r\n","description":"","footnote":"\r\n( 1 ) - مطارح الانظار ، ص 182 .\r\n( 2 ) - سوره نساء ، آيه 23 .\r\n","page_name":" 191 ","page_number":199},
  {"content":"\r\n\r\nحالى كه اين آيه قطعا مفهوم ندارد و ماده نقضى است . پس معلوم مىشود جمله وصفيّه هم مفهوم ندارد .\r\nمرحوم آخوند به اين استدلال دو جواب مىدهند :\r\n1 - مكرر گفته شد كه موارد خاصّى كه به كمك قرينهء خاصّه مفهوم داشتن يا نداشتن ثابت شود ، از بحث ما خارج است و از جملهء آن موارد همين آيه است كه قرينه داريم و از آن عدم مفهوم مستفاد است و قرينه عبارت است از اجماع قاطع بر حرمت ربيبه مطلقا ( و لو در حجر و دامان شوهر جديد تربيت نشده باشند ) و نصوصى كه بر اين امر دلالت دارند « 1 »\r\n2 - قائل به مفهوم مىگويد : هر وصفى مفهوم ندارد ، وصفى داراى مفهوم است كه احترازى باشد نه وصف غالبى كه صرفا براى بيان غالب افراد به كار مىرود و نقش ديگرى ندارد و وصف مذكور در آيه از اوصاف غالبى است ؛ زيرا غالبا زنى كه تن به ازدواج مجدّد مىدهد ، در سن جوانى و ميانسالى است و معمولا در اين سن بچه‌هايش خردسال هستند و با او زندگى مىكنند و به خانهء شوهر جديد مىآيند . به ندرت هم ممكن است كه زنى در سن نود سالگى شور نكاح پيدا كند و ازدواج مجدد نمايد كه فرزندان بلكه نوادگان او هم كبير و بالغ شده‌اند و كارى به شوهر صد بيست سالهء او ندارند . تعبير به « اللاتي فى حجوركم » صرفا براى بيان اين منظور است و چنين وصفى مفهوم ندارد ؛ زيرا مفهوم داشتن در گرو دلالت بر اختصاص و انحصار است و اينكه وصف مذكور علت منحصرهء حكم باشد ، و وصف غالبى در اين مقام نيست و چنين دلالتى ندارد وقتى اين دلالت نبود پس مفهومى هم نيست اين است سرّ عدم مفهوم در آيه مذكور .\r\nقوله : فافهم : اگر كسى بگويد كه جناب آخوند شما كه تمام ادلّهء مثبتين و منكرين را ابطال كرديد ، پس به چه مجوّزى در اوّل فصل قاطعانه فرموديد كه وصف مفهوم ندارد ؟ آيا جا نداشت شما توقّفى شويد ؟ جوابش اين است كه ما كه عدم مفهوم را اختيار كرديم از اين جهت بود كه اثبات مدّعا به ابطال دليل خصم كرديم و لازم نيست مستقيما دليلى بر\r\n\r\n\r\n","description":"","footnote":"\r\n( 1 ) - وسائل الشيعة ، ج 14 ، باب 21 ، من ابواب ما يحرم بالمصاهرة ، روايات باب .\r\n","page_name":" 192 ","page_number":200},
  {"content":"\r\n\r\nنفى مفهوم بياوريم ضمن اينكه به عقيدهء ما وصف در كلام قيد حكم نيست تا حكم دائر مدار او باشد و مفهوم داشته باشد ، بلكه قيد موضوع است كه نتيجه‌اش انتفاء شخص حكم بود . و مضافا به اينكه مفهوم‌دارى در گرو افادهء حصر بود كه آن هم نفى شد . پس مفهوم‌دارى هم نفى مىشود ، يعنى جمله وصفيّه فقط حكم مورد وصف را بيان مىكند و نسبت به ماعداى مورد وصف ساكت است و نفيا و اثباتا چيزى نمىگويد .\r\n\r\nتذنيب : [ محل نزاع در باب مفهوم وصف 
  ]\r\nدر حقيقت اين تذنيب محل نزاع را در باب مفهوم وصف بيان مىكند و على القاعده بايد در اوّل فصل بيان مىكردند ؛ ولى در اينجا اين‌گونه عنوان شده كه وصف با موصوف خودش قطعا داراى تباين كلى نيست و محال است كه چنين باشد ؛ و گرنه وصف اين موصوف نخواهد بود ، زيرا هر وصفى با موصوفش فى الجملة اتحاد و هو هويت و حمل و تصادق دارند نه اينكه بالجمله و صددرصد تباين كلى داشته باشند . ولى ساير اقسام نسبتها ميان وصف و موصوف متصور و موجود است كه بايد ديد كدامها محل بحث ما هستند و كدامها نيستند :\r\nگاهى وصف با موصوف تساوى كلى دارند ، مثل انسان و متعجب ، چنين فرضى از بحث خارج است و اگر مولى گفت كه جئنى به انسان متعجّب ، مفهومش اين نيست كه آوردن انسان غير متعجب واجب نباشد ، و سرّ خروج از بحث آن است كه با انتفاء وصف تعجب ، موصوف هم ( انسان ) منتفى است و امكان بقاء ندارد تا بگوئيم كه اين موصوف تا به حال اين وصف را داشت و فلان حكم برآن بار بود . حالا كه اين وصف را ندارد ، آيا همان حكم را دارد يا نه ؟ حالا كه وصف نيست موصوف هم نيست و حال آنكه موضوع مذكور در قضيّه بايد محفوظ بماند تا بحث از مفهوم وصف شود و اگر موصوف هم منتفى شد و بگوئيم حالا كه متعجب نيست ، آيا آوردن غير متعجب و لو انسان نباشد چيز ديگرى باشد واجب است يا نه ؟ جمله وصفيّه كارى به موضوع ديگر ندارد و دلالتش بر نفى حكم از موضوع ديگر از باب مفهوم وصف نيست ، بلكه از باب مفهوم لقب است كه به زودى خواهد آمد و مورد قبول ما نيست و اثبات شىء نفى ما عدا نمىكند .\r\nو گاهى وصف و موصوف عامّ و خاصّ مطلق هستند كه خود اين دو فرض دارد :\r\n\r\n","description":"","footnote":"","page_name":" 193 ","page_number":201},
  {"content":"\r\n\r\n1 - وصف اعمّ مطلق از موصوف باشد . مثل ماشى نسبت به انسان . اين فرض نيز مثل فرض تساوى از بحث خارج است و اگر مولى گفت كه « جئنى به انسان ماش » مفهومش اين نيست كه آوردن انسان غير ماشى واجب نيست ؛ زيرا اگر وصف منتفى شد ، موصوف نيز حتما منتفى شده و از انتفاء اعمّ انتفاء اخصّ لازم مىآيد و همان حرفهاى فرض تساوى در اينجا هم تكرار مىشود .\r\n2 - وصف اخصّ مطلق از موصوف باشد ، مثل عالم نسبت به انسان ، كه اگر فرمود : « اكرم الانسان العالم » آيا اين جمله مفهوم دارد ( اى يجب اكرام غير العالم ) يا ندارد ؟ قدر متيقّن از بحث در مفهوم وصف يكى همين فرض است كه با انتفاء وصف هم موصوف به قوّت خود باقى است و جا دارد بحث كنيم كه موصوف تا داراى اين وصف بود ، وجوب اكرام داشت . حالا كه اين صفت از او منتفى شد . آيا باز هم وجوب اكرام دارد يا نه ؟ ( در باب مشتق نيز نظير اين بحث بود كه با زوال تلبّس و اتصاف هم خود ذات باقى باشد . )\r\nو گاهى وصف و موصوف عامّ و خاصّ من وجه هستند . مثل رقبة و ايمان كه گاهى رقبه هست و ايمان نيست و گاهى ايمان هست و رقبه نيست و گاهى هر دو هستند يا مثل غنم و سائمه كه ممكن است غنم باشد ، ولى سائمه نباشد ، بلكه معلوفه باشد ، يا سائمه باشد ؛ ولى غنم نباشد ، بلكه ابل و بقر باشد و يا هم غنم و هم سائمه باشند . خود اين چهار فرض دارد :\r\n1 - ماده اجتماع : يعنى رقبهء مؤمنه ، غنم سائمه و . . . كه حكمش مستقيما از منطوق جملهء وصفيّه ( فى الغنم السائمة زكات ، اعتق رقبة مؤمنة و . . . ) مستفاد است و ربطى به مفهوم ندارد .\r\n2 - ماده افتراق از ناحيهء موصوف : يعنى موصوف باشد ؛ ولى صفت نباشد . مثل غنم غير سائمه ؛ يعنى گوسفندى كه معلوفه است . باز قدر مسلّم از محل نزاع در مفهوم وصف اين فرض است ( مثل فرض اخصّ مطلق بودن وصف ) و بحث مىشود كه اگر وصف سائمه منتفى شد ، آيا وجوب زكات هم از گوسفند منتفى مىشود يا گوسفند غير سائمه هم زكات دارد و وصف مفهوم ندارد ؟\r\n3 - ماده افتراق از ناحيه وصف : يعنى وصف ( سائمه ) باشد ؛ ولى موصوف ( غنم )\r\n\r\n","description":"","footnote":"","page_name":" 194 ","page_number":202},
  {"content":"\r\n\r\nنباشد ، بلكه موضوع ديگرى باشد مثل شتر سائمه . باز اين فرض هم مثل فرض تساوى و فرضى كه وصف اعم مطلق بود از بحث خارج است ؛ زيرا ابل سائمه موضوع ديگرى است و جملهء وصفيّه كارى به آن ندارد و بحث در موردى است كه موصوف بماند و وصف منتفى شود و اينجا كه وصف منتفى نشده بلكه موصوف منتفى شده .\r\n4 - ماده افتراق هر دو : يعنى نه موصوف ( غنم ) باشد و نه وصف ( سائمه ) ، بلكه موصوف و وصف ديگرى بيايد . مثل ابل معلوفه . حال آيا جمله « فى الغنم السّائمة زكات » مفهومش اين است كه پس ابل معلوفه زكات ندارد و اين هم محل بحث است يا خير ؟ از بعض شافعىها استفاده مىشود كه نزاع در مفهوم وصف را در اين قسم هم جارى دانسته و گفته‌اند كه جمله « فى الغنم السّائمة زكات » مفهومش اين است كه پس ابل معلوفه زكات ندارد « 1 » ( قوله : و امّا فى غيره . . . : منظور همين فرض چهارم است . )\r\nمرحوم آخوند مىفرمايد كه شايد وجه جريان نزاع در اين فرض نزد شافعىها اين باشد كه آنان وصف مذكور ( سائمه ) را علت منحصره مىدانند و مىگويند كه غنم بودن خصوصيتى ندارد و تمام مناط حكم ، سائمه بودن است ، پس مادامىكه سائمه باشد ، زكات هست و همين‌كه سائمه نبود ؛ چه غنم باشد و چه غنم هم نباشد ، بلكه ابل باشد ، در هر حال زكات نيست . پس ابل معلوفه را هم مفهوم وصف متعرض است . ( ولى قبلا ملاحظه شد كه اين عليّت منحصره براى وصف ثابت نيست تا شافعى چنين نتيجه‌اى بگيرد و سخن بعضى شافعيّه باطل است ) .\r\nقوله : و عليه : شيخ اعظم در تقريرات ، تفصيل داده و فرموده كه اگر وصف مساوى با موصوف يا اعمّ مطلق از موصوف باشد ، قطعا از محل نزاع بيرون است ؛ زيرا با انتفاء وصف موصوف منتفى مىشود و موضوع حكم از بين مىرود و جا ندارد كه از مفهوم‌دارى و انتفاء حكم عند انتفاء الوصف گفتگو كنيم ؛ زيرا حكم موضوع مىطلبد و موضوع هم كه منتفى شده و از باب سالبهء به انتفاء موضوع است . ولى اگر وصف اعم من وجه باشد و مادهء افتراق هم از جانب وصف و هم موصوف باشد ، ( مثل ابل معلوفه نسبت به خطاب فى\r\n\r\n\r\n","description":"","footnote":"\r\n( 1 ) - شيخ در مطارح الانظار ، ص 82 نقل كرده ؛ المحصول غزالى ، ص 222 .\r\n","page_name":" 195 ","page_number":203},
  {"content":"\r\n\r\nالغنم السائمة زكات ) چنين فرضى مورد نزاع است و بعضى از شافعىها گفته‌اند كه اين جمله مفهوم دارد و مفادش اين است كه ابل معلوفه زكات ندارد و ديگران منكر چنين مفهومى شده‌اند « 1 » .\r\nبه‌نظر مرحوم آخوند ، اگر وجه و دليل سخن بعض العامّة همان باشد كه ما گفتيم ( وصف را علت منحصره حكم دانسته و طبيعى وجوب زكات را دائر مدار وصف بدانند و براى موصوف خصوصيّتى قائل نباشند و در نتيجه مادامىكه وصف سائمه بودن محقق باشد ، حكم وجوب زكات نيز خواهد بود ؛ چه در غنم سائمه و چه ابل سائمه و همين‌كه وصف سوم منتفى شد وجوب زكات هم مطلقا منتفى مىشود ؛ چه از غنم و چه غير غنم از موضوعات ديگر در نتيجه مفهوم جمله مزبور اين خواهد شد كه ابل معلوفه زكات ندارد . ) لازمه‌اش عدم تفصيل است ؛ يعنى بايد در هر سه مورد ( تساوى ، اعمّ مطلق اعم من وجه بودن وصف ) نزاع جارى باشد . به همان بيان كه وصف تمام موضوع و محور حكم است و مادامىكه وصف متعجب ، ماشى ، سائمه بودن باشد ، حكم وجوب اكرام و اتيان و زكات هست و همين‌كه اين وصف منتفى شد ، آن حكم نيز منتفى مىشود ؛ چه از اين موضوع و چه از موضوعات ديگر و اگر اصرار داريد كه موضوع بايد باقى باشد و فرض تساوى و اعم مطلق به همين دليل از نزاع خارجند ، پس بايد فرض مادهء افتراق وصف و موصوف را نيز خارج كنيد و محل نزاع ندانيد ؛ زيرا در آنجا نيز موصوف منتفى شده و ابل معلوفه موضوع ديگرى است در هر حال جاى اين تفصيل نيست . ( البته شيخ رحمه اللّه خودش طرفدار دخول فرض مذبور در محل نزاع نيست ، بلكه صرفا از قول بعضى العامّة نقل كرده كه آنان نزاع در مفهوم وصف را در اينجا جارى مىدانند و طرفدار مفهوم وصف هستند ؛ و گرنه خود شيخ اين را ردّ مىكند و معتقد است كه جمله وصفيّه كارى به موضوع ديگر ندارد و استفادهء حكم موضوع ديگر ( ابل معلوفه ) از باب مفهوم لقب است نه وصف ) .\r\n\r\n\r\n","description":"","footnote":"\r\n( 1 ) - مطارح الانظار ، ص 182 .\r\n","page_name":" 196 ","page_number":204},
  {"content":"\r\n\r\n\r\nفصل سوم مفهوم غايت\r\nاز نظر مرحوم آخوند جملهء شرطيّه و وصفيّه داراى مفهوم نبودند و بر انتفاء حكم نزد انتفاء شرط يا وصف دلالت نداشتند ، اما آيا جملات غائيّه ( يعنى جمله‌هاى كه مغيّا به غايتى هستند و با ادات غايت يعنى حتّى و الى محدوديتى در حكم يا موضوع آنها ايجاد شده است و به نوعى عموم يا اطلاقشان تقييد و تخصيص و تحديد پيدا كرده ) از قبيل :\r\n « كُلُوا وَ اشْرَبُوا حَتَّى يَتَبَيَّنَ لَكُمُ الْخَيْطُ الْأَبْيَضُ مِنَ الْخَيْطِ الْأَسْوَدِ مِنَ الْفَجْرِ »  « 1 » يا  « ثُمَّ أَتِمُّوا الصِّيامَ إِلَى اللَّيْلِ »  « 2 » « سر من البصرة الى الكوفة ، نم الليل حتّى الصباح و . . . » چه وضعى دارند ؟ دربارهء جملهء غائيّه دو مقام از بحث وجود دارد :\r\n1 - آيا غايت يعنى ما بعد حتّى و الى يا مدخول اين ادوات ، از لحاظ حكمى داخل در مغيّا است و محكوم به همان حكم است ؟ يا خارج از مغيّا است . فى المثل كوفه كه غايت و نهايت سير است ، آيا محكوم به حكم مغيّا است و سير در كوفه هم واجب است يا خارج از مغيّا است ؟ اين بحث منطوقى و نحوى است و از آنجا كه مقصود اصلى اصولى در اين باب نيست ، در ادامه خواهد آمد .\r\n2 - بر هريك از دو مبناى مشاراليه در مقام قبل ، آيا جمله غائيّه مفهوم دارد يا نه ؟ يعنى همان‌طور كه منطوقا بر ثبوت حكم تا غايت معيّن ( كوفه ، طلوع فجر ، ليل ، صباح و . . . ) دلالت مىكند ، آيا بر انتفاء حكم از خود غايت و ما بعد آن ( بر مسلك كسانى كه غايت را داخل در مغيّا نمىدانند . ) و يا بر انتفاء حكم از خصوص ما بعد غايت ( بر مسلكى كه غايت را\r\n\r\n\r\n","description":"","footnote":"\r\n( 1 ) - سوره بقره ، آيه 187 .\r\n( 2 ) - سوره بقره ، آيه 187 .\r\n","page_name":" 197 ","page_number":205},
  {"content":"\r\n\r\nداخل در مغيّا مىداند ) نيز دلالت مىكند يا خير ؟ كه معناى مفهوم داشتن همين دلالت بر انتفاء حكم از غايت و ما بعد يا از ما بعد است . آن‌هم سنخ حكم نه شخص حكم مغيّا به اين غايت كه با حصول غايت يقينا منتفى مىشود . در اين‌باره اقوالى وجود دارد كه در كفايه سه قول عنوان شده است :\r\n1 - به مشهور نسبت داده شده كه آنان طرفدار ثبوت مفهوم غايت مىباشند و مىگويند كه جملهء غائيّه بر انتفاء سنخ حكم از غايت و ما بعد آن ، يا از ما بعد از غايت تنها دلالت مىكند « 1 » .\r\n2 - به گروهى از اصوليّون از جمله شيخ طوسى « 2 » و سيّد مرتضى « 3 » نسبت داده شده كه اينان منكر مفهوم غايت شده و گفته‌اند كه جملهء كذايى فقط بر ثبوت حكم براى مغيا تا اين غايت معين دلالت مىكند ؛ اما نسبت به ما بعد آن ساكت است و نفى و اثباتى ندارد .\r\n3 - مرحوم آخوند تحقيقى دارند كه ضمن آن تفصيل داده و فى الجملة مفهوم غايت را مىپذيرند . ( گرچه مفهوم شرط و وصف را بالجمله ردّ كردند ) . بيان مطلب : جمله‌هاى غائيّه از يك زاويه دو بخش مىشوند :\r\n1 - در بعضى از اين جملات غايتى كه ذكر مىشود به مقتضاى قواعد عربيّت ( متفاهم عرفى نزد اهل لسان ) غايت و قيد حكم است و ربطى به موضوع ندارد و آمده تا غايت و نهايت و امد حكم را بيان كند و خود حكم شرعى مغيّا به اين غايت است . مثلا امام عليه السّلام فرموده : « كل شىء حلال حتى تعرف انّه حرام » « 4 » يعنى همه چيز حلال است گويا كسى مىپرسد : اين حليّت تا چه زمانى امتداد دارد ؟ امام عليه السّلام مىفرمايد : « حليّت كما كان استمرار دارد تا زمانى كه علم به حرمت بيايد » ، كه قيد حتّى تعرف . . . صد در هزار قيد حلاليّت است و ربطى به موضوع ندارد ، و غايت حكم بودن از آن متبادر و منسبق است .\r\n\r\n\r\n","description":"","footnote":"\r\n( 1 ) - مطارح الانظار ، ص 186 .\r\n( 2 ) - عدّة الاصول ، ج 2 ، ص 24 .\r\n( 3 ) - الذريعة الى اصول الشريعة ، ج 1 ، ص 407 الى 408 .\r\n( 4 ) - الكافى ، ج 5 ، ص 313 ، باب النوادر ، حديث 40 .\r\n","page_name":" 198 ","page_number":206},
  {"content":"\r\n\r\n( مثال حكم تكليفى ) يا مثلا امام فرموده : « كل شىء طاهر حتى تعلم انّه قذر » « 1 » يعنى همه چيز پاك است تا زمانى كه به قذارت و نجاست آن علم پيدا كنى ، باز پرواضح است كه غايت ، غايت حكم است و ربطى به موضوع ندارد . ( مثال حكم وضعى ) حال اين‌گونه جمله‌هاى غائيّه حتما داراى مفهوم مىباشند و مفهومشان اين است كه فاذا عرفت الحرمة فلا يكون حلالا ، يا فاذا علمت انّه قذر فلا يكون طاهرا .\r\nدليل مفهوم‌دارى و دلالت بر انتفاء حكم نزد حصول غايت ، اولا مسألهء تبادر و انسباق است در اين معنى به ذهن تبادر مىكند . ثانيا مقتضاى غايت داشتن حكم و تقييد حكم به اين غايت آن است كه از اين پس حكمى نباشد ؛ زيرا اگر پس از غايت هم باز حكم همچنان باشد ، پس اين غاية الحكم ، غاية الحكم نخواهد بود و اين خلف فرض است ؛ يعنى چيزى را كه فرض كرديم كه غايت حكم است ، غايت حكم نباشد و خلف محال و باطل است و منجر به تناقض مىشود ؛ يعنى هم غاية الحكم باشد و هم نباشد . پس اين بخش حكمش روشن شد .\r\n2 - ولى در پاره‌اى از جملات ، غايتى كه مىآيد باز به مقتضاى متفاهم عرفى ، ظهور در قيد موضوع دارد و غايت موضوع حكم است نه خود حكم . مثلا سر من البصرة الى الكوفة ، كلمه الى الكوفة قيد هيئت امر كه مفادش حكم شرعى و وجوب باشد نيست ، بلكه قيد مادهء امر ، يعنى خود سير است كه متعلق امر باشد . ( منظور آخوند رحمه اللّه از موضوع همين متعلق حكم است و اصطلاحا موضوع در اعيان خارجيّه به كار برده مىشود و مىگوئيم كه آب موضوع حكم است و . . . و متعلق در افعال اختياريه كاربرد دارد . مثلا نماز ، سير ، صيام ، و . . . متعلق حكم مىباشند و با مسامحه گاهى بر متعلق ، اطلاق موضوع مىشود ، يا به عكس ) . و گويا فرموده : « السير المتّصف بكونه من البصرة الى الكوفة واجب ؛ » يعنى سير خاصى واجب است و آن سيرى است كه مبدأش بصره و منتها اليه آن كوفه باشد . » حكم كه وجوب باشد مطلق است و مقيّد به چيزى نيست . يا مثلا « اغسلوا وجوهكم و ايديكم الى المرافق » قيد الى المرافق به غسل يدين رجوع مىكند ، نه به امر\r\n\r\n\r\n","description":"","footnote":"\r\n( 1 ) - التهذيب ، ج 1 ، ص 289 ، حديث 119 ، باب تطهير الثياب و غيرها من النجاسات .\r\n","page_name":" 199 ","page_number":207},
  {"content":"\r\n\r\nاغسلوا و گويا فرموده كه « غسل الوجوه و الايدى الى المرافق واجب » و هكذا مثل « و امسحوا برءوسكم و ارجلكم الى الكعبين » و . . . حال اين‌گونه جمله‌هاى غائيّه ، همانند جملات وصفيّه‌اى هستند كه وصف در آنها قيد موضوع بود و در هر دو مورد موضوع اين حكمى كه در اين خطاب انشاء شده ، يك موضوع خاصّ و محدود و مضيّقى است و بديهى است كه با رفتن هر قيدى از قيود موضوع ، حكمى هم كه مال اين موضوع محدود بود منتفى مىشود ؛ ولى اين از باب انتفاء شخص الحكم عقلا است و ربطى به ظهور و انتفاء سنخ الحكم ندارد . ( البته اين را منكر نيستيم كه هر قيدى و حدّى كه براى موضوع حكم ذكر مىكنند ، مآلش به تحديد حكم است و به ملاحظهء حكم است ؛ يعنى حكم بر موضوع بدون اين قيد بار نمىشود ؛ ولى در ظاهر خطاب قيد مال موضوع است و ما طبق متفاهم عرفى عمل مىكنيم . ) مثلا « سير از بصره تا كوفه واجب است . » به اين معناست كه اگر سير تا كوفه حاصل شد و غايت آمد ، اين وجوب شخصى مىرود ؛ اما اينكه از كوفه به جاى ديگر مطلقا سير واجب نباشد و مفهوم جملهء مذكور اين باشد ، هرگز ! مگر اثبات شىء نفى ما عدا مىكند ؟ خير ، پس مىتواند بگويد كه و از كوفه هم تا كربلا واجب است ، بدون اينكه اين خطاب با مفاد خطاب قبلى منافى باشد . و دلالت بر انتفاء سنخ الحكم در گرو دلالت بر انحصار است كه مفاد جمله مذكور اين باشد كه منحصرا سير از بصره تا كوفه واجب است و لا غير . تا مفهومش اين باشد كه پس از خود كوفه و بعد از آن يا از بعد كوفه مطلقا سير واجب نيست و با هيچ قيد و غايتى واجب نيست مع الاسف چنين دلالتى ( دلالت بر حصر ) ثابت نيست ؛\r\nزيرا راههاى ثبوت همان است كه در مفهوم شرط و وصف هم آورديم . ( راه وضع ، راه قرينهء عامهء انصراف ، راه اطلاق و مقدّمات حكمت ) و در همان‌جا همهء اين طرق ابطال شد .\r\nو راه چهارم ، راهى است كه در مفهوم وصف آورديم و ردّ كرديم و آن لزوم لغويّت است كه اگر كسى بگويد كه چنانچه در ما بعد غايت نيز حكم مغيّا ثابت باشد ، پس چرا مولى خطابش را مغيّا و محدود كرد ؟ آيا اين تحديد لغو نيست ؟ پس براى خروج از لغويّت بايد بگوئيم كه اين كلام مفهوم دارد و تقييد به غايت براى اخراج ما بعد غايت از حكم ما قبل\r\n\r\n","description":"","footnote":"","page_name":" 200 ","page_number":208},
  {"content":"\r\n\r\nاست . مرحوم آخوند مىفرمايد كه تقييد به غايت همانند ساير انواع تقييد ( وصف ، ظرف ، تميز ، حال و . . . ) فايده‌اش منحصر به مفهوم داشتن نيست تا اگر اين را انكار كرديم تقييد مزبور لغو شود ، بلكه فوائد فراوانى مىتواند داشته باشد . از قبيل اهتمام زياد به مورد قيد و به حكم تا اين غايت ، مثلا مىگويد : كه وقتى ماه رمضان فرارسيد ، از آغاز ماه تا آخر آن بايد قرآن بخوانى . اين بدان معنا نيست كه پس از ماه رمضان ، تلاوت قرآن واجب يا مستحب نيست ، پس از آن‌هم ممكن است واجب يا مستحب باشد . پس چرا فرمود كه تا آخر ماه رمضان ؟ براى شدت اهتمام مولى به قرائت در ماه رمضان . پس وجهى براى مفهوم داشتن در اين بخش ثابت نشد .\r\nقوله : ثم انّه : برمىگرديم به مقام اوّل يا بحث منطوقى . غير از اختلاف مزبور كه اصولى و مربوط به مفهوم غايت بود . نزاع ديگرى در باب جملات غائيّه وجود دارد كه مربوط به منطوق آنها است و آن اينكه آيا غايت ( ما بعد حتى و الى يا مدخول آنها ) داخل در مغيّا است يا خير ؟ مثلا در سر من البصرة الى الكوفة ، آيا كوفه هم داخل در سير از بصره است ؟\r\nقطعا دخول موضوعى ندارد ؛ يعنى موضوعا غايت بيرون از مغيّا است ، كوفه نه بصره است و نه سير از بصره ؛ ولى كلام در دخول حكمى است ؛ يعنى آيا غايت در حكم مغيّا داخل است يا خير ؟ مثلا در مثال مذكور آيا وجوب سيرى كه از بصره تا كوفه بود ، آيا براى خود شهر كوفه هم ثابت است ؟ و سير كردن در خود كوفه هم لازم است يا خير ؟ در اين رابطه اقوالى وجود دارد كه در شرح اصول فقه آورده‌ام « 1 » مرحوم آخوند تنها به دو نظريه كلى اشاره مىكنند\r\n1 - عقيده خودشان اين است كه غايت خارج از مغيّا است و محكوم به آن حكم نيست .\r\nدليل ايشان هم آن است كه غايت از حدود مغيّا است و حد هر شيئى خارج از محدود است . ( مثلا حد مسجد بازار است . حد زمين زيد زمين بكر است و . . . كه از آنجايى كه اين محدود تمام مىشود ، حدى هم انتزاع مىشود . ) و وقتى موضوعا خارج بود ، حكما هم محكوم به حكم آن شىء نخواهد بود پس حكما نيز خارج است . آرى در پاره‌اى موارد به\r\n\r\n\r\n","description":"","footnote":"\r\n( 1 ) - شرح اصول فقه ، ج 1 ، ص 267 - 266 .\r\n","page_name":" 201 ","page_number":209},
  {"content":"\r\n\r\nقرينهء خاصّ غايت داخل در مغيّا است . ( مثل : احفظ القرآن من اوله الى آخره ، اقرأ السورة الى آخره ، صم شهر رمضان الى آخره ، مهلت ثبت‌نام تا روز بيستم است و . . . در همهء اين موارد غايت داخل در مغيّا است و آخر قرآن يا سوره يا ماه رمضان نيز حفظ و قرائت و صيامش واجب است ) . ولى كارى به موارد خاصّ نداريم . آنچه مستدل بود ، اينكه غايت حد شىء است و حد خارج از محدود است .\r\n2 - به عقيده بعضى غايت داخل در مغيّا است و محكوم به همان حكم است و مستقيما از منطوق كلام حكم غايت نيز فهميده مىشود و خود اين‌ها تفاصيلى دارند كه مرحوم آخوند دنبال نكرده ؛ چون قبول ندارد . نزاع اوّل كه بحث مفهومى و اصولى بود ، مبتنى بر همين نزاع دوّم است كه بحث منطوقى و نحوى باشد . به اين بيان : اگر قائل شديم كه غايت بيرون از مغيّا است ، اين‌گونه بحث مىكنيم كه آيا جمله غائيه دلالت مىكند بر انتفاء حكم از خود غايت و ما بعد غايت يا خير ؟ و اگر غايت را داخل در مغيّا دانستيم اين‌گونه بحث مىكنيم كه آيا جمله غائيّه بر انتفاء حكم از ما بعد غايت دلالت مىكند يا خير ؟\r\nقوله : ثم لا يخفى : قبلا فرمودند كه جمله‌هاى غائيّه دو دسته هستند : 1 - در بعض جملات ، غايت قيد خود حكم شرعى است ، مثل كل شىء حلال حتى تعرف انّه حرام .\r\n2 - در بعض موارد ، غايت قيد موضوع يا متعلق حكم است ، مثل سر من البصرة الى الكوفة .\r\nحال بحث منطوقىاى كه ذكر شد كه آيا غايت داخل در حكم مغيّا هست يا خير ؟ مربوط به دسته دوّم بود ؛ يعنى مواردى كه غايت قيد موضوع باشد كه در اين جاها موضوعى و متعلق داريم و حكمى دارد و تعبير به دخول غايت در حكم مغيّا معقول است ؛ ولى در بخش اوّل نبايد اين‌طور بحث كرد كه آيا غايت داخل در حكم هست يا خير ؟ زيرا كه مغيّا خود حكم شرعى است نه چيز ديگر و تعبير به حكم مغيّا به‌صورت مضاف و مضاف اليه صحيح نيست ؛ مگر اينكه اضافه بيانيّه باشد يا كلمهء حكم مغيّا را صفت و موصوف بگيريم ؛ يعنى حكمى كه بيان از مغيّا است و يا حكمى كه اين صفت را دارد مغيّا است ولى در هر حال دخول غايت در حكم مغيّا يعنى در واقع در حكم حكم و اين معقول نيست و لذا بايد سبك بحث را عوض كرد و گفت كه آيا به مجرّد حصول غايت ( معرفة الحرام\r\n\r\n","description":"","footnote":"","page_name":" 202 ","page_number":210},
  {"content":"\r\n\r\nمثلا ) حكمى كه در ذكر شده بود ( حليّت ) منقطع مىشود و از اين پس آن حكم نيست ؟\r\nيا ممكن است پس از علم به حرمت هم باشد ؟ قائل به مفهوم مىگويد كه جمله غائيّه بر انقطاع حكم مزبور دلالت دارد و منكر مفهوم مىگويد كه اين جمله نسبت به مورد حصول غايت ساكت است و نفى و اثباتى ندارد ، و از خارج بايد وضع غايت را رسيدگى كرد .\r\n\r\n","description":"","footnote":"","page_name":" 203 ","page_number":211},
  {"content":"\r\n\r\n\r\nفصل چهارم جمله استثنائيّه\r\nجمله‌هايى كه مشتمل بر استثناء هستند از قبيل : « اكرم العلماء الا زيدا ، لا تكرم الفسّاق الا بكرا ، جاءنى القوم الا زيدا ، ما جاءنى من احد الا زيد » و . . . و قطعا بر ثبوت حكم ايجابى يا سلبى در ناحيه مستثنى منه دلالت مىكنند و مفادشان اين است كه به جز زيد ساير علماء اكرامشان واجب است ، غير از بكر فاسق اكرام ساير فاسقها حرام است ، غير از زيد ساير قوم همه آمدند ، جز زيد احدى نزد من نيامد و . . . ولى آيا اين جملات بر اختصاص و انحصار حكم مزبور به مستثنى منه و در نتيجه بر نبود آن حكم در جانب مستثنى دلالت مىكند يا خير ؟ آيا نسبت به مستثنى هم متعرض هستند و معناى جمله اوّل مثلا اين است كه اكرام زيد واجب نيست و منحصرا اكرام بقيه علماء واجب است ؟ و يا متعرض نيستند و نفيا و اثباتا اين كلام از حكم مستثنى ساكت است و همين‌قدر مىگويد كه سايرين بايد اكرام شوند ؛ ولى زيد آيا اكرام شود يا خير ؟ در اين خطاب حكمش بيان نشده و از خارج بايد ديد كه وضع او چگونه است ؟ و هكذا در مثالهاى ديگرى كه آورديم .\r\nمرحوم آخوند كه مفهوم شرط و وصف را قاطعانه رد كردند ، مفهوم جملهء استثنائيّه را قاطعانه قبول مىكنند و مىفرمايند كه بىترديد جملهء مزبور بر حصر و اختصاص حكم به مستثنى منه دلالت دارد و به دنبالش مفهوم دارد و دلالت مىكند كه اين حكم در ناحيهء مستثنى نيست و زيد وجوب اكرام ندارد ، بكر حرمت اكرام ندارد و . . . و در اين جهت فرقى ميان كلام موجب و كلام منفى نيست . يعنى چه استثناء از نفى باشد و چه از اثبات ( مثالهاى صدر بحث ) مفيد حصر حكم سلبى يا ايجابى به مستثنى منه و بالملازمة البيّنة\r\n\r\n","description":"","footnote":"","page_name":" 204 ","page_number":212},
  {"content":"\r\n\r\nمفيد نفى حكم مزبور از مستثنى است .\r\nدليل مرحوم آخوند انسباق و تبادر است كه از جمله‌هاى استثنائيّه ، همين معنا به ذهن تبادر مىكند . و لذا اهل ادب مىگويند كه نقيض حكم مستثنى منه براى مستثنى ثابت است يا مىگويند كه استثناء از نفى و كلام منفى اثبات است و از اثبات هم نفى است ؛ يعنى كلام متعرض جانب مستثنى است نه اينكه ساكت باشد . اين‌ها مؤيد آن است كه نحويين نيز همين حصر و اختصاص و مفهوم داشتن را فهميده‌اند .\r\nقوله : فلا يعبأ : تنها كسى كه در مسئله مخالفت كرده ، آقاى ابو حنيفه است كه منكر افادهء حصر و اختصاص و به دنبالش منكر مفهوم استثناء شده است و گفته كه جمله استثنائيّه نسبت به حكم مستثنى ساكت است و نفى و اثباتى ندارد و از خارج بايد حكم آن را به دست آورديم ( البته دليل ايشان ظهور دارد كه فقط استثناى از نفى را مفيد اثبات نمىدانند ؛ ولى حضرات تعميم داده و به او نسبت داده‌اند . كه او استثناء را كلا مفيد حصر و اختصاص و دالّ بر مفهوم نمىداند . ) دليل ابو حنيفة جملاتى از قبيل لا صلاة الّا بطهور « 1 » است و كيفيت استدلال او اين است كه اگر اين جمله مفيد حصر و داراى مفهوم باشد ، معناى منطوقش اين مىشود كه بدون طهور اصلا صلاتى نيست و مفهومش اين مىشود كه با طهور صلاة نيز هست ؛ يعنى به مجرّد اينكه طهور آمد ، صلاة هم مىآيد خواه ساير اجزاء و شرايط باشند خواه نباشند . درحالىكه اين مفهوم قطعا باطل است و ما از خارج مىدانيم كه صلاة اسم مجموعه‌اى از اجزاء و شروط است و نام طهور تنها نيست . « 2 »\r\nمرحوم آخوند مىفرمايد كه به اين سخنان اعتنا نمىشود و احتجاج ابو حنيفه ضعيف است و در حاشيه و متن سه جواب مىدهند :\r\n1 - جواب در حاشيه : در امثال تعابير مزبور ، كلمه ممكنة به عنوان خبر لاى نفى جنس مقدر است و منظور نفى امكان است و منظور اين است كه بدون طهور اصلا نماز ممكن نيست يا نماز صحيح ممكن نيست . و مفهومش اين است كه با طهور نماز هم ممكن است\r\n\r\n\r\n","description":"","footnote":"\r\n( 1 ) - وسائل الشيعة ، ج 1 ، ص 256 ، حديث اوّل و ششم ، باب اوّل از ابواب وضو .\r\n( 2 ) - شرح مختصر الاصول عضدى ، ص 265 - 264 .\r\n","page_name":" 205 ","page_number":213},
  {"content":"\r\n\r\nو اگر ساير اجزاء و شرايط آمد ، موجود هم مىشود . و اين‌گونه مفهوم‌گيرى كه محذورى ندارد : شاهد تقدير گرفتن امكان ، نظائر جملهء مزبور است ، فى المثل مىگوئيم كه لا احراق الّا بالحطب يا لا حج الّا بالزاد و الراحلة و . . . يعنى بدون حطب و هيزم احراق ممكن نيست ، بدون زاد و راحله حج ممكن نيست . مفهومش آن است كه با وجود هيزم احراق ممكن است و با وجود زاد و توشه ، حج ممكن است و . . . .\r\n2 - در امثال اين جملات كه بيان‌كنندهء اجزاء و شرايط هستند ، وقتى مىفرمايد كه « لا صلاة الّا بطهور » يا « لا صلاة الّا بفاتحة الكتاب » و . . . ما از خارج مىدانيم كه صلاة اسم براى طهور يا فاتحة الكتاب تنها نيست ، بلكه اسم مجموعه است . نبايد تمام نظر را به اين جزء و يا شرط دوخته و بگوئيم كه منظور اين است كه اگر فاتحة الكتاب بود ، صلاة هست . خواه بقيه اجزاء و شروط باشند يا نباشند . سپس اشكال كنيم ، بلكه منظور اين است كه بقيه اجزاء و شروط محرز و مفروض و مفروغ عنه گرفته شده و با وجود آنها مىفرمايد كه اگر طهور نباشد ، نمازى نيست . ( بر مسلك صحيحى ) و يا نماز صحيح نيست ( بر مسلك اعمى ) و اگر اين‌طور تفسير كرديم ، كاملا مفهوم دارد و آن اينكه اگر طهور بود نماز هم هست ؛ زيرا ساير اجزاء و شروط را هم دارد و كمبودى ندارد و چنين مفهومى خالى از اشكال است و عيب بيان ابو حنيفه اين است كه از ساير شروط قطع‌نظر كرده و تمام نظر را به همين جزء يا شرط دوخته و آن حرف باطل را زد .\r\n3 - مكرر گفته شد كه اگر در موردى قرينهء خاصى بر مفهوم يا عدم آن بود ، از بحث خارج است . حال در ما نحن فيه هم مىگوئيم كه برفرض كه ساير اجزاء و شروط مفروغ عنه گرفته نشود و قطع‌نظر شود ، حق با شما است و جمله مزبور مفهوم ندارد و نمىتوان گفت كه اگر طهور بود نماز هم هست ؛ ولى خودتان هم قبول داريد كه اين مفهوم نداشتن بخاطر قرينهء خاصه است و آن اينكه ما از خارج مىدانيم كه نماز ، اسم براى طهور تنها نيست بلكه اسم مجموعه‌اى كه داراى اجزاء و شروطى است و با بودن يك جزء يا شرط نام صلاتى صدق نمىكند ؛ حتى اگر اعمى باشيم . ( چون اعمى هم معظم الاجزاء يا اركان را لازم مىداند و گرنه صدق الاسم نيست . )\r\n\r\n","description":"","footnote":"","page_name":" 206 ","page_number":214},
  {"content":"\r\n\r\nقوله : و منه قد انقدح : مرحوم شيخ اعظم « 1 » و مرحوم صاحب فصول « 2 » در اصل مدّعا با ما موافقند ( و براى جملهء استثنائيّه مفهوم قائل‌اند . ) ولى در طرز استدلال با ما مخالفند .\r\nما به انسباق و تبادر استناد كرديم ؛ ولى آنان به كلمه توحيد ( لا إله الا الله ) تمسّك كرده‌اند :\r\nدر صدر اسلام هركس خدمت رسول اكرم صلّى اللّه عليه و آله شرفياب مىشد و به وحدانيّت خداوند شهادت مىداد ( و مىگفت اشهد ان لا إله الّا اللّه . . . ) پيامبر اسلام صلّى اللّه عليه و آله او را قبول مىكردند .\r\nقبول النبى صلّى اللّه عليه و آله بالاترين شاهد و گواه بر مدعاى ما است كه استثناء مفهوم دارد و استثناى از نفى اثبات است و معناى جملهء مزبور اين است كه « جز خداوند ، معبود ديگرى نيست و خداوند يگانه معبود است » اگر جمله مزبور فقط حكم مستثنى منه را متعرض بود و نسبت به جانب مستثنى ساكت بود و نفى و اثباتى نداشت و معناى « لا إله الّا اللّه » اين بود كه « خدايان ديگر را نفى مىكنم ؛ ولى نسبت به « الله » فعلا ساكتم و نفى و اثباتى ندارم و تصديق و اعترافى ندارم » ، پيامبر صلّى اللّه عليه و آله قبول نمىكرد و توحيد نبود و ناقص بود .\r\nمرحوم آخوند در ردّ اين استدلال مىفرمايد كه قبول داريم كه رسول خدا صلّى اللّه عليه و آله از شهادت آنان همين معنا را استفاده كرد ؛ ولى شايد اين استفاده به بركت يك سلسله قرائن حاليه و مقاليه بوده و اگر چنين باشد به حال ما سودى ندارد ؛ چون بحث ما در ظهور جملهء استثنائيه است بدون كوچك‌ترين قرينهء خاصّه ( و در يك كلام ، موارد خاصّه از بحث خارج است . نه مفهوم نداشتن در موردى به ضرر ماست ( مثل مثالى كه ابو حنيفه آورد ) و نه مفهوم داشتن در موردى به سود ما است مثل همين كلمه توحيد كلام در نوع جملات استثنائيّه است . )\r\nقوله : و الاشكال : يك بحث اعتقادى را به مناسبت بحث از كلمهء توحيد ، عنوان مىكنند كه ربطى به اصولى ندارد و آن اينكه دربارهء كلمهء طيبهء توحيد ، اشكالى مطرح شده كه به دفع آن همت مىگماريم .\r\nاما اشكال : كلمه « لا » براى نفى جنس است و كلمه « إله » اسم او است و خبرش محذوف و مقدر است و آن خبر مقدر از دو حال خارج نيست . يا كلمهء ممكن در تقدير است ، يا كلمه\r\n\r\n\r\n","description":"","footnote":"\r\n( 1 ) - مطارح الانظار ، ص 187 .\r\n( 2 ) - الفصول الغرويّة ، ص 193 .\r\n","page_name":" 207 ","page_number":215},
  {"content":"\r\n\r\nموجود مقدر است . هركدام كه باشد اشكال دارد حالت اول : اگر كلمهء ممكن در تقدير باشد ( لا إله ممكن الّا الله ) صدر جمله يا مستثنى منه صحيح و تامّ است كه آلههء ديگر را كلا نفى مىكند و دلالت دارد بر اينكه معبود ديگرى ممكن نيست و محال است ( شريك البارى ممتنع ) و برهان نيز اين را همراهى مىكند ؛ ولى ذيل كلام يا جانب مستثنى ناتمام است ؛ زيرا معنايش اين مىشود كه « الله تعالى ممكن ؛ يعنى خداوند متعال امكان وجود دارد » درحالىكه ما مىخواهيم بگوئيم كه الله تعالى موجود است نه اينكه صرفا ممكن الوجود باشد . حالت دوم : اگر كلمه موجود مقدر باشد ( لا إله موجود الّا الله ) ذيل كلام يا مستثنى تامّ و كامل است و بر اثبات وجود اللّه دلالت مىكند ؛ ولى صدر كلام و جانب مستثنى منه مبتلا به اشكال مىشود كه لا إله موجود باشد ؛ زيرا اين تعبير فقط از آلههء ديگر نفى وجود مىكند و مىگويد كه إله ديگرى موجود نيست ؛ ولى نفى امكان نمىكند و دلالت نمىكند كه إله ديگر اصلا امكان وجود ندارد ( زيرا عدم وجود ، دليل بر عدم امكان نيست و خيلى چيزها موجود نيستند ولى ممكن الوجود هستند ، آرى عدم امكان دليل بر عدم وجود هست و اگر چيزى ممكن نبود حتما موجود نيست . ) در حالى كه ما مىخواهيم بگوئيم كه خدايان ديگر استحالهء وجودى دارند . پس على كل حال اين جمله مبتلا به اشكال است .\r\nقوله : مندفع : جواب اشكال : دو نكتهء اعتقادى را اوّل بايد در نظر بگيريم\r\n1 - مراد از « إله » معبود حقيقى و مألوه به حق است ؛ يعنى كسى كه سزاوار و لايق پرستش است و چنين حقيقتى جز واجب الوجود بالذات نخواهد بود ؛ زيرا ممكنات در هر مرتبه از مراتب مشكّكهء هستى كه واقع شده باشند ( حتّى صادر نخستين و كاملترين موجود در جهان امكان ) قابل پرستش نيستند ؛ چون از خود چيزى ندارند جز فقر ذاتى و تنها حقيقت واجبى است كه قابل پرستش است و عده‌اى او را كمال مطلق يافته و در برابر او به سجده مىافتند و گروهى او را منعم حقيقى دانسته و از نعمتهاى بيكران او سپاس مىگويند . به‌هرحال جز او معبود به حقى نيست .\r\n2 - در مباحث عقلى اين اصل بيان شده كه واجب الوجود بالذات ، از هر حيثى واجب\r\n\r\n","description":"","footnote":"","page_name":" 208 ","page_number":216},
  {"content":"\r\n\r\nالوجود است ؛ يعنى هيچ جهت امكانى براى آن ذات وجود ندارد ، بلكه آنچه لايق به حال او باشد بالفعل و بالذات و بالضرورة الازليّه واجد است و چنين نيست كه صفت كمالى در شأن او باشد و او فاقد اين وصف باشد و كم‌كم واجد شود كه هزار و يك محال و تالى فاسد عقلى را بدنبال دارد . به عبارت ديگر ، در ممكنات مادى ميان امكان وجود با خود وجود خارجى ملازمه‌اى نيست . چه‌بسا چيزى ممكن الوجود باشد ؛ ولى در خارج موجود نشود . ولى در مورد واجب الوجود ميان آن دو ملازمه است و هرآنچه براى واجب ممكن به امكان عامّ باشد ، بالضرورة ثابت است و محال است كه ذات الهى فاقد آن چيز باشد . با توجه به اين دو نكته ،\r\nكلمهء طيبه « لا إله الّا الله » نصاب كامل توحيد ناب اسلامى است و نقصى ندارد و ما هركدام از دو شقّ مذكور در اشكال را مىتوانيم اختيار كنيم و به شبههء شما پاسخ دهيم . در قدم اول ، شق اوّل را برگزيده و مىگوئيم كه آنچه در تقدير است ، كلمه ممكن مىباشد .\r\nشما گفتيد كه نتيجه آن است كه اللّه تعالى ممكن ولى ثابت نمىكند كه موجود هم باشد . ما مىگوئيم : به حكم مقدمهء مزبور آنچه براى خداوند و واجب الوجود ممكن باشد ، بالضرورة ثابت است و همين‌كه امكان وجود به امكان عامّ ثابت شد ، ضرورت وجود و حتميّت آن و موجود بودن نيز ثابت مىشود و نقصى ندارد . و در قدم دوّم شق دوّم را انتخاب كرده و مىگوئيم كه كلمهء موجود در تقدير است شما گفتيد كه لازمه‌اش آن است كه آلههء ديگر در خارج موجود نباشند ؛ ولى نفى امكان نمىكند و دلالت ندارد كه شريك البارى ممتنع ما مىگوئيم كه در اين‌گونه موارد ، نفى وجود ملازمه دارد با نفى امكان و مستلزم نفى امكان است ؛ زيرا منظور از « إله » يعنى واجب الوجود بالذات . و اگر إله ديگرى ممكن بود ، او نيز مصداق واجب الوجود بود و ضرورتا موجود بود و از بطلان لازم ( نفى وجود ) به بطلان ملزوم ( نفى امكان ) مىرسيم . پس كافى است كه توسط كلمه توحيد از معبودهاى ديگر نفى وجود شود و بگوئيم آنها نيستند كه لازمه‌اش نفى امكان نيز مىباشد . ( مرحوم آخوند در مقام جواب روى همين شق دوّم تكيه كرده و جواب داده . ولى ما بر هر دو شق جواب اشكال را داديم . )\r\n\r\n","description":"","footnote":"","page_name":" 209 ","page_number":217},
  {"content":"\r\n\r\nقوله : ثم انّ : اصل دلالت جمله استثنائيّه بر انحصار و اختصاص حكم به مستثنى منه و انتفاء آن از مستثنى مسلّم شد ؛ ولى بحث در اين است كه آيا اين دلالت بر حصر و بدنبال آن بر مفهوم يك دلالت مفهومى و مربوط به مفهوم و مدلول التزامى جمله است يا منطوقى و مربوط به مدلول مطابقى كلام است ؟ از كلام مرحوم آخوند تفصيل مستفاد است و آن اينكه اگر دلالت بر حصر و اختصاص به هيئت جملهء استثنائيّه مستند باشد و از ظاهر هيئت جمله ، حصر حكم به مستثنى منه تبادر كند ( كما هو الحق ) قهرا نفى حكم از مستثنى مفهومى خواهد بود و لازمهء انحصار مزبور ، سلب حكم از ما عدا است . آرى اگر دلالت بر حكم در طرف مستثنى به سبب خود حرف استثناء يعنى كلمهء الّا باشد ، يك دلالت منطوقى خواهد بود . به اين بيان كه « الا » به معناى استثنى آمده و استثناء اخراج حكمى است . پس استثنى يعنى اخرج زيدا عن القوم حكما و معناى اخراج حكمى جز اين نيست كه حكم قوم در مورد زيد جارى و سارى نيست و زيد نيامده است و اين معنى از خود الا كه قائم مقام استثنى است دانسته مىشود و منطوقى است . البته تعيين اين مطلب كه آيا دلالت مزبور منطوقى است يا مفهومى ، از نقطه‌نظر اصولى مهم نيست ؛ زيرا ثمره فقهى و عملى ندارد و مهم اصل دلالت و ظهور است كه حجّت مىباشد اما منطوقى يا مفهومى بودن مهم نيست . ( البته در ميان اصوليّون اين مطلب مشهور بود كه مفهوم ضعيف‌تر از منطوق است و عند المعارضه ثمره پيدا مىشود ؛ ولى نزد متأخرين ، اين مبنا ضعيف است و مناط اظهريت و اقوى بودن از حيث دلالت است نه مفهومى يا منطوقى بودن ) .\r\n\r\nدلالت انّما بر حصر\r\nبه مناسبت اينكه جملهء استثنائيّه مفيد حصر بود و صحبت از انحصار و اختصاص به ميان آمد ، ذيلا در ادامه مرحوم آخوند چند مورد را عنوان مىكنند كه مورد بحث واقع شده و اختلاف است كه آنها مفيد حصر هستند يا نه ؟ و اين موارد ، بسيار است ، ولى اهم آنها را كه سه امر باشد ، مرحوم آخوند مورد تعرض قرار داده‌اند . يكى از اين ادوات ، كلمه « انّما » است :\r\n\r\n","description":"","footnote":"","page_name":" 210 ","page_number":218},
  {"content":"\r\n\r\nاختلاف است در اينكه آيا انّما مفيد حصر است يا خير ؟ مثلا انّما الصدقات للفقراء و المساكين . . . آيا بدان معنا است كه به نحو انحصارى مستحقين زكات هشت گروه مىباشند ؟ يا مثلا انّما وليّكم الله و رسوله و المؤمنون . . . آيا معنايش آن است كه ولايت و سرپرستى و صاحب اختيار بودن مخصوص خدا و رسول خدا صلّى اللّه عليه و آله و امير المؤمنين عليه السّلام است ؟\r\nاگر مفيد حصر باشد مفهوم نيز خواهد داشت و آن اينكه غير از هشت صنف مزبور كسى حق ندارد از زكات استفاده كند . غير از خدا و رسول و امامان عليهم السّلام كسى حق ولايت و حاكميّت بر مردم ندارد . ( و البته نائب الامام ولايتش از ناحيهء امام است و جداى از آن نيست ) . در اين‌باره دو نظريه وجود دارد :\r\n1 - مرحوم آخوند معتقد است كه « انّما » از ادوات حصر بوده و مفيد حصر است ( حصر صفت بر موصوف يا موصوف بر صفت ، به نحو قصر حقيقى يا اضافى ، اين‌ها مطالبى است كه در كتب ادبيات و علم معانى مطرح است ) . دليل مرحوم آخوند عبارت است از :\r\nالف ) تصريح اهل لغت : لغويّون در كتابهاى خود تصريح كرده‌اند كه انما مقيّد حصر و قصر است . ( البته در مباحث حجّت در جلد ثانى از كفاية الاصول خواهد آمد كه آيا قول لغوى مطلقا حجّت است يا اگر بينه شد حجّت مىشود ؟ يا به حد شياع برسد ؟ يا مطلقا حجّت نيست ؟ ) ب ) تبادر : از كلمه انما نفى و اهل لسان و محاوره ، يعنى عرب زبانها حصر متبادر است و تبادر در نزد اهل لسان ، نشانه حقيقت بودن است . پس كلمه انما به دلالت وضعى مفيد حصر است و وقتى انحصار ثابت شد مفهوم‌دارى نيز ثابت مىشود . 2 - مرحوم شيخ انصارى فرمود : كه انصافا ادعاى تبادر كردن مشكل است و ما فارسى زبانها راهى به سوى معرفت اين تبادر نداريم ، و دليل آن اين است كه موارد استعمال كلمه انما مختلف است ( گاهى در مقام حصر حقيقى به كار مىرود مثل انما إلهكم إله واحد ، گاهى در مقام قصر اضافى به كار مىرود ، مثل انما انت منذر و گاهى در غير مقام قصر استعمال مىشود ) . لذا راهى بسوى تبادر وجود ندارد . ضمنا پاره‌اى از واژگان عربى ، در فارسى معادلى دارد ، مثل « ان شرطيّه » كه به اگر ترجمه مىشود . اذا يعنى زمانى كه و . . . و مىتوان روى معادل فارسى آن كار كنيم و نتيجه بگيريم ؛ ولى مع الاسف واژه انما معادل و مرادف فارسى هم ندارد تا از\r\n\r\n","description":"","footnote":"","page_name":" 211 ","page_number":219},
  {"content":"\r\n\r\nراه اين مرادف كشف كنيم كه در عربى از انما چه چيزى متبادر است پس عمده دليل براى افاده حصر ، تبادر است كه آن هم بدين‌وسيله مخدوش گرديد . « 1 »\r\nقوله : غير مسموعة : مرحوم آخوند مىفرمايد كه اين ادعا شيخ اعظم را قبول نداريم ؛ زيرا اوّلا راه كشف تبادر منحصر به انسباق و تبادر نزد ما نيست ، بلكه تبادر نزد اهل لسان هم كافى است و نزد عربها حصر متبادر است . ( البته اين سخن براى ما نقل تبادر است و براى آخوند تحصيل تبادر شده و ما نيز خود بايد تتبع كنيم و موارد استعمال عربها را ببينيم ) . ( و ثانيا وقتى به حكم تبادر ثابت شد كه انما مفيد حصر است به موارد استعمال اعتنا نمىشود و هر حقيقتى ممكن است در غير آن استعمال مىشود . ثالثا چه كسى گفته انما معادل فارسى ندارد ؟ خير معادل دارد و آن كلمه اين است و جز اين نيست مىباشد و پرواضح است كه اين كلمه مركبه از نفى و اثبات مفيد حصر است ) .\r\n\r\nدلالت بل بر حصر\r\nيكى ديگر از ادواتى كه مورد بحث واقع شده ، كلمه بل مىباشد . اين لفظ گاهى در مقام ترقّى به كار مىرود ، مثلا مىگويد كه فلانى عالم است ، سپس ترقى كرده و مىگويد كه بلكه اعلم علماى عصر است : يا جيبى قمر بل شمس ، يا فلان مطلب را جمعى گفته‌اند : بلكه همه فقهاء فتوى داده‌اند و . . . چنين چيزى مفيد حصر نيست و دلالت ندارد كه حكم مخصوص ما بعد بل باشد . و گاهى در مقام اضراب و اعراض از مطلب قبلى استعمال مىشود و نامش بل اضرابيّه است و اين قسم داراى پنج نوع است :\r\n1 - گاهى از روى سهو و نيسان و غفلت و به خيال اينكه زيد آمده بود و مىگويد كه جاءنى زيد ؛ ولى فورا خودش متنبّه مىشود و يا ديگران يادآورى مىكنند و او را از نسيان درمىآوردند و مىگويد كه بل جاءنى بكر .\r\n2 - گاهى نسيان و غفلتى نيست و كاملا ملتفت و متوجه است كه زيد آمده ؛ ولى در مقام اعلام و اخبار يا در مقام انشاء سبق لسان شده و بىاختيار مىگويد كه جاءنى زيد يا جئنى\r\n\r\n\r\n","description":"","footnote":"\r\n( 1 ) - مطارح الانظار ، ص 188 .\r\n","page_name":" 212 ","page_number":220},
  {"content":"\r\n\r\nبزيد و بلافاصله تدارك مىكند و مىگويد ( بل بكر يا بل جئنى ببكر و . . . ) پس مضرب عنه ؛ يعنى ما قبل بل از روى نسيان يا سبق لسان ذكر شد . و با آوردن بكر كه مضرب اليه باشد ، آن را جبران كرده و مىگويد : « بل بكر » اين دو قسم قطعا مفيد حصر نيست و معناى كلام اين نيست كه منحصرا بكر آمد يا بكر را بياور تا مفهوم داشته باشد كه غير او نيامد يا نياور ، بلكه منظور متكلم و مولى اين است كه فعلا درصدد بيان اين مطلب بود و مىخواست از مجىء بكر خبر دهد و كارى به مجىء زيد و غير زيد ندارد . مثل آن است كه بدون گرفتارى در دام نسيان و بدون سبق لسان از اوّل بگويد كه « جاءنى بكر » يا « جئنى ببكر » كه معنايش اين نيست كه حكم مزبور مخصوص به بكر باشد ؛ زيرا اثبات شىء نفى ما عدا نمىكند .\r\nپس اين دو قسم از بحث خارج است .\r\n3 - گاهى كلمهء بل براى رفع هرگونه توهمى و براى تأكيد مىآيد و در حقيقت آنچه را پيش از كلمهء بل آورده به منزله مقدمه‌چينى و زمينه‌سازى براى ما بعد ، قرار داده است و هدف اصلى بيان ما قبل و ما بعد هر دو است و به ويژه بيان حكم ما بعد بل ، مثلا مىگويد « جاءنى القوم » ؛ يعنى فلان گروه به منزل ما آمدند و اين تعبير شامل رئيس القوم نيز مىباشد ؛ ولى براى اينكه كسى خيال نكند كه فقط بدنهء جمعيت آمد و رأس و رئيس آنان نيامد مىگويد : « بل رئيسهم » اين نيز مفيد حصر نيست و منظور آن نيست كه فقط رئيس القوم آمد و ديگران نيامدند وقتى حصرى نبود مفهومى هم نيست .\r\n4 - گاهى در مقام ردع و ابطال ما سبق استعمال مىشود ؛ يعنى نخست مطلبى را به عمد و قصد مىگويد و سپس با آوردن بل و ما بعد ، آن مطلب را تخريب و معدوم مىكند و مطلب حق را بيان مىكند و مىخواهد بگويد كه آنكه اوّل گفتم نيست و اينكه پس از بل آوردم درست است . مثلا اوّل از زبان مشركان نقل مىكند كه آنان مىگفتند فرشتگان دختران خدايند سپس مىفرمايد كه بل عباد مكرمون . . . يعنى سخن مشركان مردود است و فرشتگان منحصرا بندگان گرامى داشته شدهء الهى هستند . يا اوّل از قول بت‌پرستان و كفار نقل مىكند كه آنان مىگفتند كه پيامبر جن‌زده است و جنى به زبان او سخن مىگويد .\r\nسپس مىفرمايد : « بل جاءهم بالحق » ؛ يعنى پيامبر فقط از سوى خدا سخن مىگويد و كلام\r\n\r\n","description":"","footnote":"","page_name":" 213 ","page_number":221},
  {"content":"\r\n\r\nحق را براى آنان آورده و مجنون نيست . حال آن‌طور كه از حاشيه خود مرحوم آخوند مستفاد است اين قسم خود دو شعبه دارد :\r\nالف ) گاهى در صدد ردع و ابطال ما سبق است ثبوتا ؛ يعنى مىخواهد بگويد كه در واقع آن نيست و اين است چنين قسمى حتما مفيد حصر است و مفهوم دارد .\r\n5 - ب ) گاهى در صدد ردع و ابطال است اثباتا ؛ يعنى مىخواهد بفرمايد كه من آنچه را اوّل گفتم ، به شوخى يا عمدا گفتم ، ولى در صدد آن نبودم و در صدد اثبات اين مطلب هستم . اين نيز مفيد حصر نيست ، زيرا اثبات شىء نفى ما عدا نمىكند و فعلا در صدد اثبات اين مطلب است و منافاتى ندارد كه در واقع مطلب ما قبل بل نيز حق و صدق باشد .\r\n\r\nمسند اليه معرّف به الف و لام :\r\nآيا مسند اليه با الف و لام مفيد حصر است ، مثلا الشجاع على ، الأئمّة من قريش ، الضارب زيد و . . . آيا بدان معنا است كه منحصرا على شجاع است ، زيد ضارب است ، امامان از قريش هستند و . . . ؟ يا مفيد حصر نيست ؟ كه اگر مفيد حصر باشد مفهوم دارد .\r\nمرحوم آخوند تحقيقى دارد و آن اينكه مبتداى كذايى به جز در مواردى كه قرينه خاصّ باشد ( مثل الحمد لله ، الجنة للموحدين ، النار للملحدين ، و العاقبة لا هل التقوى و اليقين و . . . ) مفيد حصر نيست و در نتيجه مفهوم ندارد .\r\nدليل آخوند رحمه اللّه : از طرفى گرچه الف و لام انواعى دارد از قبيل : الف و لام استغراق ، الف و لام جنس ، الف و لام عهد با شعب متعددى كه دارد از قبيل : عهد ذكرى ، ذهنى ، حضورى و . . . و لكن اصل در الف و لام آن است كه براى جنس و ماهيّت باشد و توسط آن اشاره به اصل طبيعت شود ، مثل : الرجل خير من المرأة ، الانسان رهين الاحسان و . . . ( البته اين اصل بر خلاف مبناى مرحوم آخوند است كه الف و لام را براى تزيين مىدانند و در باب مطلق و مقيّد خواهد آمد . ) از طرف ديگر گرچه حمل نيز اقسامى دارد ، از قبيل : حمل اوّلى ذاتى كه ملاك آن اتحاد موضوع و محمول است يا مفهوما مثل انسان و بشر كه طبعا بدنبال آن اتحاد ماهوى و مصداقى هم خواهند داشت و يا ماهيتا مثل انسان و حيوان ناطق\r\n\r\n","description":"","footnote":"","page_name":" 214 ","page_number":222},
  {"content":"\r\n\r\nكه به عقيده صاحب الكفاية اين نيز حملش اوّلى ذات است . و حمل شايع صناعى كه ملاكش اتحاد موضوع و محمول در مصداق است ، مثل انسان و كاتب ، انسان و ابيض ، انسان و عالم و . . . حال اصل اوّلى در حمل آن است كه موضوع و محمول شايع داشته باشند و متعارف در قضاياى عرفيّه و در باب علوم همين قسم از حمل است و لذا نامش را شايع گذاشته‌اند . نتيجهء دو مقدمهء مزبور آن است كه وقتى ما چيزى را ( على ، زيد ، قريش در مثالهاى اوّل بحث ) بر ماهيّت و طبيعتى حمل مىكنيم و مىگوئيم كه الضارب زيد ، الشجاع على و . . . حد اكثر مفهوم اين حمل آن است كه ميان اين موضوع و محمول اتحادى وجود دارد و اين طبيعت برآن فرد صادق و با آن متحد است . و اما اينكه ماهيّت مزبور مخصوص اين فرد باشد و انحصارى باشد ، اين امر معلوم نيست تا به صورت قانونى مفيد حصر باشد ( البته قضيّهء الضارب زيد و . . . گاهى در مقام مبالغه به كار مىرود و مثل اين است كه خطيب هم فلانى است ، نمايندهء مجلس هم فلان‌كس است و . . . از بحث خارج است و گاهى حقيقتا به كار مىرود در اين‌گونه موارد انصاف اين است كه ظهور در حصر دارد و اگر صرف اتحاد مصداقى بود بدون الف و لام و با تأخير ضارب و شجاع و . . . نيز اين مقصود ادا مىشد و مىتوانست بفرمايد : على شجاع ، زيد ضارب و . . . ) .\r\nقوله : نعم : نظريه آخوند رحمه اللّه اين شد كه مسند اليه با الف و لام مفيد حصر نيست ؛ ولى در خاتمه سه مورد را استثناء كرده و مىفرمايد كه اگر اين‌ها احراز شد افاده حصر هم محرز مىگردد :\r\n1 - قرينهء خاصّ دلالت كند بر اينكه الف و لام براى استغراق است و منظور از الضارب زيد اين است كه كل فرد من افراد الضارب زيد ؛ يعنى جميع افراد ضارب در زيد خلاصه شده و زيد همهء افراد ضارب است و هرآنچه از افراد اين طبيعت كه فرض كنى او زيد است ، نه بدين معنا كه افراد ديگرى هم وجود دارد ، ولى با زيد اتحاد دارند . اينكه محال است ، بلكه بدين معنا كه كلى منحصر به فرد است و يگانه فرد ضارب زيد است ، يگانه مصداق شجاع على است و . . . طبعا در اين فرض مفيد حصر است و مفهوم دارد .\r\n2 - الف و لام مفيد استغراق نباشد ، بلكه دال بر جنس و طبيعت باشد ؛ ولى مدخول\r\n\r\n","description":"","footnote":"","page_name":" 215 ","page_number":223},
  {"content":"\r\n\r\nالف و لام اطلاق و ارسال داشته باشد و در مثل ضارب و شجاع و . . . مقدمات حكمت مهيا باشد ( فرق عامّ و مطلق در اين است كه عموم مستقيما با افراد سروكار دارد ؛ ولى اطلاق نخست با ماهيّت سروكار دارد و سپس آن ماهيّت سريان و شيوع دارد و بر هر فردى از افراد قابل صدق است ) . باز بدان معناست كه اين طبيعت مطلقه و مرسله به قيد مرسل بودن و شيوع و سريان داشتن زيد است و بر زيد صدق مىكند ؛ يعنى غير از زيد فردى ندارد و بر هر فردى كه صدق كند از زيد است باز هم مفيد حصر بوده و كلام داراى مفهوم است . 3 - قرينه داشته باشيم بر اينكه فلان حمل ، حمل اولى ذاتى است و از قبيل : الانسان حيوان ناطق است ميان موضوع و محمول تساوى كلى است و طبعا اين ماهيّت خاصه منحصر به انسان خواهد بود و مفهومش آن است كه انسان غير از حيوان ناطق چيز ديگرى نيست .\r\nقوله : و قد انقدح : از بحثهاى كليدى ما درباره كلمه انما و بل و مسند اليه با الف و لام ، تكليف بسيارى از بحثها و نقض و ابرامها روشن شد و نيازى به ذكر آنها نيست . ( ضمنا كلمات ديگرى هم وجود دارد كه مورد بحث واقع شده از قبيل : تقديم ما حقه التأخير ، مسند با الف و لام و . . . كه آيا مفيد حصر مىباشند يا خير ؟ مرحوم آخوند اين‌ها را جداگانه تعقيب نمىكنند .\r\n\r\n","description":"","footnote":"","page_name":" 216 ","page_number":224},
  {"content":"\r\n\r\n\r\nفصل پنجم مفهوم لقب و عدد\r\nيكى ديگر از جملاتى كه در باب مفاهيم مورد بحث واقع شده جمله لقبيّه است . منظور از لقب در اينجا لقب به اصطلاح نحوى نيست كه در مقابل اسم و كنيه واقع مىشود و مشعر به مدح يا ذم است ، بلكه منظور از لقب وصف در جمله وصفيّه است خواه از اسماء اجناس باشد ، مثل رجل و مرئه و . . . و يا از اعلام شخصيّه باشد مثل زيد و بكر و يا از مشتقاتى باشد كه داراى معناى وصفى نيستند و اسم شخص شده‌اند ، مثل ناصر ، كاظم ، هادى و . . . حال بحث در اين است كه آيا جمله لقبيّه ( مثل اكرم الرجل ، اكرم زيدا ، اكرم الباقر و . . . ) داراى مفهوم مىباشند و مفادشان اين است كه سنخ وجوب اكرام از غير رجل ، غير زيد ، غير باقر و . . . منتفى است و مخصوص رجل و زيد و باقر و . . . است يا مفهوم ندارد و بر انتفاء سنخ الحكم دلالت ندارد ؟ ( البته با نبودن عنوان رجل يا زيد يا باقر ، اين فرد از وجوب اكرام نيز كه مخصوص آن موضوع بود نابود مىشود ؛ ولى كرارا بيان شد كه انتفاء شخص حكم عقلى است و ربطى به ظهور لفظ ندارد ) . مرحوم آخوند قاطعانه مىفرمايد كه لقب دارا مفهوم نيست ؛ زيرا اثبات شىء نفى ما عدا نمىكند و اين موضوع كارى به موضوع ديگر ندارد ، نه نفى مىكند و نه اثبات ( فى المثل الخمر حرام ، مفهومش اين نيست كه چيزهاى ديگر حرام نباشند . الصلاة واجبة ، مفهومش اين نيست كه چيزهاى ديگر واجب نباشد . ) يكى ديگر از جمله‌هاى مورد بحث ، جمله عدديه است ؛ يعنى جمله‌اى كه مشتمل بر عددى باشد ، مثلا مىگويد كه بايد صد درهم تصديق كنى يا در هر ماه ، سه روز روزه گرفتن مستحب است و . . . آيا مفهومش اين است كه كمتر نباشد ، بيشتر هم نباشد ؟\r\nمرحوم آخوند به بعضى صور اشاره كرده‌اند ؛ ولى در مجموع چهار صورت داريم :\r\n\r\n","description":"","footnote":"","page_name":" 217 ","page_number":225},
  {"content":"\r\n\r\n1 - عدد مزبور از ناحيه قلّت و كثرت هر دو لا به شرط باشد ، مثلا كسى به شما اصرار مىكند كه فلان كار را بكنيد شما مىگوييد كه اگر صد بار هم بگويى انجام نمىدهم . اين مفهومش اين نيست كه اگر كمتر يا بيشتر باشد انجام مىدهم ، يا به قول قرآن  « إِنْ تَسْتَغْفِرْ لَهُمْ سَبْعِينَ مَرَّةً فَلَنْ يَغْفِرَ اللَّهُ لَهُمْ  « 1 » ؛ يعنى اگر هفتاد بار هم براى آنان استغفار كنى ، هرگز خداوند آنان را نمىبخشد . » اين معنايش اين نيست كه اگر بيشتر شد ، خدا مىبخشد . خير ، آوردن هفتاد بار از باب مثال يا براى نكات ديگرى است . پس اين صورت كه مفهوم ندارد .\r\n2 - عدد مزبور از هر دو جانب به شرط لا باشد ؛ يعنى نه كمتر باشد و نه بيشتر . مثل ركعات نماز ظهر كه بايد چهار باشد نه سه و نه پنج . حال آيا مفهوم دارد ؟ البته معناى خطاب مزبور اين است كه كمتر نباشد و نيز بيشتر هم نباشد ؛ ولى ربطى به مفهوم خطاب ندارد ، بلكه از باب اين است كه در منطوق خطاب ، عنوان و عدد خاصى اخذ شده و بايد استقلالا همان عنوان تحصيل شود و اگر كمتر بود آن عنوان حاصل نشده چه اينكه اگر بيشتر هم بود حاصل نشده است .\r\n3 - عدد مزبور از ناحيه قلّت لا به شرط و از ناحيه كثرت به شرط لا باشد ، مثلا مىگويد كه فلان منزل را به مبلغ ده ميليون تومان براى من خريدارى كن ! يعنى بيشتر نباشد كه مقدورم نيست ؛ ولى معنايش اين نيست كه كمتر هم نباشد ، بلكه اگر كمتر باشد بهتر هم خواهد بود .\r\nباز نسبت به كثرت به شرط لا است مثل صورت دوّم كه دلالت منطوقى است نه مفهومى .\r\n4 - عدد مزبور از ناحيه كثرت لا به شرط و از ناحيه قلّت به شرط لا باشد ، مثلا وقتى كه مىگويد اين منزل را به مبلغ ده ميليون تومان براى من به فروش ، منظورش اين است كه كمتر نباشد ، اگر بيشتر شد ، مانعى ندارد . باز نسبت به ناحيه قلّت منطوق كلام مىگويد كه كمتر نباشد و ربطى به مفهوم ندارد . خلاصه اينكه بايد عدد مذكور تحصيل شود به غير آن نبايد اكتفا شود ( چه در ناحيهء كثرت و چه قلّت ) ولى نه از جهت دلالت مفهومى ، بلكه از اين جهت اگر به غير آن قناعت شد ، آنكه در خطاب اخذ شده بود امتثال نشده و موافقت نگرديده است . ( پايان بحث مفاهيم ) .\r\n\r\n\r\n","description":"","footnote":"\r\n( 1 ) - سوره توبه ، آيهء 80 .\r\n","page_name":" 218 ","page_number":226},
  {"content":"\r\n\r\n\r\nمقصد چهارم عام و خاص\r\nمقصد چهارم از مقاصد كفاية الاصول درباره مباحث عامّ و خاصّ است و بر سيزده فصل مشتمل است .\r\n\r\nفصل اوّل از فصول اين باب داراى دو مطلب است :\r\n\r\nمطلب اوّل تعريف عامّ و خاص :\r\nعمده بيان تعريف عامّ است و گرنه تعريف خاصّ از راه تعرف الاشياء باضداد و مقابلاتها مشخص مىشود ؛ زيرا خاصّ نقطه مقابل عامّ است در تعريف عامّ مطالب فراوانى و تعاريف گوناگونى از سوى بزرگان فن از قديم الايام مطرح شده است و طبق عادت پيرامون تعاريف مزبور بحثها و انتقادها و نقض و ابرامهاى فراوانى ذكر شده و از لحاظ مانع اغيار بودن و جامع افراد بودن حرفهاى فراوانى به زبان آمده و يا در كتاب نوشته شده است . به عنوان نمونه يكى از تعريفها را آورده و يك اشكال از حيث جامعيّت و مانعيّت آن را مطرح مىكنيم مشهور گفته‌اند : « العام ، هو اللفظ المستغرق لما يصلح له » يعنى عامّ عبارت است از لفظى كه فراگيرنده باشد هرآنچه را كه اين لفظ شايستگى آن را دارد . مثلا لفظ كل رجل عامّ است ، يعنى هر فردى از افراد رجل را دربر مىگيرد .\r\nو اما اشكال از حيث جامعيّت : از جمله الفاظ عموم ، جمع با الف و لام است ، مثل العلماء ، الرّجال و . . . و مورد بحث است كه آيا مفاد آن كل فردفرد است يا كل جماعة\r\n\r\n","description":"","footnote":"","page_name":" 219 ","page_number":227},
  {"content":"\r\n\r\nجماعة تحقيق آن است كه از اين جهت جمع مثل مفرد است و به تعداد افراد حكم منحل مىشود و هر فردى جدا اكرامش واجب است كه به زودى خواهد آمد . آنگاه بر مبناى تحقيق مىگوئيم : جمع با الف و لام قطعا از الفاظ عموم است ، درحالىكه تعريف مزبور او را شامل نيست ؛ زيرا مفادش شمول كل فردفرد است و لفظ جمع صلاحيت آن را ندارد و مفادش فرد نيست ، بلكه جماعت است . پس تعريف جامع افراد نيست .\r\nو اما اشكال از حيث مانعيت : تعريف مزبور اسماء اعداد از قبيل عشرة ، مائة ، الف و . . . را شامل است ؛ زيرا اين‌ها هم لفظى هستند كه برده تا يكى ، صدتا يكى دلالت مىكنند و صلاحيت آن را دارند . درحالىكه احدى تفوّه به اين مطلب نكرده كه اين‌ها از الفاظ عموم باشند . پس تعريف مانع اغيار نيست .\r\nمرحوم آخوند همان‌طور كه مكرر تا به حال فرموده‌اند و در آينده نيز خواهند فرمود ، در اينجا هم مىفرمايد كه به عقيده ما اين‌گونه نقض و ابرامها و اشكال كردنها از حيث جامعيت و مانعيت ، شايسته اين‌گونه تعاريف نيست ؛ زيرا تعاريفى كه نوعا در فن اصول فقه مطرح مىشود از نوع تعريفهاى لفظى و شرح الاسمى است و لفظى را به لفظ ديگر معنا كردن است و در تعاريف لفظيّه جاى اين مناقشات نيست . اگر تعريف ماهوى بود و غرض بيان حقيقت و ماهيت اين‌ها بود و تعريف حدى يا رسمى بود ، چنين مناقشاتى بجا بود ، در صورتى كه چنين نيست .\r\nقوله : كيف : در ادامه دو دليل مىآورند مبنى بر اينكه تعريفهاى مزبور لفظى و شرح الاسمى است .\r\n1 - تعريف ماهوى شروطى دارد كه از جمله آنها اجلى و اظهر بودن معرّف از معرّف است از حيث مفهوم ؛ و گرنه تعريف به مساوى ترجيح بلامرجح است و تعريف به اخفى ترجيح مرجوح بر راجح است و هر دو محال و باطلند . اگر تعريف عامّ به تعريف مذكور و مانند آن يك تعريف حقيقى بود ، بايد معرّف اجلى مىبود در حالى كه معنايى كه از كلمه عامّ در اذهان ما مرتكز است ، به مراتب واضح‌تر از معانى الفاظ و اصطلاحاتى است ( از قبيل : استغراق ، استيعاب ، شمول ، و . . . ) كه در تعريف آن ذكر شده ، هم مفهوم عامّ اوضح\r\n\r\n","description":"","footnote":"","page_name":" 220 ","page_number":228},
  {"content":"\r\n\r\nاست و هم مصاديق عامّ روشن و مشخص است كه چه امورى از مصاديق عامّ است . ( كلّ و اخوات آن ، جمع با الف و لام ، نكره در سياق نفى و نهى و . . . ) و چه امورى از مصاديق عام نيست . ( مفرد معرّف به الف و لام جنس ، مفرد مضاف ، مفرد منكّر و . . . ) تا آنجا كه در مقام نقض به تعاريف از همين مصاديق استفاده مىشود و مىگويند كه فلان تعريف ناقص است ؛ چون فلان مصداق عامّ را شامل نيست يا فلان غير مصداق را شامل است .\r\n2 - اگر در لسان دليل حكمى روى عنوان عامّ رفته بوده و شارع فرموده بود كه العام كذا او كذا ، بر ما بود كه موضوع‌شناسى كرده و مفهوم عامّ را بشناسيم تا حكمى برآن مترتب سازيم ؛ ولى چنين نيست و احكام روى مصاديق عامّ بار شده و در مباحث آتيه هر حكمى كه براى عامّ مطرح مىكنيم در واقع متعلق به مصاديق آن است لذا تعريف عامّ موضوعيتى ندارد ، بلكه غرض اين است كه بدين‌وسيله به افراد و مصاديق عام اشاره شود و اين را عنوان مشير به سوى افراد قرار دهيم و يك مفهوم كلى و جامعى داشته باشيم كه بگوييم كه اگر عامى تخصيص خورد آيا در ما بقى حجّت است يا نه ؟ و توسط عامّ به مصاديق آن اشاره كنيم و نيازى نباشد به اينكه يكايك موارد و مصاديق را جداگانه مورد بحث قرار دهيم . و بالجمله عامّ به حمل اولى موضوع بحث نيست تا نيازى به تعيين حدود آن باشد .\r\nعامّ به حمل شايع يعنى مصاديق آن مورد بحث است .\r\nقوله : ثمّ الظاهر :\r\n\r\nمطلب دوم : عامّ در تقسيمى به سه نوع قسمت شده :\r\n\r\n1 - عامّ استغراقى يا افرادى :\r\nآن است كه هر فردى از افراد عام جداگانه موضوع حكم باشد و در حقيقت خطاب واحد به تعداد افراد انحلال پيدا كند و گويا بجاى « اكرم كلّ عالم » فرموده كه « اكرم زيدا العالم . اكرم بكرا العالم و . . . » در نتيجه به تعداد افراد عنوان عام ، امتثال و عصيان محقق مىشود و هر فردى از افراد عالم را اكرام كرد ، يك امتثال و ثواب دارد و هر فردى را گرامى نداشت ، يك عصيان و استحقاق عقوبت درست مىشود و بالاخره چنين مكلفى هم مطيع است و هم عاصى .\r\n\r\n2 - عامّ مجموعى :\r\nآن است كه هر فردى از افراد عنوان عامّ مستقلا و جدا از افراد ديگر موضوع حكم نيست ، بلكه مجموع افراد من حيث المجموع و به هيئت اجتماعيّه و همه\r\n\r\n","description":"","footnote":"","page_name":" 221 ","page_number":229},
  {"content":"\r\n\r\nباهم موضوع حكم هستند و ظاهرا و باطنا يك خطاب بيشتر نيست و يك موضوع هم بيشتر ندارد ، مثل وجوب ايمان به اصول دين . وجوب ايمان به انبياء ، به كتب آسمانى ، به آيات قرآن ، به امامان معصوم عليهم السّلام و . . . كه تمام اين‌ها عمومشان مجموعى است و اعتقاد به همه اصول دين مايه سعادت است و گرنه ابليس و ابالسه نيز به مبدأ و معاد معتقد بودند ؛ ولى به نبوت و امامت معتقد نبودند . به عقيده ما ، يهوديها و مسيحىهاى عالم داراى ثواب و بهشت نيستند ؛ زيرا به همه انبياء معتقد نيستند . منافقان اهل نجات نيستند ؛ چون همهء آيات قرآن را قبول نداشته و در برابر آنها تسليم نيستند . و به نقل قرآن :  « يَقُولُونَ نُؤْمِنُ بِبَعْضٍ وَ نَكْفُرُ بِبَعْضٍ ،   أُولئِكَ هُمُ الْكافِرُونَ حَقًّا »  « 1 » و نيز اسلام اهل سنت و شيعيان غير دوازده امامى ، ناقص است و سبب نجات آنان نيست و ايمان به همه امامان لازم است . در نتيجه اگر مجموع را بما هو مجموع آورديم يا بدان ملتزم و معتقد شديم ، يك امتثال و يك ثواب در كار است و اگر مجموع اتيان نشد ، خواه به هيچ اصل و پيامبر و امامى معتقد نباشيم و خواه به بعضى معتقد باشيم و بعضى را نپذيريم ، در هر حال يك معصيت و عقاب بيشتر نداريم .\r\n\r\n3 - عامّ بدلى :\r\nآن است كه هر فردى از افراد موضوع حكم باشند ؛ ولى با اين ويژگى كه در عامّ استغراقى هر فردى على التعيين موضوع بود و در مقام تحليل با واو عاطفه مىگفتيم كه اكرم زيدا و بكرا و . . . ولى در عامّ بدلى هر فردى على التخيير و على البدل و لا على التعيين موضوع است و با او بر يكديگر عطف مىشوند ، مثلا اگر فرمود : « اعتق ايّة رقبة شئت » بدان معنا است كه اعتق بكرا او خالدا و . . . در نتيجه با ترك جميع افراد عام يك عصيان محقق مىشود ؛ ولى با اتيان يك فرد هم امتثال صدق مىكند و اتيان جميع لازم نيست .\r\nحال مواردى كه يقين داريم كه فلان عامّ استغراقى يا مجموعى است ، به يقين عمل مىكنيم ؛ ولى در موارد شك مقتضاى اصل آن است كه عموم عامّ از نوع استغراقى افرادى باشد ، كما هو المتعارف . و عامّ بدلى هم كه هيچ‌گاه با آن دو مشتبه نمىشود و هميشه با\r\n\r\n\r\n","description":"","footnote":"\r\n( 1 ) - سوره نساء ، آيهء 150 .\r\n","page_name":" 222 ","page_number":230},
  {"content":"\r\n\r\nادوات خاصّى ( اىّ ) ذكر مىشود .\r\nنكته مهم اين است كه آيا تقسيم مزبور به لحاظ مقام ثبوت و واقع است و عام فى حد ذاته و با قطع نظر از تعلق حكمى به آن ، اين اقسام را دارد يا به اعتبار مقام اثبات و حكم است و پس از تعلق حكمى به آن ، كيفيّت تعلق متفاوت است و غرض مولى فرق دارد و به اين اعتبار آن اقسام را دارد ؟\r\nمرحوم آخوند مىفرمايد كه اين تقسيم به لحاظ مقام اثبات و حكم است و نحوه تعلق حكم به عامّ در نظر مولى فرق مىكند . گاهى هر فردى جداجدا موضوع حكم است و گاهى مجموع باهم يك موضوعند و . . . دليل آخوند اين است كه عموم به لحاظ مقام ثبوت و واقع و از لحاظ معنا و مفهوم و با قطع‌نظر از تعلق حكم به آن و با انحصار و قصر نظر به آن ، يك مفهوم بيشتر ندارد كه عبارت است از شمول اين عنوان هرآنچه را كه صلاحيت دارد كه عنوان عامّ بر او منطبق شود و اين معنا در عامّ استغراقى و مجموعى و بدلى يكسان است و در هركدام مفهوم عامّ داراى اين خصوصيات است . پس تفاوت ماهوى و واقعى ندارد . آرى ، به لحاظ مقام اثبات و حكم فرق مىكند و به بيانى كه گفتيم ، اين اقسام يافت مىشود . ( و مؤيد كلام آخوند تعريف هريك از عامّ استغراقى و مجموعى و بدلى است كه قبلا ذكر شد و قيد موضوع الحكم بودن در آنجا مفروض گرفته شده بود و مىگفتيم كه استغراق آن است كه هر فردى جدا موضوع حكم باشد ، مجموعى آن است كه همه افراد با هم موضوع حكم باشند و . . . ) ضمن اينكه بحث مزبور ثمره فقهى ندارد و مهم نيست .\r\nقوله : و قد انقدح : از تعريفى كه براى مفهوم عامّ ذكر كرديم ( شمول المفهوم لجميع ما يصلح ان ينطبق عليه ) اين نكته به دست مىآيد كه اسماء اعداد از قبيل عشره و مائة و . . . از الفاظ عموم نيستند ؛ زيرا لفظ « عشرة » گرچه مشتمل بر ده تا يكى است و ده واحد را دربر مىگيرد ؛ ولى اين واژه با مفهوم خاصّى كه دارد ( ده در مقابل نه و يازده و غيره ) صلاحيّت آن را ندارد كه بر هريك از اين واحدها قابل انطباق باشد و بگوئيم كه الواحد عشرة ، الاثنان عشرة ، الخمسة عشرة و . . . درحالىكه عامّ آن است كه صالح باشد براى انطباق بر هريك از آحادى كه در تحت عام داخل‌اند ، مثلا زيد عالم ، بكر عالم ، خالد عالم و . . . و عنوان كل\r\n\r\n","description":"","footnote":"","page_name":" 223 ","page_number":231},
  {"content":"\r\n\r\nعالم بر تك‌تك اين‌ها قابل صدق است .\r\nقوله : فافهم : شايد اشاره باشد به اينكه به همان دليل كه عشرة را از الفاظ عموم خارج كرديد ، بايد جمع با الف و لام را نيز از الفاظ عموم خارج كنيد ؛ زيرا در جمع هم عمومش على التحقيق به نحو كلّ فردفرد است در حالى كه لفظ جمع با مفهوم خاصّى كه دارد ( بر جماعت دلالت مىكند ) صلاحيت آن را ندارد كه بر هر فرد فردى جداجدا منطبق شود .\r\nالبته به نظر مشهور اين اشكال وارد است ؛ ولى بر مسلك آخوند اشكالى نيست ؛ زيرا به نظر ايشان جمع با الف و لام نيز از الفاظ عموم نيست و خودبه‌خود خارج است كه در فصل سوم خواهد آمد .\r\n\r\n","description":"","footnote":"","page_name":" 224 ","page_number":232},
  {"content":"\r\n\r\n\r\nفصل دوم الفاظ عموم\r\nآيا در زبان عربى يا در هر زبان ديگر الفاظ و صيغى داريم كه مختص به عموم باشند و افاده عموم بنمايند و بر شمول جميع افراد ، دلالت كنند يا خير ؟ در اين رابطه اقوالى است كه به آنها اشاره مىشود :\r\n1 - مشهور اصوليون مىگويند كه آرى ، در هر لغتى كلماتى وجود دارد كه مخصوص افاده عموم است . « 1 »\r\n2 - عده‌اى گفته‌اند كه هرآنچه از الفاظ كه ادعا شده كه مختص به عموم هستند ، در حقيقت از الفاظ عموم نيستند و از الفاظ خصوص مىباشند و براى خصوص وضع شده‌اند . « 2 »\r\n3 - سيد مرتضى تفصيل قائل شده كه اين الفاظ در اصل لغت مشترك لفظى هستند و براى هريك از خصوص و عموم جداگانه وضع شده‌اند ؛ ولى در عرف شارع و استعمالات شرع مقدس حقيقت در خصوص عامّ مىباشند . « 3 »\r\n4 - عده‌اى هم طرفدار توقف گشته‌اند . « 4 »\r\n5 - عده‌اى طرفدار اشتراك لفظى شده‌اند مطلقا يعنى از حيث لغت و شرع .\r\n\r\n\r\n","description":"","footnote":"\r\n( 1 ) - معارج الاصول ، ص 81 ؛ نهاية الاصول ، ص 119 ؛ الوافية ، ص 112 ؛ قوانين الاصول ، ج 1 ، ص 193 .\r\n( 2 ) - در كتابهاى معراج الاصول ، ص 82 ؛ و قوانين ، ج 1 ، ص 193 به قومى نسبت داده‌اند .\r\n( 3 ) - الذريعة الى اصول الشريعة ، ج 1 ، ص 201 - 198 .\r\n( 4 ) - قول قاضى ابو بكر باقلانى به نقل مختصر المنتهى ، ص 215 .\r\n","page_name":" 225 ","page_number":233},
  {"content":"\r\n\r\nمرحوم آخوند طرفدار قول اوّل است و مىفرمايد كه ما در هر لغتى كلماتى داريم كه از حيث لغت و شرع ( اين جمله تعريض به سيد مرتضى و ردّ كلام او است . ) مخصوص عموم هستند ، مثل كلمه كلّ ، جميع ، كافّة ، هر ، همه و . . . با اين حال الفاظى هم داريم كه مخصوص خصوص مىباشند ، مثل بعض ، احد ، خاصّة و . . . و نيز الفاظى هم داريم كه ميان عموم و خصوص اشتراك دارند ، مثل اسماء اجناس از قبيل انسان كه گاهى در عموم به كار مىرود ، مثل انّ الانسان لفى خسرو الّا الّذين آمنوا . . . كه استثناء قرينه بر اراده عموم است . و گاهى در غير عموم به كار مىرود و از آن جنس و طبيعت يا فرد معهود اراده مىشود . و مثل لفظ مفرد منكر كه اگر در كلام مثبت باشد ، مفيد خصوص است و اگر در سياق نهى يا نفى باشد ، مفيد عموم است .\r\nقوله : ضرورة : دليل مرحوم آخوند : از بديهيات است كه لفظ كلّ و اخوات آن ( جميع ، كافة و . . . ) و معادلهاى آن از هر لغت و زبانى ( مثل همه و هر در فارسى ) اختصاص به عموم دارند و مفيد عموم مىباشند و شامل خصوص نمىباشند ، چه اينكه مخصوص خصوص هم نيستند . انكار چنين امرى انكار بديهيات است كه عقلانى و منطقى نيست . البته گاهى كلمه كل در خصوص هم استعمال مىشود ، مثلا مىگوئيم : « جاءنى كل الرجل » ( نظير سخنى كه دانشمند زمان سيد مرتضى درباره سيد گفته كه وقتى از وى پرسيدند : « سيد را چگونه يافتى ؟ » در جواب گفت :\r\n لو جئته لرأيت الناس فى رجل * و الدهر فى ساعة و الارض فى دار \r\nيعنى اگر به محضر سيد برسى ، همه مردم را در يك مرد خلاصه مىبينى و همه روزگار را در همان ساعتى كه در حضور سيد هستى خلاصه مىبينى ، و همه كره زمين در منزل سيد خلاصه شده . » ) منظورمان يك شخصيت والامقام و ممتاز است و در مورد او كلمه كلّ الرّجل به كار مىبريم ؛ ولى اين اطلاق بالعناية و المجاز است به يكى از دو مبناى ذيل :\r\n1 - يا از باب حقيقت ادعائيّه سكاكى است ؛ يعنى اول ادعا مىكنيم كه فلانى همه مردان است و او را نازل به منزل همگان مىكنيم و بدنبال اين ادعا كلمه كل را در معناى خودش استعمال مىكنيم كه تصرّف در مستعمل فيه نشده ، بلكه در يك امر عقلى تصرف\r\n\r\n","description":"","footnote":"","page_name":" 226 ","page_number":234},
  {"content":"\r\n\r\nكرده و ادعا كرديم كه او به منزلهء همه است .\r\n2 - يا از باب مجاز مشهورى است كه بر مسلك مشهور در يك امر لغوى تصرف كرده و مجازگويى كرده‌ايم و لفظى كه براى عموم بود ، مجازا در خصوص استعمال كرده‌ايم و علاقه مجازيت هم علاقه عموم و خصوص است كه يكى از بيست و پنج علاقه مذكور در علم بيان است .\r\nقوله : و معه لا يصغى : كسانى كه لفظ كل و مانند آن را حقيقت در خصوص مىدانند دو دليل آورده‌اند :\r\nدليل اول : خصوص قدر متيقّن است و على كلّ حال از لفظ اراده شده ؛ زيرا اگر در واقع مراد متكلم همين خصوص باشد كه مستقلا اراده شده و اگر هم در واقع مراد عموم باشد ، باز خصوص هم در ضمن آن اراده شده است . پس در هر حال خاصّ مراد است ؛ ولى عموم مشكوك الارادة است و ما نمىدانيم كه آيا متكلم از كلام اين را اراده كرده يا خير ؟\r\nحمل لفظ بر قدر متيقّن است و حقيقت قرار دادن آن در قدر متيقن اولويت دارد و به حكم عقل اين بهتر است .\r\nدليل دوم : تخصيص خيلى زياد است . تا آنجا كه ضرب المثل شده كه مىگويند « ما من عامّ الا و قد خصّ ؛ يعنى هيچ عامى نيست مگر اينكه مبتلا به تخصيص شده باشد . » البته منظور از اين مثل آن نيست كه صددرصد عمومات تخصيص خورده‌اند ، بلكه منظور آن است كه غالب عمومات مبتلا به تخصيص شده‌اند تا آنجا كه مقدار قليلى از عمومات سالم مانده‌اند و به حكم النادر كالمعدوم گفته‌اند كه همه عمومات مبتلا به تخصيص شده‌اند و از آنها خصوص اراده شده . از طرفى تخصيص موجب مجازيت است . آنگاه اگر الفاظ عموم را حقيقت در عموم بدانيم بايد بگوييم كه نود و پنج درصد استعمالات آنها مجازى است ؛ چون در غير عموم استعمال شده و مبتلا به تخصيص شده‌اند ، ولى اگر اين‌ها را حقيقت در خصوص بدانيم قضيّه به عكس مىشود ؛ يعنى غالب استعمالها حقيقى مىشود و مجاز كمتر مىشود . آنگاه از باب تقليل مجاز و اينكه مجاز هرچه كمتر باشد بهتر است مىگوييم كه اين الفاظ حقيقت در خصوص هستند .\r\n\r\n","description":"","footnote":"","page_name":" 227 ","page_number":235},
  {"content":"\r\n\r\nقوله : مع انّ : مرحوم آخوند مىفرمايد :\r\nاولا پس از ادعاى ضرورت و بداهت در استدلال ما ، نوبت به اين استدلالها نمىرسد و ما به اين حرفها گوش نمىكنيم و قابل اعتماد نيست .\r\nو ثانيا شما در دليل اوّل خود گفتيد كه خصوص متيقّن است . همين موجب مىشود كه الفاظ عموم براى خصوص وضع شوند . ما مىگوييم كه قدر متيقّن بودن موجب چنين اختصاصى نمىشود . ( زيرا شما دليل نياورديد صرفا ادعاى اولويت كرديد و اين استحسانى بيش نيست و در مسائل وضع ، تابع نصّ واضع و تبادر معنى از لفظ هستيم نه تابع استحسانات و اولويتهاى ظنى عقلى ، مضافا به اينكه در عالم هر مطلقى قدر متيقنى دارد ، مثلا قدر متيقن از عالم ، اعلم علماء است ؛ ولى آيا مىتوان ادعا كرد كه لفظ عالم فقط براى اين فرد وضع شده ؟ هرگز ! لفظ عالم براى طبيعت وضع شده و طبيعت قابل صدق بر افراد گوناگون است . ) علاوه بر اينكه استعمال لفظ كل و مانند آن در عموم نيز فراوان است و در استعمالهاى عرفى چه بسيار از اين كلمات عموم اراده مىشود و شما به چه دليل گفتيد كه اراده عموم مشكوك است ؟\r\nثالثا در دليل دوّم خود گفتيد كه تخصيص موجب مجازيت است . . . ما مىگوييم كه تخصيص هرچند شايع باشد ، ربطى به مجاز شدن ندارد و موجب مجازيت نمىشود تا شما بگوييد كه هرچه مجاز كمتر باشد بهتر است ، بلكه به زودى خواهد آمد ( فصل چهارم ) كه تخصيص تصرف در ارادهء جدى مولى است نه در اراده استعمالى او ، و استعمال در عموم است و مجازى در ميان نيست . وانگهى برفرض كه مجازيت در ميان باشد مىگوييم كه وقتى به حكم ضرورت و بداهت و تبادر ، كل و مانند آن حقيقت در عموم بودند ، استعمالشان در خصوص مجاز مىشود و مجاز هم غالب است ؛ ولى مگر آسمان به زمين مىآيد يا زمين به آسمان مىرود ؟ چه اشكالى دارد ؟ اين‌همه مجاز مشهور در عالم داريم ، مثل استعمال صيغهء امر در استحباب ، اساسا مجازات زينت كلام هستند .\r\nاينكه مانعى ندارد . ( و رابعا شما كه مرتّب دم از خصوص مىزنيد و مىگوييد كه كل و مانند آن حقيقت در خصوص هستند از شما مىپرسم كه كدام مرتبه از مراتب خصوص\r\n\r\n","description":"","footnote":"","page_name":" 228 ","page_number":236},
  {"content":"\r\n\r\nمنظورتان است ؟ خصوص ، مراتبى دارد و از تمام افراد كه بگذريم تمام الباقى ، بعض الباقى و . . . هركدام مرتبه‌اى از خصوص است و كدام مرتبه منظور شما است ؟ ضابطه‌اى و حدّ و مرزى ندارد و معقول نيست كه موضوع له يك امر مجملى باشد مفهوم خصوص هم كه منظور شما نيست ، مصداق خصوص مراد است . ) در نتيجه حق اين است كه در هر لغتى ، الفاظى وجود دارد كه حقيقت در عموم هستند و استعمالشان در خصوص يا مجاز است و يا از نوع حقيقت ادعائيّه سكاكى است .\r\n\r\n","description":"","footnote":"","page_name":" 229 ","page_number":237},
  {"content":"\r\n\r\n\r\nفصل سوم مصاديق الفاظ عموم\r\nبدنبال بحثى كه به صورت موجبه جزئيّه در فصل دوّم پيرامون صيغ عموم آمد و فى الجملة ثابت شد كه در هر لغتى و من‌جمله در عربى الفاظى وجود دارد كه مختص به عموم است ، اينك در فصل سوم به بيان اهم مصاديق الفاظ عموم مىپردازند .\r\n\r\nنكره در سياق نفى\r\nيكى از الفاظى كه مفيد عموم است و از الفاظ عموم شمرده شده ، نكره در سياق نفى يا نهى است . اگر اسم نكره در كلام مثبت باشد ، مفيد عموم نيست و بر اطلاق بدلى دلالت مىكند آن هم مشروط به اينكه مقدمات حكمت فراهم باشد و اطلاق و ارسال احراز شود ، مثل رأيت رجلا ، اعتق رقبة و . . . ولى اگر در حيّز نفى واقع شود ، مثل : ما جاءنى من احد ، ليس فى الدّار رجل ، لا يدخل الجنّة كافر او منافق و . . . يا در سياق نهى باشد ، مثل : لا تؤذ احدا ، ربّ لا تذر على الارض من الكافرين ديّارا و . . . آيا مفيد عموم است يا خير ؟ مرحوم آخوند سه نكته كوتاه را در اين‌باره ذكر مىكنند :\r\nالف ) اصل دلالت نكره كذايى بر عموم : اين مطلب مسلم است و قابل انكار نيست و احدى نيز تفوّه بر خلاف نكرده و نگفته كه نكرهء كذايى مفيد عموم نيست .\r\nب ) آيا دلالت مزبور وضعى و لفظى است يا عقلى ؟ دلالت عقلى بالاتر از دلالت وضعى و اعتبارى است ، بيان مطلب : مطلوب متكلم از نفى در مثالهاى مزبور ، نفى طبيعت است و منظور مولى از نهى ، ترك طبيعت است و قانون عقلى نفى و ترك طبيعت آن است كه انتفاء\r\n\r\n","description":"","footnote":"","page_name":" 230 ","page_number":238},
  {"content":"\r\n\r\nطبيعت به انتفاء جميع الافراد آن است . ترك طبيعت نيز به ترك همه افراد آن است . الطبيعة تنعدم بانعدام جميع افراد ، پس ترك جميع افرادى كه نكره مزبور بر آنها منطبق مىشود ، به حكم عقل است و عموم عقلى است نه وضعى .\r\nج ) طبيعتى كه تحت نفى يا نهى واقع مىشود به سه صورت در متعلق خطاب قابل اخذ و اعتبار است و هركدام حكمى دارد :\r\n1 - به نحو مرسل و مطلق : يعنى از خارج و به بركت مقدمات حكمت احراز كرده‌ايم كه منظور مولى از لا تضرب رجلا مطلق افراد رجل است كه بر هر فردى قابل صدق است .\r\n2 - به نحو مقيّد : يعنى در خطاب مولى طبيعت رجل با قيدى موضوع واقع شده و فرموده كه لا تضرب رجلا عادلا .\r\n3 - به نحو مبهم : يعنى فرموده كه لا تضرب رجلا ؛ ولى مقدمات حكمت فراهم نيست تا بر مطلق رجل حمل شود و در جميع افراد شيوع و سريان داشته باشد ، بلكه اهمال و ابهام دارد و قابليّت دارد كه در واقع مطلق باشد يا مقيد باشد و مراد مولى روشن نيست .\r\nحال نكره در سياق نفى وقتى مفيد عموم است كه به نحو مطلق و مرسل اخذ شده باشد و الا اگر به نحو مقيّد اخذ شده باشد ، در همان محدوده قيد مفيد عموم است و تمام افراد رجل عادل را شامل مىشود . تازه اگر در همين بخش مقدمات حكمت فراهم باشد به نحو مبهم و غير معين اخذ شده باشد ، بر قدر متيقن حمل مىشود و نسبت به همين مقدار مفيد عموم است . اگر بگوييد كه لفظ رجل كه صلاحيّت انطباق بر هر فردى از افراد را دارد ، پس چرا بر قدر متيقّن حمل مىشود ؟ مىگوييم كه آرى اين لفظ آن صلاحيت را دارد ؛ ولى بايد ديد مولى چه چيزى اراده كرده ؟ قدر متيقّنى كه حتما مراد مولى است ، خطاب بر همان حمل مىشود . به عبارت ديگر ، عموم برحسب آن چيزى است كه از نكره اراده شده ، نه آن مقدارى كه لفظ صلاحيّت انطباق برآن را دارد . و اگر بگوييد كه آيا حمل بر قدر متيقن با عقلى بودن دلالت نكره بر عموم منافاتى ندارد ؟ خواهيم گفت كه خير ، زيرا حكم عقل تابع اين است كه چه مقدار از اين طبيعت اراده شده و در همين مقدار حكم به ترك جميع افراد مىكند و اما نسبت به افرادى كه طبيعت قابل انطباق بر آنها مىباشد ؛ ولى معلوم نيست\r\n\r\n","description":"","footnote":"","page_name":" 231 ","page_number":239},
  {"content":"\r\n\r\nمراد مولى باشند ، عقل حكم به شمول نسبت به آنها ندارد . پس ما براى اثبات عموم نيازمند به اطلاق و مقدمات حكمت هستيم و حكم عقل تنها كافى نيست .\r\n\r\nكل و اخوات او\r\nقوله : كما لا ينافى : يكى ديگر از الفاظ عموم كل و اخوات او و مرادفات و معادلات او در هر لغتى است ، مثل كل ماء طاهر ، و اعتصموا بحبل الله جميعا ، انا ارسلناك للناس كافّة و . . . در اين مورد نيز سه نكته مطرح است :\r\n1 - بىترديد كل و اخوات او مفيد عموم مىباشند و احدى تفوّه به خلاف نكرده و هركس مخالفت كند ، انكار بديهى نموده است .\r\n2 - بىترديد اين دلالت وضعى است و كلمه كل در لغت عرب براى عموم وضع شده و علامت آن‌هم نصّ اهل لغت و تبادر است .\r\n3 - ولى باز بايد نخست ببينيم كه از مدخول كل چه چيزى اراده شده . مثلا در « اكرم كل رجل » از كلمه رجل چه معنايى اراده شده ؟ آيا مطلق رجل مراد است و مقدمات حكمت فراهم است ؟ يا رجل خاصّ و مقيّدى مراد است مثل رجل عالم ؟ يا طبيعت رجل به نحو مبهم مراد است ؟ اين‌ها را از خارج بايد احراز كنيم ؛ ولى در هر حال به حال كل و اخوات او فرقى ندارد ؛ چون اين‌ها بر عموم مدخول دلالت مىكنند و از مدخول هر معنايى اراده شود عموم همان را مىفهمانند خواه مدخول مطلق باشد و هيچ قيدى نداشته باشد و دايره‌اش وسيع باشد مثل رجل ، يا مقيّد به قيود كثيرى . يا اينكه دايره‌اش ضيق باشد ، مثل رجل مسلمان عالم عادل . . . پس باز هم در ناحيه مدخول نياز به مقدمات حكمت است تا مشخص شود كه چه مقدار از افراد طبيعت مراد است .\r\nقوله : نعم : خصوص كل و اخوات او حساب جدائى دارند و نيازى به مقدمات حكمت نيست ، بلكه همين‌كه در ناحيه مدخول قيدى نياورده و رجل عادل نفرموده بلكه كل رجل فرموده ، براى افاده عموم و استيعاب جميع افراد كافى است . در حقيقت ، لفظ كلّ ، هم عموم مدخول را مىفهماند و هم دلالت مىكند كه از مدخول مطلق رجل اراده شده و\r\n\r\n","description":"","footnote":"","page_name":" 232 ","page_number":240},
  {"content":"\r\n\r\nظاهر كلام اين را مىرساند و نيازى به احراز مقدمات حكمت نيست .\r\n\r\nجمع و مفرد با الف و لام\r\nقوله : و هذا هو : يكى ديگر از الفاظ مورد بحث ، جمع و مفرد با الف و لام است ، مثل اكرم العالم ، اكرم العلماء مرحوم آخوند مىفرمايد كه بنا بر اينكه اين دو مفيد عموم باشند ، همان سخن كه در نكره در سياق نفى و در كل و اخواتش گفتيم ، در اين‌ها نيز جارى و سارى است ؛ يعنى عموم و شمول برحسب آن چيزى است كه از مدخول الف و لام يعنى مفرد يا جمع اراده شود . اينكه آيا از مدخول مطلق عالم و علماء اراده شده يا خصوص عالم عادل و علماى عدول ، نيازمند مقدمات حكمت است . اوّل بايد ثابت كنيم كه از عالم ، مطلق عالم اراده شده تا بعد بگوييم كه مفرد با الف و لام يا جمع كذايى مفيد عموم مطلق افراد است . خلاصه اينكه ، برحسب آنچه از مدخول الف و لام اراده شود ، عموميّت درست مىشود نه بيش از آن . اگر مدخول مطلق باشد ، عموم مطلق افراد منظور است و اگر مقيّد به وصفى يا شرطى و . . . باشد ، مثل اكرم العلماء العدول او ان كانوا عدولا و . . . در محدوده علماى عادل وجوب اكرام عموميّت دارد و تمام افراد مقيّد را شامل مىشود .\r\nاگر كسى بگويد كه شنيده‌ايم كه بر وصف و شرط مزبور مخصّص متّصل اطلاق مىگردد و تخصيص فرع بر اين است كه اول عموم و شمولى بود و بعد با تخصيص آن عموم از بين رفت و محدود شد نه اينكه از اوّل محدود و مضيق باشد .\r\nدر جواب مىگوييم كه اطلاق تخصيص بر وصف و مانند آن از قيودى كه متّصل به خطاب مىباشند ، يك اطلاق مسامحى است و از باب مثل معروف « ضيّق فم الركيّة » است ؛ يعنى دهانه چاه را تنگ بگير . اين به آن معنا نيست كه اوّل دهانه چاه را وسيع بكن سپس دهانه را باريك و تنگ كن ، بلكه بدان معنا است كه از اوّل دهانه چاه را باريك بگير .\r\nدر ما نحن فيه هم منظور اين است كه از اوّل اين حكم به نحو مضيّق و كوچك بوجود آمده نه اينكه اوّل توسعه داشته سپس با كلمه عدول تضييق شده است .\r\nقوله : لكن : همهء اين حرفها بنا بر اين بود كه مفرد و جمع با الف و لام مفيد عموم باشد . و\r\n\r\n","description":"","footnote":"","page_name":" 233 ","page_number":241},
  {"content":"\r\n\r\nلكن به عقيدهء مرحوم آخوند اصل دلالت اين دو لفظ بر عموم قابل منع است و وضع اين‌ها را براى عموم قبول نداريم . اگر در موردى عموم و شمول اراده شود ، حتما نيازمند قرينه است ؛ چه قرينهء عامّهء حكمت يعنى مقدمات حكمت باشد كه نتيجه‌اش اطلاق شمولى است و چه قرينه خاصّه باشد ( نظير استثناء از مفرد يا جمع با الف و لام در مثل و العصر انّ الانسان لفى خسر الّا الذين آمنوا . . . ) و بدون آن ظهور وضعى در ميان نيست ؛ زيرا الف و لام به تنهائى كه مفيد عموم نيست و براى عموم وضع نشده است . ( قبلا فرمودند : اصل در الف و لام آن است كه براى جنس باشد نه استغراق . ) و مدخول الف و لام يعنى مفرد و جمع هم كه بر فرد يا جماعت دلالت دارد و براى عموم وضع نشده ، غير از الف و لام و غير از مدخول هم كه مجموع مركب از آن دو يك وضع ثالثى ندارد تا بگوييم كه جمع با الف و لام براى عموم وضع شده است . ( اين فرض قابل مناقشه است و جا دارد كسى بگويد كه هيئت جمع با الف و لام براى عموم وضع شده و دليل آن‌هم تبادر است . ) پس به عقيدهء آخوند ، مفرد و جمع با الف و لام از الفاظ عموم نيست و از مطلقات است كه در مبحث مطلق و مقيّد خواهد آمد .\r\n( غير از سه مورد مذكور ، كلمات فراوان ديگرى هم مورد بحث واقع شده كه مرحوم مشكينى در حاشيه به آنها اشاره كرده از قبيل : مفرد يا جمع مضاف آيا مفيد عموم است ؟\r\nمن و ما و اىّ موصوله آيا مفيد عموم است ؟ من و ما و اىّ استفهامى مفيد عموم است ؟ كلم مجازات از قبيل : حيثما ، اذما ، متى ، اينما ، كلّما ، ان ، اذا و . . . مفيد عموم هستند يا خير ؟ )\r\n\r\n","description":"","footnote":"","page_name":" 234 ","page_number":242},
  {"content":"\r\n\r\n\r\nفصل چهارم حجيّت عامّ بعد از تخصيص :\r\nدر اينجا چهار بحث قابل طرح است :\r\n1 - تقسيم مخصّص به متّصل و منفصل\r\n2 - آيا استعمال عامّ در باقيمانده از افراد پس از تخصيص ، به نحو حقيقت است يا مجاز ؟\r\n3 - آيا عامّ پس از تخصيص در باقيمانده از افراد حجّت و لازم الاجراء است يا خير ؟\r\n4 - آيا اگر عامّى به مخصّص مجملى تخصيص خورد ، اجمال خاصّ به خود عامّ سرايت مىكند يا خير ؟ مرحوم مظفّر در اصول فقه اين چهار بحث را طىّ چهار فصل جداگانه آورده‌اند . ولى مرحوم آخوند سه بحث اوّل را در همين فصل و تحت عنوان حجيّت عامّ در ما بقى آورده‌اند و در ضمن بحث به مبحث اوّل و دوّم هم اشاراتى شده ؛ چون مبحث سوم برآن دو مبتنى است . مبحث چهارم را در فصل پنجم ذكر كرده‌اند ، ضمن اينكه خلط مبحثى هم شده و گوشه‌اى از مطالب فصل بعد را در اين فصل ذكر كرده‌اند كه نبايد چنين مىشد . اصل بحث اين است كه گاهى يقين داريم كه عامّ تخصيص نخورده است ، در اينجا به عموم آن اخذ مىشود و قطعا حجّت است . و گاهى شك در اصل تخصيص عامّ داريم .\r\nاينجا هم از اصالة العموم كه يكى از اصول عقلائى است ، استفاده مىكنيم و حجيّت اصالة العموم در مورد شك و احتمال است و گرنه در فرض يقين كه جاى اين اصول نيست .\r\nو گاهى يقين به اصل تخصيص داريم ، مثلا فرموده كه اكرم العلماء الّا زيدا يا الّا الفاسقين منهم ( مخصّص متّصل ) يا فرموده : اكرم العلماء ، و لا تكرم زيدا يا و لا تكرم الفسّاق من\r\n\r\n","description":"","footnote":"","page_name":" 235 ","page_number":243},
  {"content":"\r\n\r\nالعلماء ( مخصّص منفصل ) در اينجا باز سه دسته افراد درست مىشود :\r\n1 - افرادى كه يقينا در عنوان خاصّ داخل مىباشند ، مثل زيد در مثال اوّل و مرتكب كبيره در مثال دوم ، اين‌ها حكمشان روشن است كه عدم وجوب اكرام باشد .\r\n2 - افرادى كه يقينا از عنوان خاصّ خارجند ، مثال خالد و بكر و . . . در مثال اول ، علماى عادل در مثال دوّم . خود اين‌ها دو گونه است .\r\nالف ) يقين به عدم تخصيص ديگر داريم كه به يقين عمل مىشود .\r\nب ) شك در تخصيص ديگر داريم و احتمال مىدهيم كه با خطاب ديگرى خالد را هم استثنا كرده باشد ، باز به اصالة العموم در شك در تخصيص زايد تمسّك مىكنيم و جاى بحث همين‌جا است كه آيا عامّى كه يك‌بار تخصيص خورد ، از حجيّت ساقط مىشود و اگر نسبت به مورد ديگر شك در تخصيص پيدا كرديم نمىتوانيم به اصالة العموم تمسّك كنيم ؟\r\nيا همچنان حجيّت عامّ باقى است و نسبت به ما زاد از اصالة العموم استفاده مىشود ؟\r\n3 - افرادى كه شك در دخول آنها در عنوان خاصّ داريم و احتمال مىدهيم كه داخل در خاصّ باشند ، مثلا دو زيد داريم و نمىدانيم كدام استثناء شده يا در مثال دوّم نمىدانيم كه آيا مرتكب صغيره هم داخل در عنوان فاسق است يا زيد و عمرو و بكر هم فاسق‌اند يا خير ؟ كه منشأ شك ما اجمال دليل خاصّ است . اين بخش مربوط به فصل بعدى است كه مرحوم آخوند در اين فصل آورده ، در حالى كه بحث ما در اين فصل در مورد مخصّص مبيّن است نه مخصّص مجمل . و اشاره‌اى هم به حكم اين بخش كرده كه مبسوطا در فصل بعدى خواهد آمد و آن اينكه اگر مخصّص مجمل منفصل باشد جلو ظهور و حجيّت عامّ را نمىگيرد و عامّ در باقيمانده حجّت است و اگر متّصل باشد ، اجمال خاصّ به عامّ هم سرايت مىكند و او را مجمل مىسازد و از قابليت تمسّك مىاندازد 
  ] حال كه كاملا حدود و ثغور بحث روشن شد سؤال اين است كه آيا عامّ در باقى افراد پس از تخصيص حجّت است تا اگر در فرد ديگرى شك در تخصيص پيدا كرديم ، به اصالة العموم تمسّك كنيم يا به محض تخصيص به يك مورد ، از حجيّت و قابليّت تمسّك ساقط مىشود ؟ اقوالى وجود دارد .\r\n\r\n","description":"","footnote":"","page_name":" 236 ","page_number":244},
  {"content":"\r\n\r\n1 - مشهور و مرحوم آخوند مىگويند كه شبهه‌اى نيست در اينكه عامّ مزبور در باقيماندهء از افراد حجّت است ، آن هم مطلقا چه به مخصّص متّصل تخصيص خورده باشد و چه به منفصل .\r\n2 - عدّه‌اى مىگويند كه عامّ پس از تخصيص در باقيمانده حجّت نيست ، آن‌هم مطلقا .\r\n3 - برخى تفصيل داده و گفته‌اند كه اگر به مخصّص متّصل تخصيص خورده باشد ، در باقيمانده حجّت است و اگر به مخصّص منفصل تخصيص خورده باشد ، در باقيمانده حجّت نيست .\r\n4 - برخى تفصيل ديگرى برعكس تفصيل قبلى ذكر كرده‌اند كه نقل اقوال مهم نيست .\r\nقوله : احتجّ النافى : منكرين حجيّت عامّ در باقيمانده از افراد پس از تخصيص ، به اجمال خطاب استناد كرده‌اند بيان مطلب : اين دليل از چند مقدّمه تشكيل شده است .\r\n1 - تخصيص مستلزم مجازيّت است ؛ زيرا عامّ براى عموم و شمول جميع افراد وضع شده بود و الآن در عموم استعمال نشده ، بلكه در باقيمانده به كار رفته است . پس مستعمل فيه غير از موضوع له است .\r\n2 - مجازها متعدّد بوده و داراى مراتب گوناگون مىباشند ، زيرا از عموم جميع افراد كه تنزّل كرديم تمام الباقى يك مرتبه از مراتب مجاز است و بعض الباقى هم كه خود مصاديقى دارد ، مرتبهء ديگرى است . فى المثل اگر عامى صد فرد داشته باشد و يك نفر از افراد عام خارج مىشود 99 نفر يك مرتبه است و 98 و 97 و 90 و 80 و . . . مراتب ديگر است . تا زمانى كه به تخصيص اكثر يا كثير منتهى شود كه بيش از آن تخصيص جايز نيست . همه مراتب مزبور محتمل است .\r\n3 - خود تخصيص هم قرينهء صارفه و مانعه از ارادهء عموم است ؛ ولى قرينهء معيّنه نيست و تعيين نمىكند كه كدام مرتبه از مراتب باقيمانده مراد مولى است .\r\n4 - قرينهء ديگرى هم نداريم كه او تعيين‌كنندهء مراد متكلّم باشد .\r\n5 - ترجيح بلامرجح نيز محال است .\r\nنتيجه : عامّ پس از تخصيص و مجاز شدن و داراى مراتب مختلف شدن مجمل مىگردد\r\n\r\n","description":"","footnote":"","page_name":" 237 ","page_number":245},
  {"content":"\r\n\r\nو خطابى هم كه مجمل شد ، از ارزش و قابليّت تمسّك مىافتد و اگر شك در تخصيص ديگرى كرديم ، نمىتوانيم از آن استفاده كنيم .\r\nقوله : و التحقيق : از استدلال مزبور ، سه نوع جواب داده شده كه به ترتيب متن تبيين مىكنيم :\r\n1 - جواب مرحوم آخوند : ايشان همان مقدمهء اوّل استدلال را ردّ مىكنند و مىفرمايند كه اساسا تخصيص ، موجب مجازيّت نيست تا شما بگوييد كه كه مجازات متعدّد است بلكه عامّ پس از تخصيص هم كماكان حقيقت است و به ظهور آن استناد مىشود ، آن هم مطلقا يعنى چه به مخصّص متّصل تخصيص بخورد و چه به منفصل در هر حال مجاز نمىشود . بيان مطلب :\r\nآنجا كه عامّ به مخصّص متّصل تخصيص بخورد ، مثل اكرم كلّ رجل عالم ( كه وصف مخصّص متّصل است و هكذا شرط و غايت و استثناء و . . . ) در فصل قبل گفتيم كه اصلا اين نامش تخصيص نيست ؛ زيرا تخصيص فرع بر عموميّت است و اينجا از اوّل ظهورى در عموم منعقد نشده است تا نوبت به تخصيص برسد و اگر نامش را تخصيص مىگذاريم ، از باب ضيّق فم الركيّة است . همچنين در فصل قبل گفتيم كه ادوات عموم از قبيل كل و اخوات آن براى عموم و شمول مدخول وضع شده‌اند و در همين معنا هم استعمال شده‌اند و كارى ندارند كه مدخولشان مطلق است يا مقيّد به يك قيد يا صد قيد ، مضيّق است يا موسّع ، مدخول آنها هرچه باشد آنها بر شمول همان افراد دلالت دارند ، فى المثل در « اكرم كلّ رجل » كلمهء كلّ مفيد عموم و شمول همهء افراد رجل است و در « اكرم كلّ رجل عالم » مفيد شمول همهء افراد رجل عالم است . در هيچ‌كدام مجازيّتى پيش نيامده ، نه در خود كلمهء كلّ و نه در مدخول آنكه رجل و بر طبيعت دلالت دارد ، و نه در قيد مدخول كه عالم باشد كه دالّ بر خصوصيّت عالميّت است و از باب تعدّد دالّ و مدلول است . ( البته اگر خود كلمهء كلّ بر خصوصيّت عالم بودن دلالت كند و كلمهء عالم قرينه كاشفه باشد ، مجازيّت در ادات عموم محقّق شده و اگر كلمه رجل در خصوص رجل عالم استعمال شود و كلمهء عالم قرينهء كاشفه باشد باز مجازيّت است ؛ ولى اگر هركدام در معناى خودش\r\n\r\n","description":"","footnote":"","page_name":" 238 ","page_number":246},
  {"content":"\r\n\r\nاستعمال شود ، نوبت به مجازيت نمىرسد . ) پس اساس استدلال شما از بين رفت و اصلا تخصيص به متّصل موجب مجازيت نشد .\r\nآنجا كه عامّ به مخصّص منفصل تخصيص خورده باشد ؛ مثلا امروز بگويد اكرم كلّ عالم و فردا بگويد لا تكرم زيدا ، باز هم تخصيص باعث مجازيّت نيست ؛ زيرا دليل عامّ قبلا صادر شده و با انقطاع كلام ظهور در عموم پيدا كرده و اين ظهور هم مستقر شده و بعد كه دليل خاصّ مىآيد ، كارى به اصل ظهور ندارد « لانّ الشّيء لا ينقلب عما وقع عليه » بلكه با حجيّت عامّ معارضه مىكند و از آنجا كه دليل خاصّ يا نصّ در خصوص و يا اظهر است ، قوىتر خواهد بود و بر دليل عامّ مقدّم مىشود و جلو حجيّت عامّ را در مورد مخصّص مىگيرد نه جلو اصل ظهور را . پس باز هم ظهور عامّ در عموم و استعمال آن در عموم و حقيقت بودن آن محفوظ است و مجازيّتى پيش نيامده است تا سبب اجمال شود و اگر شك در تخصيص زايد پيدا كرديم از اصالة العموم و الحقيقة و الظهور استفاده مىكنيم .\r\nبه ديگر سخن : دليل خاص با ارادهء استعمالى مزاحمتى ندارد ، بلكه با ارادهء جدّى و واقعى مولى مزاحم است و كاشف از اين است كه در واقع اكرام زيد داراى ملاك و مصلحت نيست و مولى واقعا آن را اراده نكرده ، نه اينكه كلام عامّ در آن استعمال نشده باشد ، استعمال و ظهور محرز است .\r\nاگر بپرسيد كه با توجه به اينكه عموم مراد جدى و واقعى نيست ، چرا در مقام استعمال در عموم استعمال كرده ؟ در جواب خواهيم گفت كه ذكر عامّ و استعمال در عموم از باب قاعده و بيان حكم كلى است و روش عقلايى در مقام تقنين و قانون‌گذارى آن است كه اول كليات لايحه‌اى را تصويب مىكنند و سپس به مرور در جزئيات آن بحث كرده و تبصره‌هايى به آن مىافزايند و در اين شيوه شارع هم از عقلاء پيروى نموده است ؛ يعنى همان شيوه را دارد .\r\nقوله : لا يقال : مرحوم آخوند در عبارت فرموده : من الممكن . . . يعنى هيچ مانعى ندارد كه بگوييم از عامّ عموم اراده شده و در عموم استعمال شده و خاصّ با اصل استعمال معارض نيست و با حجيّت طرف است . . . مستشكل از همين كلمه استفاده كرده و مىگويد\r\n\r\n","description":"","footnote":"","page_name":" 239 ","page_number":247},
  {"content":"\r\n\r\nكه اين سخن شما اجمال خطاب را بر طرف نمىسازد ؛ زيرا همان‌طور كه من الممكن . . . كه شما فرموديد ، همچنين من المحتمل كه از اوّل خطاب در ماعداى زيد استعمال شده باشد مراد استعمالى متكلم علماى غير زيد باشد و مخصّص منفصل كه بعدا مىآيد كاشف از مراد استعمالى باشد و در حقيقت عامّ در غير معناى خود استعمال شده باشد و مجاز باشد و استدلال ما تمام باشد .\r\nقوله : فانه يقال : مرحوم آخوند در جواب مىفرمايد : پس از اينكه به حكم فهم عرف و قضاوت عقلانى ، عامّ صادر شده و ظهور در عموم پيدا كرده و به هركس عرضه شود مىگويد مراد متكلم عموم است ، احتمال ارادهء خصوص قابل اعتنا نيست ؛ زيرا خلاف ظاهر است و احتمال كذايى ارزشى ندارد .\r\nقوله : و الثابت : در اينجا دو امر وجود دارد : 1 - اراده استعمالى 2 - اراده جدّى ، به عبارت ديگر ، 1 - اصل ظهور 2 - حجيّت ظهور . و امر داير است كه دليل خاصّ با هر دو امر معارض باشد و جلو اصل ظهور و اراده استعمالى را هم بگيرد يا با امر ثانى مزاحمت كند ؟\r\nالضرورات تتقدّر بقدرها و قدر متيقن و آن مقدارى كه ثابت و مسلم است ، مزاحمت دليل خاصّ با امر ثانى است و وجهى براى مزاحمت آن با امر اوّل وجود ندارد . پس اصل ظهور باقى است و مراد به ارادهء استعمالى عموم است و از اين ناحيه مجازيتى پيش نمىآيد .\r\nقوله : و بالجملة : مخصّص متّصل و منفصل فرقشان در اين است كه اگر متّصل باشد ، از اوّل جلو ظهور عامّ در عموم گرفته مىشود و در خاصّ ظهور منعقد مىشود و مراد استعمالى مولى اكرام عالم عادل است ، ولى اگر منفصل باشد ، جلوى ظهور عامّ در عموم را نمىگيرد و اصل ظهور منعقد مىشود ؛ ولى حجيّت عامّ نسبت به مورد خاصّ از بين مىرود ، اما از حيث مجاز شدن فرقى ندارند و هيچ‌كدام موجب مجازيت نمىشوند .\r\n2 - جواب محقق قمى « 1 » و صاحب فصول « 2 » : قبول داريم كه تخصيص باعث مجازيت است ، و قبول داريم كه مجازات متعدد مىباشند ؛ ولى قبول نداريم كه همه مجازات مساوى باشند ، بلكه مدعى هستيم كه تمام الباقى از ميان مراتب گوناگون مجاز رجحان\r\n\r\n\r\n","description":"","footnote":"\r\n( 1 ) - قوانين الاصول ، ج 1 ، ص 266 .\r\n( 2 ) - فصول الغرويّة ، ص 200 .\r\n","page_name":" 240 ","page_number":248},
  {"content":"\r\n\r\nدارد و مزيت آن عبارت است از اقرب المجازات بودن آنكه از همه مراتب به معناى حقيقى نزديك‌تر است و قاعده ادبى آن است كه « اذا تغذّرت الحقيقة فاقرب المجازات اولى بالارادة » بنابراين عامّ پس از تخصيص بر تمام الباقى حمل مىشود و اجمال ندارد .\r\nقوله : و فيه : مرحوم آخوند در مقام ردّ و ابطال اين جواب مىفرمايد : منظور شما از اقربيّت ، كدام نوع است ؟ اگر مرادتان اقربيّت كمى و مقدارى باشد و مىخواهيد بگوييد كه تمام الباقى ( 99 % مثلا ) از لحاظ تعداد افراد به عامّ ( 100 % ) نزديكتر از بعض الباقى ( 98 % و 97 % و . . . ) است ، خواهيم گفت كه اين مطلب از لحاظ صغروى مقبول است ؛ يعنى چنين اقربيتى داريم ؛ ولى از حيث كبروى مردود است ؛ زيرا صرف اينكه حجّت نيست و بايد ظهور در تمام الباقى پيدا كند تا ارزشمند باشد . اگر منظورتان اقربيّت كيفى است ، يعنى عام پس از تخصيص زياد در تمام الباقى استعمال شده و كثرت استعمال سبب انس ذهن گرديده و در اثر انس ذهن از عامّ مخصّص ، تمام الباقى به ذهن مىآيد ، خواهيم گفت كه اين مطلب از لحاظ كبروى مقبول است و اگر موردى كثرت استعمال سبب انس ذهن گرديد ، ظهور مىآيد . ولى اشكال صغروى داريم و آن اينكه اصل كثرت استعمال كذايى را قبول نداريم ، بلكه چه بسيار مواردى كه عامّ مخصّص در تمام الباقى استعمال نشده و تخصيص دوّم و سوم و . . . نيز پيدا كرده . در بعض الباقى استعمال شده است . پس اقرب المجازات بودن مفيد فايده نيست .\r\n3 - جواب شيخ اعظم در تقريرات « 1 » : قبول مىكنيم كه تخصيص موجب مجازيت مىشود ؛ ولى قبول نداريم كه سبب اجمال خطاب گردد و عامّ را از حجيّت ساقط كند ، بلكه ادعا مىكنيم كه عامّ ظهور در تمام الباقى پيدا مىكند و برآن حمل مىشود و حجّت است ، به اين دليل كه مقتضى براى حمل عامّ بر تمام الباقى موجود است و مانع از حمل مزبور مفقود است . پس مقتضى تأثير خودش را مىگذارد و عام بر تمام الباقى حمل مىشود .\r\nاما وجود مقتضى : عامّ قبل از تخصيص بر تمام افراد خودش دلالت مىكرد و همه را\r\n\r\n\r\n","description":"","footnote":"\r\n( 1 ) - مطارح الانظار ، ص 192 .\r\n","page_name":" 241 ","page_number":249},
  {"content":"\r\n\r\nشامل مىشد . آن‌هم به گونه‌اى كه شمولش نسبت به هر فردى هيچ ربطى به شمول عامّ نسبت به افراد ديگر نداشت ، بلكه مستقيما شامل مىشد از باب اينكه هركدام مصداق عامّ بوده و در عرض هم مىباشند و پس از تخصيص و خارج كردن زيد از افراد عام ، مجازيت پيش آمده ؛ ولى اين مجازيت نه به خاطر شمول عامّ نسبت به باقى است كه قبل از تخصيص هم بود ، بلكه به خاطر عدم شمول عامّ است نسبت به زيد كه قبلا اين را شامل بود و الآن نيست ؛ ولى اين ربطى به شمول عامّ نسبت به باقى افراد ندارد . پس كما كان مقتضى براى شمول و دلالت عامّ بر تمام الباقى موجود است .\r\nاما فقدان مانع : تنها مانع تخصيص است كه موجب خروج زيد گرديده و على الفرض مانع ديگرى نيست تا جلو شمول عامّ را نسبت به تمام الباقى بگيرد و برفرض شك هم از اصالة عدم المانع استفاده مىكنيم و مىگوييم كه ان‌شاءالله مخصّص ديگرى نيست و در نتيجه تمام الباقى متعين مىشود و كلام برآن حمل مىشود .\r\nقوله : قلت : مرحوم آخوند در جواب مىفرمايد : اتفاقا تمام نكته همين است كه مقتضى موجود نيست ؛ زيرا قبل از تخصيص كه عام هر فرد فرد را مىگرفت و بر تمام الباقى دلالت مىكرد . در ضمن دلالت بر عموم و تمام افراد بود ، نه جدا از آن . ( زيرا خطاب ديگرى نيست كه بر تمام الباقى دلالت كند ) و پس از تخصيص مىخواهد در تمام الباقى استعمالى شود و برآن دلالت كند ، و فرض اين است كه شما هم قبول داريد كه اين استعمال مجاز است و مجازات هم متعدد است و استعمال عامّ در هر مرتبه‌اى ممكن است و هيچ‌كدام هم رجحانى ندارد . و لذا مقتضى وجود ندارد ؛ زيرا مقتضى يا وضع واضع است و يا قرينه است و يا چيز ديگر ، و هيچ‌كدام وجود ندارد .\r\nاما وضع : فرض اين است كه عامّ براى عموم و شمول جميع الافراد وضع شده ، نه براى باقيمانده .\r\nاما قرينه : فرض اين است كه قرينه‌اى غير از خاص نيست ، آن‌هم دال بر خروج زيد است و كارى با شمول عامّ نسبت به باقيمانده ندارد .\r\nاما چيز ديگر : چيز ديگرى هم نيست و اگر قدر متيقن را هم بگيريم ، بايد گفت كه اقل\r\n\r\n","description":"","footnote":"","page_name":" 242 ","page_number":250},
  {"content":"\r\n\r\nمراتب قدر متيقن است نه اعلى المراتب . پس فقدان مانع را قبول داريم و برفرض شك هم با اصل عدم ، آن را مرتفع مىسازيم ؛ ولى وجود مقتضى را قبول نداريم . آرى بر مسلك تحقيق كه در جواب ما گذشت و اساسا مجازيت را منكر شديم مقتضى موجود است ؛ زيرا عامّ در عموم استعمال شده و ظهور محفوظ است و نسبت به خصوص زيد حجّت قويترى جلو حجيّت عام را گرفته ؛ ولى نسبت به افراد ديگر حجّت قويترى نيامده ظهور و حجيّت عامّ محفوظ است و اجمالى در بين نيست .\r\n\r\n","description":"","footnote":"","page_name":" 243 ","page_number":251},
  {"content":"\r\n\r\n\r\nفصل پنجم مخصّص مجمل يا اجمال الخاصّ\r\nگاهى دليل خاصّ صددرصد مبيّن است و هيچ‌گونه اجمال مفهومى يا مصداقى ندارد . مباحث فصل چهارم در اين مورد بود .\r\nو گاهى دليل خاصّ صددرصد ابهام و اجمال دارد مثلا فرموده اكرم العلماء الا بعضهم و ما نمىدانيم كه مراد از اين بعض چه كسانى هستند . در اين فرض ، اگر مخصّص متّصل به عامّ باشد ، مثل آن است كه از اوّل بفرمايد كه « اكرم بعض العلماء » و واضح است كه چنين خطابى مجمل مىشود و اجمال خاصّ به خطاب عامّ سرايت كرده و حقيقتا عامّ را مجمل مىسازد و از قابليّت تمسّك مىاندازد . اگر منفصل از عامّ باشد ، مثلا اوّل بگويد « اكرم العلماء » سپس در خطاب جدايى بگويد « لا تكرم بعضهم » در اينجا على القاعده اجمال خاصّ به عامّ سرايت نمىكند و عامّ را از حجيّت ساقط نمىكند . و هرگاه دو خطاب داشتيم كه يكى صددرصد مجمل بود و ديگرى كاملا مبيّن ، بايد خطاب مبيّن را اخذ كرد و در خطاب مجمل ، اگر قدر متيقّنى دارد از باب يقين و به حكم عقل حجّت است ، و گرنه خود خطاب ارزشى ندارد .\r\nگاهى دليل خاصّ از جهتى اجمال دارد و از جهتى مبيّن است . بحث ما دربارهء فصل پنجم در همين قسم است . سؤال اين است كه آيا اجمال دليل خاصّ به دليل عامّ سرايت مىكند و باعث اجمال عامّ مىگردد يا خير ؟ اجمالى كه در ناحيه دليل خاص يا مخصّص پيدا مىشود ، گاهى اجمال مفهومى است ؛ يعنى معنا و مفهوم دليل خاصّ و عنوان خاصّ براى ما واضح نيست و مردّد است ( شبهه مفهوميه ) . گاهى اجمال مصداقى است ؛ يعنى\r\n\r\n","description":"","footnote":"","page_name":" 244 ","page_number":252},
  {"content":"\r\n\r\nمعناى دليل خاصّ را كاملا مىدانيم ؛ ولى در برخى از مصاديق خارجى ترديد داريم كه آيا داخل در عنوان خاصّ هستند يا خير ؟ ( شبهه مصداقيّه ) بنابراين\r\n\r\nبحث اين فصل را در دو مقام قرار مىدهيم :\r\n\r\nمقام اول در شبهه مفهوميّه\r\nآيا اجمال دليل خاصّ به دليل عامّ سرايت مىكند و آن را مجمل مىسازد ؟ بطور كلى چهار صورت متصور است ؛ يا مخصّص ، متّصل به عامّ است . و يا منفصل از عامّ است در هريك از دو صورت يا دوران بين متباينان است كه قدر متيقنى ميان آن دو نيست و يا دوران ميان اقل و اكثر است كه قدر متيقن دارند و آن اقل است كه على كل حال مراد است .\r\nو اكثر يا ما زاد مشكوك است . اينك بيان حكم اين اقسام به تفصيل و ترتيب خود كتاب :\r\n1 - مخصّص منفصل و دوران ميان اقل و اكثر : مثلا فرمود اكرم العلماء و سپس فرمود : « و لا تكرم الفساق من العلماء » و ما نمىدانيم كه معناى فاسق چيست . آيا به خصوص مرتكب كبيره اطلاق مىشود يا به اعم از مرتكب كبيره و صغيره اطلاق مىشود ؟ در هر حال مرتكب كبيره قدر متيقن است و مرتكب صغيره مشكوك است .\r\nحكم اين قسم : خوشبختانه اجمال دليل خاصّ مطلقا به دليل عامّ سرايت نمىكند ، نه حكما و نه حقيقتا ؛ يعنى دليل عامّ نه واقعا مجمل مىشود و نه محكوم به حكم مجمل مىگردد ، بلكه كما كان به ظهورش باقى است .\r\nدليل مطلب : فرض اين است كه عامّ جلوتر آمده و ظهور در عموم پيدا كرده و على القاعده بدنبال ظهور حجيّت در عموم هم پيدا مىكند . ( كلّ ظاهر حجة ببناء العقلاء ) بعد كه دليل خاصّ مىآيد ، با اصل ظهور دليل عامّ تصادمى ندارد تا سبب اجمال گردد ، بلكه با حجيّت دليل عامّ مزاحمت مىكند و از آنجا كه دليل خاصّ حجّت قوىتر است ( چون نص يا اظهر است و هركدام كه باشد قوىتر از ظاهر مىباشند ) . بر دليل عامّ مقدم مىشود و چون دليل خاصّ و حجّت اقوى مجمل است ، خطاب مجمل در قدر متيقن حجّت است و آن مرتكب كبيره است و در زايد و اكثر دليل خاصّ در سايه اجمالش ، حجّت نمىشود و\r\n\r\n","description":"","footnote":"","page_name":" 245 ","page_number":253},
  {"content":"\r\n\r\nدليل عامّ كه ظهورش محفوظ است ، حجّت بلامزاحم مىگردد و به اصطلاح ، مقتضى موجود است و مانع هم مفقود است . پس به عموم عامّ عمل مىشود .\r\n2 - مخصّص منفصل و دوران بين المتباينين : مثلا اوّل فرموده : « اكرم كل عالم » ، سپس فرموده « لا تكرم زيدا » و ندانستيم كه منظور مولى از اين زيد آيا زيد بن بكر است يا زيد بن خالد ؟ و مفهوم خاص ، يعنى زيد مجمل است . ما نمىدانيم مولى از زيد كدام هيكل خارجى را اراده كرده و لفظ را در كداميك استعمال كرده است . آيا اجمال خاصّ موجب اجمال عامّ مىگردد ؟\r\nحكم اين قسم : در اين صورت دليل عامّ اجمال حقيقى پيدا نمىكند ؛ زيرا كه خطاب جدايى دارد و ظهورش منعقد شده ولى اجمال حكمى پيدا مىكند ؛ يعنى به منزله مجمل است و احكام مجمل بر او پياده مىشود و مانند دليل مجمل با او معامله مىشود و گويا مجمل است و نسبت به هيچ‌كدام از دو زيد بدان تمسّك نمىشود .\r\nدليل مطلب : علم اجمالى داريم كه يكى از اين دو زيد تخصيص خورده و از عموم عامّ خارج شده ، لذا هركدام طرف علم اجمالى است و به هركدام اشاره كنيم و بگوييم اكرامش واجب است ، علم اجمالى جلو ما را مىگيرد و موجب تعارض بالعرض اصالة العموم در اين فرد و فرد ديگر مىشود . لذا نسبت به هيچ زيدى نمىتوان از عموم عامّ استفاده كرد . ( منتها نتيجه برحسب موارد فرق مىكند . اگر خطاب عامّ به صورت اكرم كل عالم باشد كه دال بر وجوب است و خطاب خاصّ به صورت لا تكرم زيدا باشد كه دال بر تحريم است . نتيجه آن است كه نسبت به هركدام از دو زيد احتمال وجوب و حرمت اكرام داده مىشود و دوران بين المحذورين است و نتيجه تخيير است و اگر خطاب عامّ به نحو اكرم كل عالم باشد و خطاب خاصّ به نحو لا يجب اكرام زيد باشد ، احتياط به اين است كه هر دو زيد اكرام شود تا يقين كنيم كه آن زيدى هم كه واجب الاكرام بوده اكرام شد .\r\nاگر خطاب به نحو يحرم اكرام العلماء باشد و خاصّ به نحو لا يحرم اكرام زيد باشد ، احتياط به اين است كه اكرام هر دو زيد را ترك كنيم تا با واقع موافقت نماييم . )\r\n3 - مخصّص متّصل و دوران بين اقل و اكثر : مثل « اكرم العلماء الا الفاسقين منهم » كه\r\n\r\n","description":"","footnote":"","page_name":" 246 ","page_number":254},
  {"content":"\r\n\r\nفاسق مردد است بين خصوص مرتكب كبيره يا اعم از كبيره و صغيره ؟\r\n4 - مخصّص متّصل و دوران بين متباينين : مثل « اكرم كل عالم الا زيدا » كه زيد مردد است .\r\nحكم اين دو صورت : بطور قطع اجمال خاصّ به دليل عامّ سرايت مىكند و عام را حقيقتا مجمل مىسازد و از اوّل اجازه نمىدهد كه براى عامّ ظهورى در عموم منعقد شود و على الفرض خاصّ ما مجمل است و ظهور در خصوص هم پيدا نمىكند . پس خطاب كلا مجمل مىشود و از قابليّت احتجاج مىافتد . آرى اگر قدر متيقنى در ميان بود ( مثل باب اقل و اكثر ) خطاب مذكور نسبت به آن حجّت است آن هم به حكم عقل و از باب قطع ، و اگر قدر متيقّنى نبود ( مثل باب متباينين ) خطاب مذكور نسبت به هيچ‌كدام از دو زيد حجّت نيست .\r\nقوله : فانقدح : از بيانات ما دو نكته روشن شد :\r\n1 - فرق ميان مخصّص متّصل و منفصل : كه اگر متّصل باشد ، اجمال خاصّ به دليل عام سرايت كرد و حقيقتا او را مجمل ساخت ؛ ولى اگر منفصل باشد ، اجمال خاصّ سرايت نكرد به عامّ و جلو انعقاد ظهور را نگرفت .\r\n2 - در مخصّص مجمل فرق ميان متباينين با اقل و اكثر آن است كه اگر دوران ميان متباينين باشد ، مطلقا تمسّك به عامّ جايز نشد ، چه در متّصل و چه در منفصل كه علم اجمالى مانع شد و اجمال حكمى بود ؛ ولى اگر دوران ميان اقل و اكثر باشد ، تمسّك به عامّ در فرض انفصال مخصّص جايز شد ، و لو در متّصل جايز نشد .\r\n\r\nمقام دوم : شبههء مصداقيه\r\nقوله : و امّا اذا كان : مقام دوّم يا شبهه مصداقيّه :\r\nآيا تمسّك به عامّ در شبهه مصداقيّه و مصاديق مشتبه جايز است يا خير ؟ شبهه مصداقيّه دو گونه است :\r\n1 - شبهه مصداقيّه دليل عام : يعنى نسبت به مصاديقى ، شك ما در اصل شمول و دلالت\r\n\r\n","description":"","footnote":"","page_name":" 247 ","page_number":255},
  {"content":"\r\n\r\nعامّ است . مثلا فرموده « اكرم العلماء » و ما نمىدانيم كه آيا زيد و خالد و تقى و . . . اصلا عالم هستند يا خير ؟ در اينجا كه قطعا جاى تمسّك به عامّ نيست ؛ چون از شروط تمسّك به عامّ احراز صدق عنوان است ؛ يعنى عنوان عامّ بر فلان فرد منطبق باشد و شك ما در دخالت خصوصيات ديگر غير از صدق عنوان باشد ؛ نه در صدق اصل عنوان . درست است كه اكرم العلماء عامّ است ؛ ولى در محدوده عنوان علماء و بايد اين عنوان محرز باشد ، و گرنه جاى تمسّك به عامّ نيست و اين مطلب اجماعى است .\r\n2 - شبهه مصداقيّه دليل خاص : يعنى اصل شمول و دلالت عامّ بر اين مصاديق مشتبه و مردد ، مسلم است ؛ ولى ترديد داريم كه آيا اين‌ها در عنوان خاصّ داخل شده و حكما از عموم عامّ خارج شده‌اند يا در عام باقى هستند . بحث ما در اين قسم است كه تمسّك به عامّ در شبهه مصداقيّه دليل خاصّ جايز است يا نه ؟ همان چهار فرضى كه در شبهه مفهوميّه مطرح شد در اينجا هم مطرح مىشود ؛ و لكن دو صورت را كه مربوط به دوران بين المتباينين باشد ( چه مخصّص متّصل و چه منفصل ) در اينجا ذكر نمىكنند . شايد به دليل اولويتى كه مرحوم مشكينى در حاشيه متعرض شده كه اگر در شبههء مفهوميّه جاى تمسّك به عام نباشد ، در مصداقيّه به طريق اولى جاى تمسّك به عامّ نيست . تنها دو صورت دوران بين اقل و اكثر را ذكر مىكنند :\r\n1 - شبهه مصداقيّه و مخصّص متّصل : مثلا فرموده « اكرم العلماء الا الفاسقين منهم . » ما معناى فاسقين را مىدانستيم ( مثلا مرتكب كبيره ) ولى در خارج شك داريم كه فلان گروه از علماء فاسقند يا فاسق نيستند ؟ در چنين موردى باتفاق آراء جاى تمسّك به عامّ نيست ؛ زيرا در فرض متّصل بودن مخصّص ، از اوّل براى عامّ ظهورى در عموم منعقد نمىشود و در ماعداى خاصّ ظهور پيدا مىكند و مفاد خطاب مذكور اين است كه علماى غير فاسق اكرامشان واجب است و ما نسبت به افرادى شك در صدق اين عنوان خاصّ و مقيّد و موصوف داريم و جاى تمسّك به عامّ نيست و اجمال خاصّ موجب اجمال عامّ شد .\r\n( بعدا خواهد آمد كه نسبت به مصاديق مشتبه چه حكمى صادر مىشود ؟ )\r\n2 - شبهه مصداقيّه و مخصّص منفصل : مثلا فرمود « اكرم العلماء » سپس فرموده « لا تكرم\r\n\r\n","description":"","footnote":"","page_name":" 248 ","page_number":256},
  {"content":"\r\n\r\nالفاسقين منهم . » و در خارج برخى از افراد علماء مشكوك الفسق بودند و ندانستيم كه اين‌ها فاسق‌اند يا غير فاسق . آيا مىتوانيم به عموم عامّ تمسّك كنيم ؟\r\nمرحوم آخوند مىفرمايد : تحقيق آن است كه در اينجا نيز مثل مخصّص متّصل تمسّك به عامّ جايز نيست ؛ زيرا غاية ما يمكن ان يقال در وجه تمسك ، اين است كه دليل عامّ جلوتر صادر شده و ظهور در عموم پيدا كرده و على القاعده حجّت هم شده و بعدا كه دليل خاص مىآيد از آنجا كه قوىتر از دليل عامّ است برآن مقدم مىشود و جلو حجيّت آن را مىگيرد ؛ ولى نسبت به عنوان خودش ، يعنى فاسقين ، جلو عام را مىگيرد و نسبت به مصاديق مشتبه شمول خاصّ مسلم نيست . ولى شمول عامّ مسلم است . پس حجّتى كه مزاحم با دليل عام و قوىتر از آن باشد وجود ندارد . پس دليل عام حجت بلامزاحم مىشود و مقتضى براى عمل به عامّ در مصاديق مشتبهه موجود و مانع از عمل مفقود است . فيؤثر المقتضى اثره و بالجمله خاصّ نسبت به افراد مشكوك حجّت فعلى نيست . ( و لو بعد الفحص اگر معلوم شد فلانى فاسق است خاصّ او را مىگيرد . ) ولى عامّ نسبت به آنها حجّت فعلى است و هرگز لا حجت با حجت با مزاحمت نمىكند و جلو حجيّت عام را نمىگيرد .\r\nقوله : و هو فى غاية الفساد : مرحوم آخوند مىفرمايد كه اين استدلال خيلى واضح الفساد است ؛ زيرا درست است كه خاصّ با عنوانى كه دارد ( فاسقين ) مصاديق مشكوك را شامل نيست و حجيّت فعليّه ندارند ؛ ولى اين اندازه تأثير دارد كه جلو حجيّت عامّ را مىگيرد و دايره حجيّت عامّ را محدود مىسازد ؛ يعنى نتيجه جمع عرفى ميان عامّ و خاصّ و تقديم خاصّ بر عامّ اين است كه عامّ در من عدا الخاص حجّت است . آنگاه دليل عام ، يعنى اكرم العلماء ، در علماى غير فاسق حجّت است و دليل خاص ، يعنى لا تكرم الفساق منهم ، در علماى فاسق حجّت است و وضعيت مصاديق مشتبه روشن نيست كه در حجّت خاصّ داخلند يا در حجّت عامّ ؟ البته دليل عامّ بما هو عام اين افراد را نيز شامل است ؛ ولى اين فايده‌اى ندارد . و بما هو حجة هم اين‌ها را شامل نيست . ( فما قصد لم يقع و ما وقع لم يقصد ) .\r\n\r\n","description":"","footnote":"","page_name":" 249 ","page_number":257},
  {"content":"\r\n\r\nدر نتيجه در شبهات مصداقيّه اگر مخصّص متّصل باشد ؛ هم جلو ظهور عامّ را در عموم مىگيرد و هم جلو حجيّت آن را در موارد مشكوك . اگر مخصّص منفصل باشد ، جلو اصل ظهور را نمىگيرد ( ما به الامتياز ) ولى جلو حجيّت عامّ را مىگيرد ( ما به الاشتراك ) و هيچ‌كدام از دو حجت موارد مشكوك را نمىگيرد . در نتيجه نسبت به مصاديق مشكوك دو راه داريم :\r\n1 - اوّل از حال آنان تفحص كنيم و بدست آوريم كه عادلند يا فاسق . سپس اگر عادل بودند ، به عامّ و اگر فاسق بودند ؛ به خاصّ استناد كنيم ( نظير آنچه در آيه نبأ مطرح است كه مخبر اگر فاسق بود ، از خبرش تبيّن لازم است و اگر عادل بود ، لازم نيست . اگر مجهول الحال بود ، دو تبين لازم است . يكى از حالش و ديگرى از خبرش ) در ما نحن فيه اين راه طى نشده ؛ زيرا شبههء موضوعيّهء وجوبيّه و شك در وجوب اكرام است و مجراى اصل برائت است و منشأ اجمال و شبهه نيز عوامل خارجى است و اخبارى و اصولى در اينجا برائتى هستند و فحص لازم نيست\r\n2 - مستقيما به سراغ اصول عمليّه برويم و از مقتضاى اصل پيروى كنيم . ( و اصل عملى برحسب موارد ، متفاوت است . اگر دليل عامّ و خاصّ ما اكرم و لا تكرم باشد ، نسبت به اين مصاديق دوران بين المحذورين مىشود و جاى اصالة التخيير است و اگر حالت سابقه دارند ، مجراى استصحاب است و گرنه مجراى برائت يا احتياط است و هركدام در باب خودش و با شرايطى كه دارند ، جارى مىشوند ) .\r\nقوله : هذا اذا : در شبهات مصداقيّه دليل خاصّ هم دو مقام از بحث وجود دارد :\r\n1 - آنجا كه مخصّص لفظى باشد چه متّصل يا منفصل كه تا به حال در اين مرحله بحث كرديم .\r\n2 - مواردى كه مخصّص لبّى باشد ؛ يعنى لفظى و خطاب ديگرى از مولى صادر نشده ، ولى ما از خارج و به بركت اجماع ، حكم عقل ، سيرهء متشرّعه ، سيره عقلاء و . . . يقين به تخصيص پيدا كرديم . مثلا مولى فرموده « اوفوا بالعقود » يعنى هر عقدى واجب الوفاء است و بعد اجماع قائم شد كه مثلا بيع ربوى وجوب وفاء ندارد و بعد در خارج مصاديقى قطعا\r\n\r\n","description":"","footnote":"","page_name":" 250 ","page_number":258},
  {"content":"\r\n\r\nربوى نيست . در عموم عامّ داخل است و مواردى قطعا ربوى است و از عموم عامّ خارج است و مواردى هم مشكوك است كه آيا بيع الرطب بالتمر ربوى است يا نه . اينجا كه مخصّص لبّى بود ، آيا مىتوان در موارد مشتبه به عموم عامّ استناد كرد يا خير ؟ يا مثلا مولى فرمود : « اكرم جيرانى ؛ همه همسايه‌هاى مرا گرامى بداريد » و دليل خاصى نياورد ؛ ولى عبد با عقل خودش دريافت كه فلانى دشمن مولى است و قطعا مولى راضى به اكرام او نيست .\r\nآنگاه در خارج قسمى از همسايه‌ها عدو مولى نيستند . در عموم عامّ داخل‌اند و قسمى از آنها عدوّ مولايند از عموم خارجند و قسمى مشكوك العداوة هستند . آيا نسبت به اين موارد مىتوانيم به عموم عامّ استناد كنيم ؟\r\nمرحوم آخوند قائل به تفصيل است : اگر مخصّص لبى از امورى است كه در واقع منظور نظر مولى هست ولى به جهت وضوح و بداهتش آن را نياورده و بر فهم مخاطب اعتماد و اتكال كرده و يقين داشت كه خود عبد منظور مولى را دريافت مىكند و حاجت به ذكر نيست . اگر مخصّص لبى به اين پايه از بداهت و وضوح باشد ، به منزله مخصّص لفظى متّصل است و گويا چسبيده به عامّ آن را ذكر كرده است . همان‌طور كه مخصّص لفظى متّصل جلو ظهور عامّ را در عموم سد مىكرد ، اين مخصّص نيز چنين است و در نتيجه در موارد مشكوك جاى تمسّك به عام نيست . ولى اگر مخصّص لبى به اين درجه از وضوح نباشد و مكلّف از خارج و پس از تفحصات و محاسباتى به آن برسد كه در دو مثالى كه زديم از اين قبيل است ؛ يعنى عبد پس از محاسبه فهميد كه فلانى عدو مولى است و مولى نمىخواهد وى اكرام شود ، در چنين فرضى تمسّك به عام در شبهه مصداقيّه جايز است . سرّ مطلب آن است كه خطاب صادره از مولى يك خطاب بيشتر نيست و آن دليل عامّ است كه فرموده :\r\n« اكرم جيرانى » و بايد به ظاهر اين خطاب و عمومش عمل شود تا زمانى كه قطع به خلاف پيدا شود و نسبت به افرادى كه عداوت آنها محرز است و قطع به خروج آنها از عموم عامّ داريم ، يقين حجّت است و بايد پيروى شود ؛ ولى نسبت به كسانى كه عداوت آنها محرز نيست ، دليلى بر خروج آنها از عموم عامّ نداريم ، و وقتى حجّت ديگرى بر خلاف عامّ نبود ، به عموم عامّ عمل مىشود و اصالة العموم حاكم است .\r\n\r\n","description":"","footnote":"","page_name":" 251 ","page_number":259},
  {"content":"\r\n\r\nقوله : بخلاف ما اذا كان : اين چهار سطر مبسوطتر در فراز و لعلّه لما اشرنا تشريح خواهد شد .\r\nقوله : كما يظهر : عمده دليل مرحوم آخوند همين است كه سيره مستمرّه عقلاء باشد . از ديدگاه خردمندان جهان اگر مولايى به غلامش بگويد كه همه همسايگان مرا اكرام كن و وى تعدادى را گرامى ندارد به اين بهانه كه يقين به عداوت آنها و به مطلوب نبودن اكرام آنان در نظر مولى پيدا كرده ، چنين عذرى مقبول است و يقين حجّت است ؛ ولى اگر تعدادى را به بهانه اينكه شايد دشمن مولى باشند ، كنار بزند و اكرام نكند ، او را سزاوار سرزنش و ملامت دانسته و مؤاخذه مولى را بجا مىدانند و عذر بدتر از گناه او را نمىپذيرند كه مىگويد من احتمال دادم اكرام اين‌ها هم مطلوب مولى نباشد . خير خطاب مولى عموميت داشت و تو وظيفه داشتى به ظاهر آن اخذ كنى و اصالة الظهور حجّت است . حالا نسبت به موارد قطع بايد از جزم پيروى كنى ؛ ولى نسبت به موارد شك هيچ عذر و بهانه‌اى نداشتى . چرا اكرام نكردى ؟ پس سيره عقلاء هم مؤيد اين مطلب است كه اينجا جاى تمسّك به عامّ است .\r\nقوله : و لعلّه : اگر كسى بپرسد كه چه فرقى است ميان مخصّص منفصل لفظى كه شما در آنجا تمسّك به عامّ را در شبهات مصداقيّه تجويز نكرديد ، و ميان مخصّص لبّى مورد بحث ، كه در اينجا نسبت به مصاديق مشكوك تمسّك به عامّ را تجويز كرديد ؟ در جواب مىفرمايند كه فرقشان در اين است كه در باب مخصّص لفظى منفصل دو خطاب از مولى صادر شده ، يكى خطاب عامّ ( اكرم كل عالم ) و ديگرى خطاب خاصّ ( لا تكرم الفساق منهم ) و هر دو حجّت هستند و چون دليل خاص قوىتر از دليل عام است بر دليل عام مقدم مىشود و نتيجه آن است كه عام نسبت به افراد خاصّ حجّت نيست و گويا از اوّل هم اين افراد را شامل نبود و چنان كه سابقا گفته شد ، دليل خاصّ دايره حجيّت دليل عامّ را محدود مىكند . در نتيجه عامّ در ما عد الفاسقين و خاصّ در فاسقين حجت مىشود و مصاديق مشتبه معلوم نيست كه از مصاديق اين حجت‌اند يا آن حجّت ؟ و ترجيحى در كار نيست .\r\nلذا به هيچ‌كدام نمىتوان تمسّك كرد . ولى در مخصّص لبى مورد بحث ، يك خطاب بيشتر\r\n\r\n","description":"","footnote":"","page_name":" 252 ","page_number":260},
  {"content":"\r\n\r\nصادر نشده و آن عموم اكرم جيرانى يا اكرم كل جار لى است و ظهور در عموم دارد و بايد به ظاهرش عمل شود . آنگاه اگر از خارج قاطع شديم به اينكه مولى اكرام همسايه‌هاى دشمن را نمىخواهد ، به مقدار قطع همسايه‌ها را اكرام نمىكنيم ؛ ولى اين موجب نمىشود كه ظهور عامّ در عموم لطمه بخورد ، بلكه عامّ به ظهورش باقى است و در غير موارد قطع به ظهور خطاب اخذ مىشود .\r\nقوله : بل يمكن : نه تنها به وسيله اصالة العموم افراد مشكوك را از حكم خاصّ خارج مىكنيم ، بلكه از عنوان خاصّ هم خارج مىكنيم نه تنها خروج حكمى است ، بلكه خروج موضوعى هم هست . مثلا در مورد همسايه‌هاى مشكوك العداوة به بركت تمسّك به عامّ ثابت كرديم كه اين‌ها اكرامشان واجب است . حال مىگوييم كه فلانى و لو شك در عداوتش داريم ، اكرامش واجب است ( به بركت عموم اكرم جيرانى ) و هركس اكرامش واجب باشد ، دشمن مولى نيست . پس فلانى دشمن مولى نيست . اين عدوّ نبودن نتيجه تازه‌اى است كه گرفتيم و هر حكمى كه غير عدو داشته باشد ، اين فرد مشكوك هم خواهد داشت . يا مثلا در زيارات و روايات مىخوانيم كه « لعن اللّه بنى امية قاطبة « 1 » يعنى خداوند همهء افراد بنى اميه را لعنت كند . » سپس از خارج يقين كرديم كه لعن مؤمن جايز نيست . آنگاه افراد بنى اميّه سه گروه مىشوند :\r\n1 - آنها كه يقين به كفرشان داريم ، در عموم عامّ داخلند و لعن آنها جايز است .\r\n2 - آنها كه يقين به ايمانشان داريم ، به دليل خاصّ خارجند و لعن آنها جايز نيست .\r\n3 - آنها كه از بنى اميّه هستند ، ولى شك در ايمان و كفر آنها داريم ( مثل عمر بن عبد العزيز ) نه تنها به حكم عموم عامّ مىگوييم لعن اين‌ها جايز است ، بلكه نتيجهء بالاترى گرفته و مىگوييم كه فلانى به حكم عامّ مذكور لعنش جايز است « صغرى » و هركس كه لعنش جايز باشد پس مؤمن نيست ( كبرى ) پس فلانى اصلا مؤمن نيست . و نفى ايمان نتيجهء برترى است .\r\nقوله : فتدبّر جيّدا : شايد اشاره به اشكال و جوابى باشد ، امّا اشكال : از اصالة العموم\r\n\r\n\r\n","description":"","footnote":"\r\n( 1 ) - كامل الزيارات ، ص 176 ، باب 71 ؛ و بحار الانوار ، ج 101 ، ص 292 ، زيارت عاشورا .\r\n","page_name":" 253 ","page_number":261},
  {"content":"\r\n\r\nمؤمن نبودن را نتيجه بگيريم مستلزم اين است كه اصل مزبور اصل مثبت باشد و ملزوم جواز لعن كه نفى ايمان باشد بدين‌وسيله ثابت شود و اصل مثبت حجّت نيست . امّا جواب : اصول عمليّه شرعيّه مثبتاتش حجّت نيست و امّا اصول لفظيّه عقلائيّه و امارات مثبتاتش هم حجّت است و جميع لوازم و ملزومات و ملازمات عقلى و عادى و شرعى بر آنها مترتّب مىشود و محذورى ندارد .\r\n\r\nايقاظ\r\nقوله : ايقاظ : مطالب اصلى فصل پنجم تا اينجا به پايان رسيد . در خاتمه چند مطلب را تحت عناوين مختلف مطرح مىكنند : يكى از اين مطالب كه تحت عنوان « ايقاظ » مطرح شده اين است كه مطالبى كه در رابطه با شبههء مصداقيّه و مخصص لفظى ذكر شد ( كه فرمودند : تمسّك به عامّ در شبههء مصداقيّه جايز نيست ، چه مخصص متصل و چه منفصل . ) عموما با قطع‌نظر از اصل موضوعى بود و اينك با عنايت به اصل موضوعى بحث مىكنيم . ابتدا مقدّمه‌اى را بيان مىكنيم . هنگامى كه حكمى به موضوعى وارد مىشود ، حتما بايد نخست موضوع احراز شود تا حكم مترتّب شود و ثبوت شىء لشيء فرع ثبوت المثبت له و احراز موضوع راههاى گوناگونى دارد .\r\n1 - قطع و يقين : وجدانا موضوع محرز باشد ، مثلا يقين داريم كه اين مايع خمر است ، قهرا حكم حرمت هم مىآيد .\r\n2 - ظنّ معتبر : بيّنه قائم شود كه اين مايع خمر است ، باز هم حكم حرمت مىآيد .\r\n3 - اصل عملى : شك در موضوع داريم و با اصل عملى آن را احراز مىكنيم و آن چيزى جز استصحاب نيست ، مثلا اين مايع قبلا خمر بود و الآن شك در بقاء خمريّت داريم .\r\nاستصحاب بقاء خمريّت نموده و موضوع را ظاهرا احراز مىكنيم و حكم به حرمت مىآيد .\r\n4 - مجموع مركب از قطع و اصل عملى : موضوع مركّب از دو جزء وجودى و عدمى است و جزء وجودى با يقين احراز شده و جزء عدمى با اصل قابل احراز است ، مثلا « الغصب حرام » موضوع كه غصبيّت باشد ، به‌معناى تصرّف در ملك غير بدون رضايت و\r\n\r\n","description":"","footnote":"","page_name":" 254 ","page_number":262},
  {"content":"\r\n\r\nاذن مالك است و جزء اول ، يعنى اصل تصرّف در ملك غير ، وجدانا محرز است و جزء دوّم يعنى بدون رضاى مالك بودن با استصحاب عدم ، احراز مىشود . در نتيجه حكم حرمت هم مترتّب مىشود .\r\nبا توجه به اين مقدمه ، عامّ اگر به مخصص متصلى همانند وصف تخصيص بخورد و بگويد : اكرم العلماء العدول ، در اينجا افراد باقيمانده تحت عام ، عنوان مخصوصى دارند كه علماى عادل باشد و تا موصوف با وصفش احراز نشود وجوب اكرامى هم نيست . اگر شك هم بكنيم ، جاى اصل عملى نيست ؛ زيرا خود وصف عدالت كه حالت سابقه ندارد تا استصحاب شود ( آرى اگر حالت سابقه داشت قابل استصحاب است ، ولى از فرض خارج است ) و عدم فسق حالت سابقه به نحو عدم ازلى دارد ، يعنى وقتى اين افراد مشتبه ( شبههء مصداقيّه ) نبودند ، فسقى هم نبود از باب سالبه به انتفاء موضوع . حالا كه موجود شده‌اند ، شك داريم كه فسقى موجود شد يا نه ، استصحاب عدم مجرا دارد ؛ ولى كافى نيست ؛ زيرا وجوب اكرام بر غير فاسق مترتّب نيست ، بلكه بر عنوان خاصّ علماى عادل مترتب است .\r\nاگر بخواهيم با استصحاب مذكور نتيجه بگيريم كه اين افراد عادل هستند ، پس وجوب اكرام دارند ، اصل مثبت مىشود و ارزشى ندارد . آرى به شكل ديگرى استصحاب عدم ازلى جارى مىشود و آن استصحاب عدم عدالت است كه در ازل نبود الآن هم نيست ؛ ولى نتيجه‌اش دخول فرد مشتبه در عموم عامّ نيست ، بلكه نتيجه خروج فرد مشتبه از عموم عامّ است و يا اگر براى جملهء وصفيّه مفهوم قائل نباشيم ، نتيجه‌اش سكوت اكرم العلماء العدول نسبت به غير عدول است .\r\nاگر عامّ تخصيص بخورد به مخصص لفظى متصل ولى نه از قبيل وصف ، بلكه از قبيل استثناء ( اكرم كل عالم الّا الفاسقين منهم ) يا شرط ( اكرم العلماء ان لم يفسقوا ) يا غايت ( اكرم العلماء الى ان يفسقوا ) ويژگى تمام اين‌ها آن است كه علماى غير فاسق اكرامشان واجب است كه يك جزء موضوع ، يعنى علماء امر وجودى است و وجدانا در افراد مشتبه محرز است و جزء ديگر امر عدمى است ؛ يعنى عدم الفسق و فاسق نبودن يا من عدا الفاسقين يا من ليس بفاسق و . . . و غير از عنوان عدمى و سلبى مذكور عنوان مخصوصى\r\n\r\n","description":"","footnote":"","page_name":" 255 ","page_number":263},
  {"content":"\r\n\r\nنيست ، يعنى احراز عادل بودن و غيره لازم نيست ، بلكه احراز فاسق نبودن كافى است و چنان كه در مقدمه اوّل گفته شد ، جزء عدمى با اصل قابل احراز است كه تفصيل مطلب خواهد آمد .\r\nو نيز اگر مخصص يك امر منفصل از قبيل لا تكرم فساق العلماء باشد ، باز هم پس از تخصيص عامّ با دليل خاصّ ، نتيجه آن است كه علماى غير فاسق وجوب اكرام دارند و عنوان عامّ همين عنوان نبود مخصص است ، يعنى فاسق نبودن و بيش از آن عنوان ديگرى لازم نيست .\r\nمرحوم آخوند مىفرمايد كه در كليه موارد مذكور جزء عدمى با اصل موضوعى قابل احراز است و آن استصحاب عدم ازلى است . وقتى اين افراد مشتبه اصلا وجود خارجى نداشتند فسقى هم نبود ( سالبه به انتفاء موضوع ) حالا كه موجود شده‌اند و شك در فسق آنها داريم ، استصحاب عدم ازلى فسق را جارى كرده و حكم به عدم فسق آنها كرده و مىگوييم كه ان‌شاءالله باز هم فاسق نيستند ( سالبه به انتفاء محمول ) و همين‌كه عدم فسق با اصل احراز شد كافى است و حكم وجوب اكرام ، اين‌ها را مىگيرد و تمسّك به عامّ پس از احراز موضوع صحيح است .\r\n( ان قلت : همان‌طور كه در ازل ميان اين‌ها و فسق رابطه‌اى نبود ، هكذا ميان آنها و عدالت هم رابطه‌اى نبود . پس همان‌طور كه استصحاب عدم ازلى فسق قابل جريان است ، بايد استصحاب عدم ازلى عدالت هم جارى شود و در نتيجه تعارض و تساقط كنند .\r\nقلت : جاى استصحاب عدم عدالت نيست ، زيرا مستقيما بر عدم عدالت اثر شرعى باز نيست ، بلكه بايد بدنبال آن احراز فسق شود تا اكرام حرام باشد و اثبات فاسق بودن توسّط اصل مذكور باعث مىشود كه اصل مزبور ، اصل مثبت شود و حجّت نباشد . )\r\nو شاذّ و نادر است مواردى كه استصحاب عدم ازلى قابل جريان نباشد ، مثل موارد تبادل حالتين : اين افراد مشتبه يقينا يك زمانى عادل بودند و يقينا زمانى هم فاسق بودند ؛ ولى كداميك تقدّم داشت ، معلوم نيست . در اينجا نه جاى استصحاب عدم عدالت يا فسق است ؛ چون قطعا حالت سابقهء عدم ازلى نقض شده و نقض يقين به يقين است نه نقض\r\n\r\n","description":"","footnote":"","page_name":" 256 ","page_number":264},
  {"content":"\r\n\r\nيقين به شك ، و نه مجراى استصحاب خود عدالت يا فسق است ؛ چون علم اجمالى به نقض يكى از آن دو داريم و استصحاب هركدام با استصحاب ديگرى تعارض مىكنند .\r\nاينجاها مجراى اصل موضوعى نيست ؛ ولى مورد مزبور كم اتّفاق مىافتد و در نوع موارد اصل موضوعى داريم و با آن موضوع منقّح مىشود و فرد مشتبه وضعش احراز مىشود و نوبت به تمسّك به عامّ در اين مصاديق مىرسد . پس تا به حال كه مىگفتيم تمسّك به عام در شبههء مصداقيّه جايز نيست برفرض نبود اصل موضوعى يا با قطع نظر از آن بود و اما با توجه به چنين اصل و با احراز موضوع بدين‌وسيله نوبت به عموم عام مىرسد . ( البته گاهى هم حالت سابقهء اين افراد معلوم است كه مثلا فسق بوده و الآن شك در بقاء داريم ، اينجا جاى استصحاب بقاء فسق و در نتيجه دخول افراد مشتبه در حكم خاصّ است ، نه جاى تمسّك به عامّ و يا جاى استصحاب عدم ازلى )\r\nقوله : مثلا اذا شكّ : در خاتمه مرحوم آخوند يك مثال واقعى مىزنند و آن اينكه در روايات مىخوانيم : « المرأة انّما ترى الحمرة الى خمسين « 1 » يعنى زنها تا سنّ پنجاه سالگى حائض مىشوند » و اين خطاب عامّ است و زنهاى قرشيّه و غير قرشيّه و افراد مشكوك الحال را شامل است . سپس مخصّصى متّصلا يا منفصلا وارد شد مبنى بر اينكه القرشيّة ترى الحمرة الى ستّين ، يا فرمود : « الّا القرشيّة فانّها تحيض الى ستّين » و زنان قرشى را خارج ساخت . بدنبال اين تخصيص ، زنان سه گروه مىشوند :\r\n1 - آنها كه يقينا غير قرشى هستند در حكم عامّ باقى مىمانند و تا پنجاه سال ملاك است .\r\n2 - آنان كه يقينا قرشى هستند از عموم عامّ خارج و در عنوان خاصّ داخلند و تا شصت سال ملاك است .\r\n3 - آنها كه شك دارند كه آيا قرشى هستند يا غير قرشى ، در اينجا ما اصلى نداريم به عنوان اينكه الاصل القرشيّة ؛ يعنى زمانى اين خانمها قرشى بودند ، الآن هم هستند ( وجود نعتى ) يا الاصل غير القرشيّة ؛ يعنى زمانى اين‌ها غير قرشى بودند ، الآن هم هستند ( عدم\r\n\r\n\r\n","description":"","footnote":"\r\n( 1 ) - وسائل الشيعة ، ج 2 ، ص 581 - 580 ، باب 31 من ابواب الحيض ، حديث دوّم و غيره .\r\n","page_name":" 257 ","page_number":265},
  {"content":"\r\n\r\nنعتى ) خير جاى اين اصل نيست ، زيرا قرشيّت و غير قرشى بودن هر دو نعت مىباشند و نعت فرع بر منعوت است و قبل از وجود اين زنان كه منعوت و موصوفى نبود تا اين اوصاف باشند و پس از وجود هم كه از اوّل يا قرشى است و تا آخر همچنين است و يا غير قرشى است . تا آخر همچنين است و هيچ‌گاه شك در بقاء پيدا نمىشود تا مجراى استصحاب مذكور باشد . اصل ديگرى داريم به نام استصحاب عدم ازلى كه به بركت آن وضع ، اين افراد مشكوك روشن مىشود و آن اينكه در ازل و پيش از تحقّق اين زنهاى مشتبه قطعا ميان آنان و قريش رابطه و نسبتى نبود و آنها قرشى نبودند ( سالبه به انتفاع موضوع ) حال پس از تحقّق آنها شك داريم كه اين رابطه و نسبت موجود شد يا نه . آيا قرشيّت حادث شد يا نه ؟ الاصل عدم تحقّق النسبة بينها و بين القريش يعنى استصحاب عدم جارى مىشود ( سالبه به انتفاء محمول ) و در ظاهر مىگوييم كه اينان از زنان قرشيّه نيستند و وقتى نبودند و موضوع محرز شد ؛ عموم عامّ اين‌ها را شامل مىشود و حكم اين‌ها هم رؤيت دم الحيض تا پنجاه سال مىشود .\r\nقوله : فتأمل تعرف . شايد اشاره باشد به اينكه استصحاب مزبور معارض دارد ؛ زيرا همان‌طور كه در ازل ميان اين زن و قريش نسبتى نبود ، ميان او و غير قريش هم رابطه‌اى نبود .\r\nدر نتيجه همان‌طور كه استصحاب عدم تحقّق نسبت ميان او و قريش جارى مىشود استصحاب عدم تحقّق نسبت ميان او و غير قريش هم جارى مىشود و تعارض و تساقط مىكنند . ولى جوابش اين است كه استصحاب دوم جارى نمىشود ؛ زيرا مستقيما ثمره و اثر شرعى بر عدم نسبت مذكور بار نمىشود و بايد به دنبال آن ثابت شود كه پس اين مرئه قرشى است . پس تا شصت سال حيض مىبيند و چنين اصلى مثبت خواهد بود ، ولى استصحاب اوّل مستقيما اثر شرعى داشت و لذا جارى شد .\r\n[ نكته : از ديدگاه مرحوم آخوند استصحاب عدم ازلى از قبيل عدم قريشيّت ، عدم تزكيه و . . . قابل جريان است ؛ ولى از ديدگاه محقّقين مناقشاتى در اين نحو از استصحاب وجود دارد كه در جاى خود بايد بحث و بررسى شود . 
  ]\r\n\r\n","description":"","footnote":"","page_name":" 258 ","page_number":266},
  {"content":"\r\n\r\n\r\nتوهم و دفع توهّم\r\nقوله : و هم و ازاحة : مطلب دوّم از مطالب باقيمانده ، بيان يك توهم و سپس ازاحه و دفع آن است . امّا توهم : آنچه تا به حال از اول فصل چهارم و پنجم مطرح شد و اينكه آيا فلان فرد از عموم عامّ خارج شده يا خير . فلان افراد مشتبه خارج شده‌اند يا نه . به كلى در فرض احتمال تخصيص بود ؛ يعنى احتمال مىداديم كه غير از لا تكرم زيدا مخصص ديگرى به نام لا تكرم خالدا هم گفته باشد . يا احتمال مىداديم كه زيد شامل هركدام از دو زيد باشد يا فاسقين شامل مرتكب صغيره هم بشود ، يا مصاديق مشتبه داخل در عنوان خاصّ باشند و روى اين احتمال شك در حكم فرد يا افراد مشتبه داشتيم . معلوم شد كه در كجاها تمسّك به عامّ جايز است و كجاها جايز نيست .\r\nحال گاهى شك ما در حكم فردى از افراد نه به خاطر احتمال تخصيص است كه تا به حال مطرح بود ، بلكه از ناحيهء ديگر و بخاطر عامل ديگرى از قبيل اجمال الخطاب است .\r\nآيا در چنين فرضى راهى براى احراز حكم فرد مشكوك و مشتبه داريم و جاى تمسّك به عموم هست يا نه ؟\r\nمثال : در آيات و روايات به وضو و غسل امر شده‌ايم و قدر متيقّن وضو و غسل با آب مطلق است . وضو و غسل با ساير مايعات مضاف غير از گلاب قطعا باطل است ؛ ولى در مورد وضو به خصوص گلاب شك كرديم كه آيا صحيح است يا خير ؟ اينجا بعضىها گفته‌اند كه « 1 » از راه تمسّك به عمومات ادلّهء عناوين ثانوى ، حكم فرد مشكوك را روشن مىكنيم ، به اين بيان كه اگر كسى نذر كرد يا قسم خورد يا عهد كرد كه با گلاب ، وضو يا غسل كند ، عمومات وجوب وفا به نذر يا عهد و يمين اين مصداق از نذر و عهد و قسم را مىگيرد و مىگويد كه :  وَ لْيُوفُوا نُذُورَهُمْ  « 2 » آنگاه چنين وضو و غسلى به عنوان وفاء به نذر واجب مىشود و از راه وجوب وضو ، صحت آن را استكشاف مىكنيم و مىگوييم كه معلوم\r\n\r\n\r\n","description":"","footnote":"\r\n( 1 ) - مطارح الانظار ، تنبيهات ، تنبيه اوّل ، ص 196 - 195 .\r\n( 2 ) - سورهء حج ، آيه 29 .\r\n","page_name":" 259 ","page_number":267},
  {"content":"\r\n\r\nمىشود چنين وضويى در شرع مقدس صحيح است و گرنه اگر باطل بود كه نوبت به وجوب وفاء نمىرسيد . پس با تمسّك به عموم دليل ثانوى وضع فرد مشكوك روشن شد .\r\nقوله : و ربّما يؤيّد : سپس متوهم ، مطلب مذكور را با دو باب ديگر تأييد و تقويت مىكند و آن اينكه :\r\n1 - احرام بايد از ميقات باشد و قبل از آن قطعا باطل است ؛ ولى اگر كسى نذر كرد كه از پيش از ميقات ( مثلا از وطن خودش ) محرم شود ، فقهاء فتوى داده‌اند كه چنين نذرى صحيح است و منعقد مىشود و واجب است كه از هركجا نذر كرده ، از همان جا محرم شود و روايات حكم به صحّت آن مىكند . « 1 »\r\n2 - روزه در مسافرت باطل است ؛ ولى اگر كسى نذر كرد كه در سفر روزه بگيرد ، روايات حكم به صحّت اين صوم و وجوب وفاى به نذر كرده است « 2 » حال اگر ادلّه و عمومات وجوب وفاء به نذر ، عمل حرام و باطل بدون نذر را ، صحيح و واجب مىكنند ، پس وضوى مشكوك الصحّة و البطلان را به‌طريق اولى صحيح و واجب مىگرداند . پس تمسّك به عامّ در فرد مشكوك از جهت ديگر غير از احتمال تخصيص نيز جايز شد .\r\nقوله : و التحقيق : و امّا ازاحه توهّم : به عقيدهء ما در مثل وضو يا غسل به مايع مضافى از قبيل گلاب جاى تمسّك به عمومات وفاء به نذر نيست . بيان مطلب : ادلّهء احكام در تقسيمى دو دسته مىشوند :\r\n1 - ادلّهء عناوين اوليه : ادلّه و خطاباتى است كه احكام را روى اشياء ( موضوعات و متعلّقات ) به عنوان اولى و اصلى و ذاتى آنها برده با قطع‌نظر از عروض هرگونه عنوان ثانوى برآن شىء ، مثل : الخمر حرام ، الغصب حرام ، صلاة الليل مستحبّة ، الزيارة مندوبة ، الحج واجب ، السفر مباح و . . . كه خمريّت و غصبيّت و . . . عنوان اصلى و اولى فلان عين يا فلان عمل است .\r\n2 - ادلّهء عناوين ثانويه : خطاباتى كه حكم را روى اشياء به يك عنوان عارضى و ثانوى\r\n\r\n\r\n","description":"","footnote":"\r\n( 1 ) - وسائل الشيعة ، ج 8 ، ص 236 و 237 ، باب 13 من ابواب المواقيت .\r\n( 2 ) - وسائل الشيعة ، ج 7 ، ص 139 و 141 ، حديث اوّل و هفتم ، باب 10 .\r\n","page_name":" 260 ","page_number":268},
  {"content":"\r\n\r\nبرده است ، مثلا اگر شرب خمر معنون به عنوان مضطر اليه يا مكره عليه شد ، حرام نيست و جايز است . اگر غصب معنون به عنوان مقدمهء واجب اهمّ شد ، حرمت مىرود و وجوب مىآيد . نماز شب اگر متعلّق نذر و عهد و قسم شد واجب مىشود ، زيارت و سفر اگر معنون به عنوان اطاعت والدين شد ، وجوب پيدا مىكند . وضو و غسل و روزه اگر معنون به عنوان حرجى و ضررى شد ، وجوبش مرتفع مىشود و . . . عنوان اضطرار ، اكراه ، نسيان ، ضرر ، حرج ، نذر ، عهد ، يمين ، اطاعت والد ، اطاعت زوج ، اطاعت مولى و . . . از عناوين ثانوى هستند . خود ادلّهء عناوين ثانوى دو قسم مىشوند :\r\n1 - ادلّه و خطاباتى كه مقيّد هستند ؛ يعنى در موضوعات يا متعلّقات آنها خصوصيّتى اخذ شده است و آن اينكه موضوع يا متعلّق به عنوان اصلى و اوّلى و ذاتى ، محكوم به فلان حكم خاصّ باشد ( مثلا محكوم به اباحه و حليّت باشد ، يا محكوم به رجحان و استحباب يا وجوب باشد ) تا دليل عنوان ثانوى آنجا پياده شود و حكم ثانوى را بياورد و اگر داراى فلان حكم نبود ، جايى براى دليل عنوان ثانوى هم نبود . مثلا يكى از عناوين ثانوى عنوان اطاعت والد است كه به حكم آيات و روايات اطاعت پدر واجب است ؛ ولى نه در هر عملى ، چنين نيست كه اگر پدر به كار حرامى هم امر نمود ، اطاعتش واجب باشد . يا اگر از واجبى هم نهى كرد ، اطاعتش واجب باشد ، بلكه در خصوص كارهايى كه با قطع‌نظر از امر والد به عنوان اوّلى حلال و جايز و مباح و مشروع باشد ، امر پدر در اين‌ها نافذ ، اطاعتش واجب و مخالفتش حرام است ؛ امّا اگر به كارهاى حرام و نامشروع يا به ترك واجب امر نمود ، اطاعتش واجب نيست . لذا اگر پدر يا زوج بگويد كه حق ندارى سفر واجب و حج واجب را انجام دهى ، اطاعت ندارند . اگر امر به شرب خمر يا ترك نماز كنند ، اطاعت ندارد ؛ زيرا قاعدهء كلى اين است كه « لا طاعة لمخلوق فى معصية الخالق » « 1 » اين اختصاص به پدر و همسر ندارد ، بلكه هر مخلوقى حتى اگر پيامبر هم معاذ اللّه امر به حرام كند ، اطاعتش واجب نيست ( و لو او در اثر عصمت و حكمت و عدالت امر به معصيت نمىكند ، ولى فرض محال كه محال نيست . ) پس اوّل بايد احراز كنيم كه فلان كار در اسلام\r\n\r\n\r\n","description":"","footnote":"\r\n( 1 ) - وسائل الشيعة ، ج 11 ، ص 157 ، باب 59 .\r\n","page_name":" 261 ","page_number":269},
  {"content":"\r\n\r\nمباح و جايز است سپس بگوييم ، اگر پدر بدان امر كرد و آن كار معنون به عنوان اطاعت و امتثال والد شد ، واجب مىگردد . بنابراين اگر در مورد عملى اصل جواز و حليّت محرز نبود و شك در اباحه و حرمت آن داشتيم و پدر ، ما را بدان كار امر كرد نمىتوانيم بگوييم كه اين كار به خاطر اطاعت والد ، واجب است . خير ، اوّل بايد موضوع وجوب اطاعت والد كه كار مباح است ، احراز شود و در اينجا مشكوك است و تمسّك به عموم يا اطلاق ادلهء وجوب اطاعت والد از قبيل تمسّك به عامّ در شبههء مصداقيّه خود دليل عامّ يا مطلق است كه به اتّفاق كلمه جايز نيست . يا مثلا يكى از عناوين ثانوى ، عنوان « نذر » است كه وفاى به آن واجب است ؛ ولى نه هر نذرى و هر منذورى ، بلكه خصوص نذر كارهاى راجح ، يعنى اگر عملى فى حدّ نفسه و قطع‌نظر از تعلّق نذر به آن ، ذاتا رجحان داشت و مثلا مستحب بود و يك غرض دينى يا دنيوى عقلايى و مشروع در آن بود ، نذرش منعقد مىشود و امر به وجوب وفا مىآيد . لذا اگر در مورد عملى اصل مشروعيّت و رجحان آن مشكوك نبود و كسى آن را نذر كرد ، نمىتوانيم بگوئيم كه « اوفوا بالنذور » مثلا عامّ است و اينجا را شامل مىشود ، و وفا به آن واجب است . خير ، موضوع وجوب وفا به نذر ، عمل راجح است و در مورد شك اين موضوع احراز نشده و تمسّك به عامّ در چنين فردى از نوع تمسّك به عامّ در شبههء مصداقيّه خود عامّ است كه قطعا جايز نيست .\r\nآنگاه در جواب متوهّم مىگوييم كه مثال مذكور ، يعنى وضو يا غسل با گلاب نيز از اين قبيل است و جاى تمسّك به عموم دليل عنوان ثانوى يعنى وجوب وفاى به نذر نيست ؛ زيرا اوّل بايد اصل صحت و مشروعيّت و رجحان و عباديّت غسل يا وضو با گلاب احراز شود تا بعد بگوييم كه اگر همين وضو متعلّق نذر شد واجب مىشود ؛ ولى در ما نحن فيه اصل صحت و بطلان اين وضو يا غسل مشكوك است و رجحان يا جواز محرز نيست و موضوع دليل ثانوى منقّح نشده . تمسّك به عام در چنين موردى از قبيل تمسّك به عامّ در شبههء مصداقيّه خود دليل عامّ است كه قطعا جايز نيست .\r\n2 - قوله : نعم : تا اينجا تحقيق خود را انجام داده و سخن متوهّم را ردّ كرديم . از اينجا به بعد بحثهاى تكميلى است كه مستقيما به ما نحن فيه ارتباطى ندارد . قسم دوّم از ادلّه\r\n\r\n","description":"","footnote":"","page_name":" 262 ","page_number":270},
  {"content":"\r\n\r\nعناوين ثانوى خطاباتى هستند كه مطلق مىباشند ؛ يعنى در موضوع يا متعلّق آنها اين مطلب اعتبار و اخذ نشده كه حتما به عنوان اوّلى و قطع‌نظر از عروض عنوان ثانوى ، داراى فلان حكم باشند ، بلكه موضوع ، محكوم به هر حكمى كه باشد اگر عنوان ثانوى آمد ، دليل آن‌هم مىآيد . ( مثلا عنوان ضرر و حرج و اضطرار و اكراه و نسيان و . . . از اين قبيل است ، يعنى در متعلّق ضرر اين مطلب نخوابيده كه فلان كارى كه به عنوان اوّلى مثلا واجب بود ، حالا كه ضررى شده واجب نيست و . . . خير ، آن كار را به عنوان اوّلى واجب باشد يا حرام يا مستحب و . . . اگر ضررى شد ، قطعا واجب نيست ، حرام نيست ، مستحب نيست و . . . و هكذا عنوان عسر و حرج و عناوين ديگر ) حال اگر فرض كنيم كه دليل اطاعت والد يا وفاى به نذر هم از اين قبيل باشد كه البته اين مجرّد فرض است ، ولى اگر چنين بود ، حكمش فرق مىكند . بيان مطلب : در خود اين قسم ثانى كه خطاب ثانوى مطلق است ، سه فرض قابل تصوير است :\r\n1 - اصلا متعلّق يا موضوع نذر به عنوان اولى هيچ حكمى ندارد . اينجا پرواضح است كه اگر عنوان ثانوى آمد و همان كار متعلق نذر شد ، حتما واجب مىشود و مشمول اين خطاب است ؛ ولى اين مجرّد فرض است و ما در اسلام هيچ واقعه و موضوعى نداريم ، مگر اينكه در واقع داراى حكمى از احكام است و لو در ظاهر ما نسبت به آن حكم جاهل باشيم .\r\n2 - موضوع نذر در واقع داراى حكمى از احكام شرعى هست ؛ ولى ما نمىدانيم آن حكم چيست ؟ در اينجا اگر در مورد فردى از افراد اين موضوع شك كرديم كه آيا شرعا جايز است يا نه ، چنانچه متعلق نذر واقع شود ، جاى تمسّك به عموم وفاى به نذر هست ؛ چون دليلش اطلاق دارد و سخن متوهم در اين فرض صحيح است ؛ ولى اين نيز در مثل باب نذر و اطاعت والد و . . . مجرّد فرض است و ادلّه اين عناوين مطلق نيست ، بلكه مقيّد است . چنانچه قبلا در و التحقيق بيان شد . ( ضمنا شك در جواز شرعى برفرض اين است كه عقلا فلان كار ممكن باشد و مكلّف قدرت بر انجام آن داشته باشد كه شرط عامّ هر تكليفى است و قول مصنف بعد احراز . . . اشاره به اين نكته است . )\r\n\r\n","description":"","footnote":"","page_name":" 263 ","page_number":271},
  {"content":"\r\n\r\n3 - متعلق يا موضوع به عنوان اصلى و اولى محكوم به حكمى است و آن حكم را هم مىدانيم و همين عمل به عنوان ثانوى محكوم به حكم ديگرى است غير از حكمى كه به عنوان اولى داشت . مثلا شرب خمر به عنوان اولى حرام است و به عنوان اجابت دعوت مؤمن مىخواهد مستحب شود . نماز شب به عنوان اصلى مستحب است و به عنوان نذر واجب مىشود . عبور از مكان غصبى به عنوان اولى كه غصب باشد حرام است ؛ ولى به عنوان ثانوى كه مقدمه امر اهمى واقع شده واجب مىشود و هكذا . در اين‌گونه موارد كه هر دو خطاب اولى و ثانوى داراى حكم هستند ، چه بايد كرد ؟\r\nمرحوم آخوند مىفرمايد كه اينجا جاى تزاحم ملاكها است و هر خطابى كه ملاكش قوىتر باشد ، همان مقدم است و حكمش فعلى مىشود . اگر عنوان اولى ملاكش اقوى بود ، همان مقدم است و در مثال شرب خمر حكم به حرمت مىشود . اگر عناوين ثانوى قوىتر بودند ، آنها مقدم مىشوند و در مثال نافله شب حكم به وجوب مىشود . اگر هيچ‌كدام قوىتر نبود ، نوبت به اباحه عقلى ، يعنى تخيير مىرسد و در مثال دوران بين وجوب و حرمت كه محذورين هستند و حق نداريم يكى را بر ديگرى مقدم بداريم ، و گرنه ترجيح بلامرجح و محال است ( البته اين محاسبه بر خلاف محاسبه‌اى است كه مرحوم آخوند در اوّل باب تعارض خواهند داشت و در آنجا ادله عناوين ثانوى را بر ادله عناوين اولى حاكم و مقدم مىدارند و آنها را از موارد جمع عرفى مىشمارند و بحثش خواهد آمد . )\r\nقوله : و امّا صحة : متوهم براى تأييد فرمايش خويش دو شاهد هم آوردند كه يكى مسئله احرام قبل از ميقات بود و ديگرى مسئله روزه در سفر . از نظر ما اين دو شاهد نيز به درد ايشان نمىخورد ، بيان مطلب : در اينجا سه دسته اخبار داريم :\r\n1 - اخبارى كه دال بر بطلان روزه و احرام مذكور است .\r\n2 - رواياتى كه دال بر اعتبار و اشتراط رجحان در متعلق نذر است و اينكه نذر بايد به امر راجح شد .\r\n3 - احاديثى كه دال بر انعقاد نذر احرام و صوم مذكور هستند و چنين نذرى را صحيح مىدانند . آنگاه اين سؤال مطرح مىشود كه جمع اين‌ها چگونه است ؟ اگر در متعلق نذر\r\n\r\n","description":"","footnote":"","page_name":" 264 ","page_number":272},
  {"content":"\r\n\r\nرجحان معتبر است و بايد اوّل رجحان احراز شود تا نذر منعقد شود و اگر احرام و صوم كذايى اصلا باطل و نامشروع هستند و رجحانى ندارند ، پس چگونه روايات مىگويد كه چنين نذرى منعقد مىشود ، درحالىكه نذر فرع بر رجحان است ؟ در جواب مىگوييم كه فعلا كارى به بحثهاى فقهى نداريم و بنا بر اين مىگذاريم كه شرعا احرام قبل از ميقات و روزه در سفر بدون نذر باطل است و با نذر صحيح و لازم مىشود . آنگاه مىگوييم كه از سه راه ، مشكل مزبور را حل كرده و جمع ميان اخبار نموده و در هر حال نتيجه مىگيريم كه اين دو شاهد به درد متوهم نمىخورد ،\r\nراه اوّل بگوييم كه احرام پيش از ميقات مانند احرام از ميقات داراى ملاك و مقتضى و رجحان ذاتى هست و قطع‌نظر از نذر همچنين بوده . روزه در سفر نيز مثل روزه در حضر داراى رجحان ذاتى است و ربطى به نذر ندارد . منتها فعلا مانعى جلو آن مقتضى و ملاك را گرفته بود و نگذاشته بود آن ملاك فعلى شود . ( مانع شايد همين نهى شرعى باشد كه در طايفه اوّل از اخبار به آن اشاره شد ، نظير نماز در مكان غصبى با نماز اوّل وقت كه مقتضى دارد ؛ ولى در سايه ابتلا به مزاحم اقوى امرش فعلى نشده است و شايد موانع ديگر از قبيل مشقت روزه در سفر و مشقت احرام از وطن باشد كه بايد امورى را ترك كند و به زحمت بيفتد و با نذر اين مانع مىرود و خودش متعهد شده . ) خاصيت تعلق نذر به چنين عملى آن است كه آن مانع را مرتفع مىسازد و نقش ديگرى ندارد آنگاه مقتضى تأثير خود را مىگذارد و محذورى هم نيست و رجحانى هم كه در متعلق نذر بايد باشد ، در اينجا هست و مثال وضو با گلاب ، قابل قياس با اين دو باب نيست . در آنجا اصل مشروعيت و صحت مشكوك است و رجحان ذاتى محرز نيست تا دليل نذر رفع مانع كند و حكم به صحت شود .\r\nراه دوم : اصلا قبل از تعلق نذر ، صوم در سفر و احرام قبل از ميقات داراى رجحان و مقتضى نبودند و در سايه تعلق نذر و به سبب آن ، اين رجحان آمد و احرام و صوم كذايى راجح گرديد ، كما اينكه از برخى روايات نيز همين مطلب مستفاد است و آن روايتى است\r\n\r\n","description":"","footnote":"","page_name":" 265 ","page_number":273},
  {"content":"\r\n\r\nكه مىگويد : « احرام پيش از ميقات همانند نماز پيش از وقت است . » « 1 » همان‌طور كه نماز قبل از دخول وقت شرعى ، اصلا مقتضى و ملاك ندارد و يك درصد هم مصلحت و مطلوبيت ندارد ، احرام قبل از ميقات نيز چنين است . ( آنگاه از طرفى روايات مىگويد كه نذر چنين احرام يا صيامى صحيح است و منعقد مىشود و از طرفى روايات ديگر مىگويد كه متعلق نذر بايد راجح باشد و از سوى ديگر در رواياتى داريم كه احرام پيش از وقت اصلا رجحان ندارد و جمع اين سه طايفه به اين است كه با نذر كردن رجحان درست مىشود و روزه يا احرامى كه قبل از نذر اصلا رجحانى نداشت و باطل بود ، پس از نذر كاملا راجح و مطلوب گرديد . ) ولى باز قياس وضو با گلاب به اين دو مورد ناتمام است ؛ چرا كه در باب نذر وضو با ماء الورد دليلى بر صحت چنين نذرى نداريم تا دنبال حل رجحان با خود امر نذرى باشيم . ( البته مشكله‌اى در اين راه حل وجود دارد كه شايد فتأمل در پايان اين مباحث اشاره به آن باشد و آن اشكال دور است . از طرفى در متعلق نذر رجحان معتبر است و نذر فرع بر رجحان و متوقف برآن است و از طرفى در اين راه دوّم رجحان را از راه امر نذرى درست كرديد و فرع بر نذر است ، پس رجحان متوقف بر نذر و نذر متوقف بر رجحان است و هذا دور واضح جلىّ . )\r\nقوله : لا يقال : مستشكل مىگويد كه از طرفى امر به وفاى به نذر يقينا يك امر توصلى است و قصد قربت لازم ندارد . عمل منذور را به هر نيت و انگيزه‌اى انجام دهيم ، امتثال حاصل مىشود . ( آرى شرط ثواب آن است كه قصد امتثال امر هم بشود ؛ ولى شرط امتثال و صحت عمل نيست . ) از طرف ديگر احرام و روزه مزبور قطعا عبادت هستند و اگر صحيح باشند ، بايد در آنها قصد قربت شود و بدون آن ارزشى ندارند . آنگاه با راه حل دوّم رجحان احرام و صيام را اثبات كرديد و از راه امر نذرى حكم به رجحان كرديد ؛ ولى عباديت را از چه راهى ثابت مىكنيد ؟ امر نذرى كه توصلى بود و به درد اثبات عباديت نمىخورد ، اين‌ها هم كه عبادتند و بدون قربت صحيح نيستند ، پس عبادت بودن اين‌ها چگونه ثابت مىشود ؟\r\n\r\n\r\n","description":"","footnote":"\r\n( 1 ) - وسائل ، ج 8 ، ص 234 به بعد ، باب يازدهم از ابواب مواقيت .\r\n","page_name":" 266 ","page_number":274},
  {"content":"\r\n\r\nقوله : فانّه يقال : مرحوم آخوند در جواب مىفرمايد كه عباديت با امر نذرى نيامد تا اعتراض كنيد و بگوييد كه اين امر توصلى است . . . بلكه عباديت از اين ناحيه آمد كه دليل صحت اين دو عمل در فرض نذر كه حكم به صحت و انعقاد نذر مىكرد . اين دليل كاشف از اين است كه هم‌زمان با نذر يك عنوان عبادى راجح و مطلوب بر اين احرام و صيام منطبق مىشود كه ملازم با تعلق نذر است و جداشدنى نيست و عباديت در گرو انطباق آن عنوان است و ربطى به امر نذرى ندارد . ( حال اين عنوان عبادى راجح كدام است ؟ ما نمىدانيم و اسم‌گذارى مهم نيست . مرحوم آخوند در اوّل كتاب ، در باب تعيين موضوع علم اصول و در باب صحيح و اعم در تعيين قدر جامع بر مسلك صحيحى و نيز در باب اجتماع امر و نهى در باب عبادات مكروهه فرمودند كه اسم‌گذارى مهم نيست . نظير اين انطباق را در همان باب عبادات مكروهه به كرّات و مرّات ذكر كردند . )\r\nقوله : هذا : راه سوم : در دو راه قبلى قبول مىكرديم كه در متعلق نذر بايد رجحان باشد و به دنبال اين بوديم كه آيا اين رجحان ، ذاتى و پيش از تعلق نذر است ؟ ( راه اول ) يا با امر نذرى درست مىشود و عارضى است ؟ ( راه دوم ) ولى حالا مىگوييم كه اصلا لازم نيست در اين دو باب رجحانى باشد ؛ زيرا اخبارى كه مىگفت در متعلق نذر رجحان معتبر است ، عامّ هستند و هر نذرى را شامل مىشوند . قانون عامّ هم اين است كه : « ما من عامّ الا و قد خصّ » يعنى هر عامى قابل تخصيص است ، آنگاه چه مانعى دارد كه عامّ مزبور هم به باب احرام و صيام تخصيص خورده باشد و در اين‌ها رجحان لازم نباشد ؟ ( به‌عنوان اوّلى ، آرى به‌عنوان ثانوى و عارضى ، يعنى منذور گرديدن و وجوب وفا رجحانى هم پيدا مىكنند . ) پس بدون رجحان نيز نذر آن دو منعقد مىشود و دليل خاصّ بر استثناء آن دو داريم ( ولى باز با باب وضوى به گلاب قابل قياس نيستند ؛ زيرا در باب وضو اصلا دليلى بر صحّت نذر نرسيده بود تا حكم به استثناء و تخصيص يا راههاى ديگر شود . ) اگر بپرسيد كه تكليف عبادى بودن احرام و صيام چه مىشود ؟ در جواب مىگوييم كه عباديت از راه نحوهء تعلق نذر تأمين مىشود . بيان ذلك : بايد ديد شخص ناذر چگونه نذر كرده : آيا پيكره و ذات العمل را نذر كرده ، بدون قصد قربت يا احرام از وطن را با قصد قربت نذر كرده ؟ يقينا\r\n\r\n","description":"","footnote":"","page_name":" 267 ","page_number":275},
  {"content":"\r\n\r\nنذرش مقيّد است و احرام عبادى را نذر كرده و پيش از آمدن امر به وفاى به نذر ، در نيت ناذر و نحوهء تعلق نذر ، عباديت هست و دليل هم حكم به صحت اين نذر كرد ، و امر اوفوا بالنذور هم به عمل عبادى وارد مىشود كه عباديت از ناحيه امر نذرى نيامده ، بلكه از ناحيه نذر ناذر آمده ( نظير طهارات ثلاث كه عباديت آنها از ناحيه امر غيرى درست نمىشد تا كسى بگويد كه امر غيرى يك امر توصلى است و عبادت درست كن نيست ، بلكه از ناحيه يك امر استحبابى نفسى درست مىشد . ) .\r\nقوله : فانّه و ان : اگر شما بگوييد كه مكلف پيش از نذر اصلا قدرت بر انجام احرام و صيام عبادى ندارد و اين‌ها مقدور او نيستند و نذر بايد به امر مقدور باشد ، پس چگونه چنين چيزى را نذر مىكند ؟ در جواب خواهيم گفت كه آرى ، پيش از نذر مقدور نيست و هنگام نذر هم مقدور نيست ؛ ولى آن قدرتى كه عقلا شرطيت دارد ، قدرت بر منذور در ظرف نذر نيست ، بلكه قدرت برآن در زمان عمل و امتثال و پس از نذر است و على الفرض الآن اين عمل صحيح و مقدور است و به قصد قربت هم انجام مىدهد تا به نذرش وفا كند و اصولا اگر قصد قربت نكند ، عملش باطل مىشود . ( اين هم يك نحوه دور است ؛ زيرا قدرت در هنگام عمل متوقف بر نذر است و تا نذرى نباشد چنين قدرتى نيست و متقابلا نذر هم وابسته بر قدرت حين العمل است و گرنه نذر صحيح نيست ) . شايد كلمه « فتأمل جيدا » اشاره به دو اشكال دورى باشد كه يكى در پايان مطرح شد و يكى در ذيل راه دوّم ذكر شد .\r\nبنابراين راه دوّم و سوم مبتلا به اشكال است و راه اوّل متعين مىشود ؛ ولى در هر حال دو باب ، مؤيد كلام متوهّم نمىباشند .\r\n\r\nمطلب آخر\r\nقوله : بقى شىء : آخرين مطلب فصل پنجم و مبحث تمسّك به عامّ در شبهه مصداقيه ، آن است كه آنچه تا به حال عنوان شد اين بود كه اگر عامّى داشته باشيم ( مثلا اكرم العلماء ) و در خارج فردى از افراد به نام زيد ، يقينا از افراد عامّ باشد و موضوع محرز باشد ؛ ولى از نظر حكمى در حكم اين فرد شك كنيم ( چه منشأ شك ما احتمال تخصيص باشد و چه\r\n\r\n","description":"","footnote":"","page_name":" 268 ","page_number":276},
  {"content":"\r\n\r\nجهات ديگرى ، از قبيل اجمال خطاب باشد كه در وهم و ازاحه عنوان شد . ) كه آيا اكرام زيد هم واجب است يا نه ؟ از اصالة العموم يا اصالة عدم التخصيص استفاده و فرد مزبور را در حكم عام داخل مىكرديم ؛\r\nولى حالا سخن در عكس اين مطلب است ؛ يعنى عامّى داريم ( اكرم العلماء ) و در خارج فردى به نام زيد ، يقينا از حكم عام خارج است و به دليل خاصّ اكرامش واجب نيست ؛ ولى نمىدانيم كه آيا زيد از علماء است تا خروجش از تحت عام ، تخصيصى و حكمى باشد و عموم عامّ به اين مورد تخصيص خورده باشد يا از جهّال است تا خروج موضوعى و تخصصى داشته باشد و عموم عام به اين باب لطمه نخورده باشد ؟ آيا نسبت به چنين شكى مىتوانيم از اصالة العموم استفاده كنيم و بگوييم كه ان‌شاءالله عامّ تخصيص نخورده و بنا را بر عدم تخصيص بگذاريم و در نتيجه بگوييم كه پس خروج زيد تخصصى است و وى از علماء نيست ؟ يا جاى تمسّك به اين عامّ در چنين موردى نيست ؟ [ ممكن است بپرسيد كه ما يقين داريم كه زيد واجب الاكرام نيست ، ديگر چه نيازى به اصالة العموم داريم و اجراى اين اصل چه فايده‌اى دارد ؟ جوابش آن است كه نسبت به ساير آثار و احكام اثر دارد . اگر گفتيم زيد از علماء نيست ، نتيجه آن است كه ساير احكامى كه براى علماء وجود دارد ، براى زيد نيست و نيز كليه احكامى كه براى جهال ثابت مىشود ، براى زيد هم ثابت است . 
  ]\r\nمرحوم آخوند مىفرمايد : در جواز تمسّك به اصالة العموم بدين منظور اشكال داريم ؛ زيرا قدر متيقن از حجيّت اصالة العموم در موردى است كه صدق عنوان محرز است و يقينا زيد از افراد عامّ است ؛ ولى در حكم آن شك داريم . اينجا جاى اصل مزبور است كه با اجراى آن ، حكم فرد مزبور معلوم مىشود و محكوم به حكم عامّ مىگردد ؛ اما آنجا كه اصل عنوان محرز نيست ، تمسّك به عام اين منظور از نوع تمسّك به عامّ در شبهه مصداقيه خود عامّ است . ( و اين با مطلبى كه مرحوم آخوند در آخر شبهه مصداقيه فرمودند كه با كلمه بل فرمودند كه نه تنها فرد مشكوك ، محكوم به حكم خاصّ نيست ، بلكه موضوعا از خاصّ خارج و در عامّ داخل است و به جمله « لعن الله بنى امية قاطبة » تمسّك كردند ، فرق\r\n\r\n","description":"","footnote":"","page_name":" 269 ","page_number":277},
  {"content":"\r\n\r\nدارد ؛ زيرا در آنجا فرديّت فرد مشكوك براى عنوان عامّ محرز بود و شك در حكم بود ؛ ولى در اينجا اصل فرديت مشكوك است ) .\r\nقوله : و المثبت : اگر بگوييد كه اصول لفظيهء عقلائيه از امارات هستند و امارات مثبتاتش هم حجّت است ؛ يعنى جميع لوازم و ملزومات و ملازمات عقلى و عادى و شرعى و عرفى بر آنها مترتّب مىشود و مثل اصول عمليه نيستند كه ضعيف باشند و تنها اثر شرعى بر آنها مترتّب شود ، آنگاه چه مانعى دارد كه اصالة العموم جارى كرده و نتيجه بگيريم كه پس زيد از افراد عالم نيست و موضوعا خارج است و اصل مزبور كاشف از اين باشد ؟\r\nمرحوم آخوند مىفرمايد كه آرى اصول لفظيه مثبتاتش هم حجّت است ؛ ولى به مقدارى كه دليل اعتبار و حجيّت اين اصول مساعدت كند و دليل حجيت ، سيره و بناى عملى عقلاء عالم است . چنين بنايى از عقلاى عالم محرز و معلوم نيست و قدر متيقن عكس اين فرض است كه شك در حكم اين فرد داشته باشيم . پس از احراز موضوع نه در ما نحن فيه كه شك در فرديت داريم پس از احراز عدم حكم . و سيره عقلاء بايد احراز شود و مقطوع باشد و همين‌كه شك كرديم ديگر سيره‌اى نيست تا قابل تمسك باشد . پس تمسّك به اصالة العموم به منظور احراز اين امر كه فلان فرد ، يعنى زيد مثلا از افراد و مصاديق عامّ نيست ، اشكال دارد .\r\n\r\n","description":"","footnote":"","page_name":" 270 ","page_number":278},
  {"content":"\r\n\r\n\r\nفصل ششم تمسك به عامّ پيش از فحص از مخصّص\r\nيكى از بحثهاى باب عامّ خاصّ درباره اين است : به مجرّد اينكه در كتاب يا سنت يا سخنان عرف و اهل محاوره با خطاب عامّى برخورد كرديم ، آيا حق داريم اصالة العموم جارى كرده و به عموم عام تمسّك كنيم و به گردن مولى و متكلم بگذاريم كه مراد واقعى آنها همين عموم است ؟ يا اينكه ابتدا به ساكن مجاز نيستيم به عموم عامّ عمل كنيم ، بلكه نخست بايد فحص و جستجو كنيم آنگاه اگر دليل خاصى پيدا كرديم ، آن را مخصص دليل عامّ قرار دهيم و اگر از يافتن مخصص نااميد شديم ، آن‌وقت مجازيم كه به عموم عامّ عمل كنيم ؟ مسئله مورد نزاع و اختلاف است .\r\nبرخى تمسّك به عامّ را مطلقا تجويز كرده‌اند و فحص و يأس را شرط ندانسته‌اند ؛ ولى نوع فقهاء و اصوليون آن را شرط مىدانند و قبل از فحص و يأس تمسّك به عامّ را جايز نمىدانند . برخى از دانشمندان ( غزالى و آمدى ) « 1 » ادعاى نفى خلاف كرده و گفته‌اند كه خلافى نيست در عدم جواز تمسّك به عامّ پيش از فحص از مخصص . برخى از بزرگان ( علامه در نهايه ) « 2 » ادعاى اجماع كرده‌اند و گفته‌اند كه بالاجمال چنين چيزى جايز نيست .\r\nمرحوم آخوند براى تعيين محل نزاع به پنج مطلب اشاره مىكنند كه جاى اصلى اين مطالب در باب حجيّت ظواهر است ؛ ولى در اينجا به صورت مبانى بحث ذكر مىشوند .\r\n1 - آيا اصالة العموم حجّت و معتبر است يا خير ؟ ظاهرا كسى در اصل حجيّت اصالة\r\n\r\n\r\n","description":"","footnote":"\r\n( 1 ) - شيخ اعظم ( ره ) در مطارح الانظار ، ص 197 به آن دو نسبت داده است .\r\n( 2 ) - آدرس قبلى .\r\n","page_name":" 271 ","page_number":279},
  {"content":"\r\n\r\nالعموم به عنوان يك اصل عقلانى مخالفتى ندارد . همگان بر حجيّت آن اتفاق‌نظر دارند .\r\nمستند آن سيره قطعى عقلاء است .\r\n2 - آيا اصل مزبور از ظنون خاصه است ؛ يعنى دليل خاصّ بر حجيّت آن قائم شده ( بناء عقلاء ) يا از باب ظنّ مطلق و به حكم دليل عامّ انسداد حجت مىشود ؟ مشهور آن را از ظنون خاصّه دانسته‌اند ؛ زيرا باب علمى را مفتوح مىدانند ؛ ولى محقق قمى و ديگران از ظنون مطلقه دانسته‌اند .\r\n3 - آيا اصل مزبور به مناط افاده ظن شخصى حجّت است يا به مناط ظن نوعى ؟ ظن شخصى آن است كه براى شخص مجتهد ، بالفعل ظن به مراد پيدا شود . ظن نوعى آن است كه اين اصل شأنيت افاده ظن را دارد و براى نوع مجتهدين افاده ظن مىكند و لو براى شخص فلان‌كس به دلايلى مفيد ظن نباشد ؛ چون مسبوق به شبهه است . باز مشهور حجيّت ظواهر را به افاده ظن نوعى منوط كرده‌اند ؛ ولى بعضىها ، مثل فاضل تونى ، صاحب وافيه ، ظن شخصى را ملاك قرار داده‌اند .\r\n4 - آيا ظواهر خطاب فقط براى مشافهين و مقصودين بالافهام حجت است ؟ يا عموميت دارد و براى غير مشافهين و غير مقصودين بالافهام نيز حجت است ؟ ميرزاى قمى طرفدار احتمال اول شده ؛ ولى مشهور طرفدار وجه ثانى هستند .\r\n5 - گاهى علم تفصيلى به وجود دليل خاصّ و تخصيص عامّ يا آن ، داريم و گاهى علم اجمالى داريم كه اجمالا در ميان عمومات مثلا 20 % مبتلا به تخصيص شده‌اند . عام مورد نظر هم از اطراف علم اجمالى است و گاهى مجرد شك و احتمال بدوى است كه شايد عام تخصيص خورده باشد و گرنه يقينى در كار نيست . مرحوم آخوند مىفرمايد كه بحث ما در اينكه آيا اصالة العموم مطلقا حجّت است يا پس از فحص و يأس ( از مخصص و يأس از ظفر و آگهى برآن ) متبع است ؟ پس از مفروغ عنه گرفتن چند مطلب است :\r\nالف ) پس از فراغ از اصل حجيّت آن\r\nب ) پس از فراغ از ظن خاصّ بودن آن\r\nج ) پس از فراغ از اعتبار آن به مناط ظن نوعى\r\n\r\n","description":"","footnote":"","page_name":" 272 ","page_number":280},
  {"content":"\r\n\r\nد ) پس از فراغ از حجيّت ظواهر براى عموم مقصودين و غير مقصودين بالافهام\r\nه ) پس از فراغ از نبود علم تفصيلى و علم اجمالى و مجرّد احتمال تخصيص است .\r\nآنگاه با مفروض گرفتن اين مطالب در اينجا بحث مىكنيم كه آيا اصالة العموم مطلقا حجّت است يا پس از فحص و يأس معتبر است ؟ آنگاه با اين محاسبه خيلى از دليلهايى كه ديگران براى اعتبار فحص و يأس و عدم جواز تمسّك به عامّ قبل از فحص آورده‌اند ، باطل و بىاعتبار خواهد بود . ( مثلا عده‌اى گفته‌اند كه تا فحص و يأس نباشد ، ظن شخصى به ظاهر كلام پيدا نمىشود ؛ ولى ديديم كه اصلا ظن شخصى ملاك نيست تا به اين دليل فحص لازم باشد . يا مثلا عده‌اى مثل شيخ اعظم گفته‌اند كه علم اجمالى كبير به وجود تخصيص موجب شده تا فحص لازم باشد ، ولى ديديم كه فرض علم اجمالى هم از بحث خارج است و بحث در مورد مجرّد احتمال است . يا مثلا آنها كه ظن مطلق را حجّت دانسته‌اند مىگويند كه قدر متيقن از اعتبار ظن مطلق به حكم عقل عبارت است از ظن حاصله بعد از فحص و يأس ؛ ولى ديديم كه حجيّت ظواهر از باب ظن خاص و به سيره عقلاست نه از باب ظن مطلق . )\r\nقوله : فالتحقيق : حال كه محل نزاع روشن شد ، مختار مرحوم آخوند در مسئله ، تفصيل است . ايشان عمومات را دو دسته مىكنند :\r\n1 - عموماتى كه در معرض تخصيص مىباشند ، يعنى وضعيت آنها به گونه‌اى است كه هر لحظه ممكن است تبصره و تخصيصى از راه برسد و موجب تخصيص آنها شود . ( مثل افرادى كه در معرض ابتلاء به فلان بيمارى مىباشند ؛ يعنى هر لحظه ممكن است كه به آن بيمارى مبتلا شوند . ) اين‌ها عبارت‌اند از عموماتى كه در مقام تقنين و قانون‌گذارى و بيان قواعد عامّه هستند كه روش قانون‌گذارى در مجالس دنيا بدين منوال است كه ابتداء اصول و كلياتى را به صورت قانون تصويب مىكنند و سپس تبصره‌ها و مواردى را برآن مىافزايند .\r\nو عمومات كتاب و سنت از اين قسم مىباشد . ما از مذاق شارع مقدس ؛ يعنى خداوند و رسول خدا صلّى اللّه عليه و آله و نيز از مذاق حافظان واقعى شريعت يعنى امامان عليهم السّلام اين را فهميده و بدست آورده‌ايم كه ابتدا كليات و عمومات و مطلقاتى را بيان مىكنند و سپس جزئيات و\r\n\r\n","description":"","footnote":"","page_name":" 273 ","page_number":281},
  {"content":"\r\n\r\nخصوصيات را تدريجا و به مرور زمان بيان مىكنند و مصلحت تدرّج احكام از مصالح مهمى است كه اساس احكام دين برآن استوار است ، و تمام مراد را يك جا و از اوّل بيان نمىكنند .\r\nحكم اين دسته : در اين دسته از عمومات عمل به عامّ و تمسّك به آن پيش از فحص از مخصص و يأس از آن ، جايز نيست ؛ زيرا عمده دليل اصالة العموم ( و نيز اصالة الاطلاق و اصالة الظهور و . . . ) بناء و سيره قطعى عقلاء عالم است و نسبت به عمومات مزبور يقين داريم كه سيره عقلاء بر عدم تمسّك به عامّ قبل از فحص مستقر شده است و برفرض يقين به عدم نداشته باشيم ؛ ولى يقين به وجود هم نداريم و دست‌كم شك در چنين سيره‌اى داريم . بهترين شاهد چنين شكى ، همان ادعاى نفى خلاف و بلكه ادعاى اجماع بود كه در صدر اين فصل ذكر شد كه مجمعين خود از عقلاء بودند و مع‌ذلك به اتفاق كلمه حكم به عدم جواز عمل كرده بودند و اگر چنين سيره‌اى متحقق بود ، هرگز آن ادعاى اجماع بر خلاف نبود . پس حد اقل شك در ثبوت سيره داريم و همين شك كافر است در حكم به عدم جواز ( زيرا سيره عقلاء بايد مقطوع باشد و گرنه ارزشى ندارد . )\r\n2 - عموماتى كه در معرض تخصيص نيستند ، مثل بيشتر عموماتى كه در لسان عرف عامّ و اهل محاوره در گفتگوهايشان واقع مىشود ( مثلا مىگويد كه همهء طلبه‌هاى مدرسه نماز شب مىخوانند ، همهء اساس البيت را از منزل خارج كردم و . . . ) در اين‌گونه از عمومات ، از آنجا كه معمولا همين ظاهر كلام مراد است و تخصيص و تبصره‌اى در كار نيست لذا به عموم عام عمل مىشود و نيازى به تفحص و جستجو كردن مخصص نيست ( ولى اين دسته از موضوع بحث اصولى خارج است . )\r\nقوله : و قد ظهر : درباره فحص كردن از مخصص دو مقام وجود دارد :\r\n1 - اصل لزوم فحص : نوعا فحص را شرط كرده‌اند و تمسّك به عام را قبل از فحص از مخصص منع كرده‌اند\r\n2 - مقدار فحص : پس از مسلّم شدن اصل لزوم فحص ، اين بحث مطرح مىشود كه مقدار فحص چه اندازه باشد ؟ مرحوم آخوند مىفرمايد كه براساس مبانى مختلف ، مقدار\r\n\r\n","description":"","footnote":"","page_name":" 274 ","page_number":282},
  {"content":"\r\n\r\nفحص هم مختلف و متفاوت است .\r\nبر مسلك خود مرحوم آخوند ، بايد به مقدارى فحص كنيم كه آن عامّ مورد نظر از معرضيت تخصيص خارج شود و مطمئن شويم كه اين عام مخصصى ندارد . ( مثلا در كتب حديث از قبيل وسائل الشيعة و غيره آن‌هم در ابوابى كه مظان وجود مخصص براى فلان عامّ است ؛ بگرديم و اگر مخصصى نيافتيم از اصالة العموم استفاده كنيم ) .\r\nبر مسلك فاضل تونى و شيخ بهائى و ديگران « 1 » بايد به اندازه‌اى فحص كنيم كه ظن شخصى به عدم مخصص پيدا كنيم .\r\nبر مبناى ميرزاى قمى « 2 » بايد به‌قدرى فحص كنيم ظن مطلق به عدم پيدا كنيم ؛ چون قدر متيقن از ظن مطلق كه به حكم عقل حجّت است همين ظن حاصله بعد از فحص است .\r\nبر مبناى شيخ اعظم « 3 » بايد به قدرى فحص كنيم كه عام مورد نظر از اطراف علم اجمالى بودن خارج شود و مجرّد احتمال تخصيص داشته باشد . پس يك ضابطهء كلى ندارد و بر مبانى مختلف فرق مىكند .\r\nقوله : ثمّ انّ : مطالبى كه تا به حال ذكر شد ( و گفتيم كه در مورد عموماتى كه در معرض تخصيص قرار دارند ، فحص از مخصص لازم است . ) درباره مخصص منفصل بود ؛ يعنى اگر احتمال داديم كه دليل خاصى در خطاب ديگرى وارد شده ، بايد بگرديم و آن را پيدا كنيم و يا از يافتن آن نااميد شويم و قبل از آن حق نداريم از عموم عامّ استفاده كنيم ولى در مورد احتمال مخصص متصل فحص لازم نيست ؛ يعنى اگر احتمال داديم كه شايد مولى چسبيده به عامّ مخصص ذكر كرده . ( مثلا فرموده كه اكرم العلماء العدول يا الا الفاسقين و . . . ) در اينجا فحص لازم نيست و به ظاهر خطاب عامّ عمل مىشود و به اين احتمال كه شايد الّا زيدا گفت ولى ما نشنيديم ، اعتنا نمىشود . اگر بعدا مولى به ما اعتراض كند ، ما عذر و بهانه قابل قبولى داريم كه نشنيديم .\r\n\r\n\r\n","description":"","footnote":"\r\n( 1 ) - الوافية ، ص 129 .\r\n( 2 ) - قوانين الاصول ، ج 1 ، ص 279 .\r\n( 3 ) - مطارح الانظار ، ص 202 .\r\n","page_name":" 275 ","page_number":283},
  {"content":"\r\n\r\nنظير احتمال قرينه در معناى مجازى كه اگر فرمود : « رأيت اسدا يا جئنى باسد » و ما احتمال داديم كه به دنبال اسد كلمه يرمى يا رامى را آورده و منظورش رجل شجاع بوده ، به اتفاق كلمه به اين احتمال اعتنا نمىشود و بنا را بر اراده معناى حقيقى مىگذاريم و مىگوييم كه منظور متكلم ، حيوان مفترس است و اگر مولى اعتراض كرد ، مىگوييم كه ما كلمه رامى را نشنيديم و اگر شما منظورتان رجل شجاع بود ، بايد به گونه‌اى بيان مىكرديد كه ما نيز مرادتان را بفهميم . پس فحص از دليل خاصى در فرض احتمال وجود مخصص منفصل است ؛ و گرنه در مورد احتمال مخصص متصل فحص از آن و پرسش از مولى و ديگران لازم نيست .\r\nقوله : ايقاظ : اصول دو دسته مىباشند :\r\n1 - اصول لفظيه عقلائيه كه عقلاء عالم آنها را در الفاظ و خطابات خود اجراء مىكنند و البته لفظى و قولى در ميان نيست ، بلكه بناء و سيره عملى عقلاء است كه از آن تعبير به اصول عقلايى مىشود ، مثل اصالة العموم ، اصالة الاطلاق ، اصالة الحقيقة و در يك كلام اصالة الظهور .\r\n2 - اصول عمليه كه مكلف از اين اصول در مقام عمل آن‌هم وقتى كه دستش از دليل اجتهادى كوتاه مىشود ، استفاده مىكند و صرفا براى خروج مكلف از حيرت در مقام عمل ، كاربرد دارند ، مثل اصل برائت ، احتياط ، تخيير ، استصحاب و . . .\r\nحال اين دو دسته اصول در يك جهت مشترك‌اند و آن اينكه شرط اجراء هر دو نوع از اصول فحص و يأس است ؛ يعنى اوّل بايد از وجود دليل بر خلاف ظاهر فحص كنيم و پس از يأس و نوميدى از ظفر به قرينه بر خلاف ظاهر ، از اصالة الظهور استفاده كنيم ، چه اينكه اوّل بايد از وجود دليل اجتهادى فحص كنيم و اگر از يافتن آن نااميد شديم از اصل عملى استفاده كنيم . ولى در يك جهت هم با يكديگر اختلاف دارند و از هم جدا مىشوند و آن اينكه :\r\nدر باب اصول لفظيه عقلائيه مقتضى موجود است ؛ يعنى عامّ ( مثلا ) ظهور در عموم دارد و هر ظاهرى هم حجّت است پس مقتضى موجود است . اگر به دنبال دليل خاصّ\r\n\r\n","description":"","footnote":"","page_name":" 276 ","page_number":284},
  {"content":"\r\n\r\nمىگرديم ، در حقيقت فحص از وجود مانع و مزاحم اقوى و حجّت قوىتر است كه جلو حجيّت عامّ و تأثير مقتضى را بگيرد . اگر نيافتيم ، آن مقتضى تأثير خود را گذاشته و به عموم عامّ كه حجّت بلامزاحم است عمل مىشود .\r\nاما در باب اصول عمليّه : اصول عمليّه‌اى كه در شبهات موضوعيه ( شك در حكم جزيى موضوع خاص ) جارى مىشوند ، مشروط به فحص و يأس نيستند و بدون فحص نيز مىتوانيم در فلان مايع مشكوك الحلية از اصالة الاباحة و الحليه استفاده كنيم . اصول عمليه‌اى كه در شبهات حكميه ( شك در حكم كلى الهى مثل شرب توتون و . . . ) جارى مىشوند ،\r\nباز اصل احتياط مشروط به فحص و يأس نيست و در ابتدا نيز مىتوانيم از اين اصل استفاده كنيم ، چه در توصليات و چه در تعبديّات ، مگر بر مسلك كسانى كه قصد تميز را در عبادات معتبر مىدانند كه در اين صورت فحص لازم است ؛ ولى على التحقيق در عبادات فقط قصد قربت معتبر است و چيز ديگر معتبر نيست .\r\nانما الكلام در سه اصل ديگر ( برائت ، تخيير ، استصحاب ، ) است . اين‌ها نيز دو دسته مىشوند :\r\n1 - اصول عمليه عقليه كه به حكم عقل جارى مىشوند و آنها عبارتند از برائت عقلى كه موضوعش عدم البيان است كه در فلان مورد بيانى نرسيده و عقاب بدون بيان قبيح است و از مولاى حكيم صادر نمىشود . پس مكلف آزاد است . و اصل تخيير كه موضوعش دوران بين محذورين با فقدان مرجح است در اين دسته از اصول ، اگر شك كرديم كه مثلا استعمال دخانيات در اسلام حلال است يا حرام ، حق نداريم ابتدا به ساكن اصل برائت جارى كنيم ، بلكه فحص لازم است و پس از يأس از دليل اجتهادى ، نوبت به اين اصل مىرسد ؛ ولى اين فحص از دليل اجتهادى و يأس از آن ، فحص از وجود و عدم مانع پس از احراز مقتضى نيست ، بلكه فحص از اصل مقتضى است . تا فحص و يأس نباشد ، اصل برائت موضوعيّت ندارد ؛ زيرا موضوعش عدم البيان است . در اينجا عقل مىگويد كه عقاب بدون بيان قبيح است و تا فحص نكنيم ، نمىتوانيم بگوييم كه بيان و تكليفى نيست ، ما آزاديم و مؤاخذه\r\n\r\n","description":"","footnote":"","page_name":" 277 ","page_number":285},
  {"content":"\r\n\r\nنداريم . خير ، شايد باشد شما اگر فحص نكرديد و به واقعيت نرسيديد مؤاخذه و عقابتان بىجا نيست . پس فحص و يأس براى احراز عدم البيان است و نيز در اصل تخيير اگر چيزى امرش ميان وجوب و حرمت داير شد ، از اوّل نمىتوان گفت كه الاصل التخيير ؛ زيرا موضوع اين اصل صورت عدم رجحان است و تا فحص و يأس حاصل نشود ، اين موضوع محرز نمىشود . تا نوبت به اجراء آن اصل برسد . لذا براى احراز موضوع و مقتضى فحص لازم است .\r\n2 - اصول عمليه شرعيه كه به حكم نقل و شارع جارى مىشود ، مثل برائت شرعى كه به حكم رفع ما لا يعلمون و مانند آن جارى مىشود و مثل استصحاب كه به حكم لا تنقض اليقين بالشك جارى مىشود . ادله اين دسته از اصول عمليه اطلاق دارند و صورت فحص و يأس و غير اين صورت را شامل مىشوند . حديث رفع يا دليل استصحاب مقيّد به فرض فحص نيست و صحبت از فحص و يأس ندارند و قبل الفحص را هم شامل مىباشند ؛ ولى خوشبختانه اجماع به هر دو قسم آن ( محصل و منقول ) اين اطلاقها را مقيد مىسازد ؛ زيرا اجماعى است كه قبل از فحص و يأس از دليل اجتهادى ، نوبت به اين اصول نمىرسد .\r\nقوله : فافهم : شايد اشاره باشد به اينكه بنابراين در مورد اصول عمليه شرعيه نيز مقتضى موجود است ( اطلاق ادله ) و فحص ما از اصل وجود مقتضى نيست ؛ بلكه از وجود مانع است . از اين جهت با اصول لفظيهء عقلانيه فرقى ندارند و تنها اصول عمليه عقليه با اين دو متفاوت بود كه ذكر شد .\r\n\r\n","description":"","footnote":"","page_name":" 278 ","page_number":286},
  {"content":"\r\n\r\n\r\nفصل هفتم خطابات شفاهى\r\nخطاباتى كه در قرآن كريم وارد شده از زاويه‌اى به دو بخش تقسيم مىشوند :\r\n1 - خطابات غير شفاهى : يعنى خطاباتى كه مقرون به ادوات خطاب نيست و خود خطاب هم به فرد يا گروه خاصى متوجه نيست ، بلكه عامّ است و با تاريخ و همه انسانها تا دامنه قيامت سخن مىگويد ، مثل اين آيات :  « وَ لِلَّهِ عَلَى النَّاسِ حِجُّ الْبَيْتِ مَنِ اسْتَطاعَ إِلَيْهِ سَبِيلًا  « 1 »  إِنَّ الصَّلاةَ كانَتْ عَلَى الْمُؤْمِنِينَ كِتاباً مَوْقُوتاً  « 2 »  أَحَلَّ اللَّهُ الْبَيْعَ  « 3 »  حَرَّمَ الرِّبا  « 4 » و . . .\r\nاين‌گونه خطابات اختصاص به حاضرين مجلس خطاب و يا موجودين در عصر خطاب ندارد ، بلكه حاضر ، غايب ، موجود و معدوم همه را شامل است و به اصطلاح منطق به صورت قضاياى حقيقيه هستند كه موضوعشان اعم از افراد محققة لوجود و مقدرة الوجود است ؛ يعنى هر انسانى در هر زمانى يافت شود و متّصف به صفت استطاعت شود ، حج بر او واجب است و لو هزاران سال ديگر اين موضوع كلى مصداق پيدا كند يا هر معامله‌اى در هر زمانى يافت شود و موصوف به معامله ربوى باشد ، حرام و باطل است .\r\n2 - خطابات شفاهى : يعنى خطاباتى كه مقرون به ادوات خطاب هستند ، از قبيل : يا ايها الناس يا ايها المؤمنون ، يا اهل الكتاب ، يا ايها الكافرون ، . . . يا برخى ضماير متصله و منفصله مثل : افعل كذا ، اياك اعنى ، انتم الفقراء و . . . آيا اين‌گونه خطابات اختصاص به موجودين عصر خطاب و حاضرين در جلسه خطاب ( كسانى كه پاى منبر رسول خدا صلّى اللّه عليه و آله بودند و\r\n\r\n\r\n","description":"","footnote":"\r\n( 1 ) - سوره آل عمران ، آيه 97 .\r\n( 2 ) - سوره نساء ، آيه 103 .\r\n( 3 ) - سورهء بقره ، آيه 275 .\r\n( 4 ) - سورهء بقره ، آيه 275 .\r\n","page_name":" 279 ","page_number":287},
  {"content":"\r\n\r\nمستقيما اين آيات را از دو لبان رسول خدا صلّى اللّه عليه و آله مىشنيدند . ) دارد و افرادى را كه در آن عصر موجود بودند ؛ ولى در آن مجلس حضور نداشتند و غايب بودند ، شامل نيست و به طريق اولى معدومين و آيندگان را شامل نيست ؟ يا اين خطابات نيز همانند خطابهاى غير مشافهى تعميم داشته و همه انسانهاى واجد شرايط را تا دامنهء قيامت شامل است و مخصوص حاضرين نيست . غايبين و بلكه معدومين را نيز شامل است ؟\r\nدر مسئله اختلاف است و مرحوم شيخ در تقريرات تا پنج نظريه ذكر كرده‌اند « 1 » ولى مرحوم آخوند مىفرمايد كه قبل از هر مطلبى به جا است محل نزاع را مشخص كنيم و از آنجا كه كلمات بزرگان در تحرير محل نزاع در اين باب ، متفاوت است . لازم است كه محل نزاع به خوبى تنقيح شود تا بتوانيم در مسئله به درستى نظر بدهيم . درباره تعيين محل بحث ، دو مقام از بحث منعقد مىكنند :\r\nالف ) مقام ثبوت يا احتمالات :\r\nاحتمالاتى كه در بيان محل نزاع وجود دارد سه احتمال است :\r\n1 - نزاع يك نزاع كلى و صددرصد عقلى باشد و كارى به خطاب و مخاطبه نداشته باشد . در اين صورت ، تكليف ( مطلقا يعنى ، چه مستفاد از خطاب و دليل لفظى باشد و چه مستفاد از اجماع و حكم عقل يا دليل لبّى باشد . ) و بايدها و نبايدها در حق موجودين و واجدين شرايط ( چه حاضرين در جلسه و چه غايبين ) عقلا صحيح و ممكن است و هيچ تالى فاسدى ندارد ؛ ولى آيا در حق معدومين و آيندگان هم معقول و ممكن است ؟ يعنى كسانى كه هزار سال ديگر يافت خواهند شد ، شارع مقدس الآن در حق آنها افعل و لا تفعل ، بايد و نبايد داشته باشد . آيا چنين چيزى صحيح است ؟\r\n2 - باز هم نزاع صددرصد عقلى باشد ؛ ولى در محدوده خطاب و مخاطبه [ خطاب حقيقى عبارت است از « القاء الكلام نحو الغير بحيث يسمعه و يفهم معناه فى نظر المخاطب » يعنى گوينده و خطاب‌كننده سخنى را به ديگرى القاء و بيان كند و تير كلام را از كمان دهان به سمت او پرتاب كند . به‌گونه‌اى كه به هدف بخورد ؛ يعنى مخاطب آن را\r\n\r\n\r\n","description":"","footnote":"\r\n( 1 ) - مطارح الانظار ، ص 203 .\r\n","page_name":" 280 ","page_number":288},
  {"content":"\r\n\r\nبشنود و معناى آن را درك كند . طبعا چنين خطابى بدون مخاطب مستقيم معقول نيست . 
  ] حال مخاطبه و خطاب حقيقى به معناى مذكور با فرد يا افرادى كه در مجلس خطابه حضور دارند و به سخنان گوينده التفات دارند صحيح و معقول است . ضمنا فرق ندارد كه اين خطاب و مخاطبه به وسيله الفاظى باشد كه براى خطاب و مخاطبه وضع شده‌اند .\r\n[ مثل ادوات نداء و برخى از ضماير متصله و منفصله 
  ] يا با الفاظ و كلماتى باشد كه موضوع براى خطاب نيستند ؛ ولى گوينده روى سخنش با فرد و گروه خاصّ است ، مثلا وقتى رو به زيد كرده و مىگويد كه حاجى از سفر آمده يا همسايه از دنيا رفت و . . . منظورش افهام زيد است .\r\nاما آيا مخاطبه حقيقى به معناى مزبور با افراد غير ملتفت و غافل‌ها نيز صحيح و ممكن است ؟ بالاتر از اين ، آيا با افراد غايب از مجلس تخاطب معقول است ؟ آيا با معدومين و آيندگان نيز صحيح است يا مخصوص حاضرين و ملتفين است و گروههاى ديگر را شامل نيست ؟ [ نسبت ميان احتمال اوّل و دوّم از نسب اربع ، عموم و خصوص من وجه است . در احتمال اوّل روى امكان و صحت تكليف تكيه شده قطع نظر از اينكه تكليف مورد نظر ، مفاد خطاب و دليل لفظى باشد يا مفاد دليل لبى باشد ، خطابى باشد يا نه . در احتمال دوّم روى صحت و امكان مخاطبه با معدوم و غايب تكيه شده ، قطع نظر از اينكه مفاد خطاب يك امر تكليفى باشد و يا صرفا اخبار از يك واقعيت باشد . 
  ]\r\n3 - طبق اين احتمال ، نزاع صددرصد لفظى است و به ظهور خطاب مربوط مىشود و آن اينكه در خطابات شفاهى دو چيز وجود دارد :\r\n1 - ادات خطاب كه حروف نداء و مانند آن باشد .\r\n2 - مدخول اين ادوات كه الناس ، المؤمنون ، و . . . باشد و ادوات ، ظهور در خطاب حقيقى دارند و خطاب حقيقى فقط با موجود حاضر ملتفت ممكن است و قرينه بر اختصاص مىباشند . مدخولها ظهور در عموم دارند و موضوع قضيه حقيقيه هستند .\r\n( الناس يعنى كل ما وجد فى الخارج و اتّصف بانّه انسان . . . ) حال آيا اين الناس و المؤمنون و . . . ظهورشان در عموم و شمول محفوظ است و حاضرين و غايبين ، موجودين و معدومين\r\n\r\n","description":"","footnote":"","page_name":" 281 ","page_number":289},
  {"content":"\r\n\r\nرا تا دامنه قيامت شامل مىباشند يا به قرينه ادوات خطاب كه بر سر آنها داخل شده و دال بر خطاب حقيقى است ، اين‌ها نيز اختصاص به موجودين حاضرين ملتفتين پيدا مىكنند و غايب‌ها و آيندگان را شامل نمىشوند ؟\r\nب ) مقام اثبات :\r\nنتيجه هريك از سه احتمال مذكور را از حيث عموم و خصوص بيان مىكنيم :\r\nاحتمال اول : تكليف يا حكم شرعى نزد مشهور دو مرتبه دارد :\r\n1 - مرتبه انشاء و جعل : مرحله‌اى كه شارع مقدس اصل حكم را تشريع مىكند و قانون‌گذارى مىشود ؛ ولى فعلا سخن از اجرا و عمل و پياده شدن آن مطرح نيست .\r\n2 - مرتبه فعليّت و بعث و زجر فعلى : مرتبه‌اى كه بايد به قانون مذكور عمل شود و ترتيب اثر داده شود اگر امر كرده ، بايد عملا امتثال و اتيان شود . و اگر نهى كرده ، بايد در مقام عمل از آن اجتناب شود و گرنه مؤاخذه و بازخواست دارد .\r\nحال تكليف فعلى و طلب حقيقى و بعث و زجر فعلى مخصوص موجودين واجد الشرائط است . ( خواه در جلسه خطاب حاضر باشند و خواه بعدا به آنها ابلاغ شود ) زيرا طلب حقيقى يعنى تحريك و مجبور كردن مكلف به عمل يا زجر و بازداشتن او از كار و تا مكلفى نباشد ، چنين طلب و بعث و زجرى معقول نيست . ( به عبارت ديگر تكليف فعلى هميشه به نحو قضيه خارجيه است ؛ يعنى افراد موضوعش در خارج بالفعل موجود مىباشند و حكم براى اين افراد ثابت است ، مثل : كل من فى العسكر قتل ، كلّ ما فى الصندوق نهب و . . . ) بنابراين حكم فعلى عموميّت نداشته و آيندگان و حتى موجودين فاقد شرايط را هم شامل نيست ؛\r\nولى تكليف انشايى و حكم انشايى خفيف المئونه است و نيازى نيست كه هر روز و هر زمان انشاء جديدى صورت پذيرد و تصويب جديدى و وحى و الهام جديدى پيش آيد و هركس مستطيع و متمكن مىشود ، در حق او يك وجوب حج يا زكاتى تشريع شود و بلكه از مولاى حكيم چنين چيزى ممكن نيست ؛ زيرا همه افراد در هر عصر و نسل كه قابليت وحى و الهام را ندارند . شريعت هم كه كامل شده و بنابراين نيست كه هر عصر و نسلى و\r\n\r\n","description":"","footnote":"","page_name":" 282 ","page_number":290},
  {"content":"\r\n\r\nنسلى شرع تازه‌اى داشته باشند . همچنين بنا نيست كه پيامبر عمر طولانى كند و براى همه اعصار و قرون اين تكليف را برساند . در ميان عرف و عقلاء هم نسبت به قوانين عرفى مطلب از اين قرار است كه قانون اساسى مملكتى تصويب مىشود . قانون‌گذاران قانونى را تصويب مىكنند و براى هميشه يا دهها سال بدان عمل مىشود .\r\nويژگى حكم انشايى و قانونى آن است كه به نحو قضيه حقيقيه است و همه افراد موجود و معدوم را تا دامنه قيامت شامل است . اصولا جاعل و قانون‌گذار ، فرض وجود آنها را كرده و براى آنها قانون جعل مىكند ، آنگاه نسبت به كسانى كه هم‌اكنون و در زمان جعل و تشريع ، موجود و داراى شرايط و فاقد موانع هستند ، آن حكم انشايى به مرتبه فعليت رسيده و بعث و زجر مىطلبد ؛ ولى نسبت به معدومين و آيندگان در مرحله شأنيت و انشاء باقى مىماند تا زمانى كه آنها موجود و واجد شرايط و فاقد موانع گردند كه در ظرف خودش در حق آنها نيز فعلى مىشود . بنابراين تكليف انشايى اختصاص به موجودين ندارد و در حق معدومين نيز كاملا ممكن است .\r\n( خوشبختانه خطابات كتاب و سنت از اين قسم است ، لذا همان تكاليف كه مسلمين صدر اوّل داشتند ما نيز داريم ؛ ولى در حق آنها قانون تحريم خمر ، وجوب نماز ، و . . . در عصر خودشان به درجه فعليت رسيده و در حق ما آن قوانين در عصر خودمان به درجه فعليت مىرسد . ) .\r\nقوله : نظيره : مرحوم آخوند براى مطلب مذكور نظيرى مىآورند . انشاء دو قسم است :\r\n1 - انشاء طلبى كه مشتمل بر طلب است و آن همين امرها و نهىها است كه بر ايجاد طلب دلالت دارند .\r\n2 - انشاء غير طلبى كه كليه عقود و ايقاعات را دربر مىگيرد و بيع مثلا انشاء تمليك است . نكاح انشاء زوجيت است و . . . نه انشاء طلب تا حال بحث ما در انشاءهاى طلبى بود ؛ ولى حالا مىفرمايد كه انشاء طلبى مثل انشاء غير طلبى است .\r\nبيان مطلب : يكى از انشاءهاى غير طلبى ، انشاء تمليك در باب وقف است كه شخصى منزلى را بر اولادش نسل‌اندرنسل وقف مىكند . در اينجا به نفس انشاء تمليك از سوى\r\n\r\n","description":"","footnote":"","page_name":" 283 ","page_number":291},
  {"content":"\r\n\r\nواقف ، همه بطون مالك عين موقوفه مىشود . ( چه بطن موجود و چه بطون بعدى ) ولى نسبت به طبقه موجود ، چون مقتضى موجود و مانع مفقود است ملكيت به درجه فعليت هم مىرسد و آنان بالفعل مالك منافع عين هستند و حق انتفاع دارند ؛ ولى نسبت به طبقات بعدى ، چون هنوز موجود نشده‌اند ، مالكيت هم فرع بر وجود است . لذا مالكيت آنها بالقوه و شأنى است و اگر موجود شدند ، آنها نيز مالك فعلى مىشوند ؛ ولى نه به نحو ارث بردن از بطن قبلى ، بلكه به نفس انشاء اوّل مالك مىشوند .\r\nپس يك انشاء وقف بيشتر صورت نگرفته و با همان انشاء همه بطون مالك شده‌اند . با اين تفاوت كه ، در حق موجودين مالكيت فعلى است و در حق معدومين شأنى است و به مرور كه آنها نيز يافت مىشوند ، همان مالكيت انشايى در حق آنها نيز فعلى مىشود . ( ما نحن فيه هم از اين قبيل است كه يك انشاء طلب و ايجاب و تحريم صورت گرفته و در هر عصرى براى مكلّفين همان عصر ، فعلى مىشود . ) .\r\nقوله : هذا اذا : تكليف انشايى يا انشاء طلب فعل و ترك دوگونه است :\r\n1 - گاهى مولى اين انشاء را مطلق مىآورد و مقيّد به چيزى نمىكند ، مثلا مىفرمايد كه الخمر حرام ، الصوم واجب . اين همان است كه تا به حال بحث شد و ديديم كه مرحله انشاء تعميم دارد و معدومين را نيز شامل است .\r\n2 - و گاهى از اوّل انشائش را مقيّد و مشروط مىكند به اينكه اگر مكلف در خارج موجود شد و واجد همه شرايط شد ، بايد چنين و چنان بكند كه به اين صورت قطعا تكليف ممكن است و بطور مساوى آيندگان را نيز شامل است .\r\nقوله : و كذلك : اما احتمال دوم : آيا با معدومين مخاطبه و خطاب و مكالمه ممكن است ؟ باز مىفرمايد كه خطاب دو قسم است .\r\n1 - خطاب حقيقى كه عبارت است از توجيه الكلام نحو الغير حقيقية و به قول مرحوم مشكينى در حاشيه : القاء الكلام نحو الغير بحيث يسمعه و يفهم معناه فى نظر المخاطب ؛ يعنى حقيقتا كلام را به جانب غير ( مخاطب ) متوجه كردن و روى سخن را به او داشتن و كلام را به او القاء كردن ، به گونه‌اى كه هدف اين باشد كه او بفهمد و بشنود و به آن ترتيب\r\n\r\n","description":"","footnote":"","page_name":" 284 ","page_number":292},
  {"content":"\r\n\r\nاثر دهد ، چنين خطابى بدون مخاطب حقيقى و حاضر و ملتفت و آشناى به لغت متكلم ، ممكن نيست و مخصوص كسانى است كه اولا در خارج در زمان خطاب و مكالمه موجود باشند . ثانيا در جلسه تخاطب حضور داشته باشند . ثالثا به كلام متكلم التفات و توجه داشته باشند و گوش فرا دهند . رابعا گوينده هم به زبانى بگويد كه شنونده با آن لغت آشناست و مراد گوينده را دريافت مىكند . بنابراين خطاب حقيقى حتى به موجودين غايب هم امكان ندارد تا چه رسد به معدومين .\r\n2 - خطاب و مخاطبه تنزيلى كه چيزى يا كسى را به منزله موجود حاضر ذى شعور فرض كنيم و او را مخاطب قرار دهيم ، مثل طاغوتى كه به ابرها خطاب مىكند و مىگويد :\r\n« اى ابرها ! به هركجا بباريد ، بر سرزمين من باريده‌ايد . » يا انسانى كه ميّتى را مورد خطاب قرار مىدهد و مىگويد : « يا اهل الديار الموحشة و . . . » يا سيد الشهداء عليه السّلام كه در روز عاشورا شهيدان به خون خفته را مخاطب قرار داده و فرمود : « يا حبيب ، يا برير و . . . ما لى اناديكم فلا تسمعون و ادعوكم فلا تجيبون » و صدالبته خطاب تنزيلى كه با مخاطب تنزيلى و فرضى و ادعايى انجام مىگيرد ، عموميت دارد و مانعى ندارد كه آيندگان را به منزله موجودين فرض كرده و مخاطب قرار دهيم ؛ ولى خطاب حقيقى ممكن نيست . ( در اينجا سخن از مرحوم مشكينى در حاشيه مطرح است كه در ادامه در متن از خود صاحب كفايه خواهيم شنيد و در همان‌جا اين سخن را خواهم آورد ) .\r\nقوله : و منه قد انقدح : اما احتمال سوم : از محاسبه احتمال ثانى ، وضع احتمال ثالث هم روشن مىشود و آن اينكه از نظر مشهور ادوات خطاب ( يا ايها و . . . ) براى خطاب حقيقى وضع شده‌اند ( كه ويژگىهاى خطاب حقيقى را در چهار بند در فراز قبلى آورديم . ) . از طرفى هم مدخول اين ادوات ( الناس و . . . ) مفيد عموم است و براى عموم حاضرين و غايبين ، موجودين و معدومين وضع شده است . آنگاه امر داير است ما بين اينكه ادوات را در معناى حقيقى استعمال كنيم و آن را قرينه بر تخصيص عموم مدخول قرار دهيم و بگوييم كه منظور از يا ايها المؤمنون ، همان مؤمنان زمان صدور اين خطاب است و يا عموم مدخولها را بگيريم و از خير خطاب حقيقى بگذريم و بگوييم كه در اين‌گونه موارد ادوات\r\n\r\n","description":"","footnote":"","page_name":" 285 ","page_number":293},
  {"content":"\r\n\r\nخطاب در خطاب حقيقى استعمال نشده و در خطاب تنزيلى استعمال شده است ، چه بايد كرد ؟ مشهور ، احتمال اوّل را گرفته‌اند و خطاب را خطاب حقيقى دانسته‌اند و در نتيجه گفته‌اند كه خطابهاى شفاهى ، مخصوص موجودين حاضرين است و ديگران را شامل نيست .\r\nقوله : لكن : مرحوم آخوند بر خلاف مشهور رأى ديگرى دارند كه در نظاير ما نحن فيه يعنى باب اوامر و استفهام و تمنى و ترجى و . . . نيز همين حرف را داشتند و آن اينكه صيغه افعل براى طلب انشايى وضع شده و همه جا در همين معنا استعمال مىشود و با آن انشاء و ابراز طلب مىشود ؛ ولى انگيزه‌هاى مولى از انشاء و ايجاد طلب به قول ( افعل ) متفاوت است . گاهى داعى بر انشاء طلب ، وجود طلب حقيقى است ؛ يعنى واقعا انجام فلان كار از بنده ، مطلوب مولى است و لذا بدان امر مىكند و گاهى انگيزه‌اش اختبار و امتحان است ، گاهى به منظور تهديد امر مىكند و . . . و نيز ادوات و الفاظ استفهام براى استفهام انشايى وضع شده‌اند و با آنها انشاء سؤال و استفهام مىشود ؛ ولى گاهى داعى طرف از اين انشاء استفهام ، استفهام حقيقى است ؛ يعنى واقعا نمىداند و مىپرسد تا بداند و گاهى هم داعى انكار و توبيخ و تقرير و . . . مىباشد . و نيز كلمه ليت و لعل براى تمنّى و ترجّى انشايى وضع شده است ؛ ولى دواعى بر استعمال و غرضهاى استعمالى متفاوت است و نظير حروف و اسماء هم‌جنس آنها كه معناى هر دو يكى است ؛ ولى غرضهاى استعمالى فرق دارد و هركدام به منظورى در آن معناى واحد استعمال مىشوند .\r\nاز جمله اين امور ما نحن فيه يعنى ادوات خطاب حروف نداء ، برخى از ضماير و اسماء اشاره و . . . است كه براى خطاب انشايى و ايقاعى وضع شده‌اند و با اين حروف و ادوات انشاء خطاب و مخاطبه مىشود . از اين جهت فرقى ندارد كه با مخاطب حقيقى باشند يا با مخاطب تنزيلى و مجازى ؛ ولى داعى متكلم از انشاء خطاب متفاوت است . گاهى اين ادوات را به كار مىبرد و انشاء خطاب مىكند به داعى خطاب حقيقى ، يعنى واقعا كسى هست و مخاطبى وجود دارد و گوينده به او خطاب مىكند و مقصودش تفهيم او است . در اينجا بايد مخاطب حاضر و ملتفتى وجود داشته باشد ؛ و گرنه خطاب لغو و عبث است ؛\r\n\r\n","description":"","footnote":"","page_name":" 286 ","page_number":294},
  {"content":"\r\n\r\nولى گاهى به انگيزه اظهار تأسف و تحسر و حزن و اندوه انشاء خطاب مىكند و چيزى را مخاطب قرار مىدهد ، همانند شعر ابو الحسن تهامى در ضمن قصيده رائيه كه نوجوانش را از دست داده و دل‌سوخته و حزين گرديده و اين‌چنين سروده :\r\n يا كوكبا ما كان اقصر عمره * و كذاك عمر كواكب الاسحار \r\nيعنى اى ستاره من چقدر عمر تو كوتاه بود ! آرى عمر ستاره‌هاى سحرى كوتاه است ، در اينجا فرزند شاعر از دنيا رفته و ديگر زنده نيست و قابل خطاب حقيقى نيست ؛ ولى انشاء خطاب و مخاطبه به انگيزه مزبور صحيح است . گاهى به منظور شوق و اشتياق انشاء خطاب مىكند ، مثل عاشق كه به معشوقش مىگويد يا حبيبى و . . . گاهى هم به دواعى ديگر به كار مىرود . حال كه معناى حقيقى ادوات خطاب عبارت شد از انشاء خطاب ، مىگوييم كه خطاب انشايى ( مثل تكليف انشايى ) بابش واسع است و اختصاص به مخاطب حقيقى ندارد . مىتوان غايب يا معدوم را به منزله موجود حاضر فرض كرد و او را مورد خطاب قرار داد . در نتيجه خطابات قرآنى اختصاص به حاضرين در جلسه تخاطب ندارد و غايبين و آيندگان را نيز شامل مىشود .\r\nقوله : نعم : از نظر وضع لغوى اختصاصى در بين نيست ؛ ولى از نظر ظهور انصرافى ممكن است بگوييم كه همان‌طور كه صيغه افعل عند الاطلاق به طلب حقيقى منصرف مىشد ، استفهام به استفهام حقيقى منصرف مىشد ، تمنّى و ترجّى همچنين بود ، خطابات شفاهى و ادوات خطاب نيز عند الاطلاق به خطاب حقيقى منصرف مىشوند .\r\nالبته بايد رسيدگى كرد كه اين انصراف آيا ظهورى و در اثر كثرت استعمال است كه ارزشمند است و يا در اثر غلبه وجود و جهات ديگر است كه ارزشى ندارد . ) . ولى انصراف مزبور برفرضى است كه مانعى در بين نباشد و قرينه‌اى بر خلاف آن نباشد و نسبت به خطابات شارع قرينه وجود دارد و آن عبارت است از اينكه محتويات اين خطابات ( يا ايها الناس اتقوا ربكم كه امر به تقواى الهى است ، يا ايها الذين آمنوا كتب عليكم الصيام كه امر به روزه ماه رمضان است و . . . ) قطعا مخصوص حاضرين در جلسه نيست و در حق غايبين و معدومين نيز تا دامنه قيامت همين احكام و قوانين ثابت است و اين قرينه قطعى ، مانع\r\n\r\n","description":"","footnote":"","page_name":" 287 ","page_number":295},
  {"content":"\r\n\r\nمىشود و جلو انصراف خطابات شفاهى را به خصوص خطاب حقيقى با مخاطب حقيقى مىگيرد . پس يا ايها الناس براى خطاب انشايى وضع شده و غرض انشاء اصل تخاطب و مخاطبه است و ميان مخاطب حقيقى و مخاطب تنزيلى فرقى نيست . لذا به عقيده مرحوم آخوند ، خطابات شفاهى قرآن مثل خطابات غير شفاهى عموميت دارد و حاضر و غايب ، موجود و معدوم را تا قيام قيامت ، شامل مىشود و وجهى براى حصر و اختصاص آن خطابات به مسلمين صدر اسلام و حاضرين در مجلس وجود ندارد .\r\nقوله : و يشهد : گواه بر وضع ادوات خطاب براى خطاب ، انشايى نه خطاب حقيقى ، اين مطلب است كه ما به وجدانمان كه مراجعه مىكنيم ، مىبينيم هيچ مانعى ندارد كه متكلمى با ادوات نداء مطلبى را بگويد و از مدخول اين ادوات ( ناس ، مؤمنون ، و . . . ) عموم افراد را ( موجود و معدوم ، حاضر و غايب ) اراده كند ، بدون اينكه مجازيت و رعايت علاقه‌اى در ميان باشد و اراده عموم افراد از « يا ايها الناس » مثل ارادهء خصوص حاضرين در جلسه مذاكره است و هر دو حقيقت است . ( درحالىكه بر مسلك مشهور كه طرفدار خطاب حقيقى بودند و موضوع له ادوات نداء را خطاب حقيقى مىدانستند ناگزير بودند از ارتكاب مجاز يعنى يا بايد از ظهور وضعى حروف نداء صرف‌نظر كرده و بر خطاب انشايى حمل مىكردند و يا از خير عموم مدخول گذشته و آن را بر حاضرين حمل مىكردند . ) .\r\nولى ما نيازى به اين حمل‌ها و مجازگويىها نداريم .\r\nقوله : و توهم : اگر شما بگوييد كه از آنجا كه اين تنزيل و اراده عموم از مدخول به نحو عنايت و مجاز ، در ذهن ما مرتكز شده و ذهن با آن مأنوس شده ، خيال مىكنيم مجازيتى و علاقه‌اى در بين نيست ، در حالى كه در واقع اراده عموم مع القرينه است . مرحوم آخوند در جواب مىفرمايد كه اگر چنين امرى ارتكازى بود ، خاصيت امور ارتكازى آن است كه به محض التفاوت و توجه براى انسان معلوم مىشود ، و گرنه از كجا بفهميم كه فلان امر در ذهن ما مرتكز است ؟ حال اگر تنزيل مزبور ارتكازى بود ، بايد پس از التفات و توجه مىفهميديم كه اين اطلاق مجازى است ، درحالىكه وجدانا چنين نيست و هرگز رعايت علاقه به ذهن كسى نمىآيد . ( خود شما كه دهها بار قرآن تلاوت كرده و با اين آيات روبرو\r\n\r\n","description":"","footnote":"","page_name":" 288 ","page_number":296},
  {"content":"\r\n\r\nشده‌ايد هرگز به ذهنتان نرسيده كه شايد « يا ايها الناس » مخصوص انسانهاى عصر خطاب باشد ، بلكه همواره از آن عموم انسانها به ذهن مىآيد و قطع نظر از شبهه‌اى كه در اين بحث اصولى القاء شد ، اگر ظاهر خطاب را ببينيم و از آن عموم انسانها را اراده كنيم ، مجازيتى در بين نيست . درحالىكه اگر براى خطاب حقيقى وضع شده بود ، اين اراده عموم ، مجازى بود نه حقيقى . ) .\r\nقوله : و ان ابيت : اگر شما مبناى ما را نپذيريد و بگوييد كه مطلب همان است كه مشهور اصوليون و دانشمندان ادبيات عرب مىگويند كه اين ادوات براى خطاب حقيقى وضع شده‌اند نه انشايى ، و از اين نظريه به هيچ قيمتى عدول نكنيد ، خواهيم گفت كه طبق اين معنا چاره‌اى نداريم جز اينكه بگوييم كليه خطابات قرآن ( چه آنها كه اصطلاحا خطاب شفاهى هستند و مقرون به ادوات خطاب مىباشند ، مثل يا ايها الناس و . . . و چه آنها كه مشتمل بر اين ادوات نيستند ، ولى روى سخن با فرد يا گروهى است و خطاب متوجه آنها است . مثل و لله على الناس حج البيت و . . . ) مخصوص مشافهين و حضار در جلسه است .\r\n( كما اينكه خطابات بشرى اين‌گونه هستند . ) . البته باز تكرار مىكنيم كه حمل بر تخصيص در فرض نبود قرينه بر تعميم و با قطع‌نظر از آن است . ( ولى ديديم كه نوعا قرينه بر تعميم وجود دارد و نوبت به حمل بر معناى حقيقى نمىرسد . )\r\nقوله : و توهم : در ميان دانشمندان اسلامى گروهى طرفدار تعميم شده‌اند گفته‌اند كه خطابات شفاهى قرآن به صيغه و ظاهر وضعىشان ، مفيد عموم هستند و تمام افراد موجود و معدوم را به‌طور مساوى شامل مىشوند . اين‌ها براى اثبات تعميم دلايلى آورده‌اند كه دو دليل در معالم الاصول « 1 » ذكر شده و مورد انتقاد قرار گرفته . دليلى ديگرى هم در كتابهاى فصول « 2 » و قوانين « 3 » و تقريرات شيخ اعظم « 4 » مورد بحث واقع شده كه مرحوم آخوند اين دليل را آورده و از آن انتقاد كرده است . اين دليل داراى دو بخش است .\r\nدر بخش اوّل سخن از تعميم خطاب نسبت به معدومين است . در بخش دوّم سخن از\r\n\r\n\r\n","description":"","footnote":"\r\n( 1 ) - معالم الاصول ، ص 113 .\r\n( 2 ) - الفصول الغرويّة ، ص 183 .\r\n( 3 ) - قوانين الاصول ، ج 1 ، ص 240 .\r\n( 4 ) - مطارح الانظار ، ص 206 .\r\n","page_name":" 289 ","page_number":297},
  {"content":"\r\n\r\nتعميم نسبت به غايبين است . بخش اول : اگر خطاب يك خطاب بشرى و از متكلم انسانى صادر شود ، نسبت به او گذشته و حال و آينده معنى دارد و آيندگان در حضور متكلم نيستند تا آنان را مورد خطاب حقيقى قرار دهد ؛ اما اگر خطاب الهى شد ، نسبت به مخاطب به اين خطاب گذشته و حال و آينده معنى ندارد ، بلكه همه ازمنه براى او يكسان است و او نسبت به همه ازمنه احاطه دارد و تمام موجودات در ظرف خودشان در محضر پروردگار حضور دارند . چيزى از او غايب نيست يا چيزى نزد او معدوم نيست . همه هستند و حضور دارند . پس خطاب حقيقى از سوى خداوند نسبت به همگان ( حتى معدومين و آيندگان تا دامنهء قيامت ) كاملا ممكن و معقول است . بنابراين خطابات شفاهى قرآن عموميت دارند و مخصوص حضار مجلس تخاطب نمىباشند .\r\nمرحوم آخوند در دفع و ابطال اين توهم مىفرمايد كه ما منكر احاطه قيومى خداوند بر همه چيز نيستم . همه حوادث تا بىنهايت معلوم و مقدور و متعلق اراده و مشيت الهى است و او كمال مطلق است و نقص و كاستى ندارد ؛ ولى اين‌ها دليل نمىشوند بر اينكه معدومين صلاحيت خطاب پيدا كنند .\r\n( به قول مرحوم مشكينى : ان المراد من الخطاب ما كان واقعا بالكلمات المركبة من الاصوات المكيفة بالكيفيات الحرفية و هى من الكيفيات المسموعة المتصرمة و بالمخاطب ما كان فى وعاء الزمان لا ان المراد من الاول الخطاب المعنوى و من الثانى الموجودات الدهرية و الارواح المجردة . ) .\r\nو اين عدم صلاحيت هم به خاطر نقص و قصورى در ذات آنهاست كه الآن وجود خاصّ مادى ندارند تا بتوانند بشنوند و درك كنند و . . . نه اينكه نقصى براى خداوند به حساب آيد . ( بلكه قابليت قابل بايد تمام شود تا حروف و اصواتى ايجاد شود و او هم بشنود ؛ و گرنه فاعليت فاعل تامّ است . كسى نمىتواند بگويد كه چون خدا نمىتواند معدومان و آيندگان را مورد خطاب قرار دهد ، پس قدرت او محدود است . خير ، قدرت به چيزهاى امكانى تعلق مىگيرد و خطاب مزبور اصلا ممكن نيست و از قبيل اجتماع نقيضين است . تفصيل اين مباحث در باب صفات الهى در علم كلام ، بحث قدرت واجب الوجود\r\n\r\n","description":"","footnote":"","page_name":" 290 ","page_number":298},
  {"content":"\r\n\r\nبايد دنبال شود . ) در نتيجه از اين حيث خطاب الهى و خطاب بشرى فرقى ندارد و هيچ‌كدام به معدومين تعلق نمىگيرد .\r\nقوله : كما انّ : بخش دوّم استدلال : از آنجا كه همه مكانها براى خداوند يكسان است و انسانهاى يك عصر در هر نقطه و مكانى كه باشند براى خداوند حضور دارند ( خواه در جلسه خطاب و پاى منبر رسول خدا صلّى اللّه عليه و آله باشند و خواه در بيرون از مسجد در اقصى نقاط عالم . ) لذا خطابات الهى به نحو خطاب حقيقى اختصاص به حضار ندارد ، بلكه غايبين را ( كه براى ما غايب محسوب مىشوند ، نه براى خداوند . ) نيز شامل است و اين را دليل بر تعميم گرفته‌اند .\r\nپاسخ مرحوم آخوند همان است كه از بخش اوّل دادند كه ما منكر احاطه الهى و استواء امكنه نسبت به او نيستيم و نقصى در آن ناحيه نيست ؛ ولى خاصيت خطاب لفظى اين است كه آن به آن موجود و معدوم مىشود و قابليت بقاء ندارد و چون چنين است قطعا خود خطاب قاصر است از اينكه متوجه غايبين و غير شنوندگان هم بشود ؛ زيرا آن‌وقتى كه اين الفاظ موجود و معدوم مىشدند كه او در جلسه حضور نداشت تا مشمول خطاب حقيقى شود و حالا هم كه حضور پيدا كرده است ، خطابى نيست كه او بشنود . خاصيت خود خطاب اين است كه همان كسانى هم كه در جلسه حضور دارند ، بايد از اوّل تا آخر كلام را توجه كنند تا مراد را دريابند و مخاطب حقيقى باشند ، و گرنه آنها نيز مخاطب حقيقى نيستند . در نتيجه خطاب لفظى حقيقى ، مخصوص مخاطبين موجود و حاضر و ملتفت و درك‌كننده معنى مىباشد و غير اين‌ها را شامل نيست و قصور در خود خطاب است نه در مخاطب و خطاب‌كننده . ( پس از اين راهها نمىتوان عموميت خطابات الهى را نسبت به غايبين و معدومين ثابت كرد . آرى ، از راه خطاب انشايى مىتوان اثبات كرد كه ما همان راه را طى كرديم . ) .\r\nقوله : هذا لو قلنا : تا به حال بحث در اين بود كه آيا خطابهاى شفاهى خصوصى است يا عمومى ؟ يعنى آيا مخصوص مشافهين و مخاطبين است يا غايبين و معدومين را نيز شامل مىشود ؟ مشهور طرفدار اختصاص بودند . به دليل اينكه ادوات خطاب را براى خطاب\r\n\r\n","description":"","footnote":"","page_name":" 291 ","page_number":299},
  {"content":"\r\n\r\nحقيقى مىدانستند . عده‌اى طرفدار تعميم بودند و مرحوم آخوند از اين گروه بود و ادوات خطاب را براى خطاب انشايى مىدانست ، به بيانى كه مبسوطا گذشت . حال مىفرمايد كه تمام اين بحثها بر اين فرض است كه مخاطبين به خطابات شفاهى قرآن را غير شخص پيامبر صلّى اللّه عليه و آله بدانيم و بگوييم كه خداوند به زبان پيامبرش با مردمان سخن مىگويد و گويا مستقيما آنها را مورد خطاب قرار مىدهد . ( ولى چون همه‌كس قابليت وحى و الهام و خطاب مستقيم را ندارند ، لذا نياز به واسطه‌اى با دو جنبه ناسوتى و ملكوتى است كه شخص رسول خدا صلّى اللّه عليه و آله باشد . پيامبر صلّى اللّه عليه و آله از جنبه ملكوتى لياقت ارتباط با مبدأ غيبى و دريافت وحى را دارد و از جنبهء ناسوتى قابل تماس با مردم و ابلاغ به آنان است ؛ و گرنه پيامبر از خود چيزى نمىگويد و هرچه مىگويد وحى الهى است . ) . آنگاه اگر مخاطب حقيقى مردمان و مؤمنان بودند ، جاى بحثهاى مذكور هست كه آيا خطابات شفاهى مخصوص حاضرين در جلسه تخاطب است يا شامل غايبين و آيندگان نيز مىشود ؟ و اقوال و ادله را ملاحظه كرديد .\r\nحال فرض ديگرى هم وجود دارد و آن اينكه اصلا مخاطب حقيقى به اين خطابها شخص پيامبر صلّى اللّه عليه و آله باشد كه خداوند از طريق وحى و سخن گفتن از وراء حجاب و يا با نزول فرشته و يا از طريق الهام به قلب شريف و عرشى پيامبر صلّى اللّه عليه و آله او را مخاطب قرار داده و با او سخن مىگويد و ديگران اصلا مخاطب به اين خطابها نيستند ( حتى حاضرين در جلسه ) و گويا پيامبر كه بر فراز منبر ، آيات الهى را بر مردمان تلاوت و ابلاغ مىفرمايد ، جريان مخاطبه و مكالمه خويش با خداى متعال را بازگو مىكند ، نه اينكه خطابى براى ديگران باشد .\r\n( از پاره‌اى روايات اين معنا قابل استفاده است آنجا كه مىگويد يا قتادة انّما يعرف القرآن من خوطب به ، به روايت زيد شحام از امام باقر عليه السّلام « 1 » يعنى قرآن را فقط مخاطبان واقعى آن مىشناسند و معرفت حقيقى به قرآن دارند و واضح است كه اينان جز معصومين عليهم السّلام و در رأس آنان جز شخص پيامبر صلّى اللّه عليه و آله نخواهد بود ) .\r\n\r\n\r\n","description":"","footnote":"\r\n( 1 ) - تفسير البيان ، ص 285 .\r\n","page_name":" 292 ","page_number":300},
  {"content":"\r\n\r\nآنگاه طبق اين فرض چاره‌اى نداريم ، جز اينكه خطابات مزبور را از نوع خطاب انشايى بدانيم نه خطاب حقيقى ، زيرا پيامبر صلّى اللّه عليه و آله يك نفر است ؛ ولى در خطاب به لفظ جمع آمده و فرموده كه يا ايها الناس ، يا ايها الذين آمنوا و . . . واضح است كه خطاب فرد به لفظ جمع حقيقى نيست ، بلكه تنزيلى است و منظور اصل انشاء خطاب است نه اينكه منظور اختصاص محتواى خطاب به شخص مخاطب باشد . پس مانعى ندارد كه حكمى كه در اين گونه خطابات آمده ( مثل وجوب تقوى ، وجوب صوم و . . . ) عمومى بوده و اختصاص به رسول صلّى اللّه عليه و آله نداشته باشد ، بلكه حاضرين و غايبين و حتى معدومين را هم شامل شود .\r\n\r\n","description":"","footnote":"","page_name":" 293 ","page_number":301},
  {"content":"\r\n\r\n\r\nفصل هشتم ثمره بحث از خطابات شفاهى\r\nفصل هشتم از فصول باب عامّ و خاص ، در حقيقت بيان ثمره عملى بحث از عمومى يا خصوصى بودن خطابات شفاهى است . لذا جا نداشت اين را به صورت يك فصل جدا ذكر كنند كه موهم بىارتباط بودن اين بحث با فصل قبل است و انسان گمان مىكند كه بحث جديدى آغاز شده و خوب بود به لفظ « تذنيب » يا « تبصره » يا « ثمّ انّ الثمرة » و . . .\r\nعنوان مىكردند . به‌هرحال سؤال اين است كه بحثهاى اصولى بايد داراى ثمرات فقهى و عملى باشند و مشكلى از مشكلات فقيه را حل كنند . روى اين اصل ثمره بحث مذكور كجا ظاهر مىشود ؟ مىفرمايد كه دو ثمره براى اين بحث ذكر شده كه مورد قبول ما نيست .\r\nثمره اول : اين ثمره بر مسلك محقق قمى « 1 » و مبتنى بر دو مبناى ايشان است كه عبارتند از :\r\n1 - از ديدگاه محقق قمى حجيّت ظواهر ( چه ظواهر قرآن و چه ظواهر ديگر كلمات ) مخصوص مقصودين بالافهام است ( يعنى كسانى كه قصد متكلم از القاء اين خطاب ، افاده و تفهيم آنان است ) و در حق ديگران حجت نيست و آنان حق ندارند از ظواهر استفاده كنند و بدان احتجاج نمايند .\r\n2 - از ديدگاه ايشان مقصودين بالافهام نسبت به ظواهر قرآن ، خصوص مشافهين و حاضرين جلسه هستند . قرآن از اين جهت با ديگر كتابها ( تأليفات و تصنيفات ) فرق دارد .\r\nساير كتب نوشته شده براى اينكه هر خواننده‌اى از آن استفاده كند و همه افراد در هر عصر\r\n\r\n\r\n","description":"","footnote":"\r\n( 1 ) - قوانين الاصول ، ج 1 ، ص 233 .\r\n","page_name":" 294 ","page_number":302},
  {"content":"\r\n\r\nو نسلى مقصود بالافهام هستند ؛ ولى قرآن اين‌گونه نيست . مخاطبان قرآن و مقصودين بالافهام از آيات قرآن ، خصوص مشافهين هستند . از ضميمه دو مقدمه مزبور به اين نتيجه رسيده كه حجيّت ظواهر قرآن مخصوص مشافهين و حضار در مجلس تخاطب است و ديگران حق ندارند به اين ظواهر عمل كنند .\r\nآنگاه روى دو مبناى مذكور بيان ثمره اين است اگر خطابات شفاهى قرآن عمومى باشد و مقصودين بالافهام همگان باشند ، ظواهر در حق همگان حجّت است و همه مىتوانند به آن استناد كنند . ( نتيجه‌اش اثبات حكم براى حاضرين تنها باشد يا براى اعم از حاضر و غايب و معدوم ، مهم نيست ؛ چون گاهى فقيهى از ظاهر كلامى استفاده مىكند و حكمى را براى ديگران ثابت مىكند ، و لو براى خودش آن حكم نباشد . ) . ولى اگر خطابات خصوصى شد و مخصوص حاضرين شد و مقصود بالافهام آنها بودند ، ظواهر هم فقط در حق آنان حجّت خواهد بود و ديگران مجاز نيستند از اين ظواهر استفاده كنند .\r\nقوله : و قد حقّق : مرحوم آخوند هر دو مبناى ثمره مذكور را ردّ مىكنند .\r\nاولا ما قبول نداريم كه حجيّت ظواهر مخصوص مقصودين بالافهام باشد ؛ زيرا دليل حجيّت ظواهر ، سيره قطعى عقلاء است و عقلاء فرق بين مقصودين و غير مقصودين نمىگذاردند ( نمونه‌اش باب وصايا و اقارير و غيره است كه در جلد دوّم كفايه خواهد آمد . ) .\r\nثانيا برفرض كه حجيّت ظواهر خصوصى باشد و فقط در حق مقصودين بالافهام حجّت باشد ؛ ولى مقدمه دوّم را قبول نداريم و مىگوييم كه مقصودين بالافهام از آيات قرآن ، خصوص مشافهين نيستند ، بلكه عموم انسانها تا دامنه قيامت هستند . ( و اين مطلب از روايات فراوانى بدست مىآيد ، از قبيل : حلال محمد صلّى اللّه عليه و آله حلال الى يوم القيامة و حرامه حرام الى يوم القيامة ، شرع محمد صلّى اللّه عليه و آله مستمرّ الى يوم القيامة ، اخبارى كه مىگويد هر حديثى از قول ما براى شما نقل كردند ، آن را بر كتاب الله عرضه كنيد و اگر مطابقت كرد ، از ما صادر شده و گرنه دروغ و مزخرف است و از ما صادر نشده است . ) . پس همگان حق دارند از اين ظواهر استفاده كنند .\r\n\r\n","description":"","footnote":"","page_name":" 295 ","page_number":303},
  {"content":"\r\n\r\nدر نتيجه چه خطابات شفاهى را اختصاصى قرار دهيم و چه قائل به تعميم باشيم ، در هر حال ظواهر كتاب حجّت است و ما حق داريم به اين ظواهر استناد كنيم .\r\nثمره دوم : اصل كلى آن است كه هرگاه بخواهيم حكم صنف و دسته‌اى را براى صنف و دسته ديگر ثابت كنيم ، حتما بايد دو گروه مزبور اتحاد در صنف داشته باشند ؛ يعنى خصوصياتى كه موجب تصنيف و صنف‌صنف شدن آنان مىگردد يكى باشد . بنابراين حكمى كه براى زنان ثابت است ( اخفاف به قرائت مثلا ) نمىتوان آن را براى مردان ثابت كرد ؛ زيرا اتحاد صنفى ندارند و هكذا . با توجه به اين مقدمه اگر ما در قرآن به اطلاقاتى برخورديم ( مثل :  إِذا نُودِيَ لِلصَّلاةِ مِنْ يَوْمِ الْجُمُعَةِ فَاسْعَوْا إِلى ذِكْرِ اللَّهِ  « 1 »  )  و احتمال داديم كه خصوصيت و قيدى ( بنام : تمكن از درك معصوم ، زمان حضور ) در وجوب نماز جمعه دخيل باشد و شك در دخالت آن در غرض مولى كرديم ، در چنين موردى ثمره ظاهر مىشود و آن اينكه اگر قائل به تعميم باشيم و بگوييم كه آيندگان هم مستقيما مخاطب به اين خطابات هستند و همين احكام را دارند ، بر اين فرض عند الشك در دخالت قيد زايد ( حضور معصوم ) ما نيز حق داريم از اطلاق خطاب استفاده كنيم . در نتيجه حكم نماز جمعه را براى معدومين هم ثابت كنيم .\r\n( و همين است فرق ثمره اوّل با دوّم كه در آنجا هدف اصل اثبات حكم بود نه اثبات آن براى آيندگان ؛ ولى در اينجا غرض اثبات حكم براى آيندگان است . مضافا به فرق ديگرى كه مرحوم مشكينى در حاشيه فرموده كه طالبين مراجعه كنند . ) .\r\nو بنا بر تعميم خطاب ، فرقى ميان مشافهين و غير مشافهين نيست و لزومى ندارد ما با آنها اتحاد صنفى داشته باشيم تا حق استفاده از مزاياى اطلاق را دارا شويم ، بلكه با عدم اين وحدت صنفى نيز در استفاده از اطلاق مجاز هستيم . ولى اگر قائل به تخصيص باشيم و خطاب و اطلاق لفظى و ظهورى را مخصوص حاضرين بدانيم ، حق استفاده از اطلاق نداريم ؛ زيرا خود خطاب كه شامل ما نيست و احكام ما را بيان نمىكند و مخصوص حاضرين است و براى كسانى كه در عصر حضور بودند وجوب جمعه را بيان مىكند و\r\n\r\n\r\n","description":"","footnote":"\r\n( 1 ) - سوره جمعه ، آيه 9 .\r\n","page_name":" 296 ","page_number":304},
  {"content":"\r\n\r\nدليل ديگرى هم براى اشتراك معدومين با حاضرين نداريم ، مگر مسئله اجماع . اجماع هم چون يك دليل لبى است ، قدر متيقن از آن را بايد گرفت ، و قدر متيقن از قيام اجماع بر اشتراك ، فرض اتحاد در صنف است و چون در اينجا اتحاد مزبور نيست ، پس اشتراكى هم نيست « 1 » .\r\nقوله : و لا يذهب عليك : مرحوم آخوند در ردّ اين ثمره مىفرمايد كه چه خطابات و اطلاقات اختصاص به مشافهين داشته باشد و چه اعم باشد ، در هر حال ما آيندگان حق داريم از اين اطلاقات استفاده كنيم و قيد مشكوك را برداريم ؛ اما بنا بر تعميم ، كه پرواضح است و خود طرفداران ثمره مزبور هم آن را قبول داشتند . اما بنا بر تخصيص ، لازم نيست ما به اطلاق آيه نماز جمعه ( مثلا ) براى خودمان تمسك كنيم تا اعتراض كنيد كه اين خطاب ربطى به شما ندارد و متكفل بيان وظيفه شما نيست ، بلكه به اطلاق آيه براى مشافهين تمسّك مىكنيم و مىگوييم كه نسبت به حاضرين اگر شك در قيدى مىكردند ( كه مثلا آيا وجوب جمعه مقيّد به عصر معصوم است يا نه ؟ ) حق داشتند از اطلاق استفاده كنند و بگويند كه آيه مطلق است و قيدى نياورده كه ( و كنتم فى زمن الحضور مثلا ) پس معلوم مىشود خصوصيت مزبور در غرض مولى دخيل نيست و ما با استفاده از اطلاق نتيجه مىگيريم كه در حق مشافهين وجوب جمعه مطلق بوده و خصوصيت تمكن از معصوم دخيل نبوده و از خصوصيات مصنّفه نيست ، بعد زمينه فراهم شد و اتحاد در صنف درست شد و ما معدومين و موجودين در عصر غيبت هم مثل آنها هستيم ، آنگاه به قانون اشتراك ( كه از راه اجماع و ضرورت دين بدست آمده ) مىگوييم كه در حق ما نيز نماز جمعه واجب است و قيدى در كار نيست .\r\nقوله : و كونهم : اگر بگوييد كه شايد در واقع وجوب جمعه در حق مشافهين ، مقيّد به زمان حضور بوده و اطلاق نداشته ؛ ولى اينكه در خطاب ، قيد مزبور را نياورده براى آن است كه آنان در خارج واجد قيد بودند و نيازى به آوردن قيد در متن خطاب نبوده ، پس\r\n\r\n\r\n","description":"","footnote":"\r\n( 1 ) - اين ثمره را در قوانين الاصول ، ج 1 ، ص 234 - 233 ذكر كرده و در حاشيه به مرحوم وحيد بهبهانى نسبت داده است .\r\n","page_name":" 297 ","page_number":305},
  {"content":"\r\n\r\nآيندگان نمىتوانند بگويند كه خطاب براى مشافهين مطلق بوده است .\r\nدر جواب مىگوييم كه قيود و خصوصيات دو دسته هستند :\r\n1 - خصوصياتى كه فقدان و عدم در آنها راه ندارد و از لوازم لاينفك موضوع هستند ، از قبيل قرشيّت و عربيت و عجميت و . . . نسبت به اين‌ها حق با شما است ؛ يعنى صحيح است كه مولى خطاب را مطلق بگويد و در واقع مرادش مقيّد باشد ؛ ولى چون اين قيد حتما وجود دارد نيازى به ذكرش نيست .\r\n2 - خصوصياتى كه عدم‌بردار هستند و گاهى ممكن است باشند و گاهى نباشند ، از قبيل : پيرى و جوانى ، فقر و غناء ، علم و جهل ، و . . . نسبت به اين‌ها اگر در واقع حكم مقيّد به اغنياء است ، مولى نمىتواند مطلق بياورد و صرفا اعتماد كند به اينكه فعلا همه غنى هستند و نيازى به ذكر قيد نيست خير بايد بياورد ؛ زيرا فردا ممكن است ورق برگردد و اغنياء فقير شوند و تكليف آنها بايد معلوم شود ، و قيد زمان حضور امام و زمان غيبت امام عليه السّلام از اين قبيل است ؛ يعنى عدم در آن راه دارد ، امروز زمان حضور است فردا ممكن است زمان غيبت باشد ( و بالعكس ) لذا اگر وجوب جمعه در واقع مخصوص زمان حضور است بايد قيدش را بياورد و نبايد اكتفا كند به اينكه فعلا عصر حضور است و همه واجد قيدند ، خير ، فردا ممكن است زمان غيبت فرارسد . لذا ما حق داريم نسبت به مشافهين از اطلاق استفاده كنيم و تكليف آنها را روشن كنيم . سپس با قاعده اشتراك ، همان حكم را براى خود اثبات كنيم .\r\nقوله : و ليس المراد : اگر بگوييد كه اجراء قاعده اشتراك يك شرط دارد و آن مسئله اتحاد صنفى است ، يعنى در صورتى حكم مشافهين براى ماها ( غير مشافهين ) ثابت مىشود كه ما با آنها از نظر خصوصيات مصنفه يكى باشيم . درحالىكه اين‌گونه نيست ؛ زيرا آنان در زمان حضور معصوم عليه السّلام به سر مىبردند و متمكن از معصوم بودند و مدرك آن عصر بودند و ما از اين نعمت محروميم و در عصر غيبت به سر مىبريم ، پس خصوصيات ما يكى نيست تا قانون اشتراك حكم ثابت در حق آنان را براى ما هم اثبات كند .\r\nمرحوم آخوند در جواب مىفرمايد كه ما نيز شرط مذكور را قبول داريم و بدون اتحاد\r\n\r\n","description":"","footnote":"","page_name":" 298 ","page_number":306},
  {"content":"\r\n\r\nصنفى ، قانون مشاركت جارى نمىشود ؛ ولى بايد ديد منظور از خصوصيات صنفى كدام است ؟ خصوصياتى كه موجب صنف‌صنف شدن انسانها مىگردد و ميان آنان تفاوت و فرق ايجاد مىكند ، از نظرى دو دسته مىباشند :\r\n1 - خصوصياتى كه هيچ نوع دخالتى در اثبات يا سلب حكم شرعى ندارند و از اين نظر ، وجود آنها كالعدم است از قبيل رنگ ، شكل ، نژاد ، جنسيت در نوع احكام ، منطقه جغرافيايى ، محيط اجتماعى ، خصوصيات فردى ، عالم و جاهل بودن ، فقير و غنى بودن شيخ و شاب بودن و . . .\r\n2 - خصوصيات و قيودى كه در ثبوت حكم كاملا دخيل هستند و ثبوت حكم دائر مدار آنهاست اعم از شرايط عامه تكليف از قبيل : بلوغ ، عقل ، قدرت ، رجوليّت ، و انوثيّت در پاره‌اى از احكام ، و علم كه شرط فعليت و تنجز است ، و شروط خاصه تكليف از قبيل :\r\nدخول وقت نسبت به نماز ، استطاعت نسبت به حج ، تمكن از نصاب نسبت به زكات و . . .\r\nحال منظور از اتحاد صنفى عبارت است از اتحاد ما آيندگان با مشافهين و موجودين در عصر نزول قرآن در خصوصيات دسته دوّم يعنى در قيود و شروطى كه در حكم شرعى دخيل هستند كه با اين شرايط ، حكم در حق آنان ثابت شده بود و با همان شرايط هم در حق ما ثابت مىشود . اما خصوصيات دسته اول كه در ثبوت حكم نقشى ندارند . اتحاد در اين‌ها لازم نيست و گرنه بايد بگوييم كه احكام شرعيه براى غايبين از جلسه هم ثابت نيست و آنها هم نمىتوانند به قاعدهء اشتراك استناد كنند ؛ چرا كه مشافهين خصوصيتى داشتند ( حضور ) كه غايبين فاقد آن هستند . پس غايبين محكوم به آن احكام نيستند ، درحالىكه احدى به اين لازم ملتزم نيست ، پس ملاك اتحاد صنفى در اين دسته از خصوصيات نيست ، بلكه اتحاد صنفى در دسته اوّل لازم است و خصوصيت ادراك عصر معصوم و بودن در آن زمان ، از دسته دوّم است و در ثبوت حكم شرعى نقش ندارد و اين را از راه تمسّك به اطلاق در حق مشافهين و براى آنها ثابت كرديم . وقتى اين خصوصيت نقشى نداشت ، پس اتحاد صنفى محفوظ است و جاى اجراء قاعده اشتراك و در نتيجه جاى اثبات حكم شرعى براى آيندگان است .\r\n\r\n","description":"","footnote":"","page_name":" 299 ","page_number":307},
  {"content":"\r\n\r\nقوله : و دليل الاشتراك : اگر كسى بگويد كه اصولا چه نيازى داريم به اينكه از اطلاق استفاده كنيم و اصالة الاطلاق در حق مشافهين جارى كنيم تا زمينه براى قاعده اشتراك درست شود ؟ چرا از اوّل قانون اشتراك را پياده نكنيم ؟ چه مانعى دارد بگوييم كه مسلمين زمان حضور مكلف به نماز جمعه بودند و اين عمل مقدس در حق آنان واجب بود و قانون اشتراك مىگويد هر تكليفى كه مسلمين صدر اول داشتند آيندگان هم تا دامنه قيامت دارند و نتيجه بگيريم كه پس جمعه در حق ما نيز واجب است ؟\r\nمرحوم آخوند مىفرمايد : اگر مشافهين واجد خصوصيتى به نام درك زمان حضور معصوم عليه السّلام نبودند ، نيازى به اطلاق نبود و يا اگر واجد بودند و يقين داشتيم كه اين خصوصيت نقشى در حكم نداشت باز نوبت به اصالة الاطلاق نمىرسد ؛ ولى فرض اين است كه آنان واجد اين خصوصيت بودند و احتمال هم مىدهيم كه شايد اين ويژگى دخيل در حكم باشد و وجوب جمعه مخصوص آنان و مقيّد به زمان حضور باشد و ربطى به معدومين و آيندگان نداشته باشد . اينجاست كه اوّل بايد اين احتمال و شايد را بر طرف كنيم و راهى جز استناد و تمسّك به اطلاق وجود ندارد . پس نخست با اصالة الاطلاق دخالت قيد مزبور را بر طرف مىكنيم و پس از اثبات اطلاق حكم ، از قاعده اشتراك استفاده مىكنيم . در اين جهت فرقى ندارد كه ما خطابات شفاهى را عمومى بدانيم يا خصوصى كه در هر حال از اطلاقات استفاده مىكنيم و عند الشك در دخالت قيد زايد ، به آنها تمسّك مىكنيم .\r\nقوله : فتلخص : نتيجه بحثهاى قبلى اين شد كه ثمره دوّم را ردّ كرديم و ناچاريم براى اثبات وجود ثمره براى اين بحث ( خطابات شفاهى خصوصىاند يا عمومى ؟ ) به همان ثمره نخست برگرديم و ظهور ثمره را در حجيّت ظواهر جستجو كنيم ، كه مع الاسف آن ثمره نيز بر دو مبناى محقق قمى « 1 » مبتنى بود . يكى اينكه حجيّت ظواهر مخصوص مقصودين بالافهام باشد و دوّم اينكه مقصودين بالافهام از خطابات قرآن ، خصوص مشافهين باشند . و هر دو مبنا در جاى خود ابطال شده است . پس ثمره اوّل هم مبنايى\r\n\r\n\r\n","description":"","footnote":"\r\n( 1 ) - قوانين الاصول ، ج 1 ، ص 233 .\r\n","page_name":" 300 ","page_number":308},
  {"content":"\r\n\r\nاست و از ديدگاه مشهور اين ثمره هم ظاهر نمىشود . پس در مسئله خطابات شفاهى ثمره عملى و فقهى وجود ندارد و چه‌بهتر كه حوزويان گرامى از خير اين بحث بگذرند و وقت را تلف نكنند .\r\n\r\n","description":"","footnote":"","page_name":" 301 ","page_number":309},
  {"content":"\r\n\r\n\r\nفصل نهم عود ضمير به بعض افراد عام\r\nفصل نهم از فصول باب عامّ و خاص ، درباره اين است كه اگر در كلام ابتدا عامى ذكر شود و بدنبال آن ضميرى بيايد كه به‌طور قطع و جزم ( به حكم اجماع و يا دليل ديگر ) به برخى از افراد آن عامّ رجوع كند . آيا اين عود ضمير به بعضى از افراد عام ، موجب تخصيص عامّ قبلى مىگردد و آن را هم به همين بعض اختصاص مىدهد يا عموم عامّ به قوّت خود باقى است و عود ضمير موجب تخصيص آن نمىشود ؟ مسئله مورد اختلاف است و اقوالى در اين رابطه وجود دارد كه در كتب قبلى ( معالم ، قوانين ، اصول فقه ) ملاحظه فرموده‌ايد . مرحوم آخوند قبل از هر سخنى محل نزاع را تبيين مىكنند و سپس تحقيقى دارند كه ارائه مىدهند :\r\nبه‌طور كلّى گاهى اوّل عامى مىآيد و بدنبال آن هنوز حكمى بيان نشده ضميرى مىآيد كه يقينا به بعض العام عود مىكند و سپس يك حكم بيشتر بيان نمىشود كه آن‌هم قطعا مال همين ضمير است ( يعنى افرادى كه ضمير به آنها برمىگردد ) در اين صورت قطعا عود ضمير به بعض ، قرينه مىشود و عامّ مذكور در صدر كلام را تخصيص مىزند . مثل : « العلماء يجوز تقليدهم » كه لفظ « العلماء » جمع با الف لام و مفيد عموم است ؛ ولى ضمير « هم » به خصوص عدول برمىگردد و جواز تقليد ( كه حكم باشد ) مخصوص علماى عادل است و قطعا مراد از علماء هم خصوص فقهاى عادل است يا مثل : « المطلقات ازواجهنّ احقّ بردّهنّ » كه لفظ « المطلقات » جمع محلّى به لام و مفيد عموم است و شامل زنان مطلّقه به طلاق بائن و رجعى هر دو مىشود ؛ ولى ضمير ازواجهنّ به خصوص مطلّقات رجعى برمىگردد\r\n\r\n","description":"","footnote":"","page_name":" 302 ","page_number":310},
  {"content":"\r\n\r\nو شامل بائنات نمىشود و حكم به اولويّت و احقيّت هم مخصوص شوهران همين مطلّقات است و يك حكم بيشتر كه نيست پس قطعا مراد از مطلّقات هم خصوص رجعيات است . اين فرض خارج از بحث است .\r\nولى گاهى نخست عامى آمده و حكمى هم براى آن مستقلا بازگو شده و سپس متصل به آن ( يعنى در كلام واحد ) يا منفصل و جداى از آن ( در دو كلام ) ضميرى آمده كه قطعا به بعضى از افراد عامّ عود مىكند و بدنبال ضمير هم حكم ديگرى ذكر شده كه مخصوص همين بعض الافراد است .\r\nمثال كلام واحد : « العلماء يجب اكرامهم و هم يجوز تقليدهم » عامّ ما « العلماء » است كه عدول و فساق را شامل است . حكم عام ، وجوب اكرام است . ضمير ما « هم » است كه منظور فقهاء عادل است و حكم ضمير جواز تقليد است .\r\nمثال دو كلام : « و المطلّقات يتربّصن بانفسهن ثلاثة قروء و لا يحلّ لهن ان يكتمن ما خلق اللّه فى ارحامهنّ ان كنّ يؤمنّ باللّه و اليوم الآخر و بعولتهنّ احقّ بردّهنّ فى ذلك » « 1 » عامّ ما كلمهء « المطلقات » است كه جمع با الف و لام است و هريك از بائنات و رجعيّات را شامل است . حكم عامّ تربّص و عده نگهداشتن تا سه طهر است . سپس جملهء و لا يحلّ فاصله شده تا مىرسد به اينجا كه « و بعولتهنّ . . . » ضمير « هنّ » قطعا به خصوص مطلقه‌هاى رجعى برمىگردد و حكم احقيّت بر ردّ در زمان عدّه هم مخصوص همين رجعيّات است . و گرنه در طلاق بائن و لو زن در حال عدّه باشد . فرقى ميان زوج مطلّق و غير زوج نيست و هيچ‌كدام اولى و احقّ نيستند . پس حكم ثانى مخصوص بعض افراد عامّ يعنى مطلّقهء رجعى است ؛\r\nولى سخن در اين است كه آيا عود ضمير به بعض افراد عامّ ما سبق ، و اختصاص حكم دوّم به همان بعض الافراد ، باعث مىشود كه عامّ صدر كلام تخصيص بخورد و حكم اوّل هم مخصوص همين بعض باشد يا اينكه عود ضمير موجب تخصيص نمىشود و حكم ثانى به دليل خاصّ ( اجماع و غيره ) اختصاص به بعضى دارد و باعث نمىشود كه حكم\r\n\r\n\r\n","description":"","footnote":"\r\n( 1 ) - سوره بقره ، آيه 228 .\r\n","page_name":" 303 ","page_number":311},
  {"content":"\r\n\r\nاولى هم اختصاصى باشد و شامل همهء افراد نشود ؟\r\nقوله : و التحقيق : حال كه محلّ نزاع روشن شد ، مرحوم آخوند مىفرمايد كه تحقيق آن است كه در اين‌گونه موارد دو ظهور وجود دارد و دو اصالة الظهور قابل جريان است :\r\n1 - ظهور عامّ صدر كلام ( العلماء يا المطلّقات و . . . ) در عموم و شمول جميع افراد ( عادل و فاسق ، بائن و رجعى ) كه اصالة الظهور يا اصالة العموم در مورد آن جارى و به شمول جميع افراد حكم مىكند و دلالت دارد بر اينكه حكم اولى ( وجوب اكرام ، عدّه نگهداشتن و . . . ) مال تمام افراد اين عامّ است و فرد يا گروهى مستثنا نيستند .\r\n2 - ظهور ضمير بعدى در مطابقت با مرجع خودش ، ضمير وضع شده براى مطابقت با مرجع يعنى از ضمير همان چيزى اراده مىشود كه از مرجعش اراده شده و ضمير در همان معنايى استعمال مىشود كه مرجع ضمير در آن استعمال شده است و اصالة الظهور يا اصالة المطابقة يا اصالة عدم الاستخدام مىگويد كه ضمير بايد با مرجعش مطابق باشد ؛ و گرنه استخدام خواهد بود ( از مرجع ضمير معنايى و از خود ضمير معناى ديگرى اراده شود كه يا فردى از آن معنا است و يا جزيى از آن است و يا مباين با آن است . ) كه خلاف ظهور وضعى است .\r\nحال كه دو ظهور درست شد مىگوييم : در مواردى كه مىتوانيم هر دو ظهور را حفظ كنيم ، بايد به هر دو عمل شود و از هر دو ظهور پيروى شود ، مثلا فرموده : « العلماء يجب اكرامهم » و « يستحب النظر اليهم » ، و احتمال مىدهيم كه حكم دوّم مخصوص عالم عامل كامل باشد ؛ ولى يقين نداريم در اينجا حكم ثانى هم مثل حكم اوّل عامّ خواهد بود و ضمير اليهم به عموم علماء برمىگردد و اختصاصى نيست . ولى در مواردى كه حفظ هر دو ظهور ممكن نيست مثل ما نحن فيه كه نمىتوانيم هم ظهور عامّ در عموم را حفظ كنيم و اصالة العموم جارى كنيم و هم ظهور ضمير را در تطابق حفظ كرده و اصالة عدم الاستخدام جارى كنيم .\r\nو سرّ مطلب آن است كه ما از خارج يقين داريم كه از ضمير بعض افراد مرجع اراده شده نه همه آنها و حكم دوّم مخصوص همين بعض است نه همه آنها و با اين دليل خارجى\r\n\r\n","description":"","footnote":"","page_name":" 304 ","page_number":312},
  {"content":"\r\n\r\nمىگوييم كه اجراء هر دو اصل امكان ندارد و ناچار بايد در يكى از آن دو تصرّف كنيم ، يا بايد در اصالة العموم تصرّف كرده و از اجراء آن صرف‌نظر كنيم و بگوييم كه عامّ اوّل هم به عمومش باقى نيست و به بركت ضمير تخصيص خورده و حكم اوّل هم براى بعض افراد ثابت است كه اگر در عموم عامّ تصرف كرديم در ناحيه ضمير دخل و تصرفى نمىكنيم و اصل عدم استخدام به قوّت خود باقى است و ضمير در معناى خودش استعمال شده و با مرجع تطابق دارد . و يا بايد از اصالة الظهور در جانب ضمير صرف‌نظر كنيم و به نوعى مجازيت در اين ناحيه ملتزم شويم و ظهور عامّ در عموم را حفظ كنيم و اصالة العموم به قوت خود باقى باشد . و تصرّف در ظهور ضمير هم به يكى از اين دو راه است .\r\n1 - يا مجاز در كلمه قائل شويم ؛ يعنى ضمير براى مطابقت وضع شده بود ولى الآن در مطابقت استعمال نشده و در عدم مطابقت استعمال شده ؛ يعنى از مرجع ضمير عموم و از خود ضمير خصوص اراده شده است كه همان استخدام باشد .\r\n2 - يا مجاز در اسناد قائل شويم ؛ يعنى ضمير را در ظاهر به عموم افراد عامّ ارجاع دهيم و حكم دوّم را هم به تمام افراد نسبت دهيم ، در حالى كه در واقع حكم ثانى براى بعض الافراد است اين مجاز در اسناد است ؛ يعنى اسناد يك اسناد مجازى است و چيزى را به غير ما هو له اسناد داده‌ايم و گرنه كلمات مجاز نشده ( مثل جرى الميزاب ، انبت الربيع البقل و . . . كه اسناد جريان به ميزاب و انبات بقل به ربيع مجازى است و گرنه كلمات و مفردات در معناى خودشان به كار رفته‌اند . )\r\nحال از كدام اصل صرف‌نظر كنيم ؟ از خير اصالة العموم در ناحيه عام بگذريم و قائل به تخصيص شويم يا از خير اصالة عدم الاستخدام در ناحيه ضمير بگذريم و حكم به استخدام و عدم مطابقت كنيم ؟ به اعتقاد مرحوم آخوند ، اصالة الظهور در جانب عامّ با اصالة الظهور در جانب ضمير تعارضى ندارد و سالم از معارض است و مقدم بر اصل ظهور در طرف ضمير است . ما عموم عامّ را حفظ مىكنيم و حكم اول را هم عمومى مىدانيم و على القاعده حكم ثانى هم بايد عمومى باشد ؛ ولى به دليل خاصّ خارجى قابل تعميم نيست و اختصاصى است ربطى به حكم اوّل ندارد و موجب تخصيص آن نمىشود .\r\n\r\n","description":"","footnote":"","page_name":" 305 ","page_number":313},
  {"content":"\r\n\r\nسرّ مطلب آن است كه مدرك اصالة الظهور ، سيرهء عملى و بناء عملى و قطعى عقلاء است و چون عمل است نه قول ، دليل لبّى مىشود و بايد به قدر متيقّن آن عمل شود و قدر متيقّن از وجود سيرهء عقلاء بر اصالة الظهور ، در مواردى است كه در اصل مراد متكلّم شك داشته باشيم و ندانيم كه آيا همين ظهور اراده شده يا نه . امّا در شك در كيفيت استعمال و اراده جاى اصالة الظهور و بناء عقلاء نيست ؛ يعنى اصل مراد متكلّم را يقين داريم ، ولى نحوهء اراده كردن او را نمىدانيم كه به نحو حقيقت است يا مجاز . اصل استعمال و مستعمل فيه را مىدانيم ؛ ولى كيفيت آن را نمىدانيم كه على وجه الحقيقة است يا على المجاز .\r\nاينجا وجود بناء عقلاء قطعى نيست كه بگويند حتما بنا را بر حقيقت يا مجاز بگذار . مهم اصل اراده است نه خصوصيات آن .\r\nدر ما نحن فيه نسبت به اصالة الظهور در عام ، از قبيل شك در اصل مراد متكلّم است كه آيا عموم و ظاهر را اراده كرده يا خصوص و خلاف ظاهر را ؟ و جاى اصالة الظهور است ؛ ولى نسبت به اصالة الظهور در ضمير ، از قبيل شك در كيفيت استعمال و اراده است و گرنه اصل اراده شدن بعضى افراد مقطوع است ؛ ولى بر نحو حقيقت يا مجاز بودنش مشكوك است و جاى اصالة الظهور نيست ؛ چون دليل ندارد . در نتيجه ما اصالة الظهور در جانب عامّ را اختيار كرده و مىگوييم كه حكم اولى عموميت دارد . آرى در ضمير مرتكب مجاز مىشويم و حكم ثانوى هم قطعا مال همين بعض است ؛ ولى ربطى به حكم اوّلى ندارد و سبب تخصيص آن نمىشود .\r\nقوله : فافهم : امر به دقّت مطلب مزبور است نه اشاره به ضعف آن و گرنه به دنبالش لكنّه . . . . نمىفرمود .\r\nقوله : لكنّه : تا به حال اصرار بر تقديم اصالة العموم داشتيم . حال مىگوييم كه اصالة العموم در جانب عامّ وقتى جارى مىشود كه در كلام قرينه يا چيزى كه صلاحيت براى قرينه بودن را دارد ، وجود نداشته باشد . در صورت اوّل حتما عامّ تخصيص مىخورد و طبق قرينه با آن معامله مىشود . در صورت دوّم خطاب مجمل مىشود و جاى اجراء اصالة الظهور و العموم نخواهد بود . در ما نحن فيه جا دارد كسى بگويد كه اين ارجاع ضمير\r\n\r\n","description":"","footnote":"","page_name":" 306 ","page_number":314},
  {"content":"\r\n\r\nبه بعض افراد عامّ ( كه قطعى است ) صلاحيت و قابليت آن را دارد كه عموم عامّ را تخصيص بزند . آنگاه امر داير مىشود بين اينكه عود ضمير به بعض افراد عامّ صلاحيت قرينيت دارد يا خير ؟ اگر نداشته باشد ، به عموم عامّ برمىگرديم و اصالة العموم اجراء مىشود و اگر صالح باشد ، عموم عامّ را زير سؤال مىبرد و مجمل مىكند ؛ زيرا دو احتمال پديد مىآورد :\r\n1 - شايد از قبلى همان عموم اراده شود .\r\n2 - شايد خصوص مراد باشد و مولى به ارجاع الضمير اعتماد و اكتفا كرده باشد و على الفرض چنين صلاحيّتى دارد . با وجود احتمال و شايد ، خطاب مجمل مىشود و نمىتوان گفت كه « العلماء » عامّ است و فاسق و عادل را مىگيرد و وقتى خطاب اجمال پيدا كرد ، نوبت به اصل عملى مىرسد . ( از موارد رجوع به اصل عملى اجمال نصّ است . ) و نسبت به موارد مشكوك ( علماء فاسق ) كه شك در وجوب اكرام آنها داريم ، اصل برائت جارى مىشود .\r\nقوله : الّا ان يقال : اين فراز استثناء از لكنّه . . . مىباشد . صاحب فصول در باب اصالة الحقيقة مبناى خاصى دارد و آن اينكه اصالة الحقيقه را به مناط ظهور نوعى حجّت نمىداند ، بلكه تعبّدا حجّت مىداند و مىگويد كه هركجا شك كرديد كه حقيقت اراده شده يا مجاز ، چه ظهورى باشد يا نه ، از اصالة الحقيقه استفاده كنيد . « 1 » طبق اين مبنا مىتوانيم بگوييم كه در ما نحن فيه اگرچه عود ضمير صلاحيت تخصيص و قرينه بودن را دارد و كلام احاطه و پيچيده شده به چيزى كه صالح است براى قرينه بودن ؛ ولى به اين چيزها اعتنا نمىكنيم و بنا را بر همان عموم كه حقيقت باشد مىگذاريم . در هر حال اصالة العموم مقدّم مىشود و عامّ قبلى به عمومش باقى مىماند . ( ولى خود فصول هم در پايان اين مبنا را ردّ كرده و فرموده : « فيه نظر » « 2 » و بجا هم فرموده . زيرا كه عقلاء عالم اصل تعبّدى ندارند ، بلكه به مناط افاد ظهور از اصول عقلايى استفاده مىكنند و در امثال ما نحن فيه ظهورى نيست ، چون ما يصلح للقرينيّة وجود دارد . ) در نتيجه اگر عود ضمير به بعض افراد\r\n\r\n\r\n","description":"","footnote":"\r\n( 1 ) - الفصول الغرويّة ، ص 212 - 211 .\r\n( 2 ) - الفصول الغرويّة ، ص 212 - 211 .\r\n","page_name":" 307 ","page_number":315},
  {"content":"\r\n\r\nعام صلاحيت قرينه بودن داشته باشد ، عام مجمل مىشود و جاى اصول عمليّه است . و اگر صالح نباشد ، جاى اصالة العموم است به بيانى كه گذشت .\r\n\r\n","description":"","footnote":"","page_name":" 308 ","page_number":316},
  {"content":"\r\n\r\n\r\nفصل دهم تخصيص عامّ به وسيلهء خاصّ مفهومى\r\nدليل عامّ و دليل خاصّ گاهى هر دو منطوقى هستند و از منطوق كلام استفاده مىشوند كه غالبا نيز چنين است . در اينجا تخصيص بلامانع است . گاهى هر دو مفهومى هستند و از مفهوم كلام بدست مىآيند باز تخصيص صحيح است . گاهى عامّ مفهومى و خاصّ منطوقى است ( مثل آنچه در دو جملهء شرطيه اذا خفى الاذان فقصر و اذا خفيت الجدران فقصّر در باب مفهوم شرط بازگو شد . ) كه باز هم تخصيص جايز است . انّما الكلام در مواردى است كه عامّ منطوقى و خاصّ مفهومى باشد .\r\nسؤال : آيا عام منطوقى را با خاص مفهومى مىتوان تخصيص زد ؟\r\nجواب : اگر دليل خاصّ ما مفهوم موافقت كلام باشد ، به اتفاق كلمه تخصيص جايز است . فى المثل يك جا فرموده كه لا يجب اكرام الناس كه عامّ است و جاى ديگر فرموده كه « اكرم خادم العالم يا ولد العالم » كه خاصّ منطوقى است و مفهوم موافقت كلام آن است كه پس اكرام خود عالم به طريق اولى واجب است و هريك از منطوق و مفهوم موافقت دليل خاص ، موجب تخصيص عموم عامّ مىگردد ؛\r\nولى محلّ نزاع در تخصيص عامّ به دليل خاصّ مفهومى آن‌هم از نوع مفهوم مخالفت ( مفهوم شرط ، وصف ، حصر ، غايت و . . . ) است . در مسئله دو قول وجود دارد و هركدام دلايلى دارند كه به عقيدهء ما خالى از عيب و ايراد نيست ( مثلا دليل قائلين به جواز تخصيص اين است كه هريك از دليل عامّ و دليل خاص ، حجّت و دليل هستند و قاعده اين است كه الجمع مهما امكن اولى من الطرح . در اينجا اگر به دليل عامّ عمل شود ، مفهوم\r\n\r\n","description":"","footnote":"","page_name":" 309 ","page_number":317},
  {"content":"\r\n\r\nمخالفت بكلّى طرح و طرد شده . اگر دليل خاصّ را مقدم بداريم و عامّ را تخصيص بزنيم به هر دو دليل عمل شده و اين بهتر است . ايراد اين دليل آن است كه صرف اينكه عمل به هر دو موجب جمع ميان آن دو مىشود كه دليل بر جمع نيست . يا دليل مخالفين اين است كه عامّ منطوقى و خاصّ مفهومى است و منطوقى مقدم است . اين نيز مردود است ؛ زيرا منطوقى يا مفهومى بودن ملاك تقدّم نيست . ملاك اظهر بودن و از حيث دلالت قوىتر بودن است و ساير سخنان اينان در معالم الاصول « 1 » و غيره بيان شده است . )\r\nمرحوم آخوند خودشان تحقيقى دارند كه دليل عامّ با دليل خاصّ مفهومى ( مفهوم مخالف ) سه صورت دارد :\r\n1 - گاهى هر دو در يك كلام وارد شده‌اند ؛ يعنى صدر ، عامّ و ذيل ، خاصّ مفهومى است ، مثل « اكرم العلماء ان لم يكونوا فاسقين » و يا خاصّ مفهومى در صدر كلام و عام در ذيل كلام است ، مثل آيه نبأ كه صدرش فرموده :  « إِنْ جاءَكُمْ فاسِقٌ بِنَبَإٍ فَتَبَيَّنُوا »  مفهومش اين است كه اگر عادل خبرى آورد ، تبيّن لازم نيست و خبرش براى شما حجّت است . ولى ذيلا و در مقام تعليل فرموده كه أن تصيبوا قوما بجهالة . . . « 2 » يعنى مناط وجوب تبيّن ، احتمال اصابهء قومى به جهالت و ندانسته و نسنجيده اقدام كردن است . اين مناط در خبر عادل نيز وجود دارد ؛ چون يقين‌آور نيست و احتمال مذكور را برنمىدارد .\r\nدر اين صورت بلاشك مفهوم مخالف ، موجب تخصيص عامّ مىگردد و در مثال اول اكرام عالم فاسق واجب نيست و در مثال دوّم تبيّن از جز عادل واجب نيست و به احتمال اصابه اعتنا نكن و اصولا اگر عام و خاص در يك كلام بودند ، از اوّل ظهورى براى عامّ در عموم منعقد نمىشود و در ما عد الخاص ظهور و حجيّت پيدا مىكند و قبلا فرمودند .\r\nاصلا نام اين را نبايد مخصص گذاشت ؛ چون تخصيص فرع بر انعقاد نطفهء عموم است و در اينجا عمومى منعقد و مستقرّ نشده .\r\n2 - گاهى عامّ و خاصّ در دو كلام وارد شده‌اند ( دو كلام نحوى كه هركدام مفيد معنايى است كه سكوت برآن صحيح است . ) ولى به گونه‌اى است كه هركدام صلاحيت دارند كه\r\n\r\n\r\n","description":"","footnote":"\r\n( 1 ) - معالم الاصول ، ص 146 .\r\n( 2 ) - سوره حجرات ، آيه 6 .\r\n","page_name":" 310 ","page_number":318},
  {"content":"\r\n\r\nقرينه متصله باشند بر تصرّف در ديگرى ؛ يعنى ميان دو كلام فاصله زيادى وجود ندارد و به منزلهء صدور و ذيل يك كلام محسوب مىشوند . مثلا اوّل فرمود : « اكرم كل عالم » كه به عمومش عالم فاسق را نيز شامل است . سپس با اندك فاصله‌اى فرمود : « ان كان العالم عادلا فيجب اكرامه » كه جمله شرطيه است و مفهومش اين است كه اگر عادل نبود و فاسق بود ، اكرامش واجب نيست . اين مفهوم نسبت به آن منطوق اخصّ مطلق است . يا اوّل فرمود :\r\n« فى الغنم زكات » كه شامل غنم معلوفه هم مىشود و سپس فرمود : « فى الغنم السائمة زكات » كه بنا بر مفهوم وصف معناى كلام اين مىشود . پس غنم معلوفه زكات ندارد و اين مفهوم با آن منطوق عامّ و خاصّ مىباشند و ضمنا چون پشت سر هم صادر شده‌اند ، به منزلهء كلام واحد مىباشند و صلاحيت قرينه متصله بودن را دارند .\r\nحكم اين صورت : اگر يكى از دو دليل يعنى عموم عامّ يا ظهور شرطيه و وصفيه و . . . در مفهوم اظهر يا نص و قوىتر از حيث دلالت بود و ظهورش روشن‌تر بود ( چه منطوقى يا ظهور عامّ و چه مفهومى يا ظهور شرطيه . . . ) و عرف و اهل محاوره ، يكى از آن دو را از اين حيث ترجيح داد ، همان‌كه اظهر يا نص است مقدم مىشود و بايد به آن عمل شود و دليل ديگر توجيه و تأويل شود . به گونه‌اى كه با دليل اظهر مخالف نشود . ولى اگر هيچ‌كدام اظهر و اقوى از ديگرى نبود ، خود اين سه فرض دارد :\r\nالف ) هر دو وضعى باشند ؛ يعنى ظهور عام در عموم وضعى باشد . مثل « اكرم كل عالم » كه كلّ وضع شده براى افاده عموم ، و ظهور شرطيه ( مثلا ) در مفهوم نيز وضعى باشد . مثل اينكه مبناى ما اين است كه جمله شرطيه براى مفهوم داشتن وضع شده و اين معنا از آن متبادر است ( در باب مفهوم شرط گذشت كه آيا ظهور شرطيه در مفهوم ، ظهور وضعى است يا اطلاقى با سه بيان يا انصرافى ؟ فرض الف بنا بر مبناى اوّل و مشهور است كه ظهور شرطيه هم وضعى باشد . ) در اينجا هر دو دليل نسبت به مادهء تعارض ( عالم فاسق ) اجمال پيدا مىكنند ؛ زيرا هركدام صلاحيت دارند كه قرينه بر ديگرى باشند و به واسطه هريك ، ديگرى را تأويل كنيم و بر خلاف ظاهر حمل كنيم و چون هريك صلاحيت قرينيت دارند ، هر دو كلام محفوف و مكتنف و محاط به چيزى هستند كه صالح براى قرينه بودن بر\r\n\r\n","description":"","footnote":"","page_name":" 311 ","page_number":319},
  {"content":"\r\n\r\nديگرى است . به عقيده مرحوم آخوند كلام كذايى مجمل مىشود و نسبت به مادّه اجتماع نه از عموم عامّ مىتوان استفاده كرد و نه از ظهور مفهوم شرط مىتوان كمك گرفت .\r\nب ) هر دو اطلاقى باشند ؛ يعنى ظهور عامّ در عموم به بركت مقدمات حكمت است ، مثل « فى الغنم زكات » كه غنم اسم جنس است و با الف و لام جنس آمده و نتيجهء آن اطلاق شمولى است ، ظهور جملهء شرطيه يا وصفيه هم در مفهوم داشتن اطلاقى است و مبناى ما اين است كه مفهوم داشتن را از راه مقدمات حكمت استفاده كنيم و عقيده به ظهور وضعى نداريم . در اينجا هم نسبت به ماده تعارض يعنى « غنم معلوفه » هر دو دليل كنار مىروند و خطاب اجمال پيدا مىكند ؛ زيرا اطلاق در گرو مقدمات حكمت است و از جمله مقدمات حكمت آن است كه قرينه يا چيزى كه صلاحيت قرينه بودن را دارد ، در كلام نباشد و در اينجا هركدام صالح هستند كه قرينه بر ديگرى باشند و لذا اصلا مقدمات حكمت فراهم نيست و ظهور مستقرّى منعقد نمىشود و باز خطابها مجمل مىشود و تكليف غنم معلوفه را روشن نمىسازد . وقتى خطاب‌ها و دليل‌ها مجمل شدند ، نوبت به اصول عمليّه مىرسد و نسبت به عالم فاسق و غنم معلوفه از اصل برائت استفاده كرده و مىگوييم كه ان‌شاءالله اكرام عالم فاسق واجب است ، غنم معلوفه زكات ندارد و . . . و در مقام عمل تكليف روشن مىشود .\r\nج ) مرحوم آخوند اين فرض را در متن نياورده ؛ ولى جا داشت براى تكميل بحث مىآوردند : يكى از دو دليل ظهورش وضعى باشد و ديگرى اطلاقى و به بركت مقدمات حكمت باشد ( مثلا ظهور عامّ وضعى باشد ، مثل اكرم كل عالم و ظهور مفهوم اطلاقى باشد ، و مبناى مزبور را در مفهوم شرط اختيار كنيم يا ظهور مفهومى وضعى باشد و مبناى ما اين باشد ؛ ولى ظهور عامّ اطلاقى باشد ، مثل اكرم العالم . ) در اين فرض آنكه وضعى است ، مقدم مىشود بر اطلاقى ؛ زيرا وضعى تنجيزى است و اگر و مگر ندارد ؛ ولى اطلاقى تعليقى است و اگر قرينه‌اى بر خلاف نباشد ، منعقد مىشود و وجود ظهور وضعى بر خلاف آن صلاحيت قرينه بودن دارد و جلو اطلاق و مقدمات حكمت را مىگيرد و برآن مقدم مىشود .\r\n\r\n","description":"","footnote":"","page_name":" 312 ","page_number":320},
  {"content":"\r\n\r\nقوله : اذا لم يكن احدهما اظهر : اين فراز را جلوتر از سه فرض مذكور آورديم و نيازى به اعاده نيست و اينكه به دنبالش فرموده : « و الا » يعنى اگر يكى اظهر بود ، مانع مىشود . از انعقاد اصل ظهور يا به استقرار ظهور در ديگرى . دو احتمال در اين عبارت وجود دارد :\r\nالف ) هر دو مربوط به صورت دوّم از سه صورت تحقيق مصنف باشد كه عامّ و خاصّ در دو كلام مقرون به هم بودند و منع از انعقاد اصل ظهور در موردى است كه خاصّ مفهومى در صدر كلام يا جمله اوّل باشد و عامّ منطوقى در جملهء بعدى كه خاصّ قبلى جلو اصل انعقاد ظهور در عموم را مىبندد . و منع از استقرار ظهور در موردى است كه عامّ در كلام اوّل باشد كه تا صادر شد ، ظهورى در عموم پيدا كرد ؛ ولى چون بلافاصله يا با فاصله ناچيزى خاصّ مفهومى و كلام بعدى صادر شد ، مانع مىشود از اينكه آن ظهور اولى استمرار و استقرار پيدا كند و ثابت باشد .\r\nب : منع از انعقاد اصل ظهور مربوط به صورت اوّل باشد كه در كلام واحد بود و منع از استقرار ظهور مربوط به صورت دوم باشد كه در دو كلام مقرون به هم بود . ضمنا عبارت كفايه از اوّل و التحقيق موهم آن است كه حكم صورت اوّل و دوّم مثل هم است و فروض مختلفى دارد كه ذكر شد ؛ ولى چنان‌كه ما تفكيك كرديم صورت اوّل حكمى داشت كه ذكر شد و فرضهاى مختلف مزبور ، مربوط به صورت دوّم است .\r\n3 - صورت سوم از تحقيق مصنف آن است كه دليل عامّ و دليل خاصّ مفهومى هركدام در كلام جداگانه‌اى است و ميان آنها آن ارتباط و اتصال كه هر دو را به منزله كلام واحد قرار دهد ، وجود ندارد و در ظاهر هيچ ربط و پيوندى ميان آنها نيست ؛ ولى پس از محاسبات و تجزيه و تحليل‌ها و مقارنات ، به اين نتيجه مىرسيم كه ميان آن دو برخوردى وجود دارد ، مثلا دليل عامّ مىگويد كه از هر مظنه و گمانى بايد اجتناب كنيد ، چه ظن حاصله از خبر فاسق باشد . يا از خبر ثقه و يا از خبر انسان عادل باشد و به عمومش تمام اين‌ها را شامل مىشود ؛ ولى در جاى ديگر به مناسبتى فرموده كه اگر فاسقى خبرى آورد ، حجّت نيست و تبيّن لازم دارد كه مفهوم شرط اين است . اگر عادلى خبر آورد ، خبرش حجّت است . وقتى اين مفهوم شرط را كنار آن دليل اولى مىگذاريم ، به اين نتيجه مىرسيم كه در مورد ظن\r\n\r\n","description":"","footnote":"","page_name":" 313 ","page_number":321},
  {"content":"\r\n\r\nحاصله از خبر عادل تعارض دارند . دليل اوّل به عمومش مىگويد كه اين نيز ارزش ندارد . و جمله شرطيه به مفهومش مىگويد كه اين يكى ارزشمند است و عامّ و خاصّ هم هستند .\r\nدر اين صورت چه بايد كرد ؟ همان فرضهايى كه در صورت دوّم داشتيم ، در اين صورت هم جارى و سارى است . اگر يكى از آن دو اظهر بود ، همان مقدم است و ديگرى را بايد توجيه كرد ، به گونه‌اى كه در مقام عمل مخالف با اظهر نباشد . اگر هيچ‌كدام اظهر نبودند ، سه فرض دارد : 1 - هر دو وضعى باشند . 2 - هر دو اطلاقى باشند . 3 - متفاوت و مختلف باشند .\r\nدرهرصورت همان محاسبات مىآيد و نيازى به اعاده نيست . تنها فرق صورت سوم با صورت دوّم در اين است كه در صورت دوّم اجمال حقيقى بود و واقعا خطابها مجمل مىشد و ظهورها زير سؤال مىرفت و به‌منزله قرينه متصله بود . در صورت سوم اجمال حكمى است ؛ يعنى واقعا ظهورها خراب نمىشود ؛ ولى ارزشى و حجتى ندارد و مثل خطاب مجمل با آنها رفتار مىشود و معامله مجمل با آنها مىشود و لو وجدانا مجمل نباشند .\r\n\r\n","description":"","footnote":"","page_name":" 314 ","page_number":322},
  {"content":"\r\n\r\n\r\nفصل يازدهم استثناء عقيب جمل متعدد\r\nگاهى در كلام ، دو يا چند عامّ ذكر مىشود و در پايان يك استثناء ( يا شرط يا وصف يا غايت و ساير مخصصات متصله ، چون بحث عامّ و كلى است و لو مرسوم شده كه در خصوص استثناء پياده مىكنند . ) وارد مىشود . آيا چنين استثنايى فقط به جمله اخيره برمىگردد و موجب تخصيص آن مىشود يا به جميع جملات و عمومات عود كرده و همه را تخصيص مىزند ؟\r\nگاهى عود استثناء به همه عمومات قبلى ممكن نيست ، مثل اينكه بفرمايد : « اكرم العدول و جالس المساكين الا الفاسقين منهم » كه استثناء به جمله اوّل برنمىگردد ؛ زيرا فسّاق موضوعا و تخصصا از عامّ اوّل خارج هستند و لذا فقط مىتواند به جمله اخيره عود كند و آن را تخصيص بزند . اين فرض از محل نزاع خارج است .\r\nگاهى رجوع استثناء به همه جملات قبلى ممكن است . مثلا فرموده : « اكرم العلماء و جالس المساكين و احترم الاطباء الا الفاسقين منهم » فرض اين است كه در ميان هر سه گروه ( علماء ، مساكين ، پزشكان ) افراد فاسق و فاجر وجود دارد و تخصيص همه ممكن است .\r\nچنين فرضى مورد بحث است .\r\nمثال قرآنى بحث :   الَّذِينَ يَرْمُونَ الْمُحْصَناتِ ثُمَّ لَمْ يَأْتُوا بِأَرْبَعَةِ شُهَداءَ فَاجْلِدُوهُمْ ثَمانِينَ جَلْدَةً وَ لا تَقْبَلُوا لَهُمْ شَهادَةً أَبَداً وَ أُولئِكَ هُمُ الْفاسِقُونَ إِلَّا الَّذِينَ تابُوا   « 1 » ؛ آنان كه به زنان پاك‌دامن نسبت ناروا مىدهند ( رمى به زنا مىكنند ) سپس چهار شاهد برآن اقامه نمىكنند .\r\n\r\n\r\n","description":"","footnote":"\r\n( 1 ) - سوره نور ، آيه 4 .\r\n","page_name":" 315 ","page_number":323},
  {"content":"\r\n\r\n( اولا ) هشتاد تازيانه بايد بخورند . ( ثانيا ) از اين پس شهادت آنان را قبول نكنيد . ( ثالثا ) آنان فاسق هستند . مگر آن كسانى كه ( بدنبال نسبت ناروا و تهمت ) توبه نمايند .\r\nدر اين آيه نخست سه عامّ به ترتيب ذكر شده و در پايان يك استثناء آورده كه قابليت رجوع به جميع را دارد حال آيا استثنايى كه عقيب جمل متعدد وارد مىشود و به دنبال چندين عام ذكر مىشود ، فقط ظهور در رجوع به عام اخير و جمله آخرى دارد و متفاهم عرفى از اين‌گونه كلمات اين است ؟ يا ظهور در رجوع به جميع جمل دارد و موجب تخصيص همه آنها است و متفاهم عرفى همين است ؟ و يا ظهور در هيچ‌كدام ندارد و هر دو محتمل است و كلام اجمال دارد ؟ مرحوم آخوند همين سه احتمال را تعرض كرده‌اند :\r\nولى احتمالها يا اقوال بيش از سه احتمال مذكور است و در معالم « 1 » تا پنج قول مطرح شده ؛ ولى عمده همان سه احتمال است .\r\nمرحوم آخوند مىفرمايد كه قبل از هر مطلبى دو نكته را بايد مسلم گرفت .\r\nالف ) ترديدى نيست در اينكه استثناء مذكور به جمله اخيره حتما عود مىكند و قدر متيقن همين است ، چه ظهور در رجوع به اخيره داشته باشد و چه ظهور در رجوع به جميع ، كه اخيره هم در ضمن آنها است و ممكن است اصلا ظهورى نباشد و مجمل باشد .\r\nدر هر حال رجوع به جمله آخرى از مسلمات است ؛ زيرا اينكه بگوييم كه استثناء به جمله اخير و متصل به آن برنمىگردد و به جمله اوّل فقط عود مىكند ، چنين حرفى اگر با قرينه خاصه باشد ، قابل قبول است ؛ ولى با نبود قرينه ( كه مفروض بحث ما است ) خلاف متفاهم عرفى است و با وجود نزديكتر نوبت به دور تر نمىرسد و اينكه كسى بگويد كه به آخرى هم برنمىگردد ، سخن باطلى است ؛ زيرا مستلزم لغويت آوردن استثناء است . پس عود به جمله اخير قطعى است .\r\nب ) رجوع استثناء به جميع جمل هم صحيح و ممكن است و از آن هيچ محذورى پيش نمىآيد . در اصل صحت ، بحث و اختلافى نيست . بر خلاف صاحب معالم كه مقدمه مفصلى ترتيب داده و مطالبى بيان كرده كه از صدر و ذيل كلامش فهميده مىشود كه گويا\r\n\r\n\r\n","description":"","footnote":"\r\n( 1 ) - معالم الاصول ، ص 126 - 125 .\r\n","page_name":" 316 ","page_number":324},
  {"content":"\r\n\r\nايشان در برابر اين فرض و احتمال واقع شده كه عود به جميع ممكن نباشد ، لذا در صدد اثبات آن برآمده و آن مقدمه را ترتيب داده است « 1 » ولى به عقيده ما اصل امكان و صلاحيت عود به جميع هم مسلم است .\r\nقوله : و ذلك : دليل مرحوم آخوند براى اثبات صحت رجوع استثناء به جميع جملات :\r\nابتدا چند نكته را بايد متذكر شد .\r\nالف ) كلمه الّا از ادوات و حروف استثناء است و در باب حروف به‌طور كلى دو مسلك وجود داشت . 1 - از نظر مشهور وضع عامّ و موضوع له خاص بود ؛ يعنى واضع هنگام وضع يك معناى كلى را تصور كرده و سپس لفظ را براى نفس همان كلى جعل نكرده ، بلكه براى مصاديق آن وضع كرده است .\r\n2 - از ديدگاه مرحوم آخوند ( ره ) در باب حروف هم وضع و موضوع له هر دو عموميت دارند ؛ يعنى معناى متصور كلى است و لفظ « هم » در قبال همين كلى واقع شده است نه در برابر افراد آن . در ما نحن فيه واضع مفهوم كلى اخراج حكمى را در نظر گرفته ، سپس به قول مشهور كلمه « الّا » را براى مصاديق اخراج كلى وضع كرده كه يكى از آن مصاديق ما نحن فيه است و به قول آخوند لفظ الا را هم براى همان مفهوم كلى وضع كرده است .\r\nب ) گاهى مستثنى و مستثنى منه هر دو واحد هستند ؛ يعنى در كلام يك مستثنى و يك مستثنى منه بيشتر نيست ، مثل اكرم العلماء الا زيدا . گاهى هر دو متعدد هستند ؛ يعنى چند عامّ و چند استثناء وجود دارد ، مثل : « اكرم العلماء الا الفاسقين منهم ، و اطعم الفقراء الا التاركين منهم للصلاة ، و احترم الاطباء الا الكافرين منهم و . . . يا مثل : اكرم العلماء و اطعم الفقراء و احترم الاطباء الا الفاسقين و الا التاركين و الا الكافرين . »\r\nگاهى مستثنى منه واحد است ؛ ولى مستثنى متعدد است . مثل : اكرم العلماء الا الفاسقين و الا الكافرين و . . . .\r\nگاهى هم مستثنى منه متعدد و مستثنى واحد است كه مفروض بحث ما است . مثل :\r\n« اكرم العلماء و الفقراء و الاطباء الا الفاسقين منهم » ( كه همه محكوم به يك حكم هستند ) يا\r\n\r\n\r\n","description":"","footnote":"\r\n( 1 ) - معالم الاصول ، ص 129 - 127 .\r\n","page_name":" 317 ","page_number":325},
  {"content":"\r\n\r\nمثل : « اكرم العلماء و اطعم الفقراء و احترم الاطباء الا الفاسقين منهم . » كه هر عامى حكم جدا دارد .\r\nج ) اخراج و استثناء گاهى واحد است و گاهى متعدد ؛ يعنى گاهى يك الا و استثناء بيشتر نيست ، مثل : « اكرم العلماء الا زيدا ، يا اكرم العلماء الا الفساق منهم . » و گاهى چندين اخراج و استثناء است مثل : « الا زيدا و الا بكرا و . . . يا الا الخويين و الا الحكماء و . . . » در فرض اوّل هم كه اخراج واحد است ، گاهى مخرج به اين اخراج ( يعنى مستثنى ) واحد است مثل : الا زيدا و گاهى مخرج متعدد است مثل : الا زيدا و خالدا و عليا ، يا الا الفاسقين كه عنوان ظاهرى يكى است ؛ ولى مصاديق متعددى دارد و با يك اخراج ، همه آنها خارج مىشوند . ( فى المثل در امور تكوينى گاهى صياد تور ماهيگيرى را به دريا مىاندازد كه يك ماهى بيرون مىآورد گاهى هم صدها ماهى صيد مىكند . در اينجا مخرج‌ها از دريا متعدد است ؛ ولى اخراج واحد است يعنى با يك تور انداختنى ، آن‌همه صيد نصيبش شده . ) و متقابلا در فرض وحدت اخراج ، گاهى مخرج عنه ( مستثنى منه ) نيز واحد است ، مثل « اكرم العلماء الا زيدا » و گاهى مخرج عنه متعدد است ( كه مفروض بحث ما است ) . با توجه به اين نكات :\r\nكلمه الا براى اخراج وضع شده است و هميشه هم در همين معنا استعمال مىشود . هيچ فرقى ندارد كه مخرج‌ها و مستثنىها متعدد باشند و با يك اخراج همه آنها استثناء شوند يا مخرج واحد باشد و يك فرد يا عنوان را خارج كند و چنان نيست كه اگر مخرج‌ها متعدد شد ، چندين اخراج تحقق يابد و استعمال لفظ در اكثر از معناى واحد صورت پذيرد و محال باشد . همچنين هيچ فرقى ندارد كه مخرج‌عنه‌ها و مستثنىمنه‌ها متعدد باشند و با يك اخراج از چند جمله ، افرادى را استثناء كنيم و يا مخرج عنه واحد باشد و از يك عامّ اخراج صورت پذيرد و باز چنان نيست كه اگر مخرج عنه متعدد شد و از چند استثناء صورت گرفت اخراجها هم متعدد باشد و استعمال لفظ در اكثر از معناى واحد باشد تا بگوييد محال است . وجدانا اخراج واحد است . همچنين هيچ فرقى ندارد كه در باب حروف مسلك آخوند را اختيار كنيم و بگوييم كه حروف هم وضع و موضوع له آنها عامّ و\r\n\r\n","description":"","footnote":"","page_name":" 318 ","page_number":326},
  {"content":"\r\n\r\nكلى است يا مسلك مشهور را بگيريم و موضوع له را خاصّ بدانيم . باز چنان نيست كه اگر مخرج‌ها يا مخرج‌عنه‌ها متعدد شد ، اخراجهاى متعدد هم باشد تا بگوييد كه استعمال لفظ در چندين مصداق يا مفهوم كلى شده و استعمال در اكثر است و جايز نيست . خير وجدانا استعمال « الا » در همان معناى خاصّ خودش است ، چه مفهوم كلى اخراج باشد و چه مصداق خارجى آن ( كه ما نحن فيه يكى از مصاديق آن است . ) و اخراج واحد است نه متعدد .\r\nدر نتيجه در ما نحن فيه چه استثناء فقط به جمله اخيره عود كند و چه به جميع جمل ، در يك معنى بيشتر استعمال نشده و يك اخراج بيش نيست . از اين زاويه رجوع آن به جميع هيچ محذورى ندارد و مستلزم استعمال لفظ در اكثر از معناى واحد نيست ، آن هم بنا بر همه مبانى مذكور .\r\nقوله : و بذلك يظهر : حال كه صحت و امكان و صلاحيت عود به جميع ثابت شد ، در پاسخ سؤال صدر بحث كه آيا متفاهم عرفى چيست و كلام ظهور در چه چيزى دارد ؟\r\nمىگوييم كه ادات استثناء براى اخراج وضع شده و در همان معنا به كار رفته و فرقى به حال او ندارد كه يك اخراج از يك عامّ باشد يا از چند عامّ و هر دو محتمل است و لذا كلام ظهور در هيچ‌كدام ندارد ، نه ظهور در عود به جميع دارد و نه ظهور در عود به اخيره ، بلكه اجمال دارد ؛ ولى به‌هرحال قدر متيقن همان جمله اخيره است كه استثناء حتما به او برمىگردد ؛ ولى نسبت به ساير عمومات وضعيت روشن نيست كه آيا فعلا استثناء به آنها هم برگشته يا خير ؟\r\nقوله : نعم : ممكن است كسى بگويد كه پس نسبت به جمله اوّل و دوّم و در يك كلام نسبت به غير از جمله آخرى يقين به تخصيص نداريم و شك در استثناء داريم . پس اصالة العموم جارى كنيم و تكليف روشن مىشود . مرحوم آخوند مىفرمايد كه خير ، در ساير عمومات هم جاى اصالة العموم نيست ؛ زيرا كلام محفوف و مكتنف است به چيزى كه صلاحيت دارد قرينه بر خلاف باشد و بر مسلك آخوند كلامى كه مقرون به ما يصلح للقرينيه باشد ، از ظهور مىافتد و اجمال پيدا مىكند . در نتيجه عمومات قبلى هم نسبت به\r\n\r\n","description":"","footnote":"","page_name":" 319 ","page_number":327},
  {"content":"\r\n\r\nمورد استثناء يعنى فاسقين از علماء و مساكين از درجه حجيّت ساقط مىشوند و نوبت به اصل عملى مىرسد و اصل عملى در شبهه وجوبيه و شك در اصل وجوب اكرام فاسقين مذكور ، برائت از وجوب است .\r\nقوله : اللهم : استدراك از نعم : ما اجمال ساير عمومات را نتيجه گرفتيم ، مگر كسى مسلك صاحب فصول را اختيار كند و بگويد كه ما كارى به ظهور نداريم بلكه مىگوييم كه اگر قرينه فعلى بر خلاف ظاهر و عموم عامى وجود دارد ( چنان كه نسبت به عامّ اخير چنين است . ) حتما تخصيص مىخورد و جاى اصالة العموم نيست ؛ ولى اگر قرينه مسلم نداشتيم و صرفا احتمال مىدهيم كه قرينه‌اى باشد و استثناء به همه برگردد ( چون صلاحيت آن را دارد . ) با وجود اين احتمال و لو خطابها اجمال پيدا كند و ظهورى نداشته باشد ؛ ولى ما تابع ظهور نيستيم بلكه مىگوييم كه عقلاء عالم تعبّدا ( نه به مناط ظهور كه نيست ) بنا را بر حقيقت و معناى حقيقى مىگذارند و كلام را برآن حمل مىكنند كه طبق اين مسلك نسبت به عامّ ما قبل آخر ، اصالة العموم جارى مىشود و تكليف را روشن مىسازد و نوبت به اصول عمليه نمىرسد .\r\nقوله : اذا كان : البته عمومات قبلى گاهى وضعى هستند ، مثل اكرم كل عالم و اطعم كل فقير و . . . كه لفظ كل ظهور وضعى در عموم دارد . گاهى اطلاقى هستند ، مثل اكرم العالم ، اطعم الفقير و . . . كه مفرد با الف و لام جنس است و به بركت مقدمات حكمت شمول پيدا مىكند و هر عالمى را شامل مىشود . حال سخن صاحب فصول يعنى اجراء اصالة الحقيقه هم در صورتى است كه عموم جمله اوّل و دوّم وضعى باشد و الّا اگر اطلاقى و به مقدمات حكمت باشد ، جاى اصل مذكور و لو تعبدا نيست ؛ زيرا يكى از مقدمات حكمت آن است كه قرينه بر خلاف نباشد و اين معنا احراز شود و در ما نحن فيه محرز نيست ؛ چرا كه استثناء صلاحيت عود به جميع را دارد و شايد قرينه باشد و متكلم بدان اعتماد كرده باشد و براى رعايت اختصار يك استثناء بيشتر نياورده است . پس احتمال قرينه بودن هست و عدم آن محرز نيست ، پس مقدمات حكمت تامّ نيست ، پس اصلا ظهور و اطلاقى منعقد نشده تا تعبدا بدان ملتزم شويم و اصل را برآن بگذاريم . آرى در صورت وضعى بودن اين محذور\r\n\r\n","description":"","footnote":"","page_name":" 320 ","page_number":328},
  {"content":"\r\n\r\nنيست .\r\nقوله : فتأمّل : در حاشيه منه فرموده : شايد اشاره باشد به اينكه فرقى ميان وضعى و اطلاقى نيست و اگر اصل تعبدى داشتيم در هر دو صورت بنا را بر اصل مىگذاريم و صلاحيت عود به جميع هم قرينه حتمى نيست بلكه محتمل است و شايد متكلم بدان اعتماد كرده و مرادش مقيّد بوده ؛ ولى اين شايد را با اصل عدم قرينه برمىداريم آنگاه مقدمه حكمت ( نبود قرينه ) احراز مىشود و باز بنا را بر اطلاق مىگذاريم ؛ ولى بدنبال اين وجه در حاشيه منه فرموده « فانهم » كه شايد وجهش اين باشد كه اولا احراز مقدمات بايد علمى يا ظنى باشد نه تعبدى و با اصل عدم قرينه . ثانيا اساس اين مبنا را قبول نداريم كه عقلاء عالم اصل تعبدى داشته باشند ، بلكه به مناط ظهور اصل جارى مىكنند و بنا را بر عموم يا اطلاق مىگذارند و در ما نحن فيه ظهورى نبود كه بنا را برآن بگذاريم و لا فرق كه ظهورها وضعى باشند يا اطلاقى ، پس برگشتيم به سخن اوّل كه عمومات قبلى هم مقرون هستند به « ما يصلح القرينيّة » و در نتيجه اجمال دارند و نسبت به مورد استثناء بايد به اصل عملى مراجعه شود .\r\n\r\n","description":"","footnote":"","page_name":" 321 ","page_number":329},
  {"content":"\r\n\r\n\r\nفصل دوازدهم تخصيص قرآن با خبر واحد\r\nترديدى نيست در اينكه عامّ قرآنى را با خاصّ قرآنى مىتوان تخصيص زد و هيچ محذورى ندارد و بىترديد عام قرآنى را با خبر متواتر خاصّ مىتوان تخصيص زد ( مثلا قرآن فرموده :  يُوصِيكُمُ اللَّهُ فِي أَوْلادِكُمْ . . .  « 1 » كه جمع مضاف و مفيد عموم است و شامل اولاد كافر و قاتل هم مىشود كه مذكر در همه جا دو برابر ارث مىبرد . ولى در حديث متواتر وارد شده كه « الكافر لا يرث شيئا يا القاتل لا يرث شيئا » « 2 » و بدين‌وسيله عامّ كتابى تخصيص خورده ) .\r\nو نيز بدون شك عامّ قرآنى را به‌وسيله خبر واحد خاصى كه با قرائن قطعى بوده و يقين‌آور است مىتوانيم تخصيص بزنيم .\r\nانّما الكلام در اين است كه آيا تخصيص عامّ كتابى با خبر واحد خاصى كه مجرد از هر نوع قرينه قطعى است ( ولى از باب ظن خاصّ حجّت و معتبر است ) نيز جايز است يا خير ؟\r\nمثلا عامّ كتابى فرموده « احلّ لكم ما فى الارض جميعا « 3 » » و خبر واحد ثقه‌اى مىگويد « لحم الارنب حرام « 4 » ؛ گوشت خرگوش حرام است » آيا اين خاصّ مىتواند مخصص آن عام باشد ؟ يا مطلق فرموده كه  « أَحَلَّ اللَّهُ الْبَيْعَ »  « 5 » و خبر واحدى رسيده مبنى بر اينكه بيع غررى باطل است « 6 » آيا اطلاق قرآنى با اين خبر واحد قابل تقييد است ؟ در مسئله اقوالى\r\n\r\n\r\n","description":"","footnote":"\r\n( 1 ) - سوره نساء ، آيه 11 .\r\n( 2 ) - الكافى ، ج 7 ، ص 141 ، حديث 5 .\r\n( 3 ) - سوره مائده ، آيه 1 .\r\n( 4 ) - وسائل الشيعة ، ج 16 ، ص 383 ، حديث 11 و . . . .\r\n( 5 ) - سوره بقره ، آيه 275 .\r\n( 6 ) - سنن بيهقى ، ج 5 ، ص 338 .\r\n","page_name":" 322 ","page_number":330},
  {"content":"\r\n\r\nوجود دارد كه در معالم الاصول « 1 » خوانديم مرحوم آخوند كارى به آن تفاصيل ندارند و دو قول اساسى را نقل مىكنند .\r\n1 - قول مشهور جواز تخصيص است و مختار خود آخوند نيز همين است ، لذا از ابتدا اين‌گونه وارد بحث مىشوند كه حق جواز تخصيص عامّ كتابى با خبر واحد خاصّ است و براى اثبات اين مدعا دو دليل اقامه مىكنند :\r\nدليل اوّل : اجماع عملى يا سيره مستمرّه : در طول تاريخ از زمان صحابه رسول خدا صلّى اللّه عليه و آله و تابعين و اصحاب ائمه عليهم السّلام الى يومنا هذا مطلب از اين قرار بوده كه وقتى به خبر واحد خاصّ معتبرى برخورد مىكردند ، آن را بر عامّ كتابى مقدم مىداشتند و چنين سيره‌اى به زمان معصوم عليه السّلام اتصال دارد و در منظر و مسمع معصوم عليه السّلام بوده و مع‌ذلك هيچ ردع و ابطالى و منعى صورت نگرفته و دليل بر مقبول و مرضى بودن اين سيره است .\r\nان قلت : شايد خبر واحد خاصى كه اصحاب الائمه عليهم السّلام بدان عمل كرده و آن را بر عامّ كتابى مقدم مىداشتند و بدين‌وسيله عامّ را تخصيص مىزدند ، از خبرهاى واحدى بوده كه همراه با قرائن قطعى بوده نه مجرّد از آن .\r\nقلت : اين احتمال واضح البطلان است ( زيرا كجا دهها هزار روايت و خبر واحد مقرون به چنان قرائنى بوده ؟ و احتمال مزبور بقدرى ضعيف است كه قابل اعتنا نيست . )\r\nدليل دوم : هنگامى كه روايات و خبرهاى واحد را با آيات قرآن مقايسه مىكنيم ، به اين نتيجه مىرسيم كه تقريبا صددرصد خبرها به نوعى نسبت به عمومات و مطلقات و ظواهر قرآنى ، جنبه خصوصيت و تقييد و قرينه بر خلاف ظاهر بودن ، دارند . برفرض كه ادعاى مزبور براى كسانى مبالغه و غلوّ باشد و بگويد ما در ميان روايات عموماتى هم داريم كه جنبه تخصيصى ندارند ( مثل كل شىء لك حلال . . . كل شىء طاهر . . . ) ولى مىتوان به جرأت ادعا كرد كه اكثريت مطلق و قاطع و قريب به اتفاق خبرها داراى جنبه مذكور هستند . آنگاه اگر بنا باشد ما خبرهاى واحد حجّت و معتبر را مخصص عمومات قرآنى قرار ندهيم و عموم آيه را بر خبر واحد مقدم بداريم ، لازم مىشود كه خبر واحد را\r\n\r\n\r\n","description":"","footnote":"\r\n( 1 ) - معالم الاصول ، ص 147 .\r\n","page_name":" 323 ","page_number":331},
  {"content":"\r\n\r\nبه كلى طرح و الغاء كنيم و كنار بگذاريم يا نود و پنج درصد آنها را دور بريزيم و براى استنباط احكام از آنها استفاده نكنيم ، و احدى از فقهاء اسلام ( شيعه و سنى ) به اين امر ملتزم نشده و نمىتواند بشود ؛ زيرا اگر ما خبرها و روايات كتب معتبره حديثى را كنار بگذاريم ، راهى براى استنباط احكام در نوع موارد باقى نمىماند و بايد فقه جديدى تأسيس كنيم . پس ناگزير بايد اين اخبار را مخصص آن عمومات قرار دهيم . و هذا هو المطلوب .\r\n2 - قوله : و كون : در برابر مشهور گروهى مخالف تخصيص عامّ كتابى با خبر واحد خاص ، هستند و مدعىاند كه ما بايد عامّ قرآنى را اخذ كرده و خبر واحد خاصّ را دور بريزيم . اينان براى اثبات مدعاى خود به چهار دليل استناد كرده‌اند كه همه آنها قابل جواب و مردود است :\r\nدليل اول : از طرفى عمومات قرآنى از لحاظ سند و صدور قطعى هستند و ترديدى نداريم كه اين آيات از خداوند صادر شده و وحى الهى است و كمترين احتمالى نمىدهيم كه كلام الهى نباشد و سخن پيامبر صلّى اللّه عليه و آله يا ديگران باشد ( و تحريف به زياده به اتفاق مسلمين باطل است : گرچه از تحريف به نقيصه برخى از دانشمندان طرفدارى كرده‌اند كه در همان‌جا هم محققين از دانشمندان اسلام مخالف تحريف قرآن هستند . ) از طرف ديگر خبرهاى واحد ظنى الصدور هستند ؛ يعنى يقين به صدق و صدور آنها از معصوم نداريم و مستقيما كه از معصوم نشنيده‌ايم ، بلكه راوى يا راويانى كه موثق هستند و يا حد اكثر عادل مىباشند ، اين اخبار را از امام گرفته و براى ما نقل مىكنند و مىدانيم كه با خبر دادن يك يا چند نفر آدم موثق يا عادل براى ما يقين حاصل نمىشود بلكه حد اكثر گمان و اطمينان پيدا مىشود كه اين خبر صدق باشد كه بايد بنا را بر صدق و صدور بگذاريم . آنگاه هرگز دليل ظنى به نام خبر واحد قدرت مقاومت در برابر دليل قطعى به نام عمومات آيات ندارد و دليل قطعى مقدم است . پس ما بايستى عمومات آيات را مقدم بداريم .\r\nپاسخ ما : مرحوم آخوند به استدلال مذكور دو جواب مىدهند :\r\n1 - جواب نقضى : ترديدى نيست در اينكه خبر متواتر نيز مانند عمومات كتابى ، قطعى السند است و يقين به صدور و صدقش داريم و گرنه خبر متواتر نبود ( متواتر آن است كه\r\n\r\n","description":"","footnote":"","page_name":" 324 ","page_number":332},
  {"content":"\r\n\r\nمفيد يقين باشد ) آنگاه اگر به دليل مذكور تخصيص عامّ كتابى با خبر واحد جايز نباشد ، بايد تخصيص خبر متواتر نيز با خبر واحد جايز نباشد ، درحالىكه تخصيص خبر متواتر عامّ با خبر واحد خاصّ جزما و قطعا جايز است و كسى در آن ترديد نكرده . پس بايد تخصيص عامّ كتابى نيز با خبر واحد جايز باشد . به هر دليلى اين را تجويز مىكنيد ، بايد به همان دليل آن را نيز تجويز كنيد .\r\n2 - جواب حلّى : اصولا تعارض ميان سندها ( سند آيه و سند حديث ) نيست تا شما بگوييد كه آيه قطعى السند است و خبر واحد ظنى است و دليل قاطع مقدم است ، بلكه تعارض ميان چيزهاى ديگر است . در اينجا راه مرحوم آخوند از راه شيخ اعظم جدا مىشود . شيخ اعظم فرموده كه تعارض ميان دلالتها و ظهورها است ؛ يعنى ظهور آيه كه عموم است و اصالة العموم مىگويد كه بنا را بر همان عموم بگذار . و ظهور خبر واحد كه خاصّ است و قاعده اين است كه هر دليلى اقوى دلالة بود ، مقدم مىشود و خبر واحد خاص ، چون نص يا اظهر است ، از حيث دلالت قوىتر است و مقدم بر عموم كتابى و موجب تخصيص آن مىشود . « 1 »\r\nولى مرحوم آخوند مىفرمايد كه تعارض ميان دو سند نيست . ميان دو دلالت هم نيست ، بلكه تعارض ميان ظهور آيه و اصالة العموم در آيه با دليل حجيّت خبر واحد است ( ادله اربعه دارد كه در جلد ثانى كفايه مطرح خواهد شد ) . اگر ظاهر آيه را حفظ كنيم و اصالة العموم جارى كنيم و بنا را بر عموم بگذاريم ، ناگزير بايد خبر واحد خاصّ را كنار بگذاريم و الغاى آن به معناى طرح ادله حجيّت خبر است كه آنها حكم به حجيّت اين خبر مىكنند ؛ ولى به آن ادله اعتنا نكرده و خبر را طرح كرديم . اگر ادله حجيّت را حفظ كنيم و خبر واحد را حجّت بدانيم ، ناگزير بايد از عموم آيه و اصالة العموم در آن ، صرف‌نظر كنيم ( كه دلالت چون ظن و ظهورى است قابليت دارد كه صرف‌نظر از آن بشود و تصرفى در آن بكنيم ) . و چون اصالة العموم در آيه صلاحيت بيانيّت و مفسر بودن و قرينه بودن و تصرف كردن در ادله حجيّت خبر را ندارد ، نمىتواند برآن ادله مقدم شود ؛ ولى خبر واحد سندا\r\n\r\n\r\n","description":"","footnote":"\r\n( 1 ) - مطارح الانظار ، ص 211 .\r\n","page_name":" 325 ","page_number":333},
  {"content":"\r\n\r\n( حجت است و مشمول ادله حجّيت مىباشد . ) و دلالة ( كه خاصّ است و در سايه نص يا اظهر بودن قوىتر است ) . صلاحيت دارد كه بيان و مفسر باشد و ظاهر آيه را تفسير و عموم آيه را تخصيص بزند . قاعده اين است كه قرينه بر ذو القرينه ، بيان بر ذو البيان ، مفسر بر مفسّر تقدم پيدا مىكند و اين خبر واحد خاصّ است كه برنده مىشود و با آن در دلالت آيه و ظاهر آن تصرف كرده و مرتكب تخصيص مىشويم .\r\nقوله : و لا ينحصر : دليل دوّم مخالفين : تنها دليل حجيّت خبر واحد اجماع است و اجماع دليل لبى است و در دليل لبى بايد به قدر متيقن اخذ كرد و قدر متيقن از ارزشمند بودن خبر به حكم اجماع ، مواردى است كه يك دلالت قرآنى ( و لو آن دلالت عموم آيه باشد . ) بر خلاف خبر واحد نداشته باشيم ؛ و گرنه دليلى بر حجيّت خبر نخواهيم داشت در ما نحن فيه با وجود عامّ كتابى شمول اجماع نسبت به اين خبر واحد مشكوك است . پس دليلى بر حجيّت اين خبر وجود ندارد و عامّ كتابى برنده است . ( اين دليل را محقق اوّل در معارج الاصول ص 96 فرموده . )\r\nپاسخ ما : چه كسى گفته كه تنها دليل حجيّت خبر اجماع است ؟ خير دليل منحصر در اجماع ( اجماع مصطلح يا قولى ) نيست ، بلكه در جاى خود به ادله اربعه استناد شده است .\r\nيكى از آنها مسئله سيره مستمره اصحاب ( بلكه مسلمين و بلكه عقلاى عالم ) بود كه در دليل اوّل ما بيان شد . با وجود آن‌همه ، ادله جاى اين سخن نيست .\r\nقوله : و الاخبار : دليل سوم : اخبار فراوانى از معصومين عليهم السّلام صادر شده مبنى بر اينكه احاديثى كه از قول ما براى شما نقل مىشود آنها را به قرآن عرضه كنيد . آنچه كه بر خلاف آيات قرآن بود ، آن را طرح كنيد و دور بريزد يا بر ديوار بكوبيد ، يا مزخرف است . يا باطل است ، يا ليس شىء ؛ يعنى چيزى نيست . يا ما آن را نگفته‌ايم ( و از ما صادر نشده و به ما دروغ بسته‌اند ) و . . . « 1 » مخالفت حديث با قرآن انواعى دارد . گاهى از نوع مخالفت تباينى است و صددرصد نفى و اثبات هستند . گاهى به نحو عموم و خصوص من وجه است و گاه از نوع عام و خاصّ مطلق است كه اين نيز نوعى مخالفت است ؛ زيرا خاصّ با ظاهر عامّ\r\n\r\n\r\n","description":"","footnote":"\r\n( 1 ) - وسائل الشيعة ، ج 18 ، ص 78 ، بعد روايات 10 و 12 و 14 و 15 و 19 و . . .\r\n","page_name":" 326 ","page_number":334},
  {"content":"\r\n\r\nمخالف است . و عموم و اطلاق روايات مزبور همه انواع مخالفتها را شامل مىشود و به صراحت بر طرح حديث مخالف دلالت مىكند . پس حديث خاصّ را بايد طرح كرد و به عموم عامّ اخذ كرد .\r\nپاسخ ما : مرحوم آخوند سه جواب به اين استدلال داده‌اند :\r\nجواب اول : اصولا از نقطه‌نظر عرف و عقلاى عالم مخالفت به نحو عموم و خصوص مطلق را ، مخالفت به حساب نمىآورند . اين‌طور نيست كه اگر مولائى عامى را گفت و بلافاصله يا منفصلا مخصصى آورد ، شنوندگان بگويند كه اين آدم تناقض‌گويى كرده . صدر و ذيل كلامش باهم منافى است . يا كلام ديروز و امروزش منافى است و . . . بلكه عام و خاصّ را كه به عرف بدهيم كاملا ميان آن دو جمع كرده و تخصيص مىزند و هيچ منافاتى نمىبينند . بنابراين مسئله عامّ و خاص ( و هكذا مطلق و مقيد و . . . ) موضوعا از اين روايات خارج است . ( قول مصنف ، ان لم فقل . . . اشاره به اين جواب است كه در متن پس از جواب بعدى آمده ؛ ولى ما در شرح ترتيب طبيعى را مراعات كرديم . )\r\nجواب دوم : برفرض مخالفت به نحو عموم و خصوص هم مخالفت محسوب شود ؛ ولى قطعا اين نوع مخالفت از اخبار مذكور خارج است و منظور آن روايات طرح اين‌ها نيست ؛ زيرا يقين داريم كه اين‌گونه مخالفتها از معصومين صادر شده و خيلى زياد هم صادر شده . ( قبلا گفتيم كه صددرصد يا نود و پنج درصد اخبار از اين قبيل هستند . ) با قطع مزبور نمىتوان اخبار عرض بر كتاب را بر اين قسم از مخالفت حمل كرد .\r\nجواب سوم : احتمال قوى دارد . منظور آن روايات كثيره ( كه مستدل روى آنها تكيه كرد . ) مخالفت با ظواهر قرآن نباشد ؛ چرا كه يقينا مخالف با ظواهر از معصوم عليه السّلام صادر شده ؛ چون شأن آنها بيان و شرح و تفسير آيات قرآن است و طبيعى است كه در مقام بيان مراد ، شارع مقدس گاه توضيحاتى مىدهند كه با ظاهر قرآن منطبق نيست ، بلكه منظور مخالفت با باطن قرآن و مراد واقعى خداوند است ؛ يعنى احاديثى كه بر خلاف مراد واقعى شارع باشد ، ارزشى ندارد . ما نيز اين را قبول داريم ؛ ولى تخصيص عامّ كتابى به خبر واحد از نوع مخالفت با مراد جدى و واقعى مولى نيست ، بلكه مخالفت با ظواهر است كه\r\n\r\n","description":"","footnote":"","page_name":" 327 ","page_number":335},
  {"content":"\r\n\r\nمشمول اخبار عرض بر كتاب نيست .\r\nقوله : فافهم : شايد اشاره باشد به اينكه ما از كجا مراد واقعى و باطن قرآن را بفهميم تا بعد ببينيم كه فلان خبر با باطن قرآن موافق است يا نه ؟ باطن و مراد واقعى را هم بايد خود امامان عليهم السّلام بيان كنند ؛ و گرنه براى ما مقدور نيست . آنگاه چگونه ممكن است امام عليه السّلام بفرمايد كه عرضه كنيد به قرآن و ببينيد آيا بر خلاف باطن قرآن هست يا نيست ؟ چنين امرى لغو است . پس جواب سوم مخدوش است و عمده همان جواب اوّل و دوّم است كه يا اصلا مخالفتى نيست و يا اين نوع مخالفت منظور روايات نيست ، بلكه تباين كلى و غيره منظور است .\r\nقوله : و الملازمة : دليل چهارم مخالفين : عامّ افرادى داريم ، مثل « اكرم كل علم » كه تمام افراد عالم را شامل مىشود ، عادل باشند يا فاسق . عامّ ازمانى داريم كه ظهور در استمرار دارد و تمام ازمنه را شامل مىشود . حال تخصيص عموم افرادى كه تخصيص شايع و مصطلح است ، نام خاصى ندارد و به نام تخصيص شناخته مىشود ؛ ولى تخصيص عموم ازمانى نامش نسخ است . بنابراين نسخ و تخصيص دو روى يك سكه هستند و ماهيت هر دو يكى است و هر دو نوعى از تخصيص هستند . با توجه به اين نكته مستدل مىگويد : اگر تخصيص عامّ كتابى با خبر واحد جايز باشد ، لازمه‌اش آن است كه نسخ قرآن هم بدين‌وسيله جايز باشد ؛ چون نسخ هم نوعى تخصيص است و تافته جدا بافته‌اى نيست ، ولى اين لازم باطل است و نسخ كتاب با خبر واحد جايز نيست و دليل مطلب اجماع است .\r\n( مسلمين اجماع دارند كه نسخ بايد با يك دليل قاطع محقق شود و دليل ظنى و خبر واحد نمىتواند ناسخ باشد . در نتيجه ملزوم هم باطل مىشود ؛ يعنى تخصيص عامّ كتابى هم با خبر واحد جايز نخواهد بود .\r\nپاسخ ما : مرحوم آخوند دو جواب مىدهند .\r\n1 - مقتضاى قاعده اين بود كه هم تخصيص و هم نسخ كتاب به سبب خبر واحد حجّت و معتبر ، جايز باشد ؛ خبر واحد پس از اينكه جامع شرايط حجيت بود به منزله علم و قطع است و همان احكام را دارد . پس بايد بتواند ناسخ قرار گيرد . پس مقتضى موجود است ؛\r\n\r\n","description":"","footnote":"","page_name":" 328 ","page_number":336},
  {"content":"\r\n\r\nولى در ناسخ بودن مانعى وجود دارد كه جلو مقتضى را مىگيرد و آن مسئله اجماع است كه در كلام مستدل هم اشاره شد ؛ ولى در مورد مخصص بودن اين مانع وجود ندارد ، پس تخصيص جايز است ؛ ولى نسخ در اثر برخورد با مانع جايز نيست .\r\n2 - اصولا مقايسه فيما بين نسخ و تخصيص باطل و قياس مع الفارق است ؛ زيرا نسخ يك حكم و قانون از آنجا كه خيلى اهميت دارد و انگيزه افراد بر ضبط و ثبت آن فراوان است و اگر كوچك‌ترين حكمى برداشته شود ، همگان آن را دنبال مىكنند و زبانزد خاصّ و عامّ و نقل محافل و مجالس مىگردد ، لذا اعتماد به خبر واحد در باب نسخ ، موهون مىشود و اگر نسخى بود ، حتما به تواتر بدست ما مىرسيد و روى همين حساسيت و داعى بر نقل ، ملاحظه مىكنيم كه موارد اختلاف در نسخ خيلى كم است . ( حد اكثر تا صد و سى و چند مورد را بعضى از دانشمندان عامه ذكر كرده‌اند و در تفسير البيان مرحوم آقاى خوئى رحمه اللّه سى و چند مورد مطرح شده و در نوع موارد نسخ را نپذيرفته‌اند « 1 » ) ولى تخصيص و تبصره يك امر معمولى است و آن حساسيت را ندارد . چه‌بسا يك يا چند نفر حكمى را از امام شنيده و براى ديگران نقل كرده‌اند و به حد تواتر هم نرسيده ، لذا در اين موارد اعتماد به خبر واحد موهون نيست ، بلكه كاملا منطقى و عقلانى است و انگيزه بر ضبط و ثبت و دنبال كردن در همه نبوده تا به حد تواتر برسد ، لذا موارد و اختلاف در تخصيص هزاران هزار است . يا اين ملاحظات اگر تخصيص عامّ كتابى از راه خبر واحد جايز شد ، دليل آن نيست كه نسخ هم جايز باشد .\r\nنتيجه : تخصيص عمومات قرآن از راه خبر واحد معتبر ، جايز است و سيره مستمره نيز بر همين مستقر شده است .\r\n\r\n\r\n","description":"","footnote":"\r\n( 1 ) - تفسير البيان ، ص 403 - / 30 .\r\n","page_name":" 329 ","page_number":337},
  {"content":"\r\n\r\n\r\nفصل سيزدهم دوران بين نسخ و تخصيص\r\nبه‌طور كلى دليل عامّ و دليل خاصّ گاهى متوافق الظاهر هستند ( هر دو مثبت يا نافىاند . ) مثلا عامّ مىگويد « اكرم العلماء » و خاصّ مىگويد « اكرم العلماء العادل » . در اينجا به هر دو عمل مىشود و خاصّ بر تأكيد نسبت به عالم عادل حمل مىشود و منافاتى نيست تا نياز به تصرف باشد ؛ مگر اينكه براى جمله وصفيه مفهوم قائل باشيم و مفهوم اكرم العالم العادل اين باشد كه اكرام عالم غير عادل واجب نيست . آنگاه اين مفهوم با آن عامّ تعارض كنند كه در اين صورت هم باز خاصّ مفهومى با عامّ منطوقى متوافق الظاهر نيستند ؛ ولى بر مسلك تحقيق جمله وصفيه اصلا مفهوم ندارد و اثبات شىء نفى ما عدا نمىكند . بنابراين دليل خاص نسبت به محدوده خودش بر وجوب اكرام عالم عادل دلالت دارد و كارى به علماء فاسق ندارد . نه نفى مىكند و نه اثبات ، و دليل عامّ ظهور در عموم دارد و حكم عالم فاسق را هم روشن مىكند و چيزى هم معارض يا مزاحم عامّ مذكور نيست .\r\nگاهى عامّ و خاصّ متخالف الظاهر هستند ؛ يعنى نافى و مثبت هستند و در مورد خاصّ تنافى دارند مثلا دليل عامّ مىگويد اكرام هر عالمى واجب است ؛ و لو فاسق باشد ؛ ولى دليل خاصّ مىگويد اكرام عالم فاسق واجب نيست و حكم عامّ را در اين مورد نفى مىكند كه در ظاهر با يكديگر تعارض دارند . در اينجا چه بايد كرد ؟ آنچه از بحثهاى گذشته بدست آورديم ، اين بود كه دليل خاصّ بر دليل عامّ مقدم و موجب تخصيص دليل عام مىشود .\r\nولى در اين فصل مىگوييم كه مخصص بودن دليل خاصّ نسبت به دليل عام ، كليت ندارد ،\r\n\r\n","description":"","footnote":"","page_name":" 330 ","page_number":338},
  {"content":"\r\n\r\nبلكه برحسب موارد ، فرق مىكند در مواردى دليل خاصّ حتما مخصص دليل عامّ است و در مواردى حتما ناسخ دليل عامّ است ( فرق تخصيص و نسخ خواهد آمد . ) و در مواردى هم ممكن است منسوخ دليل عامّ باشد و دليل عام ، خاصّ را ابطال كند و از بين ببرد . لذا بايد اين موارد بدقت معلوم شود كه كجاها دليل خاص ، مخصص عامّ است و كجا ناسخ است و كجا منسوخ است ؟ پيش از تشقيق شقوق و بيان صور گوناگون مسئله ، بجاست به سه نكته توجه كنيم .\r\n1 - آيا تأخير بيان از وقت خطاب جايز است ؟ يعنى ممكن است خطابى امروز صادر شود و ظهور در عموم يا اطلاق يا هر مطلبى داشته باشد و متكلم اين ظاهر را واقعا اراده نكرده باشد و مرادش خلاف ظاهر باشد و مع‌ذلك فعلا و در حال خطاب و متصلا ، بيان و قرينه‌اى نياورد و پس از مدتى در خطاب جدا بيان را بياورد يا ممكن نيست و بيان بايد چسبيده به ذو البيان باشد ؟ عده‌اى تأخير بيان از وقت خطاب را جايز ندانسته‌اند و دلايلى دارند كه در معالم الاصول مطرح شد « 1 » ؛\r\nولى تحقيق آن است كه تأخير مذكور بلامانع است و چه‌بسا مصلحت ايجاب مىكند فعلا عامّ يا مطلقى را بگويد و بعدها تدريجا خصوصيات و قيود را ذكر كند و مراد واقعى را بيان كند و روش عقلايى در مقام تقنين همين است كه كليات و اصولى را تصويب مىكنند و سپس به مرور تبصره‌هايى را برآن مىافزايند . خيلى جاها تمام المراد را يك جا نمىشود بيان و تفهيم كرد .\r\n2 - آيا تأخير بيان از وقت حاجت ( زمان عمل به دليل كه ممكن است با زمان خطاب هم‌زمان باشند و ممكن است از زمان خطاب متأخر باشد به اينكه خطاب روز شنبه صادر شود و عمل روز دوشنبه باشد . ) جايز است ؟\r\nمشهور گفته‌اند كه چنين تأخيرى جايز نيست ؛ زيرا مستلزم القاء در مفسده يا تقويت مصلحت است و از مولاى حكيم صادر نمىشود . روى همين اصل ، خاصى را كه پس از زمان حاجت و فرارسيدن وقت عمل به عامّ وارد شود ، حمل بر نسخ كرده‌اند نه تخصيص\r\n\r\n\r\n","description":"","footnote":"\r\n( 1 ) - معالم الاصول ، ص 163 به بعد .\r\n","page_name":" 331 ","page_number":339},
  {"content":"\r\n\r\nكه بيانيّت دارد و تأخيرش روا نيست .\r\nمرحوم آخوند نيز در ما نحن فيه از مشهور پيروى كرده ؛ ولى بعضى از متأخرين ( از جمله خود صاحب كفايه در مبحث تعادل و تراجيح ) معتقدند كه گاهى مصلحت اهمى ايجاب مىكند كه بيان حتى از وقت حاجت هم تأخير بيفتد ، آن هم نه يك روز و ده روز يا يك سال و ده سال ، بلكه چه‌بسا ممكن است صدها و هزاران سال به تأخير بيفتد ، لذا گاهى عامى در قرآن يا كلام رسول اكرم صلّى اللّه عليه و آله وارد مىشود و مدتها بدان عمل مىشود ؛ ولى بيان و مخصص در لسان امام صادق عليه السّلام يا در كلام امام عسكرى عليه السّلام وارد مىشود چه‌بسا هنوز هم برخى يا بسيارى از بيانها باقى مانده و در زمان ظهور حضرت مهدى ( عج ) بيان شود .\r\n3 - آيا شرط نسخ حضور وقت عمل است ؟ مشهور اين شرط را پذيرفته و گفته‌اند كه اگر خاصى پيش از فرارسيدن وقت عمل به عامّ فرابرسد ، حتما بايد مخصص باشد و نمىتواند ناسخ باشد . شرط ناسخ بودن آن است كه دليل خاصّ پس از فرا رسيدن زمان عمل به عامّ صادر شود كه چون نمىتواند مخصص باشد ( و تأخير بيان از وقت حاجت مىشود كه محال بود . ) معيّنا بايد ناسخ باشد .\r\nولى عده‌اى شرط مذكور را قبول ندارند و مىگويند كه قبل از حضور وقت عمل نيز امكان نسخ وجود دارد و مرحوم آخوند با تصويرى كه بعدا از ماهيت نسخ ارائه خواهند كرد ، همين نظر را برخواهندگزيد .\r\nبا توجه به اين سه نكته ، دليل عامّ و دليل خاصّ از لحاظ تاريخ صدور ، گاهى هر دو تاريخ صدورشان معلوم و مشخص است و گاهى هر دو يا يكى از آن دو تاريخ صدورشان مجهول است . در فرض اوّل كه معلوم التاريخ باشند ، پنج صورت تصوير مىكنند كه هركدام حكمى دارد .\r\n1 - تاريخ صدور هر دو مقرون به هم باشد ( مثلا فرض كنيم دو امام در يك زمان باشند و كلام هر دو حجّت باشد و هم‌زمان يكى عامّ را بگويد و ديگرى خاصّ را . يا از يك امام در اين لحظه عامى صادر شود و در لحظه يا لحظات بعد خاصى صادر شود كه عرفا هم‌زمان هستند و اين مقدار فاصله را تقديم و تأخير به حساب نمىآورند . يا عامى را قرآن بگويد و\r\n\r\n","description":"","footnote":"","page_name":" 332 ","page_number":340},
  {"content":"\r\n\r\nپيامبر هم‌زمان با ابلاغ عموم آيه ، خاصى را نيز خود بفرمايند كه باز مقرون به هم هستند . ) حكم اين قسم روشن است و آن اينكه به اتفاق كلمه دليل خاص مخصص دليل عام است و احتمال نسخ هم كسى نداده است .\r\n2 - تاريخ صدور عامّ جلوتر از خاصّ باشد و ضمنا دليل خاصّ پيش از فرارسيدن زمان عمل به عامّ صادر شود . فى المثل عامّ روز شنبه صادر شد ؛ ولى زمان اجراى آن ، روز چهارشنبه است و خاصّ روز دوشنبه صادر شد . در اين صورت هم بر مسلك مشهور چاره‌اى جز تخصيص نيست و معيّنا خاصّ بعدى بايد مخصص عامّ قبلى باشد و امكان نسخ وجود ندارد ؛ زيرا شرط نسخ كه فرارسيدن وقت عمل باشد ، در اينجا مفقود است .\r\n( البته بر مسلك آخوند و جماعتى شرط مزبور معتبر نيست . پس امكان ناسخ بودن نيز وجود دارد ؛ ولى در ادامه و در صورت پنجم خواهد آمد كه تخصيص رجحان دارد . )\r\n3 - تاريخ صدور عامّ قبل باشد و خاصّ بعدى هم پس از زمان حضور عمل به عامّ ، فرا برسد . در مثال مذكور ، همان روز چهارشنبه ( ظهر آن روز مثلا ) دليل خاصّ وارد شود . در اين صورت از نظر مشهور چاره‌اى نيست جز اينكه خاصّ بعدى ناسخ عامّ قبلى باشد ؛ زيرا اگر مخصص و بيان بگيريم ، مستلزم تأخير بيان از وقت حاجت مىشود كه قبيح و محال وقوعى است .\r\n( البته اينجا آخوند بر مسلك قوم مشى كرده‌اند و در باب تعارض ادلّه تأخير مذكور را تجويز كرده‌اند كه على هذا و لو خاصّ متأخر از زمان عمل باشد حمل بر تخصيص مىشود . ) و ضمنا قيدى هم مىآورند و آن اينكه اگر عامّ پيشين در مقام بيان حكم واقعى باشد و واقعا تا اين لحظه وجوب اكرام تمام علماء مصلحت داشت و الآن دليل خاصّ بر خلاف عامّ صادر شد ، اينجا جاى نسخ است و معنايش اين است كه از اين لحظه به بعد اكرام فسّاق مصلحت ندارد ؛ ولى اگر عامّ قبلى مبيّن حكم ظاهرى باشد و مصلحت در اصل حكم و تشريع باشد ، باز مانعى ندارد كه خاصّ بعدى ، و لو پس از وقت عمل برسد ، كاشف از مراد جدّى باشد و دلالت كند كه در واقع از اوّل هم عالم فاسق مراد مولى نبوده و اكرام او مصلحت نداشته . نسبت به عمومات آيات و روايات غالبا مطلب از اين قرار است كه مبيّن\r\n\r\n","description":"","footnote":"","page_name":" 333 ","page_number":341},
  {"content":"\r\n\r\nكليات هستند و جزئيات و تفاصيل ، بعدها بيان مىشود و حتى در كلام امام صادق عليه السّلام هم بيايد حمل بر تخصيص مىشود .\r\n4 - تاريخ صدور خاصّ جلوتر از عامّ باشد و پيش از حضور وقت عمل به خاص ، دليل عامّ صادر شود . ( كه اين فرض را مرحوم آخوند در متن جدا ذكر نكرده و بعد در فراز « ثم انّ » آن اشاره خواهند كرد . ) در اينجا هم بر مسلك مشهور ، خاصّ قبلى مخصص عامّ بعدى است و محذورى هم ندارد ؛ زيرا تأخير بيان از وقت خطاب يا عمل نيست ، بلكه تقديم بيان است . از طرفى هم عامّ بعدى نمىتواند ناسخ خاص قبلى باشد ؛ چون فاقد شرط نسخ است كه بعد از حضور وقت عمل باشد . به ناچار جاى تخصيص است ؛ ولى بر مسلك شرط نبودن حضور وقت عمل در باب نسخ ، احتمال منسوخيّت خاصّ قبلى توسّط عامّ بعدى وجود دارد ؛ ولى بدان اعتنا نمىشود و احتمال مخصص بودن مقدّم است ( چنانچه در صورت پنجم خواهد آمد . )\r\n5 - تاريخ صدور خاصّ پيش از عامّ است و ضمنا پس از فرا رسيدن زمان عمل به خاص ، عامّ صادر شده است . در اينجا چه بايد كرد ؟ آيا خاصّ قبلى را مخصص عامّ بعدى قرار داده و ظهور خاصّ را در استمرار حكمش در آينده حفظ كنيم يا عامّ بعدى را ناسخ خاصّ قبلى قرار داده و ظهور عامّ در عموم و شمول جميع افراد را حفظ كنيم ؟ هر دو محتمل است . مخصص بودن ، چون محذور تأخير بيان را ندارد و از باب تقديم بيان است .\r\nو ناسخ بودن عامّ هم چون شرط نسخ را كه حضور وقت عمل باشد ، واجد است .\r\nپس هر دو ممكن است . درعين‌حال ، احتمال مخصص بودن را ترجيح مىدهيم ؛ چرا كه از طرفى تخصيص خيلى شايع و زياد است . تا آنجا كه ضرب المثل شده كه مىگويند :\r\n« ما من عامّ الّا و قد خصّ » از طرف ديگر نسخ بسيار نادر و كم است و قاعده اين است كه « الظنّ يلحق الشّيء بالاعمّ الأغلب ؛ يعنى موارد مشكوك را به همان طرف شايع و راجح ملحق مىسازيم و احتمال آن طرف زيادتر و مظنون است و آن جانب تخصيص است . »\r\nاگر كسى بگويد اين امور ظنّى كه ارزشى ندارد و عمل به مظنّه در اسلام حرام است ، پس چگونه شما به اين وجوه متشبّث مىشويد ؟ در جواب مىگوييم كه اصل و اساس\r\n\r\n","description":"","footnote":"","page_name":" 334 ","page_number":342},
  {"content":"\r\n\r\nظهور است كه خاصّ ظهور در استمرار داشت و عامّ ظهور در عموم و ظهور براى ما حجيّت دارد و وجوه مذكوره پشتيبان و مؤيّد و تقويت‌كنندهء اين ظهورات است و باعث مىشود كه ظهور خاصّ در استمرار اقوى و اظهر باشد از ظهور عامّ در افراد ( حتّى اگر ظهور خاصّ اطلاقى و ظهور عامّ وضعى باشد ) و قاعدهء عقلايى اين است كه اظهر بر ظاهر مقدم است . از اين باب تخصيص را برند اعلام مىكنيم .\r\nقوله : هذا فيما علم : تا به حال صور مختلف معلوم‌التاريخ‌ها را بررسى كرديم . امّا اگر تاريخ صدور عامّ و خاصّ مجهول بود ، چه بايد كرد ؟ در اينجا نيز صور و فروضى مطرح است . نخست سه صورت كلّى داريم .\r\n1 - تاريخ صدور هر دو مجهول است و اصلا نمىدانيم عام چه زمانى صادر شده و خاصّ چه زمانى .\r\n2 - تاريخ صدور عامّ مشخص است كه مثلا روز شنبه صادر شده ؛ ولى تاريخ صدور خاص مجهول است .\r\n3 - تاريخ صدور خاصّ معلوم است ؛ ولى عامّ مجهول التاريخ است . ( عكس صورت قبلى ) در هريك از سه صورت باز فروض مختلفى مطرح است كه به آنها اشاره مىشود .\r\n1 - تاريخ صدور صددرصد مجهول است كه داراى پنج احتمال است : شايد مقرون به هم صادر شده باشند و شايد عامّ جلوتر باشد و خاصّ قبل از حضور دقت عمل بيايد و شايد بعد از حضور باشد و شايد خاص جلوتر باشد و عامّ قبل از زمان عمل به خاصّ صادر شود و شايد عامّ پس از حضور صادر شده باشد . همهء اين‌ها محتمل است .\r\n2 - اجمالا مىدانيم كه عامّ و خاص ، يا مقرون به هم هستند و يا عامّ جلوتر است ؛ ولى تفصيلا نمىدانيم .\r\n3 - اجمالا مىدانيم كه يا مقارن هستند و يا خاصّ مقدم بر عامّ صادر شده ؛ ولى به تفصيل نمىدانيم .\r\n4 - اجمالا مىدانيم كه عامّ جلوتر صادر شده ؛ ولى تفصيلا نمىدانيم كه آيا خاصّ بعدى ، پيش از زمان عمل به عامّ صادر شده يا پس از حضور وقت عمل . مرحوم آخوند\r\n\r\n","description":"","footnote":"","page_name":" 335 ","page_number":343},
  {"content":"\r\n\r\nاين فروض را مطرح نمىكنند و تنها به بيان يك فرض اكتفا مىكنند .\r\n5 - اجمالا مىدانيم كه خاص ، متأخر از عامّ است ؛ ولى نمىدانيم كه آيا دليل خاصّ پيش از حضور وقت عمل به عامّ صادر شده تا مخصص باشد ، يا پس از فرارسيدن زمان عمل صادر شده تا ناسخ باشد . مثلا مىدانيم كه عامّ روز شنبه وارد شده و خاصّ روز چهار شنبه بيان شده ، ولى نمىدانيم كه زمان عمل به عامّ روز جمعه بوده تا دليل خاصّ قبل از زمان عمل فرا رسيده باشد . ( و در نتيجه بر مسلك مشهور مخصص دليل عامّ باشد و كاشف باشد از اينكه از روز اوّل هم مورد خاصّ ( عالم فاسق مثلا ) داراى ملاك نبوده و اكرام فاسق مصلحت نداشته . ) و يا زمان عمل به عامّ روز دوشنبه بوده تا خاصّ پس از زمان عمل وارد شده باشد و تا چهارشنبه اكرام عالم فاسق هم مصلحت داشته باشد ( و در نتيجه اگر در ظرف روزهاى دوشنبه و سه‌شنبه عالم فاسق را اكرام نكرده و عمل هم قضاء دارد ، بايد قضاى آن‌وقت را انجام دهد . ) در اينجا كه تردّد امر ميان مخصص و ناسخ بودن دليل خاصّ است ( به بيان مذكور ) چه بايد كرد ؟\r\nمرحوم آخوند مىفرمايد كه بايد نسبت به مورد معارضه ( عالم فاسق از دوشنبه تا چهارشنبه مثلا ) به اصول عمليّه مراجعه كنيم كه از موارد رجوع به اصل ، اجمال و تردّد خطاب است . و اصل عملى برائت از وجوب اكرام است و استصحاب عدم هم قابل جريان است .\r\nقوله : و كثرة التخصيص : اگر بفرماييد كه چه مانعى دارد ما احتمال تخصيص را مقدم بداريم و خاصّ بعدى را مخصص عامّ قبلى قرار دهيم ( و در نتيجه نوبت به اصول عمليّه نرسد . ) به اين دليل كه تخصيص خيلى شايع و رايج و متعارف و متداول و مرسوم و معروف است ؛ ولى نسخ خيلى نادر و قليل و شاذّ است و لذا جانب تخصيص احتمالش قوىتر مىشود و به حكم « الظنّ يلحق الشّيء بالاعم الاغلب » فرد مشكوك را كه ما نحن فيه باشد ، به اعم اغلب يعنى تخصيص ملحق ساخته و محكوم به آن حكم بنماييم . در پاسخ مىگوييم : اين عوامل ( شيوع تخصيص ، ندرت نسخ ، قاعده الظنّ يلحق . . . . ) حد اكثر گمان‌آور هستند و مظنّه در اسلام اتّباعش جايز نيست ، مگر دليل داشته باشد و ظنّ مزبور دليلى\r\n\r\n","description":"","footnote":"","page_name":" 336 ","page_number":344},
  {"content":"\r\n\r\nبر اعتبارش نيست و لذا ارزشى ندارد .\r\nقوله : و انّما يوجبان : اگر بفرماييد كه پس چرا در صورت پنجم از صور معلوم التاريخ از همين عوامل و ظنون استفاده كرديد و احتمال تخصيص را مقدّم داشتيد ؟ در جواب خواهيم گفت كه در آنجا دو ظهور داشتيم ( ظهور خاصّ قبلى در استمرار ، ظهور عامّ بعدى در جميع افراد ) و شيوع تخصيص و ندرت نسخ ، موجب تقويت يكى از دو ظهور ( ظهور خاصّ در استمرار ) مىشد و ظهور خاصّ را پشتيبانى مىكرد و در نتيجه سبب مىشد كه خاصّ اظهر و اقوى شود و بر عام مقدّم شود كه در واقع يقدّم الاظهر على الظاهر كه بنا عقلاء برآن است ؛ و گرنه در همان‌جا هم مجرّد شيوع تخصيص و ندرت نسخ و . . . ارزش و حجيّت نداشت . پس قياس مع الفارق است .\r\nقوله : ثم انّ : در دو صورت از پنج صورت معلوم التاريخ ، گفتيم كه فقط جاى تخصيص است و اصلا احتمال نسخ هم وجود ندارد .\r\n1 - صورت دوّم كه عامّ مقدّم و خاصّ مؤخر بود و قبل از زمان عمل به عامّ صادر شده بود .\r\n2 - صورت چهارم كه خاصّ مقدم و عامّ مؤخر و قبل از زمان عمل به خاصّ صادر شده بود .\r\nحال مىگوييم كه اين سخن كه در دو صورت مزبور ، تخصيص متعيّن است و جاى نسخ نيست ، بر مسلك مشهور است كه در باب تخصيص شرط مىدانند كه قبل از زمان عمل فرا برسد و در نسخ شرط مىدانند كه پس از حضور وقت عمل فرا برسد و بنابراين مسلك دو صورت مذكور ، فاقد شرط نسخ و واجد شرط تخصيص هستند و معيّنا جاى تخصيص است .\r\nولى بر مسلك تحقيق ( كه به زودى از بيان ماهيّت نسخ روشن خواهد شد ) شرط مذكور را قبول نداريم و لذا مىگوييم كه دليل متأخر پيش از زمان عمل به دليل متقدّم هم صادر شود باز احتمال نسخ وجود دارد و دوران امر ميان تخصيص و نسخ است . به اين بيان كه در صورت اول از دو صورت مزبور ، دوران امر ميان مخصص بودن و ناسخ بودن خاصّ بعدى است و در صورت دوم ، دوران امر ميان مخصص بودن خاص قبلى يا منسوخ بودن آن\r\n\r\n","description":"","footnote":"","page_name":" 337 ","page_number":345},
  {"content":"\r\n\r\nنسبت به عامّ بعدى است . ( ولى در صورت اوّل همان سخن مطرح مىشود كه در فرض تردّد مطرح شد و يا به طريق اولى جاى تخصيص است ؛ چون اگر در صورت سوم از پنج صورت قبل جاى تخصيص بود ، در اين صورت به طريق اولى جاى تخصيص است . ) و در صورت دوم همان مطالبى كه در صورت پنجم از پنج صورت معلوم التاريخ مطرح شد ، طرح مىشود ؛ يعنى دو ظهور داريم . 1 - خاصّ در استمرار 2 - عامّ در عموم افرادى و به حكم شيوع تخصيص و ندرت نسخ ، ظهور خاصّ در استمرار قوىتر بوده و بر عام بعدى مقدّم مىشود و موجب تخصيص عامّ مىشود . ( البته تعبير آخوند ( ره ) به اينكه ظهور العام فى عموم الافراد اقوى . . . . جالب نيست ؛ زيرا اگر ظهور عامّ قوىتر باشد ، حتما مقدم بر خاصّ مىشود و جاى تخصيص نيست ، بلكه منظورشان همان است كه در پايان صورت پنجم ذكر كردند كه و لو ظهور عامّ در عموم افرادى وضعى ، و ظهور خاصّ اطلاقى باشد . ) ضمنا در صورت دوّم و سوم از پنج صورت هم كه دوران ميان ناسخ بودن يا مخصص بودن مطرح شد ، اين سؤال مطرح مىشود كه چه ثمراتى بر اين دوران مترتب است ؟ در بعض از حواشى و شروح كفايه « 1 » سه ثمره از قول بعضى نقل شده كه ما به نقل آن قناعت مىكنيم و نيازى به توضيح نيست .\r\nمنها ما اذا ورد مخصصان مستوعبان للعام ، فعلى التخصيص يقع التعارض بينهما ، لاستهجان استيعاب التخصيص ، بخلاف النسخ ،\r\nو منها : انه بناء على استهجان الاكثر اذا ورد خاصّ مشتمل على حكم اكثر الافراد ، فانّه على النسخ لا خير فيه ، بخلاف التخصيص .\r\nو منها ما يمكن ان يكون من موارد ظهور الثمرة ، و هو ما اذا كان الخاص ظنيّا و العام قطعيّا ، و قلنا بعدم جواز نسخ القطعى بالظنّى ، فانّه يحمل على التخصيص . تا اينجا مباحث اصلى باب عامّ و خاصّ به پايان رسيد . در خاتمه به مناسبت دو مطلب را ذكر مىكنند .\r\n1 - نسخ 2 - بداء .\r\n\r\n\r\n","description":"","footnote":"\r\n( 1 ) - منتهى الدراية فى شرح الكفاية ، ج 3 ، ص 658 .\r\n","page_name":" 338 ","page_number":346},
  {"content":"\r\n\r\n\r\nبحثى پيرامون امكان نسخ\r\nقوله : لا بأس به صرف الكلام : حال كه سخن از دوران ميان تخصيص و نسخ به ميان آمد ، بجاست قدرى پيرامون ماهيّت نسخ و امكان آن گفتگو كنيم . معمولا در عرف معمول و قوانين عادى و عقلايى دنيا مطلب از اين قرار است كه قانون‌گذاران ، قانونى را تصويب مىكنند و به خيال خودشان اين قانون به صلاح مملكت است ؛ ولى پس از مدّتى متوجه مىشوند كه اين قانون به ضرر جامعه بوده و آنان در جهل مركّب بوده‌اند . و پس از تنبّه آن قانون را باطل و منسوخ اعلام مىكنند و قانون جديدى را بجاى آن تصويب مىكنند . حال آيا در مورد شارع مقدس و خداى حكيم عليم ، نسخ حكم به اين معنا اصلا متصور است ؟\r\nهرگز ، زيرا او عالم على الاطلاق است و جهل و عجز و نسيان و غفلت و . . . در آن ذات راه ندارد . بر اين اساس پرسش مىشود كه نسخ احكام شرعى و نسخ شرايع آيا ممكن است يا محال ؟ مرحوم آخوند پيش از پاسخ به پرسش فوق ، ماهيّت نسخ را تبيين مىكنند :\r\nدر مورد عامّ و خاصّ اين مطلب مطرح شد كه اگر دليل خاصّ چسبيده به عامّ باشد ، از آغاز جلو ظهور عامّ را در عموم و شمول مىگيرد و از بحث خارج است . ولى اگر مخصص ، منفصل باشد ، پيشاپيش دليل عامّ صادر شده و ظهور در عموم پيدا كرده و ظهورش مستقر شده . بعد كه دليل خاصّ صادر مىشود نسبت به مقام اثبات و دلالت رفع است ؛ يعنى حجيّت عامّ را برمىدارد ؛ ولى نسبت به مقام ثبوت و واقع ، دفع است ؛ يعنى كاشف از اين است كه در واقع از اوّل هم اكرام عالم فاسق مصلحت نداشته و مراد جدّى و واقعى نبوده .\r\nطبق سيرهء عقلاء در ظاهر ابتداء به صورت عامّ و كلى بيان كرده و سپس تدريجا تبصره‌هاى آن را بيان كرده است .\r\nدقيقا همين محاسبه در باب نسخ هم وجود دارد ؛ يعنى ابتدا حكمى و دستورى از سوى\r\n\r\n","description":"","footnote":"","page_name":" 339 ","page_number":347},
  {"content":"\r\n\r\nشارع مقدّس جعل و تشريع مىشود ، مثلا به ابراهيم خليل امر مىشود كه فرزندت را قربانى كن و او خيال مىكند كه اين يك تكليف جدّى است و واقعا قتل فرزند مصلحت دارد و بايد چنين كند و يقين به قتل فرزند پيدا مىكند ؛ ولى پس از اندكى فديهء الهى مىآيد و دستور قبلى نسخ مىشود . معلوم مىشود كه آن امر يك امر جدّى و واقعى نبوده و از مصلحتى در متعلّق و مأمور به سرچشمه نگرفته ، بلكه از جمله مواردى بود كه در نفس امر كردن حكمتى وجود داشته و امر امتحانى بوده است .\r\nو يا شارع مقدس دستور واقعى و جدّى صادر مىكند و امر مىكند به اينكه مسلمين به سمت بيت المقدس نماز بخوانند و مدّتى هم اين دستور عمل مىشود و مسلمين خيال مىكردند كه اين يك حكم جاودانه است و تا دامنه قيامت بايد بدان عمل كنند ؛ ولى پس از مدّتى اين دستور مرتفع شد و معلوم شد كه يك حكم هميشگى نبوده است . در اينجا نسبت به ظاهر امر و مقام اثبات رفع حكمى است كه ظاهرا و در ظاهر خطاب ثابت بود ؛ ولى نسبت به باطن امر و مقام ثبوت دفع است و كاشف از اين است كه از اوّل امر ابراهيم امتحانى بوده . امر مسلمين به نماز به سوى قدس موقّتى بوده و استمرار نداشته است .\r\n( تفاوت تخصيص و نسخ در اين است كه تخصيص به لحاظ افراد است و نسخ به لحاظ ازمنه ، و گرنه هر دو روى يك سكه هستند . )\r\nحال كه ماهيّت نسخ روشن شد كه نسبت به مقام اثبات رفع و نسبت به مقام ثبوت رفع است . اين پرسش مطرح مىشود كه چرا از اوّل آمد و نهايت حكم را اظهار نكرد و مخفى داشت تا مسلمين خيال كنند كه حكم استمرارى است ؟ چرا از اوّل مدت را بيان نكرد ؟\r\nپاسخ روشن است . گاهى مصلحت ايجاب مىكند كه ابتداء به صورت جدى امرى را صادر كند به منظور امتحان و آزمايش حضرت ابراهيم عليه السّلام و سر فرصت آن را بردارد . و يا مصلحت اقتضا مىكند كه نخست به صورت مطلق و مستمر حكمى را بيان و اظهار كند تا مسلمين آزمايش شوند . يهود لجوج عنود هم امتحان شوند و سر فرصت آن را نسخ كند .\r\n( فعلا در صدد بيان مصالح واقعى يك‌يك اين احكام نيستيم و اجمالا بر اين باوريم كه خداوند حكيم است و كارى را بيهوده انجام نمىدهد . نه عبث در جهان تكوين چيزى را\r\n\r\n","description":"","footnote":"","page_name":" 340 ","page_number":348},
  {"content":"\r\n\r\nمىآفريند و نه بىجهت در نظام تشريع به چيزى امر مىكند ، منتهى بايد اهل بود و در منابع خودش تحقيق كرد و به بخشهايى از اين مصالح و حكمتها رسيد . چنان كه مدتها اعتراض مىشد كه خداوند چرا مار و عقرب و . . . آفريده و امروزه اهل فن به خواص حياتى اين موجودات پىبرده‌اند . شتابزده هر چيزى را زير سؤال بردن و انكار كردن ، كار نابخردان است . ) براساس حكمت و مصلحت ، پيامبر خدا هم مأمور است همان ظاهر خطاب را به مردم ابلاغ كند و سخنى از باطن آن به ميان نياورد .\r\nدر اينجا اين پرسش مطرح مىشود كه آيا پيامبر خود از باطن امر آگاه بوده كه اين حكم نسخ خواهد شد ؟ در پاسخ مىگوييم كه چه‌بسا به اذن و اراده الهى رسولش آگاه بوده و خدا او را از طريق الهام يا وحى آگاه ساخته بود ؛ ولى در ظاهر مأمور بود كه نهايت حكم را مخفى و مستور بدارد و از آغاز ابلاغ نكند و چه‌بسا او نيز از حقيقت حال بىخبر بود و نمىدانست كه در علم خدا چه گذشته و خيال مىكرد اين حكم جدّى واقعى است ، مستمر است ( پيامبران هم با اينكه علوم و دانش اولين و آخرين را دارند ، و علّم آدم الاسماء كلها و از فرشتگان هم برترند ؛ ولى باز ممكن‌الوجودند و خدا واجب الوجود است و علم الهى عين ذات او نامتناهى است و محال است كه موجود ممكن و محدود و متناهى بركنه ذات و علم واجب و نامحدود ، احاطه و آگاهى پيدا كند ) . هيچ بعيد نيست كه جريان مأموريت ابراهيم عليه السّلام از اين قبيل بوده و خود او هم نمىدانست و خيال مىكرد كه واقعا بايد فرزندش را قربانى كند ؛ ولى بعد اين دستور نسخ شد . ( و ازقضا ندانستن در اينجا نشانگر اوج مقام تسليم اين پدر و پسر است كه به امر خدا گردن مىنهند و كمترين شكوه و ايرادى ندارند و از آن استقبال مىكنند . )\r\nحال كه حقيقت نسخ روشن شد كه نسبت به مقام اثبات رفع است و نسبت به مقام ثبوت دفع است و باطنا نوعى تخصيص است مىگوييم كه نسخ هم مثل تخصيص مطلقا جايز و ممكن است . چه ناسخ قبل از زمان عمل به منسوخ فرا برسد و چه پس از آن ، و منحصر نيست به فرض ورود ناسخ پس از زمان عمل به دليل منسوخ .\r\nقوله : لعدم لزوم البداء : شبهات منكران نسخ و پاسخ آنها .\r\n\r\n","description":"","footnote":"","page_name":" 341 ","page_number":349},
  {"content":"\r\n\r\nپس از آشنائى با ماهيت نسخ ، مىپردازيم به بررسى ادله منكرين نسخ . اصولا بحث در اين است كه آيا ممكن است حكمى از احكام شريعت برداشته شود و حكم ديگرى جايگزين آن شود ؟ در يك سطح وسيع‌تر ، آيا امكان دارد شريعتى از شرايع آسمانى منسوخ گردد و شريعت ديگرى جايگزين آن شود ( مثلا آيين موسوى برود و آيين عيسوى بيايد .\r\nپس از مدتى آيين عيسوى برود و آيين محمدى صلّى اللّه عليه و آله بيايد . ) يا محال است ؟\r\nدانشمندان اسلام عموما طرفدار امكان نسخ مىباشند ؛ ولى دانشمندان يهود منكر نسخ مىباشند و مىگويند كه شريعت حضرت موسى صلّى اللّه عليه و آله و سلّم كما كان استمرار دارد و جاودانه است و منسوخ نگرديده است . اينان به يك سلسله شبهات واهى استناد كرده‌اند كه در برخى كتب تا دوازده شبهه گردآورى شده « 1 » مهم‌ترين شبهات سه شبهه است و مرحوم آخوند به دو مورد اشاره كرده است .\r\nشبهه اول : نسخ مستلزم بداء محال است ( منظور از بداء محال در اينجا عبارت است از تغيير در اراده الهى )\r\nبيان مطلب : وقتى شارع مقدس حكمى را تشريع مىكند ( مثلا امر به ذبح اسماعيل مىكند ، يا به مسلمين فرمان مىدهد كه به سوى بيت المقدس نماز بگذارند . ) از دو حال خارج نيست ، يا آن حكم متعلق اراده و مشيت الهى قرار دارد و يا ندارد . اگر نداشته باشد كه جعل و صدور محال است ؛ چون خداوند فاعل مريد است و كسى كارى را در تكوين يا تشريع بر او تحميل نمىكند ، بلكه او به اختيار خويش آن را انجام مىدهد . پس حتما اراده كرد و فلان واجب را تشريع كرد و اگر با اراده بوده پس نسخ معقول نيست ؛ چون بدان معنا است كه خداوند تا به حال اراده و مشيتى داشت و از حالا به بعد اراده و مشيت ديگرى دارد و اين تغيير و دوگانگى در اراده است و چون اراده از صفات ذات و عين ذات است ، تغيير در آن موجب تغيير در ذات الهى مىشود و آن‌هم از محالات است . پس نسخ مستلزم محال است و تا تالى فاسد دارد و قابل قبول نيست . ( و مستلزم المحال محال ) .\r\nشبهه دوم : وقتى خداوند به كارى امر مىكند و آن را واجب مىفرمايد ( قربانى كردن ،\r\n\r\n\r\n","description":"","footnote":"\r\n( 1 ) - مفاتيح الاصول ، ص 249 - 246 .\r\n","page_name":" 342 ","page_number":350},
  {"content":"\r\n\r\nنماز به سوى نقطه خاصّ و . . . ) از دو حال خارج نيست ، يا در آن كار هيچ حكمت و مصلحتى نيست . پس اصل جعل و تشريع از محالات است و خداى حكيم كار عبث نمىكند و يا داراى حكمت و مصلحت است و بر اين اساس جعل شده . در اين صورت نسخ كردن و برداشتن آن از محالات است ؛ چون چيزى كه مصلحت دارد ، بايد بماند و مولاى حكيم آن را برندارد كه موجب تفويت مصلحت يا القاء در مفسده شود . پس يا حكم منسوخ از اوّل محال بوده ( اگر از آغاز مصلحتى نباشد ) و يا نسخ آن از حالا محال است ( اگر يا مصلحت جعل شده بود . ) و در هر حال نسخ معنى ندارد .\r\nقوله : لعدم لزوم البداء : اشاره به شبهه اوّل است .\r\nقوله : و لا لزوم امتناع : اشاره به شبهه دوّم است .\r\nقوله : و ذلك لان : از شبهات مذكور و غير مذكور پاسخهاى متقن و فنى و منطقى داده شده است و قسمتى از آنها را در اصول فقه « 1 » ملاحظه كرديد . مرحوم آخوند بر مبناى خويش پاسخ مىدهند . ايشان ابتدا ماهيت نسخ را بيان كردند ( نسبت به مقام اثبات رفع است و نسبت به مقام ثبوت دفع ) . و آن مطالب مقدمه‌چينى براى اين پاسخها بود .\r\nدر پاسخ شبهه اوّل مىفرمايد كه در مواردى كه ابتدا امرى صادر مىكند و سپس قبل از حضور وقت عمل آن را نسخ مىكند ( مثل امر ابراهيم به ذبح فرزندش ) حقيقت اين است كه اساسا مأمور به و متعلق امر يعنى نفس عمل قربانى كردن هيچ حكمت و مصلحتى نداشته و ندارد . و امر مذكور از اوامرى نيست كه از وجود مصلحت ملزمه در متعلق آن سرچشمه بگيرد ، بلكه از اوامر امتحانى بوده و مصلحت در نفس امر و جعل وجوب و تشريع بوده كه آن هم حاصل شده و هرگز تغييرى در اراده الهى واقع نشده ؛ زيرا از اوّل هم مراد جدى و واقعى نفس امر كردن بود كه انجام داده و متعلق امر از اوّل هم بطور جدى و واقعى مورد ارادهء الهى نبود و در مواردى كه پس از حضور وقت عمل ، نسخ صورت مىگيرد ( جريان نمازگزاردن مسلمين به سوى قدس شريف كه بجاى آن كعبه قبله مسلمين شد و نماز به اين سمت واجب شد . ) باز در واقع از آغاز هم اين عمل مدت‌دار بود و تا\r\n\r\n\r\n","description":"","footnote":"\r\n( 1 ) - اصول الفقه ، ج 3 ، ص 53 به بعد .\r\n","page_name":" 343 ","page_number":351},
  {"content":"\r\n\r\nهمان مدت معين واجب بود و بيش از آن واجب نبود تا بگوييد ارادهء الهى تغيير كرد . اول اراده كرده بود كه قدس قبله ابدى باشد . سپس اراده‌اش تغيير كرد ، هرگز ! از اوّل هم ارادهء الهى براى مدتى بود ، نه براى هميشه . نهايت در ظاهر خطابش را مطلق آورد و مقيّد به وقت خاصّ نكرد و ما خيال كرديم كه استمرار دارد يا ابراهيم عليه السّلام خيال كرد كه جدى است و مصلحت ايجاب مىكرد كه قيافه جدى به خود بگيرد و امر كند و يا اطهار استمرار كند و يا مدت را پنهان نگاه دارد كه اين كار را كرد ؛ ولى اراده واقعى و جدى از آغاز وضعش روشن بود . از اوّل هم قربانى اسماعيل مطلوبش نبود . از آغاز هم نماز براى هميشه بسوى قدس مطلوب نبوده و اراده واقعى نداشته . در نتيجه كمترين تغييرى در ارادهء الهى پديد نيامده .\r\nقوله : و لم يكن الامر : پاسخ شبهه دوم : ما نيز قبول داريم كه امر خداى حكيم بايد داراى حكمت و مصلحت باشد و روز اوّلى كه امر صادر شد حتما حكمتى داشته ؛ ولى چنين نيست كه هميشه صدور امر از مصلحتى در مأمور به سرچشمه بگيرد ، بلكه گاهى نفس امر كردن حكيمانه است . ( مثل امرهاى امتحانى و آزمايشى ) و امر ابراهيم از اين قبيل بود و گاهى هم اظهار استمرار حكيمانه است و اين كار را كرده ؛ ولى نفس استمرار عمل در واقع ، ممكن است حكيمانه نباشد و لذا حكم منسوخ هم روزى كه صادر شد با حكمت بود . حكم ناسخ هم روزى كه آمد با حكمت است . پس هيچ محذورى در نسخ حكم قبل از حضور وقت عمل يا بعد از آن وجود ندارد .\r\n\r\n","description":"","footnote":"","page_name":" 344 ","page_number":352},
  {"content":"\r\n\r\n\r\nمسئله بداء\r\nقوله : و امّا البداء : بداء در امور تكوينى دقيقا همانند نسخ است در امور تشريعى و فى الواقع نسخ و بداء دو روى يك سكه هستند . به قول مير داماد ، بداء همان نسخ تكوينى و نسخ همان بداء تشريعى است « 1 » مسئله بداء يكى از معتقدات مسلم شيعيان است ( البته اهل سنت نيز آن را قبول دارند ؛ ولى از آوردن نام بداء وحشت دارند . ) و اخبار متواتر از معصومين عليهم السّلام در اين باب رسيده كه در حدود هفتاد روايت را مرحوم مجلسى در بحار الانوار « 2 » نقل كرده است و تواتر مفيد يقين است . اصل اعتقاد به بداء قابل انكار نيست ؛ ولى بايد تفسير صحيح از آن داشته باشيم تا از تصور عاميانه فاصله بگيريم و مبتلا به اشكال نشويم . بحث بداء اقلا نياز به دوازده فصل دارد تا به خوبى بررسى شود و ما در بحثهاى اعتقادى و كلامى اين بحثها را داشته‌ايم . « 3 » در اينجا فقط به مقدارى كه مطالب كتاب كفايه روشن شود ، توضيحاتى را مىدهيم .\r\nبداء در لغت به معناى ظهور پس از خفاء است ؛ يعنى چيزى بر كسى مخفى و نامعلوم بود ، بعد معلوم و ظاهر گرديد . در اينجا عرب مىگويد « بدا له اى ظهر » يعنى فلان مطلب براى فلانى آشكار شد . ولى بداء به اين معنا بر خداى عليم على الاطلاق محال است و چيزى از علم ذاتى و سابق و ازلى حق پنهان نيست . پس بايد ديد بداء در مورد خداوند به چه معنا است ؟\r\nمرحوم آخوند مىفرمايد : خلاصه مطلب به صورت سربسته اين است كه گاهى خداوند متعال حكمت و مشيت بالغه‌اش به اين تعلق مىگيرد كه چيزى و حادثه‌اى را كه\r\n\r\n\r\n","description":"","footnote":"\r\n( 1 ) - بحار الانوار ، ج 4 ، ص 126 .\r\n( 2 ) - بحار الانوار ، ج 4 ، ص 122 - 94 .\r\n( 3 ) - جلد پنجم از علم كلام مخطوط .\r\n","page_name":" 345 ","page_number":353},
  {"content":"\r\n\r\nخود مىداند ، آن را محو خواهد كرد و نخواهد گذاشت واقع شود و ثبوت و تحقق آن را فعلا اظهار و اخبار نمىنمايد ( مثلا خود مىداند كه عذاب را قبل از نزولش از قوم يونس دور خواهد كرد ؛ ولى در ظاهر اين‌گونه وانمود مىكند كه عذاب محقق خواهد شد . يا بلا را از فلان عروس زمان حضرت عيسى عليه السّلام برخواهد داشت ؛ ولى فعلا اين‌گونه وانمود مىكند كه بلا خواهد آمد و عروس خواهد مرد . يا خاركن يهودى در زمان پيامبر صلّى اللّه عليه و آله خواهد مرد . . . ) . و چون مصلحت در اظهار ثبوت است ، به پيامبرى از پيامبران يا وليّى از اولياء ( ائمه عليهم السّلام ) وحى مىفرستد يا به قلب آنها الهام مىكند كه چنين و چنان خواهد شد و تو بايد به مردم ابلاغ كنى ، كه تمام حكمت و مصلحت در اظهار ثبوت فلان پديده است نه در اصل وجود آن در خارج ( آن مصالح و حكمتها در جاى خود تبيين شده است ) . آن پيامبر هم ابلاغ مىكند و بعد آن حادثه به وقوع نمىپيوندد .\r\nدر اين‌گونه موارد مىگوييم : براى خداوند بداء حاصل شد ؛ اما نه به معناى لغوى كلمه كه نمىدانست و حالا آگاه شد ، بلكه به معناى اصطلاحى كلمه كه اظهار و ابداء باشد ؛ يعنى چيزى را كه در آغاز مخفى و كتمان كرده بود ( كه عذاب نخواهد آمد ، عروس نخواهد مرد و . . . ) بعد اظهار و آشكار كرد . در حقيقت از علم و ديد ديگران پنهان بود ؛ و گرنه خداوند از آغاز هم علم به محو و پاك كردن آن حادثه داشت .\r\nسؤال : آيا پيامبرى كه از وقوع فلان حادثه خبر مىدهد ( باذن الله و به الهام و وحى الهى و گرنه از پيش خود چيزى نمىگويد ) . خود هم از آغاز با خبر است كه تحقق نخواهد يافت و محو خواهد شد يا او نيز مثل ديگران بىخبر است ؟\r\nجواب : ممكن است خود پيامبر با تعليم الهى از آن با خبر باشد و مع‌ذلك مأمور به اظهار ثبوت باشد يا از وقوع و لا وقوع حادثه بىخبر باشد ؛ چون انبياء عظام عليهم السّلام نيز به تمام آنچه در علم بارىتعالى مىگذرد آگاه و محيط نيستند . بيان مطلب : آن‌گونه كه از آيات قرآن و روايات معصومين عليهم السّلام استفاده مىشود ، خداوند داراى دو نوع الواح تقديرى و كتب ملكوتى است .\r\n1 - لوح يا كتاب محو و اثبات كه در آن‌همه حوادث با مقتضيات و موجبات منعكس\r\n\r\n","description":"","footnote":"","page_name":" 346 ","page_number":354},
  {"content":"\r\n\r\nاست و انبياء عليهم السّلام نوعا با اين عالم ارتباط و اتصال دارند مثلا پيامبرى مشاهده مىكند كه فلان حادثه در آنجا ثبت شده ( هلاك قوم يونس ، مرگ عروس و . . . ) . و خيال مىكند كه وقوع اين حادثه حتمى است . لذا به ديگران هم اخبار مىكند . غافل از اينكه وقوع آن حادثه مشروط به وجود شرطى با فقدان مانعى است كه اين شرط در آنجا منعكس نيست .\r\n( مثلا منعكس است و نوشته شده كه قوم يونس هلاك مىشوند ؛ ولى در آنجا منعكس نشده كه اگر توبه نكنند ، خواهند مرد ، كه نقش اصلى را همين شرط بازى مىكند و سرنوشت مذكور كه هلاكت باشد و در انتظار قوم يونس بود ، از سرنوشتهاى حتمى نبوده كه قابل تغيير نباشد ، بلكه مشروط و موقوف و معلق بود و پيامبر الهى از اين تعليق و شرط خبر نداشت . )\r\n2 - لوح يا كتاب محفوظ و امّ الكتاب كه همه حوادث با علل تامه خود در آنجا ثبت و منعكس هستند و به هيچ وجه تغيير و تخلفى در آن راه ندارد و اگر كسى آن‌قدر تعالى و تكامل يافت كه لايق شد با اين عالم در ارتباط باشد و حقايق مضبوط در آنجا را ببيند ، ديگر تخلف‌بردار نيست و آنچه ديده همان خواهد شد . اين عالم از اعظم عوالم ربوبى است و كمند كسانى كه به كتاب مادر و مادر كتابها دست يابند و از منبع اصلى استفاده كنند . اين مرحله از آن خاتم الانبياء و اوصياى معصومين آن حضرت عليه السّلام است كه به عقيده ما چهارده معصوم عليهم السّلام به چنين مرحله‌اى رسيده بودند . ( و قرآن هم به اين دو نوع لوح و كتاب و عالم اشاره دارد : يمحو الله ما يشاء و يثبت و عنده امّ الكتاب ) « 1 » .\r\nقوله : نعم مع ذلك : با اينكه پيامبر خدا هم به اذن و مشيت الهى به جميع كائنات ( از حوادث گذشته و حال و آينده ) باخبر است ، درعين‌حال مجاز نيست آنچه را كه مىداند ، اظهار كند ، بلكه در بخش احكام و امور تشريعى گاهى مصلحت ايجاب مىكند كه يك دستور جدى و واقعى و مصلحت‌دار ولى موقت و مدت‌دار را در ظاهر به صورت كلى و مطلق يا عامّ بيان كند و پايان آن را ذكر نكند . در حالى از آغاز هم خداوند عالم به اين پايان بوده ؛ ولى در ظاهر خطاب آن را پنهان كرده و بلكه خلاف آن را اظهار كرده و مسلمين از\r\n\r\n\r\n","description":"","footnote":"\r\n( 1 ) - سوره رعد ، آيه 39 .\r\n","page_name":" 347 ","page_number":355},
  {"content":"\r\n\r\nشنيدن دستور نماز بسوى قدس ، خيال كردند كه اين حكم ابدى و دستور جاودانه است و تا دامنه قيامت بايد مسلمين چنين كنند . غافل از اينكه در واقع استمرار ندارد ؛ ولى مصلحت ايجاب مىكرد كه اين‌گونه بيان كند و لذا از طريق وحى و الهام پيامبر را مأمور كرد كه اين حكم را به همان صورت كلى ابلاغ كند و مدت آن را بازگو نكند و بعد در وقت خودش آن را بيان كند . حال شخص پيامبر صلّى اللّه عليه و آله هم اين را مىدانسته ؛ ولى اظهار نكرده و يا او هم خبر نداشت جز خدا كسى نمىدانست كه اين حكم مدت‌دار است . ( و شايد آيه شريفهء  « قَدْ نَرى تَقَلُّبَ وَجْهِكَ فِي السَّماءِ فَلَنُوَلِّيَنَّكَ قِبْلَةً تَرْضاها فَوَلِّ وَجْهَكَ شَطْرَ الْمَسْجِدِ الْحَرامِ »  « 1 » دليل بر اين باشد كه به حسب ظاهر خود پيامبر هم نمىدانست و يا اجمالا مىدانست و زمان دقيق تغيير قبله را نمىدانست ) .\r\nگاهى مصلحت ايجاب مىكند كه يك دستور امتحانى و صورى را كه جدى هم نيست ( و دال بر مطلوبيت متعلق و تحقق آن در خارج نيست ) . در ظاهر به صورت جدى انشاء و اظهار كند و حال آنكه خود مىدانست كه قبل از عمل آن را نسخ خواهد كرد ؛ ولى به منظور آزمايش بنده و شكوفايى استعداد و قابليت او بر ديگران چنين امرى نمود . حال پيامبر الهى هم بداند كه اين امر صورى است يا نداند و خيال كند يك امر جدى است . ( شايد در جريان امر ابراهيم عليه السّلام به ذبح فرزند ، اين‌گونه بوده و خود ابراهيم نمىدانست و خيال مىكرد امر جدى است ) .\r\nدر بخش موضوعات و امور تكوينى نيز گاهى مصلحت ايجاب مىكند كه آنچه را كه محو شده و نگذاشته جامه عمل بپوشد ، فعلا اظهار ثبوت كند و از تحقق آن خبر دهد . با علم به اينكه آن حادثه محقق نخواهد شد . مثلا به پيامبرش خبر دهد كه تا سى شب بايد به كوه طور برود . يا به پيامبر ديگر خبر مىدهد كه قومش را هلاك خواهد كرد . يا پيامبر الهى خبر از مرگ عروس ، مرگ خاركن يهودى و . . . خبر مىدهد در اين اظهار و اخبار ، حكمت وجود دارد . ممكن است خود پيامبر در اثر پيوند با ام الكتاب و لوح محفوظ از واقع باخبر بوده ؛ ولى بنا بر اخفاء بوده يا اينكه در اثر ارتباط با لوح محو و اثبات ، از واقع خبر نداشته و\r\n\r\n\r\n","description":"","footnote":"\r\n( 1 ) - سوره بقره ، آيه 144 .\r\n","page_name":" 348 ","page_number":356},
  {"content":"\r\n\r\nعلت تامه كار را نمىدانسته ( شايد جريان يونس از اين قرار باشد كه نمىدانست ؛ زيرا وقتى دوباره به منطقه‌اش برگشت و بر خلاف انتظار ديد كه عذابى نازل نشده و مردمان به زندگى عادى خويش سرگرمند ، با ناراحتى از آنجا دور شد و به قول قرآن :  « وَ ذَا النُّونِ إِذْ ذَهَبَ مُغاضِباً فَظَنَّ أَنْ لَنْ نَقْدِرَ عَلَيْهِ . . .  « 1 » »\r\nحال آن مصلحت چيست كه اقتضاء اظهار ثبوت كرده ؟ شايد مصلحت امتحان و آزمايش يك امت باشد . چنان كه در جريان موسى كليم عليه السّلام چنين بود كه نخست سى شب وعده داد و سپس وقتى آن مدت تمديد شد و چهل شب در كوه طور ماند . در فاصله همين مدت اندك بر سر بنى اسرائيل آنچه كه نبايد بيايد آمد آنها گفتند كه موسى خلف وعده كرده به سراغ سامرى رفتند و گوساله‌پرست شدند . آرى ، براى چند روز هم نتوانستند خود را حفظ كنند و صبر و انتظار بكشند ، آن هم پس از آن‌همه معجزاتى كه از حضرت موسى ديده بودند .\r\nيا آن مصلحت بيان اهميت و نقش حياتى صدقه و دعا و صله رحم و . . . باشد كه در جاى خود مطرح است . آنگاه ابتدا مصلحت بود كه خطاب را مطلق بياورد و مدت آن را بيان نكند و يا خبر از عذاب بدهد و خصوصيات را بيان نكند كه اگر توبه نكنند عذاب مىشوند ؛ و لكن توبه مىكنند . پس عذاب نمىشوند و بعد آنچه را پنهان كرده بود اظهار مىكند و اينجا تعبير به بداء مىشود و مىگوييم كه براى خداوند بداء حاصل شد ؛ ولى نه بدان معنى كه چيزى را نمىدانست و حالا آگاه شد يا چيزى بر او مخفى بود و حالا ظاهر شد ، بلكه حقيقت بداء در مورد خداوند ابداء و اظهار است ؛ يعنى آنچه را اوّل مخفى كرده بود و پيامبر و امام را هم امر به اخفاء كرده بود ، حالا اظهار كرد و آشكار نمود . پس ابداء است نه بداء اظهار است نه ثبوت اعلام به ديگران است نه علم و بداء بدين معنا اسنادش به خداوند هيچ مانعى ندارد .\r\nقوله : و انما نسب : اگر بگوييد كه بداء را به‌معناى ابداء و اظهار گرفتن مجاز مىشود ، خواهيم گفت كه آرى مجاز است و به علاقهء مشابهت بر خدا اطلاق شده ؛ يعنى چون ابداء\r\n\r\n\r\n","description":"","footnote":"\r\n( 1 ) - سوره انبياء ، آيه 87 .\r\n","page_name":" 349 ","page_number":357},
  {"content":"\r\n\r\nو اظهار الهى به عقيده و درك ما خيلى شبيه به بداء در مورد انسانهاست ( كه چيزى بر ما مخفى بود و ناگهان آشكار شد ) لذا تعبير به بداء شده كه نظر ما بداء است ، نه براى خود خداوند . اين‌گونه اطلاقهاى مجازى در قرآن بسيار است . در قرآن و سنت رحمت ، غضب ، رضايت ، انتقام ، نسيان ، خدعه ، مكر ، كيد و . . . به خدا نسبت داده شده ؛ ولى به معناى خاص كلمه كه متناسب با آن مقام باشد . ولى در ظاهر چون شبيه خدعه و مكر و كيد مردمان است ، به همين اسم تعبير شده است ؛ و گرنه حقيقت اين‌ها كه در مورد آدميان صدق مىكند ، در مورد خدا صدق ندارد .\r\nقوله : و فيما ذكرنا : در باب نسخ بحثهاى فراوانى مطرح است ؛ « 1 » ولى به عقيده ما مقدار لازم و ضرورى مطرح شد . ( دو مطلب اساسى بود : 1 - ماهيت نسخ 2 - امكان نسخ ) و بيش از آن نيازى به طرح نيست .\r\nقوله : ثم لا يخفى : در فراز پايانى ثمره عملى نسخ و تخصيص را بيان مىكنند كه جا داشت قبل از ورود به مبحث نسخ و بداء ، اين ثمره را ذكر مىكردند ؛ زيرا بحث اصلى در فصل سيزدهم درباره دوران بين تخصيص و نسخ بود و پس از بيان فرضهاى مختلف و احكام آنها فرمودند : « لا بأس به صرف الكلام . . . » يعنى مانعى ندارد كه دو بحث جنبى هم داشته باشيم ( 1 - نسخ 2 - بداء ) و جا داشت قبل از لا بأس . . . اين ثمره را مىآوردند . به‌هرحال مطلب اين است كه اگر عام و خاص تاريخ صدورشان مقرون به يكديگر باشد كه حتما خاص مخصص عام است و نسخ معقول نيست كه يك لحظه حكمى را بگويد و سپس بلافاصله آن را مرتفع كند ؛ ولى در دو فرض ديگر كه هركدام دو صورت دارند ، ثمره ظاهر مىشود :\r\n1 - اوّل عام صادر شده و بعدا دليل خاص آمده ، چه پس از حضور وقت عمل باشد و چه قبل از حضور . ( چون بر مسلك آخوند فرق ميان قبل و بعد از حضور نيست ) . در اينجا اگر خاصّ بعدى را مخصّص عام قبلى قرار دهيم ، بدان معناست كه گرچه در ظاهر خطاب ، خاص هم داخل بود ؛ ولى بعد معلوم شد كه واقعا داخل نبوده و مراد جدى نبوده و از اوّل\r\n\r\n\r\n","description":"","footnote":"\r\n( 1 ) - رجوع شود به مفاتيح الاصول ، ص 277 - 242 ؛ و تفسير البيانى ، ص 403 - 295 .\r\n","page_name":" 350 ","page_number":358},
  {"content":"\r\n\r\nهم اكرام عالم فاسق مصلحت نداشت . ولى اگر خاص را ناسخ قرار دهيم . بدان معناست كه تا لحظه ورود خاص ، حكم عام واقعا براى همه افراد بود و اكرام فاسقين هم مصلحت داشت و اگر تا به حال اكرام نكرده‌ايم ، معصيت محقق شده و اگر قضاء دارد بايد قضاء كنيم . آرى از حالا كه خاص آمد ، وجوب اكرام از فاسقين مرتفع شد و از اين پس اكرام آنان مصلحت ندارد . پس كاملا ناسخ يا مخصّص دانستن ثمره پيدا كرد .\r\n2 - اوّل دليل خاص صادر شده و بعد دليل عام آمده ( قبل از حضور وقت عمل به خاص يا پس از آن ) و دوران امر است ميان مخصّص بودن خاص قبلى نسبت به عام بعدى يا منسوخ شدن با عام بعدى ، كه اگر بنا را بر تخصيص بگذاريم ، بدان معناست كه خاص ( عالم فاسق ) اصلا و ابدا در حكم عامّ داخل نبوده و نيست و حتى در ظاهر خطاب هم داخل نيست ( چون خاص قبلى حكم مخصّص متصل را دارد و جلوى اصل ظهور عام را مىگيرد . ) . ولى اگر بنا را بر نسخ بگذاريم ، لازمه‌اش اينست كه تا لحظه ورود عام ، حكم خاص واقعى و حكيمانه بود و از اين لحظه حكم عام و نافذ است و عالم فاسق هم محكوم به همين حكم است و خاص منسوخ شد و مهر بطلان بر او خورد .\r\n( ولى قبلا گفتيم كه نسبت به عمومات كتاب و سنت و به ويژه خصوصاتى كه به صورت خبر واحد وارد شده كه غالبا چنين است و خبر واحد هم صلاحيت ناسخ بودن ندارد .\r\nخود عمومات هم مبين حكم واقعى نيستند ، بلكه كلياتى را بيان مىكنند . لذا دوران ميان نسخ و تخصيص نيست ، بلكه حتما جاى تخصيص است و خاص در كلام هر معصومى باشد ، بر عام در كلام ديگرى مقدم و مخصّص آن است و فرقى هم ندارد كه خاص بعد از حضور وقت عمل به عام باشد يا قبل از آن ، متصل باشد يا منفصل ؛ چون تأخير بيان از وقت حاجت و به طريق اولى تأخير بيان از وقت خطاب جايز است و لذا بزرگان با عمومات و خصوصات كتاب و سنت معامله عام و خاص كرده و تخصيص را مرتكب مىشوند و جاى نسخ نيست . ضمن اينكه نسخ موارد معدوده مشكلى ايجاد نمىكند ؛ ولى اينكه در صدها و هزاران مورد سخن از نسخ حكم مطرح شود قابل قبول نيست و سبب وهن و تزلزل آن شريعت مىگردد و احتمال نسخ هم نادرست است و ترديدى نيست در تعيّن تخصيص . )\r\n\r\n","description":"","footnote":"","page_name":" 351 ","page_number":359},
  {"content":"\r\n\r\n\r\nمقصد پنجم مطلق و مقيد ، مجمل و مبين\r\nمقصد پنجم از مقاصد كفاية الاصول درباره دو موضوع جداگانه است :\r\n1 - مطلق و مقيد\r\n2 - مجمل و مبيّن .\r\nعلى القاعده بايد دو مقصد جداگانه تشكيل مىدادند ؛ ولى از آن رهگذر كه باب مجمل و مبيّن چندان بحث مطولى ندارد و خيلى مختصر است ، لذا آن را تحت عنوان مقصد جداگانه‌اى نياورده‌اند و در پايان بحث مطلق و مقيّد طى يك فصل آورده‌اند . مجموعه مطالب دو باب ، طى چهار فصل بيان مىشود .\r\nفصل اول تعريف و الفاظ مطلق و مقيد :\r\n\r\nفصل اوّل از فصول مقصد پنجم پيرامون دو مطلب است :\r\n1 - تعريف مطلق و مقيد ، 2 - الفاظ مطلق\r\n\r\nاما تعريف :\r\nتعاريف متعددى از سوى بزرگان در معالم ، قوانين ، فصول ، تقريرات و . . .\r\nعنوان شده است . مرحوم آخوند به تعريف مشهور اكتفا كرده و مىگويند كه در تعريف مطلق چنين گفته شده « ما دلّ على شايع فى جنسه » مراد از ماء موصول ، لفظ و قول و خطاب است به قرينهء صلهء موصول كه كلمه دلّ باشد كه ظهور در دلالت لفظى دارد و\r\n\r\n","description":"","footnote":"","page_name":" 352 ","page_number":360},
  {"content":"\r\n\r\nدلالت عقلى و طبعى را شامل نيست ( بر خلاف كلمه اقتضاء و تأثير . . . ) . از اينجا به اين نتيجه مىرسيم كه اطلاق و تقييد همانند عام و خاص و مجمل و مبين از صفات لفظ است .\r\nلفظ يا مطلق است يا مقيد ، البته صفت لفظ است به اعتبار معناى لفظ نه با قطع‌نظر از معنا .\r\nمراد از شايع يا شيوع فعلى ( مشتق ظهور در فعليت دارد . ) . عبارتست از توسعه و سريان داشتن و قابل صدق بر كثيرين بودن . مثل رقبه كه بر هريك از رقبهء مؤمنه و كافره قابل صدق است . رجل كه بر هر فردى از افراد خودش قابل صدق است و اختصاص به فرد خاصى ندارد و مثل اسم نكره در خطاب انشايى ( اكرم رجلا ) كه بر هر فردى قابل صدق است ( آرى در جمله خبريه چنين نيست . مثل جاءنى رجل كه در خارج فرد معينى آمده و جزيى كه كلى نيست تا قابل صدق بر كثيرين باشد . ) . كلمه فى جنسه براى اين است كه شيوع و توسعه نامحدود نيست ، بلكه در محدوده جنس و كلى خودش شيوع دارد و افراد طبيعت خودش را شامل است و بر هركدام قابل صدق است و كارى به افراد طبيعت ديگر ندارد .\r\nضمنا جنس در اينجا به معناى جنس منطقى نيست كه در قبال نوع و فصل و عرض عامّ و عرض خاصه باشد ، بلكه منظور از جنس ، يعنى كلى و طبيعت كه بر هريك از نوع و فصل و . . . منطبق مىشود . پس مطلق ، آن لفظى است كه بر شيوع و سريان در محدوده جنس خودش دلالت كند . ( ضمنا به قرينه مقابله تعريف مقيّد نيز بدست آمد كه المقيد ما دلّ لا على شايع فى جنسه . ) .\r\nقوله : و قد اشكل : مرحوم صاحب فصول « 1 » به تفصيل درباره اين تعريف بحث كرده و مورد نقض و ابرام قرار داده و مدعى شده كه اين تعريف نه جامع افراد است و نه مانع اغيار ؛\r\nاما جامعيت ندارد ؛ براى اينكه بارزترين مصاديق الفاظ مطلق ( كه اسماء اجناس باشند ) را شامل نيست ؛ زيرا اسم جنس بر اصل جنس و طبيعت و ماهيت دلالت دارد . با قطع‌نظر از هر خصوصيتى حتى خصوصيت شيوع و سريان . ( و به زودى در بحث اسماء اجناس اين معنا كاملا هويدا خواهد شد . ) . پس جامع افراد نيست .\r\n\r\n\r\n","description":"","footnote":"\r\n( 1 ) - الفصول الغرويّة ، ص 1 / 21 .\r\n","page_name":" 353 ","page_number":361},
  {"content":"\r\n\r\nو اما مانعيت ندارد ؛ براى اينكه من و ما و اىّ استفهاميه را شامل است . مثلا وقتى مىپرسيم كه من جاء الى بيتك ؟ « من » براى سؤال از ذوى العقول است ؛ ولى قابل صدق بر كثيرين است كه آيا آن‌كس كه به منزل شما آمد زيد بود يا بكر بود ؟ يا حسن يا تقى ؟ و . . . يا وقتى مىگوييم كه ما هذا ؟ يعنى اين چيست ؟ قابل صدق بر امور كثيره است كه يعنى آيا خوردنى است ، نوشيدنى است ، پوشيدنى ؟ و . . . يا وقتى مىگوييم كه الانسان اى شىء هو فى جوهره ؟ يعنى مميز جوهرى و ذاتى انسان كدام است ؟ باز قابل صدق بر كثيرين است كه آيا فصل انسان ناطقيت است ؟ صاهل بودن است ؟ مفترس است ؟ و . . . و تعريف مطلق اين‌ها را شامل است ، در حالى كه به اتفاق كلمه اين‌ها از الفاظ عموم هستند و براى عموم بدلى وضع نشده‌اند ، نه از الفاظ مطلق پس تعريف مانع افراد نيست .\r\nقوله : و قد نبّهنا : مرحوم آخوند سخن هميشگى خود را ذكر مىكنند كه اين تعريفها نوعا تعريف لفظى و شرح الاسمى است . در اين‌گونه تعريفها سخن از نقض و ابرام ، جامع و مانع بودن و نبودن ، بىمورد است . لذا بهتر آن است كه از بحث در تعريفها كه هيچ ثمره‌اى ندارد ، اعراض كرده و به سراغ الفاظ مطلق برويم و موضوع له الفاظ مطلق ( اسماء اجناس ، اعلام جنس ، نكره در كلام مثبت ، مفرد با الف و لام جنس ) را بيان كنيم و نيز به مناسبت ، وضع برخى از الفاظ غير مطلق ( مفرد با الف و لام استغراق ، مفرد با الف و لام عهد به اقسامش ) را روشن سازيم .\r\n\r\nالفاظ مطلق\r\n\r\n1 - اسم جنس\r\nقوله : فمنها : يكى از الفاظ و مصاديق مطلق ، اسماء اجناس است كه اسماء ماهيات و اسماء طبايع و اسماء كليات نيز گفته مىشود و منظور از جنس ، جنس لغوى و اصولى است ؛ يعنى كلى و ماهيت و طبيعت كه دايره وسيعى دارد و خصوص جنس منطقى ( كه قسيم نوع و فصل و عرض عام و خاصّه مىباشد . ) مراد نيست . منظور از طبايع و كليات ، خصوص ماهيات جوهرى و عرضى نيست ، بلكه اعم است از ماهيات جوهرى ( كه ويژگى آنها اين است كه « اذا وجد فى الخارج وجد لا فى الموضوع . » مثل انسان ، فرس ، شجر ،\r\n\r\n","description":"","footnote":"","page_name":" 354 ","page_number":362},
  {"content":"\r\n\r\nرجل ، كتاب ، فرش ، آب ، و . . . و ماهيات عرضى يا اعراض ( كه اذا وجد فى الخارج وجد فى الموضوع ) از قبيل : سياهى ، سفيدى ، شيرينى ، كميت‌ها ، كيفيتها ، و . . . وجه مشترك جواهر و اعراض در اين است كه هر دو ماهيت حقيقى هستند و مابازاء خارجى دارند . از اين هم وسيع‌تر ، كليات و طبايع شامل ماهيات جعلى و اعتبارى هم مىشود كه مرحوم آخوند از آنها به عرضيات تعبير كرد . ( در اصطلاح مشهور عرض به مبدأ اشتقاق اطلاق مىشود .\r\nمثل سواد ، بياض ، علم ، كتابت و . . . و عرضى به خود مشتق اطلاق مىشود ، مثل اسود ، ابيض ، عالم ، كاتب ، و . . . به قول حاجى سبزوارى در شرح منظومه :\r\n و عرضىّ الشّيء غير العرض * ذا كالبياض ذاك مثل الابيض « 1 » \r\nولى مرحوم آخوند معناى خاص را قصد مىكند . اعراض ، يعنى مبادى متأصّله كه در خارج اصالت و واقعيت و تحقق دارند و مابازاء خارجى دارند و قابل اشارهء حسيّه هستند ، مثل سياهى ، سفيدى و . . . ولى عرضيات ، يعنى مبادى اعتبارى و انتزاعى كه از منشأ انتزاع خارجى ، انتزاع مىشود و خودشان فقط در عالم اعتبار وجود دارند ، مثل ملكيت و زوجيت و . . . ) . خود عرضيات يا اعتباريات دو شعبه دارند . گاهى امرى معتبر به اعتبار عقلاء است ، مثل زوجيت و ملكيت و . . . گاهى شارع مقدس آنها را اعتبار مىكند . مثل صلاتيت ، صوم ، حج ، شرطيت ، جزئيت ، سببيت و . . . حال منظور مرحوم آخوند از اسماء اجناس يا اسماء كليات ، تمام موارد مذكور را شامل است ؛ زيرا صلاة اسم براى كلى و طبيعتى از طبايع است . غصب همچنين است . ملكيت نيز چنين است . سواد و بياض ، انسان و رجل و قلم و . . . نيز نام طبيعت و كلى هستند ؛ يعنى اسم يك معنايى هستند كه كلى است و قابل صدق بر كثيرين است .\r\nحال كه مراد از اسماء اجناس يا كليات روشن شد ، مىپرسيم كه موضوع له اسماء اجناس چيست ؟ انسان براى چه معنايى وضع شده ؟ سواد يعنى چه ؟ ملكيت و زوجيت ، مفهومش چيست ؟ صلاة و حج و . . . را شارع مقدس براى چه معنايى وضع كرده ؟ مرحوم آخوند معتقد است كه موضوع له اسماء اجناس عبارتست از معانى و مفاهيم آنها ، يعنى\r\n\r\n\r\n","description":"","footnote":"\r\n( 1 ) - منطق شرح منظومه ، بحث فرق بين ذاتى و عرضى ، ص 30 - 29 .\r\n","page_name":" 355 ","page_number":363},
  {"content":"\r\n\r\nطبايع و ماهيات من حيث هى هى ؛ يعنى از آن جهت كه اين ماهيت خودش خودش است و در حالى كه صددرصد مبهم است ؛ يعنى هيچ تعين و تشخص در او لحاظ نشده و مهمل است ؛ يعنى خصوصيات در آن اهمال شده و مسكوت گذارده شده و كارى به اين جهات ندارد ؛ حتى همين خصوصيت مبهم و مهمل بودن يا من حيث هى هى بودن نيز در آن منظور نشده ، بلكه نفس ماهيت و صرف طبيعت موضوع له است كه از آن گاهى به ماهيت لا به شرط مقسمى و گاهى به كلى طبيعى هم تعبير مىشود . بيان مطلب : ماهيت داراى اعتبارات و ملاحظات گوناگونى است :\r\n1 - گاهى ماهيت از آن جهت كه فلان ماهيت است ، ملاحظه مىشود و تمام نظر به نفس ماهيت و ذات معنا است به گونه‌اى كه هيچ خصوصيتى با آن منظور و ملحوظ نشده است و از تمام ما سوى قطع‌نظر شده است ؛ يعنى از انسان حيوان ناطق اراده شده و بس . ( مختار آخوند رحمه اللّه ) .\r\n2 - گاهى طبيعت با خصوصيتى از خصوصيات ملاحظه و مقايسه مىشود ، آن هم به اين كيفيت كه وجود آن خصوصيت در اثبات حكمى براى طبيعت دخالت دارد و طبيعت مقيّد به وجود آن خصوصيت است و نامش طبيعت به شرط شىء است كه خود دو شعبه دارد :\r\nالف ) گاهى آن خصوصيت از جنس خود طبيعت و ماهيت نيست . مثلا انسان مقيّد به عالم يا عادل بودن موضوع حكم است . رقبه مقيد به قيد ايمان محكوم به حكم است كه قيد علم و عدالت و ايمان از جنس خود انسان و رقبه نيست .\r\nب ) گاهى از جنس خود طبيعت است . مثل ارسال و سريان و شمول و شيوع داشتن و عموم بدلى بودن . مثلا انسان مقيّد به قيد مطلق و مرسل بودن و جارى و سارى بودن در تمام افراد كه ارسال و سريان طبيعت هم از جنس خود طبيعت است و جداى از او نيست .\r\n( به مشهور نسبت داده‌اند كه موضوع له را در اسماء اجناس ، طبيعت مطلقه و مرسله به قيد مرسل و مطلق بودن ، مىدانند . )\r\n3 - گاهى طبيعت به ملاحظه خصوصيتى مد نظر واقع مىشود ؛ ولى به اين نحو كه نبود\r\n\r\n","description":"","footnote":"","page_name":" 356 ","page_number":364},
  {"content":"\r\n\r\nآن خصوصيت در ثبوت حكم براى طبيعت نقش دارد و طبيعت مقيّد به عدم آن خصوصيت است و نامش طبيعت به شرط لا مىباشد . اين نيز مثل صورت دوّم دو فرض دارد :\r\nالف ) گاهى آن خصوصيت از جنس خود طبيعت نيست . مثل وصف فاسق نبودن ، كافر نبودن و . . . كه عالم به قيد فاسق نبودن اكرامش واجب است . رقبه به قيد كافر نبودن واجب العتق است . و قيد فسق و كفر از جنس خود طبيعت رقبه و عالم نيست .\r\nب ) گاهى هم از جنس خود طبيعت است . مثل طبيعت به قيد عموم و شمول و سريان نداشتن .\r\n4 - گاهى طبيعت به ملاحظه خصوصيتى مد نظر واقع مىشود ؛ ولى نه وجود آن خصوصيت در ثبوت فلان حكم براى طبيعت نقش دارد و نه عدم آن . مثلا نماز بر مكلف واجب است ، چه عبد باشد يا حر ، غنى يا فقير ، زن يا مرد و . . . كه بود و نبود اين خصوصيات مصنفه نقشى ندارد و از آن به طبيعت لا به شرط قسمى تعبير مىشود . در قبال لا به شرط مقسمى . ( اين هم احتمالى است در معناى اسماء اجناس ) آيا موضوع له اسماء اجناس نفس طبيعت و صرف المعنى است ؟ يا طبيعت به شرط شىء ، يعنى به قيد مطلق و مرسل بودن است ؟ يا طبيعت لا به شرط قسمى است ؟ مختار صاحب كفايه وجه اوّل است و دليلى مىآورند كه هم دو وجه ديگر را ردّ مىكند و هم مختار مصنف را اثبات مىكند :\r\nترديدى نيست كه در قضاياى متعارفه ( قضاياى خارجيه و حقيقيه كه موضوع فردى از افراد و محمول طبيعتى از طبايع است و هدف اثبات اتحاد آن دو در مصداق خارجى است . مثلا وقتى مىگوييم كه زيد انسان منظور اين است كه زيد در خارج و به حمل شايع انسان است . ) . محمول يا طبيعت بر موضوع يا فرد حمل مىشود و صدق مىكند و قضيه هم صادق است نه كاذب ، آن هم بدون اينكه تجريدى و الغاء خصوصيتى و دخل و تصرفى در محمول انجام بدهيم ، بلكه وجدانا طبيعت با معنايى كه دارد بر فرد حمل مىشود و اين تنها در فرضى است كه موضوع له خود طبيعت و كلى طبيعى باشد نه طبيعت به شرط شىء ؛ يعنى به شرط اطلاق و نه طبيعت لا به شرط ؛ زيرا هركدام از اين دو احتمال را\r\n\r\n","description":"","footnote":"","page_name":" 357 ","page_number":365},
  {"content":"\r\n\r\nبگيريم ، نياز به الغاء خصوصيت پيدا مىشود :\r\nاگر موضوع له را طبيعت مطلقه مرسله بگيريم ، ميان زيد كه فردى با خصوصيات فردى است و هرگز شمول و سريان و توسعه‌اى ندارد ، با انسان كه طبيعت ساريه در جميع افراد است و به نحو اطلاق بدلى يا شمولى تمام افراد را شامل مىشود ، هرگز اتحادى نيست .\r\nزيد انسان سارى و جارى نيست ، زيد انسان است ، پس براى صحت حمل بايد قيد مرسل و مطلق و جارى و سارى بودن را حذف كنيم و وجدانا نيازى به اين حرفها نيست .\r\nو اگر موضوع له طبيعت لا به شرط باشد ، باز اعتبار لا به شرطى از اعتبارات ذهنى است و جايگاهش فقط ذهن است و طبيعت مقيّد به اين قيد تنها در ذهن پيدا مىشود . ( البته مرحوم آخوند اصطلاحا نام اين را كلى عقلى مىگذارد كه باز خلاف اصطلاح مشهور است ، مشهور از كلى عقلى مقابل كلى منطقى و طبيعى را اراده مىكنند و ايشان از كلى عقلى هرآنچه در ذهن موجود مىشود را اراده كرده ) و بر قضاياى خارجيه صدق نمىكند و اگر بخواهد بر خارج صدق كند و منطبق شود ، بايد خصوصيات را ( لا به شرط بودن ) الغاء كنيم و به نوعى در لفظ مرتكب مجازگويى شويم تا حمل صحيح باشد . در حال كه وجدانا نيازى به اين تجريدها و الغاء خصوصيات نيست و انسان به تمام معنايش با زيد متحد است و در خارج به يك وجود موجودند و اين در فرضى است كه موضوع نفس طبيعت و كلى طبيعى باشد نه طبيعت به شرط شىء و نه لا به شرط ، و احتمالات ديگر در اعتبارات ماهيت اصلا قائل ندارد .\r\nنتيجه : اسماء اجناس براى نفس طبيعت و جنس ( قطع‌نظر از هر خصوصيتى ) وضع شده‌اند . مثلا انسان يعنى حيوان ناطق ، رجل يعنى ذاتى كه داراى رجوليّت است ، عالم يعنى ذات داراى علم و . . .\r\n\r\n2 - علم جنس\r\nقوله : و منها : يكى از مصاديق مطلق ، علم جنس است . مثل اسامه كه علم جنس براى شيران است در مقابل اسد كه اسم جنس آنها است و مثل ثعاله كه علم جنس براى روباهان\r\n\r\n","description":"","footnote":"","page_name":" 358 ","page_number":366},
  {"content":"\r\n\r\nاست در مقابل ثعلب كه اسم جنس آنهاست .\r\nاز نظر مشهور ميان اسم جنس و علم جنس تفاوت معنوى وجود دارد و هركدام براى معنايى وضع شده‌اند . اسم جنس براى اصل جنس و طبيعت با قطع‌نظر از هر قيدى وضع شده ؛ ولى علم جنس براى جنس و طبيعت مقيّد به قيد تعين و تميز ذهنى از ساير ماهيات وضع شده است .\r\nبيان مطلب : ترديدى نيست در اينكه واضع به هنگام وضع معنا را در ذهن تصور و لحاظ مىكند ( و گرنه وضع امكان ندارد ؛ چون وضع نوعى حكم كردن است و حكم بر مجهول مطلق نشايد . ) و لحاظ به معنا وجود ذهنى مىبخشد . به ديگر سخن ، لحاظ و تصور عين وجود ذهنى است و وجود چه خارجى و چه ذهنى مساوق با تعيّن و تشخيص و تميز از ساير معانى است . پس به محض تصور يك معنا خودبه‌خود آن معنا از ساير معانى ممتاز و جدا خواهد شد ، چه بخواهيم و چه نخواهيم . ( چه اينكه در مقام استعمال هم مطلب همين است و تا مستعمل معنا را در ذهن نياورد و منظور نكند ، استعمال ممكن نيست ) .\r\nاز اين جهت فرق ميان علم جنس و اسم جنس نيست ؛ يعنى واضع چه در هنگام وضع كلمه اسد ( اسم جنس ) و چه كلمه اسامه ( علم جنس ) آن جنس و طبيعت را ( حيوان مفترس ) در ذهن مىآورد و از معانى ديگر جدا مىكند ؛ ولى تفاوت در اين است كه اسم جنس براى خود آن معنا بدون قيد جدا بودنش از ساير معانى وضع شده است و قيد ملحوظ و متصور بودن و وجود ذهنى يافتن ، شرط وضع و مجوز و مصحّح وضع است .\r\nعلم جنس براى همان معنا با قيد تعيّن و تميز ذهنى آن از ساير معانى وضع شده است . از اين حيث به شرط شىء است و قيد و مقيّد باهم موضوع له است .\r\nشاهد مشهور يك مطلب مسلم نحوى است كه علماء ادبيات عرب با علم جنس به نوع معرفه معامله كرده و احكام معرفه را برآن مترتّب مىكنند ( مبتدا واقع مىشود و ابتداء به آن حايز است . وصفى كه براى او مىآوريم بايد معرفه باشد و . . . ) اين را قرينه گرفته‌اند بر اينكه در معناى علم جنس نوعى معروفيت و معلوم بودن و تعيّن و تميّز نهفته است .\r\n\r\n","description":"","footnote":"","page_name":" 359 ","page_number":367},
  {"content":"\r\n\r\nقوله : و لكن التحقيق : مرحوم آخوند بر خلاف مشهور معتقد است كه اسم جنس و علم جنس تفاوت معنوى ندارند و هر دو براى دلالت بر جنس و طبيعت با قطع نظر از هر خصوصيتى ، وضع شده‌اند و تنها از لحاظ لفظى و قواعد نحوى متفاوت هستند . با اسم جنس به نوع معرفه معامله نمىشود و احكام معرفه برآن وارد نمىشود و نياز به آوردن الف و لام يا ضمير يا معرفهء ديگر است ؛ ولى با علم جنس معاملهء معرفه مىشود . و احكام معرفه برآن مترتّب مىشود . و به اصطلاح ، تعريف حقيقى ندارد و معرفه حقيقى نيست ، بلكه تعريفش لفظى است . نظير مؤنثهاى مجازى از قبيل : نار و شمس و . . . كه تأنيث آنها لفظى و ظاهرى است و معامله مؤنث با او مىشود ، يعنى خبرش مؤنث مىآيد ، ضمير مؤنث به او برمىگردد و . . . و گرنه مؤنث حقيقى كه داراى فرج باشد ، نيستند .\r\nقوله : و الّا : در اين فراز به دو دليل سخن مشهور را ردّ مىكنند :\r\n1 - در قضاياى متعارفه كه حمل شايع دارند و موضوع و محمول در خارج اتحاد دارند ، به‌طور مساوى همان‌طور كه حمل اسم جنس بر افراد و مصاديق آن صحيح است : هذا اسد ، ذاك اسد و . . . همچنين حمل علم جنس هم بر افراد و مصاديق خارجى آن صحيح است :\r\nهذه اسامة ، تلك اسامة و . . . آن هم بدون كمترين دخل و تصرفى در مفاد اسامة . آنگاه اگر موضوع له علم جنس عبارت بود از ماهيت و معنى با قيد تميز ذهنى ( به شرط شىء ) لازمه‌اش اين است كه در قضاياى متعارفه يا اين حمل غلط باشد و يا نياز به الغاء خصوصيت و تجريد معنا از قيدش پيدا شود و مجازگويى شود ، در حالى كه وجدانا چنين نيست ، بناى قضاياى متعارفه بر اين نيست اين‌طور نيست كه 99 % استعمالات مجازى باشد . در نتيجه ، موضوع له علم جنس هم خود طبيعت است و آن هم قابليت دارد در ذهن تصور شود و در خارج تحقق پذيرد و حملش بر مصاديق بلامانع و حقيقت باشد .\r\n2 - حكمت و فلسفه وضع اين است كه نياز مستعملين تأمين شود و آنها لفظ را در معنايش به كار برند و مقاصد خود را به يكديگر بفهماند . حال اگر موضوع له علم جنس يك امر ذهنى باشد و در 99 % موارد لفظ در آن معنا استعمال نشود ، بلكه در معنا بدون قيد ذهنى استعمال شود ، لازمه‌اش آن است كه چنين وضعى لغو باشد و كار عبث از هيچ\r\n\r\n","description":"","footnote":"","page_name":" 360 ","page_number":368},
  {"content":"\r\n\r\nعاقلى صادر نمىشود تا چه رسد به واضع حكيم . ( البته اگر واضع را خدا و رسول صلّى اللّه عليه و آله يا معصوم عليهم السّلام بدانيم . ) پس نتيجه مىگيريم كه علم جنس براى همان معنا وضع شده كه اسم جنس براى آن وضع شده بود .\r\n\r\n3 - مفرد با الف و لام\r\nقوله : و منها : يكى ديگر از مصاديق مطلق ، مفرد معرف به الف و لام تعريف است . در اينجا با الف و لام اضافى و الف و لام موصول كارى نداريم . سخن در الف و لام تعريف است . الف و لام تعريف يا مفرد معرف به الف و لام تعريف داراى انواعى است :\r\n1 - الف و لام جنس كه با آن به فرد جنس و طبيعت اشاره مىشود و مفيد تعريف و تعيين جنس است . مثل : الرجل خير من المرأة .\r\n2 - الف و لام استغراق كه با آن به تمام افراد طبيعت اشاره مىشود مثل :  إِنَّ الْإِنْسانَ لَفِي خُسْرٍ . \r\n3 - الف و لام عهد كه با آن به فرد معهود و معلومى اشاره مىشود و خود اقسامى دارد :\r\nاز قبيل عهد ذكرى ، خارجى ، حضورى ، ذهنى .\r\nبحث اصلى در اين است كه خصوصيت جنس يا استغراق و يا عهدى بودن از كجا شناخته مىشود و چه چيزى دال برآن است ؟ چهار احتمال وجود دارد :\r\n1 - خود الف و لام مفيد اين خصوصيات باشد چه به نحو حقيقت و مجاز ، كه در يكى از آنها حقيقت و در ديگرى مجاز باشد . و چه به نحو اشتراك لفظى كه براى هركدام از معانى و خصوصيات جداگانه وضع شده باشد . و چه به نحو اشتراك معنوى كه براى كلى و قدر جامع ميان آنها وضع شده . و چه به نحو اشتراك معنوى كه براى كلى و قدر جامع ميان آنها وضع شده است . ( مشهور به اين مورد معتقدند . ) .\r\n2 - مدخول الف و لام مفيد اين خصوصيات باشد . باز چه به نحو حقيقت و مجاز و چه به نحو اشتراك لفظى و يا معنوى .\r\n3 - مجموع مركب از الف و لام و مفردى كه مدخول آن است ، باهم بر خصوصيات مذكور دلالت دارند . اين را اصلا بيان نمىكنند بدان جهت كه مجموع مركب وضع جدايى\r\n\r\n","description":"","footnote":"","page_name":" 361 ","page_number":369},
  {"content":"\r\n\r\nندارد .\r\n4 - دلالت بر خصوصيات مذكور به‌وسيله قرائن باشد ؛ يعنى قرينه مقاميّه دلالت دارد كه در مثل الرجل خير من المرأة ، مراد طبيعت رجل است . و قرينه لفظيه در مثل ان الانسان لفى خسر الّا الذين . . . كه استثناء باشد ، دالّ بر اراده استغراق و شمول جميع افراد است و . . .\r\nو خود رجل بر معناى خودش دلالت دارد ( مختار صاحب كفايه ) و بنا بر احتمال يك و چهار دلالت بر خصوصيات ( چه با الف و لام و چه با قرينه ) از نوع تعدد دالّ و مدلول است و مجازى در كار نيست ؛ يعنى رجل معناى خود را دارد و الف و لام يا قرينه هم معناى خود را دارد .\r\nقوله : و المعروف : عقيده مشهور معلوم شد كه مىگفتند : الف و لام براى تعريف و تعيين و اشاره به خصوصيت جنس يا استغراق يا عهد است و خصوصيات را دلالت دارد ، مگر در مورد عهد ذهنى كه اشاره به فرد ما يعنى فرد مبهم و غير معينى دارد . ( اشتر الخبر ، يعنى مقدارى نان خريدارى كن كه براى يك وعده خوردن باشد ؛ ولى آن مقدار آيا اين نان سنگك است يا ديگرى ، ابهام دارد ) .\r\nقوله : و انت خبير : مرحوم آخوند در ردّ مشهور روى الف لام جنس تكيه مىكنند ( چون الف و لام استغراق از بحث خارج است و مفيد عموم و شمول است . الف و لام عهد هم كه اشاره به فرد معهود است و اطلاقى ندارد . ) . و مىفرمايد كه اگر الف و لام براى تعيين و تعريف جنس باشد ، حتما تعيين ذهنى خواهد بود ؛ چون جنس در خارج به قيد تعيين و تميز كه موجود نيست . خود جنس موجود است . اگر قيد ذهنى پيدا كرد و اشاره به معناى متميز در ذهن شد ، همان دو ايرادى كه در علم جنس بر مشهور داشتيم در اينجا هم جارى و سارى است .\r\n1 - لازم مىشود در نوع قضايا ( قضاياى متعارفه ) از قبيل : الشجاع على ، على الشجاع و . . . كه حمل شايع دارند و در خارج اتحاد دارند ، مرتكب مجازگويى و تجريد خصوصيت شويم و وجدانا چنين نيست . . . .\r\n2 - لازم مىشود وضع الف و لام براى معناى مزبور لغو باشد ؛ چون در قضاياى متعارفه\r\n\r\n","description":"","footnote":"","page_name":" 362 ","page_number":370},
  {"content":"\r\n\r\n( چه مفرد معرف به الف و لام را بر چيزى حمل كنيم و بگوئيم كه زيد الرجل و چه اسمى را برآن حمل كنيم و بگوييم كه الرجل زيد . ) هيچ‌گاه « الرجل » در آن معناى ذهنى به كار نمىرود و نوعا در غير آن و بدون آن خصوصيت استعمال مىشود و وضعى كه به دنبالش هيچ استعمال نباشد لغو است .\r\nقوله : فالظاهر : مرحوم آخوند نتيجه مىگيرند كه الف و لام هميشه و در همه جا براى تزيين و زينت به كار مىرود ( همانند الف و لامى كه بر سر اعلام شخص داخل مىشود :\r\nالحسن ، الحسين ، العباس و . . . ) و هيچ معنايى را افاده نمىكند و خصوصيات ( جنس ، استغراق و عهد بودن ) به بركت قرائن به دست مىآيد كه در هر حال نيازمند قرينه هستيم ؛ حتى اگر الف و لام مفيد معنى باشد و براى اشاره به معنا باشد ، باز قرينه لازم داريم كه دلالت كند بر تعيين يكى از خصوصيات و با وجود قرينه هم نيازى به دلالت الف و لام نيست و بلكه اين دلالت مخلّ به مقصود است و ديديم كه اخلالش همان بود كه موجب ذهنى شدن معنا مىگرديد .\r\n\r\n4 - جمع با الف و لام\r\nقوله : و امّا دلالة الجمع : نظر مرحوم آخوند اين شد كه الف و لام مفيد تعريف و تعيين نيست و هيچ معنايى را دلالت نمىكند و صرفا براى زينت آورده مىشود . حال اشكالى در همين رابطه مطرح است و آن در مورد جمع و با الف و لام است .\r\nمستشكل مىگويد كه جمع بدون الف و لام ( رجال ، علماء ، طلاب و . . . ) بر جماعت و دسته و گروه دلالت دارد و مىدانيم كه جماعت مراتبى دارد اقل مراتب آن دو يا سه فرد است و عالىترين مرتبه آن جميع الافراد است ( مثلا هزار فرد در موردى كه جمع داراى هزار فرد باشد ) . و ما بين دانىترين و عالىترين مرتبه هم به تعداد هر فردى مرتبه‌اى درست مىشود . حال خود جمع كه ابهام دارد و بر مرتبه خاصى دلالت ندارد . از طرفى مشهور اين است كه جمع با الف و لام مفيد عموم و استغراق جميع افراد است . پس نتيجه مىگيريم كه با آمدن الف و لام اين مرتبه ( جميع افراد ) تعيّن پيدا مىكند . پس الف و لام مفيد تعريف\r\n\r\n","description":"","footnote":"","page_name":" 363 ","page_number":371},
  {"content":"\r\n\r\nو تعيين است و داراى معناست آنگاه چگونه شما ادعا كرديد كه الف و لام فقط براى زينت است ؟\r\nمرحوم آخوند در جواب مىفرمايد كه اصل مطلب را قبول داريم كه جمع با الف و لام مفيد عموم است ؛ ولى اين به نفع شما تمام نمىشود و شاهدى بر معنادار بودن الف و لام نيست ؛ زيرا كه جمع مراتب داشت و با آمدن الف و لام همان‌طور كه امكان دارد ، تمام افراد متعين شود ، هكذا ممكن است اقل مراتب تعيّن پيدا كند ( و بلكه قدر متيقن هم مؤيّد اين احتمال است ) پس چرا بر تمام افراد حمل كرديد نه بر اقل مراتب ؟ ( در واقع اين جواب نقضى است . ) . و جواب حلّى از فلا بدّ شروع مىشود و آن اينكه وضع جمع با الف و لام براى عموم و شمول ، ربطى به الف و لام ندارد ، بلكه مربوط به هيئت جمع است كه جمع در صورتى كه مدخول الف و لام باشد ، مفيد عموم است ( و الف و لام مثل علامت اعرابى است كه خودش مفيد معنا نيست . ) . و دليل وضع هم تبادر عموم از جمع كذايى است . پس راهى براى اثبات اين مطلب كه الف و لام براى تعريف و تعيين باشد ، يافت نشد .\r\nقوله : و ان ابيت : اگر شما اصرار بورزيد بر اينكه دلالت جمع بر عموم و استغراق مستند به الف و لام است و جز اين را نپذيريد ، خواهيم گفت كه ديگر چرا واسطه درست مىكنيد ؛ يعنى اوّل مىگوييد كه الف و لام براى تعريف و تعيين است سپس مىگوييد كه از اين راه تعيين استغراق و جميع الافراد مىشود ؟ نيازى به آوردن تعيين و دلالت لام برآن و اشاره با لام بر تعيين نيست و بلكه قبلا ديديم كه اشاره به تعيين مخلّ است . چه‌بهتر كه از اوّل بگوييد كه الف و لام در جمع كذايى دقيقا نقش كلمه كل را در كل عالم ، بازى مىكند . چه بگوييم كه العلماء و چه بگوييم كه كل عالم ، هر دو يكى است . همان‌طور كه كل مستقيما براى استغراق و عموم وضع شده ، الف و لام هم مستقيما و بدون وساطت تعريف و تعيين ، دال بر عموم و شمول و استغراق باشد ؟ به‌هرحال راهى براى اثبات اينكه الف و لام براى تعريف و تعيين باشد ، پيدا نشد .\r\nقوله : فلا يكون : اگر بگوييد : حال كه الف و لام براى تعريف نيست ، پس بايد « العلماء » معرفه نباشد . در حالى كه حضرات با اين كلمه به نوع معارف برخورد مىكنند و آن را معرفه\r\n\r\n","description":"","footnote":"","page_name":" 364 ","page_number":372},
  {"content":"\r\n\r\nحساب مىكنند و احكام معرفه را برآن مترتّب مىكنند ( مبتدا واقع مىشود ، صفت معرفه برايش مىآورند . ) . مرحوم آخوند مىفرمايد كه همان پاسخ كه در علم جنس داديم ، در اينجا نيز مىدهيم . اين‌ها تعريف لفظى است و در نحو با اين كلمات معامله معرفه مىشود ؛ و گرنه از لحاظ معنا و در حقيقت معرفه حقيقى نيستند .\r\n\r\n5 - اسم نكره\r\nقوله : و منها : يكى ديگر از مصاديق مطلق اسم نكره است ( مثل رجلا ) نكره گاهى در كلام منفى و در حيّز و سياق نفى ذكر مىشود ، مثل ما جاءنى من احد ( خبريه ) لا تضرب رجلا ( انشائيه ) در اين صورت از الفاظ عموم است و در باب عامّ و خاصّ به تفصيل مطرح شد و ثابت كردند كه نكره در سياق نفى مفيد عموم است ، آن هم پيش از آنكه وضعى باشد ، عقلى است و گاهى در كلام مثبت مىآيد كه دو شعبه دارد :\r\n1 - گاهى در جمله خبريه مىآيد ، مثل رأيت رجلا ،  وَ جاءَ مِنْ أَقْصَا الْمَدِينَةِ رَجُلٌ  « 1 » و . . .\r\nدر اين صورت مفهوم نكره عبارتست از جزيى حقيقى ، يعنى فردى كه در واقع و نفس الامر كاملا معلوم و معين و مشخص است ( چون داريم از او اخبار مىكنيم و وقتى مىگوييم كه مردى آمد ، منظور يك شخص خارجى است ؛ و گرنه كلى كه آمدن و رفتن و ديدن ندارد . ) ولى در ظاهر اجمال و ابهام دارد و شخص جاهل احتمالهاى گوناگونى مىدهد كه شايد فلان باشد و شايد به همان و . . .\r\nحال گاهى متكلم آن فرد واحد را مىشناسد و مىگويد جاءنى رجل ولى مخاطب در ظاهر نمىداند كه آن فرد كيست . احتمال مىدهد زيد باشد يا بكر يا خالد و . . . گاهى به عكس است ، يعنى مخاطب مىداند چه كسى زيد را زد ؛ ولى متكلم نمىگويد و به صورت سؤالى تكلم كرده و مىپرسد كه اىّ رجل ضرب زيدا ؟ به‌هرحال مفهوم اين رجل يك فرد معينى است . خواه اين دلالت از نوع تعدد دال و مدلول باشد ؛ يعنى رجل دال بر فرد باشد و تنوين دال بر وحدت باشد ، يعنى يك مرد نه بيشتر ، كه مجازى هم پيش نيامده ممكن\r\n\r\n\r\n","description":"","footnote":"\r\n( 1 ) - سوره قصص ، آيه 20 .\r\n","page_name":" 365 ","page_number":373},
  {"content":"\r\n\r\nاست از نوع تعدّد دالّ و مدلول نباشد و خود رجل بر فرد واحد معينى با خصوصيات فردى ، دلالت كند و تنوين هم قرينه برآن دلالت باشد . ( مثل اينكه از اسد رجل شجاع اراده شود و يرمى هم قرينه آن باشد . ) . كه مجاز خواهد بود . در هر حال اين قسم از بحث خارج است ؛ زيرا به حسب واقع اطلاق و شمولى ندارد .\r\n2 - گاهى در جمله انشائيه مىآيد مثل : اضرب رجلا ، اعتق رقبة و . . . در اين صورت ميان صاحب فصول و مرحوم آخوند اختلاف‌نظر وجود دارد .\r\nفصول مىگويد كه مفهوم اين نكره عبارتست از فرد مردد بين افراد ، يعنى يك فرد از افراد رجل يا رقبه كه مردد است بين اين و آن و . . . و به صورت ترديد مىگوييم يا اين و يا آن و . . . مراد است كه از آن به فرد منتشر هم تعبير مىشود و به‌هرحال مفهوم نكره كلى نيست . « 1 »\r\nمرحوم آخوند مىفرمايد كه مفهوم اين نكره عبارتست از طبيعت مقيّد به قيد وحدت كه طبيعت را رجل دلالت دارد و قيد وحدت را تنوين ( و فرق اسم جنس و اسم نكره در همين است كه اسم جنس بر نفس طبيعت دلالت دارد بدون قيد وحدت و نفس طبيعت همان‌طور كه به وجود يك فرد موجود مىشود به وجود چند فرد هم موجود مىشود ، ( البته اگر مراد مطلق الوجود طبيعت باشد نه صرف الوجود آن ) ولى اسم نكره بر طبيعت با قيد وحدت دلالت دارد و لذا اگر دو فرد را آورد ، به دومى امتثال صدق نمىكند و زيادى است ) . منظور از طبيعت مقيّد به قيد وحدت عبارتست از حصّه‌اى از طبيعت رجل ( مثلا ) كه قابل انطباق بر حصص كثيرة است .\r\nدليل مرحوم آخوند اين است كه اگر مولى گفت اكرم رجلا و شما در خارج رجلى را تكريم كرديد ، در اينجا عرف نمىگويد فلانى امر مولى را به اين يا به آن امتثال كرد و تردد ايجاد نمىكند ، بلكه مىگويد امر مولى را به نفس اين امتثال كرد ؛ چون هر چيزى خودش خودش است نه اينكه خودش يا غير خودش باشد ، و وقتى امتثال به خود اين فرد صدق مىكند كه كلى و فرد باشد كه مفهوم حصه‌اى از طبيعت بود و آن هم كلى بود و بر اين حصّه\r\n\r\n\r\n","description":"","footnote":"\r\n( 1 ) - الفصول الغرويّة ، ص 218 .\r\n","page_name":" 366 ","page_number":374},
  {"content":"\r\n\r\nهم منطبق است و سبب امتثال مىشود . در نتيجه نكره كذايى هم كلى است و قابل صدق بر كثيرين است و مىتواند از الفاظ مطلق محسوب شود .\r\nقوله : اذا عرفت : تا به حال چهار دسته از الفاظ و مصاديق را ذكر كرديم و با موضوع له آنها آشنا شديم .\r\n1 - اسم جنس براى خود طبيعت وضع شده .\r\n2 - علم جنس مثل اسم جنس .\r\n3 - مفرد با الف و لام مثل اسم جنس .\r\n4 - نكره هم كه براى حصّه وضع شده بود .\r\nحال در اصطلاح اصوليين بر كداميك از اين‌ها مطلق گفته مىشود تا احكام آتيه برآن مترتّب شود ؟ مىفرمايد كه در اصطلاح اصوليين مطلق بر اسم جنس صادق است ؛ چون جنس و طبيعت با قطع‌نظر از هر خصوصيتى ، كلى و قابل صدق بر كثيرين است ( ما دل على شايع فى جنسه ) ( صحبتى از علم جنس و مفرد با الف و لام نمىكنند ؛ چون در حكم اسم جنس هستند . ) و بر اسم نكره به‌معناى دومش هم صادق است ؛ چون حصّهء كذايى قابل صدق بر حصص گوناگون است و هركدام مىتواند مصداق واقع شود و تعريف مزبور برآن صدق مىكند . ( آرى نكره به معناى اوّل كه در جمله خبريه بود از بحث خارج است ؛ زيرا قطعا داراى اطلاق و ارسال نيست . ) كما اينكه از نظر لغت هم بر اسم جنس و نكره به معناى ثانى مطلق اطلاق مىشود ؛ زيرا مطلق در لغت يعنى مرسل ، آزاد ، رها ، بىقيد و شرط ، و اسم جنس و نكرهء كذايى چنين هستند . اصولا در اين باب اصوليين اصطلاح خاصى ندارند و مطلق را به همان معناى لغوى كلمه به كار مىبرند و بعيد است كه اصطلاح خاصّ داشته باشد . پس لغت و اصطلاح متوافق و هماهنگ هستند .\r\nقوله : نعم لو صح : بر مسلك مرحوم آخوند كه مطلق اصطلاح خاصى پيدا نكرد و به معناى لغوى كلمه باقى ماند ، هريك از اسم جنس و اسم نكره از الفاظ مطلق محسوب شدند به بيانى كه ذكر شد ؛ اما بر مسلك مشهور : به آنان نسبت داده شده كه براى مطلق اصطلاح خاصى قائلند و مىگويند كه مطلق آن است كه وضع شده باشد براى معنايى كه\r\n\r\n","description":"","footnote":"","page_name":" 367 ","page_number":375},
  {"content":"\r\n\r\nمقيّد به قيد ارسال و شياع است ، مثلا انسان وضع شده براى حيوان ناطق به شرط اينكه اطلاق و سريان داشته باشد كه قيد ارسال و شيوع داشتن هم جزء موضوع له است ( نه خارج لازم ) .\r\nطبق اين تعريف لازم مىشود كه اسماء اجناس از الفاظ مطلق نباشند ؛ زيرا اسم جنس بر خود جنس و طبيعت بما هى هى دلالت دارد نه بر طبيعت به شرط شىء ؛ يعنى به قيد مطلق و مرسل بودن . همچنين لازم مىشود اسم نكره هم خارج شود ؛ زيرا آن نيز بر طبيعت مقيده دلالت دارد ؛ ولى قيدش ارسال و شياع نيست ، بلكه وحدت است ؛ يعنى طبيعت مقيّد به قيد وحدت كه از آن به حصّه تعبير مىشود . پس تعريف مشهور اين لازم را دارد ، درحالىكه هرگز اين لازم قابل التزام نيست . خود مشهور هم تصريح كرده‌اند به اينكه اسم جنس و اسم نكره از الفاظ مطلق هستند . از اينجا مىتوان به اين نتيجه رسيد كه نسبت تعريف مذكور به مشهور ناتمام است .\r\nقوله : و لا يخفى : اشكال ديگرى كه تعريف مشهور دارد ، اين است كه هر مطلقى تقييد بردار است در حالى كه طبق بيان مشهور هيچ مطلقى قابل تقييد نيست ؛ زيرا تقييد با اطلاق تنافى دارد ( مثلا رقبه ، يعنى ذاتى كه داراى رقيّت و بردگى است به شرط ارسال و شياع داشتن و مقيّد نبودن و تقييد ، يعنى ارسال و شياع نداشتن و مقيّد بودن و اين دو تنافى دارند . ) . آرى ، اگر از مطلق خود ذات اراده شود ، بدون قيد ارسال و شياع قابل تقييد است ؛ ولى اين مستلزم مجازيت است ؛ يعنى مطلقى كه براى معنا با قيد ارسال و شياع وضع شده بود ، در معنا بدون قيد مزبور استعمال شده و اين مجاز است .\r\nولى بر مسلك ما كه مطلق براى اصل طبيعت و جنس يا براى حصّه‌اى از طبيعت وضع شده بود ، تقييد سبب مجازيت نيست ؛ زيرا پس از تقييد ( مثل اعتق رقبة مؤمنة ) هم مطلق در معناى خود استعمال شده و بر همان ذات و طبيعت دلالت مىكند و خصوصيت و قيد ايمان با كلمه ديگر فهمانده شده و اين را تعدد دال و مدلول مىگويند و هيچ‌كدام مجاز نشده است .\r\nقوله : نعم : تنها در يك فرض است كه تقييد مطلقا و بر جميع ميانى ( مبناى مشهور و\r\n\r\n","description":"","footnote":"","page_name":" 368 ","page_number":376},
  {"content":"\r\n\r\nمبناى ما ) موجب مجازيت است و آن در فرضى است كه از رجل مثلا خصوص رجل عالم يا از رقبه خصوص رقبهء مؤمنه اراده شود . و كلمه عالم يا مؤمنه كه بعد مىآيد ، قرينه كاشفه از مراد متكلم باشد . و دلالت كند كه متكلم از رجل خصوص رجل عالم را اراده كرده ، از رقبه خصوص رقبه مؤمنه را اراده كرده ( مثل رأيت اسدا يرمى كه يرمى قرينه است بر اينكه متكلم از خود لفظ اسد رجل شجاع را اراده كرده . ) كه حتما مجازيتى پيش آمده ؛ زيرا رجل براى خصوص رجل عالم وضع نشده بود و براى طبيعت رجل و ذات ثبت له الرجوليّة وضع شده بود ؛ ولى حالا در رجل عالم استعمال شده و اين مجاز است چه براى اصل طبيعت وضع شده باشد ( مبناى ما ) و چه براى طبيعت به قيد ارسال و شياع وضع شده باشد . ( مبناى مشهور ) ولى داعى نداريم از خود رجل خصوص رجل عالم را اراده كنيم و لفظى را در معناى لفظ ديگر استعمال كنيم ، بلكه از رجل خود ذات و از عالم خصوصيت علم را اراده مىكنيم كه دو دلالت‌كننده و دو مدلول وجود دارد و مجازى در بين نيست .\r\nقوله : كان التقييد : در اين باب تفصيلاتى وجود دارد از قبيل : اگر تقييد به متصل باشد ( اعتق رقبة مؤمنة ) موجب مجازيت نيست و اگر به منفصل باشد ( اعتق رقبة ، و لا تعتق الرقبة الكافرة ) مجاز مىشود . يا به عكس آن ، يعنى به متصل باعث مجازيت شود و به منفصل نه ( شبيه بحثهايى كه در باب عامّ و خاصّ بود كه تخصيص موجب مجازيت مىشود يا خير ) .\r\nمرحوم آخوند مىفرمايد كه بر مسلك ما تقييد باعث مجازيت نيست ، چه تقييد به متصل باشد يا به منفصل . در هر حال از باب تعدد دالّ و مدلول است .\r\n\r\n","description":"","footnote":"","page_name":" 369 ","page_number":377},
  {"content":"\r\n\r\n\r\nفصل دوم مقدمات حكمت\r\nبر مسلك منسوب به مشهور كه مىگفتند مطلقات وضع شده‌اند براى معانى خودشان به قيد اطلاق و ارسال ( رجل ، يعنى رجل مطلق ، انسان ، يعنى حيوان ناطقى كه اطلاق و ارسال دارد . ) و ارسال و شمول را داخل در موضوع له مىدانستند . نتيجه آن است كه اطلاق و ارسال داشتن وضعى است و نيازى به قرينه خارجيه ندارد ، ولى بر مسلك ما كه گفتيم اسم جنس براى خود جنس وضع شده و قيد اطلاق و ارسال همانند ساير عوارض ( مقيد بودن . . . ) از دايره موضوع له بيرون است و اسم جنس يا اسم نكره به دلالت وضعى برآن دلالت ندارد ، ناگزير هستيم از اينكه : اطلاق را از راه قرائن اثبات كنيم و قرائن دو دسته است :\r\n1 - قرائن خاصه كه ضابطه كلى ندارد ، از قبيل : قرينه حاليه ؛ يعنى از حال متكلم و مولى پيدا است كه منظورش مطلق است ( مثلا وقتى لقمه در گلويش گير كند ، با گفتن « استقى ماء » تقاضاى آب مىكند پرواضح است كه فعلا به فكر آب خنك و گوارا نيست ، بلكه هر نوع آبى كه لقمه را فروبدهد و از هلاكت نجات يابد . ) و يا قرينه مقاليه و لفظيه ، يعنى در موردى خود متكلم تصريح كند به اينكه اعتق رقبة سواء كان مؤمنه ام كافرة . اينجا اطلاق و شمول و عدم اختصاص را از كلام مولى بدست مىآوريم .\r\n2 - قرينهء عامه : قرينه‌اى كه در عموم مطلقات جارى و سارى است و مىتوان به بركت آن اطلاق را ثابت كرد و آن قرينه حكمت است كه قرينه عقلى است و از مقدماتى تشكيل يافته كه از آنها به مقدمات حكمت تعبير مىشود .\r\n\r\n","description":"","footnote":"","page_name":" 370 ","page_number":378},
  {"content":"\r\n\r\n\r\nمقدمات سه‌گانهء حكمت\r\nبه عقيده مرحوم آخوند ، مقدمات حكمت سه مقدمه است كه به ترتيب ذكر مىكنند :\r\n1 - متكلم در مقام بيان تمام مراد ( اعم از مراد جدى و يا استعمالى كه در ادامه بيان خواهد شد . ) برآيد ؛ يعنى اولا در مقام بيان باشد و بخواهد چيزى را بيان كند و به مخاطب بفهماند تا وى بدان عمل كند و عند المحاكمة بدان احتجاج كند و در مقام اهمال يا اجمال نباشد\r\n( فرق اهمال و اجمال در اين است كه در اهمال غرض متكلم به هيچ طرف تعلق نگرفته ، نه غرض به بيان و نه به عدم بيان . هيچ طرف براى او مصلحت ندارد و فعلا حكيمانه نيست . لذا مسكوت مىگذارد و مثلا مىگويد : اشرب الدواء يا الانسان كذا و بيان نمىكند كه همه انسانها يا بعضى انسانها ؟ چه نوع دوائى ؟ در چه شرايطى ؟ و . . . ولى در اجمال نه تنها غرض به بيان تعلق نگرفته ، بلكه به عدم بيان و مجمل‌گويى تعلق گرفته . مثل صدر اسلام كه مصلحت ايجاب مىكرد همه جزئيات احكام را يك جا بيان نكند ، بلكه ابتداء به صورت مجمل و سربسته كلياتى را بيان كند و سپس به تدريج اجزاء و شرايط و موانع و . . . را ذكر كند . )\r\nثانيا در مقام بيان تمام مرادش باشد نه اينكه جزء و بعضى مراد را بگويد و بعضى را نگويد .\r\n2 - در چنان مقامى ( مقام بيان تمام مراد ) چيزى كه موجب تعيين و تقييد مىشود ، در كلام نباشد ، يعنى قرينه بر خلاف ظاهر اقامه نكند و با اينكه مىتوانست بگويد كه اعتق رقبة مؤمنة ، ولى قيد ايمان را نياورد .\r\n3 - ( اين مقدمه مخصوص آخوند است و قبل از ايشان كسى نگفته . ) قدر متيقنى هم در مقام تخاطب نباشد . قدر متيقن دو قسم است :\r\nالف ) قدر متيقن خارجى : هر مطلقى قطع‌نظر از مقام تخاطب و گفتگو در واقع و نفس الامر داراى يك سلسله مصاديق روشن و بارزى است كه قطعا آنها از اين مطلق اراده شده‌اند ؛ و لو ساير افراد مراد نباشد . مثلا تا گفت ، آب بياور ! مصداق بارزش آب شيرين و\r\n\r\n","description":"","footnote":"","page_name":" 371 ","page_number":379},
  {"content":"\r\n\r\nخنك و گوارا است . يا رقبه ، مصداق اكملش رقبهء مؤمنهء عادله و . . . است يا انسان ، مصداق بارزش انسانهاى كامل است . قهرمان و پهلوان ، مصداق بارزش جهان‌پهلوان است . عالم ، مصداق اكملش اعلم العلماء و افقه الفقهاء است و . . .\r\nب ) قدر متيقن در مقام تخاطب : مولى با عبدش پيرامون رقبهء مؤمنه مباحثه مىكردند و راجع به فضيلت عتق رقبه مؤمنه و ثوابهاى كلان آن گفتگو مىكردند . دنبال اين مذاكرات مولى به عبدش گفت : « اعتق رقبة » كه گرچه مطلق است ، ولى قدر مسلم همان رقبه مؤمنه است كه پيرامون آن گفتگو مىكردند . حال قدر متيقن خارجى مضرّ به اطلاق نيست و جلو تمسّك به اطلاق را نمىگيرد و گرنه در عالم باب تمسّك به اطلاقات مسدود مىشد ؛ زيرا هيچ مطلقى نيست ، مگر آنكه قدر متيقن كذايى داشته باشد . و احدى بدين امر ملتزم نيست كه از خير استناد به مطلقات بگذرد و سيره عقلاء هم خلاف اين است . اما قدر متيقن در مقام تخاطب قرينيت دارد و مولى مىتواند در مقام بيان مرادش بدان اعتماد كند و قرينه‌اى در لفظ نياورد ؛ چون مخاطب مسبوق به اين مطلب هست و مراد واقعى را مىتواند بفهمد . حال مقدمه سوم از مقدمات حكمت اين است كه چنين قدر متيقنى در كار نباشد .\r\nقوله : فانّه : با وجود اين مقدمات حكمت ( مولى در مقام بيان است و مىتوانست قرينه بر خلاف نياورد ولى نياورد ، قدر متيقنى هم در بين نيست كه كلام برآن حمل شود . ) حتما منظور مولى شياع و اطلاق است ؛ يعنى عتق اصل رقبه مراد او است و مؤمنه بودن دخيل در غرض نيست ، و گرنه اخلال به غرض كرده بود ، با اينكه مولاى حكيم اخلال به غرض نمىكند .\r\nقوله : و بدونها : اما اگر مقدمات حكمت فراهم نبود ، اطلاق نيست و اخلال به غرض پيش نمىآيد ؛ زيرا با نبود مقدمه اولى ، يعنى در مقام بيان تمام مراد نباشد ، بلكه در مقام اهمال و اجمال باشد نوبت به اطلاق نمىرسد و اصلا ظهورى براى كلام نيست . با نبود مقدمه دومى ، يعنى قرينه بياورد . بيان به خود قرينه خواهد بود و ربطى به اطلاق ندارد و آنچه مفاد قرينه بود بايد عمل شود . با نبود مقدمه سوم ، يعنى قدر متيقن در مقام تخاطب ،\r\n\r\n","description":"","footnote":"","page_name":" 372 ","page_number":380},
  {"content":"\r\n\r\nمولى مىتواند بدان اتكال و اعتماد كند و اخلال به غرض هم پيش نيايد . البته در اينجا دو فرض متصور است :\r\n1 - مقصود مولى بيان مراد واقعى ( قدر متيقن باشد ) نه به وصف تماميت ؛ يعنى هدف اين است كه مخاطب بفهمد كه قدر متيقن تمام مراد است ، اما اينكه استقلالا مراد است يا در ضمن مطلق ، فعلا مهم نيست و مولى در صدد بيان آن نيست . در اين فرض مىتواند مطلق بياورد و به وجود قدر متيقن در مقام تخاطب اعتماد كند و نيازى به تصريح به قدر متيقن نيست .\r\n2 - گاهى مقصود مولى بيان تمام المراد با وصف تماميت است ؛ يعنى در صدد بيان اين مطلب است كه قدر متيقن تمام المراد است و جز آن مراد نيست و در ضمن غير نيست كه حصر را مىرساند . در اين صورت ، نمىتواند مطلق بياورد و به قدر متيقن اعتماد كند ، بلكه حتما بايد بيان كند كه مرادم خصوص رقبهء مؤمنه است نه غير آن ؛ و گرنه اخلال به غرض كرده و مراد را با وصف تماميت بيان نكرده است .\r\nقوله : فافهم : اشاره به اينكه حتى در صورت دوّم هم نيازى به بيان نيست و كافى است كه مخاطب احراز كند كه در مقام بيان تمام المراد به وصف تماميت است و لازم نيست خود مولى بدان تصريح كند . پس درهرصورت اگر قدر متيقنى در مقام تخاطب باشد و مراد مولى هم همين‌قدر متيقن باشد ، مىتواند بدان اعتماد كند و در ظاهر و لفظ نياورد و اخلالى هم نكند اما اگر قدر متيقنى نبود و مولى مطلق آورد ، حتما بر اطلاق و شياع حمل مىشود ؛ و گرنه اخلال به غرض كرده است .\r\nچهار نكته پيرامون مقدمات حكمت :\r\nقوله : ثم لا يخفى : از اينجا تا آخر فصل ، چهار نكته را توضيح مىدهند كه سه نكته مربوط به مقدمه اوّل از مقدمات حكمت است ( نكته 1 و 2 و 4 ) و نكته سوم مربوط به مقدمه دوّم و سوم است :\r\nنكته اول : منظور از در مقام بيان بودن چيست ؟ آيا بيان مراد جدى و واقعى مراد است يا بيان مراد اعم از اينكه جدى باشد يا استعمالى ( قاعده و قانونى ) ؟ در اينجا اختلاف نظرى\r\n\r\n","description":"","footnote":"","page_name":" 373 ","page_number":381},
  {"content":"\r\n\r\nميان مرحوم آخوند و مرحوم شيخ اعظم وجود دارد .\r\nشيخ اعظم در مقام بيان بودن را خصوص بيان مراد واقعى گرفته و فرموده كه منظور آن نوع بيانى است كه در تأخير بيان از وقت حاجت مطرح است كه بيان مراد جدى و واقعى باشد . در نتيجه فرموده كه وقتى مولى در مقام بيان مراد واقعى است كه هيچ قرينه و بيانى بر خلاف آن نيايد ، نه قرينه متصله ( اعتق رقبة مؤمنة . ) و نه منفصله ( اعتق رقبة و لا تعتق الرقبة الكافرة . ) . هركدام كه بيايد كاشف از اين است كه متكلم از اوّل در مقام بيان نبوده و چنين مطلقى قابل تمسّك نيست و فاقد مقدمه اوّل از مقدمات حكمت است . « 1 »\r\nمرحوم آخوند مقام بيان را تعميم داده‌اند و اعم از بيان مراد واقعى و مراد قاعده‌اى و قانونى گرفته‌اند . در نتيجه ، مطلق هم حكم عامّ را دارد كه اگر قيد يا خاص ، متصل به مطلق يا عامّ باشد ، جلو اصل ظهور را مىگيرد ؛ ولى اگر منفصل از خطاب باشد خطاب صادره ظهور در عموم يا اطلاق پيدا كرده و چيزى با اصل ظهور آن معارض نيست و اگر بعدا مخصص يا مقيّد منفصلى آمد ، مانع از اصل ظهور نيست ؛ چون اصل ظهور منعقد شده و الشّيء لا ينقلب عما وقع عليه ، بلكه مانع از حجيّت ظهور است و در خصوص عنوان خاصّ ( رقبهء مؤمنه ) با حجيّت مطلق معارض است و قانون اين است كه هركدام قوىتر بود مقدم شود ( البته معمولا مقيّد اقوى و مقدم است ؛ ولى گاهى هم ممكن است مطلق قوىتر باشد . ) بنابراين بر مسلك آخوند ، اگر بعدا اطلاع يافتيم كه مطلق ما تقييدى هم دارد و منفصلا بيان شده ، چنان كه مقيّد موافق با مطلق باشد ( هر دو مثبت يا هر دو نافى باشند كه در فصل بعد خواهد آمد . ) به هر دو عمل مىشود و ظهور اطلاق محفوظ است و منافاتى ندارد ( كما سيأتى ) ولى اگر مطلق و مقيد مخالف هم باشند كه حتما جاى تقييد است ، باز كاشف از اين نيست كه متكلم در مقام بيان نبوده ( كه شيخ اعظم كاشفيّت را اختيار كرد . ) بلكه مانع از حجيّت است و چون كاشف نيست ، اطلاق مطلق قانونى ( مثلا احل الله البيع ) به قوّت خود باقى است و اگر نسبت به خصوصيات ديگر ( غير از قيد ايمان در رقبه كه با تقييد خارج شد و غير از عربى نبودن صيغهء بيع كه با دليل خاصى از آن خارج شد . ) از قبيل\r\n\r\n\r\n","description":"","footnote":"\r\n( 1 ) - مطارح الانظار ، ص 218 .\r\n","page_name":" 374 ","page_number":382},
  {"content":"\r\n\r\nعدالت و فسق رقبه ، ماضويّت و غير ماضويت صيغه و . . . شك كرديم باز اطلاق محفوظ است و بايد بدان تمسّك كرد .\r\n( ولى بر مسلك شيخ كلا بايد از خير اين مطلق گذشت ؛ چون در مقام بيان نبوده است .\r\nالبته بعيد است كه شيخ اعظم اين مطلب را بفرمايد ، زيرا خود او در مكاسب به آن‌همه اطلاقات استناد مىكند با اينكه مواردى هم قطعا تقييد خورده ، اين را مانع از تمسّك به اطلاق نسبت به ساير جهات نمىداند ، البته به شرط اينكه از ساير جهات در مقام بيان باشد . ) نظير باب عامّ و خاصّ كه تخصيص عامّ به متصل يا منفصل جلو حجيت عامّ را نسبت به ساير افراد و خصوصيات نمىگيرد و اگر شك در تخصيص زايد كرديم ، از اصالة العموم استفاده مىكنيم .\r\nقوله : و قد انقدح : مطالبى كه از آغاز اين فصل مطرح كرديم ، درباره اسم جنس برد . حال همين مطلب درباره اسم نكره نيز مطرح است ؛ زيرا نكره هم دالّ بر طبيعت به قيد وحدت بود ؛ يعنى حصّه‌اى از طبيعت نه طبيعت به قيد اطلاق و ارسال ، پس دلالت نكره هم بر اطلاق وضعى نبوده ، بلكه تابع قرينه است آنگاه اگر قرينه خاصه از حاليه و مقاليه بر اطلاق و شيوع بود كه طبق قرينه عمل مىشود . اگر قرينه خاصه نبود ، نوبت به قرينه عامه مىرسد كه قرينه حكمت باشد و از مقدمات حكمت بايد مدد گرفته و ثابت كنيم كه اعتق رقبة اطلاق دارد و رقبه كافره هم اگر آزاد شود ، امتثال امر مىشود .\r\nقوله : بقى شىء : و اما نكته دوّم درباره مقدمه اوّل از مقدمات حكمت : گاهى از خارج احراز مىكنيم كه متكلم در مقام بيان تمام مراد است و يقين يا اطمينان به اين امر پيدا مىكند در اين صورت تكليف روشن است و گاهى احراز مىكنيم كه در مقام اجمال و اهمال است . باز تكليف روشن است ؛ ولى در غالب موارد كه شك مىكنيم و نمىدانيم كه متكلم در مقام بيان هست يا نيست ؟ چه بايد كرد ؟ آيا راهى براى احراز يك طرف داريم ؟\r\nمىفرمايد كه بعيد نيست كه در صورت شك از اصالة البيان استفاده كنيم و بنا را بر بيان و در مقام بيان بودن بگذاريم ، البته اين يك اصل لفظى و بناى قولى نيست كه به زبان آورده شود ، بلكه بناء عملى و سيره فعلى است ؛ يعنى عقلاء عالم عملا بنا را بر اين مىگذارند كه\r\n\r\n","description":"","footnote":"","page_name":" 375 ","page_number":383},
  {"content":"\r\n\r\nدر مقام بيان است و لذا به ظاهر اقرار ، وصيت و . . . اخذ مىكنند در مقام احتجاج به ظاهر سخن خصم استناد مىكنند و . . . پس اصالة البيان از اصول عقلائيه است و پشتوانه‌اش سيره قطعى عقلاء است .\r\nقوله : و لذا : شاهد بناء و سيره مذكور آن است كه ما به كلام مشهور فقهاء كه مراجعه كنيم ، مىبينيم به اطلاق آيات ، روايات فراوان و فتاواى فقهاء و عبارات قوم استناد مىكنند . پيوسته چنين بوده و هست ، در حالى كه نمىتوانند قسم بخورند كه اين مطلق آورند در مقام بيان بوده و اين مقام را احراز نكرده‌اند ؛ ولى به اطلاق استناد مىكنند و اين نيست مگر به خاطر همان سيره عقلايى بر بناگذارى بر بيان كه مىگويند ان‌شاءالله در مقام بيان بوده پس به ظاهر خطابش مىتوان استناد كرد ، و اگر كسى اين احتمال را بدهد كه شايد تمسّك مشهور به اين اطلاقات از آن جهت است كه آنها در معناى مطلق قيد اطلاق و شياع را دخيل مىدانستند و اين را وضعى مىدانستند و لذا به اطلاقات استناد مىكردند ؛ چون وضع شده براى اطلاق و ربطى به بناگذارى عملى ندارد .\r\nآخوند مىفرمايد : اين نسبت به مشهور ناتمام است و شايد سرّ انتساب مذكور همين باشد كه ديده‌اند مشهور به اطلاقات تمسّك مىكنند ، آن هم بدون احراز اين مطلب كه متكلم در مقام بيان هست يا نيست . لذا گفته‌اند كه لابد اين‌ها اطلاق را وضعى مىدانند كه بدون احراز هم تمسّك مىكنند غافل از اينكه وجه تمسك به اطلاق همين اصل عقلايى و بناء عقلاء بر عمل و اخذ به ظواهر است نه چيز ديگر .\r\nقوله : ثم انّه : اما نكته سوم كه مربوط به مقدمه دوّم و سوم از مقدمات حكمت است . تا به حال كاملا روشن شد كه اگر بخواهيم به اطلاق تمسّك كنيم و مطلق را حمل بر اطلاق كنيم ، در قدم اوّل نيازمند قرينه خاصّه هستيم و اگر نشد ، در قدم دوّم نياز به قرينه عامه حكمت داريم . حال با استفاده از اين مقدمات مىگوييم در مواردى كه مطلق به فرد يا صنف خاصّ انصراف داشته باشد مىتوان به آن استناد كرد .\r\nبيان مطلب : مرحوم آخوند براى انصراف پنج نوع ذكر مىكنند :\r\n\r\n","description":"","footnote":"","page_name":" 376 ","page_number":384},
  {"content":"\r\n\r\n\r\nانواع انصراف\r\n1 - انصراف بدوى : يعنى در به دو امر از شنيدن مطلق ، ذهن ما به فرد يا صنف خاصّى منصرف مىشود و آن فرد يا صنف به ذهن مىآيد ؛ ولى با اندك تأملى اين انصراف از ميان مىرود و مىفهميم كه فرقى ميان اين فرد و صنف با ساير افراد و اصناف وجود ندارد . مثلا تا كلمه انسان گفته مىشود ذهن ما به انسان نژاد كذا يا داراى زبان كذا يا رنگ كذا و . . .\r\nمنصرف مىشود ؛ ولى بلافاصله اين انصراف مىرود و كليت و اطلاق انسان به حال خود مىماند . چنين انصرافى مانع از اطلاق نيست .\r\n2 - انصراف ظهورى : در اثر كثرت استعمال لفظ در اين فرد يا صنف ذهن ما با اين فرد و صنف انس پيدا كرده و تا مطلق را مىشنويم بىاختيار آن فرد يا صنف در ذهن ما مىآيد و كلام در اين معنا ظهور پيدا كرده است ( البته ظهور اعم از حقيقت و مجاز است و مجاز مشهور هم ظهور مىآورد ) چنين انصرافى ارزشمند است و مانع مىشود از استناد و تمسّك به اطلاق و اين متفرع بر مقدمه ثانيه از مقدمات حكمت است كه قرينه بر خلاف نباشد و انصراف كذايى قرينه بر خلاف است و طبق قرينه عمل مىشود و نوبت به اطلاق نمىرسد .\r\n3 - انصراف تيقّنى : گاهى خود لفظ ظهور در آن فرد يا صنف ندارد ؛ ولى قدر متيقّن در مقام تخاطب همين فرد يا صنف است كه اين نيز مانع مىشود از تمسّك به اطلاق و متفرع بر مقدّمه ثالثه از مقدمات حكمت است كه قدر متيقّن كذايى نباشد . در اينجا قدر متيقّن داريم و جلو اطلاق را مىگيرد .\r\n4 - انصراف اشتراكى : گاهى كثرت استعمال مطلق در فرد يا صنف ، به درجه‌اى رسيده كه در آن حقيقت شده ؛ ولى معناى اصلى مطلق هم مهجور نشده و هر دو موجود است و نتيجه اشتراك لفظى است كه باز مانع از تمسّك به اطلاق است و سبب اجمال خطاب مىشود .\r\n5 - انصراف نقلى : گاهى از اشتراك لفظى هم بالاتر مىرود و به درجه‌اى مىرسد كه در خصوص اين فرد يا صنف حقيقت مىشود و معناى اصلى مهجور مىشود و به معناى\r\n\r\n","description":"","footnote":"","page_name":" 377 ","page_number":385},
  {"content":"\r\n\r\nجديد نقل مىشود ، باز صدالبته چنين انصرافى مانع از تمسّك به اطلاق است . ( پس مىتوان يكى از مقدمات حكمت را انصراف شمرد كه اگر انصرافى نباشد ، اطلاق درست مىشود ، و گرنه جاى استناد به اطلاق نيست . )\r\nقوله : لا يقال : مستشكل مىگويد كه در ما نحن فيه بر مسلك شما ( مرحوم آخوند ) انصراف ظهورى يا اشتراكى يا نقلى معنا ندارد ؛ زيرا اساس اين حرفها در موردى است كه لفظ ابتدا در معناى مجازى به كمك قرينه استعمال شود ، سپس در اثر كثرت استعمال ميان لفظ و معناى مجازى انس و الفتى پديد آيد و به درجهء مجاز مشهور و راجح برسد و بلكه حتى به درجه وضع تعيّنى برسد و بلكه به درجه‌اى برسد كه معناى اولى به كلى متروك و مهجور شود ( مثل صلاة و حج و صوم و . . . كه منقول شده‌اند ) .\r\nولى بر مسلك شما كه تقييد را موجب مجازيت نمىدانيد و از باب تعدد دالّ و مدلول مىدانيد اصلا مطلق يك‌بار هم در معناى مجازى استعمال نشده ، چه رسد به اينكه به درجه مجاز مشهور برسد و يا بالاتر به مرتبه اشتراك لفظى و يا به مرحله نقلى برسد . شما مىگوييد كه پس از تقييد هم مطلق در معناى خودش ( جنس يا حصّه ) استعمال شده و خصوصيت را با لفظ ديگر و قيدى كه آورده‌ايم مىفهمانيم . آنگاه كيف يعقل كه لفظى كه حتّى يك‌بار هم در معناى مجازى استعمال نشده ، به مرتبه شهرت و بلكه به مرحلهء وضع تعيّنى و اشتراك و نقل برسد ؟\r\nقوله : فانّه يقال : مرحوم آخوند به اشكال مزبور دو جواب مىدهند :\r\n1 - ما كه اصرار داشتيم كه تقييد موجب مجازيت نيست ، منظورمان اين نبود كه تجوّز و مجازگويى اصلا امكان ندارد ؛ خير كاملا ممكن است و خود ما در پايان فصل پيشين با كلمه « نعم » به اين مطلب اشاره كرديم كه اگر از خود لفظ مطلق خصوصيت اراده شود ؛ يعنى از رقبه خصوص رقبهء مؤمنه را اراده كنيم . يا از رجل ، خصوص رجل عالم را اراده كنيم و كلمه مؤمنه يا عالم قرينهء كاشفه باشد ( مثل اراده كردن رجل شجاع از خود اسد ) حتما مجاز مىشود ؛ چون رقبه براى جنس وضع شده بود و الآن در خصوص صنف يا فرد استعمال شده است . پس امكان دارد .\r\n\r\n","description":"","footnote":"","page_name":" 378 ","page_number":386},
  {"content":"\r\n\r\nآرى ، منظور ما اين بود كه ملازمه‌اى در بين نيست و چنين نيست كه تقييد مستلزم تجوّز باشد و امكان ارادهء معناى حقيقى وجود نداشته باشد ، بلكه آن هم ممكن است از باب تعدّد دال و مدلول ، پس امكان تجوّز وجود دارد و اساس اشكال مستشكل ( كه ظهور و مجاز مشهور شدن يا به درجه حقيقت رسيدن از معناى مجازى شروع مىشود . ) در اينجا راه دارد و بر اين مبنا انصرافهاى مزبور معقول است .\r\n2 - اصولا ما قبول نداريم كه رسيدن لفظ به درجهء مجاز مشهور و بلكه بالاتر از آن رسيدنش به درجه حقيقت شدن در معناى جديد ، از مجراى استعمال مجازى و كثرت استعمال در آن شروع شود ، بلكه كافى است كه اراده كردن مقيّد از مطلق خيلى زياد شود ؛ يعنى صدها مرتبه متكلم مطلق را گفته و مراد واقعىاش مقيّد بوده و لو اين ارادهء مقيّد از باب استعمال مطلق در آن نباشد ( كه مجاز باشد ) بلكه از راه دالّ ديگرى باشد ؛ يعنى با آوردن قرينهء منفصله مرادش را بفهماند ، باز هم وقتى صدها مرتبه مطلق را گفت و سپس قرينه آورد و آن را تقييد كرد و مراد واقعى را بيان كرد همين كافى است كه ذهن شنونده با اين مقيّد ( صنف يا فرد خاص ) انس و الفت پيدا كند . به گونه‌اى كه براى بار هزار و يكم مثلا كه مطلقى از دهان مولى صادر شد ، شنونده احتمال قوى بدهد كه باز هم مراد واقعى مقيّد باشد .\r\nو اين همان انصراف ظهورى است كه و لو به درجهء حقيقت نرسيده ، ولى اين انس و الفت پيدا شده ( شبيه مجازهاى مشهور كه تنه به حقيقت مىزنند و احتمال آنها از كلام قوى است . مثل استعمال صيغهء امر در استحباب در روايات . ) و يا حتى اين كثرت اراده مقيّد از مطلق موجب تعيين و اختصاص مطلق به اين مقيّد شود ؛ يعنى حقيقت شود و آن‌گونه كه در منقول بالغلبه است كه از راه كثرت استعمال معناى جديد متعيّن شده اينجا همچنين باشد . پس انصراف اشتراكى يا نقلى معقول است .\r\nقوله : فافهم : شايد اشاره باشد به اين مطلب كه وقتى مطلق هميشه در معناى خودش استعمال شده و قيدش به دالّ ديگر تفهيم شده و حتى يك‌بار هم مطلق در خصوص اين صنف يا فرد استعمال نشده است . حقيقت شدن معنى ندارد ، معقول نيست كه لفظ براى\r\n\r\n","description":"","footnote":"","page_name":" 379 ","page_number":387},
  {"content":"\r\n\r\nصدها بار در معناى خودش استعمال شود و يك مرتبه حقيقت شود در معنايى كه هرگز در آن استعمال نشده است .\r\n( لذا انصراف اشتراكى و نقلى در ما نحن فيه معقول نيست . بر مسلك مشهور چرا ولى اصل نسبت ناتمام بود . و انصراف تيقّنى هم كه فرع بر مقدمه سوم است و جدا از قدر متيقّن نيست . عمده انصراف بدوى و ظهورى است كه بدوى ارزش ندارد و ظهورى قابل قبول است و احتمال ارادهء مقيّد از مطلق را قوى مىسازد و لذا صلاحيّت قرينيّت دارد و جلو اطلاق را مىگيرد و مىتوان انصراف ظهورى را به عنوان يك مقدمه جدا از مقدمات حكمت مطرح كرد و گفت كه يكى از مقدمات حكمت آن است كه چنين انصرافى در بين نباشد . )\r\nقوله : تنبيه : نكتهء چهارم از نكات مورد بحث و سومين مطلبى كه درباره مقدمه اوّل از مقدمات حكمت مطرح است اين است كه گاهى مطلق داراى ابعاد و جهات و حيثيات متعدّد و مختلفى است . مثلا رقبه از جهت ايمان و كفر محاسبه شود ، يا از جهت عدالت و فسق ، يا از حيث علم و جهل و . . . يا مثلا در آيهء شريفه  « فَكُلُوا مِمَّا أَمْسَكْنَ »  « 1 » يك جهت اين است كه شكارى كه سگهاى شكارى صيد كرده‌اند ، حلال گوشت است يا حرام گوشت ؟ جهت ديگر اين است كه برفرض حليّت آيا موضع گاز گرفتن كلب پاك است يا نجس كه از حيث طهارت و نجاست مطرح است ؟\r\nحال اينكه گفتيم مولى در مقام بيان باشد ، بايد توجّه داشت كه در مواردى كه مطلق جهات عديده دارد ، از همان جهتى كه در مقام بيان است ، ما حق داريم به اطلاق تمسّك كنيم ؛ و گرنه از جهات ديگر كه مقام بيان نيست ، بلكه در مقام اهمال يا اجمال‌گويى است ، حق نداريم به اطلاق استناد كنيم ؛ چون اصلا اطلاقى نيست . فى المثل در آيهء مزبور از حيث حليّت و حرمت در مقام بيان است ؛ ولى از حيث طهارت و نجاست در مقام بيان نيست و لذا نمىتوانيم از حيث دوّم به آيه استناد كرده و حكم به طهارت نماييم ؛\r\nمگر در صورتى كه ميان جهات عديده نوعى ملازمه وجود داشته باشد ، چه ملازمهء\r\n\r\n\r\n","description":"","footnote":"\r\n( 1 ) - سوره مائده ، آيه 4 .\r\n","page_name":" 380 ","page_number":388},
  {"content":"\r\n\r\nعقلى و چه شرعى و چه عادى . در اين فرض از يك جهت كه در مقام بيان بود ، از جهت ديگر هم كه ملازم اين جهت است مىتوانيم به اطلاق استناد كنيم . مثلا ميان وجوب قصر و وجوب افطار صوم ملازمهء شرعيهء وجود دارد : « كلّما قصّرت افطرت » « 1 » و اگر خطابى حكم وجوب قصر را بطور مطلق بيان كرد ، حكم وجوب افطار هم از آن دانسته مىشود .\r\n( مثالهاى ملازمهء عقلى و عادى را از حاشيهء مرحوم مشكينى ملاحظه فرماييد . ) ولى اين‌ها موارد خاصّى است ؛ و گرنه در مواردى كه جهات عديده از يكديگر بيگانه و بىارتباط باشند ، بايد دقّت كنيم و از همان جهت كه مبيّن است بدان تمسّك كنيم ، نه از جهات ديگر .\r\n\r\n\r\n","description":"","footnote":"\r\n( 1 ) - وسائل الشيعة ، ج 5 ، ص 528 ، باب 15 ، از ابواب نماز مسافر ، حديث 17 .\r\n","page_name":" 381 ","page_number":389},
  {"content":"\r\n\r\n\r\nفصل سوم احكام مطلق و مقيّد\r\nفصل سوم از فصول مطلق و مقيّد درباره احكام مطلق و مقيّد است . بطور كلى گاهى مطلق و مقيّد با يكديگر تنافى و تعارضى ندارند . مثل « فى الغنم زكات » ( مطلق ) و « فى الغنم السائمة زكات » ( مقيّد ) كه جمله وصفيه است و مفهوم ندارد تا با مطلق منافى باشد و اثبات شىء هم نفى ما عدا نمىكند ، و لذا مقيّد نسبت به بيان حكم غنم معلوفه ساكت است و مطلق به اطلاقش مبيّن است و معارضه‌اى نيست . و به هر دو دليل عمل مىشود . و مقيّد حمل بر تأكيد مىشود ؛ ولى گاهى مطلق و مقيّد متنافيان هستند و نمىتوان به ظاهر هر دو اخذ كرد و ناچار بايد دخل و تصرّفى انجام داد . خود اين دو شعبه دارد :\r\n1 - گاهى مختلفان هستند ؛ يعنى يكى مثبت و ديگرى منفى ( يا مثبت و نافى ) است . مثل اعتق رقبة ( اثباتى ) و لا تعتق رقبة كافرة ( سلبى ) در اينجا به اتفاق كلمه جاى تقييد و حمل مطلق بر مقيّد است و تقييد كاشف از اين است كه در واقع از اوّل هم مراد جدّى رقبهء غير كافره بوده .\r\n2 - گاهى متّفقان هستند ؛ يعنى هر دو اثباتى يا هر دو سلبى هستند . مثل اعتق رقبة ( مطلق ) و اعتق رقبة مؤمنة ( مقيّد ) كه هر دو اثباتىاند ( مثال سلبى و حكم آن در ادامه در فراز ثمّ انّ الظاهر . . . خواهد آمد . ) در اين صورت چه بايد كرد ؟ آيا باز هم جاى حمل و تقييد است ؟ يا راه ديگرى داريم ؟\r\nمشهور در اينجا نيز طرفدار حمل مطلق بر مقيّد و تقييد مطلق به وسيلهء مقيّد شده‌اند ، به اين دليل كه تقييد موجب جمع ميان دو دليل مىشود ( اگر مطلق را اخذ كنيم ، مقيّد طرح\r\n\r\n","description":"","footnote":"","page_name":" 382 ","page_number":390},
  {"content":"\r\n\r\nشده ؛ ولى اگر تقييد بزنيم ، به هر دو عمل شده ، يعنى به مطلق هم فى الجملة و در مورد صنف رقبه مؤمنه عمل شده . ) و قاعده اين است كه الجمع مهما امكن اولى من الطرح ؛\r\nولى بعضىها از جمله مرحوم ميرزاى قمى بر مشهور اعتراض كرده‌اند كه راه جمع منحصر به تقييد نيست و راه ديگرى هم وجود دارد و آن اينكه مطلق را بر اطلاقش ابقاء كنيم و بگوييم كه عتق مطلق رقبه واجب است و رقبهء كافره هم آزاد كند امتثال كرده ، و امر مقيّد را كه ظهور در وجوب تعيينى دارد تأويل و توجيه كنيم : ( به يكى از دو صورت : 1 - يا حمل بر تخيير كنيم و بگوييم كه اين امر صرفا براى بيان يكى از دو فرد واجب تخييرى آمده و نقش ديگرى ندارد . مرحوم آخوند اين راه را صريحا ذكر نكرده ، چون تخيير ميان كلى و فرد معنا ندارد . 2 - و يا امر مقيّد را بر استحباب حمل كنيم به معناى افضل الافراد بودن ؛ يعنى عتق رقبهء مؤمنه بهتر و بافضيلت‌تر است ؛ ولى منحصر به آن نيست تا با اطلاق تنافى داشته باشد . پس تقييد مطلق حتمى و ضرورى نشد . ) « 1 »\r\nقوله : و ردّ بانّه : شيخ اعظم به حمايت از مشهور و در دفع ايراد مذكور از سوى بعض ، فرموده : تقييد كردن كه مشهور مايلند بهتر از حمل امر مقيّد بر ندب است كه اين بعض قائل است و سرّ اولويت آن است كه تقييد موجب هيچ دخل و تصرّفى در معناى لفظ مطلق نيست ( مطلق دالّ بر جنس و طبيعت بود و الآن هم در جنس استعمال شده . ) و تنها در وجهى از وجوه معناى مطلق تصرّف شده ؛ يعنى وقتى مطلق وارد شد ، ما خيال كرديم كه مراد جدّى هم همين است و مراد شياع و سريان و اطلاق دارد ؛ ولى بعد كه بيان و مقيّد آمد معلوم شد كه از اوّل اطلاق و ظهورى نبوده ( سالبه به انتفاء موضوع ) پس تقييد ظهورى را نابود و در چيزى تصرّف نكرده . فقط اين را كشف كرده كه از اوّل اطلاقى نبود و ما خيال مىكرديم كه شياع دارد ؛ ولى بعد معلوم شد كه خيالى بيش نبوده ، ( اين بر مبناى خود شيخ اعظم است كه قرينه منفصله را هم مثل متصله كاشف از اين مىدانند كه از اوّل ظهورى نبوده و جريان اطلاق و اصالة الظهور را مشروط مىدانند به نبودن قرينه متصله و منفصله هر دو . « 2 » ) ولى در جانب مقيّد اگر امرش را بر استحباب حمل كرديم ، تصرّف در معناى\r\n\r\n\r\n","description":"","footnote":"\r\n( 1 ) - قوانين الاصول ، ج 1 ، ص 325 .\r\n( 2 ) - مطارح الانظار ، ص 218 .\r\n","page_name":" 383 ","page_number":391},
  {"content":"\r\n\r\nلفظ كرده‌ايم و امرى را كه ظهور در وجوب داشت حمل بر ندب كرده‌ايم و تقييد كه موجب تصرّف نبود . با اين حمل بر ندب قابل قياس نيست و تقييد اولى است . « 1 »\r\nقوله : و انت خبير : مرحوم آخوند در ردّ بيانيّه شيخ اعظم ، مىفرمايد كه اولا همان گونه كه حمل امر در خطاب مقيّد ، بر استحباب ، تصرّف در ظهور استعمالى امر است ، حمل مطلق بر مقيّد و تقييد مطلق به وسيله مقيّد نيز نوعى تصرّف در ظهور مطلق است ( بر مبناى آخوند به محض اينكه خطاب مطلق از مولى صادر شد ، ظهور در اطلاق پيدا كرد و نطفهء ظهور منعقد شد و اصالة الظهور در آن جارى شد و تقييد منفصل كاشف از اين نيست كه مطلق قبلى در مقام بيان نبود و ما خيال مىكرديم كه در مقام بيان است « بر خلاف شيخ اعظم » بلكه تقييد كاشف از اين است . كه اطلاق يعنى ظاهر خطاب كه منعقد شده مراد جدّى مولى نيست . نه اينكه مراد استعمالى و قاعده‌اى و ظاهرى هم نباشد ) پس چه مطلق را تقييد بزنيم و چه مقيّد را حمل بر استحباب كنيم ، هر دو تصرف در ظهور كلام است .\r\nنهايت تقييد مطلق موجب مجاز شدن آن نمىگردد ( چون قبلا گفتيم كه از باب تعدّد دالّ و مدلول است . ) ولى حمل امر بر ندب موجب مجازيّت مىشود ولى تصرف در ظاهر يك مطلب است و مجاز شدن مطلب ديگرى است و فعلا سخن در تصرّف است نه تجوّز ( تصرّف اعم از تجوز است . ) .\r\nقوله : مع انّ : ثانيا همان‌طور كه تقييد مستلزم تجوّز نيست ، حمل امر مقيّد بر استحباب نيز موجب تجوز نيست . از اين حيث هم مساوىاند . بيان مطلب : استحباب مصطلح كه در مقابل وجوب است ، عبارتست از مواردى كه فقط ملاك استحباب ( مصلحت غير ملزمه ) در فعل باشد و ملاك وجوب ( مصلحت ملزمه ) نباشد ، مثل نماز شب كه مستحب فعلى است ؛ ولى در ما نحن فيه عتق رقبهء مؤمنه ملاك وجوب را دارد ؛ چون اين نيز يكى از دو فرد واجب تخييرى و مطلق است و يا معيّنا همين واجب است . آنگاه اگر امرش حمل بر ندب شد ، منظور افضل افراد واجب است و ملاك استحباب ( افضليّت ) را هم دارد ؛ ولى هركجا ملاك استحباب و وجوب مجتمع شدند ، چنان نيست كه فقط استحباب بماند يا هريك از\r\n\r\n\r\n","description":"","footnote":"\r\n( 1 ) - مطارح الانظار ، ص 221 .\r\n","page_name":" 384 ","page_number":392},
  {"content":"\r\n\r\nآن دو فعلى باشند كه عمل واحد هم واجب باشد و هم مستحب ، بلكه ملاك استحباب در ملاك وجوب اندكاك و ادغام و فانى مىشود . در نتيجه سبب تاكّد وجوب مىگردد . پس منظور از استحباب ، افضل افراد واجب بودن است و امر مقيّد بر اين معنا دلالت دارد ، نه اينكه حقيقة در غير وجوب استعمال شده باشد در نتيجه ، چه مبناى مشهور ( تقييد مطلق ) و چه مبناى محقّق قمى . ( حمل امر بر استحباب ) هر دو تصرّف در ظاهر هستند و هيچ‌كدام سبب تجوّز نيستند و از هر لحاظ مساوى هستند و هيچ‌كدام رجحانى ندارند و اينكه شيخ اعظم فرمود كه فلا يعارض ذلك . . . يعنى آن دو قابل قياس نيستند و تقييد اولويت دارد ، ما نپذيرفتيم پس فعلا وجهى براى رأى مشهور ، يعنى تقييد و حمل مطلق بر مقيّد يافت نشد .\r\nقوله : نعم : اين فراز استدراك از و انت خبير . . . مىباشد و به صورت تبصره مىفرمايد كه يك جا ما با مشهور مماشات و همراهى مىكنيم و تقييد را مقدم مىداريم و آن اين است كه سابقا گفتيم كه يكى از مقدمات حكمت در مقام بيان بودن است و گفتيم كه گاهى اين مقدّمه وجدانا و به علم يا علمى ( ظن خاص ) احراز مىشود و گاهى به وسيلهء اصالة البيان احراز مىشود . حال در مواردى كه شك در بيان داشتيم و با اجراء اصل مذكور در مقام بيان بودن را احراز كرديم ، جا دارد بگوييم كه الاصل دليل حيث لا دليل ؛ يعنى اصالة البيان تا وقتى كاربرد دارد كه دليلى بر خلاف مطلق نيايد ، و مقيّد بعدى منافى با مطلق است و جلو اصل مذكور را مىگيرد . آنگاه در چنين مواردى تقييد مقدّم مىشود و مطلق را بر اهمال و اجمال حمل مىكنيم تا جمع ميان آن دو شود . پس رأى مشهور رجحان يافت .\r\nقوله : فافهم : اشاره به اينكه اولا حمل مطلق بر اهمال و اجمال كه جمع ميان دو دليل نيست ، بلكه عملا طرح مطلق و عمل نكردن به آن است . ثانيا اگر بر اهمال و اجمال حمل شود ، از هيچ جهتى قابل استناد نخواهد بود و فقيهى بدان ملتزم نيست و ثالثا در نوع اطلاقات با اصل مذكور ، در مقام بيان بودن احراز مىشود و اگر تقييد را مقدم بداريم ، بايد از خير اكثر مطلقات بگذريم و هيچ فقيهى بدان راضى نيست . در نتيجه باز هم وجهى براى رأى مشهور يافت نشد .\r\n\r\n","description":"","footnote":"","page_name":" 385 ","page_number":393},
  {"content":"\r\n\r\nقوله : و لعلّ : نظر نهايى مرحوم آخوند اين است كه حق با مشهور است و مطلق و مقيّد اگر متنافيان بودند ، جاى تقييد است ؛ ولى وجه رأى مشهور آن نيست كه خود مشهور و يا شيخ اعظم در دفاع از مشهور بيان كردند ، بلكه سرّ مطلب آن است كه در اينجا دو ظهور اطلاقى داريم كه هر دو به كمك مقدمات حكمت درست مىشود .\r\n1 - ظهور اطلاقى مطلق ، در اطلاق و شياع و سريان و شمول آن نسبت به رقبهء مؤمنه و كافره ( مثلا )\r\n2 - ظهور اطلاقى صيغهء امر ، در ايجاب تعيينى و اينكه معيّنا عتق رقبهء مؤمنه واجب است .\r\nاين دو ظهور اطلاقى تنافى دارند ؛ زيرا اولى تخيير و توسعه را مىگويد و دومى تضييق و تعيين را . از نظر مشهور ظهور صيغه در ايجاب تعيينى قوىتر از ظهور مطلق در اطلاق و شياع است ( وجه قوىتر بودن را ذكر نمىكنند ؛ ولى شايد وجهش غلبهء وجود يا غلبهء استعمال صيغهء امر در ايجاب تعيينى باشد ؛ ولى مطلق غالبا تقييد خورده و به قول مشهور غالبا در مقيّد استعمال شده ، تا آنجا كه مىگويند « ما من مطلق الّا و قد قيّد » ؛ يعنى كمتر مطلقى است كه مبتلا به تقييد نشده باشد . روى اين جهات ظهور صيغه در تعيين قوىتر است . ) قاعدهء كلّى آن است كه دليل قوىتر بر ضعيف‌تر تقدّم دارد ، پس مقيّد بر مطلق مقدّم مىشود و سبب تقييد مىگردد . ( البته اگر مناط اقواييّت باشد ، بايد گفت كه در جايى ممكن است مطلق قوىتر باشد . در آن صورت ، بايد مطلق را اخذ كنيم و در مقيّد تصرّف كنيم ؛ ولى غالبا قضيّه به عكس است و مقيّد قوىتر است . ) .\r\nقوله : و ربّما يشكل : وجهى كه مرحوم آخوند براى تقديم مقيّد بر مطلق و تقييد مطلق بوسيلهء مقيّد ( رأى مشهور ) ذكر كردند ، مبتلا به اشكال و مادّهء نقض شده و آن اينكه لازمهء وجه مذكور آن است كه در مستحبات نيز اگر مطلق ( تصدّق ، زر الحسين عليه السّلام ) و مقيّدى ( تصدّق يوم الجمعة ، زر الحسين عليه السّلام فى ليلة الجمعة ) . داشتيم ، به همان دليل مطلق را بر مقيّد حمل كنيم و بگوييم كه معينا روز جمعه صدقه دادن مستحب است و معينا شب جمعه زيارت حضرت حسين عليه السّلام مستحب است . درحالىكه مشهور در مستحبات چنين\r\n\r\n","description":"","footnote":"","page_name":" 386 ","page_number":394},
  {"content":"\r\n\r\nنكرده‌اند و قائل به تقييد نشده‌اند ، بلكه مطلق را اخذ كرده و فتوى به استحباب مطلق تصدق و زيارت امام حسين عليه السّلام داده‌اند و مقيّد را حمل بر استحباب مؤكد كرده‌اند . پس عملكرد و فتواى فقهاء در مستحبات ماده نقضى بر توجيه مرحوم آخوند است .\r\nقوله : اللهم : مرحوم آخوند از اين اشكال نقضى به دو صورت جواب مىدهند :\r\n1 - قياس واجبات ( كه مورد بحث ما است ) به باب مستحبات ( كه از بحث اجنبى است ) مع الفارق است ؛ زيرا در مستحبات نوعا و غالبا مسئله اختلاف رتبه و تفاوت مراتب و درجات محبوبيت در كار است و در نوع مستحبات چنين است كه مستحب و مستحب مؤكد و مستحب مؤكدتر و . . . داريم و شرايط زمان و مكان و غيره ، در ارزشمندتر بودن عمل نقش دارند . و چون غالبا چنين است ، موارد يادشده هم حمل بر غالب مىشود ( الظن يلحق الشّيء بالاعم الاغلب ) و نوبت به تقييد نمىرسد ؛ ولى در واجبات غالبا چنين نيست ، بلكه يك مطلوب بيشتر نيست . يا برطبق مطلق است و يا مقيّد و ناگزير بايد تقييد را مرتكب شويم ؛ ولى فورى مىفرمايد كه فتأمل كه شايد اشاره به اين باشد كه اولا در واجبات هم اختلاف مرتبه فراوان به چشم مىخورد ( نماز فرادا و جماعت ، در منزل و مسجد ، اول وقت و ثانى وقت و . . . ) ثانيا مجرّد غلبه و ظن ارزشى ندارد و دليل بر اعتبار لازم دارد . پس اين جواب ما مخدوش است .\r\n2 - قوله : او انّه : قانونى است در باب مستحبات كه در جلد دوّم كفايه خواهد آمد تسامح در ادلهء سنن و مستحبات ؛ يعنى در واجبات و محرمات جاى مسامحه نيست و بايد دليل قرص و محكمى بر ايجاب يا تحريم قائم شود تا فتوى به وجوب يا حرمت دهيم ؛ ولى در مستحبات و مكروهات بنا بر مسامحه است و با دليل ضعيف هم قابل اثبات است و پشتوانه قانون مزبور اخبار من بلغ است كه در جاى خود خواهد آمد . حال روى اين اصل ، مقيّد كه وارد شد ، على القاعده بايد در مستحبات هم مثل واجبات تقييد بزنيم و از ظهور مطلق رفع يد كنيم ؛ ولى از آنجا كه در مستحبات بنا بر مسامحه گذاشته شده ، بهتر آن است كه به كلى از دليل استحباب مطلق رفع يد نشود ، بلكه آن را به حال خود ابقاء كنيم ( و لو دليلش كه مطلق باشد با آمدن مقيد ، تضعيف شده . ) . و مقيّد را بر تاكد استحباب حمل\r\n\r\n","description":"","footnote":"","page_name":" 387 ","page_number":395},
  {"content":"\r\n\r\nكنيم . روى اين اصل در مستحبات سخن از تقييد نيست ؛ ولى در واجبات جاى اين حرفها نيست و حتما بايد تقييد بزنيم ؛ چون مقيّد قوىتر است و دليل اقوى تقدم دارد .\r\nقوله : ثمّ انّ : در اين فراز دو نكته را بيان مىكنند :\r\nنكته اول : از ديدگاه مشهور اگر مطلق و مقيّد هر دو مثبت و ايجابى باشند ( اعتق رقبة ، اعتق رقبة مؤمنة ) با يكديگر تنافى دارند و جاى حمل مطلق بر مقيّد است و آنچه تا به حال در اين فصل بحث شد ، مربوط به اين قسم بود ؛ ولى اگر هر دو منفى و سلبى باشند ( لا تعتق رقبة ، لا تعتق رقبة كافرة ) چون با يكديگر تنافى ندارند ، به هر دو عمل مىشود و مقيّد حمل بر تأكيد حرمت مىشود ؛ ولى از ديدگاه آخوند رحمه اللّه فرقى ميان دو قسم مذكور نيست و مناط احراز تنافى است . اگر مطلق و مقيّد متنافيان باشند ، حتما جاى تقييد است ؛ چه در مثبت‌ها و چه منفىها . اگر متنافيان نباشند ، قطعا جاى تقييد نيست ؛ چه در كلام مثبت باشد و چه منفى .\r\nنكته دوم : مقدمه : شرط حمل مطلق بر مقيّد آن است كه تكليف واقعى در هر دو خطاب يكى باشد و در واقع يك مطلوب بيشتر نباشد . آنگاه يا براساس مطلق و مقيّد تأكيدى است و يا براساس مقيّد است و مطلق حمل برآن مىكند ؛ و گرنه با تعدد تكليف واقعى ، جاى حمل نيست و تنافى ندارند و به هر دو عمل مىشود ، با توجه به اين مقدمه ، مشهور گفته‌اند كه اتحاد تكليف را از راه اتحاد سبب و موجب ( ان ظاهرت فاعتق رقبة ، و ان ظاهرت فاعتق رقبة مؤمنه ) بدست مىآوريم ؛ زيرا سبب واحد مسبب واحد مىطلبد . ولى مرحوم آخوند مىفرمايد كه فرقى ندارد ما اين مطالب را از طريق وحدت سبب مطلق و مقيّد بدست آورديم يا از راه قرائن حاليه و مقاليه و مقاميه . مهم استظهار وحدت تكليف است كه موجب استظهار تنافى مىشود .\r\nقوله : تنبيه : مطالبى كه تا به حال ذكر شد ، درباره مطلق مقيدى بود كه در احكام تكليفى وارد شده بودند ( مثل اعتق رقبة و اعتق رقبة مؤمنة . ) و حكمشان اين بود كه در صورت تنافى ، مطلق را حمل بر مقيّد مىكرديم به بيانى كه مبسوطا گذشت . حال تمام اين حرفها و محاسبات درباره مطلقى و مقيدى هم كه در احكام وضعى وارد شده باشد ، پياده مىشود .\r\n\r\n","description":"","footnote":"","page_name":" 388 ","page_number":396},
  {"content":"\r\n\r\n( مثال : مطلق مىگويد : و انزلنا من السماء ماء طهورا و مطلق آب را به وصف طهور ، يعنى پاك و پاك‌كننده بودن ، ياد مىكند و مقيّد مىگويد : آب كر يا آب جارى ، مثلا مطهّر است . يا مطلق مىگويد : آب به مجرّد ملاقات با نجس متنجس نمىشود و مقيّد مىگويد : آب كر يا جارى يا چشمه و . . . به محض ملاقات ، آلوده نمىشود ) . يا مثلا مطلق مىگويد كه بيع سبب نقل و انتقال و تمليك است و مقيّد مىگويد كه بيع خاصّ ( بيع به صيغه در قبال معاطات ، يا بيع به لغت عربى و . . . ) سبب تمليك است . در اينجا نيز همان محاسبات جارى و سارى است ، البته به شرط اينكه وحدت مطلوب احراز شود ، بيان ذلك :\r\nدر مطلق و مقيدى كه در احكام تكليفى وارد شده بود ، فرمودند كه شرط تنافى احراز وحدت تكليف است ؛ يعنى بدانيم كه مولى يك تكليف بيشتر ندارد كه يا برطبق مطلق است يا برطبق مقيّد . راه احراز هم از نظر مشهور ، اتحاد سبب و موجب بود و از نظر مرحوم آخوند راههاى ديگرى هم وجود داشت كه قرائن حاليه و مقاليه و . . . بود . حال در باب احكام وضعى هم شرط تنافى احراز وحدت مراد است ؛ يعنى بدانيم كه مولى از اين مطلق ( البيع سبب ) و مقيّد ( البيع الفلانى سبب ) يك مراد و مقصود واقعى بيشتر ندارد كه يا مطلق بيع سببيت دارد و قيد را بايد الغاء كرد ، يا خصوص بيع كذايى سبب است و از خير اطلاق بايد گذشت . در چنين فرضى تنافى محقق مىشود و همان احكام را دارد كه مشهور مطلق را حمل بر مقيّد مىكنند .\r\nبه عقيده مرحوم آخوند اگر دليل مقيّد از حيث ظهور قوىتر از مطلق باشد ، مقدم مىشود و موجب تقييد مىگردد و بعيد نيست كه اقوى باشد ؛ زيرا ذكر مطلق و ارادهء مقيّد خيلى مرسوم و متعارف است ( تا آنجا كه مىتوان گفت : ما من مطلق الا و قد قيد . ) ولى عكس آن يعنى ذكر مقيّد و اراده مطلق ( به اينكه قيد را الغاء كنيم و ناديده بگيريم و اطلاق را اراده كنيم ، و الغاء قيد هم يا به اين است كه آن را بر قيد غالبى بودن حمل كنيم كه صرفا براى بيان غالب افراد آمده ؛ و گرنه حكم دائر مدار قيد نيست ، يا بر وجه ديگر حمل كنيم ؛ يعنى مثلا چون مورد قيد ، مورد بحث و سؤال بود لذا ذكر شده و گرنه مدخليّتى ندارد ، يا براى دفع توهم عدم شمول حكم نسبت به مورد قيد ذكر شده مثل بيع الكافر سبب و . . . )\r\n\r\n","description":"","footnote":"","page_name":" 389 ","page_number":397},
  {"content":"\r\n\r\nمتعارف نيست و آن متعارف بودن و اين متعارف نبودن دليل بر تقييد و تقديم مقيّد بر مطلق مىشود . ( البته پيروان مكتب ميرزاى نايينى كارى به قوىتر بودن ندارند و مناط را قرينه و بيان و تفسير بودن مىدانند . )\r\nقوله : تبصرة : آخرين مطلب در باب مطلق و مقيّد آن است كه اطلاق ، وضعى نشد ، بلكه به كمك قرائن درست شد . عمده‌اش قرينه عامه حكمت بود و از مقدماتى تشكيل شده بود كه بررسى شد . حال مىگوييم كه بايد دانست نتيجه و مقتضاى مقدمات حكمت و اطلاق ، يكسان نيست ، بلكه به اختلاف موارد صورتهاى گوناگونى پيدا مىكند كه در مجموع سه صورت كلى دارد :\r\n1 - گاهى نتيجه مقدمات حكمت عبارتست از اطلاق شمولى ؛ يعنى جميع افراد مطلق را شامل مىشود كه در احكام وضعيه نوعا چنين است . مثل  أَحَلَّ اللَّهُ الْبَيْعَ وَ حَرَّمَ الرِّبا  « 1 » بيان مطلب : اينكه منظور از بيع مفهوم بيع ، ( بيع به حمل اوّلى ذاتى ) باشد ، قطعا مراد نيست ؛ زيرا مفهوم كه حليّت و حرمت ، صحت و فساد و . . . ندارد . و اينكه منظور اهمال و اجمال باشد ؛ يعنى به صورت مجمل و سربسته بيع را حلال كند ، خلاف فرض است ؛ يعنى با مقام بيان بودن نمىسازد .\r\nبه عبارت ديگر : اينكه مراد ، بعض غير معين باشد كه واقعا هم معين نباشد با مقام بيان منافى است . و اينكه منظور بيع معينى از بيعهاى خارجى باشد ، قرينه لازم دارد و در ظاهر خطاب چنين قرينه‌اى نيست ، بلكه در مقام ضرب و وضع قاعده و قانون بودن قرينه بر خلاف اين احتمال است . و اينكه منظور اين باشد كه هر بيعى را كه مكلف اختيار كرد ، همان را خداوند امضاء كرده ، اولا حكم الهى تابع اراده و اختيار ما نيست ، ثانيا قرينه‌اى بر اين احتمال در ظاهر خطاب نيست . پس تنها احتمالى كه باقى مىماند و معيّنا از خطاب مراد است ، احتمال شمول و عموم است كه به منزلهء احلّ اللّه كلّ بيع مىباشد .\r\n2 - گاهى نتيجه مقدمات حكمت اطلاق بدلى است ؛ يعنى يك فرد از افراد على البدل مراد است و نوعا در احكام تكليفى چنين است . مثل اعتق رقبة ، اكرم الرجل . يا در مورد\r\n\r\n\r\n","description":"","footnote":"\r\n( 1 ) - سوره بقره ، آيه 275 .\r\n","page_name":" 390 ","page_number":398},
  {"content":"\r\n\r\nمعاملات هم اگر معامله‌اى تحت امر برود و بگويد كه بع يا اشتر ، مثل هم مىباشند ؛ زيرا فرد معين قطعا مراد نيست ؛ چون قرينه‌اى ندارد و با اطلاق سازگار نيست . ارادهء اطلاق شمولى هم ممكن نيست ( يا به خاطر علم به عدم اراده و يا به خاطر اينكه صرف الوجود طبيعت بيش از يك‌بار قابل ايجاد نيست . يا به خاطر اينكه در اسم نكره طبيعت مقيّد به وحدت اراده شده و با شمول منافى است و يا به خاطر عدم قدرت مكلف بر جميع بيعها و شرائها . ) . و اراده غير اطلاق بدلى ( يعنى اهمال و اجمال ) هم كه خلف فرض است و با در مقام بيان بودن نمىسازد ، به ناچار اين احتمال تعيّن مىيابد كه مراد اطلاق بدلى باشد .\r\n3 - گاهى نتيجه مقدمات حكمت اصلا اطلاق و شمول نيست ؛ بلكه خصوص و تضييق و تعيينى است . مثل باب اوامر كه اطلاق صيغه تعيينى بودن و نفسى بودن و عينى بودن را اقتضا و دلالت مىكرد و تخييرى و غيرى و كفائى بودن ، بيان زايد مىطلبيد و لذا اطلاق صيغه بر وجوب تعيين و نفسى و عينى حمل مىشد . بيان مطلب : اينكه صيغه افعل اصلا اطلاق نداشته باشد و در مقام بيان نباشد بلكه درصدد اهمال و اجمال باشد ، خلاف فرض است . و اينكه خصوص تخييرى يا نفسى يا كفائى اراده شود ، نيازمند بيان زايد است و از اطلاق خطاب فهميده نمىشود ، و اينكه شياع و شمول از اطلاق صيغه اراده شود ؛ يعنى هم تعيينى و هم تخييرى يا هم نفسى و هم غيرى يا هم عينى و هم كفائى مراد باشد ، امكان ندارد ؛ چون منجر به اجتماع ضدين و نقيضين مىشود . به ناچار خصوص تعيينى يا نفسى يا عينى اراده مىشود و نتيجه اطلاق اين است . پس اطلاق و مقدمات حكمت هركجا نتيجه‌اى دارد .\r\n\r\n","description":"","footnote":"","page_name":" 391 ","page_number":399},
  {"content":"\r\n\r\n\r\nفصل چهارم مجمل و مبين\r\nبجا بود مبحث مجمل و مبين در يك مقصد جدا طرح مىشد ( چنان كه مرحوم مظفر در اصول فقه جدا كرده ) ولى به لحاظ مختصر بودن مباحث آن ، مرحوم آخوند به عنوان فصلى از فصول مقصد پنجم عنوان كرده‌اند . در مجموع درباره مجمل و مبين چهار نكته را به اختصار يادآور مىشوند :\r\nنكته اوّل يا تعريف مجمل و مبيّن : مبيّن آن كلامى را مىگويند كه داراى ظهور و متفاهم عرفى باشد ؛ يعنى به گونه‌اى باشد كه وقتى به مخاطب القاء مىشود ، به راحتى معناى آن را مىفهمد و نزد اهل لسان اين لفظ قالب و آيينهء تمام‌نماى آن معنى است ( خواه نصّ باشد كه احتمال خلاف ندارد و يا ظاهر باشد كه به احتمال خلافش اعتنا نمىشود . ) ضمنا فرقى ندارد كه متكلم نيز همين ظاهر و متفاهم عرفى را از كلام اراده بكند و يا قرينه بياورد ( مثلا بگويد : رأيت اسدا يرمى . ) و خلاف ظاهر را اراده كند . در هر حال ظهور محفوظ است و معناى اصلى به ذهن شنونده خطور مىكند .\r\nمجمل آن است كه داراى چنين ظهور و دلالتى نباشد و وقتى به اهل لسان عرضه مىشود ، ابهام و تردد دارند و دو يا چند احتمال مىدهند و يا اصلا معناى آن را نمىفهمند ( مثل مشتركات لفظى نظير لفظ عين ) البته ممكن است به كمك قراينى مرادش را روشن كند ( مثل رأيت عينا جارية كه مراد چشمه است . ) ولى اين باعث نمىشود كه لفظ عين مجمل نباشد ، بلكه ذاتا اجمال دارد و بالعرض تفسير و تبيين شده است .\r\nنكته دوم : در ميان آيات و روايات ، جملات فراوانى وجود دارد كه به اتفاق كلمه مبيّن\r\n\r\n","description":"","footnote":"","page_name":" 392 ","page_number":400},
  {"content":"\r\n\r\nهستند و جملاتى هم اجمال و ابهام دارند ؛ ولى موارد و مصاديقى هم وجود دارد كه مشتبه و مورد نزاع است كه آيا مجمل هستند يا مبين ؟ براى نمونه سه مورد را ذكر مىكنند :\r\n1 - آيهء سرقت :  السَّارِقُ وَ السَّارِقَةُ فَاقْطَعُوا أَيْدِيَهُما  « 1 » در كلمه قطع و كلمه يد اختلاف است كه مجمل هستند يا مبيّن ؟ مراد از قطع مطلق جرح است يا خصوص ابانه ؟ مراد از يد آيا از شانه است يا از آرنج يا از مچ يا از اصول اصابع ؟ برخى ادعاى اجمال كرده‌اند و برخى جواب داده‌اند كه اجمالى نيست . . .\r\n2 - جملاتى كه در آنها تحريم يا تحليل در ظاهر خطاب به خود عين خارجى اسناد داده شده مثل :  حُرِّمَتْ عَلَيْكُمْ أُمَّهاتُكُمْ .  « 2 »   أُحِلَّتْ لَكُمْ بَهِيمَةُ الْأَنْعامِ   « 3 » و . . . كه عين خارجى فعل مكلف نيست تا در اختيار او باشد و تكليف تحريمى نسبت به او معقول باشد و لذا به ناچار بايد فعلى از افعال اختيارى مكلفين در تقدير گرفته شود و چون افعال گوناگونى ( نكاح ، قتل ، ضرب ، شتم ، و . . . ) قابل تقدير گرفتن است ، اختلاف شده كه اين نوع خطابات اجمال دارند يا خير ؟\r\n3 - مركباتى كه با لاء نفى جنس شروع مىشود از قبيل : لا صلاة الا بطهور « 4 » و . . . باز مورد بحث واقع شده كه آيا منظور نفى اصل جنس و ماهيت است يا مراد نفى وصف صحت است يا نفى وصف كمال است ؟ آيا اين‌ها اجمال دارند يا نه ؟ مرحوم آخوند وارد اين بحثها نمىشود ( چون صغروى است نه كبروى . ) ولى وى در كتب درسى ديگر مثل معالم و قوانين و اصول فقه مبسوطا حكم اين مصاديق مشتبه بيان شده است .\r\nنكته سوم : مجمل يا مبيّن بودن يك خطاب برهانى نيست تا نياز به بحث و بررسى داشته باشد ، بلكه يك امر وجدانى است . چه‌بسا براى فقيهى فلان معنا متبادر باشد و كلام ظهور در او پيدا كند و براى ديگرى چنين نباشد . هركدام بايد به سليقه خويش مراجعه كنند ؛ ولى « فتأمّل » كه در بعضى موارد نياز به استدلال دارد كه مثلا معناى صعيد ، وطن و . . .\r\n\r\n\r\n","description":"","footnote":"\r\n( 1 ) - سوره مائده ، آيه 38 .\r\n( 2 ) - سوره نساء ، آيه 23 .\r\n( 3 ) - سوره مائده ، آيه 1 .\r\n( 4 ) - وسائل الشيعة ، ج 1 ، ص 258 ، حديث 3 ، باب دوّم از ابواب وضو .\r\n","page_name":" 393 ","page_number":401},
  {"content":"\r\n\r\nچيست ؟ و بايد از كتب لغت استشهاد شود .\r\nنكته چهارم : مجمل و مبيّن بودن دو امر نسبى است ؛ يعنى چنين نيست كه خطابى از جميع ابعاد و زوايا و براى همه مخاطبان اجمال داشته باشد و خطاب ديگر از هر لحاظ و نسبت به هركس مبيّن باشد ، بلكه چه‌بسا نسبت به فردى اجمال ندارد ؛ چون علم به وضع دارد و كلام هم به نظر او محفوف به قرينه يا ما يصلح للقرينيّه بر خلاف ظاهر نيست . و نسبت به ديگرى اجمال دارد ؛ چون اهل لسان نيست و علم به وضع ندارد يا كلام محفوف به قرينه بر خلاف است ( همانند وقوع امر عقيب حظر يا توهّم حظر ، عود ضمير ، به بعض افراد عام ، استثناء عقيب جمل متعدّد و . . . ) حال كه مسئله وجدانى است ، هركس بايد به وجدان خود مراجعه كند . ديگر بحث و بررسى اينكه فلان آيه اجمال دارد يا نه ؟ فلان دسته از آيات و روايات اجمال دارند يا نه ؟ بحثى غير ضرورى خواهد بود و لذا از طرح آن صرفنظر مىكنيم .\r\nپايان مباحث جلد اوّل كفايه\r\nو الحمد لله رب العالمين و صلى الله على سيدنا محمّد صلّى اللّه عليه و آله الطاهرين سيّما بقية الله فى الارضين .\r\n\r\n","description":"","footnote":"","page_name":" 394 ","page_number":402},
  {"content":"\r\n\r\n\r\nمقصد ششم امارات معتبره\r\nمقصد ششم از هشت مقصد كفاية الاصول دربارهء امارات معتبره است .\r\n« امارات » به فتح همزه جمع امارهء و به معناى علامت و نشانه و طريق و كاشف است ؛ يعنى چيزى كه چيز ديگر را نشان مىدهد و راهى به سوى آن است . « امارة » به كسره همزه ، به معناى اميرى و فرمانروايى است و جمع آن امارت است . ( فيّومى در المصباح المنير مىگويد : و الإمرة و الامارة الولاية بكسر الهمزة . . . و الامارة العلامة و زنا و معنا . « 1 » )\r\nامارة از نظر معناى لغوى عامّ است و بر هريك از قطع و ظنّ اطلاق مىشود ؛ زيرا قطع هم طريق به سوى واقع و كاشف از آن است . ظنّ نيز طريق به سوى واقع و نشانه است ؛ يعنى واقع را به ما نشان مىدهد ، با اين تفاوت كه طريقيت و واقع‌نمايى قطع ، ذاتى و عين ذات يا لازم ذات است و علم يعنى انكشاف واقع ، يا چيزى كه داراى انكشاف است . ( دو مبنا خواهد آمد . ) و نيز كاشفيّت علم تامّ و تمام است و صددرصد واقع را نشان مىدهد و احتمال خلاف ندارد . بر همين اساس ( ذاتى و تامّ بودن كاشفيّت علم ) نيازى به پشتوانه و جعل جاعل و اعتبار معتبر ندارد ، بلكه محال است كسى بتواند به علم و قطع طريقيت را اعطاء كند يا از آن بگيرد ( مبسوطا خواهد آمد ) ولى طريقيت ظن جعلى و اعتبارى است و بايد كسى به آن حجيّت را بدهد و نيز ناقص است و نياز به مكمل و متمّم دارد كه عقل مستقل يا شارع مقدس آن را حجّت كند ( در باب خود خواهد آمد . )\r\nاما در اصطلاح اصوليون ، امارة فقط به طرق ظنيّه اطلاق مىشود و قطع را شامل\r\n\r\n\r\n","description":"","footnote":"\r\n( 1 ) - المصباح المنير ، مادّه امر ، ج 1 ، ص 29 .\r\n","page_name":" 395 ","page_number":403},
  {"content":"\r\n\r\nنمىشود و امارهء اصطلاحى مقابل اصل عملى است و هر دو در اين جهت مشترك مىباشند كه مبيّن حكم ظاهرى مىباشند و در حق جاهل به واقع ، جعل و تشريع شده‌اند .\r\nبا اين فرق كه در امارة حيثيت كاشفيّت و طريقيت به سوى واقع منظور شده است ؛ ولى در اصل عملى اين جنبه اصلا ملحوظ نيست و ابدا كارى با واقع ندارد ، بلكه صددرصد يك وظيفه عملى است كه در مقام عمل وقتى تمام راهها به سوى مكلف مسدود مىشود ، او را از حيرت و سرگردانى و سردرگمى خارج مىسازد و مبحث اصول عمليه يا شك ، در مقصد هفتم خواهد آمد .\r\nفعلا در مقصد ششم درباره امارات يا طرق ظنيه بحث مىشود . امارت در تقسيمى سه دسته مىشوند :\r\n1 - اماراتى كه قطعا معتبر هستند و دليل قاطع بر اعتبار و حجيّت آنها قائم شده است .\r\nمثل خبر واحد ثقه ، ظواهر خطاب ، بينه و . . . كه در جاى خود خواهد آمد .\r\n2 - اماراتى كه قطعا بىارزش هستند و دليل قاطع بر عدم حجيّت آنها قائم شده است .\r\nمثل قياس و استحسان و . . .\r\n3 - اماراتى كه مشكوك الاعتبار هستند و دليل قاطع نه بر حجيّت آنها داريم و نه بر عدم حجيّت آنها . مثل اجماع منقول به خبر واحد ، شهرت فتوائيه ، قول لغوى و . . . كه عملا قسم ثالث به قسم ثانى ملحق مىشود ؛ زيرا كه قوام حجيّت هر حجتى به علم و قطع است و شك در حجيّت مساوى است با علم به عدم حجيّت ؛ چون پشتوانه ندارد . پس عملا بدان اعتناء نمىشود .\r\nمحور مباحث اين مقصد را دسته اول ، يعنى امارات معتبره تشكيل مىدهد و خود امارات معتبره دو بخش دارد :\r\n1 - اماراتى كه شرعا معتبر هستند و شارع براى آنها حجيّت و طريقيت قائل شده و به آنها ارزش داده است خود اين بخش دو شعبه دارد :\r\nالف ) اماراتى كه شارع مقدس در آنها نقش تأسيسى دارد ؛ يعنى مؤسس و مبتكر است و در ميان عقلاء سابقه نداشته . مثل حجيّت خبر عادل در احكام و لو مفيد ظنّ و اطمينان\r\n\r\n","description":"","footnote":"","page_name":" 396 ","page_number":404},
  {"content":"\r\n\r\nنباشد و به مناط افاده وثوق نباشد كه عقلاء قائلند ، بلكه صددرصد تعبدى باشد و مثل بينه در موضوعات كه گاه شهادت دو عادل و گاه چهار عادل را لازم دارد و شارع اين‌ها را بدين گونه حجّت كرده است .\r\nب ) اماراتى كه شارع در آنها نقش امضايى دارد ؛ يعنى در ميان عقلاء هم مرسوم و سيره عقلاء نيز برآن مستقر بوده و شارع مقدس فقط آن را امضاء كرده كه تا امضاء شارع نباشد و بر بناى عقلاء صحه نگذارد ، آن سيره در احكام شرعيه ارزش نخواهد داشت . مثل حجيّت خبر ثقه و حجيّت ظواهر خطابات كه مبسوطا در باب خود خواهد آمد .\r\n2 - اماراتى كه عقلا معتبر هستند و آن عبارتست از ظنّ مطلق بر مسلك حكومت :\r\nانسدادىها مطلق ظن را حجّت مىداند ؛ يعنى هر ظنى از هر راهى حاصل شود ارزش دارد ( به جز ظنونى كه دليل قاطع بر بطلان آنها قيام كرده ، مثل قياس . ) و دليل آن مقدمات انسداد است كه پنج مقدمه مىباشد و در جاى خود خواهد آمد و طرفداران ظنّ مطلق ، يعنى انسدادىها در نتيجه حاصله از آن مقدمات اختلاف‌نظر دارند :\r\nعده‌اى طرفدار كشف شده‌اند ؛ يعنى مىگويند : مقدمات انسداد كاشف از اين است كه در شرايط مزبور ( انسداد باب علم و علمى ) شارع مقدس مطلق ظن را حجّت كرده كه بر اين مسلك حجيّت اين نوع از ظن هم شرعى خواهد بود و در بخش اوّل داخل مىشود .\r\nعده‌اى هم طرفدار حكومت شده‌اند ؛ يعنى مىگويند كه مقدمات انسداد كه تمام و كامل شد خود عقل مستقلا حاكم است به اينكه هر ظنى از هر راهى بدست آيد ، حجّت است و اگر هم از شرع چيزى برسد ، ارشادى خواهد بود نه مولوى . بر اين مسلك حجيّت ظن مطلق عقلى خواهد بود .\r\nقوله : و قبل الخوض : تا اينجا با عنوان بحث در مقصد ششم ( الامارات المعتبرة شرعا و عقلا ) آشنا شديم ؛ ولى پيش از آنكه وارد احكام و مسائل امارات شويم و مصاديق گوناگون آن را مورد بحث و بررسى قرار دهيم ، صلاح است كه قدرى راجع به احكام و مسائل قطع ( امارهء لغوى ) بحث كنيم . سپس مرحوم آخوند سه جمله دارند كه جداگانه توضيح مىدهيم .\r\n\r\n","description":"","footnote":"","page_name":" 397 ","page_number":405},
  {"content":"\r\n\r\n1 - و ان كان خارجا مسائل الفنّ ؛ يعنى مسائل قطع از مسائل فن ( علم اصول ) خارج است و جزء مسائل اين علم نيست ، زيرا ضابطه مسئله اصولى آن بود كه نتيجه‌اش در طريق استنباط حكم شرعى كلى فرعى الهى واقع شود . به ديگر سخن ، كبراى كلى قياس استنباط احكام ، قرار بگيرد . ( مثل ظهور امر در وجوب ، حجيّت ظواهر ، ملازمه ميان وجوب مقدمه و ذى المقدمه و . . . كه هركدام مشعلى است براى روشن كردن حكم شرعى مصاديق و صغريات خودشان و در جلد اوّل كفايه به تفصيل در جاى خود بحث شد . ) اين ضابطه بر مباحث قطع منطبق نيست و نتيجه اين مباحث در طريق استنباط واقع نمىشود . مثلا نمىتوانيم بگوييم : الحج مقطوع الوجوب « صغرى » و كل مقطوع الوجوب واجب « كبرى » فالحج واجب « نتيجه »\r\nزيرا قانون استدلال اين است كه اوسط واسطه در اثبات اكبر براى اصغر باشد ؛ يعنى مقطوع الوجوب بودن علت و واسطه در اثبات وجوب براى حج باشد . در حالى كه در مثال مزبور قطع به وجوب ( اوسط ) معلول نتيجه است ؛ يعنى در واقع وجوبى براى حج ثابت است و آن سبب اين قطع به وجوب شده و چگونه ممكن است كه قطع به وجوب علت براى وجوب حج باشد .\r\nبه ديگر سخن ، مسئله اصولى بايد نتيجه‌اش در سلسله علل احكام شرعيه فرعيه باشد و بدين‌وسيله به حكم شرعى و معلول برسيم . درحالىكه قطع به وجوب در سلسله علل وجوب حج نيست ، بلكه معلول و لازم و اثر وجوب حج است . لذا معيار اصولى بودن برآن منطبق نيست . ( در قطع در موضوعات هم مطلب همين است ؛ زيرا وقتى مىگوييم كه هذا المائع مقطوع الخمريّة « صغرى » و كل مقطوع الخمرية حرام « كبرى » فهذا المائع حرام « نتيجه » باز اشكال داريم ؛ زيرا حرمت روى ذات خمر و خمر واقعى رفته و نه روى مقطوع الخمريّه و قطع در نوع احكام طريقيت دارد نه موضوعيت . ) پس مسئله قطع از مسائل فن اصول خارج است .\r\n2 - و كان اشبه بمسائل الكلام ؛ يعنى مباحث قطع رابطه تنگاتنگ با مسئله كلامى دارد ؛ زيرا در علم كلام از احوال مبدأ و معاد گفتگو مىشود و مباحث قطع هم به نوعى به احوال\r\n\r\n","description":"","footnote":"","page_name":" 398 ","page_number":406},
  {"content":"\r\n\r\nمبدأ و معاد برمىگردد . به اين نحو كه ، در باب قطع بحث مىشود كه آيا حجيّت قطع ذاتى است يا جعلى . اين را مىتوان اين‌گونه مطرح كرد : آيا صحيح و ممكن است خداوند به قطع حجيّت را اعطاء كند يا امكان ندارد ؟ كه بحث از فعل بارى تعالى مىشود . يا در باب قطع مىگوييم كه اگر كسى قاطع شد و از قطع پيروى كرد ( تسليم و انقياد ) يا سرپيچى كرد ( تجرّى ) و بعد كشف خلاف شد و قطع او مطابق واقع نبود ، آيا به صرف تبعيت از قطع يا تخلف از آن ، مستحق مثوبت يا عقوبت مىشود يا نه ؟ بحث از ثواب و عقاب مربوط به احوال معاد است و اگر همين بحث را اين‌گونه طرح كنيم كه از مولاى حكيم چنين عقابى بجاست يا نابجا ، بحث از افعال الهى مىشود به‌هرحال با مسائل كلامى تناسب دارد .\r\n3 - لشدّة المناسبة : اين جمله دليل لا بأس به صرف الكلام است . گويا كسى مىپرسد كه اگر مباحث قطع از علم اصول خارج و به مسائل كلامى نزديكتر است پس چرا در علم اصول بحث مىكنند ؟ مرحوم آخوند در پاسخ مىفرمايد كه چون با مقام بحث ما ( باب امارت كه مسأله‌اى اصولى است ) هم مناسبت شديده دارد لذا مطرح مىكنند كه هم قطع و هم امارة در نوع احكام مشترك هستند . هر دو طريق به سوى واقع هستند با هر دو ، وظيفهء فعلى احراز مىشود ، هر دو منجّز هستند عند الاصابة ، هر دو موجب عذر هستند عند الخطاء ، هر دو متابعتشان واجب و لازم است ، هر دو مخالفتشان حرام است و . . . بدين مناسبت\r\n\r\nمسائل قطع را در علم اصول به عنوان مقدمه‌اى پيش از بحث امارات مطرح مىكنيم .\r\n\r\n","description":"","footnote":"","page_name":" 399 ","page_number":407},
  {"content":"\r\n\r\n\r\nمباحث قطع\r\nقوله : فاعلم : در اينجا بحثى با مرحوم شيخ اعظم داريم . شيخ رحمه اللّه در اوّل رسائل ، اين عبارت را دارد : فاعلم انّ المكلّف اذا التفت الى حكم شرعى فامّا ان يحصل له الشك فيه او القطع او الظن . . . « 1 » .\r\nمرحوم آخوند عبارت مذكور را به عبارت ذيل تغيير داده‌اند : فاعلم انّ البالغ الذى وضع عليه القلم اذا التفت الى حكم فعلى واقعى او ظاهرى متعلق به او بمقلّديه فامّا ان يحصل له القطع به او لا . . .\r\nتفاوتهاى دو تعبير و سرّ تغييرات مرحوم آخوند را توضيح مىدهيم :\r\n1 - در عبارت شيخ كلمه مكلف آمده بود و آخوند بجاى آن عبارت « البالغ الذى وضع عليه القلم » گذاشته‌اند . سرّ تغييرات آن است كه مرحوم آخوند در حاشيه رسائل « 2 » فرموده‌اند كه كلمه مكلف مشتق است و مشتقات ظهور در فعليت دارند و از اين كلمه مكلف فعلى تداعى مىكند و اگر مراد مكلف فعلى شد ؛ يعنى كسى كه بالفعل مكلف است و تكليف در حق او منجّز و حتمى شده ، آنگاه تقسيم آن به سه قسم قاطع و ظانّ و شاكّ ، ناتمام است ؛ زيرا مقسم بايد در تمام اقسام باشد و به عين وجود قسم موجود باشد و قسم همان مقسم است با زيادى و خصوصيتى كه دارد ، درحالىكه مكلف فعلى در قسم شاك نيست ؛ زيرا كه شاك در حكم فعلى ( حرمت شرب توتون مثلا ) نسبت به حكم واقعى مكلف فعلى نيست و واقع در حق او به درجه حتميت و تنجّز نرسيده است .\r\nاما اگر به جاى مكلف بگوييم كه البالغ الذى . . . يعنى شخصى كه شروط عامه تكليف ( بلوغ - عقل و قدرت ) را دارد و قلم تكليف بر دوش او نهاده شده گرچه در موردى در حق\r\n\r\n\r\n","description":"","footnote":"\r\n( 1 ) - فرائد الاصول ، اوّل كتاب ، سطر دوم .\r\n( 2 ) - حاشيه آخوند ( ره ) بر رسائل ، ص 2 .\r\n","page_name":" 400 ","page_number":408},
  {"content":"\r\n\r\nاو فعلى و منجّز نشده باشد كه فرض شك و جاهل قاصر باشد .\r\n2 - كلمه اذا التفت : مراد از اين التفات ، التفات تفصيلى نيست ؛ زيرا التفات تفصيلى بعد از فحص و تحقيق در منابع مىآيد و در اين مرحله سه قسم ندارد ، بلكه معينا يكى از آنهاست ( مثلا فقط قاطع است يا فقط ظان است . . . ) پس مراد التفات اجمالى است ؛ يعنى وقتى كه متوجه شد كه بيمه در اسلام حكمى دارد ، پيوند اعضاء در اسلام حكمى دارد ، استعمال دخانيات حكمى دارد و . . . و بدنبال آن فحص و تحقيق كرد نتيجه آن است كه يا قطع به حرمت پيدا مىكند يا ظن به آن و يا شك در آن پيدا مىكند .\r\n3 - كلمه حكم : در عبارت شيخ كلمه حكم شرعى داشت و آخوند كلمه شرعى را نياورد ؛ چون مراد روشن است و به قرينه مقام كه بحث ما از وظايف مجتهدين است ، روشن مىشود كه مراد حكم شرعى است نه احكام فلسفى و رياضى و ديگر علوم و نيازى به آوردن آن نيست .\r\n4 - كلمه فعلى : در عبارت شيخ اين كلمه نبود و مرحوم آخوند آن را افزوده و منظور اين است كه بايد التفات به حكم فعلى ( حكمى كه به مرحله بعث يا زجر رسيده است . ) باشد ؛ و گرنه التفات به حكم شأنى و انشايى بدون آنكه به مرحله فعليت برسد ، ارزشى ندارد . و وجه اين قيد را در ادامه از خود آخوند خواهيم شنيد .\r\n5 - كلمه واقعى و ظاهرى : در عبارت شيخ ، كلمه حكم شرعى آمده بود و قيد نكرده بود كه ظاهرى يا واقعى ؛ ولى مرادش خصوص حكم شرعى واقعى بود ؛ چرا كه اگر مرادش اعم از واقعى و ظاهرى بود ، تقسيم بعدى به سه حالت قطع و ظن و شك معنا نداشت ؛ چون حكم ظاهرى شك يا ظن‌بردار نيست ؛ زيرا اگر اماره معتبره يا اصل عملى بر حكم ظاهرى داشتيم ، حكم ظاهرى مقطوع مىشود و مشكوك يا مظنون نيست و اگر نداشتيم حكم ظاهرى مقطوع العدم مىشود و شك و ظن ندارد . آرى حكم واقعى است كه گاهى مقطوع و گاهى مظنون و گاهى مشكوك است ؛\r\nولى مرحوم آخوند عبارت « واقعى و ظاهرى » را افزوده تا بفهماند كه فرقى ميان آن دو نيست . مجتهد چه قطع به حكم واقعى پيدا كند و چه قطع به حكم ظاهرى ، احكام قطع\r\n\r\n","description":"","footnote":"","page_name":" 401 ","page_number":409},
  {"content":"\r\n\r\nروى آن پياده مىشود و در ادامه سرّ اين تعميم از زبان آخوند خواهد آمد . در اينجا فقط اشاره مىكنيم به اينكه منظور از حكم واقعى احكامى است كه براساس مصالح و مفاسد واقعيه و نفس الأمرية جعل مىشوند و روى ذوات اشياء ( ذات صلاة ، صوم ، خمر ، غصب ، و . . . ) وارد مىشوند ، با قطع‌نظر از علم و جهل و ميان عالم و جاهل مشترك هستند ، ضمنا حكم واقعى هم اعم از واقعى اختيارى ( نماز با طهارت مائيه ) و واقعى اضطرارى ( نماز با تيمم ) است . منظور از حكم ظاهرى عبارتست از مؤديات اصول و امارات كه گاهى ممكن است مصادف و مطابق با حكم واقعى باشند و گاه ممكن است مخالف با آن باشند و اماره يا اصل خطا كند .\r\n6 - متعلق به او بمقلديه : يعنى آن حكم مورد التفات هم از احكامى باشد كه به خود مجتهد هم متوجه است و اختصاص به مقلدين ندارد و يا از احكامى باشد كه مخصوص مقلدين يا گروهى از مقلدين است و مورد ابتلاء خود مجتهد نيست . ( مثل احكام دماء ثلاثه و غيره ) هر دو بخش مورد بحث ما است . ( از اين تعبير و نيز از اصل اينكه حالات سه‌گانه قطع و ظن و شك با احكام مفصلى كه دارند ، براى غير مجتهد پيش نمىآيد ، مىفهميم كه مراد شيخ از مكلف و مراد مرحوم آخوند از بالغ كذايى خصوص مجتهد است و ساير مكلفين اين حالات و احكام را ندارند . لذا به نظر مىرسد بهتر بود به‌جاى آن تعبيرات كلمه مجتهد را ذكر مىكردند و مىفرمودند « اعلم ان الفقيه ، يا انّ المجتهد . . . » )\r\n7 - فامّا ان يحصل . . . مرحوم شيخ براى مكلف ملتفت . . . سه حالت ذكر كرده . 1 - يا قاطع مىشود . 2 - يا ظن پيدا مىكند . 3 - و يا شك در حكم پيدا مىكند . مرحوم آخوند تقسيم را به‌صورت ثنايى و حصرى بيان مىكنند و مىفرمايد كه بالغ كذايى پس از التفات اجمالى و بدنبال آن فحص و تحقيق كردن ، از دو حال خارج نيست :\r\n1 - يا قطع به حكم شرعى پيدا مىكند كه اين عبارت عامّ است ؛ يعنى قطع به حكم واقعى باشد يا ظاهرى . پس كسى هم كه اماره دارد قطع به حكم ظاهرى دارد ، كسى هم كه اصل عملى دارد قاطع به حكم ظاهرى است و همه اين‌ها تحت عنوان قطع مطرح مىشوند و در عرض هم و قسيم نيستند ، بلكه تحت عنوان جامع « قاطع » داخل هستند و احكام\r\n\r\n","description":"","footnote":"","page_name":" 402 ","page_number":410},
  {"content":"\r\n\r\nآينده قطع در همه اين‌ها جارى است .\r\n2 - يا چنين قطعى پيدا نكرده ( نه قطع وجدانى ، نه اماره معتبره و نه اصل عملى . ) . در اين صورت وظيفه آن است كه به عقل مراجعه كند و اگر عقل حكم مستقلى داشت ، برايش حجّت است و آن حكم عقلى قطع كه نيست ؛ زيرا در قسم اول داخل بود . شك هم نيست ؛ زيرا شك پيروى كردن ندارد ، وهم هم كه به طريق اولى تبعيت ندارد . پس منحصر مىشود در ظن عقلى ، آن هم نه ظن خاصّ كه باز در بخش اوّل داخل بود ، بلكه ظن مطلق كه از راه دليل انسداد ثابت مىشود ، آن هم نه برفرض كشف كه باز داخل در قطع به حكم شرعى مىشود ، بلكه در فرض حكومت كه عقل مستقل به لزوم اتباع ظن باشد . در اين فرض هم حجّت عقلى دارد و بايد عمل كند .\r\nاگر در اين مرحله هم حجّت عقلى نداشت يا مقدمات انسداد را قبول ندارد و ظن مطلق را حجّت نمىداند و يا از باب حكومت حجت نمىداند و از باب كشف حجّت مىداند و جدا از قطع به حكم شرعى نيست ، خلاصه اگر هيچ راهى به سوى حكم واقعى و ظاهرى نبود ، نوبت مىرسد به اصول عمليه عقليه و از آنها استفاده مىكند كه مفاد آنها جعل حكم ظاهرى نيست ( بر خلاف اصول عمليه شرعيه كه مفادش جعل حكم ظاهرى است فى المثل استصحاب جعل حكم مماثل است و . . . كه در جاى خود خواهد آمد . ) مثلا از برائت عقلى كه به مناط قبح عقاب بلابيان جارى مىشود ، استفاده مىكند يا از اشتغال و احتياط عقلى كه به مناط دفع عقاب محتمل جارى مىشود ، استفاده مىكند و يا از اصل تخيير در دوران بين محذورين استفاده مىكند كه هريك از اين اصول مجراى خاصّ خود را دارد و در جاى خود خواهد آمد .\r\nقوله : و انّما عمّمنا : در عبارت شيخ اعظم در رسائل سخن از التفات به حكم شرعى بود و چنان كه بيان كرديم منظورشان هم حكم شرعى واقعى بود . ولى مرحوم آخوند تعميم دادند و حكم را اعم از واقعى و ظاهرى دانستند سرّ آن تعميم اين است كه احكامى كه به زودى ( در امر اول ) براى قطع ، بيان خواهيم كرد ( وجوب متابعت ، حجيّت يا منجز بودن و معذر بودن . ) تنها اختصاص به قطع به حكم واقعى ندارد ، بلكه شامل قطع به حكم ظاهرى\r\n\r\n","description":"","footnote":"","page_name":" 403 ","page_number":411},
  {"content":"\r\n\r\nهم مىشود . ( و مناط اين است كه مكلف قطع به وظيفهء فعلى پيدا كند ، چه آن وظيفه فعلى حكم الله واقعى باشد و چه حكم الله ظاهرى و مؤدّاى امارهء يا مفاد اصل باشد . ) پس تعميم بجاست .\r\nقوله : و خصصنا : در عبارت شيخ ، سخن از التفات به حكم شرعى بود ؛ ولى اينكه آيا خصوص حكم شرعى فعلى منظورشان است يا اعم از فعلى و شأنى يا انشايى مراد است ؟\r\nعبارت شيخ اطلاق داشت . ولى مرحوم آخوند تخصيص دادند و تقييد قائل شدند و حكم شرعى فعلى را قيد كردند .\r\nسرّ اين تخصيص هم آن است كه احكامى كه در امر اوّل براى قطع بيان خواهيم كرد ، مخصوص قطع به حكم فعلى ( حكمى كه به مرحله بعث و زجر برسد و به قول امروزىها ، لازم الاجراء گردد . ) است و حكم انشايى و لو مقطوع هم باشد ، آن احكام را ندارد و به زودى در فرازى از امر اوّل ( با عنوان ثم لا يذهب عليك . . . ) توضيح بيشترى خواهيم داد .\r\n( آرى در مثل نذر و غيره ثمره طاهر مىشود كه اگر قاطع شدم به حكم انشايى ، چنين و چنان كنم . مثلا صدقه بدهم و . . . ولى اين ثمره نادرى است و اصلا به حساب نمىآيد احكام اصلى قطع ، مخصوص قطع به حكم فعلى است . )\r\nقوله : و لذلك : در عبارت شيخ اعظم براى مكلف ملتفت به حكم شرعى سه قسم فرض شد : 1 - قاطع ، 2 - ظانّ ، 3 - شاك ، ولى مرحوم آخوند مىفرمايد : به خاطر همان تعميمى كه قائل شديم ( حكم را اعمّ از واقعى و ظاهرى دانستيم ) از اين تقسيم ثلاثى عدول كرده و به شيوه ثنايى تقسيم را عرضه كرديم و گفتيم كه يا قاطع است و يا قاطع نيست و تمام آن اقسام را به نحوى در قسم اوّل يعنى قطع به حكم داخل كرديم ؛ زيرا كسى هم كه اماره يا اصل معتبرى دارد ، قاطع به حكم است ( حكم ظاهرى ) و نيازى به تقليد نيست و غير قاطع هم تكليفش روشن شد كه اگر انسدادى و حكومتى است از ظن مطلق پيروى مىكند و اگر اين حرفها را قبول نداشته باشد از اصول عقليه مدد مىگيرد .\r\nقوله : و ان ابيت : اگر شما از پذيرفتن پيشنهاد ما ( ثنايى كردن تقسيم ) امتناع كنيد و اصرار داشته باشيد بر ثلاثى بودن اقسام ، باز هم مىگوييم : بهتر آن است ( اولويت تعيينى ) به\r\n\r\n","description":"","footnote":"","page_name":" 404 ","page_number":412},
  {"content":"\r\n\r\nشيوه شيخ عمل نكنيم و نگوييم كه يا قطع يا ظن و يا شك ، بلكه بگوييم مكلف ملتفت يا پس از تحقيق و بررسى ، قطع به حكم شرعى واقعى ( از جهت مماشات با شيخ ) پيدا مىكند كه احكامى دارد و به زودى خواهد آمد ، و يا چنين قطعى برايش حاصل نمىشود .\r\nدر فرض عدم حصول قطع ، يا طريق و اماره معتبرى بر حكم شرعى نزد او قائم مىشود يا چنين اماره‌اى قيام نمىكند . در فرض اوّل وظيفه پيروى از اماره معتبره است و فرض اخير حكمش خواهد آمد . حال در اين دو حالت تعابير شيخ را عوض كرديم و به جاى ظن به حكم ، قيام طريق معتبر را مطرح كرديم .\r\nفلسفه اين تغيير آن است كه اقسام با يكديگر تداخل نكنند و حكم هركدام در جاى خود تبيين شود . بيان مطلب : ما بين ظن به حكم با قيام اماره معتبره بر حكم ، از نسب اربع ، عموم و خصوص من وجه است . ظن اعم است از ظن معتبر مثل خبر ثقه و ظواهر و . . . و غير معتبر مثل قياس و استحسان و . . . و قيام طريق معتبر اعم است از اينكه بالفعل براى شخص مكلفى كه قام عنده الأمارة مفيد ظن باشد يا مظنّه نياورد . مثلا بيّنه حجّت و طريق معتبر است ، و لو براى حاكم شرع اصلا مظنّه‌اى نياورد ،\r\nحال اگر تعبير به حصول ظن كنيم ، اين تعبير نه جامع افراد است و نه مانع اغيار جامع نيست ؛ براى اينكه طرق معتبرى را كه مفيد ظن فعلى نباشند شامل نيست ، در حالى كه از آن طريق بايد متابعت شود و در بخش مباحث ظن حكمش ، بازگو مىشود . مانع نيست ؛ براى اينكه ظن غير معتبر را نيز شامل است ( چون آن نيز ظن است و در عبارت شيخ تقييدى نبود كه مراد ظن معتبر است . ) درحالىكه نبايد شامل شود .\r\nپس طبق تعبير شيخ اقسام تداخل مىكنيد و برخى از صور قسم ثانى در قسم ثالث داخل مىشود و بعضى از فروض قسم ثالث در قسم ثانى داخل مىشود ؛ ولى طبق تعبير ما تداخلى نيست . طريق معتبر حكم خود را دارد و لو ظن‌آور نباشد . و باز طبق بيان شيخ در بخش اخير يعنى فرض شك ، ظن غير معتبر خارج مىشود و حكما ملحق به شك مىشود ؛ ولى ما بجاى تعبير به شك ، گفتيم كه « او لا يقوم عنده طريق معتبر » كه شامل ظن غير معتبر نيز مىشود ؛ زيرا طريق معتبر نداشتن اعم است از اينكه اصلا طريق به سوى واقع ندارد . و\r\n\r\n","description":"","footnote":"","page_name":" 405 ","page_number":413},
  {"content":"\r\n\r\nشاكّ محض و جاهل به جهل بسيط است و يا طريق دارد ولى معتبر نيست ، مثل ظن غير معتبر ؛ پس صلاح است از اين تعابير استفاده كنيم .\r\nقوله : و مرجعه : بنا بر تثليث اقسام كسى كه قاطع شده تكليفش روشن است و بايد از قطع متابعت كند و طبق آن مشى كند ( به زودى در امر اوّل خواهد آمد ) و كسى كه قاطع نيست ولى طريق معتبر دارد باز تكليفش روشن است و بايد از اماره پيروى كند ( در آينده پس از اتمام مباحث قطع به تفصيل خواهد آمد . ) و كسى كه نه قاطع است و نه طريق معتبر دارد و به قول شيخ اعظم شاك است وظيفه‌اش مراجعه به اصول و قواعدى است كه شرع و عقل براى اين مرحله در نظر گرفته‌اند و بايد از آن اصول عمليه استفاده ببرد . ( و تفصيل مطلب كه هر اصلى در چه شرايطى قابل جريان است در باب خود يعنى مقصد هفتم خواهد آمد . )\r\nقوله : و كيف كان : چه تقسيم ثنايى باشد و يا ثلاثى ، آن هم چه به شيوه شيخ و چه به شيوه ما كه بيان شد ، مهم در مقام بيان احكام و مسائل قطع و اقسام قطع ( طريقى و موضوعى ، تفصيلى و اجمالى ، به موضوعات يا احكام و . . . ) است كه طى هفت امر آنها را بيان مىكنيم .\r\n\r\n","description":"","footnote":"","page_name":" 406 ","page_number":414},
  {"content":"\r\n\r\nامر اول\r\n\r\nامر اوّل از هفت امر مربوط به باب قطع ، مشتمل بر سه نكته است :\r\n\r\nنكته اول : بيان احكام قطع :\r\nبراى قطع سه نوع حكم مىتوان ذكر كرد\r\n1 - طريق بودن و كاشفيّت از واقع : مهم‌ترين ويژگى قطع در همين طريقيت و كاشفيّت نهفته است . قطع يعنى ارائهء واقع و نماياندن آن بدون ذره‌اى نقص و ابهام و تيرگى ، انسان قاطع گويا مستقيما واقع را مىبيند و مىيابد و از آنجا كه قطع او صددرصد طريقيت و مرآتيّت دارد ، چه‌بسا مغفول عنه است و توجه ندارد كه با قطع به واقع رسيده ( نظير آيينه كه صورت را نشان مىدهد و چون مرآت ما به ينظر است و هدف ديدن صورت است . چه‌بسا از آيينه غافل باشد و وساطت آن را نبيند ، درحالىكه اين آيينه است كه صورت را نشان مىدهد ، و نظير الفاظ كه مرآت معانى هستند و گويا متكلم مستقيما خود معانى و مقاصد را القاء مىكند . ) و بحثى است كه آيا طريقيت ذاتى و عين ذات علم است و العلم هو الانكشاف يا لوازم ذات .\r\nالبته ماهيت علم است و العلم شىء له الانكشاف از دقت در مطلب احتمال اول را تقويت مىكند ؛ ولى به‌هرحال خاصيت انكشاف و نماياندن معلوم و متعلق علم از علم جدا نيست ، و بلكه مستحيل الانفكاك است . اين حكم را مرحوم آخوند ذكر نكرده و در حقيقت از احكام قطع نيست ، بلكه صفت قطع و از اقسام آن است كه در طريقى و موضوعى خواهد آمد .\r\n2 - وجوب موافقت و حرمت مخالفت : وقتى مكلف به حكمى از احكام ( وجوب جمعه ، حرمت غصب و . . . ) يا موضوعى از موضوعات ( خمر بودن فلان مايع ، رؤيت هلال شوال و . . . ) قاطع و جازم شد ؛ بدنبال آن حتما بايد از اين قطع متابعت كند و برطبق آن\r\n\r\n","description":"","footnote":"","page_name":" 407 ","page_number":415},
  {"content":"\r\n\r\nحركت و سير و سلوك نمايد ( قطع به وجوب پيدا كرده بايد بدان عمل كند و نماز جمعه را ايجاد كند ، قطع به حرمت پيدا كرده بايد از آن عمل اجتناب كند و . . . ) و حق ندارد با قطع خودش مخالفت نمايد ( و گرنه عاصى و يا متجرى خواهد بود ، كما سيأتى . ) و اين وجوب عمل و لزوم حركت ( عطف تفسيرى است . ) پيش از آنكه شرعى و وابسته به امر و نهى شارع باشد ، يك حكم قطعى عقلى است كه عقل قاطع از درون او را برمىانگيزاند و به سمت انجام كار سوق مىدهد و او را ملزم مىسازد ( قضاء لحقّ المولويّة و العبودية ) و حالت منتظره ندارد . ( كسى كه گمشده‌اش را يافته ، در برداشتن آن ترديد نمىكند و بلافاصله با تمام وجود آن را اخذ مىكند ) . از اينجا معلوم مىشود كه قطع تفصيلى علت تامه حكم مذكور است كه بدنبال آن معلول ، يعنى وجوب عقلى متابعت هم ضرورتا مىآيد و تخلف‌بردار نيست . ( راجع به قطع اجمالى بعدا بحث خواهيم كرد ) .\r\n3 - حجيّت : حكم قبلى تكليفى بود و اين حكم وضعى است : از احكام و لوازم مسلم قطع : حجيّت آن است مرحوم آخوند از حجيت برداشت خاصى دارند و تفسير خاصى را ارائه مىكنند و آن عبارتست از تنجيز و اعذار يا منجّز بودن و موجب غدر بودن . ( قطع يعنى مطلق اعتقاد جازم ، چه مطابق واقع باشد كه نامش علم و يقين است و چه مخالف واقع باشد كه نامش جهل مركب است ؛ ولى شخص قاطع ما دام قاطعا كه احتمال خلاف نمىدهد و جزم صددرصد دارد ، آرى بعدا كشف خلاف مىشود و يا براى هميشه در جهل مركب مانده و در قيامت منكشف مىشود . فعلا كارى به اين‌ها نداريم و مكلف به خيال خود قاطع است و بايد از قطع خويش پيروى كند . )\r\nآنگاه اگر قطع او مصيب و مصادف با واقع بود ( قطع به وجوب جمعه پيدا كرده عند الله هم جمعه واجب است . ) در اين صورت منجّز است ؛ يعنى حكم الهى را در حق او منجّز مىكند و مرتبه تنجّز آن مرتبه‌اى است كه حتما بايد انجام دهد و امتثال كند و حق ندارد مخالفت كند و اگر سرپيچى كرد ، حتما مستحق مذمت ( عقلائى و دنيوى ) و عقاب ( الهى و اخروى ) خواهد بود .\r\nاگر قطع او در واقع جهل مركب بود و مخالف واقع بود و در سايه پيروى از قطع تكليف\r\n\r\n","description":"","footnote":"","page_name":" 408 ","page_number":416},
  {"content":"\r\n\r\nواقعى را انجام نداده و از آن فاصله گرفته بود ( قاطع به جمعه بود ولى حكم الله ظهر بود ) چنين قطعى موجب عذر است ؛ يعنى اگر در قيامت مورد بازخواست قرار گرفت كه چرا تكليف الهى را انجام ندادى ؟ مىتواند قطع خويش را عذر و بهانه بياورد و از عذاب الهى رهايى بيابد . البته اگر خطاى او قصورى باشد نه تقصيرى ، اگر از طرق معمول و متعارف طى طريق كرده و قاطع شده و خطا كرده ، معذور است ؛ ولى اگر از بيراهه رفته و از راه قياس و استحسان و . . . ( آن هم با توجه به منع و بطلان قياس ) پيش رفته و قاطع شده و خطا كرده ، معذور نيست ؛ زيرا كوتاهى كرده و مقصر است و نبايد از اين راه مىرفت .\r\nقوله : و تأثير : قطع كه آمد احكام مذكور ( وجوب متابعت ، حجيت ) هم مىآيد و قطع مؤثر در اين احكام است و تأثيرش هم لازم و ضرورى و حتمى است ؛ يعنى علت تامه است . دليل اين تأثير عقل سليم و وجدان است كه هركس به وجدان خويش مراجعه كند ، بالبداهه اين را مىيابد كه قطع وقتى آمد ، به دنبالش آن مسئوليتها را دارد ، و نيازى به اقامه برهان نيست ، بلكه فوق برهان است ؛ چون بديهى و وجدانى است .\r\nقوله : و لا يخفى :\r\n\r\nنكته دوّم از سه نكته امر اول : ترديدى نيست در اينكه حجيّت و طريقيت ظنون معتبره و وجوب اتباع اماره معتبره ، جعلى و اعتبارى و قراردادى است ؛\r\nيعنى عقلاء عالم براى خبر ثقه و ظواهر حجيّت قائل شده‌اند و شارع مقدس نيز آن را امضاء كرده يا مستقيما خود شارع براى بينه و خبر عدل و . . . حجيت قائل شده است ؛ و گرنه عقلا و ذاتا و فى نفسه امارات ظنيه داراى حجيّت و اعتبار نيستند ، چه‌بسا اگر به عقل مراجعه كنيم ، حكم كند به اينكه در فرض تمكن از علم ، حتما بايد تحصيل علم شود و به گمان اكتفا نشود ؛ هرچند اين تحصيل علم با زحمت و مشقّت توأم باشد ؛ چون در مقابل آن نعمتهاى بهشتى نصيب انسان مىشود و ارزش دارد كه با هرگونه سختى بدان برسيم . پس مظنه حجيّت عقلى ندارد . آرى اين شارع مقدس است كه براى مصالحى ( تسهيل امر بر بندگان ) پاره‌اى از ظنون را حجّت قرار داده است و مبسوطا در باب امارات خواهد آمد ؛\r\nولى آيا حجيّت قطع و وجوب پيروى از آن نيز مثل حجيّت ظن است و به جعل جاعل\r\n\r\n","description":"","footnote":"","page_name":" 409 ","page_number":417},
  {"content":"\r\n\r\nو اعتبار معتبر است و شارع مقدس يا عقلاى عالم بدان حجيّت اعطاء كرده‌اند يا اين احكام ذاتى قطع ( ذاتى باب برهان كه لوازم ذات را هم شامل مىشود ، نه خصوص ذاتى باب ايساغوجى كه مخصوص اجناس و فصول باشد . ) و از لوازم ذات قطع است و جعلى و قراردادى نيست و محال است كه چنين باشد ؟ .\r\nجعل و ايجاد در تقسيمى دو قسم مىشود :\r\n1 - جعل بسيط كه عبارتست از اصل ايجاد شيئى و اعطاء وجود به چيزى ، و چيزى را از كتم عدم به دار وجود خارج ساختن . به قول علماء ادبيات ، مفاد كان تامّه است . و محدودهء جعل بسيط ، ذات و ذاتيات و لوازم ذات را شامل مىشود مثلا انسان كه ذات است و حيوان ناطق كه ذاتيات هستند و امكان ذاتى كه لازمه ذات است ، همگى به جعل بسيط مجعول مىشوند ؛ با اين تفاوت كه اصل ذات حقيقتا و اولا و بالذات ايجاد مىشود و لوازم ذات ثانيا و بالعرض و به تبع خود ذات مجعول و ايجاد مىشوند و معقول نيست كه يك جعل مستقلى به لوازم ذات تعلق بگيرد .\r\n2 - جعل تأليفى يا مركب كه عبارتست از ايجاد صفتى و خصوصيتى براى چيزى ، اعطاء چيزى به چيزى كه مفاد كان ناقصه است . مثلا جسم بود ؛ ولى ابيض نبود و كسى آن را سفيد كرد ، انسان بود و علم نداشت ، و خداوند به او علم داد ، زيد بود و مالك نبود ، سپس مالك شد و . . . جعل تأليفى در محدوده عوارض مفارقه است ؛ يعنى اعراضى كه گاهى با ذات معروض هستند و گاهى نيستند ، و قابل مفارقت و جدايى هستند . اين‌گونه اوصاف ثبوتشان براى ذات ، نيازمند به جعل و ايجاد ديگرى است ، غير از جعل و ايجاد اصل شىء .\r\nبا توجه به اين مقدمه خود صفت قطع از امور ممكن و حادث است و نسبت به فلان حكم يا موضوع ، قاطع نبوديم و بعد قاطع شديم و لذا ايجاد و جعل بسيط دارد ؛ يعنى اين اعتقاد جازم در جان ما ايجاد شود ؛ ولى پس از ايجاد قطع ، حجيّت و وجوب متابعت هم به تبع آن موجود مىشوند و حالت منتظره ندارد ، تا كسى حجيّت را به قطع بدهد ، بلكه قطع علت تامه آن احكام است و تا علت آمد ، معلول هم بالضروره مىآيد . در نتيجه\r\n\r\n","description":"","footnote":"","page_name":" 410 ","page_number":418},
  {"content":"\r\n\r\nحجيّت قطع و ساير احكام و آثار آن مجعول به جعل تاليفى نيستند و تابع اعتبار معتبر نمىباشند ، بلكه يك امر واقعى و حقيقى و نفس الامرى هستند كه عقل هر عاقلى استقلالا آن را ادراك مىنمايد .\r\nدليل جعل‌بردار نبودن ، آن است كه اولا ثبوت شىء براى خودش ضرورى است .\r\nثبوت ذاتيات شىء هم براى ذات ضرورى است . ثبوت لوازم ذات هم براى ذات مسلم است ؛ چون از ذات قابل انفكاك نيست ( مثل زوجيت براى عدد چهار ، امكان ماهوى براى جميع ممكنات ، تحيّز و مكان‌دارى براى جسم و . . . ) و ثانيا تحصيل حاصل و ايجاد موجود است كه از محالات است .\r\nقوله : و لذلك : تا به حال جنبه اثباتى قضيه مطرح بود كه جعل و اعطاء و اثبات آن احكام براى قطع باشد و ديديم كه محال بود . اينك جنبه سلبى قضيه مطرح است كه سلب حجيّت و طريقيت و وجوب متابعت ، از قطع باشد . آيا جاعل ( شارع يا عقلاء ) مىتوانند حجيّت را از قطع سلب كنند و بگويند كه اين قطع شما طريق به سوى واقع نيست ، آن قطع شما حجيّت ندارد ، فلان قطع شما متابعتش واجب و مخالفتش حرام نيست ؟ يا سلب حجيّت هم محال است ، ممانعت از تأثيرگذارى قطع و عليت آن براى احكامش ، هم محال است ؟ مرحوم آخوند مىفرمايد كه سلب نيز مانند اثبات محال است و دليل استحاله دو امر است :\r\n1 - سلب شىء از خودش ؛ سلب ذاتيات شىء از ذات ، سلب لوازم ذات از ذات محال است و چيزى كه لازمه ذات و ماهيت چيز ديگر شد ، در هر ظرفى كه ماهيت محقق شود آن لازم را دارد و انفكاك محال است و جاعل نمىتواند محال را ممكن سازد .\r\n2 - سلب حجيّت از قطع مستلزم اجتماع ضدين مىشود و آن هم محال است . اگر قطع ما مطابق واقع نباشد ، اجتماع ضدين به حسب اعتقاد قاطع پيش مىآيد ، او قاطع به وجوب جمعه است و معناى سلب حجيّت و منع از اتباع قطع اين است كه جمعه واجب نيست و بنا را بر وجوب آن نگذار و به حكم منع مذكور بنا را بر حرمت آن بگذار . پس مكلف هم عقيده به وجوب دارد و هم عقيده به حرمت .\r\n\r\n","description":"","footnote":"","page_name":" 411 ","page_number":419},
  {"content":"\r\n\r\nو اين اجتماع ضدين در اعتقاد او است كه از محالات است و سر از اجتماع نقيضين در مىآورد ؛ يعنى هم معتقد به وجوب است و هم عقيده به وجوب ندارد . اگر قطع ما مطابق واقع باشد ، در اين فرض نه تنها اجتماع ضدين در اعتقاد قاطع پيش مىآيد ، بلكه اجتماع ضدين در واقع هم محقق مىشود ؛ يعنى در واقع و نفس الامر ، فلان عمل هم واجب باشد و هم حرام . يا هم واجب باشد و هم نباشد كه اين از محالات است .\r\nدر نتيجه ، همان گونه كه اعطاء حجيّت به قطع محال است . سلب حجيّت از قطع نيز محال است و به قول مشهور : « القطع لا تناله يد الجعل اثباتا و نفيا » پس حجيّت ظنون اعتبارى و جعلى و محتاج به پشتوانه علمى است ؛ ولى حجيّت قطع ذاتى و لازم ذات اوست و محال است اعطايى باشد . ( مضافا به دلايل مذكور ، مىتوان اين‌گونه استدلال كرد كه حجيّت همه چيز به علم منتهى مىشود و حجيّت علم ذاتى است و الا اگر آن هم عرضى و اعطايى باشد يا دور لازم مىآيد و يا تسلسل كه هر دو محال است . )\r\nقوله : ثم لا يذهب :\r\n\r\nو نكته سوم : سابقا مرحوم آخوند در عبارت شيخ اعظم تصرفى كرده و كلمه « فعلى » را افزودند\r\nو فرمودند كه اذا التفت الى حكم فعلى و در ادامه وجه تخصيص را به اشاره برگزار كردند و وعده دادند كه به زودى حقيقت امر را بيان مىكنيم و شما را مطلع مىسازيم . اينك بيان تفصيلى آن مطلب : به عقيده مشهور حكم شرعى دو مرتبه بيشتر ندارد : 1 - مرتبهء انشاء و جعل حكم . 2 - مرتبه فعليت و عمل به حكم . ولى مرحوم آخوند معتقد است كه حكم شرعى داراى چهار مرتبه است كه در طول يكديگرند :\r\n1 - مرتبه شأنيت و اقتضاء : مرحله ملاكات و مصالح و مفاسد ، يعنى شارع وقتى فلان عمل را لحاظ مىكند ، مىبيند كه اين عمل براى بندگان مصلحت دارد و اقتضاى فعل در آن وجود دارد . يا فلان عمل مفسده دارد و مقتضى ترك در او موجود است . يا نمايندگان يك كشور در مجلس قانون‌گذارى به اين نتيجه مىرسند كه فلان كار اقتصادى يا سياسى و فرهنگى و . . . به صلاح ملت و دولت و نظام است .\r\n2 - مرتبه انشاء و جعل حكم : مرحله قانون‌گذارى و تصويب قانون و وضع قاعده ، يعنى خداوند قانون زكات را ( مثلا ) وضع كرده و جان پيامبر صلّى اللّه عليه و آله و امام عليه السّلام از آن مطلع است ؛ ولى\r\n\r\n","description":"","footnote":"","page_name":" 412 ","page_number":420},
  {"content":"\r\n\r\nهنوز زمان آن نرسيده كه به مسلمين ابلاغ شود و به اجراء گذارده شود و عملا در جامعه پياده شود يا عقلاء قوم و عصاره ملت ، يعنى نمايندگان مجلس قانونى را تصويب كرده‌اند ؛ ولى هنوز براى اجراى آن ، ابلاغ و دستور العمل و بخشنامه‌اى به ادارات و ارگانهاى مربوطه صادر نشده است .\r\n3 - مرتبه فعليت حكم : مرتبه بعث و زجر يا اراده و كراهت كه مرحله اجراء است ؛ يعنى وقت آن رسيده كه اين قانون در جامعه عملى شود و به همين منظور به ملت و يا اقشار مربوطه ابلاغ مىشود .\r\n4 - مرتبه تنجز : مرحله‌اى كه مخالفت با قانون مجازات و مؤاخذه و تعقيب قانونى دارد و آن‌وقتى است كه قانون ابلاغ شده و افراد فلان مركز هم مطلع شده‌اند و از اين پس اگر با علم و اطلاع و عمد و التفات قانون را زير پا بگذارند ، مجرم شناخته شده و پيگرد قانونى دارند . با توجه به اين مراتب ، حكم و تكليف تا وقتى كه به درجه بعث و زجر فعلى نرسد ، فعلى نمىگردد و مادام كه فعلى نشود به مرحله تنجز نمىرسد و مخالفت با آن موجب عقوبت و مؤاخذه نيست .\r\n( اگرچه موافقتش باعث مثوبت گردد ؛ چون حاكى و كاشف از روح انقياد و تسليم و قانون‌مدارى در شخص است و كسى كه به محض اطلاع از تصويب و جعل قانون ، قبل از ابلاغ و لازم الاجراء شدن ، از هم‌اكنون خود را موظف به مراعات آن مىداند ، انسان شايسته‌اى است و استحقاق پاداش و ستايش دارد . )\r\nدليل اين مطلب كه تا حكمى فعلى نشود مخالفت آن عقاب ندارد ، دو امر است :\r\n1 - تا به اين درجه نرسد ، اصلا امر و نهيى حقيقتا بدان تعلق ندارد ؛ زيرا امر يعنى الزام و بعث به جانب فعل و نهى يعنى الزام به ترك يا زجر از فعل و تا به درجه فعليت نرسد ، الزامى نيست ، بعث و زجرى ندارد . و وجودش كالعدم است . و لذا سرپيچى از آن كيفر ندارد .\r\n2 - اصولا تا تكليف به مرحله فعليت و تنجز نرسد ، مخالفت با آن ، معصيت و نافرمانى مولى شمرده نمىشود تا مستوجب عقاب باشد ، بلكه از جمله امورى است كه به تعبير\r\n\r\n","description":"","footnote":"","page_name":" 413 ","page_number":421},
  {"content":"\r\n\r\nروايت ، خداوند از آنها سكوت كرده است و ما هم نبايد خود را به تكلّف بيندازيم . ( منظور روايتى است كه از امام على عليه السّلام نقل شده انّ الله حدّ حدودا فلا تعتدوها ، و فرض فرائض فلا تعصوها فسكت عن اشياء لم يسكت عنها نسيانا ، فلا تتكلّفوها رحمة من الله لكم فاقبلوها « 1 » ) با اين بيانات سرّ تقييد حكم در كلام شيخ اعظم ، به حكم فعلى روشن شد كه حكم انشايى اين احكام را ندارد ، متابعت آن واجب نيست ، مخالفت آن حرام نيست ، علم به آن عند الاصابة موجب تنجز نيست و . . .\r\nقوله : نعم : در باب امارات و اصول عمليه مسلك مشهور اين است كه اگر اماره‌اى بر حكمى از احكام ( مثلا وجوب جمعه ) قيام كرد ، طبق مؤدّاى امارهء يك حكم شرعى ظاهرى جعل مىشود كه وظيفه فعلى مكلف همين است همچنين اگر اصلى از اصول عمليّه ( استصحاب مثلا ) حكمى از احكام ( وجوب جمعه مثلا ) را دلالت كرد ، باز طبق اين اصل يك حكم ظاهرى فعلى در حق جاهل به واقع ، جعل مىشود و وظيفه فعلى همين است ؛ چه مطابق واقع باشد و چه مخالف واقع . آنگاه اگر در حق جاهل به واقع كه وظيفه‌اش پيروى از امارات و اصول عمليه است ، حكم واقعى به درجه فعليت نرسد و در مرتبه شأنيت و اقتضاء يا در مرحله جعل و انشاء بماند ، محذورى پيش نمىآيد ؛\r\nولى بر مسلك شما كه فعلى بودن را قيد كرديد و گفتيد حكم واقعى به درجه فعليت رسيده و هركس علم به آن دارد در حق او منجز هم مىشود و هركس جاهل به واقع باشد ، تكليف واقعى در حق او و لو فعلى و لازم الاجراء است ؛ ولى منجز نيست و مخالفت آن عقاب ندارد و بايد از اماره يا اصل پيروى كند . مفاد اماره يا اصل هم حكم ظاهرى فعلى است . آنگاه اگر اماره يا اصل مطابق واقع و مصيب باشند ، لازمه‌اش اجتماع مثلين در فعل واحد است ( نماز جمعه محكوم به دو حكم فعلى متماثل مىشود ؛ يكى وجوب واقعى و ديگرى وجوب ظاهرى . ) اگر اماره يا اصل مخالف واقع باشند ، لازمه‌اش اجتماع ضدين در فعل واحد است ( نماز جمعه هم واجب باشد و هم حرام . ) و هر دو از محالات هستند .\r\nپس تقييد حكم به قيد فعلى بودن در مورد شخص جاهل به واقع و داراى اماره يا اصل اين\r\n\r\n\r\n","description":"","footnote":"\r\n( 1 ) - وسائل الشيعة ، ج 18 ، ص 129 ، باب دوازدهم از ابواب صفات قاضى ، حديث 61 .\r\n","page_name":" 414 ","page_number":422},
  {"content":"\r\n\r\nمحذور را ندارد .\r\nمرحوم آخوند مىفرمايد : اشكالهاى ديگرى هم دارد كه اصل اشكال به تفصيل و نيز پاسخ از آن و حل تنافى در باب امارات در بحث توفيق و جمع ميان حكم واقعى و ظاهرى خواهد آمد .\r\n\r\n","description":"","footnote":"","page_name":" 415 ","page_number":423},
  {"content":"\r\n\r\n\r\nامر دوم تجرّى و انقياد\r\nقطع چه به حكمى از احكام شرعيه تعلّق بگيرد ( مثلا قطع به وجوب جمعه يا حرمت خمر پيدا كند . ) و چه به موضوعى از موضوعات احكام تعلق بگيرد ( مثلا قطع به خمريت فلان مايع يا اجنبيه بودن فلان زن پيدا كند . ) . درهرصورت گاهى اين قطع و اعتقاد جازم ، حقيقتا علم است ؛ يعنى مصيب و مصادف و مطابق با واقع است ( در واقع هم جمعه واجب است ، در واقع هم فلان مايع خمر است . ) چنين قطعى يقينا و به حكم عقل مستقل ، متابعت آن واجب و مخالفت با آن حرام است . و اگر كسى از اين قطع متابعت كرد و عمل را موافق با قطع بجا آورد ( كه نامش اطاعت است ؛ يعنى موافقت واقع . ) حتما مستحق ثواب و پاداش الهى است . و اگر كسى با آن مخالفت نمود و عمل را براساس آن انجام نداد ( كه نام اين مخالفت عصيان است ؛ يعنى مخالفت با واقع . ) يقينا مستوجب عقوبت و كيفر الهى است و معناى منجّز بودن نيز همين بود . تا اينجا بحثى نيست ؛\r\nولى سخن در اين است كه گاهى اين قطع و اعتقاد جازم ، حقيقتا علم نيست ، بلكه جهل مركب است ؛ يعنى مخالف با واقع است ( در واقع و عند الله جمعه واجب نيست ؛ ولى مكلف خيال كرد كه واجب است و جزم به وجوب پيدا كرد . در واقع فلان مايع آب است ؛ ولى مكلف خيال كرد كه شراب است . ) از نظر اصوليون ، موافقت با چنين قطعى و پيروى از آن نامش انقياد است . ( اطاعت ، موافقت با واقع بود و انقياد ، موافقت با اعتقاد است . ) و مخالفت با آن و ترتيب اثر ندادن برآن ( آن هم با عمد و التفات ) نامش تجرّى است ( معصيت ، مخالفت با واقع بود و تجرى ، مخالفت با اعتقاد است . ) درباره تجرّى و انقياد ،\r\n\r\n","description":"","footnote":"","page_name":" 416 ","page_number":424},
  {"content":"\r\n\r\nيعنى مخالفت با اعتقاد يا موافقت با آن ، دو مقام از بحث وجود دارد :\r\nمقام اول : آيا همان‌طور كه معصيت مولى موجب استحقاق عقوبت بود ، تجرى نيز موجب استحقاق عقوبت مىشود يا خير ؟ آيا همان‌طورىكه اطاعت مولى سبب استحقاق مثوبت بود ، انقياد نيز چنين است يا خير ؟ شيخ اعظم در رسائل فرمودند كه تجرّى فقط قبح فاعلى دارد و نشانگر آن است كه فاعل آدم بدى است و نيت پليد دارد و بدين منظور سرزنش هم دارد ؛ ولى قبح فعلى ندارد . عمل يك كار ناپسندى نيست ( فى المثل در واقع آب خورده ، ولى خيال مىكرد كه شراب است ، و آب خوردن كه قبيح نيست ) و عقاب تابع قبح فعلى است . پس متجرى مؤاخذه و عقاب ندارد . « 1 »\r\nاما به عقيدهء مرحوم آخوند از اين جهت تجرّى همانند معصيت واقعى است و هر دو موجب استحقاق عقوبت هستند . چه اينكه انقياد هم مثل اطاعت حقيقى است و هر دو باعث استحقاق مثوبت مىباشند و فرقى ندارند .\r\nدليل مرحوم آخوند مراجعه به وجدان است . وجدان و عقل سليم و فطرى كه در باب اطاعت و عصيان و استحقاق ثواب و عقاب ، حاكم مستقل است . وجدانا شخص متجرى مؤاخذه دارد ؛ چرا كه ظالم بر مولى است ، طغيانگر و در صدد طغيان است ، عزم بر معصيت دارد ، آدمى بىباك است ، حريم مولى را هتك كرده و زير پا گذاشته ، از رسوم عبوديت و بندگى خارج شده . ( بنده آن است كه گوش به فرمان مولى باشد و تسليم بىقيد و شرط باشد . ) و هركدام از اين عناوين كافى است كه عقل هر عاقلى او را مستحق كيفر بداند و عقلاء عالم او را مذمّت كنند .\r\n( در واقع نسبت به بخشهاى اختيارى كه در اختيار مكلف است ، تجرّى و معصيت فرقى ندارند . آرى در معصيت مصادفت با واقع هم هست ؛ ولى در تجرّى نيست كه اين هم در اختيار مكلف نيست ، پس وى كم نگذاشته و صددرصد در مقام مخالفت و تمرد و سرپيچى بوده و جا دارد كه مولى او را مؤاخذه كند . )\r\nو متقابلا به حكم وجدان و عقل فطرى ، شخص منقاد پاداش و مدح دارد ؛ چرا كه وى\r\n\r\n\r\n","description":"","footnote":"\r\n( 1 ) - فرائد الاصول ، ص 7 .\r\n","page_name":" 417 ","page_number":425},
  {"content":"\r\n\r\nبه وظايف بندگى قيام كرده ، حرمت مولى را حفظ كرده ، از رسوم عبوديت خارج نشده ، تسليم محض بوده و عزم و جزم بر اطاعت داشته و نسبت به آنچه در اختيارش بوده كم نگذاشته و به خوبى برطبق قطع عمل كرده ؛ البته تصادفا و ناخواسته قطع او مصادف واقع درنيامد ولى او حسن نيت خود را نشان داد ، آمادگى و عزم جدى خود را نشان داد و لذا پاداش دادن به او بجاست .\r\nقوله : و ان قلنا : به عقيد مرحوم آخوند آن تجرّى و جرأت بر مولى و اين انقياد و تسليم در برابر مولى از خبث باطن و سوء سريرهء متجرّى و حسن باطن و سريره منقاد سرچشمه مىگيرد . ( و بعدا خواهند فرمود كه حسن سريره در بعض افراد و سوء سريره در بعض ديگر ، ذاتى آنها بوده و جبر است . ) ولى مادامىكه اين باطن پليد يا پاك به نوعى بروز نكرده و خودش را نشان نداده و برطبق آن مشى و جرى و حركتى در خارج انجام نشده و صرفا درون جان آدمى كامن و مخفى و پنهان است ، پاداش يا كيفر ، ثواب يا عقاب ندارد و حد اكثر يك مدح و ذمّ زبانى دارد .\r\nولى هنگامى كه اين باطن خبيث يا طيب را آشكار كرد و در مقام عمل و اقدام بنا را بر مخالفت يا موافقت گذارد و به قصد تمرّد بر مولى جام را سركشيد : جمعه‌اى را ترك كرد و . . . صدالبته استحقاق مثوبت يا عقوبت هم به دنبالش مىآيد . ( نظير ساير صفات رذيله و حسنه از قبيل : كبر ، حسد ، عجب ، تواضع ، كرم و . . . كه تا وقتى درون جان آدمى هستند و ابراز نكرده است ، تنها ستايش و سرزنش زبانى دارد كه فلانى ناقص است و داراى صفت رذيله و ضد ارزشى حسد مىباشد . يا فلانى كامل و داراى صفت حسنه تواضع است و . . .\r\nولى وقتى اين رذيله را بروز داد و اظهار حسد و كبر و . . . نمود ، مستحق مؤاخذه يا مثوبت مىگردد ) و گرنه مادام كه ابراز نكرده ، عقاب و ثوابى نيست . دليل اين بخش نيز وجدان و عقل فطرى است و عقلاء عالم تفتيش عقايد ندارند كه در باطن افراد چه مىگذرد يا چه كسى حسن باطن دارد . و چه كسى بدباطن است ؟ آرى وقتى اين‌ها در قالب تجرّى و انقياد ظهور پيدا كردند و عملا در صدد اطاعت يا مخالفت برآمد ، سخن از استحقاق عقوبت و مثوبت به ميان مىآيد .\r\n\r\n","description":"","footnote":"","page_name":" 418 ","page_number":426},
  {"content":"\r\n\r\nقوله : و لكن ذلك : مقام دوم : پس از قبول اين مطلب كه تجرّى و انقياد هم مثل اطاعت و معصيت واقعى موجب استحقاق عقوبت و مثوبت هستند ، اين بحث مطرح مىشود كه عقاب بر چه چيز است ؟ در اطاعت و معصيت حقيقى ثواب و عقاب بر خود عمل خارجى است ؛ ولى آيا در باب تجرّى و انقياد هم ثوابت و عقاب بر خود فعل خارجى ( فعلى كه با آن تجرّى و يا انقياد تحقق يافته ؛ يعنى متجرى به و منقاد به ) است ؟ يا بر عزم و قصد معصيت است ؟ بعدا در پاسخ ان قلت اوّل تصريح خواهند كرد كه ثواب و عقاب بر قصد عصيان و عزم بر طغيان است كه فعل قلبى و جوانحى است نه بر خود فعل و عمل خارجى ( شرب الماء ، فعل الجمعة و . . . ) و براى اين مطلب دو دليل مىآوردند :\r\nدليل اول : پاره‌اى از عناوين ( منجى بودن ، مهلك بودن ، تعظيم ، تحقير ، عدل ، ظلم ، و . . . ) موجب حسن يا قبح ذاتى و عقلى عمل مىشوند و در حسن يا قبح آن دخالت دارند .\r\nمثلا صدق ذاتا و فى حد نفسه امرى حسن و بايسته است ؛ ولى اگر متصف به وصف اهلاك النبى او الولى شد و صدق بود كه عنوان مهلك بودن برآن منطبق شد ، حتما قبيح مىشود ، پس عنوان اهلاك دخيل است . يا مثلا كذب فى حد نفسه قبيح است ، ولى اگر موجب نجات جان پيامبر يا امامى شد يا موجب اصلاح ذات البين شد ، كذب منجى يا مصلح قبيح نيست ، بلكه حسن است . پس صفت افساد يا اصلاح دخيل است و هكذا عناوين ديگر ،\r\nولى صفت قطع از اين عناوين مغيره نيست ؛ يعنى فعلى كه به واسطه او تجرّى يا انقياد حاصل شده ، همان احكام و صفاتى را كه قبل از تعلق قطع خاطى به آن داشت ، الآن نيز باقى بر همان احكام است و هيچ خصوصيت جديدى در آن حادث نشد . اگر داراى حسن عقلى بود ، الآن نيز داراى حسن واقعى است ؛ اگرچه من قطع به قبح آن پيدا كنم . اگر داراى قبح واقعى بود ، الآن نيز همان‌طور است و واقع تغيير نكرده چه من قاطع بشوم يا نه : چه قطع من مصيب باشد و چه مخطئ باشد . از نظر شرعى اگر فلان عمل در واقع حرام بود ، الآن هم كه من قطع به خلاف ( به وجوب مثلا ) پيدا كرده‌ام ، باز در واقع حرام است و اگر واجب بود ، الآن هم واجب است و قطع اين نقش را ندارد كه حسن يا قبح ، وجوب يا حرمت\r\n\r\n","description":"","footnote":"","page_name":" 419 ","page_number":427},
  {"content":"\r\n\r\nجديد درست كند . چه اينكه اگر در واقع اين مايع سركه باشد ، قطع من به خمريت كه معجزه نمىكند و واقع را عوض نمىكند . و سركه را تبديل به شراب نمىكند ، بلكه واقع هرچه بود الآن نيز همان است .\r\nدليل مطلب عبارتست از ضرورت و بداهت . بيان اين دليل در قالب مثال : كشتن دشمن مولى در واقع محبوب مولى است ، چه عبد قاطع باشد يا نه قاطع هم شد چه قطع به اين پيدا كند كه فلان سياهى دشمن مولى است و قطع مصيب باشد و چه قطع به خلاف پيدا كند ؛ يعنى قاطع شد كه اين شبح فرزند دلبند مولى است و مع ذلك تجرّى نموده و اقدام به كشتن آن سياهى نمود و بعد كشف خلاف شد . در تمام اين مراحل واقع همان است كه بوده ، يعنى واقع قتل دشمن مولى است و قتل كذايى هم محبوب مولى است . متقابلا اگر به قتل رساندن فرزند مولى مبغوض مولى است چه عبد قاطع به اين امر باشد يا نه ، برفرض قطع هم چه موافق واقع باشد و چه مخالف واقع ، يعنى خيال مىكرد اين شخص كه در تاريكى ظاهر شده دشمن مولى است و مولى قتل عدو را دوست دارد لذا اقدام كرد ؛ ولى اين‌ها باعث نمىشود كه ذره‌اى از قبح و مبغوضيت آن عمل ( قتل فرزند ) در نزد مولى كاسته شود .\r\nدر نتيجه خود عملى كه متجرّى به يا منقاد به است ، همان حكم و صفت سابق بر قطع را دارد و با آمدن قطع هيچ تغييرى در آن ايجاد نشد . پس معقول نيست كه ثواب و عقاب بر خود فعل خارجى باشد ، بلكه بر عمل قلبى يعنى قصد و عزم بر معصيت است .\r\nقوله : مع انّ : دليل دوم : پاره‌اى از عناوين ، عنوان قصدى و اختيارى ( متعلق اراده و قصد ) مىباشند و فاعل در مقام فعل قصد همين عناوين را دارد ، مثل عنوان تأديب يا انتقام‌گيرى و تشفى خاطر ، كه در ضرب اليتيم است . اگر ضارب به نيت تأديب بزند ، خوب است و اگر به قصد انتقام و غيره باشد ، بد است يا مثل قيام كردن پيش پاى تازه وارد كه اگر به قصد تكريم و احترام باشد ، نامش تعظيم است و اگر بدون اين قصد باشد ، نام ديگرى دارد .\r\nاين‌گونه عناوين مىتوانند از جهات و اعتبارات حسن يا قبح عقلى باشند و حسن را\r\n\r\n","description":"","footnote":"","page_name":" 420 ","page_number":428},
  {"content":"\r\n\r\nقبيح يا قبيح را حسن كنند و از جهات و ملاكات وجوب و حرمت باشند و شرعا واجبى را حرام يا حرامى را واجب كنند و . . . مثل عنوان عسر حرج و ضرر كه وضو يا روزه واجب را تبديل به حرام مىكنند و . . . و حكم هم روى عنوان مىرود ؛ يعنى ضرب تأديبى حسن دارد .\r\nصوم ضررى حرام است .\r\nولى مع الاسف عنوان قطع و مقطوع بودن از اين عناوين هم نيست ، يعنى مكلفى كه قاطع به حرمت يا به خمريت مىشود ، چنين نيست كه بگوييم فعلى كه معنون به عنوان مقطوع الحرمة يا مقطوع الخمريه شده است حرام يا قبيح است ، بلكه روى خود فعل به عنوان اصلى و اولى و واقعى و استقلالى آن تكيه كرده و مىگوييم كه خود نماز جمعه مثلا واجب است . خود خمر واقعى حرام است و . . .\r\nو سرّ نياوردن و دخالت ندادن صفت قطع اين است كه صفت قطع كه موضوعيّت ندارد تا قصد آن شود ، بلكه طريقيت دارد و آلت و ابزارى براى رسيدن به واقع است و لذا براى قطع خصوصيت قائل نيستيم چه‌بسا خصوصيت مقطوع بودن به كلى مورد غفلت و عدم توجه باشد . ( همانند نور خورشيد يا هر نورى كه ما در سايه آن و به بركت نور مىبينيم و كارها را انجام مىدهيم ؛ ولى چه‌بسا به كلى از آن غافل هستيم ؛ چون براى ما اصالت ندارد و هدف نيست ، بلكه طريقى است براى انجام كارها . ) . و اصلا توجه ندارد كه قصد آن را بنمايد يا نه . آنگاه صفتى كه غالبا مورد غفلت است و اصلا توجه نداريم ، چگونه مىتواند از جهات و ملاكات و مناطات حسن و قبح عقلى يا وجوب و حرمت شرعى باشد ؟ پس فعل متجرّى به يا منقاد به تغييرى نكرده تا عقاب و ثواب بر او باشد ، بلكه بر عزم و قصد عصيان و اطاعت است .\r\nقوله : ان قلت : اگر فعل خارجى با اين صفت مقطوع و متعلق قطع بودن ، اختيارى و ارادى و متعلق قصد نيست ، پس چگونه مىگوييد كه اگر با قطع خود مخالفت نمود و تجرّى كرد ، مؤاخذه دارد ؟ خود فعل كه تغييرى نكرده كه عقاب پيدا كند خصوصيت مقطوع بودن هم اختيارى و متعلق اختيار نيست . پس عقاب و مؤاخذه بر مخالفت قطع ، عقاب بر امر غير اختيارى است و با حكمت مولى نمىسازد .\r\n\r\n","description":"","footnote":"","page_name":" 421 ","page_number":429},
  {"content":"\r\n\r\nقوله : قلت : عقاب بر فعل صادره از مكلف به عنوان مقطوع بودن نيست تا بگوييد كه اين عقاب بر امر غير مقدور است ، بلكه عقاب بر فعل قلبى يعنى قصد عصيان و عزم طغيان است و آن دو اختيارى هستند ( در جواب ان قلت بعدى روشن‌تر خواهد شد . ) و مؤاخذه بر امر اختيارى است نه غير اختيارى تا خلاف عدل و انصاف و حكمت باشد .\r\nقوله : ان قلت : معترض مىگويد كه عزم و قصد معصيت از مبادى و مقدمات اراده و اختيار است ( مرحوم مشكينى از قول مرحوم آخوند در حاشيه بر رسائل « 1 » نقل مىكند كه ايشان در آن حاشيه براى فعل اختيارى هفت مقدمه ذكر كرده‌اند :\r\n1 - خطور و تصور : در قدم نخست انسان كه كارى را مىخواهد انجام دهد ، آن عمل به قلبش خطور مىكند و آن را تصور مىكند .\r\n2 - تصديق به فايده يا ضرر : پس از تصور آن كار ، پيرامون آن به انديشه فرومىرود و در نتيجه به نفع يا ضرر داشتن آن مىرسد و تصديق مىكند .\r\n3 - ميل و اشتياق : پس از تصديق و به فايده ، شوق رسيدن به آن كار در جان انسان پيدا مىشود .\r\n4 - جزم : نشانه جزم اين است كه عملا شروع مىكند به ايجاد مقتضى و فراهم ساختن زمينه آن كار و دفع موانع آن ، و يكى پس از ديگرى موانع را از سر راه برمىدارد .\r\n5 - عزم : يعنى تصميم و انتخاب كه مصمم مىشود ، كار را انجام دهد .\r\n6 - اراده : كه شوق مؤكد است يا حالتى است نفسانى پس از شوق مؤكد .\r\n7 - تحريك عضلات به جانب مطلوب : و به دنبال آن عمل را در خارج ايجاد مىكند با اين بيان روشن شد كه عزم بر معصيت از مبادى اراده است . ) و همان گونه كه خود اراده و اختيار ، ارادى و اختيارى نيست ؛ يعنى مسبوق به اراده و اختيار ديگر نيست ، و گرنه تسلسل پيش مىآيد و سلسله اراده‌ها در هر كارى تا بىنهايت پيش مىرود كه اولا به حكم برهان باطل است و ثانيا به حكم وجدان باطل است ؛ زيرا در هر كارى وجدانا يك اراده بيشتر نيست . همچنين مبادى اراده و اختيار نيز ارادى و اختيارى نيست ؛ و گرنه هر مبدئى\r\n\r\n\r\n","description":"","footnote":"\r\n( 1 ) - حاشيه بر فرائد الاصول ، ص 14 .\r\n","page_name":" 422 ","page_number":430},
  {"content":"\r\n\r\nمسبوق به اراده‌اى خواهد بود كه خودش مسبوق به مبادى است و نقل كلام به مبادى اراده پيشين مىشود و اين رشته تا بىنهايت امتداد مىيابد كه تسلسل و محال است .\r\nدر نتيجه عزم بر معصيت هم كه از مبادى اراده است ، اختيارى نخواهد بود و وقتى خارج از اختيار و قدرت ما بود ، عقاب برآن از نوع مؤاخذه بر امر غير مقدور خواهد بود كه با حكمت مولاى حكيم سازگار نيست . پس چگونه فرموديد كه العقاب انما يكون على قصد العصيان و العزم على الطغيان ؟\r\nقوله : قلت : مرحوم آخوند از اشكال مزبور دو نوع پاسخ داده‌اند :\r\nپاسخ اول : درست است كه خود اراده و اختيار يك امر ارادى و اختيارى نيست ؛ و گرنه تسلسل پيش مىآمد كه محال و باطل است . اين مطلب را در جلد اوّل كفايه در مبحث طلب و اراده گذرانديم ؛ ولى مبادى اراده و اختيار با خود اراده فرق دارند . برخى از مبادى مثل خود اراده غير اختيارى هستند ؛ ولى برخى از آنها اختيارى مىباشند .\r\nبيان مطلب : خطور و تصوّر اختيارى نيست و بىاختيار فكر انجام كارى در آدم پيدا مىشود ؛ ولى بدنبال آن تصديق به فايده يا ضرر ، اختيارى است ؛ زيرا اين ما هستيم كه مىتوانيم در اطراف گناهى فكر كرده و منافع عاجل و زودگذر و دنيوى آن را در نظر بگيريم و تصديق به فايده پيدا كنيم و به دنبالش شوق به گناه در ما پديد آيد .\r\nو مىتوانيم عواقب امور را ديده و آيندهء درازمدت و ابديّت را در نظر بياوريم و شرمسارىهايى را كه بدنبال گناه محقّق خواهد شد ، لحاظ كنيم و از آن كار منصرف شويم و تصديق به فايده پيدا نكنيم و بدنبال آن شوقى هم نداشته باشيم . و بدنبال تصديق به فايده ، حصول شوق و ميل باز غير اختيارى است ، بدنبال آن جزم و عزم اختيارى است ؛ ولى بدنبال آنها اراده و تحريك عضلات و صدور فعل ، غير اختيارى است .\r\nبنابراين پاره‌اى از مبادى اراده ( مبدأ دوّم و چهارم و پنجم ) در اختيار ماست و استحقاق عقوبت به خاطر همين امور اختيارى است و خلاف حكمت نخواهد بود . ( البتّه همين بعض اختيارى هم غالبا اختيارى است ، و گرنه گاهى شوق به كار در حدّى است كه جزم و عزم را غير اختيارى مىكند و مثلا كسى كه غرائزش طغيان كرد ، بىاختيار دست به\r\n\r\n","description":"","footnote":"","page_name":" 423 ","page_number":431},
  {"content":"\r\n\r\nگناه مىزند ؛ ولى نوعا اين بعض مبادى اختيارى هستند . ) .\r\nپاسخ دوم : اصولا مسألهء استحقاق عقوبت و مؤاخذه معلول بعد و دورى عبد از مولى است . ( فرزند جوان خامى كه سرى پرشور دارد ؛ ولى به نصيحت پدر پير تجربه‌دارش گوش نمىدهد ، حتما روزى سرش به سنگ خواهد خورد و شور و هيجان كار به دست او خواهد داد . ) و دورى از مولى معلول تجرّى و معصيت است ( اولى در قطع خاطى دومى در قطع مصيب ) و تجرّى و معصيت هم معلول سوء سريره و خبث باطن است ؛ يعنى خباثت و آلودگى درونى و سرشت بد و باطن پليد او را وادار به تجرّى يا عصيان مىنمايد .\r\nخود خباثت درونى هم معلول ذات انسان خبيث است ؛ يعنى از ذات و ماهيّت او سرچشمه مىگيرد و ذاتى اوست و جز اين نمىتواند باشد .\r\n( البته مرحوم مشكينى در حاشيه دقيق‌تر شده و همهء وسائط را بدين گونه ذكر كرده :\r\nاستحقاق عقاب معلول بعد از مولى است ، بعد از مولى معلول تجرّى است و تجرّى يا ارادهء مخالفت معلول عزم بر معصيت است و عزم معلول جزم و جزم معلول ميل به قبايح و زشتيها است و ميل به بديها معلول شقاوت ذاتى است كه از آن به خبث و سوء سريره تعبير مىشود . )\r\nولى مرحوم آخوند چهار مرحله درست كرده : عقاب معلول بعد از مولى ، بعد معلول تجرّى ، تجرّى معلول خبث باطن ، خبث باطن هم ذاتى است . همين محاسبه در جانب اطاعت و انقياد هم مىآيد : استحقاق مثوبت معلول قرب و نزديكى به مولى است . تقرّب به مولى معلول انقياد و اطاعت است . انقياد يا اطاعت معلول حسن سريره و طينت پاك است و حسن سريره هم ذاتى انسانهاى خوب و مؤمن است .\r\n( البته در عبارت مرحوم آخوند به دنبال كلمهء ذاتا كلمهء امكانا هم آمده كه محشّين كفايه را به تفسيرهاى مختلف وادار كرده مرحوم مشكينى فرموده كه قوله و « امكانا » عطف تفسير لقوله « ذاتا » و لكن فيه من الغرابة ما لا يخفى ، لعدم اطلاقه على النقص الذاتى عند ابناء المحاورة . « 1 » و منتهى الدراية فرموده كه امكانا اى اعتبارا اذا لا مكان من الامور الاعتبارية ، و\r\n\r\n\r\n","description":"","footnote":"\r\n( 1 ) - كفاية الاصول المحشّى ، ج 3 ، چاپ منشورات حكمت .\r\n","page_name":" 424 ","page_number":432},
  {"content":"\r\n\r\nالمراد بالاستعداد الذاتى هو النقصان ماهيّة ؛ يعنى انّ النقصان ماهوى و اعتبارى « 1 » ولى عبارت نسخه بدلى هم دارد كه به جاى « امكانا » « امكانه » آمده و شايد اين نسخه انسب باشد ، زيرا عطف بر استعداد مىشود ، اى اقتضاء امكانه ذاتا و مراد از امكان همان امكان استعدادى باشد و عطف تفسير استعداد باشد ، نه عطف تفسير ذاتا كه خود مرحوم مشكينى هم تعجب كرده . )\r\nحال كه مسئله عقاب و ثواب به حسن سريره و سوء سريره منتهى شد و اين‌ها هم ذاتى انسانها بودند و مىفرمايد كه اشكال مستشكل مرتفع شد . مرحوم مشكينى در توضيح اين كلمه فرموده كه و حينئذ يحسن العقوبة لرجوع الامر الى غير اختيارى راجع الى العبد و ليس مجعولا من المولى و لا من قبل غيره ، تا عقاب برآن قبيح باشد .\r\nو جاى چون‌وچرا نيست كه چرا دسته‌اى كافر و عاصى و داراى سوء سريره هستند و دسته‌اى مؤمن و مطيع و داراى حسن سريره ؟ براى اينكه سؤال با « لم » در مواردى است كه موضوع و ذاتى صفتى را فاقد بود . و بعدا واجد شد ، مىپرسيم كه چرا چنين شد ؟ مثلا چرا غذا شور است ؟ چرا لباس مرطوب است ؟ چرا فلان ممكن موجود است ؟ چرا خبر ثقه حجّت است ؟ و . . . ولى وقتى به ذاتيّات منتهى شديم سؤال مذكور هم منقطع مىشود و جا ندارد بپرسيم كه چرا نمك شور است ؟ چرا آب رطب است ؟ چرا واجب الوجود موجود است ؟ چرا علم حجّت است ؟ و . . . زيرا اوصاف مزبور ذاتى امور مذكور است و ذاتيّات ثبوتش براى ذاتى ضرورى و حتمى و بديهى است و سلبش از ذات محال و ممتنع است و پرسش از امور ذاتى مثل سؤال از اين است كه چرا حمار حيوان ناهق است ؟ چرا انسان حيوان ناطق است ؟ و . . . كه يقينا جاى اين « چرا » نيست ؛ زيرا ناهقيت ذاتى حمار و ناطقيّت ذاتى انسان است و انسان يعنى حيوان ناطق و اگر جز اين بود كه انسان نبود .\r\nبالجمله : تفاوت افراد بشر در قرب و بعد از مولى موجب تفاوت آنها در بهشت و درجات آن و جهنّم و دركات آن است . ( خود قرب به مولى سلسله مراتب دارد و مقول به تشكيك است و از نازل‌ترين مرحله شروع مىشود تا عالىترين مرحلهء تقرّب كه از آن اولياء\r\n\r\n\r\n","description":"","footnote":"\r\n( 1 ) - منتهى الدراية ، ج 4 ، ص 53 .\r\n","page_name":" 425 ","page_number":433},
  {"content":"\r\n\r\nو انبياء و بخصوص چهارده معصوم عليهم السّلام است . به همين نسبت درجات بهشتى آنان هم متفاوت است . متقابلا بعد از مولى نيز سلسله مراتب دارد و به همان نسبت دركات جهنّمى افراد هم متفاوت است . ) اين تفاوتها بالاخره ( و لو با چند واسطه ) به امر ذاتى منتهى مىشود و ذاتيّات چرابردار نيست . ( در منظومهء منطق سه ويژگى براى ذاتيّات ذكر شده كه مرحوم آخوند به دو مورد اشاره كرده :\r\n1 - در فراز قبل فرمودند كه فانّ الذاتيّات ضرورى الثبوت للذات ، اين همان است كه حاجى سبزوارى فرمود كه و كان ايضا بيّن الثبوت له .\r\n2 - در اين فراز مىفرمايند كه « و الذّاتى لا يعلّل » اين همان است كه حاجى فرموده ذاتىّ شىء لم يكن معلّلا .\r\n3 - مورد سوم در كفايه نيامده و كان ما يسبقه تعقّلا . « 1 » )\r\nقوله : ان قلت : اگر كفر كافران و عصيان عاصيان و تجرّى متجرّيان به امور ذاتى و خباثت ذاتى منتهى مىشود و به هيچ وجه قابل تغيير نيست و همچنين اگر ايمان مؤمنان ، اطاعت مطيعان ، انقياد منقادان ذاتى آنهاست و امكان تبديل ندارد ، پس ارسال رسل براى چيست ؟ انزال كتب چرا ؟ موعظه و اندرز چرا ؟ انذار چرا ؟ امر به معروف و نهى از منكر چرا ؟ تلاش و كوشش و دعوت چرا ؟ و . . . آيا اين‌ها لغو و بيهوده نخواهد بود ؟\r\nقوله : قلت : حقيقت اين است كه ارسال رسل و انزال كتب براى خوبان اين فايده را دارد كه مزيد بر علّت شده و آنها را كه مقتضى دارند و ميل باطنى و ذاتى به خير و كمال دارند ، هرچه بيشتر كمك مىكند تا در دو بعد علم و عمل به كمال برسند و مقام اخلاص را بدست آورند . ( مثل كسى كه خود به راه است و مىرود و عاملى هم از خارج او را تشويق و شتابش را بيشتر كند . ) قرآن مىگويد :  « وَ ما كُنَّا لِنَهْتَدِيَ لَوْ لا أَنْ هَدانَا اللَّهُ . »  « 2 » و نيز مىفرمايد :\r\n « وَ ذَكِّرْ فَإِنَّ الذِّكْرى تَنْفَعُ الْمُؤْمِنِينَ . »  « 3 » كه تذكّر فقط به حال مؤمنين نافع است و سرعت حركت آنان را بيشتر مىكند . براى بدها و كافران هم ارسال رسل و اين‌همه كتاب آسمانى و\r\n\r\n\r\n","description":"","footnote":"\r\n( 1 ) - منطق منظومه ، ص 29 .\r\n( 2 ) - سوره اعراف ، آيه 43 .\r\n( 3 ) - سوره ذاريات ، آيه 55 .\r\n","page_name":" 426 ","page_number":434},
  {"content":"\r\n\r\nتلاش و كوشش ، صرفا به منظور اتمام حجّت است كه در قيامت نگويند چرا ما جهنّمى شديم ؟ ( مثلا مولايى كه عبد چموشى دارد و مىداند كه عبد به امر او اعتنا نخواهد كرد ؛ ولى او به دنبال بهانه است و براى اينكه عذر و بهانه‌اى بتراشد و عبدش را كيفر دهد ، يك امر صورى مىكند ؛ و گرنه آن عبد آدم‌بشو نيست . ) به قول قرآن ،  لِيَهْلِكَ مَنْ هَلَكَ عَنْ بَيِّنَةٍ وَ يَحْيى مَنْ حَيَّ عَنْ بَيِّنَةٍ .  « 1 » تا كسى بر خداوند حجّت نداشته باشد و اين خداست كه داراى حجّت بالغه و كامله است .\r\n( البته مرحوم آخوند در جلد اوّل كفايه نيز اين نظريّات را داشتند و حتّى به رواياتى از قبيل : السعيد سعيد فى بطن امّه و الشّقى شقّى فى بطن امّه ، النّاس معادن كمعادن الذهب و الفضّة و . . . استناد مىكردند ؛ ولى حقيقت است كه در اين باب سه نظريه كلى وجود دارد .\r\nگروههاى مختلفى در عالم جبرگرا هستند . گروههايى طرفدار ارادهء آزاد هستند و حقيقت جز اينهاست و آن در كلام معجزه‌آساى امام صادق عليه السّلام آمده كه نه جبر و نه تفويض ، بلكه امرى ميان دو امر است و مبسوط اين بحثها را ما در بحثهاى كلامى و اعتقادى حلّ كرده‌ايم و فعلا وارد اين مباحث دقيق و عميق نمىشويم . )\r\nقوله : لا يخفى انّ : براى اثبات اين مطلب كه تجرّى موجب استحقاق عقوبت است ، دانشمندان اصولى از راههاى مختلف پيش آمده‌اند :\r\n1 - راه وجدان و عقل فطرى : مرحوم آخوند اين راه را اختيار كردند كه مبسوطا گذشت .\r\n2 - راه قرآن : از ظاهر برخى آيات هم استفاده مىشود كه نيّت گناه و ارادهء معصيت عقاب دارد . براى نمونه سه آيه را مىآوريم .\r\nالف )  إِنْ تُبْدُوا ما فِي أَنْفُسِكُمْ أَوْ تُخْفُوهُ يُحاسِبْكُمْ بِهِ اللَّهُ فَيَغْفِرُ لِمَنْ يَشاءُ وَ يُعَذِّبُ مَنْ يَشاءُ  « 2 » ؛ آنچه را در جانتان است ( نيّات ) چه اظهار كنيد و يا مخفى بداريد ، در هر حال خداوند از شما به خاطر آنها حساب مىكشد . پس هركس را بخواهد مىبخشايد و هركس را بخواهد عذاب مىنمايد . هم اصل محاسبه و بازرسى و هم عفو و بخشش گروهى و عذاب گروه ديگر دليل آن است كه نيّات و مقاصد پليد هم مؤاخذه دارد و كسى كه تصميم\r\n\r\n\r\n","description":"","footnote":"\r\n( 1 ) - سوره انفال ، آيه 42 .\r\n( 2 ) - سوره بقره ، آيه 284 .\r\n","page_name":" 427 ","page_number":435},
  {"content":"\r\n\r\nو عزم بر گناه دارد ، مستحق مؤاخذه است .\r\nب )  تِلْكَ الدَّارُ الْآخِرَةُ نَجْعَلُها لِلَّذِينَ لا يُرِيدُونَ عُلُوًّا فِي الْأَرْضِ وَ لا فَساداً .  « 1 » آن خانه آخرت ( بهشت برين ) را براى كسانى قرار مىدهيم كه در روى زمين ارادهء علوّ و فساد نداشته باشند . معلوم مىشود اراده و قصد برترىطلبى و فساد باعث حرمان از سراى اخروى مىشود و ارادهء مزبور جزاء و كيفر و مؤاخذه دارد .\r\nج )  إِنَّ الَّذِينَ يُحِبُّونَ أَنْ تَشِيعَ الْفاحِشَةُ فِي الَّذِينَ آمَنُوا لَهُمْ عَذابٌ أَلِيمٌ .  « 2 » معلوم مىشود نفس حبّ و دوست داشتن اشاعه فحشاء در مورد مؤمنان و موجب عذاب مؤلم است و حبّ يك امر قلبى است ؛ يعنى كسى اين را براى مؤمنان بخواهد و دوست داشته باشد ، مستوجب كيفر الهى است .\r\n3 - راه سنت : از رواياتى نيز اين مطلب استفاده مىشود كه تجرّى و نيّت گناه داشتن موجب استحقاق عقاب است و براى نمونه سه روايت را مىآوريم :\r\nالف ) نيّة الكافر شر من عمله « 3 » اگر عمل او عقاب دارد ، پس نيّت او كه بدتر از عمل است به طريق اولى عقاب‌آور است .\r\nب ) انّما يحشر الناس على نيّاتهم . « 4 » مردمان در روز قيامت براساس نيّت‌هاى خود محشور مىشوند ، آنكه نيّت پليد و بد دارد با بدان و به صورت گناهكاران محشور مىشود و آنكه نيّت نيك دارد ، با نيكان محشور مىشود . پس نيّت خير يا بد داشتن نقش دارد .\r\nج ) رواياتى كه دربارهء فلسفهء خلود و جاودانگى اهل بهشت در بهشت و اهل آتش در آتش است كه مىگويد خوبان اگر در دنيا براى هميشه مىماندند ، باز هم قصدشان طاعت بود و بدان نيز قصدشان معصيت است و به خاطر قصد و نيّت و عزم ، در بهشت يا جهنّم مخلّد هستند . « 5 » و . . .\r\nمرحوم آخوند روايات مزبور را هم شاهدى بر صحّت و درستى حكم وجدان و عقل\r\n\r\n\r\n","description":"","footnote":"\r\n( 1 ) - سوره قصص ، آيه 82 .\r\n( 2 ) - سوره نور ، آيه 19 .\r\n( 3 ) - وسائل الشيعة ، ج 1 ص 35 ، حديث 3 .\r\n( 4 ) - وسائل الشيعة ، ج 1 ، ص 36 ، حديث 4 .\r\n( 5 ) - وسائل الشيعة ، ج 1 ، ص 36 ، حديث 4 .\r\n","page_name":" 428 ","page_number":436},
  {"content":"\r\n\r\nفطرى دانسته‌اند و به عنوان مؤيّد پذيرفته‌اند و در حقيقت اين‌ها را ارشاد به حكم عقل دانسته‌اند .\r\n4 - راه اجماع : اين راه را شيخ اعظم در رسائل مطرح كرده و پاسخ داده‌اند « 1 » و مرحوم آخوند متعرّض نيست .\r\n5 - راه بناء عقلاء : اين راه نيز در رسائل بحث شده « 2 » و در كفايه مطرح نيست .\r\n6 - راه برهان و استدلال عقلى : اين راه را محقّق سبزوارى « 3 » طى كرده و مرحوم شيخ در رسائل كامل بيان كرده « 4 » و مرحوم آخوند تنها محلّ شاهد را آورده‌اند ؛ ولى كامل بيان به شرح زير است .\r\nدو نفر را در نظر بگيريد كه هركدام مايعى ياقوتىرنگ در ميان ظرف بلورين در دست دارند و هر دو قاطع هستند كه اين مايع خمر است هر دو به قصد شراب سرمىكشند ؛ ولى ازقضا قطع يكى از آن دو مصادف واقع درمىآيد و قطع ديگرى خلاف واقع . اوّلى عاصى و دومى متجرّى است . حال چه بايد گفت ؟ در اينجا چهار احتمال وجود دارد .\r\n1 - هر دو مؤاخذه دارند ، هم عاصى و هم متجرّى ( مختار مستدلّ همين است ) .\r\n2 - هيچ‌كدام عقاب ندارند ، نه عاصى و نه متجرّى .\r\n3 - متجرّى عقاب دارد ، ولى عاصى عقاب ندارد .\r\n4 - عاصى عقاب دارد و متجرّى ندارد .\r\nاز اين چهار احتمال ، احتمال دوّم قطعا باطل است و احدى بدان قائل نشده و از مسلّمات فقه اسلام است كه شخص عاصى حتما مستحق عقوبت است . احتمال سوّم هم قطعا باطل است ؛ زيرا اگر متجرّى مؤاخذه داشته باشد ، عاصى به طريق اولى مؤاخذه دارد .\r\nچون بطلان اين دو احتمال ، واضح است ، مرحوم آخوند تعرّض نكرده‌اند . احتمال چهارم هم باطل است ؛ زيرا متجرّى و عاصى در جميع جهات ارادى و اختيارى مثل هم مىباشند ، هر دو قاطع بودند و هر دو قصد و عزم بر معصيت داشتند و هر دو به قصد گناه\r\n\r\n\r\n","description":"","footnote":"\r\n( 1 ) - فرائد الاصول ، ص 4 و 5 .\r\n( 2 ) - فرائد الاصول ، ص 5 .\r\n( 3 ) - ذخيرة المعاد ، ص 210 - 209 .\r\n( 4 ) - فرائد الاصول ، ص 5 .\r\n","page_name":" 429 ","page_number":437},
  {"content":"\r\n\r\nاقدام به شرب كردند ؛ ولى تنها در يك جهت فرق دارند كه قطع عاصى مصادف با واقع در آمده و قطع متجرّى مصادف نشده و اينكه كسى بگويد كه عقاب عاصى بر مسألهء مصادفت است ، باطل و مردود است ؛ زيرا مصادفت و عدم مصادفت در اختيار شخص نيست و عقاب برآن ، عقاب بر امر غير اختيارى خواهد بود كه با عدل و حكمت مولاى حكيم سازگار نيست . پس عقاب به خاطر اقدام عمدى و با ارادهء گناه است كه ميان عاصى و متجرّى مشترك است . پس احتمال چهارم هم باطل شد و از بين احتمالات ، احتمال اوّل متعيّن مىشود كه هم متجرّى و هم عاصى مستحق عقوبت‌اند و مطلوب ما همين است كه متجرّى هم عقاب دارد .\r\nبه نظر مرحوم آخوند اولا با وجود حكم وجدان و تأييد و گواهى آيات و روايات ، نيازى به استدلال عقلى نيست . ثانيا اين استدلال فاسد و باطل است ؛ زيرا خصم يعنى منكر استحقاق عقوبت بر تجرّى مىتواند چنين بگويد كه علّت تامّهء استحقاق و عقوبت ، مخالفت عمدى و اختيارى با واقع است و هركجا هم مخالفت با واقع تحقّق يافت و هم عمدى و اختيارى بود ( مثل معاصى ) عقاب هست و هركجا اين دو هيچ‌كدام نبودند يا مخالفت بود ؛ ولى عمدى و اختيارى نبود از روى عذر و قصور بود ، و يا عمد بود ؛ ولى مخالفت نبود ( كه باب تجرّى از اين قسم است . ) عقاب نيست .\r\nو اين مناط ( مخالفت عمدى ) در باب معصيت هست . پس عقاب هم كه معلول و مسبّب باشد ، محقّق مىشود ولى در باب تجرّى اين سبب نيست ؛ زيرا در مورد تجرّى اصلا مخالفتى با واقع صورت نگرفته تا مؤاخذه‌اى باشد يا نه ، بلكه در بعضى موارد اصلا فعل قصدى و اختيارى هم تحقّق نيافته ، مثل شبهات موضوعية كه شخص خيال مىكرد اين مايع خمر است و به قصد خمريت شرب كرد و بعد معلوم شد كه خمر نيست و آب است در اينجا قصد خمريت دارد ، ولى خمر نيست تا فعل قصدى محقق شود ( ما قصد لم يقع . ) و قصد آب هم كه نداشت ( و ما وقع لم يقصد . ) ، پس اصلا فعل قصدى از او صادر شده . ( آرى در شبهات حكميّه هميشه فعل قصدى هست ؛ يعنى خيال مىكرد اين آب حرام است و مع ذلك آشاميد و قصد آب كرد . در واقع هم آب بود ، ولى خيال مىكرد حرام\r\n\r\n","description":"","footnote":"","page_name":" 430 ","page_number":438},
  {"content":"\r\n\r\nواقعيّه را دارد و استقلالا سبب عقاب است كه ثابت نكرد ؛ ولى ما از راه وجدان و آيات و روايات اين معنا را ثابت كرديم و نيازى به دليل ديگر نداريم .\r\nقوله : ثم لا يذهب : به گمان مرحوم صاحب فصول ، حالا كه تجرّى موجب عقوبت است ، پس معصيت واقعى بايد دو عقاب داشته باشد . يكى بر عزم بر معصيت و ديگرى بر فعل خارجى . ولى مدّعى شده كه اين دو عقاب تداخل مىكنند و يك كيفر بيشتر نخواهد داشت . « 1 »\r\nمرحوم آخوند اين سخن را اين‌گونه نقد مىكند كه اولا وجدانا در مورد معصيت واقعى هم يك سبب و منشأ عقاب بيشتر نيست . و آن اينكه معصيت هتك حرمت است و هتك حرمت مؤاخذه دارد . بديهى است كه سبب واحد مسبب واحد مىطلبد و معصيت واحده عقاب واحد لازم دارد . پس يك عقاب هم بيشتر نيست و جاى تداخل نيست و تداخل موضوع ندارد . ثانيا گيريم كه دو عقاب و دو منشأ عقاب در كار باشد . در اين فرض مقتضاى قاعده عدم تداخل است و تعدّد اسباب موجب تعدّد مسبّبات است و على الفرض تعدّد مسبّبات يعنى دو بار عقاب داشتن امرى ممكن است ( و مثل قتل نيست كه اگر زيد صد جرم موجب قتل هم مرتكب شده باشد ، يك قتل بيشتر ممكن نيست و يك‌بار كشته مىشود نه صد بار . ) پس وجهى براى تداخل نيست .\r\nقوله : و لا منشأ : منشأ توهّم تداخل از سوى فصول ، اين است كه از بديهيات است كه در اسلام معصيت واحد عقاب واحد دارد و فصول هم اين را مىدانسته ؛ ولى گمان كرده اينجا از باب تداخل است ، غافل از اينكه به حكم برهان انّى ( از معلول به علت رسيدن ) وحدت مسبّب ( عقاب ) كاشف از وحدت سبب ( هتك واحد ) است پس در معصيت هم وجدانا يك هتك حرمت و يك عقاب بيشتر نيست .\r\nپايان جلد سوم شرح كفايه\r\n\r\n\r\n","description":"","footnote":"\r\n( 1 ) - الفصول الغرويّة ، ص 87 .\r\n","page_name":" 431 ","page_number":439},
  {"content":"\r\n . \r\n\r\n","description":"","footnote":"","page_name":" 432 ","page_number":440}
  ]