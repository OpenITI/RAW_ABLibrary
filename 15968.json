[
  {"content":"\r\n\r\nبسم الله الرحمن الرحيم\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n . \r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nهوالعليم\r\nدورهء علوم و معارف اسلام\r\n6\r\nنگرشى بر مقالهء\r\nبسط و قبض تئوريك شريعت\r\nدكتر عبدالكريم سروش\r\nتأليف\r\nحضرت علامه آية الله حاج سيد محمد حسين حسينى طهرانى\r\nقدس الله نفسه الزكية\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nحسينى طهرانى ، سيد محمد حسين ، 1345 - 1416 ه‍ . ق .\r\nنگرشى بر مقالهء بسط و قبض تئوريك شريعت دكتر عبدالكريم سروش / تأليف سيد محمد حسين حسينى طهرانى . - طهران : مؤسسهء ترجمه و نشر دورهء علوم و معارف إسلام ، 1417 ه‍ . ق .\r\n. . . ص . - ( دورهء علوم و معارف اسلام ؛ 6 )\r\nاين كتاب حاوى مباحثى است در رد نظريهء تكامل معرفت دينى ، مشتمل بر أهم اشكالات وارده بر آن با عناوينى همچون : اصالت و ابديت دين الهى و محدوديت فهم بشرى ، عظمت و تقدم علوم اسلامى بر علوم امروزى ، حجيت ظواهر قرآن ( بحثى پيرامون جنيان ) ، برهانى بودن استناد علل طبيعى به علل مجرده ، حجيت عقل و يقين در مقابل فرضيه ، بحثى تفضيلى دربارهء فطرت به ضميمهء اشكالاتى بر كتاب دانش و ارزش ( بحث حقائق و اعتباريات ، هست و بايد ) و بحثى در نظريهء تكامل .\r\nكتابنامه به صورت زيرنويس .\r\n1 . سروش ، عبدالكريم . بسط و قبض تئوريك شريعت - نقد و رد . 2 . معرفت دينى - مقاله ها و خطابه ها - نقد و رد . 3 . اسلام - تجديد نظر طلبى - رديه ها . 4 . تجدد ( اسلام ) - نقد و رد . 5 . قرآن - تجديد نظر طلبى - رديه ها . الف . عنوان . ب . فروست : علوم و معارف اسلام .\r\n4 س / 229 BP\r\n4 س / 48 / 297\r\nشابك با جلد معمولى 9 - 32 - 7227 - 964\r\nشابك با جلد أعلا ( سلفون ) ؟ ؟ ؟\r\nشابك با جلد زركوب 8 - 38 - 7227 - 964\r\nISBN ( Paperback ) 964 - 7227 - 32 - 9\r\nISBN ( Hardcover ) ? ? ?\r\nISBN ( Hardcover ) 964 - 7227 - 38 - 8\r\nدورهء علوم و معارف إسلام ( 6 )\r\nنگرشى بر مقالهء بسط و قبض تئوريك شريعت دكتر عبدالكريم سروش\r\nتأليف : حضرت علامه آية الله حاج سيد محمد حسين حسينى طهرانى قدس سره\r\nطبع دوم : شعبان المعظم 1427 هجرى قمرى\r\nتعداد : 2000 نسخه\r\nچاپ : شقاقى ، صحافى : حبيب\r\nناشر : انتشارات مؤسسهء ترجمه و نشر دورهء علوم و معارف إسلام ، مشهد مقدس ، صندوق پستى 3559 - 91375\r\nاين كتاب تحت إشراف \" مؤسسهء ترجمه و نشر دورهء علوم و معارف إسلام \" از تأليفات حضرت علامه آية الله حاج سيد محمد حسين حسينى طهرانى بطبع رسيده و كليهء حقوق آن محفوظ و مخصوص اين مؤسسه مى باشد .\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\nبرخى از عناوين برگزيده و مطالب مهمهء كتاب نگرشى بر مقالهء بسط و قبض تئوريك شريعت\r\n( اشكالات وارده بر نظريهء نسبيت فهم دينى )\r\n1 - بشرى هر قدر كه بالا رود محدود است و مقيد ؛ لذا نمى تواند تعبد را از ميان بردارد\r\n2 - آيات و روايات وارده در تشويق به آموختن حكمت\r\n3 - فلسفهء ما بعد الطبيعة بر اساس قواعد ثابت منطقى است و طبيعيات اثرى در آن ندارد\r\n4 - پيشگامى مسلمين و عظمت آنان در علوم مختلف امروزى\r\n5 - مراد و مقصود از علمى كه در اسلام بدان توصيه شده است كدام است ؟\r\n6 - توسعهء علوم تجربى بدون ربط با خدا ، بر ضرر بشريت است\r\n7 - علت تشكيل حوزه هاى علميهء دينيه ، وصول به اهداف عاليهء قرآن و تربيت فقيه عارف بالله بوده است\r\n8 - بحث تفصيلى دربارهء معناى حقيقى و مجازى ، و صدق و كذب ، و مجازات و استعارات قرآن\r\n9 - تعدى از ظهورات قرآن ، إسقاط حجيت قرآنست\r\n10 - مباحث مختلفى دربارهء طائفهء \" جن \" و تأثيرات آنان\r\n11 - تأويل و توجيه علوم غيبيه ، در اصل همان روح مكتب ماديون است\r\n12 - حقانيت حق ، مشروط به پذيرش همگان و نداشتن مخالف نيست\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n\r\n13 - قرآن براى وحدث ، علل طبيعى قائل است و آنها را در طول علل مجرده و همه را مستند به خدا ميداند\r\n14 - بيان مشروح وظائف و شؤون أصناف فرشتگان در امور مختلف جهان\r\n15 - منطق قرآن ، حجيت عقل و يقين است نه فرضيه هاى وهمى\r\n16 - معناى فطرت و مراد از فطرى بودن أحكام دين مقدس اسلامد\r\n17 - احكام شرع گرچه اعتبارى هستند ولى بر اساس عقل ووصول انسان به كمال هستند\r\n18 - تشريح و تحقيق در معناى اعتباريات و قيامشان به حقائق ( بحث \" هست \" و \" بايد \" )\r\n19 - تفاوت مرد و زن در أحكام و تكاليف ، بر اساس اختلاف سازمان وجودى و طبيعى آنهاست\r\n20 - نظريهء تبدل أنواع ، صرف فرضيه است و دليل قطعى ندارد\r\n21 - در مقالهء بسط و قبض به قرآن كريم و حجيت آن و ابدى بودن آن ايراد شده است\r\n22 - كتاب \" آيات شيطانى \" و نوشته هائى نظير \" مقالهء بسط و قبض \" از يك چشمه آب مى خورند\r\n23 - از تحريف ظاهر قرآن بدتر ، تحريف معنى و مراد آنست\r\n24 - هدف معاويه و يزيد و حزب آنها از متابعانشان در دنيا ، هدم شرف قرآن است\r\n\r\n","description":"","footnote":"","page_name":" شناسنامه 6 ","page_number":6},
  {"content":"\r\n\r\nفهرست\r\n\r\n","description":"","footnote":"","page_name":" شناسنامه 7 ","page_number":7},
  {"content":"\r\n . \r\n","description":"","footnote":"","page_name":" شناسنامه 8 ","page_number":8},
  {"content":"\r\n . \r\n","description":"","footnote":"","page_name":" فهرست مطالب 1 ","page_number":9},
  {"content":"\r\n . \r\n","description":"","footnote":"","page_name":" فهرست مطالب 2 ","page_number":10},
  {"content":"\r\n . \r\n","description":"","footnote":"","page_name":" فهرست مطالب 3 ","page_number":11},
  {"content":"\r\n . \r\n","description":"","footnote":"","page_name":" فهرست مطالب 4 ","page_number":12},
  {"content":"\r\n . \r\n","description":"","footnote":"","page_name":" فهرست مطالب 5 ","page_number":13},
  {"content":"\r\n . \r\n","description":"","footnote":"","page_name":" فهرست مطالب 6 ","page_number":14},
  {"content":"\r\n . \r\n","description":"","footnote":"","page_name":" فهرست مطالب 7 ","page_number":15},
  {"content":"\r\n . \r\n","description":"","footnote":"","page_name":" فهرست مطالب 8 ","page_number":16},
  {"content":"\r\n . \r\n","description":"","footnote":"","page_name":" فهرست مطالب 9 ","page_number":17},
  {"content":"\r\n . \r\n","description":"","footnote":"","page_name":" فهرست مطالب 10 ","page_number":18},
  {"content":"\r\n . \r\n","description":"","footnote":"","page_name":" فهرست مطالب 11 ","page_number":19},
  {"content":"\r\n . \r\n","description":"","footnote":"","page_name":" فهرست مطالب 12 ","page_number":20},
  {"content":"\r\n . \r\n","description":"","footnote":"","page_name":" فهرست مطالب 13 ","page_number":21},
  {"content":"\r\n . \r\n","description":"","footnote":"","page_name":" فهرست مطالب 14 ","page_number":22},
  {"content":"\r\n\r\n\r\nمقدمه :\r\n\r\n","description":"","footnote":"","page_name":" 1 ","page_number":23},
  {"content":"\r\n . \r\n","description":"","footnote":"","page_name":" 2 ","page_number":24},
  {"content":"\r\n\r\nأعوذُ بِاللَهِ مِنَ الشَّيْطانِ الرَّجيم\r\nبِسْمِ اللَهِ الرَّحْمَنِ الرَّحِيمِ\r\nوَ صَلَّى اللَهُ عَلَى سَيِّدِنا مُحَمَّدٍ وَ ءَالِهِ الطَّيِّبينَ الطَّاهِرينَ\r\nوَ لَعْنَةُ اللَهِ عَلَى أعْدآئِهِمْ أجْمَعينَ مِنَ الآنَ إلَى قِيامِ يَوْمِ الدّينِ\r\nوَ لا حَوْلَ وَ لا قُوَّةَ إلَّا بِاللَهِ الْعَلِىِّ الْعَظيم\r\nچهار جلد كتاب « نور ملكوت قرآن » از دورهء أنوار الملكوت ، به بحثهاى تفصيلى دربارهء ابديّت قرآن كريم و جاودان بودن مطالب و مطاوى آن تا روز بازپسين اختصاص يافته است .\r\nاين مجلَّدات ، در آيات كريمهء قرآنيّه بحث و از طرز تطبيق و سازش آن با هر زمان و مكان ، چون مرهم شفا بخش جريحه‌ها ، و داروى جانبخش بيماريها ، و آب مَعين و زلال گوارا بر لب تشنگان و تهى كامان و سوخته شدگان بشريّت سخن به ميان آورده است و بطور ملموس و محسوس بعضى از آيات را پياده نموده و راه علاج را از مُفاد و محتواى آن ارائه داده است .\r\nجلد دوّم آن ، چنانچه در آغازش آمده است ، مربوط به نقش و موقعيّت قرآن به عنوان يك كتاب آسمانى است كه بطور كلّى دربارهء اصول مسلّمهء إلهيّه بحث مىكند . و به همين جهت به نقد و بررسى برخى از كج‌فهميها از آيات كريمهء قرآن مجيد مىپردازد .\r\nثلثى از كتاب در رّد كتاب « خلقت انسان » و طبع اوّل كتاب « راه طىّ شده » و تفسير « پرتوى از قرآن » و كتاب « دانش و ارزش » و كتاب « تكامل در قرآن »\r\n\r\n","description":"","footnote":"","page_name":" 3 ","page_number":25},
  {"content":"\r\n\r\nاست كه چون در آنها مواردى بر خلاف نظريّات و آراء بلند پايهء استادنا الأكرم علّامه آية الله سيّد محمّد حسين طباطبائى تغمّده الله برحمته سخن به ميان آمده است ، در اين قسمت مباحثى به تفصيل بحث ، و تزييف آن مواردِ خلاف ، و اتقان و استحكام نظريّهء حضرت استاد فقيد علّامهء طباطبائى مبيّن گرديده است .\r\nدر دو ثلث ديگر كتاب از ابطال و درهم كوفتن گفتار دكتر عبد الكريم سروش در مقالهء خود : « بسط و قبض تئوريك شريعت » سخن به ميان آمده است .\r\nمجموع اشكالهاى مهمّ را در مقاله به ده گونه تقسيم و دربارهء هر يك جدا جدا بحث ، و عللِ واهى بودن و تعييب و تحريف را روشن نموده‌ام .\r\nالبتّه اين ده اشكال ، اشكالهاى مهمّى است كه در مقاله بيان شده است و از بيان سائر اشكالها اغماض گرديده است .\r\nاين مقاله در « كيهان فرهنگى » به شمارهء 50 و 52 انتشار يافت و حقير در همان عهد در مجلّد دوّم از « نور ملكوت قرآن » پاسخش را بطور مشروح مبيّن ساختم ، و پس از انتشار و اطّلاع ، در مدارس و مكاتب علمى اثر نيكوئى بخشيد . در دانشگاه مشهد از طرف متصدّيان خود دانشگاه صفحاتى از نُسَخ كتاب را پلى كپى نموده و بر روى در و ديوار و داخل سالونها براى دانشجويان نصب كرده بودند .\r\nدر اين خلال ، بعضى از احبّه و اعزّه از دوستان به تكثير آن تحت عنوان مستقلّ اصرار داشتند ؛ ولى حقير به جهاتى تعلّل مىورزيدم « 1 »\r\n\r\n\r\n","description":"","footnote":"\r\n( 1 ) بايد دانست : يكى از جهات تعلّل ، آن بود كه در ثلث اوّل كتاب نيز مطالبى عنوان شده است كه در فهميدن مطالب ديگر خالى از اهمّيّت نبوده است .\r\n","page_name":" 4 ","page_number":26},
  {"content":"\r\n\r\nتا چندى قبل ، يكى از برادران معظّم و سروران ارجمند مكرّم قديمى نجفى و گراميمان ، كه از محققّان و فلاسفهء مشهور جهانى - زيد فى عمره الشّريف - هستند پيامى توسّط همسايهء ما جناب آقاى حاج سيّد مجتبى بنى هاشمى زيد توفيقه فرستادند كه : براى زيارت مرقد مطهّر حضرت ثامن الائمّه عليه أفضل الصّلوة و السّلام و ديدار و ملاقات فلانى به مشهد آمدم و دو سه روز دنبال منزل وى مىگشتم ، و پس از وجدان نيز توفيق ملاقات حاصل نشد .\r\nاينك ناچار بر مراجعت مىباشم ؛ به فلانى از جانب من پيام دهيد كه مطالب ايشان در ردّ مقالهء « بسط و قبض تئوريك شريعت » عالىترين و متقن‌ترين گفتارى است كه در اين زمينه گفته و نوشته شده و يا امكان تحرير داشته است .\r\nبنابراين ، فرض و لازم است ايشان قسمتهائى را كه دربارهء اين مقاله مىباشد از كتاب استخراج نموده و در سطح بسيار وسيعى انتشار دهند تا بدست جميع استادان و دانشجويان و دانش پژوهان برسد و از مطالب آن بهره بردارى نمايند .\r\nپيام كريمانه و حكيمانهء اين حبيب لبيب در من اثرى تمام نهاد ، و آن قسمت را مستقلّا به نام « نگرشى بر مقالهء بسط و قبض تئوريك شريعت دكتر عبد الكريم سروش » طبع و به جويندگان راه حقيقت و سبل سلام تقديم مىدارم .  وَ ما تَوْفِيقِي إِلَّا بِاللَّهِ عَلَيْهِ تَوَكَّلْتُ وَ إِلَيْهِ أُنِيبُ . \r\nبندهء حقير فقير اميدوار رحمت حضرت ربّ قدير\r\nسيّد محمّد حسين حسينى طهرانى\r\nدر مشهد مقدّس ، روز سيزدهم محرّم‌الحرام 1415 هجريّهء قمريّه\r\n\r\n","description":"","footnote":"","page_name":" 5 ","page_number":27},
  {"content":"\r\n . \r\n","description":"","footnote":"","page_name":" 6 ","page_number":28},
  {"content":"\r\n\r\n\r\nاشكالات دهگانهء وارده بر مقاله‌اى بعنوان « بسط و قبض تئوريك شريعت »\r\n\r\n","description":"","footnote":"","page_name":" 7 ","page_number":29},
  {"content":"\r\n . \r\n","description":"","footnote":"","page_name":" 8 ","page_number":30},
  {"content":"\r\n\r\nأعوذُ بِاللَهِ مِنَ الشَّيْطانِ الرَّجيم\r\nبِسْمِ اللَهِ الرَّحْمَنِ الرَّحيم\r\nوَ صَلَّى اللَهُ عَلَى سَيِّدِنا مُحَمَّدٍ وَ ءَالِهِ الطَّيِّبينَ الطَّاهِرينَ\r\nوَ لَعْنَةُ اللَهِ عَلَى أعْدآئِهِمْ أجْمَعينَ مِنَ الآنَ إلَى قِيامِ يَوْمِ الدّينِ\r\nوَ لا حَوْلَ وَ لا قُوَّةَ إلَّا بِاللَهِ الْعَلِىِّ الْعَظيم\r\nقالَ اللَهُ الْحَكيمُ فى كِتابِهِ الْكَريمِ :\r\n وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ وَ هُدىً وَ رَحْمَةً وَ بُشْرى لِلْمُسْلِمِينَ . \r\n( نيمهء دوّم از آيه هشتاد و نهم ، از سورهء نحل : شانزدهمين سوره از قرآن كريم ) « ما اين كتاب را ( قرآن را ) بر تو به تدريج فرو فرستاديم كه روشن كنندهء همه چيز است ؛ و هدايت است و رحمت و بشارت براى مسلمانان . »\r\nو نيمهء قبل از آن اينست :\r\n وَ يَوْمَ نَبْعَثُ فِي كُلِّ أُمَّةٍ شَهِيداً عَلَيْهِمْ مِنْ أَنْفُسِهِمْ وَ جِئْنا بِكَ شَهِيداً عَلى هؤُلاءِ . \r\n« و در روزى كه ما از هر امّتى ، گواه و شاهدى را از ميان خود آنها بر مىانگيزيم كه بر آن امّت شهادت دهند ؛ و تو را ( اى پيامبر ) گواه و شاهد بر آن گواهان مىآوريم . »\r\nاز ذيل اين آيه مباركه استفاده مىشود كه : قرآن مجيد روشن كننده و واضح سازندهء هر چيزى است ؛ و بطور اطلاق هدايت و رحمت و بشارت\r\n\r\n","description":"","footnote":"","page_name":" 9 ","page_number":31},
  {"content":"\r\n\r\nاست براى تسليم شدگان به حقّ كه اسلام را دين و آئين خود گرفتند و به نبوّت رسول أكرم صلّى الله عليه و آله و سلّم كه بر فراز تمام أنبياى سَلَف ، و شاهد و حاضرِ و ناظر بر جميع آنهاست و بدين كتاب آسمانى قرآن ، ايمان آوردند .\r\nاخيراً در يكى از مجلّات ، مقاله‌اى تحت عنوان : بسط و قبض تئوريك شريعت انتشار يافته است ؛ و با عنوان : نظريّهء تكامل معرفت دينى ، عطف تفسير شده است . « 1 » در اين مقاله نادرستيها و اشتباهات بسيار است . و ما به نظر خود مواضع اشتباه را بر ميشمريم :\r\n\r\n\r\n","description":"","footnote":"\r\n( 1 ) « كيهان فرهنگى » ، شمارهء ترتيب 50 و 52 ، ارديبهشت ماه 1367 و تير ماه 1367 شمسى ، شمارهء 2 و شمارهء 4\r\n","page_name":" 10 ","page_number":32},
  {"content":"\r\n\r\n\r\nإشكال اوّل ؛ « أصالت و ابديّت دين إلهى و محدوديّت فهم بشرى »\r\n\r\n","description":"","footnote":"","page_name":" 11 ","page_number":33},
  {"content":"\r\n . \r\n","description":"","footnote":"","page_name":" 12 ","page_number":34},
  {"content":"\r\n\r\nأصالت و ابديّت دين إلهى و محدوديّت فهم بشرى\r\nاشكال اوّل آنست كه : نويسنده با آنكه در مواضع متعدّد ميگويد : شريعت همچون طبيعت ، ثابت و لا يتغيّر است و آنچه تغيير ميپذيرد فهم آدمى است از آن دو ، و اين تغيّر فهم هم بنا بر ضرورت محيط و پيدايش علوم و كسر و انكسار معلومات قبلى و پديده‌هاى فعلى ، امريست اجتناب ناپذير ؛ معذلك در مقام تشريح و بيان چنين نتيجه ميدهد كه : مجموعه دانش آدمى در هر عصر - از فهم دانشهاى تازه پديد و اكتشافات و علوم نو خاسته و فلسفه‌هاى عصرى - بايد ميزان و معيار او در شناخت قرآن و سنّت پيامبر قرار گيرد . و آنچه را كه فقه و فقيهان و تفسير و مفسّران و حديث و محدّثان ميفهميدند و استنباط مينمودند و مبناى كار خود قرار ميدادند بايد به متد امروزه در آيد و با سبك و اسلوب دنيا پسندانه و مكاتب و مدارسى كه در امروز حاصل و نتيجه علوم و تحقيقات خود را ارائه ميدهند تطبيق نمايد .\r\nو حاصل مطلب آنكه : يك عالم و يك مفسّر و يك فقيه هيچگاه نبايد بر أمر تعبّدى تكيه زند ، و در علم و تفسير و فتواى خود مراعات احتمال مراحل عاليه و منازل ساميه‌اى را كه خود بدان دست نيافته است بنمايد ، و قرآن و سنّت و اسلام را بر محور تعبّديّات بگذارد ! هر چه علم روز بدان تكيه زد ، بايد\r\n\r\n","description":"","footnote":"","page_name":" 13 ","page_number":35},
  {"content":"\r\n\r\nهمان را محلّ تكيه و اعتماد دانست ؛ و پويائى فقه و علم در همين است و بس . « 1 »\r\n\r\nبنا بر روش و ممشاى اين مقاله ، از ثبات دين جز اسمى باقى نخواهد ماند\r\nبنابر اين روش و مسير ، ديگر ما نه قرآنى داريم و نه سنّتى ، و نه فقهى داريم و نه تفسيرى . زيرا كه اگر بنا شود علوم متغيّر بشرى را دخالت در غايات ( از عقائد و افكار و اخلاق و كردار ) دهيم ، دين و شريعت هيچگونه ثباتى نخواهد داشت ، گرچه بگوئيم : ما دين و شريعت را ثابت و محترم ميدانيم . ولى چون كليد و مفتاح آن را به دست خود داده‌ايم و هر روز با پيدايش هر قانون و نظريّه‌اى بخواهيم آنها را تفسير كنيم ، و مقتضيات زمان را دخالت در ثبات و أصالت مذهب دهيم ، يكسره فاتحه نه تنها اسلام بلكه همه شريعتها را خوانده‌ايم .\r\nسرّ اين مطلب آنست كه : علوم بشرى به هر قدر كه بالا رود و تا هر\r\n\r\n\r\n","description":"","footnote":"\r\n( 1 ) مستشار عبد الحليم جُندى كه يكى از اركان مجلس اعلاى شؤون اسلامى مصر است ، در كتاب ارزشمند خود به نام « الإمام جعفرٌ الصّادق » ص 294 و 295 ، با چند جمله كوتاه ، بنياد اين نوع تفكّر و انديشه را منهدم ساخته است . وى ميگويد : » و در جانب مشاهدات واقعيّه و تحقيقِ پاك تجربه و استخلاص ( نتيجه گيرى ) صادق و صحيح - كه مدار علوم امروزى اروپائى است - فقه اسلام ضمانت جديدى را اضافه مىكند و آن عبارت است از اعتبار اجتهاد در حدّ سعى و كوششى كه به حقّ برسد ؛ نه آنكه برسد براى حقّ . ( لِبُلوغِ الحقِّ ؛ لا بُلوغًا لَه . ) بنابراين ، در آنجا عوامل دگرى است كه گاهى وجود دارد ، و يا آنكه عقل دگرى آن را ادراك مىكند و آن را در مكانى نزديكتر به سَداد و صحّت قرار ميدهد ، و يا آن را بطورى قرار ميدهد كه به سداد و صحّت برسد . و اين احتمال كه ملازم با اجتهاد است ، احتمال تداخل عناصر را ميدهد . فلهذا نتائج ، نسبى است ، تا تجربه براى ما يقين آورد كه آنها ابداً قابل تخلّف نيستند . و اين مسأله در فقه به نسبيّت باقى ميماند تا به حكمى كه شارع آن را تشريع نموده است برسد . پس شرع خدا كه مجتهدين ، اراده وصولش را دارند ثابت است . »\r\n","page_name":" 14 ","page_number":36},
  {"content":"\r\n\r\nاندازه‌اى كه اوج بگيرد محدود است و مقيّد ؛ و قابل آنست كه از آن ، علمى بالاتر بيايد ، و عاليتر و راقيتر پا بعرصه ميدان بگذارد .\r\nشاهد بر اين آنست كه تمام علومى كه يكى پس از ديگرى آمده و هر كدام ناسخ و از بين برنده علم پيشين بوده‌اند ، در زمان طلوع آن علم كه هنوز كوكب طلوعش در آستانهء غروب ، زير افق پنهان نشده بود ، دارندگان آن علم از آن چيزى را بالاتر و بهتر تصوّر نميكردند و كسى هم نميتوانست آنان را الزام كند ، چون خودش به علم برتر دست نيافته بود ؛ امّا همانكه آن علم ناسخ ظهور كرد ، علم منسوخ جزو كهنه پاره‌ها و مسائل خرافيّه حتّى در نزد طرفداران آن به شمار ميرفت .\r\nامروز كه الكترون از بديهيّات علم شيمى و فيزيك به شمار ميآيد ، براى ماست فقط ؛ آن هم براى امروز ما نه فرداى ما .\r\nهمين فردا كه در اين باره بشر به كشف دقيق و عميقترى برسد و اصولًا اصل ذرّاتى را بدينگونه انكار كند و با تجربه و آزمايش ، عجائب ديگرى را از ذرّه براى ما بشكافد آنوقت ما بر فكر ديروز خود لبخند مىزنيم و خود را بر ايقان و اثبات و اصرار ديروز تمسخر ميكنيم .\r\n\r\nعلوم تجربى نميتواند تعبّد را از ميان بردارد\r\nدين و شريعت حقّهء إلهيّه از جانب خداست ، و داراى أصالت و واقعيّت است ، و تحقيقاً تعبّديّات آن هزار برابر أوامر و منهيّات بديهيّهء آنست . و معناى دين غير از اين چيزى نيست كه : از جانب علم مطلق بر انسان و بشرى كه علمش نسبى است و هر روز از درجهء قابليّت رو به فعليّت ميرود ، نازل شده است .\r\nدر اين صورت بشر ابداً با تمام علوم و دانشهاى تجربى ، از مكانيك و فيزيك و طبيعى ، و انسان شناسى و جامعه شناسى ، و زمين شناسى و گياه شناسى ، و حيوان شناسى و زيست شناسى ، و شيمى معدنى و شيمى آلى ، و هيئت و غيرها ياراى آن را ندارد كه بتواند دست به عالم ربوبى زند ، و در\r\n\r\n","description":"","footnote":"","page_name":" 15 ","page_number":37},
  {"content":"\r\n\r\nاسرار خلقت و پنهانيهاى بيشمار كه گرداگرد او را احاطه كرده است محيط گردد ؛ و تعبّد را از ميان بردارد . مگر آنكه بگوئيم : ما به علم مطلق دست يافته‌ايم ؛ و اينهم نادرست است .\r\nتمام حكماءِ ديروز و دانشمندان امروز تا دم مرگ در تكاپويند ، و در آنوقت اعتراف دارند كه : دستشان از دانش تهى است ، و از اقيانوس اسرار و علوم به قدر قطره‌اى هم دهانشان سيراب نشده است .\r\nاوّلين چيزى را كه علوم تجربى امروز انكار مىكند وجود فرشته است ، وجود جنّ است . چون نرسيده‌اند انكار ميكنند . ميگويند : ما چيزى را كه نديده‌ايم ، نميتوانيم باور كنيم .\r\nفردا همين علوم تجربى اگر موفّق شدند ملائكه و شياطين را ببينند آنوقت اقرار ميكنند .\r\nحكماى إلهى و رِبّيّونِ مطّلع بر حقائق و اسرار و عارفان به حريم قدس و أمان خداوندى ، طبق آيات قرآن كه آورنده‌اش مطّلع بر غيب و پنهان ، و ظاهر و آشكارا بوده است ، از وجود فرشتگان و شكل و شمائل آنان و مأموريّت و وظيفهء ايشان ، و از وجود جماعت جنّ و اشكال و اصناف آنها ، مانند آفتاب روشن براى ما بيانها دارند .\r\nما مگر ديوانه‌ايم اين حقائق را ناديده بگيريم آنوقت بگوئيم : چون علم جنّ شناسى هنوز در دانشگاههاى اروپا و آمريكا برقرار نشده است ما هم قبول نداريم ؟ !\r\nتوغّل در دانشهاى مادّى بطوريكه مادّه را با تمام آثار و خواصّ شگفت انگيزش أزلى و أبدى بداند ، و آنگاه انكار عالم عِلوى و فرشتگان و نور مطلق حضرت خالق عالم حكيم و شاعر و واحدى را كه در تحت نظر و ارادهء مستقيم و واحد خود عالم را بگرداند ، جز مادّه‌پرستى چيزى نيست . فلاسفه\r\n\r\n","description":"","footnote":"","page_name":" 16 ","page_number":38},
  {"content":"\r\n\r\nمادّى داراى همين مكتب بوده‌اند .\r\nطبيعيّون سابق و مادّيّون امروز هم در برابر إلهيّون همين را ميگويند ، يعنى مكتبشان همين را ميگفت و ميگويد .\r\n\r\nايمان به غيب و فرشتگان عالم عِلوى ، شرط تقوى و رستگارى است\r\nقرآن ، كتاب حكيم و محكم و زبان بدون واسطهء خالق حكيم ، شرط يقين و فلاح را ايمان به غيب ميداند .\r\n      الم * ذلِكَ الْكِتابُ لا رَيْبَ فِيهِ هُدىً لِلْمُتَّقِينَ * الَّذِينَ يُؤْمِنُونَ بِالْغَيْبِ وَ يُقِيمُونَ الصَّلاةَ وَ مِمَّا رَزَقْناهُمْ يُنْفِقُونَ * وَ الَّذِينَ يُؤْمِنُونَ بِما أُنْزِلَ إِلَيْكَ وَ ما أُنْزِلَ مِنْ قَبْلِكَ وَ بِالْآخِرَةِ هُمْ يُوقِنُونَ * أُولئِكَ عَلى هُدىً مِنْ رَبِّهِمْ وَ أُولئِكَ هُمُ الْمُفْلِحُونَ .       « 1 » « ألف لام ميم ، آنست اى پيامبر كتاب وحى مُنزل الهى كه لا رَطْبٍ و لا يابِسٍ إلّا فيه ؛ در آن كتاب شكّى نيست ؛ و هدايت است براى متّقيان .\r\nمتّقيان آنانند كه ايمان به غيب آورند و نماز را بر پا دارند و از آنچه را كه ما به ايشان روزى داده‌ايم انفاق كنند . و آنانند كه ايمان آورند به آنچه را كه بر تو نازل شده است و به آنچه را كه بر قبل از تو نازل شده است و به آخرت ( سراى ابدى و عالم علوى و بهشت و دوزخ و نتيجهء أعمال و حضور در موقف قيامت و در پيشگاه حضرت أحديّت و طلوع جمال و جلال حقّ ، و فرشتگان و حوريان و ملائكهء عذاب و . . . ) البتّه و البتّه يقين شديد و أكيد داشته باشند .\r\nايشانند فقط آنان كه هدايتى از سوى پروردگارشان بدانها رسيده است و ايشانند فقط رستگاران . »\r\nدر اين آيات بطور صريح ، شرط سعادت ابدى را ايمان به غيب و عالم علوى و آخرت و تعبّد محض در برابر ما أنزلَ الله ميداند ، و بلافاصله غير از اين\r\n\r\n\r\n","description":"","footnote":"\r\n( 1 ) آيات 1 تا 5 ، از سوره 2 : البقرة\r\n","page_name":" 17 ","page_number":39},
  {"content":"\r\n\r\nافراد را كافر ميشمرد ؛ و بر ختم دلها و گوشها و پرده و حجاب بر روى چشمهايشان حكم مينمايد ، و ايعاد به عذاب عظيم ميدهد :\r\n  إِنَّ الَّذِينَ كَفَرُوا سَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ * خَتَمَ اللَّهُ عَلى قُلُوبِهِمْ وَ عَلى سَمْعِهِمْ وَ عَلى أَبْصارِهِمْ غِشاوَةٌ وَ لَهُمْ عَذابٌ عَظِيمٌ   . « 1 »\r\n« حقّاً و تحقيقاً آنان كه بدين گفتار ما ( از ايمان به غيب و اقامه نماز و إيتاء زكات و ايمان به تمام آنچه را كه بر تو و بر پيامبران پيش از تو فرود آمده است ، و به آخرت و عالم علوى و فرشتگان ) يقين ندارند كسانى ميباشند كه كفر ورزيده‌اند و براى آنها تفاوتى ندارد كه تو آنها را بترسانى و يا نترسانى ! آنها ايمان نخواهند آورد . خداوند بر دلها و بر گوش آنان مُهر زده است و بر روى ديدگانشان پرده و حائل فرا گرفته ، و از براى ايشان عذاب عظيمى است\r\n» . قرآن كريم ، ايمان به فرشتگان و عالم علوى را كه روز جزاست از بِرّ ( نيكى ) ميشمرد :\r\n لَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَ الْمَغْرِبِ وَ لكِنَّ الْبِرَّ مَنْ آمَنَ بِاللَّهِ وَ الْيَوْمِ الْآخِرِ وَ الْمَلائِكَةِ وَ الْكِتابِ وَ النَّبِيِّينَ  . « 2 »\r\n« تنها گرداندن شما چهره‌هاى خود را به سوى مشرق و مغرب ، نيكى و خوبى نيست ! و ليكن نيكى و خوبى آن كسى است كه : ايمان به خدا و آخرت و فرشتگان و كتاب وحى ( قرآن ) و حقّانيّت پيامبران بياورد . »\r\nاتقان و إحكام كتاب الهى در آنست كه ابدى و جاويد باشد . معانى و مفاهيمش در وزش بادهاى الحاد و كفر و طوفانهاى زندقه و شبهه ، استوار بماند . دست تصرّف ملحدان نتواند در آن دگرگونى ايجاد كند ؛ و غبار وخيم ، و\r\n\r\n\r\n","description":"","footnote":"\r\n( 1 ) آيه 6 و 7 ، از سوره 2 : البقرة\r\n( 2 ) صدر آيه 177 ، از سوره 2 : البقرة\r\n","page_name":" 18 ","page_number":40},
  {"content":"\r\n\r\nغَيم تاريك نفوس شيطانى و وساوس إنسى ، بر روى چهره رخشانش گرد نسخ و ابطال را بپاشد .\r\nمعناى تصرّف در معانى آيات قرآن ، و رفع يد از ظهورشان بدون قرينهء يقينيّهء نقليّه و يا عقليّه ، اجتهاد در اصول دين است ؛ نه اجتهاد در فروع دين . « 1 »\r\nاجتهاد در اصول دين غلط است ؛ و اجتهاد در فروع دين بايد از موازين شرعيّه كه حاملان آن خصوص فقهاء هستند تخطّى و تجاوز نكند .\r\nتصرّف در مفاهيم آيات قرآن بر أساس مِتُد پويائى و رنسانس ، كه از مقاله مزبوره دستگير مىشود ، نه تنها نسخ قرآن است ، بلكه مسخ قرآن است .\r\n\r\n\r\n","description":"","footnote":"\r\n( 1 ) در اينجا لازم است عبارتى را كه در تعليقه ص 58 ، از كتاب « راه طىّ شده » ذكر كرده است بياوريم . مؤلّف كتاب كه خود از مخالفان فلسفه و حكمت يونان است ، ميگويد : » در اينجا بطور معترضه گفته شود كه براى بشر ، دين و علم در عين ارتباط و احتياجى كه بيكدگر دارند لازم است هر يك استقلال خود را حفظ كنند . مطالب و احكام دين هر قدر با بصيرت و دقّت و روى موازين علمى شناخته شود و عمل گردد البتّه بهتر است ؛ ولى چون علم قهراً دچار اشتباه و نقص است و دائماً در حال اصلاح و تكميل مىباشد ، نميتواند ملاك قاطع ثابت دين باشد . و دين را نبايد در قالب معلومات زمان اسير و ميخكوب نمود . »\r\nاين گفتار بسيار روشن و صحيح است . و امّا گفتار صاحب مقاله بسط و قبض تئوريك شريعت ، درست مخالف اينست . او صريحاً ميگويد :\r\n» دين و علم مانند دو وارده فكرى و مانند دو ميهمان ، هر كدام در ديگرى اثر ميگذارد و علم ، هندسهء دين را عوض مىكند ، و بطور كلّى ثبات و أصالتى در معلومات دينى نيست . و پيوسته بر عهده علماست كه هندسهء تفكّر دينى خود را با هندسهء معلومات روزانه و علوم جديده تطبيق دهند . »\r\n","page_name":" 19 ","page_number":41},
  {"content":"\r\n\r\n\r\nإشكال دوّم ؛ « عظمت و تقدّم علوم اسلامى بر علوم امروزى »\r\n\r\n","description":"","footnote":"","page_name":" 20 ","page_number":42},
  {"content":"\r\n . \r\n","description":"","footnote":"","page_name":" 21 ","page_number":43},
  {"content":"\r\n . \r\n","description":"","footnote":"","page_name":" 22 ","page_number":44},
  {"content":"\r\n\r\nعظمت و تقدّم علوم اسلامى بر علوم امروزى\r\nاشكال دوّم آنست كه : صاحب مقاله ، فلسفهء قديم را منزوى و منعزل ديده ، و فلسفهء جديد را ناسخ آن دانسته ، و راهگشاى سعادت بشر به شاهراه ترقّى و تكامل توصيف كرده است .\r\nما قبل از بحث و ورود در متن مسأله ، و غور و بررسى در مواضع خطا و مواقع اشتباه اين عبارات ، ناگزيريم بدين نكته توجّه كنيم :\r\n\r\nاستعمال لفظ « قديم » و « جديد » از حربه‌هاى استعمار است\r\nلفظ قديم و لفظ جديد را كه بر سر فلسفه و يا هر علمى و يا دينى و مكتبه‌اى و مدرسه‌اى در مىآورند ، با گام اوّل خواسته‌اند فاتحه قديم را بخوانند ، و شنونده را در اين موطن جديد ، هر چه باشد وارد كنند .\r\nو اين از مهمترين و رساترين حربه‌هاى استعمار است كه : در وهله اوّل ميخواهد به عنوان قديم و قدمت كه متضمّن معناى كهنگى و پارگى و فرسودگى است ، با استعمال اين لغت ، آن معنى و محتوا را چنان در ذهن شنونده بزند و بكوبد ، كه تا أبد آن را فراموش كرده و در زير خاك نسيان دفن كند ، و هرگز اشتهاى حتّى رؤيت خارجى و تماشاى منظر ظاهرى از آن را هم در سر خود نپرورد .\r\nوقتى ميبينيم : مدارس را به قديم و جديد ، يعنى به مدارس طلّاب علوم\r\n\r\n","description":"","footnote":"","page_name":" 23 ","page_number":45},
  {"content":"\r\n\r\nدينيّه و معارف اسلاميّه ، و به دانشگاههائى با متد و سبك اروپائى نام مينهند و به آنها قديمى و به اينها جديدى ميگويند ، با اين عمل خود فاتحه علم و دانش ، و مكتب ، و حقيقت و شرف و انسانيّت ، و رسول و امام و فرشته و حديث و قرآن را خوانده‌اند ؛ و در عوض ، مادّيّت و زرق و برق آن را ترويج كرده و مكانيزم بار آوردن نسل را تأييد نموده‌اند و بَرده و اسير فرهنگ منحطّ ، و اخلاق مشؤوم ملّتهاى يهود و نصارى ، از شرق و غرب كرده‌اند . يعنى همين كه بگويند :\r\nاين مدرس جديد است و آن دگر قديم ، نصف راه بلكه دو ثلث آن را براى مقاصد شوم خود طىّ كرده‌اند .\r\nاز همهء قديمىها قديمتر خداست ؛ و از همه جديديها جديدتر خداست . او قديم و جديد ندارد ، او هميشه هست . هميشه زنده و عالم و محيط است . چون أصالت دارد ، در مقابل بى اصالتى و فرونشستگى .\r\nپيامبر اسلام ، و درس قرآن ، و بحث از تاريخ اسلام ، و فلسفه و علم اسلام ، و حكمت و عرفان اسلام ، تا بگيريد : تمام فنون متفرّع از شريعت مقدّسِ آن ، از علم تفسير و علم حديث و حتّى علوم مقدّماتى چون منطق و عربيّت و ادبيّت كه روشنگر زبان اين پيغمبر بزرگ و اين آيت اعظم خداوندى هستند ؛ همگى جديد و تر و تازه ، چون غنچهء تازه شكفتهء بوستان گل ، معطّر و خوشبو ميباشند . اينها كهنگى بر نميدارند ؛ مندرس نميشوند .\r\nامّا آن علومى كه أصالةً روى مادّه بحث مىكند و يا بالمآل براى توسعه در مادّيّت و فقط خوب خوردن و خوب چريدن است ، و از انسانيّت و كمال و حكمت الهى و عرفان خداوندى ابداً خبرى نيست ، اينها از بقايا و كهنگىهاى ملل و اقوام هجمى و بشر جنگلى و حيوانى است كه به طرز مدرن در آمده ، و وحشيّت و هجميّت كلاسيكى شده ، و به نام تمدّن و تكامل ، همان وساوس و پندارهاى ابليسى را در كام نوجوانان ميريزند و حلقهء عبوديّت ( عبوديّت نفس )\r\n\r\n","description":"","footnote":"","page_name":" 24 ","page_number":46},
  {"content":"\r\n\r\nرا بر گردن آنها مينهند ، و در قالب عنوان جديد و به نام جديد ، آنان را از همه مزاياى انسانيّت محروم ميكنند . « 1 »\r\nو بنابراين ، كلمه قديم كه بر سر فلسفه و يا مدارس آورده شده است بايد به كلمه أصيل بدل شود .\r\n\r\nعلوم و معارف اسلام مندرس نميشود\r\nو امّا اشكال و بحث ما بر سر فلسفه كه آن را كهنه و قديمى و منعزل دانسته‌اند ، اينست كه :\r\nعلم فلسفه كه به آن حكمت ميگويند و به دارنده‌اش فيلسوف و حكيم گويند ، از ميان جميع علوم ، از شريفترين علومى است كه تا به حال در تاريخ بشريّت ، انسان بدان دست يافته است . زيرا علمِ انسان سازى است به قدر وسع و اندازه قدرت و توان بشرى .\r\n\r\nآيات وارده در قرآن كريم كه بشر را تشويق به آموختن علم حكمت مينمايد\r\nدر قرآن مجيد در موارد عديده سخن از حكمت به ميان آمده است ، و حضرت بارى تعالَى شأنُه العزيز در مقام توصيف و ستايش از پيغمبر مكرّمش وى را بدين صفت ستوده است كه : او به مردم تعليم حكمت مينمود :\r\n\r\n\r\n","description":"","footnote":"\r\n( 1 ) دوست دانشمند و معظّم ما ، مرحوم شهيد حاج شيخ مرتضى مطهّرى رحمة الله تعالى عليه ، در كتاب « انسان كامل » ص 248 و 249 ميگويد : » يك دانشمند ايتاليائى است به نام ماكياول كه اساس فلسفه‌اش بر سيادت است . ميگويد : در دنيا چيزى كه بايد ملحوظ شود سيادت است . هيچ چيز ديگر قيمت ندارد مگر آنكه مقدّمه براى وصول به سيادت باشد . دروغ ، فريب ، خدعه ، مكر در راه وصول به سيادت مباح است . فيلسوفى است آلمانى به نام نيچه كه در آخر عمرش هم ديوانه شد ؛ اين مرد اصل قدرت را در اخلاق مطرح كرد ، و اصل اخلاق را قدرت دانست .\r\nدو نفر فيلسوف غربى يكى دكارت فرانسوى و ديگرى بيكن انگليسى در حدود چهار قرن پيش از اين نظريّه‌اى در باب علم دادند و گفتند : شرافت و فضيلت علم براى بهره مندى از طبيعت است . فلهذا شرافت علم را از اصالتش انداختند . گرچه اين نظريّه موجب آبادى طبيعت به دست انسان شد ولى همين نظريّه ، انسان را به دست خود انسان خراب و فاسد نمود . »\r\n","page_name":" 25 ","page_number":47},
  {"content":"\r\n\r\n هُوَ الَّذِي بَعَثَ فِي الْأُمِّيِّينَ رَسُولًا مِنْهُمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ وَ إِنْ كانُوا مِنْ قَبْلُ لَفِي ضَلالٍ مُبِينٍ  . « 1 »\r\n« اوست خداوندى كه در ميان مردمِ درس نخوانده و در دامان مادر پرورش يافته ، از خود آنها پيامبرى را برانگيخت تا براى ايشان آيات خدا را تلاوت كند ، و آنان را رشد و نموّ دهد و كتاب و حكمت را تعليمشان نمايد . و تحقيقاً پيش از اين بعثت ، آن مردم در گمراهى و ضلالت آشكارى فرو رفته بودند . »\r\nدر اينجا ميبينيم كه : تعليم علم حكمت را خداوند ، وظيفه پيامبرش به شمار آورده است . و معلوم است كه اين حكمت غير از قرآن است ، زيرا قسيم با كلمه كتاب و عطف بر آن قرار گرفته است .\r\nو مردمى را كه پيش از بعثت بوده‌اند ، بواسطهء فقدان علم حكمت و رشد و تكامل انسانى ، در گمراهى روشن قلمداد مىكند .\r\nو همچنين درباره دعاى حضرت ابراهيم و اسمعيل عليهما السّلام ، در هنگام بنا كردن كعبه چنين بازگو مىكند كه :\r\n رَبَّنا وَ اجْعَلْنا مُسْلِمَيْنِ لَكَ وَ مِنْ ذُرِّيَّتِنا أُمَّةً مُسْلِمَةً لَكَ وَ أَرِنا مَناسِكَنا وَ تُبْ عَلَيْنا إِنَّكَ أَنْتَ التَّوَّابُ الرَّحِيمُ  . « 2 »\r\n« بار پروردگارا ! ما دو نفر را از تسليم شدگان امر خودت قرار بده و از ذرّيّه و نسل ما جماعتى را كه از تسليم شدگان امر تو باشند قرار بده ! و دستورات عبادى را در حجّ و غير آن بما نشان بده ! و نظر عطف و توجّه خاصّت را بما معطوف دار ، بدرستيكه حقّاً توئى كه نظر عنايت و عطف رحمت دارى\r\n\r\n\r\n","description":"","footnote":"\r\n( 1 ) » !\r\nآيه 2 ، از سورهء 62 : الجمعة\r\n( 2 ) آيه 128 ، از سورهء 2 : البقرة\r\n","page_name":" 26 ","page_number":48},
  {"content":"\r\n\r\nو پس از آن ، اين پدر و پسر عظيم الشّأن و بنده مخلَص خداوند اين دعا را ميكنند كه :\r\n رَبَّنا وَ ابْعَثْ فِيهِمْ رَسُولًا مِنْهُمْ يَتْلُوا عَلَيْهِمْ آياتِكَ وَ يُعَلِّمُهُمُ الْكِتابَ وَ الْحِكْمَةَ وَ يُزَكِّيهِمْ إِنَّكَ أَنْتَ الْعَزِيزُ الْحَكِيمُ  . « 1 »\r\n« بار پروردگارا ! برانگيز در ميان ايشان از خودشان ، پيامبرى را كه آيات تو را بر آنان تلاوت كند و به آنها كتاب و حكمت را بياموزد و آنان را رشد و كمال بخشد ؛ حقّاً و حقيقةً توئى اى خداوند كه داراى مقام عزّت و استوارى و حكمت ميباشى ! » « 2 »\r\n\r\n\r\n","description":"","footnote":"\r\n( 1 ) آيه 129 ، از سورهء 2 : البقرة\r\n( 2 ) برخى از روايات وارده در شأن حكمت خطيب بغدادى در كتاب « تقييد العلم » ص 146 و 147 با سند متّصل خود روايت مىكند از محمّد بن جُحَادة از أنس بن مالك كه رسول خدا صلّى الله عليه و آله فرمود : لا تَطْرَحوا الدُّرَّ فى أَفْواهِ الْكِلابِ . « دانه‌هاى دُرّ را در دهان سگها نيفكنيد ! » ابن بكّار ميگويد : من اينطور ميدانم كه مراد پيامبر علم بوده است . انتهى .\r\nدر « مستدرك نهج البلاغة » تأليف شيخ هادى كاشف الغطاء ، ص 158 آورده است كه : قالَ أميرُالْمُؤْمِنينَ عَلَيْهِ السَّلامُ : الْحِكْمَةُ ضآلَّةُ الْمُؤْمِنِ ، وَ السَّعيدُ مَنْ وَعَظَ بِغَيْرِهِ . ( وَ الْمَرْوىُّ فى « النَّهْج » ) : الْحِكْمَةُ ضآلَّةُ الْمُؤْمِنِ ؛ فَخُذِ الْحِكَمَةَ وَ لَوْ مِنْ أَهْلِ النِّفاقِ . وَ فى « تُحَف العقول » : فلْيطْلُبْها وَ لَوْ فى أيْدى أهْلِ الشَّرِّ . « حكمت گم شده مؤمن است ، و خوشبخت كسى است كه از كردار دگران پند گيرد . ( و در « نهج البلاغة » وارد است كه ) : حكمت گم شده مؤمن است ؛ پس حكمت را درياب گرچه دارنده‌اش از اهل نفاق باشد . و در « تحف العقول » وارد است : پس بايد مؤمن حكمت را فرا گيرد گرچه در دست اهل شرّ باشد . » و أيضاً در « مستدرك » ص 178 آورده است كه آنحضرت فرمود : الْحِكْمَةُ ضآلَّةُ الْمُؤْمِنِ ، فَاطْلُبوها وَ لَوْ عِنْدَ الْمُشْرِكِ ، تَكونوا أحَقَّ بِها وَ أهْلَها . « حكمت گم شده مؤمن است ، پس آن را طلب كنيد گرچه در نزد مرد مشرك باشد ؛ در اين صورت كه حكمت به شما رسيد ، شما بدان علم سزاوارتر از مشركين هستيد ، و اهل حكمت ميباشيد . » تا اينجا تمام شد گفتار صاحب « مستدرك نهج البلاغة » .\r\nو حكيم محدّث مفسّر عالم كبير اسلام ملّا محمّد محسن فيض كاشانى قدَّس اللهُ نفسَه در كتاب « المَحجّة البيضآء » ج 1 ، ص 91 آورده است كه : وَ قالَ عيسَى عَلَى نَبِيِّنا وَ ءَالِهِ وَ عَلَيْهِ السَّلامُ : لا تَضَعوا الْحِكْمَةَ عِنْدَ غَيْرِ أهْلِها فَتَظْلِموها ، وَ لا تَمنَعوها أهْلَها فَتَظْلِموهُمْ ! كونوا كالطَّبيبِ الرَّفيقِ يَضَعُ الدَّوآءَ فى مَوْضِعِ الدّآءِ . وَ فى لَفْظٍ ءَاخَرَ : مَنْ وَضَعَ الْحِكْمَةَ فى غَيْرِ أهْلِها جَهِلَ ؛ وَ مَنْ مَنَعَها أهْلَها ظَلَمَ . إنَّ لِلْحِكْمَةِ حَقًّا ، وَ إنَّ لَها أهْلًا ؛ فَأعْطِ كُلَّ ذى حَقٍّ حَقَّهُ ! « حضرت عيسى عليه السّلام فرمود : حكمت را در نزد غير اهلش ننهيد كه به حكمت ستم كرده‌ايد ؛ و از اهلش دريغ مداريد كه به آنان ستم نموده ايد ! شما همچون طبيب مساعد و همراه باشيد كه دارو را در جاى درد ميگذارد . و در عبارت دگر است : كسى كه حكمت را در غير اهلش بگذارد نادان است ، و كسى كه از اهلش باز دارد ظالم است . حكمت حقّى دارد ، حكمت اهلى دارد ؛ بنابراين هر حقّى را به صاحب حقّ بازگردان . »\r\n","page_name":" 27 ","page_number":49},
  {"content":"\r\n\r\nدر اينجا ميبينيم : آن دو پيامبر بزرگوار ، در چنين موقعيّت حسّاس و وضعيّت عظيمى كه به ساختمان كعبه و بالا بردن ديوار قبله مشتاقان كوى حضرت محبوب و عاشقان لقاى معشوق و دلباختگان عبور از مادّه كثيف طبيعت و قدم نهادن در ماوراى آن اشتغال دارند ، بهترين دعا و نيازشان به درگاه بارى تعالى آنست كه : در ميان اين مردم ، پيامبر آخر زمان محمّد بن عبد الله را مبعوث فرما ، تا بدانها تعليم كتاب و حكمت كند و بدينوسيله آنان را از زمرهء بهيميّت بيرون برده و بر أوج كمال انسانيّت نموّ دهد و تكامل بخشد . بنابراين علم حكمت چقدر با ارزش است كه حضرت ابراهيم و اسمعيل يعنى بنيادگذاران توحيد و شريعت اقدس اسلام ، آن را براى يگانه ثمرهء عالم وجود ، و ميوهء دل خود كه عاليترين نمونهء حيات است ؛ درخواست كردند .\r\nو بعداً بدون فاصله ميفرمايد :\r\n وَ مَنْ يَرْغَبُ عَنْ مِلَّةِ إِبْراهِيمَ إِلَّا مَنْ سَفِهَ نَفْسَهُ  . « 1 »\r\n« و كدام كسى است كه از آئين ابراهيم روى گرداند مگر كسى كه نفس خود\r\n\r\n\r\n","description":"","footnote":"\r\n( 1 ) صدر آيه 130 ، از سورهء 2 : البقرة\r\n","page_name":" 28 ","page_number":50},
  {"content":"\r\n\r\nرا در جهالت انداخته باشد ؟ ! »\r\nاز اين آيه بدست ميآوريم كه اوّلًا : فقط سُفَهاء و فرومايگانند كه از ملّت و آئين و روش إبراهيم اعراض دارند .\r\nو ثانياً : به قاعده عكس نقيض يعنى : كُلُّ مَنْ لَمْ يَسْفَهْ نَفْسَهُ ، يَرْغَبُ فى مِلَّةِ إبْراهيم ؛ يعنى : كُلُّ عاقِلٍ يَرْغَبُ فى مِلَّتِه .\r\n« هر كس كه نفس خود را به جهالت نيفكنده باشد ، به آئين و روش إبراهيم روى ميآورد . »\r\nيعنى : « هر مرد عاقل به سوى منهاج و روش او روى ميآورد . »\r\nبنابراين ، حكماء و فلاسفهء إلهى كه بدين آئين و منهاج گرويده‌اند ، در منطق قرآن عاقلانند . و كسانى كه از حكمت اعراض ميكنند ، سفيهان ميباشند .\r\nو علاوه بر حضرت رسول اكرم صلّى الله عليه و آله و سلّم ، به بسيارى از أنبياى الهى ، علم حكمت داده شده است ؛ مانند حضرت داود « 1 » و حضرت عيسى بن مريم « 2 » ، و بلكه از آيه شريفه‌اى مستفاد مىشود كه : به جميع أنبياء عليهم السّلام حكمت داده شده است . « 3 »\r\nمضافاً بر آنكه علم حكمت را خداوند به بندگان برگزيده و عباد خجستهء\r\n\r\n\r\n","description":"","footnote":"\r\n( 1 ) قسمتى از آيه 251 ، از سورهء 2 : البقرة :  وَ قَتَلَ داوُدُ جالُوتَ وَ آتاهُ اللَّهُ الْمُلْكَ وَ الْحِكْمَةَ وَ عَلَّمَهُ مِمَّا يَشاءُ  . « و داود جالوت را كشت و خداوند به او سلطنت و حكمت داد ؛ و از آنچه را كه خودش اراده نموده بود ، به وى تعليم كرد . »\r\n( 2 ) آيه 48 ، از سورهء 3 : ءَال عمران :  وَ يُعَلِّمُهُ الْكِتابَ وَ الْحِكْمَةَ وَ التَّوْراةَ وَ الْإِنْجِيلَ  . « و خداوند به عيسى بن مريم كتاب و حكمت و تورات و انجيل را تعليم نمود . »\r\n( 3 ) صدر آيه 81 ، از سورهء 3 : ءَال عمران :  وَ إِذْ أَخَذَ اللَّهُ مِيثاقَ النَّبِيِّينَ لَما آتَيْتُكُمْ مِنْ كِتابٍ وَ حِكْمَةٍ  . « و ياد بياور زمانى را كه خدا از پيامبران عهد و ميثاق گرفت كه من حقّاً به شما كتاب و حكمت را دادم . »\r\n","page_name":" 29 ","page_number":51},
  {"content":"\r\n\r\nخود كه مورد مشيّت او هستند عنايت كرده است ، و آن را خير كثير به شمار آورده است :\r\n يُؤْتِي الْحِكْمَةَ مَنْ يَشاءُ وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً  . « 1 »\r\n« خداوند حكمت را به هر كس كه بخواهد ميدهد . و كسى كه به وى حكمت داده شده است ، تحقيقاً به او خير كثيرى داده شده است » .\r\n\r\nتعريف و تمجيد اسلام از حكماى يونان ، و نزول سوره لقمان\r\nخداوند نام يكى از حكماى يونان را در قرآن برده است ، و سوره‌اى به نام او نازل فرموده است . و در اين سوره بسيارى از كلمات و مواعظ و سخنان حكمت‌آميز او را به عنوان درس و سرمشق جاودانى براى بشر بازگو مىكند .\r\nنام اين مرد بزرگ لُقمان است . « 2 » و سورهء قرآن به نام او « لقمان » نامگذارى شده است :\r\n وَ لَقَدْ آتَيْنا لُقْمانَ الْحِكْمَةَ أَنِ اشْكُرْ لِلَّهِ وَ مَنْ يَشْكُرْ فَإِنَّما يَشْكُرُ لِنَفْسِهِ \r\n\r\n\r\n","description":"","footnote":"\r\n( 1 ) قسمتى از آيه 269 ، از سورهء 2 : البقرة\r\n( 2 ) مرحوم آية الله الخبير حاج شيخ أبو الحسن شعرانى در تعليقهء خود بر تفسير « منهج الصّادقين » ج 7 ، ص 242 از طنطاوى نقل كرده كه يونانيان ، لقمان را از خود ميدانستند . و در اين باره شيخ طنطاوى در تفسير « جواهر » ج 15 ، ص 125 و 126 آورده است كه يونانيان لقمان را از خود ميدانستند و نام او را ايثوب ذكر نموده‌اند . و كتابى از او در دست است كه با حكمتهائى كه مفسّران از او نقل كرده‌اند مشابهت دارد . و شهر زورى در « نزهة الارواح و روضة الافراح » ( تاريخ حكماء ) ص 72 آورده است كه انباز قلس كه از قدماى حكماى يونان و مقدّم بر سقراط و افلاطون است ، شاگرد لقمان بوده و حكمت را نزد او در شام آموخته است .\r\nو نيز اين مطلب را قاضى أبو القاسم صاعد بن أحمد بن صاعد أندلسى متوفّى سنهء 462 هجرى در كتاب خود « طبقات الامم » آورده ، و ترجمهء آن كتاب را دانشمند محترم ، فلكى خبير و رياضى دان عصر ما مرحوم حاج سيّد جلال الدّين طهرانى به ضميمهء گاهنامهء خود ( سنهء 1310 شمسى ) ص 176 آورده است .\r\n","page_name":" 30 ","page_number":52},
  {"content":"\r\n\r\n وَ مَنْ كَفَرَ فَإِنَّ اللَّهَ غَنِيٌّ حَمِيدٌ  . « 1 »\r\n« و سوگند به خدا كه ما تحقيقاً به لقمان حكمت داديم : اينكه شكر و سپاس خدا را بجاى آور . پس مطلب اينست و بس : كسى كه شكر خداوند را بجاى آورد براى خودش بجاى آورده است ؛ و كسى كه كفر ورزد ( و روى احسان و نعمت خداوندى پوششى بنهد ) بداند كه خداوند از همه جهانيان مستغنى است . »\r\nدر سورهء إسراء پس از هفده آيه‌اى را كه در توحيد و حدّ اعلاى از مراتب مكارم اخلاق ، يكايك برميشمرد ، به دنبال آن بدون فاصله ميفرمايد :\r\n ذلِكَ مِمَّا أَوْحى إِلَيْكَ رَبُّكَ مِنَ الْحِكْمَةِ وَ لا تَجْعَلْ مَعَ اللَّهِ إِلهاً آخَرَ فَتُلْقى فِي جَهَنَّمَ مَلُوماً مَدْحُوراً  . « 2 »\r\n« اينها از آن چيزهائيست كه پروردگارت به سوى تو از حكمت وحى كرده است . و با الله معبود دگرى را قرار مده كه در آنصورت بطور ملامت شده و دور افكنده گرديده ، در جهنّم فرو خواهى افتاد . »\r\nگرچه كلمهء حكمتى كه در اين آيات و نظائرها به كار رفته است مراد خصوص حكمت يونان نيست ، امّا از آنجائى كه اوّلًا : حكمت به معنى كلّى و عامّ آن آورده شده است ( و آن ، به علم انسان شناسى ، و موقعيّت انسان با آفريننده‌اش ، و ربط وى با جهان و جهانيان ، و مراتب اتّصال جسم و روحش كه چگونه در هم اثر ميگذارند ، و برنامه تأمين سعادت مطلق و خير وى ، و به عبارت موجز به علم به حقائق اشياء به قدر قدرت بشر تفسير شده است ) و ثانياً : فلسفه و حكمت يونان كه مورد تشويق و ترغيب واقع شده است ، متكفّل بيان\r\n\r\n\r\n","description":"","footnote":"\r\n( 1 ) آيه 12 ، از سورهء 31 : لقمان\r\n( 2 ) آيه 39 ، از سورهء 17 : الإسرآء\r\n","page_name":" 31 ","page_number":53},
  {"content":"\r\n\r\nهمين مطالب است ؛ ميتوان ربط وثيق حقيقت حكمت را با حكمت يونان دانست .\r\nدر روايات واردهء از أئمّهء أهل البيت ، از حكماى الهى يونان تمجيد و تحسين به عمل آمده است .\r\nو حقّاً ايشان حقّ عظيمى بر جامعة بشريّت و عالم انسانيّت و موحّدين و صاحبان فضائل و مكارم دارند كه : در وقتى كه فلسفه‌هاى سَوفَسطائيان غلبه كرده بود و در هر امر بديهى تشكيك ميكرد و بشريّت را به عالم موهومات و بى بند و بارى سوق ميداد ، و فلسفه كَلْبيان غلبه كرده بود ، و دست به نَهْب و غارت أموال و أطعمهء مردم زده بود ، علماى عظيم و صاحب شخصيّت و موحّد يونان قيام كرده ، دامن همّت به كمر زدند و با مجاهدات عظيم و تشكيل مكتبها و مدرسه‌اى توحيدى بر پايه برهان و شهود ، شاگردان عظيمى تربيت كردند ، و سير مادّيگرى را در يونان به عقب راندند ؛ گرچه مستلزم اشكالات ، و توأم با مرارتها و تحمّل مصائب و دشوارىهائى بود كه بر آنها وارد شد .\r\nمادّيّون به پيروى أبيقور ( اپيكور ) فلسفه‌اى تأليف كرده و گفتند : سعادت انسان در لذّات نفسانى اوست ؛ و مانع از آن نيست مگر عفّت و حيا و نظائر آنها از اوهامى كه انسان خودش را بدانها مقيّد ساخته ، و نام آنها را فضائل نهاده است .\r\nبنابراين براى نيل به سعادت لازم است كه انسان اين فضائل را از بين ببرد . فلهذا هر جا سفره و وليمه‌اى سراغ ميگرفتند ، هر جا كه سورى مييافتند بر آن حمله مينمودند و همه‌اش را ميخوردند و مىبردند .\r\nاين امر بر أشراف يونان گران آمد كه در برابر ميهمانان ، سفره را چپاول كنند . چاره را در آن دانستند كه درِ منزلهايشان افرادى را بگمارند تا نعلها و كفشهائى كه در دست داشتند بر سر آنها و بر شانه هايشان بكوبند . فلاسفهء\r\n\r\n","description":"","footnote":"","page_name":" 32 ","page_number":54},
  {"content":"\r\n\r\nمادّى ، و از جمله خود ابيقور ، هر وقت ميديدند كه گرفتار كفشها خواهند شد فرار ميكردند ؛ و گرنه حمله ور ميشدند و براى صاحبخانه چيزى باقى نميگذاشتند .\r\nو روش كَلْبيّين همان طريقهء مادّيّهء محضه و إلحاد صرف است كه هر شخص مُلحِد آن را ميپسندد و به قدر يك بند انگشت از آن تخطّى ندارد . زيرا بنابر اين فلسفه ، اعتقاد به حُسن و قُبح و حلال و حرام معنى ندارد ، و از آنچه نفس اشتها داشته باشد ، هيچ مانع و رادعى ندارد . و اينست فلسفهء كمونيست ها .\r\nو اگر انسان ببيند كه : بعضى از ايشان از أفعال پست خوددارى ميكنند و يا عبارت حيا و عفّت را به كار مىبرند ، يا از روى نفاق و ريا و خودنمائى ميگويند ، و يا اينكه ميان اين مرام و بعضى از تعاليم دينى در نفوسشان آميخته شده ، و خودشان آگاهى به مقتضاى مرام و روششان ندارند . « 1 »\r\n\r\nقيام فلاسفه إلهى يونان ، عليه مادّيّون\r\nبارى سُقراط حكيم و شاگرد ارجمندش : أفلاطون حكيم و شاگرد اين شاگرد : أرسطو يا أرَسْطاطاليس با تدوين علم منطق و حكمت ، اساس و بنياد فلسفهء مادّيّون ، و كار كرد آنها را بهم زدند . و بر أساس حقّ و واقعيّت ، فلسفهء الهيّون را مدوّن ساخته ، و نياز عالم طبيعت را به خداوند شاعر و حكيم و زنده و ازلى و ابدى و قادر كه مسبّب ألاسباب و علّة العلل است ، مستدلّ نمودند .\r\nو حكمت خود را بر اساس مكارم اخلاق و فضيلت و عالم وراى مادّه و طبيعت ، كه در برهان ارسطوئى و در مشاهدات إشراقىِ افلاطونى مبرهن گرديده بود ، بنا كردند\r\n\r\n\r\n","description":"","footnote":"\r\n( 1 ) « نقد فلسفهء داروين » ج 2 ، ص 227 و 228 ؛ و علّت اشتهارشان به كلبيّون آنست كه : صاحبان سفره و موائد ، اين نوع از فلاسفه را ، سگ ميخواندند و آنها را با استخوان ميزدند و ميراندند ؛ و يا آنكه ايشان همانند سگ‌ها بر سفره‌ها حمله ميكردند . ( تعليقه )\r\n","page_name":" 33 ","page_number":55},
  {"content":"\r\n\r\n\r\nضرر غرب در عدم توجّه به توحيد و معارف و اخلاق ، بواسطه ترك فلسفه إلهى\r\nتدريس كتب افلاطون و ارسطو در اروپا جارى و سارى بود ؛ و از پايان قرون وسطى يعنى قرنهاى 13 و 14 و 15 ميلادى ، راجر بيكن و در قرن 17 فرانسيس بيكن و پس از او دكارت اساس فلسفهء ارسطو را بهم ريختند ؛ و مقارن اين احوال و از دويست سال پيش كه نيوتُن و أخيراً به دنبالش اينشتَين در عالم فيزيك ظهور كردند ، و توجّه عامّهء مردم از توحيد و معارف و اخلاق و فضائل به سوى مادّيگرى و زندگانى متجمّل و هوسرانى و عدم ادراك شخصيّت انسانى بازگشت ، آن مكتب هم تعطيل شد . و امروزه در اروپا و آمريكا ديده نميشود كه فيلسوف الهى شاگردان اخلاقى و مكتبى تربيت كند ، و كتب افلاطون و ارسطو را درس بدهد . و اين يك ضايعه بلكه فاجعهء بزرگى است كه بدان ملّت‌ها روى آورده است .\r\nو جريان يك فلسفهء الهى به نام فلسفه‌هاى توميستى و نئوتوميستى در غرب ، و نيز وجود دو نفر فيلسوف و مورّخ فلسفه به نام كاپلستون و ژيلسون را در دوران معاصر كه هر دو كشيش و توميست و الهى هستند ، نميتوان در برابر صدها مكتب فلسفه‌هاى تجربى و مادّى به حساب آورد . زيرا به حكم النّادرُ كالْمَعدوم ، بقدرى در مقابل كثرت مكاتب مادّيّين ضعيف است كه قابل ملاحظه نيست .\r\nفلهذا بشرِ انسان و طالب شخصيّت ، بالْخصوص با تعاليم حيات بخش حضرت مسيح على نبيّنا و آله و عليه السّلام ، چنان چهار نعل به سوى تمدّن ماشينى و علوم مكانيك و طبيعى ميرود كه خود و شخصيّت و انسانيّت و شرف و عزّت را فراموش كرده ، و حتّى از دنيا هم متمتّع نميشود ؛ و ماشينوار و افزارمانند در دست مكانيك واقع گرديده است . اينست نتيجهء ترك تدريس حكمت يونانيان در اروپا !\r\n\r\nگفتار آلكسيس كارل در ضرر بشريّت بواسطه تمدّن و فرهنگ جديد\r\nدكتر آلِكسيس كارِل در مقدّمهء كتاب خود : « انسان موجود ناشناخته »\r\n\r\n","description":"","footnote":"","page_name":" 34 ","page_number":56},
  {"content":"\r\n\r\nميگويد :\r\n( ( . . . زيرا انسان قادر نيست ديگر از تمدّن ماشينى در راهى كه افتاده است پيروى كند ؛ براى آنكه بسوى انحطاط ميگرايد . زيبائىهاى علومِ مادّه بيجان چنان او را خيره كرده كه از ياد برده است جسم و جان او از قوانين پيچيده‌اى پيروى ميكنند كه مانند قوانين جهان ستارگان تغيير ناپذيرند ، و نميتوان بيآنكه خطر و زيانى متوجّه شود آنها را پايمال نمود . بنابراين ، شناسائى روابطى كه آدمى را ناچار به جهان و به همنوعانش ميپيوندد و آشنائى به روابط بين بافتها و روانش ، ضرورت دارد .\r\nدر حقيقت ، مقدّم بر هر چيز بايد به انسان پرداخت . با انحطاط او ، زيبائى تمدّن ما و حتّى عظمت جهان ستارگان نيز از ميان ميرود . به خاطر اين دلائل اين كتاب نوشته شده است . . . « 1 »\r\n\r\n\r\n","description":"","footnote":"\r\n( 1 ) احمد امين مصرى در كتاب « يوم الإسلام » پس از شرح مشبعى درباره عدم كفايت تمدّن غرب و لزوم اعتقاد به روحانيّت شرق ، و خسارتهاى واردهء به عالم در أثر انغمار در اخلاق و تربيت غربيها ، در ص 175 و 176 ميگويد : « و اگر ما به ظاهر حكم ميكرديم ، ميگفتيم : مادّيّت سالمى كه در برابر عقل خاضع مىشود و راه حيات را مظفّرانه باز مينمايد و بر جهان غلبه و سيطره پيدا مىكند ، از روحانيّتى كه فاسد شده است ، و از مبادى قويّى كه تعفّن پيدا نموده است بهتر است . امّا اين انصاف در حكم نيست . نتيجهء اين مادّيّت چيست ؟ اين مادّيّت پيروز سر از كجا برون نموده است ؟ اين مدنيّتى است كه جهان را به دهشت افكنده است و آن را همچون كوه آتشفشانى نموده است كه نزديك است منفجر گردد . اين مدنيّت هر روز در پى اختراع جديدى است كه عالم را به فناء تهديد مينمايد . بنابراين ، نتيجه قوّت چيست در صورتى كه شكننده و كوبنده باشد ؟ و نتيجه قصر زيبا كدام است در صورتى كه ساكنانش در فزع و وحشت به سر برند ؟ اگر شما از ملّت اروپا بپرسيد كه : شما راضى هستيد زندگانى متجمّلانه و مُترَفانه داشته باشيد ، امّا فرزندان خود را در جنگها از دست بدهيد ؛ و يا زندگى متوسّطى داشته باشيد و هيچيك از فرزندانتان در جنگ هلاك نشود ، كدام يك را انتخاب ميكنند ؟ من در قيمت و ارزش اين تمدّن مغرب زمين در شكّ هستم ؛ چون شرور حاصلهء از آن را براى عالم ، در برابر خيرات حاصلهء از آن براى عالم مقايسه مينمايم . آلات و أدوات و مخترعاتى كه به وجود ميآيد در مقابل جانهائى كه درو مىشود و آرامش و آسايشى كه به باد ميرود ، و غلبه قليلى از مردم بر مردم كثيرى كه اهل جهان را تشكيل داده‌اند ، چه قيمتى دارد ؟ اين عدّة قليل كه پيوسته اكثريّت را به عذاب ميكشند و خونشان را ميريزند ! و اين به جهت آنست كه ميگويند :  إِنْ هِيَ إِلَّا حَياتُنَا الدُّنْيا نَمُوتُ وَ نَحْيا وَ ما نَحْنُ بِمَبْعُوثِينَ  . « هيچ نيست مگر همين زندگانى شهوى پست كه ما ميميريم و زنده ميشويم ؛ و نيستيم ما از مبعوث شدگان . » »\r\n","page_name":" 35 ","page_number":57},
  {"content":"\r\n\r\nفِرِدْريك كُودِرْ كه نظر صائبش از وراءِ آمريكا ، اروپا را نيز در بر ميگيرد ، محرّك تأليف اين كتاب شده است .\r\nبلا شكّ بسيارى ملل راهى را كه آمريكاى شمالى گشوده است خواهند پيمود . تمام ممالكى كه كور كورانه روح و طرق تمدّن صنعتى را پذيرفته‌اند : انگلستان يا روسيه ، آلمان يا فرانسه از همان خطراتى تهديد ميشوند كه آمريكا با آنها مواجه است .\r\nتوجّه انسانيّت بايد از ماشين و مادّه بسوى جسم و روان آدمى ، و به روى كيفيّات بدنى و معنوى كه بى آنها ماشينها و جهان نيوتن و اينشتَين وجود نخواهد داشت ، معطوف گردد . . .\r\nما كم كم بضعف تمدّن خود پى ميبريم . بسيارند كسانى كه امروز رهائى از قيد بندگى اصول اجتماع امروزى را آرزو ميكنند . اين كتاب بخاطر آنان نگاشته شده است . همچنين بخاطر متفكّرين تندروى كه نه تنها بلزوم تغييراتى در شؤون سياسى و اقتصادى ، بلكه به واژگونى اصول تمدّن صنعتى معتقدند و راه ديگرى براى پيشرفت انسانيّت آرزو\r\n\r\n","description":"","footnote":"","page_name":" 36 ","page_number":58},
  {"content":"\r\n\r\nميكنند . « 1 » « مستر فرنكل كه از رجال انگليس است ، بر تعطيل شدن فلسفهء يونان در اروپا تأسّف‌ها مىخورد و ميگويد :\r\nمتأخّرين از ما گرچه به درجهء اعلاى از علوم و صنايع رسيده باشند ، و ليكن به قدر عُشْر آن مقدارى را كه يونانيان رسيده‌اند ، نرسيده‌اند .\r\nبنابراين اگر آن كتب تا اين زمان باقى بود ، و علوم يونان به علوم امروز مردم اضافه و ضميمه ميشد ، تحقيقاً اينك دنيا به صورت بهشتى در آمده بود كه : يك وَجَب از آن يافت نميشد مگر آنكه به انواع و اقسام علوم و فضائل معمور و آباد گرديده بود . « 2 »\r\nافلاطون پانصد سال قبل از بعثت حضرت عيسى بن مريم على نبيّنا و آله و عليه السّلام بود . و اين جمله را كه به او نسبت داده‌اند كه گفته است : شريعت حضرت عيسى براى ضعفاء العقول است ، و من كه به حقيقت پيوسته‌ام ، در تحت اين شريعت در نمىآيم ، كذب محض است .\r\nچون همانطور كه گفتيم : وى قبل از بعثت حضرت مسيح بوده است . به علّت آنكه او استاد ارسطو بود ، و ارسطو استاد و وزير اسكندر مقدونى بوده است ؛ و زمان اسكندر مقدونى در تاريخ مضبوط است .\r\nافلاطون داراى حكمت إشراق بود . او سر سلسلهء رَواقيّين است كه با رياضات و مجاهدات باطنى از راه تصفيهء باطن ، كشف حقائق و معارف إلهيّه بر او ميشده است\r\n\r\n\r\n","description":"","footnote":"\r\n( 1 ) « انسان موجود ناشناخته » ترجمهء دكتر پرويز دبيرى ، صفحهء ح و صفحهء ط ، از مقدّمهء خود مؤلّف : دكتر آلكسيس كارل\r\n( 2 ) « نقد فلسفهء داروين » ج 1 ، ص 47 و 48\r\n","page_name":" 37 ","page_number":59},
  {"content":"\r\n\r\nارسطو شاگرد افلاطون داراى حكمت مَشّاء بوده است ، كه ابداً به باطن تكيه ننموده ، بلكه فقط از نقطهء نظر برهان ، مسائل حِكميّه را بنا نهاده است .\r\nاسكندر پس از فتح مشرق ، بندر اسكندريّه را در مصر بنا كرد ، و در آنجا مدرسه‌اى تشكيل داد و شاگردان افلاطون در آنجا به تدريس پرداختند . و مكتبشان چون توأمى از بعضى از قوانين افلاطون و بعضى از ضمائم تازهء ديگرى بوده است به مكتب نو افلاطونى ناميده شد .\r\nاين مكتب باقى بود تا زمان اسلام در وقتى كه در حكومت عمر آنجا را فتح كردند ، آن مكتب بر افتاد .\r\nيكى از بزرگان اين مكتب ثاميطورس است كه اسلام آورد و به نام يحيى نحوى ناميده شد .\r\nكتاب اثولوجيا « 1 » كه كتاب مختصر و مفيدى است بر اساس حكمت اشراق - و بعضى اشتباهاً از ارسطو ميدانند - از افلوطين است كه از شاگردان اين مكتب است ؛ و نسبتش به ارسطو اشتباه است .\r\nكتب يونان را از طبّ و فلسفه و هيئت و هندسه ، در زمان حضرت امام رضا و امام جواد عليهما السّلام از يونانى به عربى توسّط حُنَين عبادى ترجمه كردند . ثابت بن قُرَّة ، اصول اقليدِس را تحرير كرد ؛ و اوّلين كسى است كه آن را مهذّب نموده و مشكلاتش را توضيح داده است .\r\nگرچه اين كتب كه به عربى ترجمه شد ، توسّط خلفاى عبّاسى و به امر آنها صورت گرفت ، و ليكن هيچ دليل و شاهدى در دست نيست كه انگيزه‌اش\r\n\r\n\r\n","description":"","footnote":"\r\n( 1 )\r\nاثولوجيا در لغت لاتين به معناى الهيّات بالمعنى الأخصّ است ، و چون حكمت يونان را كه به عربى انتقال دادند از يونانيان اخذ شد و به لغت لاتين مدوّن بود ، لهذا اين علم هم در ميان فلاسفه به همان نام باقى ماند .\r\n","page_name":" 38 ","page_number":60},
  {"content":"\r\n\r\nمعارضه و مبارزهء با أئمّه عليهم السّلام بوده باشد .\r\nزيرا طبّ و فلسفه و هندسه و امثالها از علومى است كه نه تنها مخالفتى با مكتب أهل البيت نداشت ، بلكه موافق هم بود . برهان و منطق ، گفتار راستين پيشوايان دين را بهتر واضح مىكند . آنها مدّعاى خطائى نداشتند ، تا از منطق و قياس در هراس باشند .\r\n\r\nحقّ بزرگ فلاسفه اسلام در پاسدارى از توحيد و قرآن\r\nجمعى از شاگردان حضرت صادق عليه السّلام همچون محمّد بن نُعمان معروف به أحْوَل و مؤمن الطّاق ، و هِشام بن حَكَم اهل برهان و جدل بوده‌اند ؛ بالأخصّ از شرح حالات هشام بن حكم بدست ميآيد كه وى فلسفه ديده و خوانده است . آنان با منطق و برهان قوىّ خود ، در اشاعه و اثبات مكتب ولايت پافشارىها نمودند .\r\n\r\nجمع كردن صدر المتألّهين بين عقل و شرع و شهود\r\nحكمت مَشّاء و كتب ارسطو پيوسته در مدارس و مساجد بحث و تدريس ميشد ؛ تا معلّم ثانى : فارابى ، و شيخ الرّئيس أبو على سينا كتب مستقلّى در فلسفه نوشتند ، و جِيلًا بعد جيلٍ و عصراً بعد عصر دانشمندانى نظير ابن فَهد و ابن مِسكَوَيه و ابن رُشد و خواجه نصير الدّين طوسى « 1 » و ميرفندرسك\r\n\r\n\r\n","description":"","footnote":"\r\n( 1 ) مراتب علمى و عملى حكيم خواجه نصير الدّين طوسى در اينجا لازم است مدح و تمجيدى را كه آية الهى در ادبيّت و عربيّت و فقه و اصول و حكمت ، نادرهء زمان آية الله : حاج ميرزا أبو الفضل طهرانى فرزند آية الله ميرزا أبو القاسم كلانتر ( صاحب تقريرات مباحث الفاظ شيخ انصارى ) و پدر آية الله حاج ميرزا محمّد ثقفى صاحب تفسير فارسى « روان جاويد » ، أعلى اللهُ مقامَهم در كتاب نفيس و پر مايهء خود : « شفآء الصّدور فى شرح زيارة عاشور » در ذيل فقرهء : وَ الْعَنْ يَزيدَ بْنَ مُعاويَةَ در ص 304 و 305 بالمناسبه دربارهء خواجه نصير الدّين طوسى ذكر كرده است بياوريم تا حال خواجه كه يكى از فلاسفهء اسلام است روشن گردد . او ميگويد :\r\nاستاد البشر خواجه نصير رضى الله عنه ، مؤالف و مخالف طوعاً و كرهاً او را به استادى مسلّم دارند . گاهى أفضل المحقّقين لقبش ميدهند و وقتى عقل حادى عشرش\r\n","page_name":" 39 ","page_number":61},
  {"content":"\r\n\r\n\r\n\r\n","description":"","footnote":"\r\nميخوانند ، و جائى سلطان الفقهاء و الحكماء و الوزرائش مينامند ؛ چنانچه در اجازه شهيد ثانى براى حسين بن عبد الصّمد والد شيخ بهائيست . و موضعى در حقّ او ميگويند : أفضلُ أهلِ عَصرِه فى العُلومِ العَقليّةِ وَ النَّقليَّة ؛ چنانچه علّامه و محقّق ثانى در حقّ وى شهادت داده‌اند . و گاهى درباره او ميگويند : أفضلُ مَن شاهَدْناه فى الأخلاق ؛ چنانچه علّامه در اجازه بنى زُهره فرموده . و مصنّف « زيج خاقانى » كه به نام ميرزا الُغ بيك تصنيف كرده ثنائى بليغ بر او كرده كه علم و علماء را از خود مسرور و خرسند نموده . و چه خوب ميگويد استاد اعظم آقاى بهبهانى ( قدّه ) در تعليقه رجال ميرزا : لا يَحتاجُ إلَى التّعريفِ ، لِغايةِ شُهرتِه ؛ مَعَ أنّ كلَّ ما يُقالُ فيه فهوَ دونَ رُتبَتِه . و الحقّ هزار غزالى و بهتر از غزالى ، خوشه چين خرمن تحقيقات آن محقّق نامدار و علّامهء بزرگوار بايد باشند . بلكه اگر به انصاف نظر كنى و عصبيّت را به جانبى بگذارى توانى گفت كه : حضرت خواجه رضى الله عنه افضل علماى بنى آدم است از بَدو دنيا إلى يومِنا هذا . و بس است در فضل او كه علماى فرنگ در ردّ اسلام و انكار اعجاز قرآن به جهت عجز از اتيان به مثل او نقض كرده‌اند كه : مثل خواجه در مِجَسْطى نيامده . و در « كشف الظّنون » و غير او وى را اوّل مرتبهء طبقهء اولَى از مصنّفين قرار داده و اعتراف كرده كه او را بر جميع اهل علم از هر ملّتى حقّى است ظاهر كه رعايت او واجب است . و درجهء فضل و تحقيق او به جائى رسيده كه به يك اشكال بر عبارت « تجريد » او در مبحث ماهيّت كه توهّم كرده‌اند ، ملّا سعد تفتازانى راضى نشده كه كلمه مخالفِ تحقيق از او صادر شود ، و ميگويد : اين مصدِّق نسبت اين كتاب است به غير آن محقّق ؛ با اينكه شأن كتاب « تجريد » أجلّ از آنست كه منسوب به غير او شود . اين كلام تفتازانى است با ظهور عداوت و منافست او با حضرت خواجه كه هنوز أتباع او از صدمه بنان و بيان و ضرب سيف و سنان او در ناله و خروشند ، و الْحَمْدُ لِلَّه علَى وُضوحِ الحُجّة . و صفدى در « شرحُ لاميّةِ العجم » خواجه را از كسانى شمرده كه هيچكس به رتبة ايشان نرسيده در فنّ مِجسطى ؛ و تخصيص به جهت عناد است\r\n . خجسته رهنمونى ذو فنونى * كه در هر فنّ بود چون مرد يك فن \r\nلِمؤلّفِه :\r\n","page_name":" 40 ","page_number":62},
  {"content":"\r\n\r\nو ميرداماد پيدا شدند ، و عالم اسلام و توحيد و نبوّت و امامت و معاد و اخلاق و مكارم از فضائل را به نور معارف خود در تفسير قرآن ، و بيان حقائق علمى و فلسفى آن روشن كردند ؛ تا نوبت رسيده به أفضل الحكماء و أشرف الفلاسفة الأقدمين من المتقدّمين و المتأخّرين ، صاحب مكتب اشراق و داراى معارف مشّاء ، جامع بين عرفان و برهان ، و ميان صفاى باطن و قوّت برهان : صدر المتألّهين شيرازى أعلَى اللهُ درجتَه وَ جَزاهُ اللهُ عنِ الإسلامِ و المُسلمينَ ، و عنِ التّفقّهِ و التّفكّرِ و العلمِ خيرَ جزآءِ المعلِّمين .\r\nوى با هوش و استعداد بينظير و نبوغ ذاتى و اكتسابى ، عمرى را زاهدانه و عارفانه زيست . ميان مكتب مشّائيّين و اشراقيّين و اهل تفسير و حديث جمع كرد . و با احترام و اكرام به صاحب شريعت ، و قرآن و مقام ولايت كبرى براى حلّ معضَلات از روايت ، و تفسير مشكلِ از آيات ، و براى ايصال به أعلى درجهء يقين و ورود به مقام صِدّيقين ، با دو بال علم و عمل ، پاى در عرصهء ميدان مجاهده و شهود نهاد . و با برهان قوىّ مسائل فلسفه را حلّ كرد ، و بر مسائل حكمت يونان كه اصولش از دويست مسأله تجاوز نميكرد پانصد مسأله مبتكرانه افزود و مسائل حكمت را به هفتصد مسأله رسانيد .\r\nصدر المتألّهين اصول فلسفه يونان را در هم ريخت ، و خود مؤسّس فلسفه‌اى نوين گرديد . و معجونى مطبوع كه هم حكم\r\n\r\n\r\n","description":"","footnote":"\r\n فى كُلِّ فَنٍّ بارِعٌ كَأنَّهُ * لَمْ يَتَّخِذْ سَواءٌ إلّا فَنَّهُ \r\nبالجمله فضائل اين بحر موّاج كه در ظلمات جهالت سراج وهّاج است بيش از آنست كه در اين صفحه بگنجد .\r\n و يا عَجبًا مِنّى احاوِلُ وَصفَهُ * و قَدْ فَنيَتْ فيه القَراطيسُ و الصُّحُفُ \r\nو نِعْمَ ما قيلَ :\r\n كتاب فضل ترا آب بحر كافى نيست * كه تر كنى سرانگشت و صفحه بشمارى \r\n","page_name":" 41 ","page_number":63},
  {"content":"\r\n\r\nفطرت باشد و هم حكم عقل و هم حكم شرع ، از ميان هزاران كتاب فلسفه و حديث و تفسير بدست فكر صائب خود بساخت ، و در كام عاشقان عرفان و مشتاقان استدلال و برهان و شيفتگان از متشرّعين و اهل ايمان ريخت . و با تأليف كتب عديده كه اهمّ آنها « أسْفار أربعه » است ، حيات نوينى به علم و برهان ، و به يقين و عرفان ، و به شرع و ايقان بخشيد ، و ملجأ و مأوائى براى حكماى راستين در دفع شبهات ملحدين و منكرين از مادّيّين و زنادقه و منحرفين از ولايت مطلقهء كلّيّه گشت ، و سندى براى قرآن گرديد ؛ بطوريكه چهارصد سال است همه از سفرهء گستردهء وى ميخورند و از شراب معين او مىآشامند و از بركات نفس قدسيّه و رحمات كتابهاى مؤلَّفهء او بهره‌مند ميشوند . « 1 »\r\n\r\n\r\n","description":"","footnote":"\r\n( 1 ) مقام و منزلت صدر المتألّهين را ميتوان از يك رباعى كه استادش در علم معقول ، أفضل الحكماءِ المتشرّعين : ميرداماد رضوان الله عليه دربارهء او سروده است بدست آورد :\r\n صدرا جاهت گرفت باج از گردون * اقرار به بندگيت كرد افلاطون\r\nدر مكتب تحقيق نيايد چون تو * يك سر ز گريبان طبيعت بيرون \r\nچند بيتى هم ملّا عبد الرّزّاق لاهيجى كه هم شاگرد و هم دامادش بوده است - صاحب كتاب « گوهر مراد » و « شوارق الإلهام » - در مدحش سروده است :\r\n فلاطون زمان استاد عالم * كه با او دل نيارد ياد عالم\r\nجهان فضل را مهر دل افروز * شب جهل از فروغش طلعت روز\r\nچو او در مُلك دانش صدر گرديد * هلال دانه دانش بدر گرديد\r\nبه يُمن نسبت او خاك شيراز * بهاى خون صد يونان دهد باز\r\nنيارد مثل او در دانش و هوش * فلك گو تا أبد ميگرد و ميكوش \r\nاز ملّا صدرا شعر عربى زياد نقل شده است و ليكن شعر فارسى نقل نشده مگر دو بيت كه در « مجمع الفصحآء » مذكور است :\r\n آنان كه ره دوست گزيدند همه * در كوى شهادت آرميدند همه\r\nدر معركهء دو كون ، فتح از عشق است * هر چند سپاه او شهيدند همه \r\nالبتّه در « تفسير سورهء سجده » ص 10 ابياتى در عظمت قرآن ، و در ص 34 ابياتى در عظمت رسول خدا و ربطش با روز جمعه به فارسى ذكر نموده است و گفته است : اين اشعار را خودم در وقت حال سروده‌ام .\r\n","page_name":" 42 ","page_number":64},
  {"content":"\r\n\r\n\r\nلزوم زنده داشتن تدريس « أسفار أربعه » در حوزه‌هاى علميّه\r\n\r\nتهيدستى فلسفهء غرب و فلاسفهء غربى\r\nو تا به حال در حوزه‌هاى مقدّسهء علميّة طلّاب علوم دينيّه ، اين كتاب رائج و دارج است ؛ و به حمد الله و المنّة به رغم أنف طرفداران مكتب مادّه و پيروان زندقه ، و شيفتگان فلسفهء غرب كه محتوائى در بر ندارد ، اين سِفْر عظيم و اين نامهء مبين ، بحث و تدريس مىشود و روز به روز بر رونقش افزوده ميگردد ، و با اتّكائش بر أصالت توحيد ، تهى بودن فلسفهء بيگانگان مشهودتر مىشود . و فعلًا حوزه‌هاى گرم تدريسِ اين كتاب چه در نجف أشرف و چه در بلدهء طيّبهء قم و چه در دار العلم اصفهان و چه در مشهد مقدّس رضوى و سائر اماكن علم و مراكز دانش ، ديدگان خفّاش صفت معاندان اسلام را كور كرده است .\r\nآيا در اين صورت جاى تأسّف نيست كه ما زوال تدريس و بحث از اين سِفْر گرامى را در حوزه‌هاى علميّه بنام فلسفهء كهن آرزو كنيم ؛ « 1 » و از علم بى\r\n\r\n\r\n","description":"","footnote":"\r\n( 1 ) بايد دانست كه : فلسفه و حكمت فعلى در « أسفار أربعه » بكلّى با حكمت يونان مغايرت دارد . ملّا صدرا ، تار و پود آن فلسفه را از ميان برداشت . و اين حكمت ، فلسفهء حقيقى و واقعى است روى اساس برهان كه عقل آن را امضا مىكند و پشتوانهء دين مقدّس اسلام و شرع مبين است . عبد الحليم جُندى در كتاب « الإمام جعفرٌ الصّادق » ص 293 گويد : وزير صنعانى كه فوتش در سنهء 840 و صاحب كتاب « ترجيحُ أساليبِ القرءَان على أساليبِ اليونان » است چنين ميگويد كه : ائمّهء اهل بيت ، منطق يونانى و ارسطاطاليسى را نميدانستند ، و ادلّهء خود را در توحيد ، در صور منطقيّه نمىريختند ؛ و فقط در منهج قرآنى كه اساس آن اعتبار است مشى ميكردند . و امام علىّ در خُطب و مواعظ خود آن منطق را نميدانست . و ائمّه ، ادلّهء توحيد را بدون ترتيب مقدّمات منطق و بدون تقسيمات متكلّمين بيان مينموده‌اند . وزير صنعانى چنين مقرّر ميدارد كه : اسلوب مسلمين ، ارجح و أحجَى است از اسلوب منطقيّين ، چرا كه اين اسلوب انبياء و اولياء و ائمّه و سلف است در نظر و مناظره ؛ امّا بعضى از متكلّمين و انواع مبتدعه در جهت خلاف با اين اسلوب بوده‌اند ، بنابراين ، تكلّف ورزيده و تعمّق نموده ، و از معانى جليّه با عبارات خفيّه تعبير آورده‌اند . عبد الحليم در ص 279 گويد : راجر بيكن كه مرگش در سنهء 1294 ميلادى است ميگويد : لَوْ اتيحَ لِىَ الأمرُ لَحرَقتُ كُتُبَ أرسْطو كُلَّها لأنّ دِراستَها يُمكِنُ أنْ تُؤَدّىَ إلَى ضِياعِ الوَقتِ ، و إحداثِ الخَطَإِ ، و نَشْرِ الجَهالةِ .\r\n","page_name":" 43 ","page_number":65},
  {"content":"\r\n\r\nمحتواى بيكن و فلسفهء ميان تهى كانت و دكارت دم زنيم ؟ ! و يا مثلًا با توأم كردن فقه و فلسفهء جديد از افكار فِرويْد و بِرْتْرانْد راسِل مدد بجوئيم ؟ و عمل لواطِ قوم لوط را كه قبيح‌ترين كردار تاريخ بشريّت است مجاز بدانيم ؟ و همانند انگلستان از مجلس أعيان بگذرانيم ، و علناً همجنس بازى را امضا كنيم ؟\r\nآيا بسط و قبض تئوريك شريعت ، از اينجاها سر در نمىآورد ؟ آيا ورود فلسفهء جديد در حوزهء علميّه ، و تعطيل تدريس فلسفهء حياتبخش و سعادت آفرين ، نتيجهء هزار سال افكار علمائى چون بو علىّ و فارابى و ميرداماد در قالب فكر بكر ملّا صدراى شيرازى ، غير از اين نتيجه ميدهد ؟ !\r\nمرحوم آية الحقّ و سند الفلاسفة ، حكيم اعظم آية الله مُفخَّم : حاج ميرزا مهدى آشتيانى أعلى الله درجته كه فيلسوفى عظيم و نابغه‌اى در حكمت و فلسفه بود ، براى معالجه و عمليّهء جرّاحى به كشور آلمان رفت ، در موقع مراجعت به طهران ميگفت : چون در بيمارستان آلمان بسترى شدم ، فيلسوفان آنجا همگى بواسطهء شهرت من ، بديدن من آمدند . من با آنها در اصول مسائل فلسفى مذاكره كردم ؛ ديدم حقّاً آنها از يك طلبه ابتدائى حوزه‌هاى ما اطّلاعاتشان كمتر است . « 1 »\r\n\r\n\r\n","description":"","footnote":"\r\n( 1 ) تولّد ايشان در سنهء 1306 و فوتشان در سنهء 1372 هجرى قمرى است . و مؤلَّفاتشان عبارت است از : حاشيهء أسفار ملّا صدرا ، حاشيهء رسائل شيخ مرتضى انصارى ، و تعليقه بر شرح منظومهء منطق و حكمت سبزوارى ، و شرح شفاى ابن سينا ، و شرح كفايهء آخوند ملّا محمّد كاظم خراسانى ، و شرح مكاسب شيخ انصارى ، و رساله‌اى در جبر و تفويض ، و رساله‌اى در علم اجمالى ، و رساله‌اى در طلب و اراده ، و رساله‌اى در وحدت وجود ، و رساله‌اى در قاعدهء لا يَصدرُ عن الواحدِ إلّا الواحدُ .\r\n","page_name":" 44 ","page_number":66},
  {"content":"\r\n\r\n\r\nقول به عدم احتياج به علوم عقليّه ، همانند قول عمر : « حَسْبُنا كتابُ الله » است\r\nأمّا گفتار كسانى كه ميگويند : ما به علوم عقليّه و حكمت نياز نداريم ، زيرا آنچه از علوم عقليّه كه در أخبار ائمّه عليهم السّلام وارد شده است كه ما از اخبار استفاده ميكنيم ! و آنچه وارد نشده است ما به آن نيازى نداريم ؛ عيناً مانند گفتار عُمر است كه به عمرو عاص ، حاكم از جانب خود در مصر نوشت :\r\nوَ أمّا الْكُتُبُ الَّتى ذَكَرْتَها فَإنْ كانَ فيها ما وافَقَ كِتابَ اللَهِ ، فَفى كِتابِ اللَهِ عَنْهُ غِنًى ؛ وَ إنْ كانَ فيها ما يُخالِفُ كِتابَ اللَهِ ، فَلا حاجَةَ إلَيْهِ ، فَتَقَدَّمْ بِإعْدامِها !\r\n« و امّا كتابهائى را كه نام بردى ، پس اگر در ميان آنها چيزى هست كه با كتاب خدا موافق باشد ، بنابراين بواسطه داشتن كتاب خدا از آنها مستغنى هستيم ؛ و اگر در ميان آنها چيزى هست كه با كتاب خدا مخالف باشد پس نيازى به آن نيست ؛ بنابراين در نابود كردن آنها اقدام كن » !\r\nفَشَرَعَ عَمْرُو بْنُ عاصٍ فى تَفْريقِها عَلَى حَمّاماتِ الإسْكَنْدَرِيَّةِ وَ إحْراقِها فى مَواقِدِها . « 1 » و « 2 »\r\n« بنابر اين دستور ، عمرو بن عاص ، آن كتابها را در حمّام‌هاى اسكندريّه پخش كرد ، و همه را در تون‌هاى آنها آتش زد\r\n\r\n\r\n","description":"","footnote":"\r\n( 1 ) « الغدير » ج 6 ، ص 298 و ص 003\r\n( 2 ) مرحوم آية الله حاج شيخ مرتضى مطهّرى ، كتابى دارد به نام « كتابسوزى ايران و مصر » و در آنجا از شواهدى عديده اثبات مىكند كه : كتابسوزى ايران و مصر شايعه‌اى است كه امروزه اروپائيان براى جلوه دادن مخالفت اسلام با علم و فرهنگ انتشار داده‌اند .\r\n","page_name":" 45 ","page_number":67},
  {"content":"\r\n\r\nاين گفتار ، سدّ باب تحقيق و تدقيق ، و نشر علوم و فرهنگ دنيا و آخرت است ، و عيناً مانند گفتار ديگر عمر است كه : حَسْبُنا كِتابُ اللَهِ « كتاب خدا ما را بس است . »\r\nدر قرآن اگر مفسّرى و پاسدارى چون عترت نباشد ، دستاويز هر شخص جنايتكار مىشود ؛ و با آيات قرآن نيز استشهاد و احتجاج بر حكومت جائرهء خود مينمايد . و فهميدن روايات أئمّه عليهم السّلام هم ، چون داراى مرتبهء واحدى نيستند و بسيارى از آنها بر علوم دقيقهء عقليّه استناد دارند ، اگر علوم عقليّه راهگشاى آن دقائق و معارف عظيم نباشد ، نتيجه‌اش جمود بر ظواهر ، نظير تشبيه و تعطيل و تجسيم و جبر و تفويض ، و يا مانند شيخيّه و أخبارىها دريافت معانى سخيفه و دَنيّه از كتاب الله ؛ و مفاهيم سطحى و بدون ارزش از روايات ميگردد ؛ و حاشاه و حاشاهم عَن ذَلِك .\r\n\r\nاهتمام شديد حوزه نجف در تدريس فلسفه و عرفان\r\nآية الله شهيد : حاج سيّد محمّد على قاضى طباطبائى رضوان الله عليه كه تعليقه‌اى بر كتاب « الْفِردَوس الأعْلَى » تأليف آية الله المعظّم : حاج شيخ محمّد حسين كاشف الغِطاء نوشته است ، از جمله مطالبى كه در مقدّمهء آن آورده است ، اينست كه :\r\nدر هر زمان حوزهء علميّة نجف مركز بحث و تحقيقات علمى و فلسفى ، و ذَبّ از حريم مقدّس اسلام بوده است . و ليكن برادران ما بالقطع و اليقين بدانند كه : از مكائد دشمنان دين از امم اجنبى آنست كه اين حوزه را براندازند و اين مركز تشيّع و اسلام را نابود كنند . و به اين امر موفّق شدند و سعى بليغ و تمام دارند تا كم كم مردم را در امر تقليد به غير نجف سوق دهند . و بعد از اوائل اين قرن ، بسيارى از علوم در نجف ضعيف شد ؛ و در پيامد اين امر ، جمعى از أساتيد در اين حوزهء كبيره ، از تدريس بعضى از علوم درنگ نمودند ، وَ صارَ هذَا الامْرُ مِنَ الْجِناياتِ الَّتى لا يَسُدُّها شَىْءٌ إلَّا التَّيَقُّظُ ، وَ سَدُّ هذِهِ الثُّلْمَةِ\r\n\r\n","description":"","footnote":"","page_name":" 46 ","page_number":68},
  {"content":"\r\n\r\nبِالْحُرِّيَّةِ التّآمَّةِ فى تَحْصيلِ الْعُلومِ بِشَتَّى أنْواعِها . « 1 »\r\n« و اين توقّف و درنگ كردن مدرّسين را در جامعة نجف از تدريس علوم عقليّه و فلسفه و حكمت و عرفان ، بايد از جناياتى به حساب آورد كه هيچ چيز\r\n\r\n\r\n","description":"","footnote":"\r\n( 1 ) مقدّمهء « الفردوس الأعلى » صفحهء يز و صفحهء يح . و أيضاً در همين مقدّمه از صفحهء يا تا صفحهء يه گويد : و كانَتِ الحُرّيَّةُ التّآمَّةُ فى دِراسةِ العُلومِ مِن مَعقولِها و مَنقولِها و التَّوسُّعِ فى اقْتِنآئِها و تَحْصيلِها علَى أنْواعِها سآئِدَةً علَى تِلْكَ الجامِعةِ ( يَعْنى النّجفَ الأشرفَ ) و فتَحتْ طُرُقاتٍ سَهْلةٍ فى التّحْليلِ و التّحَرّى العِلمىِّ و تَنويرِ الأفكارِ فى البَحثِ و التَّنقيبِ النَّظرىِّ ، و اجْتَمعَ فيها أيضًا جمعٌ مِن أكابرِ الحُكمآءِ المُتشرِّعينَ و العُرفآءِ الشّامخينَ و المُربّينَ لِلنُّفوسِ بِالحِكْمة العَمليّةِ و الدِّراسةِ العِلميّةِ ، و بتَخلُّقِهم بِأخلاقِ اللَهِ و بخَشْيتِهم فى جَنْبِ اللَهِ و بتَحَلّيهم بالفَضآئلِ الإنْسانيّةِ . و ما كانَ من نيّاتِهم إلّا خِدمةُ البَشَريّةِ ، مَعَ مُراعاتِهمُ الطّريقَةَ المُثْلَى و الشِّرْعةَ الوُسْطَى فى بُحوثِهمُ القَيِّمةِ و دُروسِهمُ العاليَةِ وَ تَجَنُّبِهم عنِ الجُمودِ و الوُقوفِ عن تحصيلِ العلومِ و الرُّجوعِ إلَى القَهْقَرَى . و پس از آنكه مفصّلًا از آقا شيخ محمّد باقر اصطهباناتى ( استاد علّامه آية الله حاج سيّد محمّد حسين طباطبائى أعلَى اللهُ تعالَى مقامَه در فلسفه ) و مهارت ايشان در تدريس حكمت متعاليه ذكر مىكند ، ميگويد :\r\nو أيضًا كانَ من مَشاهيرِ المُدرِّسينَ لِلْحِكمةِ المُتعاليَةِ فى ذَلك الوقتِ ، الشّيْخُ العلّامةُ الجامعُ لِانْواعِ العُلومِ : الْحآجُّ الميرزا فَتْحُ اللَه الشَّهيرُ بِشَيخِ الشَّريعةِ الإصفَهانىُّ المُتوَفَّى سَنةَ 1339 الهِجْريّةِ القَمريّةِ ، الَّذى تَقلّدَ الزَّعامةَ العآمَّةَ و المَرجعيّةَ فى التّقليدِ و الفَتوَى مُدّةً يَسيرَةً فى أواخرِ عُمرِهِ الشّريفِ ، فَإنّه عِنْدَ قُدومِه من إيرانَ إلَى العِراقِ مُجازًا من عُلمآءِ إصْفَهانَ سَنةَ 1295 الهِجْريّةِ ، كانَ مُدرِّسًا كبيرًا فى الحِكمةِ وَ الكَلامِ و الفَلسفةِ العاليةِ و المَعارفِ الدّينيّة . تا آنكه گويد : « و أيضًا كانَ منَ الجَهابِذةِ فى الحِكمةِ و الفَلسفةِ و منَ المُدرِّسينَ فى هَذِه الجامِعةِ ، الشَّيخُ العلّامَةُ الحكيمُ : الشَّيخُ أحمدُ الشّيرازىُّ المُتوَفَّى 1332 الهِجريّةِ ، الجامعُ بَينَ المَعقولِ و المَنقولِ . و هُوَ أيضًا من أساتذَةِ سَماحةِ شَيخِنا العلّامةِ ( يَعْنى الشّيْخَ مُحمّدًا الحسينَ كاشفَ الْغِطآءِ ) أدامَ اللهُ أيّامَه . » تا آنكه گويد : « فلَوْ أرَدْنا إحصآءَ المُدرِّسينَ و الاساتذَةِ الكُبرآءِ فى المَعقولِ و الاخلاقِ و العِرفانِ و الحَديثِ و الرِّجالِ و علومِ القرءَانِ فى أوآئلِ هَذا القَرنِ لَطالَ بِنا الكلامُ - إلخ »\r\n","page_name":" 47 ","page_number":69},
  {"content":"\r\n\r\nنميتواند شكاف آن را مرمّت كند و خسارتش را جبران نمايد مگر بيدارى مدرّسين و اهل علم به پر كردن اين شكاف را با حرّيّت تامّة نفس آزادهء خود ، در تحصيل و تدريس جميع انواع و اقسام علوم . »\r\nو خود مرحوم كاشف الغطاء در اين كتاب گويد : وَ الظّاهِرُ بَلِ الْيَقينُ أنَّ أقْوَى الْمُساعِداتِ وَ أعَدَّ الاسْبابِ وَ الْموجِباتِ لِلْوُصولِ إلَى مَقاصِدِ امَنآءِ الْوَحْىِ وَ كَلِماتِ الانْبيآءِ وَ الاوْصيآءِ عَلَيْهِمُ السَّلامُ إنَّما هُوَ فَهْمُ كَلِماتِ الْحُكَمآءِ الْمُتَشَرِّعينَ . « 1 »\r\n« و ظاهراً بلكه يقيناً ، نيرومندترين وسائل كمك ، و مهيّاترين اسباب و موجبات وصول براى دريافت كردن مرادها و مقصودهاى امناى وحى الهى ، و گفتار انبياء و اوصياء عليهم السّلام فقط منوط به آنست كه آدمى كلمات حكماى اهل شريعت را بفهمد . »\r\nحقير رساله‌اى در اهتمام و لزوم خواندن علم حكمت و عرفان بطور مختصر نگاشته‌ام ؛ و نام جمع كثيرى از جهابذهء علماء و أساطين فقاهت تشيّع را از صدر اسلام تا كنون كه به علم فلسفه و عرفان اهتمام أكيد داشته‌اند ، و خودشان با حائز بودن مقام فقه و حديث ، از مدرّسين عاليمرتبهء اين علوم محسوب ميشده‌اند ، ضبط و ثبت نموده  c  ام كه هنوز بطبع نرسيده است . « 2 » رجوع به رساله مذكور اينك كه لزوم تدريس و تحصيل حكمت متعاليه و فلسفهء ساميه ، و تحصيل عرفان و ربط به عالم ربوبى و جهان ماوراء طبيعت و لقاى حضرت أحديّت ، و لزوم مشاهده و معاينه و برهان يقينى بر ربط قديم با حادث و احاطه و سيطرهء خداوند خالق حكيم و عليم ، در حوزه‌هاى مقدّسهء علميّه كه\r\n\r\n\r\n","description":"","footnote":"\r\n( 1 ) « الفردوس الأعلى » ص 42\r\n( 2 ) « جُنگ خطّى شمارهء 7 » ص 349 تا ص 355\r\n","page_name":" 48 ","page_number":70},
  {"content":"\r\n\r\nدانشگاههاى انسان سازى و آدم پرورى و مكتب تعليم و تعلّم قرآن و إشاعهء روح و سرّ پيامبر و مقام ولايت است روشن شد و ضرورت شديد آن مشهود گشت ، لازم است عين عباراتى را از نويسندهء مقالهء بسط و قبض تئوريك شريعت ذكر كنيم ، تا علاوه بر آنچه ذكر شد ، مواضع اشتباه و نادرستى آن سپس معلوم شود . ايشان اينطور گفته‌اند :\r\n\r\nعبارات مقاله بسط و قبض تئوريك شريعت در ردّ فلسفه إلهى\r\nآيا ميتوان امروزه بى اعتنا به طبيعيّات نوين ( يعنى دانشهاى فيزيولوژى ، بافت شناسى ، بيوشيمى ، جنين شناسى و . . . ) همچنان علم النّفس قدما را با اعتقاد و اعتماد ، تلقين و تكرار كرد ؟ آيا ميتوان بدون شناختن بهتر مادّه ، موجود غير مادّى را تعريف كرد ؟\r\nاين همه توانائى كه امروزه در مادّه و اصناف تراكيب آن كشف شده ، ما را به نو فهميدن امور غير مادّى ميخواند . آيا فى الواقع پارهيى از جهل‌هاى پيشينيان ، فربه كنندهء ما بعد الطّبيعة آنان نبوده است ؟\r\nاين سؤال را ميتوان بسط بيشتر داد و پرسيد : چه شده است كه امروزه ، و در حوزه‌هاى علوم دينى ، طبيعيّات كهن را چنين آرام و بى صدا از عرصهء فلسفه بيرون كرده‌اند و ديگر تدريس نميكنند ، و علم جديد را كم و بيش پذيرفته‌اند ؛ امّا غيبت آن طبيعت شناسى كهن ، ما بعد الطّبيعه را اندوهناك و زيان ديده نكرده است ؟\r\nآيا ميتوان رابطهء إلهيّات فلسفى را با طبيعيّات به طور كامل گُسَست ، و باز هم الهيّات را همچنان بر هيئت و قوام پيشين نگاه داشت ؟\r\nمگر آن ما بعد الطّبيعه چنان ساخته نشده بود كه بتواند آن طبيعيّات را در خود بگنجاند .\r\nمگر آن دو بى تناسب و ارتباط با يكديگر تولّد و تكوّن يافته بودند ؟\r\nو مگر ميتوان امروزه طبيعيّات نوين ( دانش تجربى مدرن ) را پذيرفت ، و فلسفه را دست نخورده نگاه داشت و تدريس كرد ؟\r\n\r\n","description":"","footnote":"","page_name":" 49 ","page_number":71},
  {"content":"\r\n\r\nآن إلهيّات ، موجِّه و مجوِّز و مكمِّل آن طبيعيّات بود . و آن كاخ معرفت ، نه دو اطاقه ، كه دو طبقه بود . و فرو ريختن يكى مگر ميگذارد كه ديگرى بينصيب و بى آسيب بماند ؟\r\nاضطراب و تشويشى كه امروزه در كلمات أعلام دينى در رفع تعارض علوم بشرى با معارف وَحْيانى ديده مىشود ، ناشى از همين است كه : هنوز معرفت شناسى و طبيعت شناسى كهن ، بطور كامل جاى خود را به طبيعت شناسى و معرفت شناسى نوين نداده است . هنوز كلام اسلامى و فهم شريعت ، تلائم و انسجام با معارف تازه پيدا نكرده است . و در هندسهء جديد معرفت ، جاى شايستهء خود را نيافته است . و لذا با معرفت شناسى كهن ( و بى توجّه به ظرائف كاوشهاى نوين در فلسفه و روش شناسى علم ) ميكوشند تا دربارهء دستاوردهاى نوين علمى داورى كنند ؛ و معاندت و يا معاضدت آنها را با معارف دينى بر سنجند .\r\nتا آنكه گويد :\r\nبايد اذعان كرد كه : نه ادب ، و نه فلسفه ، و نه كلام و عرفان ما هيچكدام به قرار سابق نمانده است ؛ و همه را قبض و بسطى افتاده است . ديگرچه جاى اين مدّعا كه فهم شريعت در اين ميان ميتواند تحوّل نپذيرد ، و در داد و ستد با آنها ، سود و زيان نبرد ؟ « 1 » تا آنكه گويد :\r\nو به همين سبب فلسفهء ما بعد الطّبيعة ما كه ديريست از طبيعت شناسى علمى به دور افتاده ، نه خود زيان ديده و در فربهىاش نقصان افتاده ، كه فيلسوفان نيز از اين بابت زيان كرده‌اند ؛ و چهرهء فلسفه را چنان كه بايد ، گشوده و شستشو كرده نديده‌اند . « 2 »\r\n\r\n\r\n","description":"","footnote":"\r\n( 1 ) مجلّهء « كيهان فرهنگى » شمارهء 50 ، ارديبهشت ماه 67 ، شمارهء 2 ، ص 13 ستون آخر ، و ص 14 ستون اوّل ، و همچنين ص 15 ستون اوّل ، از دكتر عبد الكريم سروش\r\n( 2 ) همان مصدر ، شمارهء 52 ، تير ماه 67 ، شمارهء 4 ، ص 13 ، ستون آخر\r\n","page_name":" 50 ","page_number":72},
  {"content":"\r\n\r\nتا آنكه گويد :\r\nاينك نيز به گمان ما ، باور نميتوان كرد كه نجوم قديم از فلسفه بيرون رفته باشد امّا فلسفهء ما بعد الطّبيعه به حال خود مانده باشد . آخر آن ما بعد الطّبيعه را چنان بنا كرده بودند كه آن نجوم را در خود جاى دهد ، و واژگون شدن كامل اين عنصر و بسيارى از عناصر ديگر ، و باقى ماندن چهارچوب پيشين امرى است كه خرد آن را بر نمىتابد . علائم تحوّل در ما بعد الطّبيعه ظاهر شده است . و فيلسوفان هشيار ما بايد آن را به جِدّ بگيرند ، و منظومهء معرفت فلسفى را از نو موزون كنند .\r\nمعرفت تجربى در عصر جديد ، سخت به تحدّى و كلنجار آمده است . و ما بعد الطّبيعه كه فلسفهء علمِ سنجيده و استوارى نداشته باشد ، و از بحث المعرفة فربه و توانائى مدد نجويد ، مجموعه‌اى از اقوال پراكنده خواهد بود ؛ نه منظومه‌اى از آراى بهم پيوسته . « 1 »\r\nاينك در پاسخ اين مطالب گفته مىشود كه : تمام اين احتمالات و اشكالاتى كه به صورت استفهام در مجموعهء مذكوره آمده است ، فقط بايد گفت : مطالبى است بدون دليل ، و مدّعائى است فاقد برهان . خطابه ايست تنظيم شده از عدم مطالعه و تحقيق ، و شعرى است از عدم تفهّم و تدقيق .\r\n\r\nبحث در إلهيّات و فلسفه ما بعد الطّبيعة ، ربطى به بحث در طبيعيّات ندارد\r\nاوّلًا : فلسفهء ما بعد الطّبيعه و الهيّات بالمعنى الأعمّ و بالمعنى الأخصّ چه ربطى به فلسفه و علم طبيعى دارد ؟ ارتباط علوم از حيث پيوستگى و عدم پيوستگى ، بايد يا از ناحيهء موضوع باشد و يا از ناحيهء حكم ، و به عبارت جامع : يا از ناحيهء مسائل و يا از ناحيهء غايت .\r\nحكمت الهى و فلسفهء ما بعد الطّبيعه در هيچيك از اين نواحى ، با مسائل\r\n\r\n\r\n","description":"","footnote":"\r\n( 1 ) همان مصدر ، ص 16 ، ستون اوّل\r\n","page_name":" 51 ","page_number":73},
  {"content":"\r\n\r\nطبيعىِ وارد در علوم تجربى با ملاحظهء توسعه‌اش ، أبداً مربوط نيست .\r\nدر حكمت الهى بحث از علّت و معلول ، و تقدّم و تأخّر ، و وحدت و كثرت ، و وجود و ماهيّت ، و جوهر و عرض ، و أمثال ذلك مىشود ؛ و اثبات قادر حَىّ أزلى أبدى سرمدى شاعر حكيم عليم قدير مختار ذى المشيّة و الإراده از طرق مختلفهء ابطالِ دور و تسلسل ، و عينيّت علّت با معلول در وجود و اختلافشان بر حسب تنازل و تصاعد ، و غيرها ميگردد . و در طبيعيّات بحث از حركت و زمان و مكان و مادّه و قوّه و تكوّن زمين و آسمان و أنهار و اشجار و احجار و خورشيد و ماه و پيدايش معادن و بدن انسان و طبّ و هيئت و نجوم و مسائل فيزيكى و مسائل شيميائى و أمثالها مىباشد . بگوئيد : آيا اين دو علم در كجا با هم تماسّ دارند كه لاغر بودن يكى موجب فربه شدن ديگرى ميگردد ؟ ! آيا در موضوعات ، و يا در أحكام ، و يا در غايات ! ؟\r\n\r\nفلسفه ما بعد الطّبيعة بر اساس قواعد ثابت منطقى است و طبيعيّات اثرى در آن ندارد\r\nحكمت الهى و فلسفهء ما بعد الطّبيعه اثبات معيّت ذات أقدس حىّ متعال را با همهء موجودات مىكند ، و جلوهء خداى عالِم قدير را در همهء اشياء مىبيند ، و ربط حادث به قديم را مبرهن ميسازد ، و اثبات علل متوسّطه مثلًا : مُثُل افلاطونيّه ، و يا به تعبير قرآن فرشتگان مجرّد :  فَالْمُدَبِّراتِ أَمْراً  « 1 » را مىنمايد . خواه زمين به دور خورشيد بگردد و يا خورشيد به گرد زمين ، خواه ماه از أقمار زمين گرفته شود و يا از مجموعهء شمسى ، خواه بدن انسان از اخلاط اربعه ( صفرا ، سودا ، بلغم ، دم ) تركيب شده باشد و يا از موادّى كه به نامهاى ديگر تسميه شده است و حقيقتش از اين چهار هم بيرون باشد ( همچون اكسيژن ، هيدرژن ، ازت ، كلُر ، فسفات و غيرها ) ، خواه عناصر بسيط منحصر در چهار تا ( خاك ، باد ، آتش ، آب ) دانسته شود و يا بسائط بيش از صد و ده عنصر دانسته\r\n\r\n\r\n","description":"","footnote":"\r\n( 1 ) آيه 5 ، از سورهء 79 : النّازعات\r\n","page_name":" 52 ","page_number":74},
  {"content":"\r\n\r\nشود ؛ و قِسْ علَيه فَعْلَلَ و تَفَعْلَلَ .\r\nدر فلسفهء طبيعيّون ، مادّه‌پرست‌ها ميگفتند : تمام اين عناصر اربعه و اخلاط اربعه و افلاك ، معلول به علّت ازلى زنده نيست . اينك هم ميگويند : عناصر بسيطه و حركت الكترون ها ، و اين گردش عالم دوّار و حركت امواج و نور و الكتريسيته ، معلول به علّت أزلى زنده نيست .\r\nمادّيّون در هر دو زمان انكار صانع عليم قدير را مينمودند ؛ إلهيّون هم به نهج واحد ، در هر دو زمان اثبات صانع عليم قدير را ميكردند .\r\nبحث الهى در فلسفه ، از ماهيّت و وجود شروع مىشود ؛ چه تفاوت است كه : نام ماهيّت را بر جسم و عناصر متشكّلهء از آن گذاريم ، و يا بر موجودات زندهء پديد آمده از بيوشيمى مثلًا ؟ بهر حال ماهيّت ، معنائى در مقابل معناى وجود دارد . و اين كلام قابل انكار نيست .\r\nاگر قائل به أصالة الوجود شويم ، بحث در هر دو طريق از طبيعيّات : از طبيعيّات قديم و يا علوم تجربى امروزه يكى است . و اگر قائل به أصالة الماهيّة شويم نيز ، بحث در هر دو طريق يكى است . ابداً تفاوتى نيست .\r\nبنابراين ، سخن از اينكه : از بين رفتن بحث طبيعيّات كهن ، در بحث فلسفهء ما بعد الطّبيعه و متافيزيك خلل ميگذارد ، صد در صد گفتارى است نااستوار .\r\nسرّ اين مطلب آنست كه : الهيّات بر اساس قواعد منطقى كه علم الميزان متكفّل صحّت و درستى آنست ، بنا شده است .\r\nعلم الميزان همچون قواعد رياضى ، ثابت و لا يتغيّر است . قياسات اقترانيّه و استثنائيّه و منتج بودن أشكال اربعه با شرائط مخصوص به خود ، و ترتيب صغرى و كبرى ، قابل انكار نيست .\r\nدر فلسفهء ما بعد الطّبيعه تا مطلب به برهان نرسد قابل قبول نيست .\r\n\r\n","description":"","footnote":"","page_name":" 53 ","page_number":75},
  {"content":"\r\n\r\nخطابه و جَدل و شعر و مغالطه ، و مسائلى كه يكى از مقدّماتش از اينها تشكيل شده باشد ، قابل قبول نيست . نتيجه ، تابع أخَسّ مقدّمتين مىباشد ؛ و هر دو مقدّمهء قياس بايد برهانى باشد . براى اين امرِ مهمّ است كه علم منطق را وضع كرده‌اند ، و بو على سينا منطق عجيب « شفآء » را نوشته است و خواجه نصير الدّين طوسى آن كتاب قطور منطق « أساس الاقتباس » را تأليف نموده است ؛ و تا هم اكنون خواندن علم منطق در حوزه‌هاى علميّه رائج و دارج است .\r\nامّا طبيعيّات با تمام شؤونشان و با همه متفرّعات مسائلشان ، از طبّ و نجوم و هيئت و مسائل زمين و آسمان ، متّكى بر برهان نيستند . مسائل اين علوم استقرائى است كه در امروزه بجاى كلمه استقراء ، تجربه نام نهاده‌اند . و همه گفته‌اند و نوشته‌اند و صفحات كتب را پر كرده‌اند كه : مسائل استقرائيّه موجب قطع و يقين نمىشود . بلكه مسائل ظنّيّه و مانندِ مسائل امروزه ، حدسيّه و فرضيّه ميباشند ، مگر استقراء تامّ كه افادهء علم و يقين را مينمايد .\r\nمسائل طبيعيّاتِ استقرائيّه نسبت به الهيّات برهانيّه ، فى المثل مانند فرضيّة حركات افلاك و تداوير مفروضه و ثابت بودن سيّارات در داخل جرم آنها ، و فرضيّة حركت سيّارات در مدارات خود بدون داشتن فلكى كه در جرم آن مُصْمَت و ميخكوب شده باشند ، مىباشد ؛ نسبت به نتيجهء محاسبهء رياضيدان و ستاره شناسى كه از روى قواعد رياضى ، حركت و زمان اوج و حضيض شمس و هر سيّاره‌اى را كه بخواهد ، و زمان خسوف قمر و كسوف شمس را بطور دقيق محاسبه مينمايد .\r\nمحاسبهء منجّم و هيئت دان در هر صورت يكى است ، چون بر اساس قواعد رياضى ثابت و لا يتغيّر است . خواه بنا بر هيئت بطلميوس ، زمين را مركز عالم بگيريم و خورشيد را با جميع ثوابت و سيّارات به دور آن در حركت بدانيم ، و خواه بنا بر هيئت كپرنيك ، خورشيد را مركز ، و زمين و سيّارات را\r\n\r\n","description":"","footnote":"","page_name":" 54 ","page_number":76},
  {"content":"\r\n\r\nبدور آن متحرّك ببينيم .\r\nاين دو فرضيّه البتّه مختلف است ولى براى نتيجهء محاسبهء منجّم هيچ تفاوت ندارد ، زيرا محطّ نظر اصلى منجّم به حركت اين و يا آن نيست ، بلكه به مقارنه و دورى و نزديكى است ؛ و اينهم تفاوت نميكند .\r\nاگر ميان ما و شما صد فرسخ فاصله باشد ، و بايد اين فاصله در مدّت پنجاه ساعت از بين برود و بهم برسيم ، براى محاسبى كه در حساب خود ميگويد : هر دو فرسخ را بايد در يك ساعت پيمود ، چه تفاوت دارد كه ما ثابت ، و شما به سوى ما بيائيد ، و يا شما ثابت و ما به سوى شما بيائيم . عمده ، صحّت و درستى محاسبه است ؛ نه حركت اين و سكون آن 8 .\r\nضرب در 2 مىشود 16 ، و 2 ضرب در 8 هم مىشود 16 . اين دو مسألهء ضرب گرچه در محتوا ، يعنى در مضروب و مضروبٌ فيه اختلاف دارند و دو معنى و دو كيفيّت را ميرسانند ، ولى نتيجهء ضرب ، واحد است .\r\nاين مثالى بود براى آنكه بدانيم : مسائل الهيّات هم چون بر اساس برهان - همچون قواعد رياضى و مثلّثات - بنا شده‌اند ، هيچگاه قابل تغيّر و تبدّل نيستند . امّا طبيعيّات بنا بر فرضيّه‌هاى متفاوت و اكتشافات ممكنست تغيير كنند .\r\nبنابراين ، مسائل ما بعد الطّبيعه با طبيعيّات نه مانند ساختمان دو طبقه و يا دو اطاقه ، بلكه مانند يك ساختمان بتون آرمهء محكم و مستحكم است ، در برابر ساختمان مجزّا و عليحدهء دگرى در برابر آن .\r\n\r\nاشكال وارد بر صاحب مقاله ، در جدا كردن وظائف طبيعت از ماوراى طبيعت\r\nشايد نويسندهء مقاله گمان داشته‌اند كه : مسائل ما بعد الطّبيعه و أحكام آن و وظائف مأمورين آن ، تا برسد به خداوند واحد قهّار ، از مسائل طبيعت جدا هستند . بدين معنى كه هر اثرى را كه از طبيعت و مادّه بدانيم ، آن از عالم ماوراى آن نخواهد بود ؛ و آثار عالم ما فوق الطّبيعه منحصر به آثارى است كه دست\r\n\r\n","description":"","footnote":"","page_name":" 55 ","page_number":77},
  {"content":"\r\n\r\nطبيعت در آن راه ندارد . فلهذا به لاغرى و فربهى طبيعت و مادّه ، برعكس ، عالم ماوراى آن كه عالم حيات است فربه و لاغر مىشود . يعنى لاغرى طبيعت فربهى عالم حيات است ، و فربهى عالم طبيعت مستلزم لاغرى عالم حيات مىشود .\r\nاين گمان ، پندارى است اشتباه ، و خلاف اصول توحيد ، و خلاف منطق قرآن ، و خلاف برهان . و اينكه در كتاب « راه طىّ شده » اين معنى را به موحّدين و قائلين به عالم حيات از فلاسفه نسبت داده‌اند ، نادرست است ؛ مگر مرادشان از فلاسفه ، دانشمندان مغرب زمين باشد كه از معناى توحيد چيزى را نچشيده‌اند .\r\nبنابر حكمت متعاليه ، تمام افعال مادّه و طبيعت ، أعمال ماوراى آن است . و يك ذرّه در تمام جهان مادّه و آثار و لوازم آن نميتوان يافت مگر آنكه در تحت سيطره و هيمنهء عالم جان ، و احاطه و معيّت عالم ماوراى مادّه باشد . تفكيك أعمال طبيعى و غير طبيعى ، و براى هر كدام يك قطب مستقلّ قائل بودن ، خلاف برهان توحيد است .\r\nو يا شايد گمان برده باشند كه : مراد از عالم جان و روح و ماوراى طبيعت و فرشتگان و بالأخره قدرت واحد عليم و حكيم همان پديده‌اى است كه از مادّه حاصل مىشود ، و نتيجهء دستگاه حركت مادّه در عالم طبيعت است . و يا نظام متقن و متينى است كه عالم طبيعت را برممشاى واحد و نهج راستين ، بدون اندك تخلّف از أزل در جريان داشته و تا أبد هم بر همين منوال در جريان خواهد داشت .\r\nالبتّه بنابراين پندار هم ، ضعف طبيعت موجب ضعف اين معنى ، و قوّت آن مستلزم قوّت اين حقيقت مىشود . و بنابراين ، فربهى و لاغرى مادّه مستقيماً فربهى و لاغرى ماوراى آن را بطور معادلهء مستقيم نه معكوس مىرساند .\r\n\r\n","description":"","footnote":"","page_name":" 56 ","page_number":78},
  {"content":"\r\n\r\nاين گمان هم صحيح نيست . زيرا متقن بودن نظام و حيات واحد حاكم بر جهانيان و بر جميع عالم هستى ، فعل حضرت ربّ است ، نه خود ذات أقدس وى . بر بالاى اين فعل و اين نظام واحد متين و استوارى كه بر عالم حكمفرماست ، ذات بسيط و مجرّد و واحد و قهّار و عليم و قديرى كه با اراده أزلى خود اين جهان را آفريده است و در حركت انداخته و مىاندازد - و نه تنها در ابتداى خلقت بلكه تا ابد هر لحظه و هر آن بدان فيض مىبخشد ؛ و نه تنها بر آن احاطهء علمى دارد بلكه با آن در وجود و ذات معيّت دارد و تمام اين عالَم علم حضورى او ميباشند - وجود دارد .\r\nخداى سيّال و متحرّك كه هر روز در مادّه ظهور تازه پديدى دارد خدا نيست ؛ آن مأمور و محكوم حكم خداست .\r\n\r\nعلماءِ اسلام ، برجسته‌ترين دانشمندان ، و پدران علوم طبيعى هستند\r\nو ثانياً : علم طبيعيّات در حوزه‌هاى علميّه از بين نرفته است . اينك هم با الهيّات ، مباحث طبيعيّات را ميخوانند . علماى راستين اسلام پايه گذار تمدّن غرب بوده‌اند ، و در جميع فنون طبيعى داراى مقام شامخى بودند كه فعلًا نظير و مشابهى از آنان را در غرب مشاهده نمىنمائيم .\r\nامّا دربارهء علم شيمى :\r\nامروزه ميگويند : اختلاف اجسام و عناصر مادّى مانند آهن و طلا و ذغال و اكسيژن در اثر اختلاف تعداد پروتونها و الكترون‌هائى است كه به دور هسته در گردش هستند و نيز مربوط به طرز قرار گرفتن آنها مىباشد . بطوريكه اگر بتوانيم اين نظام را از يك جسم تغيير دهيم و به نظام جسم ديگر در آوريم جسم ديگر را ايجاد كرده‌ايم .\r\nو از طرفى در نتيجهء تغيير يافتن نظام الكترون‌ها ميتوان اشعّهء ايكس و طيف نورانى را صادر كرد . و براى اوّلين بار دو نفر انگليسى به نام دالْتون و كاسرافت اين عمل را در مورد ليتِيوم انجام داده و آن را به هِلِيوم تبديل نمودند .\r\n\r\n","description":"","footnote":"","page_name":" 57 ","page_number":79},
  {"content":"\r\n\r\nقدماءِ ما خيلى از اين بالاتر رفته‌اند ، و علم جديد نتوانسته است هنوز به كشفيّات آنها و اصل گردد .\r\nايشان فلزّات را قابل زندگى و داراى نوعى از حيات و مرگ ميدانستند و براى آنها توليد مثل قائل بودند . روى همين اصل هم در صدد برآمدند تا فلزّات را به يكديگر مخصوصاً به طلا تبديل كنند . و اين فكر نه تنها در نزد مسلمين بوده است بلكه از قديم الأيّام از زمان افلاطون به يادگار گذارده شده است . « 1 »\r\n\r\n[ . جابر بن حيّان ، ذو النّون مصرى و أبو زكريّاى رازى ، پايه گذاران علم شيمى هستند 
  ]\r\nنتيجه‌اى كه از اين نظريّه گرفته شد آن بود كه : شيميست ها و محقّقين در صراط تحقيق بر آمدند و پيرامون اين تجسّس ها ، اختراعات و اكتشافات بسيارى به عمل آوردند . و در اين علم مانند جابر بن حيّان معروف به صوفى كه از شاگردان حضرت امام جعفر صادق عليه السّلام بود ، « 2 » و ذو النّون مصرىّ و\r\n\r\n\r\n","description":"","footnote":"\r\n( 1 ) آنچه امروزه بدان رسيده‌اند ، كشف ساختمان اتمى اشياء و فهميدن علّت اختلاف خواصّ عناصر با يكديگر است ، كه به جهت اختلاف تعداد الكترونها در مدار آخر و همچنين كشف امكان تبديل عناصر از راه بمباران اتمى در دستگاههاى مخصوص مىباشد . و اين كشفيّات به ما طليعهء كشفيّات بهتر و زنده ترى را نويد ميدهد .\r\n( 2 ) ( گفتار عبد الحليم جُندى در كتاب « الإمام جعفرٌ الصّادق » دربارهء تأسيس آن حضرت علوم اسلامى را ) - مستشار عبد الحليم جندى كه از أركان مجلس أعلى للشّون الإسلاميّة در جمهورى عربى مصر است در كتاب ارزشمند خود به نام : « الإمام جعفرٌ الصّادق » طبع قاهره سنهء 1397 ، در مقدّمهء آن در ص 3 و 4 گويد : و امام جعفر صادق با استوارى و سرفرازى بر قمّه و قلّة فقه اهل بيت نبىّ عليه الصّلوة و السّلام ايستاده است . او در فقه ، امام است و حياتش براى مسلمين امام است . و مسلمانان امروزه در گنجها و ذخائر ذاتيّة خود مىجويند مصادر اصليّه‌اى را براى نهضت كه آنها مسلّم و ثابت است ؛ نه مخلوط است و نه وارد شدهء از خارج . او امام وحيدى است از اهل بيت كه امامتى براى او آماده شد كه بيش از يك سوّم قرن ادامه يافت . و در آن دوران ، مجالس او براى علم ممحّض و بدون شائبه بود بدون آنكه چشم خود را به سلطه و قدرتى كه در دست ملوك بود بدوزد . و بواسطهء اين تمحّض و فقط به علم پرداختن ، كليدهاى علم نبوىّ را تسليم امّت نمود . و پايه گذارى واضح در\r\n","page_name":" 58 ","page_number":80},
  {"content":"\r\n\r\n\r\n\r\n","description":"","footnote":"\r\nيك منهج عامّ و برنامهء فراگير براى فكر اسلامى از او نشأت گرفت . آن علم را امّت غرب به خود منتقل نمود تا بدين مبلغ از ترقّى و تعالى امروزه و اصل شد .\r\nبه آن منهج و روش علمى در مقابل خود با دستهايش عمل كرد ، و سپس شاگرد او جابر بن حيّان : اوّلين عالم شيميدان - همچنانكه اروپاى جديد او را اين گونه شناخته و پذيرفته است - آن را آشكار كرد ، و آن عبارت است از طريق تجربه ( آزمايش ) و استخلاص ( نتيجه گيرى ) يعنى اعتبار دادن به واقع و حاكم نمودن عقل همراه با نزاهت و پيراستگى علمى به دور از هر گونه شائبه . پس امام صادق ، اوست يگانه فاتح و كاشف عالَم فكرى جديد با منهج عقلى و تجربى ، مانند مكتشفين كه زمين خدا را براى بندگان خدا ميگشايند و بندگان خدا با امنيّت خاطر در آن داخل ميگردند . و امام صادق يگانه امام وحيدى است در تاريخ اسلامى ، و يگانه عالِم وحيدى است در تاريخ عالَمى ، كه دولتهاى عُظْماى جهان بر اساس مبادى و منُشآت دينى و فقهى و اجتماعى و اقتصادى وى بر پا شده است . وى مطلب را ادامه ميدهد تا در ص 7 و 8 ، كه ميگويد :\r\nقسمت دوّم كتاب ما ، تصوّر مؤلّف از علم امام را عرضه مىكند ؛ آن علمى كه امام به عالَم آموخت و مكتبى كه آن علم را نتيجه داد ، و منهج علمى عالَمى كه علماء دينى و فقهى و رياضى دانان و علماء نجوم و ستاره شناسان و علماء شيمى و كيميا دانان و علماء طبيعى اسلامى بدان اخذ نمودند و رياضى دانان در عصرهاى ميانه ( قرون وسطى ) آن را در اروپا برده و بدان انتقال دادند تا منهج تجربه و استخلاصى كه فكر معاصر بدان عمل مىكند گرديد ؛ پس از آنكه از عربى ، در جنوب فرانسه و اسپانيا و صِقِلّيّه ( سيسيل ) و سائر جاها از دانشگاههاى اروپا ترجمه شد ، و راجربيكن بدان صداى خود را بلند كرد و پس از آن به فرنسيس بيكن پس از سه قرن نسبت داده شد . و همچنين منهج سياسى و اجتماعى و اقتصادى كه دولتهاى عُظمى و جوامع اسلاميّه را كه مسلمين بدان در قرون وسطى مباهات ميكردند و در عصور اخيره بدان فخر مينمودند بر پا كرد . عبد الحليم جندى در همين كتاب در ص 223 و 224 دربارهء عظمت جابربن حيّان گويد : جابر بن حيّان ، اوّلين كسى است كه در تاريخ استحقاق پيدا كرد تا بر وى لقب\r\n","page_name":" 59 ","page_number":81},
  {"content":"\r\n\r\n\r\n\r\n","description":"","footnote":"\r\nكيميائىّ ( شيميست ) نهند همانطور كه اروپاى اين عصر او را با اين لقب نامگذارى نموده است . او همان كسى است كه زكريّاى رازى كه او را جالينوس عرب گويند ( و تولّدش در سنهء 240 و وفاتش در سنهء 320 هجرى است ) به او اشاره نموده و استاد خود خوانده است و ميگويد : « استاذُنا أبو موسَى : جابر بنُ حيّان » . و جميع مورّخين - بجز بعضى از غير مسلمين - اتّفاق دارند بر اينكه نزد امام صادق شاگردى كرده است . و اتّفاق دارند بر اتّصالش و يا تأثير پذيرىاش در علم و عقيده ، به آن حضرت . و اكثر مورّخين بر آنند كه وى پس از ارتحال امام ، از شيعهء إسمعيليّه شد . او در كتاب خود به نام « الحاصل » ميگويد : لَيسَ فى العالَمِ شَىْءٌ إلّا و فيه من جَميعِ الأشْيآءِ . وَ اللَهِ لقَدْ وَ بَّخَنى سَيّدى ( يَقصِدُ الإمامَ الصّادقَ ) علَى عَملى فقالَ : و اللَهِ يا جابِرُ لَوْلا أنّى أعْلَمُ أنَّ هَذا الْعِلْمَ لا يَأْخُذُهُ عَنْكَ إلّا مَنْ يَسْتَأْهِلُهُ ، وَ أعْلَمُ عِلْمًا يَقينًا أنَّهُ مِثْلُكَ ، لَامَرْتُكَ بِإبْطالِ هَذِهِ الْكُتُبِ مِنَ الْعِلْمِ . « در عالم چيزى نيست كه در آن از جميع چيزها نبوده باشد . سوگند به خدا كه بتحقيق آقاى من ( منظور از آقا حضرت امام صادق است ) مرا توبيخ نمود بر كارم و گفت : سوگند به خدا اى جابر ! اگر نه اين بود كه من ميدانستم كه اين علم را از تو فرا نميگيرد مگر كسى كه أهليّت آن را داشته باشد و ميدانستم به علم قطعى و يقينى كه او هم مثل تست ، هر آينه به تو امر ميكردم كه تمام اين كتابها را باطل كنى ! » و آن كتابها ، كتب رياضى و شيمىاى بود كه حقيقت علمش بر عصرها سبقت داشت . گفته شده است : او علمش را از خالد بن يزيد و سپس از امام جعفر اخذ كرده است ؛ جابر بن حيّان دائماً در عباراتش با لفظ : « سيّدى » به امام اشاره مىكند و سوگند مىخورد و امام را مصدر الهام براى خود مىشمرد . وى در مقدّمهء كتابش كه به نام « الأحجار » است ميگويد : وَ حَقِّ سَيّدى لَوْلا أنّ هَذِه الكُتبَ بِاسْمِ سيّدى صَلواتُ اللَهِ علَيهِ لَما وَصَلْتُ إلَى حَرفٍ من ذَلك إلَى الأبد . « و سوگند بحقّ آقايم كه اگر اين كتابها به نام آقايم نبود - كه درودهاى خدا بر او باد - من تا ابد هم به حرفى از آن راه پيدا نمىنمودم . »\r\nمستشرق كراوس  ( Kraus )  كه ناشر كتب او در عصر اخير است براى او چهل تأليف ذكر كرده است و ابن نديم در قرن چهارم هجرت ، بيست كتاب ديگر را بر آن اضافه مىكند . ابن نديم از او اين گفتارش را نقل مىكند كه : من در علم فلسفه سيصد كتاب تأليف نمودم و يكهزار و سيصد رساله در صنايع مجموعه و آلات حرب ، سپس در علم طبّ كتاب عظيمى را به رشتهء تأليف در آوردم . پس از آن ، كتابهاى كوچك و بزرگى را تأليف كردم ، و در علم طبّ قريب پانصد كتاب نوشتم . سپس بر رأى ارسطاطاليس ، در علم منطق تأليف نمودم ، پس از آن أيضاً كتاب زيج را نوشتم كه قريب سيصد ورق بود ، سپس كتابى را در زهد و مواعظ نگاشتم و در عزائم ( واجبات ) كتابهاى بسيارى نوشتم كه همگى خوب بود . و در اشيائى كه به خواصّ آن عمل مىشود كتابهاى كثيرى را تأليف نمودم . و پس از آن قريب پانصد كتاب در نقض فلاسفه نوشتم ، و پس از آن كتابى در صنعت تأليف نمودم كه به « كتاب الملك » معروف شد و كتابى كه به عنوان « رياض » معروف شد\r\n","page_name":" 60 ","page_number":82},
  {"content":"\r\n\r\nأبو زكريّاى رازىّ « 1 » و غيرهم بوجود آمدند .\r\nأبو زكريّاى رازىّ الْكُحْل را كه امروز آن را با همان اسم الكل  ALCOHOL  مينامند و همان اسم الكحل است ، از تقطير موادّ قندى و نشاسته‌اى كشف كرد ؛ كه ميدانيد كه : با كشف اين مادّه فصل جديدى در طبّ و داروسازى گشوده شد . و ديگر جوهر گوگرد را كه اسيد سولفوريك است ، از تجزيهء زاج سبز كه سولفات دوفر مىباشد كشف كرد . و ميدانيد كه : اينهم مادر صنايع شد و به اسم زَيتُ الزّاج و امّ الصّنائع ناميده شد . « 2 »\r\nدانشمندان ما با همان قَرْع و أنبيقها و با همان دَمْس و كَلْسها بسيارى از موادّ شيميائى را از قبيل نيتْرات دارْژان كه همان سنگ جهنّم است و سُوبليمه اكال ، پُطاس ، أملاح آمونياك ، جوهر شوره ، شوره ، كَربُنات دوسود كه همان قَليا است ، انتيمون ، و دهها موادّ ديگر كه در شيمى امروز جزو اصول\r\n\r\n\r\n","description":"","footnote":"\r\n( 1 ) أبو زكريّا محمّد بن زكريّاى رازىّ صاحب كتاب « الْحاوى » از اعاظم اطبّا و حكماى قرن سوّم هجرى است . و از كثرت شهرت مستغنى از توصيف است . بسيارى تولّد وى را در سنهء 225 و وفات او را در شهر شعبان 313 و يا 320 ذكر كرده‌اند .\r\n( 2 ) « شرح حال و مقام محمّد زكريّاى رازى ، پزشك نامى ايران » تأليف دكتر محمود نجم آبادى ، ص 55 و ص 57\r\n","page_name":" 61 ","page_number":83},
  {"content":"\r\n\r\nمحسوب مىشود ، بدست آوردند . « 1 »\r\nو در كشف همين موادّ بود كه ساختن نقره و طلا را امكان پذير دانستند .\r\nمحمّد بن زكريّاى رازى كتابى نوشته است به نام : « إنّ صَناعَةَ الْكيميا إلَى الوُجوبِ أقرَبُ مِنْها إلَى الامْتناع » .\r\nابن جُلجُل در « طبقاتُ الاطبّآءِ و الحُكمآء » گويد : محمّد بن زكريّاى رازىّ در صنعت كيميا ( شيمى ) تحقيقاتى كرد ، و چهارده مقاله در علم كيميا\r\n\r\n\r\n","description":"","footnote":"\r\n( 1 ) دانشمندان مغرب زمين اعتراف دارند كه علاوه بر موادّ مذكور ، موادّ ديگرى از قبيل اسيد نيتريك ، هيدرو كلريك ، كلريد سولفوريك ، تيزاب سلطانى ، تيزاب فاروق ، جوهر نُشادر و نمك نشادر ، اكتشافش از مسلمين است . تيزاب سلطانى مركّب از جوهر گوگرد و شوره مىباشد . و خاصيّت آن تحليل طلاست ، در صورتى كه هر يك از آنها جداگانه در طلا نميتواند أثرى داشته باشد . گوستاولوبون در « تمدّن اسلام و عرب » باب پنجم ، فصل دوّم شيمى ، ص 626 و 627 گويد : عرب در شيمى معلوماتى كه از يونان حاصل نمود ، محدود بوده است و موادّ مهمّه‌اى كه يونانيان از آنها بى اطّلاع بوده‌اند مثل تيزاب سلطانى ، الكل ، جوهر گوگرد ، تيزاب فاروق و غيره تماماً از ايجاد و اكتشافات مسلمين مىباشد ؛ آنها عمل تقطير و غيره كه از أعمال اساسى اين علم است جارى و معمول داشتند . اينكه در كتب شيمى مينويسند لاوازيه موجد اين علم مىباشد ، بايد در نظر داشت كه هيچ علمى اعمّ از كيميا يا غير آن دفعةً ايجاد نشده است ؛ چنان كه لابراتوارهاى هزار سال پيش مسلمين و اكتشافات مهمّة آنها در اين علم نمىشدن ( نمىبود ) هيچوقت لاوازيه نمىتوانست قدمى به جلو بگذارد . و در ص 629 گويد : مسلمين يك سلسله موادّى را اكتشاف نمودند كه در استعمالات روزانهء شيمى و صنعت ، محلّ حاجت ميباشند ؛ مثل جوهر گوگرد و الكل . و الرّازى كه در سال 940 ( ميلادى ) وفات يافته است اوّل از همه تفصيل تمام آنها را در كتاب خود بيان نموده است ؛ مثل : از تقطير زاج سبز ، جوهر گوگرد استخراج نمودن ، و از تقطير موادّ نشاسته‌اى يا موادّ قندى تخمير شده ، الكل بيرون آوردن .\r\n","page_name":" 62 ","page_number":84},
  {"content":"\r\n\r\nتأليف نمود .\r\nدر فهرست تأليفات رازى نام سه كتاب ديده مىشود كه در آنها عقيدهء يعقوب بن إسحق كِنْدى « 1 » را كه مبنىّ بر بطلان صنعت كيمياست ، ردّ كرده است .\r\nبسيارى از بزرگان متصوّفه بدين كار اشتغال داشته‌اند . نامهاى جابربن حيّان « 2 » و ذو النّون و جُنَيد بغدادى و محيى الدّين عربى و شمس تبريزى و جلال الدّين رومى و سيّد نعمت الله ولىّ و نور عليشاه در اين مطلب زياد برده مىشود .\r\nاين پيشرفت و عظمت علم شيمى است كه يكى از شاخه‌هاى طبيعيّات است .\r\nالبتّه اين علم ، علم كيمياست كه عبارت است از تركيب موادّ خاصّى با شرائط مخصوصى تا از آن طلا درست شود . و امّا إكسير كه به آن كبريت احمر هم گفته‌اند : علمى است كه با آن چيزى بدست ميآيد كه چون آن را بر مسّ و يا نقره زنند تبديل به طلا مىشود ؛ و آن بسى از كيميا مهمتر است .\r\n\r\nپيشگامى مسلمين و عظمت آنان در علم فيزيك\r\nامّا دربارهء علم فيزيك : چه دربارهء محاسبهء جَرّ أثقال ، و چه در مباحث نور و انكسار شعاع و آئينه ها ، و چه در بسيارى از صنايع كه متّكى بر قوانين فيزيكى است ، أعلام و دانشمندانى در اين فنّ بروز كرده‌اند\r\n\r\n\r\n","description":"","footnote":"\r\n( 1 ) يعقوب بن اسحق كندى ، عالى مقام‌ترين فيلسوف عرب در قرن سوّم هجرى است ، زيرا كه تاريخ برخى از مؤلّفاتش در سنهء 222 هجرى قمرى است . شرح و ترجمهء احوال وى را ابن نديم در « الفهرست » ، و ابن أبى اصَيبِعه در « طبقات الاطبّآء » ذكر كرده‌اند .\r\n( 2 ) در تعليقهء ص 627 از « تمدّن اسلام و عرب » ، گوستاولوبون گويد : جابر را علماى كيمياى مشرق مانند شيخ محمّد قمرى و ابن وحشيّه و مظفّر عليشاه كرمانى و غيرهم ، ربيب امام جعفر صادق دانسته‌اند و در اينكه تلميذ آنحضرت بوده شكّى نيست زيرا در مؤلّفات خود مكرّر بنام و عنوان آنحضرت قسم ياد مىكند .\r\n","page_name":" 63 ","page_number":85},
  {"content":"\r\n\r\n\r\nتبرّز و ظهور أبو ريحان بيرونى ، در مسائل فيزيك و هيئت و نجوم\r\nاكتشافات أبو ريحان بيرونى در فلكيّات و رياضيّات و مكانيك و ايدروستاتيك ، و محاسبهء ثقل و فشار مايعات و توازن آنها ، و بالا رفتن آبهاى فوّاره و چشمه ها ، و اندازه گيرى محيط زمين بواسطهء عملى كه غربىها آن را قاعدهء بيرونى نامند ، و اختراع بعضى از انواع اسطرلاب ، و كتابهائى را كه در آلات فلكيّه و ستارگان دنباله دار ، و پديده‌هاى جوّيّه ، و جزر و مدّ نوشته است ، و پيدا كردن وزن مخصوص اجسام ، و حدس حركت زمين و احتمال قارّة ديگرى در سائر نقاط ربع مسكون همچون قارّة آمريكا ، و بسيارى ديگر از أمثال اين مسائل ، تماماً از مسائل مهمّى است كه علوم امروزه در فيزيك و رياضى بر آنها نهاده شده است .\r\n\r\nترازوى أبو ريحان بيرونى ، و تحقيقات او درباره چاه آرتزين\r\nدر مقدّمهء كتاب « التَّفهيم لأِوآئل صناعةِ التَّنجيم » آورده است كه : ابو ريحان براى تعيين وزن و حجم مخصوص اجسام ، ترازوئى تازه كه آن را بنام ترازوى أبو ريحان بايد خواند ، اختراع ؛ و بدين وسيله وزن مخصوص عدّه‌اى از اجسام - حدود 16 فقره - را معلوم كرد كه با دقيق‌ترين تحقيقات علماى امروز موافق است .\r\nترازوى ابو ريحان در نظر أهل فنّ دقيق‌تر از ترازوى ارشميدِس است .\r\nرساله‌اى هم در نسب ما بين فلزّات و جواهر معدنى در حجم نوشته كه در فهرست مؤلّفاتش مذكور است .\r\nدر كتاب « الجَماهِر » هم مخصوصاً وزن مخصوص فلزّات و پاره‌اى از أحجار قيمتى را تعيين كرده است . « 1 »\r\nچاه آرتزيَن :\r\nدر « نامهء دانشوران » آورده است كه : در كتاب آثار الباقية ( أبو ريحان )\r\n\r\n\r\n","description":"","footnote":"\r\n( 1 ) مقدّمهء « التّفهيم » ص 116 ، به قلم جلال الدّين همائى\r\n","page_name":" 64 ","page_number":86},
  {"content":"\r\n\r\nبعضى از مطالب مندرج است كه در كتب حكماى اروپا براهين آنها اقامه شده است .\r\nمِن جمله در باب جَستن آبها از بعضى چشمه‌ها شرحى گفته كه بعينه حكيم طبيعيدان « مُسيو زله » در باب « پى آرت زين » ذكر كرده است . و ما بعد از طىّ مسائل و مطالب ابو ريحان ، آن مسأله و سائر مسائل و قواعد نقشه كشى را كه حكماى اروپا معمول ميدارند خواهيم نگاشت تا واضح شود كه : در آن مسائل ابو ريحان را با جُلّ حكماى ايشان توارد خاطر بوده است ، و يا ايشان به مؤلّفات وى ظفر يافته ، آن قواعد را از او اقتباس كرده‌اند . « 1 »\r\n\r\n\r\n","description":"","footnote":"\r\n( 1 ) عبد الحليم جندى : تمام علوم اصلى اروپا به امام جعفر صادق عليه السّلام منتهى ميگردد - مستشار عبد الحليم جندى در كتاب « الإمام جعفرٌ الصّادق » سه فصل آن را دربارهء علوم آنحضرت به علوم تجربى و علوم سياسى و علوم اقتصادى اختصاص داده است و الحقّ بحثهاى نفيسى نموده ، و مستدلّ ميسازد كه تمام علوم اروپائيان در اين سه گونه علمِ مهمّ از آن حضرت گرفته و اقتباس شده است . وى در ابتداى اين فصول ، در مقدّمهء باب پنجم كه منهج و روش علمى حضرت را مشخّص مىكند ، در ص 277 بطور فشرده ميگويد : در اين بابِ فعلى سه فصل است كه تصوير منهج علمى و منهج حَضارى : سياسى و اقتصادى إمام صادق را در بر دارد ، به همان قسمى كه حضرت خطوطش را با فعل و قول كشيده و ترسيم نموده‌اند و به همان طورى كه علماء اسلام از آثارش پيروى نموده و بناى تحقيقات خود را بر آن نهاده‌اند ؛ اعمّ از فقهاء اسلام يا رياضيدانان و يا علماى تطبيق ( تجربى ) ، در حالى كه از حرّيّت فكر و بحثى كه در نصوص قرآن كريم وارد است و سنّت بدان امر كرده است همگى بهره مند شده‌اند . و امام صادق از اوّلين كسانى بوده‌اند كه اين منهج را به مسلمين - از كسانى كه به آن حضرت نسبت داشته‌اند ، و از كسانى كه از آنها گرفته‌اند - بدون تفاوت ميان شيعه و فقهاء اهل سنّت تعليم نمودند .\r\nاهل اروپا ، منهج نزاهت علميّه و واقعيّه ( واقع نگرى ) را كه متبلور در طريقهء تجربه و استخلاص ( روش تجربى ) است ، از اين علماء و فقهاء شاگردان مكتب امام صادق فراگرفته‌اند ؛ آن منهجى كه جابر بن حيّان : اوّلين مستحقّ نام شيميست و كيميائى در عالم - همانطور كه اروپائيان از وى تعبير ميكنند - آن را اعلان كرد . و از منهج حَضارى امام ( تمدّن فكرى و فرهنگى ) ، منهج سياسى و منهج اقتصادى اخذ مىشود كه مقصود و هدف از آن آبادى دنيا با عدالت در ميان مردم است ، و عمل و تلاش است براى حيات و زندگى و معاونت و تكافل ميان اعضاء جماعت و سعى و اهتمام در به ثمر رساندن قدرتها و اموال مردم .\r\nاينها قواعد و قوانينى است كه با آن ، فقه شيعىّ به أقصى درجه و غايت خود رسيده است . ابتدائش از منهج أمير المؤمنين علىّ بوده است كه در حيات و يا در خلافتش معمولٌ به بوده است و يا در عهدنامهء آنحضرت به مالك أشتر بدان تنصيص شده است و همه‌اش سياست و اجتماع و اقتصاد است ، تا برسد به رسالهء نواده‌اش زين العابدين در حقوق و آن نيز در آثارش همينطور جارى و سارى است تا برنامهء نوادهء اين إمام : جعفرٌ الصّادق در برنامه‌هاى علمى و حضارى كه شامل سياسى و اقتصادى است ، كه آنها را براى مردم تنظيم كرده و ارائه نموده است ، و خودش بنفسه آن را تطبيق و إجراء و منتشر نموده . و بواسطهء آن است كه أساس دول عالم و جوامع و جمعيّتها و دسته‌ها و گروهها را بنا نهاده است ، تا با عمل به منهاج امام به عاليترين وجه از وجوه خود برسند . و اين خصيصه و مايهء امتيازى است كه در جهان ، عالِمى را از علماء تاريخ ، همتا و هم لنگهء او نمىيابيم . و اينك در اين مقام همينقدر كافى است كه همچون اشاراتى ايراد شد ؛ و تفصيل آن در فصول ثلاثه آتيه خواهد آمد .\r\n","page_name":" 65 ","page_number":87},
  {"content":"\r\n\r\nدر « آثار الباقية » گويد : آبهائى كه در تكِ « 1 » چاه مجتمع مىشود بر دو قسم است :\r\nگاهى از اطراف چاه ترشّح كرده جمع مىشود ، چه سطح آن مادّه با سطح آب مجتمع ، همكف و هم ترازوست . و اين قسم را ممكن نيست كه به هيچ تدبير بجستن آورند ؛ چه فتور و ضعفى كه دارد با آن منظور موافق نيايد .\r\nو گاهى مىشود كه آب در تك چاه به قوّت جوش مىكند ، زيرا كه مادّه و منبع آن را ارتفاعى است كه از آنجا بشدّت سرازير شده و از منافذ خارج مىشود\r\n\r\n\r\n","description":"","footnote":"\r\n( 1 ) تَه .\r\n","page_name":" 66 ","page_number":88},
  {"content":"\r\n\r\nاين قسم را ممكن است كه به آلات معموله مانند فوّاره‌هاى بلند و لوله‌هائى بجستن بياورند ، بقدرى كه منتهاى آب فوّاره با سطح أصلى مادّه مساوى و موازى شود و ارتفاع گيرد . و گاه به حدّ قلعه و مناره بلند گردد .\r\nو نيز ابو ريحان در ذيل آن مطلب گويد كه : در يمن چون حفر چاهى كنند ، بسا اتّفاق افتد كه به سنگى منتهى مىشود ؛ و مردم آن سرزمين بر حسب فراستى كه در آن امر دارند ، از صداى آن سنگ معلوم كنند كه چه مقدار آب در آن خاك موجود است .\r\nپس بدان آلتى كه در دست دارند رخنهء تنگ در آن سنگ پديد آرند . اگر آب به سلامت جوشش كند آن مَجرى را وسعتى دهند ؛ و اگر آثار طغيان مشاهدت شود آن رخنه را با خاك و آهك انباشته كنند كه مبادا سيلى مهيب در آن مكان پديد آيد .\r\nو در بالاى كوهى كه در ميان ابَرشهر و طوس واقع است درياچه ايست به نام برزود كه گرد آن يك صد فرسنگ مىباشد . و در آنجا آب مانند جزر و مدّى كه در آب درياهاى ديگر پديد مىشود مشهود نيست ، زيرا كه سطح مبدأ و خزانه با سطح آن موازى و برابر است ، يا آنكه سطح مادّه مرتفع است و ليكن مقدارى از آب كه تابش خورشيد تجفيف مىكند ، موازن آن مقدارى است كه از مبدأ وارد مىشود ؛ از آنروى زياد و كمى در آن نيست . »\r\n\r\nقانون ظروف مرتبطه در علم فيزيك ، كشف أبو ريحان است\r\nتا آنكه گويد :\r\n« حكيم مسيو زله در كتاب خود كه در علم طبيعى نوشته است ، در خصوص چاه گِرنِل « 1 » كه در پاريس واقع است فصل مشبعى آورده است ، و در بيان سبب و علل طبيعيّة آن شرحى گفته است كه با تحقيقات ابو ريحان بسى\r\n\r\n\r\n","description":"","footnote":"\r\n( 1 )  Gernelle \r\n","page_name":" 67 ","page_number":89},
  {"content":"\r\n\r\nموافقت دارد .\r\nبالجمله آن چاه در پاريس واقع شده و به عمق پانصد و چهل و هشت مِطر است ، و بواسطهء لوله‌اى كه سى و هشت مطر ارتفاع دارد از زمين بلند مىشود .\r\nو در باب بحر خِزِر حكماى اروپا را تحيّرى بود كه آن همه رودخانه‌ها در آن داخل مىشود و اصلًا ممرّ و مخرجى ندارد تا از آن خارج گردد . لهذا تا دويست سال قبل « 1 » عقيدت ايشان آن بود كه : بحر مذكور را دو مجراى تحتانى است : يكى از زير گرجستان و قفقاز ، و ديگرى به طرف ممالك ايران و هوانق . آنچه از رودخانه‌ها آب در آن مىريزد ، از مجراى اوّل به درياى سياه ، و از مجراى دوّم به خليج فارس پيوسته مىشود .\r\nاگر چنان نباشد بايستى از اجتماع رودخانه‌هاى عظيم ، طغيان آن آب ، سواحل ايران و حاج طرخان بلكه خوارزم و تمامت آسيا را فرو گيرد . ولى از تاريخ فوق إلى الآن كه علوم شيمى و طبيعى را تكميل كرده‌اند ، در باب آن بحر بدان سخن كه از استاد أبو ريحان نقل كرديم قائل شده‌اند ، و معلوم داشته‌اند : هر قدر آب در آن دريا وارد مىشود به همان قدر آفتاب تجفيف مىكند .\r\nمخصوصاً جمعى از مهندسين روس تحقيق اين مسأله را غوررسى كرده‌اند و آنچه ايشان بعد از تتبّع بسيار استنباط نموده‌اند ، مطابق است با آنچه\r\n\r\n\r\n","description":"","footnote":"\r\n( 1 ) جلد اوّل « نامه دانشوران » همانطور كه در مقدّمه آن ، كه به قلم دانشمند معظّم آقاى حاج سيّد رضا صدر نوشته شده است ، آمده است در پانزدهم شعبان 1296 هجرى قمرى بطبع رسيده است . و بنابراين ، تا نگارش اين كتاب كه جلد دوّم از « نور ملكوت قرآن » است و در 1409 هجريّهء قمريّه مىباشد ، بايد بر مقدار دويست سال مرقوم در متن ، مقدار يكصد و سيزده سال را افزود .\r\n","page_name":" 68 ","page_number":90},
  {"content":"\r\n\r\nابو ريحان در « ءآثار الباقية » ذكر كرده . » « 1 »\r\n« اين كشف ابو ريحان امروز در فيزيك به قانون خاصيّت ظروف مرتبطه معروف است .\r\nابو ريحان ، نيز دربارهء سير نور و صوت و اينكه حركت صوت بطىءتر از نور است ، تحقيق عميق كرده است . » « 2 »\r\nاز جمله مسائل فيزيكى كه تمام اروپائيها در آن مرهون مسلمين ميباشند ، مسائل نور و آئينه هاست ؛ كه عاليترين كتابى كه در اين موضوع در هزار صفحه در دو جلد نوشته شده است كتاب ( ( تَنقيحُ الْمَناظر لِذَوى الأبصارِ وَ البَصآئِر ) ) تأليف علّامه كمال الدّين أبى الحسن فارسى است كه هفتصد سال پيش نگارش يافته است . « 3 »\r\nو امّا دربارهء علم هيئت و نجوم : با وجود نداشتن اسباب و وسائل كار ، و\r\n\r\n\r\n","description":"","footnote":"\r\n( 1 ) « نامهء دانشوران ناصرى » ج 1 ، ص 79 و 80 و ص 82\r\n( 2 ) مقدّمهء « التّفهيم » ص 117 ، از « آثار الباقية » ص 256\r\n( 3 ) اين كتاب در دو مجلّد قطور در سنهء 1347 و 1348 هجرى قمرى در بلدهء حيدرآباد دكن به طبع رسيده است و نويسندهء آن شيعهء عاليمقام است . در « الذّريعة » ج 4 ، ص 467 گويد : « اين كتاب شرحى است كه كمال الدّين فارسى به امر استادش : قطب الدّين شيرازى ( متوفّى در 710 هجرى ) بر كتاب « المناظرُ و المَرايا » منسوب به أبى علىّ محمّد بن حسين بن حسن بن سهل بن هيثم بصرىّ ( كه عمر درازى كرد و در حدود سنه 430 وفات كرد ) نوشته است . آن كتاب محتوى هفت مقاله است و ليكن شارح ما علاوه بر اين مقالات خاتمه‌اى و تذييلى و لواحقى را بدان افزوده است ؛ و از شرحش در سنهء 718 فارغ شد . و يكى از معاصرين شارح و شريك درس او در نزد قطب الدّين شيرازى ، كه به نام مولى نظام الدّين و مشهور به نظام أعرج قمّى است ، اين شرح را مختصر نموده و آن را « البَصآئِر فى اخْتصارِ تَنقيح المَناظر » نام نهاد . اصل « مناظر » از اقليدس صورى است و ابن هيثم مسائل آن را در كتاب خود كه به اسم « الْمَناظر » است درج نموده است . »\r\n","page_name":" 69 ","page_number":91},
  {"content":"\r\n\r\nبا عدم دوربين و تلسكوپ ، علماى راستين علم هيئت با محاسبهء قواعد حركات سيّارات و دورى و نزديكى و محالّ و مواضعشان در فلك و تعيين جاى ثوابت و سيّارات و ساختن كره‌هاى فضائى و اسطرلابها و نقشه‌هاى فضائى و نقشه‌هاى زمينى ، بحث در اين علوم را از روى قواعد دقيق رياضى و حساب استدلالى و جبر و مقابله و مثلّثات و قواعد ظلّ و ظلّ تمام و جيب و جيب تمام « 1 » به جائى رسانيده‌اند كه ما فوق آن متصوّر نيست .\r\n\r\nنبوغ أبو ريحان در فلكيّات و علم نجوم\r\nأبو ريحان بيرونى كه تخصّص او در علم فلك است و گوئى آسمان را در مشت خود دارد ، با نوشتن كتاب « قانون مسعودى » در سه جلد و كتاب « فى تَحقيقِ ما لِلْهِندِ مِن مَقولَةٍ مَقبولَةٍ فى العَقلِ أوْ مَرْذولَة » كه نتيجهء چهل سال مسافرت و توقّف او در كشور هند است ، و با نوشتن كتاب « التَّفهيم لِاوآئلِ صَناعةِ التَّنجيم » و « ءآثار الباقية » و كتب بسيار و رسائل فراوانى كه در عداد مؤلّفاتش نام آنها ذكر شده است ، هزار برابر بيشتر و بهتر از اروپائيهائى كه با دوربينهاى قوىّ مراكز ستارگان را ديده و رصد كرده‌اند زحمت كشيده و نتائج فكر بكر خود را به عالم علم تقديم نموده است .\r\nدر « نامهء دانشوران ناصرى » گويد : « در انواع صناعات و فنون رياضى و اصناف علوم ، به مقامى جاى گزيد كه افاضل عالم ، مر اين قضيّه را مسلّم داشته‌اند كه : در مطالب نجوميّه مانند آفتاب ، منحصر در فرد است ؛ و چنان يگانه است كه ديده همتايش نديده ، و بدان مثابه طاق است كه نام جفتش بگوشى نرسيده ، الحقّ درج كمالات را عجب دُرّ يتيمى است . » « 2 » و « 3 »\r\n\r\n\r\n","description":"","footnote":"\r\n( 1 ) ظلّ : تانژانت ؛ ظلّ تمام : كتانژانت ؛ جَيب : سينوس ؛ جيب تمام : كسينوس .\r\n( 2 ) « نامهء دانشوران » ج 1 ، ص 61\r\n( 3 ) مزيّت علوم اسلامى و مسلمين در طريقهء علمى خود - أحمد امين مصرى در كتاب « يوم الإسلام » ، در ص 89 و 90 مطلبى دارد كه قابل توجّه است . او ميگويد : « طريقهء اسلام اعتماد بر  Induction  يعنى استقراء است . اسلام در\r\n","page_name":" 70 ","page_number":92},
  {"content":"\r\n\r\n\r\n\r\n","description":"","footnote":"\r\nمسائل جزئيّه حتّى الإمكان تتبّع و فحص به عمل مىآورد و سپس از آنها استنتاج قواعد كلّيّه مىنمايد ؛ همچنانكه در علم صرف و نحو ، رويّه و عادت آنست كه جزئيّات معروفه را تتبّع ميكنند تا از آنها قاعدهء مرفوع بودن فاعل را استنتاج كنند . امّا فلسفهء يونان يا فلسفهء ارسطو عمادش بر  Deduction  يعنى استنتاج است . ايشان قاعدهء كلّيّه را مورد نظر مىگيرند تا از آن ، موارد جزئى را استنتاج بنمايند ؛ مثل آنكه ميگويند : اجسام بواسطهء حرارت منبسط مىشوند ، بنابراين آهن هم كه جسم است بواسطهء حرارت منبسط مىشود ، و هكذا . اين طريقهء استقراء ، آنان را به تشكيك و تجربهء در مسائل كشانده است . ما مىبينيم بسيارى از مسائلى را كه جاحظ در كتاب « حيوان » نوشته است با شكّ شروع مىكند و سپس بر محك تجربه مىزند . و براى جاحظ اشكالى ندارد كه ارسطو را در گفتارش تخطئه كند و يك مرد أعرابى بَدَوى بيابانى را بر او مقدّم بدارد . نظّام بر همين نهج مشى كرده است ؛ حتّى در أحاديث نبويّه ، اوّلًا در يكايك آنها راه تشكيك را مىپيمايد و سپس بر عقل عرضه مىدارد تا صحيح آنها از ناصحيح باز شناخته شوند . بنابراين ، غزالى و جاحظ ، بر دكارت در اين طريقِ تشكيك تقدّم دارند ، و ابن مسكويه در كتاب « تهذيب أخلاق » در تقرير مذهب نشو و ارتقاء ( نظريّهء تكامل ) بر داروين مقدّم بوده است ، و خواجه نصير الدّين طوسى در فهم مسألهء نسبيّت زمان بر اينشتين مقدّم بوده است . غاية الامر ، وسائل اوّليّهء علم براى اين متأخّرين فراوان‌تر و زمان مساعدتش بيشتر و حقائق وضوحش اكثر بوده ، و با بيان روشن ترى تقرير نموده‌اند ، و فنّ و راه تحليل براى اينان بيشتر از فنّ تركيب ، كمكهاى مساعد نموده است . يعنى آنچه را كه علماى عرب در يك جمله مىگفته‌اند ، متأخّرين از علماى غرب و اروپا در يك كتاب مىگويند . به روجر بيكن نسبت داده‌اند كه وى در نهضت استقرائى جديد اروپا ، اوّلين كسى است كه آن را پايه گذارى كرده است ؛ با آنكه او فارغ التّحصيل حوزه‌ها و دانشگاههاى عربى در اسپانيا مىباشد .\r\nآرى ! نقصان عرب در آنست كه ايشان كسى را ندارند كه از آنها تجليل به عمل آورد و مجد و عظمت كارشان را بر شمرد ؛ و به عكس ، مزيّت اروپائيان در آنست كه پيوسته افرادى كه شأن و مقام آنها را بالا مىبرند را تمجيد نموده و كارهاى آنها را بازگو مىكنند . دربارهء\r\n","page_name":" 71 ","page_number":93},
  {"content":"\r\n\r\nتا آنكه گويد : « از كتاب « اسْتيعابٌ فى صَنعةِ الاسْطُرْلاب » و سائر مؤلّفاتش واضح گردد كه آن استاد كامل چنان كه در معقول و منقول مسلّم گشت و در محسوسات و مصنوعات نيز مسلّط بود ، در إبداع صنايع عمليّه به جائى رسيد كه دست اختراعش طبقات أفلاك و نقوش أنجم را چند صفحه چنان هويدا نموده است كه گويا : الواح فلكيّه با صفحهء خاطرش التيام داشته و صوَر چهل و هشتگانه در لوح سينه‌اش ارتسام يافته است .\r\nبالجمله در جودت ذهن و حسن قريحت به پايه‌اى بود كه خود در صناعت نقشه كشى و آثار جغرافى ابتكار جست و مبتدع قواعدى چند شد كه مردم اروپا هر وقت آن قواعد را ببينند و مطالعت نمايند واضع آن را بزرگ شمارند . و در اين زمان بناى جلّ نقشه كشى ايشان بر اصول و قوانينى است كه وى اختراع كرده است . » « 1 »\r\n\r\n[ اصول علم نقشه كشى از ابتكارهاى أبو ريحان است 
  ]\r\n« كيفيّت تسطيح سطح كرهء زمين بر روى نقشه‌هاى جغرافيا كه مستوى هستند :\r\nاز نتائج افكار و بدايع آثار آن فاضل يگانه ، بعضى مسائل طريفه و مطالب عاليه است كه با فقدان اسباب و نقصان آلات ، به حسن قريحت و فكر دوربين براى آنها ايجاد قانون و تأسيس اسامى كرده است كه هر كس با نظر انصاف در آنها تأمّل كند ، بر رتبت علم و مقدار فضلش اطّلاع يابد .\r\nمنجمله اصول و ضوابطى است كه در تسطيح كرهء زمين و ترسيم\r\n\r\n\r\n","description":"","footnote":"\r\nابن خلدون نيز بايد بگوئيم : او در تأسيس علم الاجتماع ( جامعه شناسى ) بر دكارت تقدّم دارد ؛ و فرق ميان اين دو در آنست كه : ابن خلدون بناى كتاب خود را بر استقرائى كه عرب بر آن تكيه نموده است ، بيشتر از مذهب استنتاجى كه اروپائىها بدان سو گرويده‌اند نهاده است . »\r\n( 1 ) « نامهء دانشوران ناصرى » ج 1 ، ص 62\r\n","page_name":" 72 ","page_number":94},
  {"content":"\r\n\r\nنقشه‌هاى جغرافيا در مطاوى مؤلّفات خود آورده است . اگرچه حكماى اروپا آن قواعد را از وفور اسباب و تكميل ادوات به أعلى مدارج كمال رسانيده‌اند ، ولى هر زمان اين عبارات بشنوند و آن اشارات را ببينند ، به اقتضاى الْفَضلُ لِلْمُتقدِّم او را بزرگ شمارند و شايستهء هر قسم تحسين دانند .\r\nاينك محض ايضاح آن رموز و كشف آن كنوز ، آنچه در « آثار الباقية » در باب ترسيم نقشه‌هاى جغرافى ذكر كرده است ، حاصل مراد او را بيان ميكنيم . . . »\r\nآنگاه در سه صفحهء تمام ، كيفيّت تسطيح كره را كه « آثار الباقية » آورده است ، بيان نموده است . « 1 »\r\n\r\nأبو ريحان قائل به سكون زمين نبوده است\r\n« ابو ريحان را بر خلاف جميع متقدّمين كه بنا بر هيئت بطلميوس ، قائل به سكون زمين بوده‌اند ، در مسألهء حركت أرض ، قريحهء نوينى بوده كه هر كس در عبارات او تأمّل كند ميداند كه : اختيار آن مذهب و سلوك آن طريقه را رغبتى تمام داشته است .\r\nوى در كتاب « استيعاب در عمل اسطُرلاب زَورَقى » چنين گويد :\r\nوَ قَدْ رَأَيْتُ لِابى السَّعيدِ السَّجْزىِّ اسْطُرْلابًا مِنْ نَوْعٍ واحِدٍ بَسيطٍ ، غَيْرَ مُرَكَّبٍ مِن شِمالىٍّ وَ جَنوبىٍّ ، سَمّاهُ الزَّوْرَقىَّ . فَاسْتَحْسَنْتُهُ جِدًّا لِاخْتِراعِهِ إيّاهُ عَلَى أصْلٍ قآئِمٍ بِذاتِهِ مُسْتَخْرَجٍ مِمّا يَعْتَقِدُهُ بَعْضُ النّاسِ مِنْ أنَّ الْحَرَكَةَ الْمَرْئيَّةَ مِنَ الارْضِ دونَ الْفَلَك .\r\nوَ لَعَمْرى هُوَ شُبْهَةٌ عَسِرَةُ التَّحْليلِ ، صَعِبَةُ الْمَحْقِ ، لَيْسَ لِلْمُعَوِّلينَ عَلَى الْخُطوطِ الْمَساحيَّةِ مِنْ نَقْضِها شَىْءٌ ؛ أعْنى بِهِمُ الْمُهَنْدِسينَ وَ عُلَمآءَ الْهَيْئَة .\r\nعَلَى أنَّ الْحَرَكَةَ سَوآءٌ كانَتْ لِلارْضِ أوْ كانَتْ لِلسَّمآءِ ؛ فَإنَّها فى كِلْتا الْحالَتَيْنِ غَيْرُ قادِحَةٍ فى صَناعاتِهِمْ . بَلْ إنْ أمْكَنَ نَقْضُ هَذا الاعْتِقادِ وَ\r\n\r\n\r\n","description":"","footnote":"\r\n( 1 ) همان مصدر ، ص 73 تا ص 76\r\n","page_name":" 73 ","page_number":95},
  {"content":"\r\n\r\nتَحْليلُ الشُّبْهَةِ ، فَذَلِكَ مَوْكولٌ إلَى الطَّبيعيّينَ مِنَ الْفَلاسِفَة .\r\nگويد : ( ( از أبو سعيد سجزى ، اسطرلابى بسيط ديدم كه : از شمالى و جنوبى مركّب نبود ؛ و آن را زورقى ناميدى . آن عمل مرا زياده پسند افتاد ؛ وى را بسيار تحسين كردم . چه آن را بر اصلى قرار داده بود قائم به ذات .\r\nبنيان آن عمل و مدار آن صنعت ، بنا بر عقيدت مردمى بوده است كه ارض را متحرّك دانسته ، و حركت شبانه روزى را به فلك منسوب ندانسته‌اند .\r\nقسم با جان خود كه آن عقيدت شبهه ايست كه تحليلش در نهايت دشوارى است ، و قولى است كه رفع و ابطالش در كمال صعوبت است .\r\nمهندسين و علماء هيئت كه اعتماد و استناد ايشان بر خطوط مساحيّه است ، در نقض آن شبهت و ردّ آن عقيدت ، بسى ناچيز و تهى دست باشند . هرگز دفع آن شبهه را اقامت برهان و تقرير دليلى نتوانند نمود .\r\nو اين معنى مايهء طعن ايشان نشود ، زيرا كه حركت مرئيّه را چه از ارض دانند و چه از سَما شناسند ، در هر حال به صناعت ايشان زيانى نرساند . و اگر دفع شبهت در حيّز امكان آيد و در آن باب ياراى دم زدن باشد ، به افكار و انظار طبيعيّين فلاسفه منوط است . ) ) » « 1 »\r\nابو ريحان در كتاب « تحقيق ما للهند » نيز راجع به مشكل حركت زمين بحث كرده است . « 2 »\r\n\r\nاستخراج جَيب ( سينوس ) يك درجه ، از اكتشافات أبو ريحان است\r\n« استخراج جَيب يك درجه :\r\nاستخراج جيب ( سينوس ) يك درجه از مسائل عالى رياضى است كه علماى پيش از ابو ريحان به كشف آن توفيق نيافته بودند\r\n\r\n\r\n","description":"","footnote":"\r\n( 1 ) « نامهء دانشوران ناصرى » ج 1 ، ص 77\r\n( 2 ) « تحقيق ما للهند » ص 138 ( بنا به نقل مقدّمهء كتاب « التّفهيم » ص 123 )\r\n","page_name":" 74 ","page_number":96},
  {"content":"\r\n\r\nابو ريحان اوّل كسى است كه آن مسأله را كشف كرده ، و شرح آن را در باب چهارم از مقالهء سوّم « قانون مسعودى » ج 1 ، ص 292 آورده ؛ بدين تفصيل كه ابتداءً دوازده مقدّمه يعنى دوازده قضيّة رياضى را از پيش خود طرح و اثبات كرده و سپس مقصود خود را از آن نتيجه گرفته است .\r\nاز معاصران ابو ريحان دو تن از اعاظم علماى رياضى يكى أبو سهل بيژن ابن رستم كوهى ، و ديگرى أبو الجود محمّد بن ليث سمرقندى در اين باره اهتمام به خرج داده بودند ، امّا كوشش ايشان به جائى نرسيد و نتيجه‌اى از كار ايشان بدست نيامد . » « 1 »\r\n\r\nاكتشافات جديد أبو ريحان در مسائل رياضى و هيئت\r\nمسائل مهمّ ديگرى كه بيرونى در آنها رأى خاصّى را داشت ، كه خودش با محاسبهء دقيق رياضى و رصد اندازه كرده بود ، مانند مساحت ، محيط و قطر كرهء زمين و تسييرات كواكب و قاعدهء نجومى تسوية البيوت و طول و عرض جغرافيائى و سمت قبلهء شهرها و قاعدهء جديد براى يافتن سمت قبله و ساختن محراب مساجد و رصد ميل كلّى و ميل أعظم و حركت خاصّهء وَسَطى شمس و حركت اوج شمس و مقدار حركت دَورى ثوابت و بسيارى از مسائل ديگر ، بقدرى است كه اگر بخواهيم دربارهء هر يك بخصوصه شرحى بياوريم ، مطلب به درازا مىانجامد . « 2 » او بطور مبسوط اين مسائل را در « قانون مسعودى » و\r\n\r\n\r\n","description":"","footnote":"\r\n( 1 ) مقدّمهء « التّفهيم » ص 113 ، از « قانون مسعودى » ج 1 ، ص 297\r\n( 2 ) برترى مسلمين در علوم ، به جهت « اسلوب تجربى » آنان بود - در « نامهء دانشوران ناصرى » ج 1 ، ص 70 گويد : « و نمونه‌اى از فضائل آن استاد كامل ، مناظرات و مباحثاتى است كه در هيجده مسألهء طبيعيّه با شيخ الرئيس أبو على سينا در ميان داشته است . و مبناى آن مسائل بر سكون ارض است و بر ميل جميع اجسام به اين مركز ، و امتناع خلأ ، و إبطال جزء لا يتجزّى ، و تناهى أبعاد و أمثال آنها . هر كس با نظر تدقيق در آن رساله كه مطمح انظار متقدّمين و مطرح افكار متأخّرين است تأمّل كند ، از مايهء فضل و پايهء علم آن دو حكيم يگانه آگاه شود . » تا آنكه گويد « :\r\nياقوت حَمَوى گويد : وقتى بجامع مرو در آمدم ، در وقف نامهء آن مسجد فهرست اسامى مؤلّفاتش را ديدم كه اوراقى چند با خطّى درهم و مُقرَمِط ( ريز و نزديك بهم ) نوشته بودند و چون برشمردم ، شصت ورق بود . و برخى گويند : در هنگام حمل و نقل زياده از يك بار شتر بود ، ولى دست حوادث چنان شيرازهء آن تصانيف نفيسه از آن ( از هم ) بگسيخت كه از آن بسيار ، جز اندكى در ميان نيست . »\r\n","page_name":" 75 ","page_number":97},
  {"content":"\r\n\r\n« تحديدُ نهاياتِ الأماكن » و « ءآثار الباقية » و « كتاب الجماهر » ذكر كرده است . « 1 »\r\n\r\n\r\n","description":"","footnote":"\r\n( 1 ) عبد الحليم جندى در كتاب ( ( الإمام جعفرٌ الصّادق ) ) ص 296 و 297 گويد : « و چون اقوال جابر بن حيّان در قرن دوّم هجرى را در كنار اقوال حسن بن هيثم كه ميلادش 354 و مرگش در 430 مىباشد و بيش از دو قرن ميان آنها فاصله است قرار دهيم ( وى كه در خدمت دولت فاطميّين بوده است ، و آن دولتى از دول شيعى است ، و 47 كتاب در رياضيّات و 58 كتاب در هندسه دارد ) آنگاه براى ما طريقه و منهج علمى تجربه و استخلاص ( روش تجربى ) كه آن را امام صادق پيموده است و عمل به آن را بطور متقن انجام داده است ، و جابر بن حيّان و حسن بن هيثم آن را وصف نموده‌اند مورد إطمينان قرار خواهد گرفت . و حسن بن هيثم از آن با منهج علمى واضح المعنى با عبارات مشخّص و دقيق و رسا به خوبى تعبير نموده است . ( * ) از اهل اروپا درايير در كتابش : ( ( النّزاع بين العلم و الدّين ) ) بدين حقيقت گواهى داده است ؛ وى ميگويد : اسلوبى كه مسلمين آن را بخصوصه دنبال كردند ، سبب برترى ايشان در علم شد . زيرا مسلمين تحقيق كردند كه : تنها اسلوب نظرى نميتواند باعث پيشرفت شود و تحقيقشان بدينجا رسيد كه بررسى و مشاهدهء خود حوادث و پديده ها ، تنها اميد دستيابى به حقيقت است ؛ فلهذا شعار آنان در ابحاثشان همان اسلوب تجربى بود و اين اسلوب آنها را به اكتشاف علم جبر و غير آن از علوم رياضى و زيست شناسى ارشاد نمود . و ما حقّاً به دهشت مىافتيم وقتى كه در مؤلّفاتشان نظر افكنده ، و از آراء علميّه چيزهائى را مىيابيم كه تا به حال مىپنداشتيم از ثمرات علم در اين عصر حاضر است . » ( * ) عبد الحليم در تعليقه گويد : « به مقدّمهء كتاب دكتر مصطفى نظيف ، مدير جامعة عين شمس در قاهره ، دربارهء حسن بن حسن هيثم بصرى بزرگترين عالم در رياضى و طبيعى در قرون وُسطى مراجعه كن . حسن از عراق به قاهره وارد شد تا در عصر حاكم بأمر الله در خدمت دولت فاطميّين به عنوان مهندس كار كند . و از جمله آرائش اين بود كه ميتوان بر روى رود نيل آلاتى را نصب نمود كه امواج آبها بتواند آن را به حركت در آورد . و دكتر نظيف ميگويد : براى ما لازم و سزاوار است كه أسامى راجر بيكن ، و مورليكوس ، و داوينچى ، و كپلر و دلابورتا را با اسم حسن بن هيثم عوض و بدل كنيم . چرا كه با دست حسن « مبحث نور » در وجههء جديد با منهج خاصّ اسلامى خود شروع به حركت نمود كه آن عبارت است از : استقراء موجودات ، و بررسى و جستجو در احوال ديدنيها ، و تميز خواصّ جزئيّات ، و آنچه اختصاص به چشم در حال ديدن دارد ، و آنچه را كه هميشگى است و تغيير نميكند و ظاهرى است از كيفيّت حواسّ كه مشتبه نميگردد . و پس از آن در بحث و مقياس‌ها به تدريج و ترتيب ، با ارزيابى مقدّمات و تحفّظ و مراعات همهء جوانب در نتيجه گيرىها بالا رويم . و مقصود و منظورمان را در جميع آنچه را كه استقراء نموده و در آن تفحّص و كوشش بجا آورده‌ايم ، عمل نمودن به عدالت باشد نه متابعت از هوى ، و تنها هدفمان در سائر آنچه را كه تميز مىدهيم و نقد در آن به عمل مىآوريم ، طلب حقّ باشد ، نه پيروى از آراء . و در اين صورت اميد ميرود كه با اين طريقه ما به حقّ و واقعيّتى برسيم كه سينه‌ها را آرام و مطمئنّ كند و بتدريج و تلطّف به نهايتى و اصل گرديم كه در آنجا يقين و قطع قرار دارد و با نقد و تحفّظ و هشيارى و مراعات همهء جوانب ، به حقيقتى نائل آئيم كه با آن هر گونه خلاف از ميان برخيزد و هر گونه شبهه ، ريشه كن و نابود گردد . و اين جمع است ميان استقراء و قياس . و اين نيست مگر منهج علماء رياضى و طبيعى از مسلمين كه ابن هيثم از آنها پيروى كرد و دانشمندان اروپا آن را نقل نموده‌اند إبتداى اين منهج از كنْدى متوفّاى سنهء 252 ، عالم طبيعى دان يا طبيب فيلسوف ، و از رازىّ متوفّاى 320 ، جالينوس عرب يا طبيب فيلسوفى كه احساس به جزئيّات را اساس براى جميع أعمال خود كرد و با موجودات حيّه و زنده استدلال بر وجود خالق نمود ، و ابن سينا متوفّاى 428 ، الرّئيس ، يا فيلسوف طبيبى كه - چنان كه سارتُن گويد - نمايانگر انديشهء « مَثَل أعلى » ( عالىترين سرمشق ) در قرون وسطى بود . و تصوير اين دو نفر أخير همراه با تصوير جرّاح استخوان : ابن زهر\r\n، برديوارهاى دانشگاه پاريس نصب شده و الآن موجود است . »\r\n","page_name":" 76 ","page_number":98},
  {"content":"\r\n\r\n\r\nخواجه نصير الدّين طوسى : مدوِّن زيج إيلخانى\r\nاز جملهء هيئت و رياضى دانان ، و نجوم شناسانى كه پس از وى تا به حال ، همهء ارباب تقاويم و محاسبات مرهون علم و فضل و كمال او مىباشند ، و در\r\n\r\n","description":"","footnote":"","page_name":" 77 ","page_number":99},
  {"content":"\r\n\r\nاكثر از كتب ، وى را با ألقاب أفضل المتكلّمين ، سلطان الحكماءِ و المُحقّقين ، استادُ البشر ، علّامةُ البشر ، عقل حاديعَشر و نظائر اينها ياد مىكنند ، علّامه خواجه نصير الدّين محمّد بن محمّد بن حسن طوسى است ؛ « 1 » كه با تأسيس رصدخانهء مراغه ، و جمع فضلاء و دانشمندان رياضى ، و هيئت دانان درجه اوّل در مدّت شانزده سال زيج ايلخانى را مرتّب و مدوّن ساخت . و پس از او يكى از معاونانش در تنظيم زيج ، « 2 » به نام غياث الدّين جمشيد كاشانى كتابى در تكميل زيج ايلخانى خواجه كه ناقص مانده بود تأليف نمود ، و به زيج خاقانى موسومش گردانيد .\r\nخواجه در نتيجهء عمل رصد ، زيج ايلخانى را به نام هلاكو خان نگارش داد . و چند جدول هم كه در زيجهاى سابق نبود بدان افزود ، و به همين جهت اعتبار تمام يافت .\r\nمورّخين اروپا نيز موافق نقل معتمَد ، در سال هزار و شصت و سه از هجرت مطابق هزار و ششصد و پنجاه و دوّم ميلادى ، در شهر لندن ، جدول عرض و طول بلاد را از روى همين زيج ايلخانى ترجمه و منتشر نمودند . « 3 » و « 4 »\r\n\r\n\r\n","description":"","footnote":"\r\n( 1 ) « ريحانة الأدب » ج 2 ، ص 171 ؛ و در همين كتاب و در ترجمه و شرح احوال او گويد : « خواجه بنا بر مشهور در يازدهم جمادى الاولى سال 597 از هجرت ، در طوس متولّد گرديد . و در سال 657 مشغول ساختمان رصد شد و بنا بر مشهور روز عيد غدير سال 672 از هجرت ، در بغداد رحلت كرد و جنازهء او را بنا به وصيّت وى ، به كاظمين عليهما السّلام نقل دادند و در پائين پاى آن دو امام معصوم به خاك سپردند . »\r\n( 2 ) زيج به كتابهائى كه در آنها اصول احكام علم نجوم ، و يا جدولهائى كه در آنها نتائج رصد را ثبت كنند ، گفته مىشود .\r\n( 3 ) « ريحانة الأدب » ج 2 ، ص 177\r\n( 4 ) تأثير علوم و فرهنگ و تمدّن اسلام در علوم اروپائى - مستشار عبد الحليم جندى در كتاب « الإمام جعفرٌ الصّادق » در ص 304 تا ص 307\r\n","page_name":" 78 ","page_number":100},
  {"content":"\r\n\r\n\r\n\r\n","description":"","footnote":"\r\nچنين آورده است : و شگفتى نيست در هم مشورت بودن و هماهنگى كثرت اروپائيان در سكوت از مناهج و طرق علم جديد كه از مسلمين نقل شده است ؛ همانند دأب و دَيْدَنشان در انكار نمودن رشته اتّصال پدران علوم رياضى و هندسه به گاهواره‌اى كه در آن نشأت گرفته و رشد و نما نموده‌اند . زيرا اين بعلّت استمرار جنگهاى صليبى است ( تا زمان ما ) و بعلّت كوبيدن و خرد كردن حقائق علمى است براى تعصّب دينى متأصّل و ريشه‌دار در تمدّن جديد اروپائى . ايشان به زبان نمىآوردند كه : فيثاغورث و ارشميدس و اقليدس ، پدران رياضيّات ، دروس خود را در مدرسه اسكندريّه مصر ياد گرفته و از آنجا نشر نموده و القا كرده‌اند . و به زبان نمىآورند كه : اصلًا كتاب اقليدس مسمّى به « أساسيّات » يا « عناصر » را نشناخته بودند مگر از نسخه عربى . و به زبان نمىآورند كه : اروپاى جديد ، منهج علوم تجربى ( تجربه و استخلاص ) را كه راه و روش علمى معاصر است ، از علوم اسلام فرا گرفته است .\r\nشاعر محمّد اقبال ( 1 ) گويد : دوبرينگ  Dubring  ميگويد : آراء راجر بيكن از آراء پيشينيانش واضحتر و صادقتر است . و از كجا راجر بيكن دروس علميّه خود را اتّخاذ كرده و از كجا استمداد نموده است ؟ از حوزهها و دانشگاههاى اسلامى در اندلس .\r\nبريفو ( 2 )  Robert Briffault  ميگويد : هيچگونه فضيلتى در اكتشاف منهج علوم تجربى در اروپا به راجر بيكن متوفّاى سال 1294 ميلادى ( 3 ) و هم نامش فرانسيس بيكن متوفّاى سال 1626 ميلادى ، نسبت داده نميشود . راجر بيكن در حقيقت نيست مگر يك نفر از رُسل علم اسلامى و منهج اسلامى به سوى اروپاى مسيحى .\r\nراجر بيكن از گفتار باينكه : معرفت عرب و علمشان ، طريق وحيد براى معرفتند خوددارى ننموده است . منهج تجربى عربى در عصر بيكن در اروپا انتشار يافت و مردم آن را آموختند . بيكن مردم را بدين منهج با رغبت تامّ و تمامى سوق ميداد .\r\nوى اضافه مىكند كه : هيچيك از اقسام و انواع علوم اروپائى نيست كه فرهنگ و تمدّن اسلامى در آن تأثير اساسى نداشته باشد . و مهمترين اثر فرهنگ اسلامى ، تأثير آن در علم\r\n","page_name":" 79 ","page_number":101},
  {"content":"\r\n\r\n\r\n\r\n","description":"","footnote":"\r\nطبيعى و روح علمى است . اينها دو نيروئى هستند كه علم جديد را جدا و ممتاز ميكنند . سپس ميافزايد :\r\n« آنچه را كه علوم ما به عرب مديون است ، تنها اكتشاف نظريّات مبتكرانه و جوّال متحرّك نيست ؛ علم مديون تمدّن و فرهنگ اسلامى است به بيش از اين مقدار ؛ چرا كه يونانيان طرقى را ابداع نموده راههائى را گشودند و احكام و مسائلى را تعميم دادند ، و ليكن راههاى تحقيق و جمع‌آورى علوم تجربى و تدوين آنها و روشهاى دقيق علمى و ملاحظه تفصيلى عميق و بحث و فحصهاى تجربى ، تمام اينها از مزاج علوم يونانى ، غريب بوده‌اند .\r\nآنچه را كه ما علم ميناميم و در اروپا ظاهر شد ، نتيجه روح تازهاى است در بحث و تحقيق . و نتيجه طرق جديده‌اى است در استقصاء و تتبّع كه همان طريقه تجربه و ملاحظه و قياس است . و نتيجه تطوّر و دگرگونى علوم رياضى است به صورتى كه يونان آن را نشناخته بود .\r\nو اين روح ، و اين مناهج را عرب داخل جهان اروپا نمود . »\r\nيا همچنانكه مستشرق معاصر : برنارد لويس ميگويد : اروپاى قرون وسطى ، دَيْن دو چندانى را به معاصرين عرب خود متحمّل شد . ايشان بودند كه واسطه در انتقال جزء كبيرى از آن ميراث گرانقيمت كه به اروپا منتقل شد بودند .\r\nهمانطور كه اروپا از عرب آموخت طريقه تازه قرار دادن عقل و انديشهء را بر فراز قدرت ، و طريقه وجوب بحث مستقلّ و تجربه را . و اين دو امر مهمّ و دو اساس ، سهميّه بزرگى داشتند در پشت سر گذاردن قرون وسطى ، و إعلام به عصر نهضت .\r\nراجر بيكن چنان تحت تأثير منهج عربى و رفض منهج ارسطوئى كه سيطره بر انديشهء اروپائى نموده بود ، از جهت فساد در بعضى استنتاجاتى كه در علوم طبيعى دستگيرش شده بود ، قرار گرفت كه ميگويد\r\n If it had my way , I should burn all books of Aristotle for the study of them Can Lead to a Lossof time , produce error , increase ignorance . \r\nو عربىاش اينست : لَوْ اتيحَ لىَ الامرُ لَاحرَقْتُ كلَّ كُتبِ أرَسطو . لِانّ دِراستَها يُمْكِنُ\r\n","page_name":" 80 ","page_number":102},
  {"content":"\r\n\r\n\r\n\r\n","description":"","footnote":"\r\nأنْ تُؤَدّىَ إلَى ضِياعِ الوَقتِ وَ الوُقوعِ فى الخَطآءِ و نَشرِ الجَهالة .\r\n« اگر قدرت دست من بود ، جميع كتابهاى ارسطو را ميسوزاندم ، زيرا كه تعليم و تعلّم آن ممكن است به ضايع شدن وقت ، و وقوع در خطا ، و انتشار جهالت منجرّ گردد . » و همانطور كه گوستاولوبون پس از گذشت شش قرن از مرگ بيكن ميگويد : أدْركَ العَربُ بَعدَ لَاىٍ أنّ التَّجرِبةَ و الْمُشاهَدةَ خَيرٌ مِن أفْضلِ الكُتب . و لِذلكَ سَبَقوا اوروبَةَ إلَى هذِه الحَقيقة ، فَالمُسلِمونَ أسبَقُ إلَى نظامِ التَّجرِبةِ فى العُلوم .\r\n« عرب پس از مدّت و شدّت ، ادراك نمودند كه : تجربه و مشاهده از بهترين كتابها بهتر است . و روى اين اساس در اين حقيقت بر اروپائيان سبقت دارند ، بنابراين مسلمين در نظام تجربه در علوم پيشترند . »\r\n( 1 ) فى كتابِه : إعادَةُ تَكْوينِ الفِكْرِ الدّينىِّ فى الإسلام .  The Reconstruction of Religious Thinking  ( 2 ) فى كتابه : صُنعُ الإنسانيّة .  Making of Humanity  ( 3 ) راجر بيكن در سنه 1294 مرد ، و دانشگاههاى عربى و عرب دو قرن پس از آن در اندلس باقى ماند در كنار مراكزى كه براى ترجمه علوم اعراب در فرانسه و اندلس و ايتاليا و آلمان تأسيس يافته بود . راجر بيكن لغت عربى و عبرانى را خوب ميدانست . و به تجارب علمى در طبيعى و كيميا ممارست داشت . معاصرين وى در برابر او مقاومت كردند ، امّا پاپ بازويش را محكم و وى را تقويت مينمود . و به كيفر نوشتجاتش در پاريس او را به زندان انداختند . آن نوشتجات طليعههائى براى كشفهاى علمى جديد ( مانند عدسيها ، و ماشينهائى كه داراى محرّك بدوى بود ، و طيّارهها ) شد .\r\nوى معتقد بود كه : « فلسفه از زبان عربى استمداد دارد . و بنابراين زبان لاتين قدرت و توان فهم كتب مقدّسه و فلسفه را ندارد مگر زمانيكه لغتى كه از آن نقل شده است شناخته شود . و چندين قرن پيش از وى - و تحقيقاً در سال 920 ميلادى - پادشاه صقالبه ( اسلاوها ) از خليفه طلب كرد كه به سوى او بفرستد معلّمين و فقهائى را ، و اين كار انجام گرفت .\r\n","page_name":" 81 ","page_number":103},
  {"content":"\r\n\r\n\r\n\r\n","description":"","footnote":"\r\nو جغرافىدانان عرب از قرن نهم ميلادى در ارمنيّه بودند .\r\nو همچنين پاپ سِيلوِستر ( از سال 999 تا 1003 ) علوم خود را در مسجد قرطبه فراگرفت ، و پيش از آنكه رئيس دير رافنا شود ، اسمش راهب ژيلبر بود . و اوست كه علوم عربى و اعداد عربى را به اروپا منتقل ساخت . او مدرسه‌اى در ايتاليا و مدرسه دگرى در ريمس آلمان براى نقل علوم عربى ايجاد كرد . و به ثبوت پيوسته است كه : مدرسه وعّاظ ( مبلّغان ) در طُلَيطَلة براى تدريس لغت عربى در سال 1250 ميلادى تأسيس يافت ، و پس از آن مجلس وين در سال 1311 ميلادى امريّه صادر نمود تا علوم عربى در پاريس و سلامانكا و غيرها تدريس شود .\r\nو در سال 1207 ، جِنووا دانشگاهى براى نقل كتابهاى عربى ايجاد كرد ؛ و در سنه 1209 ، 1215 مجمع مقدّس مسيحى تدريس كتابهاى ابن رشد ، و ابن سينا را چون در آنها آزادى و حرّيّت فكر و انديشه بود ، ممنوع كرد .\r\nو در سنه 1296 مجمع لاهوتى تحريم تدريس فلسفه عربى را مقرّر داشت ؛ و حكم به محروميّت كسى نمودند كه معتقد بود عقل انسانى در ميان جميع افراد مردم ، واحد است .\r\nامپراطور فردريك دوّم جامعه نابولى ( دانشگاه ناپل ) را براى نقل علوم عربى تأسيس كرد ، مهمتر و بالاتر از آنچه را كه مدرسه سالرنو كه در مجاورت آن بود ، نقل نموده بود . و اعرابى كه از اسپانيا رانده شده بودند ، مدرسه مونيليه در پرووانس را در جنوب فرانسه تأسيس كردند .\r\nو شريف ادريسى معلّم راجر ، پادشاه صِقلّيّه ( سيسيل ) ، كره‌اى براى او از نقره مانند كره زمين ساخت در سال 1153 قبل از آنكه اروپا بداند كه زمين كروى شكل است .\r\nو محقّق و ثابت است كه فيبروناتشى  Fibronacci  اوّلين دانشمندى كه به علم جبر اشتغال پيدا نمود ، در عصر پادشاه فردريك دوّم پادشاه صقلّيّه ، به مصر و سوريّه كوچ كرد ، و ادلارد بائى  Adilard of Bath  دو علم فلك ( نجوم ) و هندسه را نزد عرب خواند . و اينها افرادى هستند كه طليعهها و جلوداران عصرى بودند كه در آن ميزيسته‌اند .\r\nو در همين عصر مدرسه صقلّيّه ، و مثل آن مدرسه سالرنو در جنوب ايتاليا و\r\n","page_name":" 82 ","page_number":104},
  {"content":"\r\n\r\n\r\n\r\n","description":"","footnote":"\r\nدانشگاه ناپل كه امپراطور فردريك دوّم آن را تأسيس كرده بود ، علوم عربى را پخش نموده و منتشر ميساختند .\r\nاز كريت در سال 212 تا صقلّيّه در سال 216 يعنى در نيمه اوّل از قرن نهم ميلادى ، عرب جزيره‌هاى بحر ابيض ( درياى سفيد ) را تصرّف كرد همچنانكه بر بارى ، و برينديزى در وسط ايتاليا استيلا يافتند ، و سيطره آنان بر دو ايالت كاميانيا و ابروزى ( آبروتتسى ) استوار شد ، و در آن دو محلّ ، حكومتهاى عربى اقامه نمودند ؛ و قدرت و حكومت عرب اندلس تا جنوب فرانسه در ايالت پرووانس امتداد يافت ، و روم را محاصره كردند .\r\nلباسهاى پاپ با حروف عربى مزيّن و مُطَرّز بود . و تحت تأثير واقع شدن دانته از تمدّن عرب در كتاب « كمدى إلهى » واضح است ؛ و اوست كه در كتابش از صلاح الدّين ايّوبى ، و از دوك گودفُرُواى ( سلطان گودفُرُواى پادشاه بيت المقدس در جنگ با صليبيها بود ) ياد مىكند . و اعزام سفراء ميان ملوك و امراء فرنگ با سلاطين اسلام ، همه گونه اسباب تمدّن را به سوى اروپا كشيد . و كتابهاى ابن رُشد و غزالى در آن ايّام تأمين كننده غذاى علمىِ فكر اروپائى بود . و نوشتجات قدّيس توماس اكوين ( القدّيس توما ) ناطق است به تأثّر ظاهر يا نقل كامل از تمدّن و حَضارت اسلام .\r\nو اوّلين رصد فلكى كه در اروپا بر پا شد آن را عرب در اشبيليّه بر پا كردند . و اوّلين مدرسه پزشكى در اروپا همانست كه در سالِرن اقامه نمودند . و از سال 970 در غَرناطه اسپانيا 120 مدرسه كه از آنها 17 مدرسه بزرگ و 27 مدرسه مجّانى بود تأسيس كردند كه در آنها أشراف و نُبَلاى اروپا علوم عربيّه را ميآموختند .\r\nو هنگاميكه طُليطله در سنه 1085 بواسطه غلبه اسپانيها سقوط كرد ، در آنجا مدارسى را براى ترجمه علوم عربى دائر نمودند ؛ و اين نقل علوم متوقّف نماند ، بلكه بواسطه سقوط قُرطُبه ( كُردُبا ) در سنه 1236 و سپس سقوط غرناطه ( گرانادا ) در سنه 1492 مصادر و محلّه‌اى جديدى براى ترجمه آماده و مهيّا شد .\r\nو بعد از سقوط طليطله ، دربار آلفونسو ششم كاملًا به خود رنگ فرهنگ و تمدّن عرب را گرفته بود ، بلكه وى خود را امپراطور دو عقيده : مسلمان و مسيحى خواند . و آلفونسو پنجم ملقّب به حكيم كه پادشاه قشتاله ( كاستيل ) از سنه 1252 تا 1284 ميلادى بود ، بزرگترين مبلّغ تمدّن و فرهنگ عرب بشمار ميآمد ، و يهود براى وى جميع كتابهاى عرب را گرد آوردند . و در سنه 1250 در طليطلة ، جماعت وعّاظ ( هيئت مبلّغان ) مدرسه‌اى براى تدريس لغت عربى و عبرى تأسيس نمودند به قصد نصرانى كردن مسلمين ، همچنانكه كتابهائى در دفاع از مسيحيّت ، ضدّ مسلمين تأليف شد . و اسقف استفان در پاريس در كتابهاى ابن رشد مناقشه ميكرد . و در آخر دوران مسلمين در اندلس محكمه‌هاى تفتيش در مقابل علم و فلسفه كه از انتشار آنها از كتابهاى مسلمين در خوف افتاده بودند ، تشكيل شد .\r\nو در بحر در مدّت هجده سال ( از 1481 - 1499 ) اين محكمه‌ها 10220 مرد را زنده آتش زدند ؛ و 6860 نفر را به دار كشيدند ، و 97000 نفر ديگر را به سائر انواع عقوبتها ، عقوبت كردند . و در سنه 1502 مجمع لاترانا مقرّر نمود تا هر كس در فلسفه ابن رشد نظر اندازد مورد لعنت قرار گيرد ، چونكه ابن رشد ، قائل به آزادى عقل است .\r\nمراجعه شود به فصل دوّم با عنوان : « قوّةُ الحَضارةِ العِلميّة » از باب اوّل در كتاب ما : « توحيدُ الامّةِ العربيّة » فقرات 4 تا 18 .\r\n","page_name":" 83 ","page_number":105},
  {"content":"\r\n\r\nاز جمله كتب خواجه نصير طوسى در علم آسمان كتاب « التَّذكرةُ النّصيريَّة فى الهَيئة » است كه مختصر ولى جامع مسائل اين فنّ است . و از شروح مشهوره بر اين كتاب شرح فاضل شمس الدّين محمّد بن أحمد خَفْرى از شاگردان سعد الدّين مىباشد . اين شرح ، شرح مزجى است ؛ آن را « تكملة » نام گذارده است ، و در محرّم سنه 932 از تأليفش فراغت جسته است . « 1 »\r\n\r\n\r\n","description":"","footnote":"\r\n( 1 ) در « كشف الظّنون » طبع عثمانى سنه 1360 هجرى ؛ ج 1 ، ص 391 و ص 392 گويد : از كسانى كه اين كتاب « تذكرة » را شرح كردند ، علّامه سيّد شريف جرجانى متوفّى در سنه 816 بود ، و نيز آن را محقّق نظام الدّين حسن بن محمّد نيشابورى معروف به نظام أعرج شرح كرد و آن را « توضيح التّذكرة » نام نهاد و در سنه 811 از آن فارغ شد ، و اين شرح مشهور و مقبولى است . و سپس آن را محمّد خَفرى كه در متن بيانش را آورديم شرح كرد . و گفته مىشود كه : علّامه قطب الدّين محمّد بن مسعود شيرازى ، و فاضل عبد العلى بيرجندى نيز شرحى بر آن نوشته‌اند و ليكن من آن را نديده‌ام ( آنها را نديده‌ام ) .\r\n","page_name":" 84 ","page_number":106},
  {"content":"\r\n\r\nعلم هيئت نيز از علومى است كه در حوزه‌هاى علميّه تدريس مىشود . حضرت علّامه آية الله طباطبائى قدَّس اللهُ نفسَه خودشان استاد اين فنّ بودند و قادر بر استخراج تقويم بودند ، اين حقير يكدوره هيئت در محضر مباركشان خوانده‌ام .\r\n\r\nتقدّم مسلمين در علم طبّ و داروسازى\r\nو امّا علم طبّ و دوا سازى : در عظمت تدريس و تعليمش و شهرتش همين بس كه تا همين اواخر طبّ منحصر به فرد از روى خمسه يونانى و از روى طبّ ابو زكريّاى رازى بوده است . حكماء و اطبّاى برجسته و بصير و خبير و حاذقى را كه در هر شهر و كوى و برزن داشتيم ، كه از روى كتب ادويه همچون قَرابادين كبير و سائر كتبى كه در اين زمينه بود ، برحسب تشخيص مرض از دواهاى يونانى يعنى عقاقير و ادويه گياهى و پاك كردن مزاج بوسيلهء مُنضِج ( دوائى كه خلط و مادّه را بپزد و مهيّاى دفع كند ) و سپس مُسهِل ، با نظم مشخّص و ترتيب معيّنى مشغول به مداوا و معالجه امراض ميشدند ، هنوز فراموش ننموده‌ايم .\r\nكتاب « قانون » بو علىّ يكى از كتب معروفى بود كه بايد خوانده ميشد . و علاوه هر استادى بر روش معالجه خاصّى كه داشت شاگردان خود را تربيت ميكرد ، و كتاب ديگرى را كه طبق آن منهج بود تدريس مينمود . و علاوه شاگردان را از اوّل كار در محكمه ( مطبّ ) خود ميآورد ، و انواع و اقسام مرضها را عملًا به آنها نشان ميداد ، و طريق معالجه و مقدار دوا را نيز نشان ميداد . كتاب « قانون » را تا همين اخيراً در اروپا براى شاگردان پزشكى ، درس ميدادند .\r\n\r\nفوائد و مزاياى طبّ قديم و ضررهاى پزشكى امروز\r\n\r\nمضرّات پزشكى جديد كه بر اساس تكنولوژى امروز ترتيب يافته است\r\nامروزه آن متد عوض شده ، و داروها را به صورت فرمولهاى شيميائى و تركيبات خاصّى به صورت قرص و يا آمپول در آورده‌اند ، تا اوّلًا به آسانى قابل حمل و نقل باشد و بتوان هر مقدار از آن را بر حسب موقعيّت مصرف نمود ، و ثانياً داروى آماده را زودتر و بهتر ميتوان به مريض رسانيد و با وضع تكنولوژىاى\r\n\r\n","description":"","footnote":"","page_name":" 85 ","page_number":107},
  {"content":"\r\n\r\nكه امروز بر دنيا حكمفرماست سازش بيشترى دارد ، و ثالثاً با تجزيه عقاقير ميتوان موادّ مضرّ و سمّى آن را كنار ريخت ، و با تركيب موادّ نافع از چند دوا ، داروى خاصّى را كه مورد نظر است تهيّه كرد .\r\nاين عمل گرچه منافعى را متضمّن است و ليكن ضررهائى را نيز در بردارد : اوّلًا دواهاى طبيعى و گياهان طبّى ، بدون ضرر و بدون خرابى ممكن است سالها عمر كنند ، امّا دواهاى ساختگى زود فاسد مىشود ؛ و براى رفع فساد بايد تدابيرى را انجام دهند تا دارو مدّت معيّنى دوام داشته باشد . و آن تدابير كه بالاخره بواسطه يك عمل شيميائى و يا يك عمل فيزيكى بر روى دارو مىباشد ، در بدن بيمار بى تأثير نيست . و كم كم در اثر رسوب موادّ غير نافعه و واكنشهاى سلّولها در ورود آن ، بدن را تدريجاً رو به ضعف و نقاهت ميبرد .\r\nو ثانياً استعمال آمپول يعنى يك مادّه خارجى را دفعةً در شريان قلب و يا در عضله داخل كردن ، ايجاد عكس العمل نامطلوب دارد . عموم غذاها و داروها بايد از مجارى طبيعى همچون معده و ريه وارد بدن شوند .\r\nثالثاً داروى ساخته شده از اين فرمولها ، داروئى است كه آن را براى تمام جهان اعمّ از نقاط گرمسير و سردسير و معتدل ، و براى هر گونه مزاج و هر صنف و نوعى از مردمان تجويز ميكنند . در حالى كه ملاحظه موقعيّت آب و هوا و كيفيّت جغرافيائى ، همانطور كه در اصل طبيعت و صحّت انسان مؤثّر است ، در كيفيّت معالجه و تعيين نوع دارو ، بى اثر نخواهد بود .\r\nروى همين اصل است كه بو على سينا در كتاب « قانون » ميگويد : وَ كُلٌّ يُداوَى عَلَى نَبْتِ بَلَدِه .\r\nيعنى : هر مريضى را بايد با همان گياهى كه در شهرش روئيده مىشود معالجه كرد ؛ نه با گياه شهر ديگرى .\r\nو اين مطلب در طبّ قديم ملاحظه ميشد ؛ و داروهائى را كه حكيمان\r\n\r\n","description":"","footnote":"","page_name":" 86 ","page_number":108},
  {"content":"\r\n\r\nميدادند عبارت از ريشه عقاقير و گياهانى بود كه غالباً در همان شهر و يا بلاد مجاور تهيّه ميشد .\r\nرابعاً آن داروهاى طبّى گياهى ، موادّى بود معلوم و شناخته و تجربه شده كه از نباتات و يا حيوانات حلال گوشت مثلًا روغن ماهى حلال ميگرفتند . و امّا داروهاى شيميائى امروزه كه از فرنگ ميآورند ، هيچ ضابطهاى ندارد .\r\nآنها سگ و خوك و قورباغه و خرچنگ و مار و سوسمار و عقرب ، و هر چه را كه در تصوّر آيد حلال ميدانند و ميخورند . و داروهاى خود را نيز از هر چيزى كه به نظرشان آيد تهيّه ميكنند : از روغن ماهى حرام گوشت ، و از جگر و معده خوك ، و از لوزالمعده بسيارى از حيوانات حرام گوشت و يا از عصاره فضله سگ . « 1 »\r\n\r\n\r\n","description":"","footnote":"\r\n( 1 ) يكى از موادّ غذائى و داروهائى كه امروزه در كشورهاى كفر از آن استعمال ميكنند و آن را بهترين موادّ و دارو از نظر بهداشتى ميدانند ، غذاها و دواهائى است كه از فاضلاب شهرها تهيّه مينمايند . بدينطريق كه كارخانه تجزيه موادّ شيميائى را در محلّ اجتماع فاضلابها نصب ميكنند و آنچه از نجاسات و فضولات انسان و حيوانات و سائر كثافات در فاضلاب است در آن كارخانه ميرود و تجزيه مىشود . و از موادّ بدست آمده ، روغن و كره و موادّ نشاستهاى و پروتئينى و حتّى گوشت ميسازند و همه اقسام از ويتامينها را كه بطور سرشار در آن وجود دارد ، به صورت موادّ غذائى و اقسام دارو در ميآورند و به بازار عرضه ميكنند . در زمان طاغوت در نظر داشتند در طهران فعلًا كارخانه كوچكى از آن را در ممرّ فاضلاب بيمارستان هزار تختخوابى نصب كنند كه با اقدام و جلوگيرى علماء اعلام عملى نشد . و نيز در اصفهان نزديك بود اين كار جامه عمل بپوشد ؛ يك نفر مهندس از فاضلاب آنجا كره‌اى تهيّه كرد و به بازار عرضه كرد و خودش هم در مجمع عرضه از آن خورد . گويند : به قدرى شبيه به كره طبيعى بود كه متخصّصين مشكل بود بتوانند بين آن دو را فرق بگذارند ؛ از آن عمل هم جلوگيرى شد . امّا در كشورهاى كفر از ساليان درازى است كه اين عمل مشهور است . و حتّى از آن كارخانه عِطر مصنوعى ميگيرند . گويند صابونهاى معطّرى كه از خارجه ميآيد ، در بعضى از اقسام آنها همين عطر را زده‌اند . بايد دانست كه اين موادّ غير از موادّى است كه از نفت ميگيرند و ميگويند : هفتاد درصد موادّ خوراكى از نفت تهيّه مىشود ، و غير از عطرى است كه از آن بدست ميآورند و گران قيمت‌ترين و نادرترين اقسام عطر در دنياست .\r\n","page_name":" 87 ","page_number":109},
  {"content":"\r\n\r\nآمپول تِستُوويرُون  ( Testoviron )  كه براى بعضى از انواع ضعفهاى جنسى تجويز ميكنند ، از بيضه ميمون ميگيرند ؛ فلهذا گرانقيمت است . الكل و شراب را حلال ميشمرند و يكى از موادّ اصولى در داروسازى به حساب ميآيد . شرع مقدّس اسلام كه اينها را حرام شمرده است ، نه فقط بواسطه امر تعبّدى است ؛ بلكه به علّت زيانهاى جسمى و روحى است كه در آنهاست . فلهذا ميبينيم : اين گونه معالجات فرمولى با موادّ شيميائى و تركيبات موادّ صنعتى غير طبيعى ، بطور كلّى سطح عمر طبيعى را پائين كشيده است . يعنى بواسطه خوردن اين موادّ ، يك نحوه سمومات و موادّ مضرّى در بدن وارد مىشود كه گرچه منجرّ به مرگ آنى و دفعى نميگردد ، ولى ايجاد يك گونه مرگ تدريجى مينمايد . ميگويند : با اين گونه داروها و اين گونه معالجه ها ، عمرهاى طبيعى نزديك به ده سال كاهش يافته است .\r\nدكتر آلِكسيس كارِل ميگويد : از طرف ديگر بايد از خود پرسيد كه : آيا كاهش تلفات كودكان و جوانان ، اشكال تازهاى پيش نمىآورد ؟ ! در تمدّن جديد ، كودكان ناتوان و عليل نيز نگهدارى ميشوند ، و مصون ميمانند . انتخاب اصلح ديگر اجرا نميشود ، و هيچكس نميداند : آينده نژادى كه موجودات عليل و ناقصش بدينسان بوسيلهء موازين بهداشتى و طبّى حمايت مىشود ، بكجا خواهد انجاميد ؟ !\r\nولى ما در برابر خود مسأله بغرنج ديگرى داريم كه بايد هر چه زودتر براى\r\n\r\n","description":"","footnote":"","page_name":" 88 ","page_number":110},
  {"content":"\r\n\r\nآن راه حلّى يافت :\r\nدر حالى كه بيماريهاى عفونى ، چون آبله و حصبه و ديفترى و سلّ و طاعون و اسهال وبائى كودكان و غيره ، رفته رفته از ميان ميروند و از ميزان تلفات آنها كاسته مىشود ، در عوض تعداد مبتلايان به بيماريهاى روانى روز به روز بيشتر ميگردد .\r\nدر بعضى مناطق ، شماره ديوانگان بسترى در تيمارستانها ، حتّى از تعداد تمام بيماران بسترى ديگر تجاوز مىكند . علاوه بر اين ، وفور اختلالات و عوارض عصبى نيز شايان توجّه است كه خود يكى از علل اصلى تيرهروزى افراد ، و بهم پاشيدگى خانواده هاست ؛ و بمراتب از بيماريهاى عفونى كه امروزه طبّ و بهداشت ، اينقدر وقت و همّت خود را صرف مطالعه و مبارزه آنها مىكند ، براى آينده بشريّت و تمدّن خطرناكتر است . « 1 »\r\nو امروز نيز مانند قرن گذشته ، يك مرد 45 ساله كمتر اميد اين موفّقيّت را دارد كه به 80 سالگى برسد . محتملًا با آنكه متوسّط عمر افراد خيلى بالا رفته ، از درازاى آن كاسته شده است . « 2 » روى اين مطلب ، بسيارى از بزرگان در اثر از بين رفتن طبّ يونانى در تأسّف ميباشند . زيرا ديگر فعلًا از آن أطبّاء در تمام مملكت ايران ، جز يكى دو نفر نداريم . « 3 » و با از بين رفتن آنها تعليم و حوزه علمى آنگونه طبّ از هم پاشيده است\r\n\r\n\r\n","description":"","footnote":"\r\n( 1 ) « انسان موجود ناشناخته » طبع ششم ، ص 22 و 23 ؛ بايد دانست كه تأليف كتاب « انسان موجود ناشناخته » در سنه 1935 ميلادى بوده است ، و تا اين زمان كه سنه 1409 هجرى قمرى ، و مطابق با 1988 ميلادى است ، 53 سال از تأليف آن ميگذرد .\r\n( 2 ) همين كتاب ، ص 199 و 002\r\n( 3 ) دو سيّد و آقاى بزرگوار : اوّل به نام حاج سيّد عبدالحسين خسروى همدانى كه چند سال است به رحمت حقّ پيوسته است . او در همدان طبابت ميكرد ، و اخيراً در طهران بود ، و رسماً از طرف وزارت بهدارى و دانشكده پزشكى ، تصديق طبابت داشت . دوّم آقاى حاج سيّد احمد علىّ همدانى پسر عموى ايشان كه فعلًا در همدان هستند و مشغول طبابت ميباشند ، پيرمردى است زحمت كشيده . أبْقاهُ الله إنْ شآءَ الله .\r\n","page_name":" 89 ","page_number":111},
  {"content":"\r\n\r\nو اين طبابت بدست عطّاران و گياه فروشانى افتاده است كه شأن طبابت را ندارند ، و مراجعه به آنها جز ايجاد خطر براى مريض مبتلا ، عائدى همراه ندارد .\r\nگويند : در آلمان بعضى از پزشكان فقط بر نهج طبّ يونانى مداوا ميكنند ، و دارو فروشيهاى آنها هم جداست ، و فقط دواهاى سنّتى و عقاقير را ميفروشند ، و نسخه‌هاى اين پزشكان را ميپذيرند ، و بر بالاى دكّانهاى آنها نوشته شده است :  Herbalist Medicine Shop . \r\nو امّا در آمريكا بدينگونه نيست . فقط در آنجا دكّانهائى وجود دارد كه صرفاً موادّ غذائى بهداشتى در آنجا به فروش ميرسد ؛ مثل آب نبات ساده و گياهان و عقاقير و قرصها و داروهائى كه نياز به نسخه پزشك ندارد . و بر بالاى آنها نوشته شده است :  Health Food Store  ( فروشگاه موادّ غذائى بهداشتى ) . « 1 »\r\nو اينك ما در انتظار پيدايش چنين طبابتى و چنان اطبّائى هستيم كه با مزاياى مفيد و مثبت پزشكى امروز همچون عمليّات جرّاحى و نظير آن ، داراى تخصّص و حذاقت در آن فنّ بوده باشند .\r\nميگويند : پزشكى امروزه بر سه ركن است : بو على سينا ، جرّاحى ، ترياك .\r\nو ما به حمد الله و منّه با اين سه ركن كه در دست داريم ميتوانيم پزشكى عالى كه داراى مزاياى پزشكى نوين و فاقد ضررهاى آن باشد تأسيس كنيم ، تا\r\n\r\n\r\n","description":"","footnote":"\r\n( 1 ) ناقل اين قضيّه براى حقير ، جناب محترم استاد و پزشك عاليقدر دندان : دكتر باكدان آراكليان ، هَداهُ اللهُ تعالى إلى النَّهجِ القَويم و الصّراطِ المُستقيم است كه هم در تخصّص و استادى در فنّ خود ، و هم از جهت صدق و راستى ، از پزشكان ارجمند ماست .\r\n","page_name":" 90 ","page_number":112},
  {"content":"\r\n\r\nهم بهتر مريضها علاج شوند و هم بهتر پزشكان ، تخصّص يابند و داراى حذاقت گردند .\r\n\r\nاختراع دستگاه‌هاى جديد در پزشكى ، از حذاقت طبيب ميكاهد\r\nيكى از مضرّات پزشكى امروز آنست كه : طبيب را با فهم و با شعور بار نمىآورد . استعمال ميزان الحراره  ( Thermometer )  ديگر مجالى و فهمى براى گرفتن نبض و كيفيّت ضربان آن ، كه بنا بر طبّ قديم براى آن سى و دو نوع ضربان قائل بودند و پزشكان از كيفيّت هر نوع ضربان ، مرض خاصّى را در مبتلا تشخيص ميدادند ، نگذاشته است .\r\nتا كار به جائى رسيده است كه : اخيراً دستگاهى اختراع كرده‌اند كه با آن فوراً ميتوان غدّه واقع در سر را تشخيص داد و جاى آن را هم مشخّص كرد . و آسيستان پزشك ، قبل از معاينه و رؤيت پزشك اين عمل را انجام ميدهد ؛ و تصوير غدّه و كيفيّت آن را با مريض نزد طبيب ميبرد . اين عمل گرچه داراى مزيّتى است ولى ديگر قوّه ابتكار و جستجو و كيفيّت پيدا كردن غدّه را كه از راه‌هاى متعدّد اطبّاء پيدا ميكردند ، از بين مىبرد . و خلاصه مطلب هر چه دائرهء اختراع و اكتشاف اين گونه اسباب براى تشخيص امراض بيشتر شود ، به نسبت كاملًا معكوس ، فهم و حذاقت پزشكان تنزّل مىكند . و اين هم يك آفتى براى پزشكى مدرن است كه خلاصه مطلب طبيب حاذقِ دردشناس تربيت نميكند ، و پزشكان را مانند مأموران يك ماشين فيزيكى و يا يك موتور الكتريكى براى جابجا كردن پيچها و مهره‌ها بر پا ميدارد .\r\nبارى ! تا اينجا همه بحث در اشكال دوّم بود ، كه به گفتار صاحب مقاله نموده‌ايم . و براى آنكه اطراف و جوانب آن معلوم و مشخّص گردد ناچار سخن را بسط داديم ، تا اوّلًا عظمت علم حكمت و فلسفه اسلامى مشهود گردد ، و ثانياً حقارت فلسفه جديد ، اعمّ از الهيّات و طبيعيّات آن ، در برابر آن فلسفه نيز مبرهن شود .\r\n\r\n","description":"","footnote":"","page_name":" 91 ","page_number":113},
  {"content":"\r\n . \r\n","description":"","footnote":"","page_name":" 92 ","page_number":114},
  {"content":"\r\n\r\n\r\nإشكال سوّم ؛ « اساس حوزه‌هاى علميّه بر قرآن و عرفان است »\r\n\r\n","description":"","footnote":"","page_name":" 93 ","page_number":115},
  {"content":"\r\n . \r\n","description":"","footnote":"","page_name":" 94 ","page_number":116},
  {"content":"\r\n\r\nاساس حوزه‌هاى علميّه بر قرآن و عرفان است\r\nاشكال سوّم آنست كه : ايشان تأسّف دارند كه چرا در حوزه‌هاى علميّه دروس جديد و دانشهاى تجربى تدريس نميشود ؛ و فقهاء و فضلاء و طلّاب ، در طبيعت شناسى و علوم تازه بشرى آنطور كه بايد تخصّص ندارند .\r\nما عين گفتارشان را ذكر ميكنيم ، تا جوانب اشكال بر آن خوب مشخّص شود :\r\nهيچ فهم دينى بدون نسبت با جهان بينى قبلى و مستقلّ ديندار تكوّن نمييابد . و هيچ فهم دينى هم با تحوّل آن جهان بينى ، به قرار سابق نميماند . لذا اگر فتواى عرب بوى عرب بدهد و فتواى عجم بوى عجم جاى شگفتى نيست . اين سخن بدين معناست كه : بدون اجتهاد در اصول ( به معناى عامّ كلام و جهان شناسى و . . . ) اجتهاد در فروع ميسّر و موفّق نيست و بردى ندارد . و آدمى بىمبنا و منظر نميتواند در دين نظر كند ( و نمىكند ) و بدون تنقيح منظر ، نظر سود ندارد . و تا باب تحوّل در مبادى گشوده نشود ، به مسائل هم دست نخواهد خورد .\r\nاز اين رو آن بى مهرى و بل جفائى كه در حوزه‌هاى دينى علمى ما به علوم و معارف جديد بشرى رفته و ميرود ، سخت ناموجّه و اسف انگيز مينمايد . بطوريكه گاهى دفاع از دين كاملًا رنگ دفاع از جهان بينى و انسان شناسى كهن را به خود ميگيرد .\r\n\r\n","description":"","footnote":"","page_name":" 95 ","page_number":117},
  {"content":"\r\n\r\nگوئى دين جز در آن جغرافيا نميرويد و نميماند . نه علم تاريخ ( كه مدخل ، و بل مدرس انسان شناسى است ) قدر دارد و بر صدر مينشيند ، نه از طبيعت شناسى و انسان شناسى و جامعه شناسى و معرفت شناسى نوين در آنجا خبرى است . و هنوز كه هنوز است علم اخلاق را بر مبناى روانشناسى قدما تدريس ميكنند . « 1 »\r\nقبل از پاسخ لازم است عين فرمايش حضرت استادنا الاكرم علّامه آية الله طباطبائى قدَّس اللهُ سرَّه را كه در كتاب نفيس « قرآن در اسلام » آورده‌اند بياوريم ، و سپس به بحث بپردازيم :\r\nقرآن تنها كتاب آسمانى است كه اوّلًا زندگى سعادتمندانه انسانى را با طرز زندگى بيآلايش و پاك انسان فطرى ( طبيعى ) مساوى ميداند ، و ثانياً بر خلاف بيشتر يا همه روشها كه برنامه خدا پرستى انسان را از برنامه زندگى تفكيك ميكنند ، برنامه دينى را همان برنامه زندگى قرار داده ، در همه شؤون فردى و اجتماعى انسان مداخله نموده ، دستوراتى مطابق واقع بينى ( جهانبينى - خدا شناسى ) صادر مىكند . و در حقيقت افراد را به جهان ، و جهان را به افراد ميسپارد ؛ و هر دو را به خدا . « 2 » اينك وارد در شرح جواب ميشويم :\r\n\r\nشرح إشكال ، در ضمن سه مطلب\r\nبايد دانست كه اوّلًا : مراد از علمى كه در اسلام و قرآن و روايات مستفيضه بل متواتره كه در سنّت رسول الله و ائمّه هدى عليهم صلوات الله تأكيد و ترغيب بر فراگيرى آن شده است چيست ؟ !\r\nثانياً : رسالت و تعهّد حوزه‌هاى علميّه دينيّه بركدام اساس از اصول تعليم و تربيت بنا نهاده شده است\r\n\r\n\r\n","description":"","footnote":"\r\n( 1 ) ! ؟\r\nمقاله بسط و قبض تئوريك شريعت ، « كيهان فرهنگى » شماره 50 ، ارديبهشت 67 ، شماره 2 ، ص 17 ، ستون اوّل\r\n( 2 ) « قرآن در اسلام » طبع اوّل ، ص 61\r\n","page_name":" 96 ","page_number":118},
  {"content":"\r\n\r\nو ثالثاً : هدف غائى از اين گونه حوزه‌ها چيست ؟ ! و افرادى را كه حوزه بيرون ميدهد ، داراى چگونه مزايا و خصوصيّاتى بايد بوده باشند ؟ ! و به عبارت ديگر : انتظار قرآن و رسول خدا و امام زمان عجَّل اللهُ تعالَى فرَجَه الشَّريف ، و مردم مسلمانى كه با عرق جبين و كدّ يمين ، از مصارف سهم امام خرج حوزه‌ها را ميدهند ، كدام است ؟ ! « 1 »\r\n\r\nمطلب أوّل : مراد و مقصود از علمى كه در اسلام بدان توصيه شده است كدام است ؟\r\nامّا بحث درباره مسأله اوّل كه : مراد از علم و دانشى كه اهمّ از فرائض شمرده شده چيست كه رسول خدا به آن ، تا آن حدّ تأكيد فرموده است كه به يگانه تربيت شده و وصىّ بلافصل و خليفه‌اش بر روى زمين ميفرمايد :\r\nيَا عَلِىُّ ! إذَا رَأَيْتَ النَّاسَ يَتَقَرَّبُونَ إلَى خَالِقِهِمْ بِأَنْوَاعِ الْبِرِّ ، تَقَرَّبْ إلَيْهِ بِأَنْوَاعِ الْعَقْلِ حَتَّى تَسْبِقَهُمْ ؟ ! « 2 »\r\n\r\n\r\n","description":"","footnote":"\r\n( 1 ) أخيراً دوست معظّم و رفيق شفيق ، صاحب علم و ورع جناب آية الله المكرّم آقاى حاج شيخ عبد الحميد شربيانى دامتْ بركاتُه ، براى حقير نقل كردند ، از مرحوم آية الله العظمى مجتهد جامع الشّرائط : آقا سيّد محمّد حجّت كوه كمرى أعلَى اللهُ مقامَه الشّريف كه از مراجع پاكيزه و عاليقدر حوزه علميّه قم بوده‌اند ، كه وقتى يكنفر مرد دهاتى از باب وجوه شرعيّه يك اسكناس پنج تومانى در دست ايشان گذاشت . ايشان چون آن وجه را گرفتند دست آن مرد را رها نميكردند و همينطور كف دست او در كف دست ايشان بود ، تا بالاخره رها كردند و آن مرد هم رفت . سپس يكى از حضّار پرسيد : تا به حال ديده نشده است كه شما وجوهى را كه ميگيريد اينقدر دستتان در دست طرف بماند ، امّا در اين مورد بسيار معطّل شديد ! ايشان در پاسخ گفتند : اين مرد زارع است و از بيلزنى اين وجه را كسب كرده است ؛ در كف دستش در اثر كار تاولهائى درشت و خشن و برآمدگيهائى مشهود بود . من اين برآمدگيها را در دست خود فشار دادم تا به دست من فرو رود و بدانم كه مالى را كه از اينطريق بدست آمده است ، در كدام طريق بايد مصرف نمود ؟ ! اللَهمَّ اغْفِرْ لِسَلفِنا الصّالحينَ و اخْلُفْ علَى عَقِبِهم فى الغابِرينَ و ارْحَمْهم و إيّانا بِرَحمتِكَ يا أرْحمَ الرّاحمين .\r\n( 2 ) اين حديث در جوامع روائى شيعه و عامّه وارد شده است ، و شيخ الرّئيس ابو على سينا در رساله « معراجيّه » ذكر نموده است و فيض كاشانى در « وافى » طبع حروفى ج 1 ، ص 102 آورده است .\r\n","page_name":" 97 ","page_number":119},
  {"content":"\r\n\r\n« اى علىّ ! چون ببينى مردمان را كه به انواع گوناگون از اعمال صالحه و خيرات و مبرّات به خالقشان تقرّب جويند ، تو به انواع ادراكات معقوليّه و علوم انسانيّه و فكريّه تقرّب بجو ، تا از همه آنان سبقت گيرى ! »\r\nآيا مراد همه علوم است : علم فيزيك ، شيمى ، طبيعى ، رياضى ، پزشكى ، دامپزشكى ، دامدارى ، كشاورزى ؟ ! و يا نه اينطور نيست ؛ مراد علم خاصّى است كه ترغيب و تأكيد بر آن به عمل آمده است ؟ !\r\nشكّ نيست كه دائرهء علوم بسيار وسعت دارد ، و مدّت و زمان فراگيرى آنها براى انسان بسيار محدود است . اگر انسان تمام مدّت عمر خود را در تحصيل فقط يك فنّ صرف كند ، بطورى كه بطور تحقيق از آن مطّلع شود و در آن فنّ متخصّص و استاد گردد ، تازه معلوم نيست به جميع اطراف و جوانب آن محيط گردد ؛ تا چه رسد كه بخواهد در دو فنّ و يا در بيشتر از دو فنّ استاد شود .\r\n\r\nمدّت عمر انسان محدود است و بايد صرف آموختن علم مفيد كند\r\nو عليهذا انسان بايد مدّت عمر خود را كه قابل براى فراگيرى است در نظر بگيرد ، و سپس نياز خود را در آن علمى كه مورد نظر اوست ببيند ؛ و ساعات و روزهاى خود را در آن علم به كار زند ، تا نتيجهاى برايش حاصل شود . « 1 »\r\n\r\n\r\n","description":"","footnote":"\r\n( 1 ) شيخ هادى كاشف الغطاء در « مستدرك نهج البلاغة » ص 165 و 166 از حضرت أمير المؤمنين عليه السّلام آورده است كه فرمود : أقَلُّ النّاسِ قيمَةً أقَلُّهُمْ عِلْمًا ؛ وَ مَنْ لَمْ يَتَعَلَّمْ فى صِغَرِهِ لَمْ يَتَقَدَّمْ فى كِبَرِهِ . تا آنكه ميگويد : الْعِلْمُ أكْثَرُ مِنْ أنْ يُحْصَى فَخُذوا مِنْ كُلِّ شَىْءٍ أحْسَنَهُ ، ثُمَّ أنْشَأَ يَقولُ :\r\n ما حَوَى الْعِلْمَ جَميعًا أحَدٌ * لا وَ لَوْ مارَسَهُ ألْفَ سَنَة\r\nإنَّما الْعِلْمُ بَعيدًا غَوْرُهُ * فَخُذو امِنْ كُلِّ شَىْءٍ حَسَنَة \r\n« بى ارزش‌ترين مردم ، نادانترين آنهاست ، و كسى كه در كوچكى دنبال علم نرود ، در بزرگى ارج و تقدّم ندارد . . . علم بيش از آنست كه به شمارش در آيد ؛ لهذا شما از هر علمى مقدار بهتر و نيكوتر را انتخاب كنيد . و سپس شروع كرد به خواندن اين دو بيت : هيچكس نتوانسته است به جميع علوم دست يابد و اگرچه هزار سال بر آن ممارست كند . نهايت علم بسيار دور است بنابراين شما از هر علمى ، خوب را اختيار كنيد .\r\n","page_name":" 98 ","page_number":120},
  {"content":"\r\n\r\nامّا اگر انسان زحمت بكشد و با رنج و تعب ، دود چراغ بخورد و علوم مختلفى را تحصيل كند كه به كار او نيايد ، جز و بال و خسران و ندامت چيزى عائدش نميشود . چنين كسى مانند شخصى ميماند كه به اميد زندگانيهاى دراز ، مشغول ساختن خانه‌ها و عمارتهاى بسيارى مىشود و پس از اتمام يك ساختمان ، به عوض آنكه در آن برود و بنشيند و از سايه آن بهره مند شود و از گرما و سرما محفوظ ماند ، باز به عشق ساختمان ديگرى كه مشابهش را دارد سرگرم شود ، و ناگهان مرگ وى برسد و او را بگيرد و دريابد لَا مَالًا حَمَلَ وَ لَا بِنَآءً نَقَلَ . « 1 »\r\n« نه ميتواند با خود مالى را حمل كند و نه بنائى را نقل نمايد . »\r\nاين مرد نيز علم آموخته است ولى بدون نتيجه و كارگيرى از اين علم ، از دنيا رفته است ؛ جز زيان و خسران چيزى بهره اش نيست . عمر شريف را كه گرانمايه‌ترين سرمايه حيات است ، بدون عوض با اختيار و اراده خود از دست داده است ، و نقد جان را پاك باخته است ؛ و در اين دنيا كه محلّ علم نافع و\r\n\r\n\r\n","description":"","footnote":"\r\n( 1 ) خطبه 112 ، از « نهج البلاغة » ؛ از طبع عيسى البابى الحلبى - مصر با تعليقه محمّد عبده : ج 1 ، ص 224 ؛ از جمله فقرات آن اينست كه : وَ مِنَ الْعَنآءِ أنَّ الْمَرْءَ يَجْمَعُ ما لا يَأْكُلُ وَ يَبْنى ما لا يَسْكُنُ ، ثُمَّ يَخْرُجُ إلَى اللَهِ لا مالًا حَمَلَ ، وَ لا بِنآءً نَقَلَ . « و از مصائب و مشكلات دنيا همين بس است كه : انسان گرد ميآورد چيزى را كه نميخورد ، و ميسازد خانه‌هائى را كه در آنها نمينشيند ؛ و پس از آن به سوى خدا بيرون ميرود در حالى كه نه با خودش مالى را برده است ، و نه بنائى را منتقل نموده است\r\n","page_name":" 99 ","page_number":121},
  {"content":"\r\n\r\nمركز تحصيل عقل كامل و تجرّد خالص بوده است ، با مسكنت علمى و فقر و تهيدستى كمال نفسانى ، حيرت زده و سرافكنده از اينجا كوچش داده‌اند و رختش را به سراى نور ، با چشمان نابينا و گوشهاى ناشنوا بربسته‌اند .\r\nاللَهُمَّ إنّى أَعوذُ بِكَ مِن عِلمٍ لا يَنفَعُ\r\nاز اينجاست كه خاتم رسل حضرت رسول اكرم صلّى الله عليه و آله و سلّم از چنين علوم بيهوده‌اى به خدا پناه ميبرد ، آنجا كه در نيايش و عرض حاجت خود به بارگاه اقدسش معروض ميدارد : اللَهُمَّ إنِّى أَعُوذُ بِكَ مِنْ عِلْمٍ لَا يَنْفَعُ . « 1 » « بار پروردگارا ! من به تو از علم بدون فائده پناه ميبرم » !\r\n\r\n\r\n","description":"","footnote":"\r\n( 1 ) اين دعا در جوامع شيعه و عامّه وارد است . شيخ طوسى در « مصباح المتهجّد » طبع سنگى ، ص 53 ، در جمله تعقيبات نماز عصر ذكر نموده است كه : ثُمَّ تَقولُ : اللَهُمَّ إنّى أعوذُ بِكَ مِنْ نَفْسٍ لا تَشْبَعُ وَ مِنْ قَلْبٍ لا يَخْشَعُ وَ مِنْ عِلْمٍ لا يَنْفَعُ وَ مِنْ دُعآءٍ لا يُسْمَعُ - الدُّعآء . و راغب اصفهانى در « محاضرات » ج 1 ، ص 35 آورده است : قالَ النَّبىُّ صَلَّى اللَهُ عَلَيْهِ ( وَ ءَالِهِ ) وَ سَلَّم : أشَّدُ النّاسِ عَذابًا يَوْمَ الْقِيَمَةِ عالِمٌ لا يَنْتَفِعُ بِعِلْمِهِ . وَ قالَ عَلَيْهِ السَّلامُ : أشَّدُ النّاسِ نَدامَةً عِنْدَ الْمَوْتِ الْعُلَمآءُ الْمُفَرِّطونَ . وَ قالَ صَلَّى اللَهُ عَلَيْهِ ( و ءَالِهِ ) وَ سَلَّم : اللَهُمَّ إنّى أعوذُ بِكَ مِنْ عِلْمٍ لا يَنْفَعُ ، وَ قَلْبٍ لا يَخْشَعُ ، وَ عَيْنٍ لا تَدْمَعُ ، وَ نَفْسٍ لا تَشْبَعُ ؛ وَ أعوذُ بِكَ مِنْ شَرِّ هَؤُلآءِ الارْبَعِ . « بار پروردگارا ! من پناه ميبرم به تو از علمى كه نفع نرساند ، و از قلبى كه خشوع نداشته باشد ، و از چشمى كه اشك نبارد ، و از نفسى كه سير نگردد ؛ و من پناه ميبرم به تو از شرّ اين چهار صفت . » و حاكم در « مستدرك » ج 1 ، ص 104 سه روايت مختلف ، دو تا با سند خود از أبو هريره و يكى از أنس ، روايت مىكند كه : كانَ رَسولُ اللَهِ صَلَّى اللَهُ عَلَيْهِ ( وَ ءَالِهِ ) وَ سَلَّم يَدْعو فَيَقولُ : اللَهُمَّ إنّى أعوذُ بِكَ مِنَ الارْبَعِ : مِنْ عِلْمٍ لا يَنْفَعُ ، وَ قَلْبٍ لا يَخْشَعُ ، وَ نَفْسٍ لا تَشْبَعُ ، وَ دُعآءٍ لا يُسْمَعُ . و در دعاى مروىّ از أنس وارد است كه بعد از اين عرض ميكرد : اللَهُمَّ إنّى أعُوذُ بِكَ مِنْ هَؤُلآءِ الارْبَعِ .\r\nو همچنين ابن ميثم در شرح قول أمير المؤمنين عليه السّلام در « نهج البلاغة » در ج 5 از شرح ، ص 12 گويد : و از براى همين جهت است كه رسول خدا صلّى الله عليه و آله و سلّم از شرّ اين گونه علمى به خدا پناه برد و گفت : وَ أعوذُ بِكَ مِنْ عِلْمٍ لا يَنْفَعُ . و در « مرصاد العباد » ص 486 نيز مذكور است . و در « إحيآء العلوم » طبع دار الكتب العربيّة - مصر ، ج 1 ، ص 291 به همين عبارت آورده ؛ و در ج 1 ، ص 3 بدينگونه آورده است كه : رسول خدا صلّى الله عليه و آله و سلّم فرمود : نَعوذُ بِاللَهِ مِنْ عِلْمٍ لا يَنْفَعُ . و اين حديث را محدّث فيض كاشانى در كتاب « المحجّة البيضآء » ج 1 ، ص 4 از غزالى آورده است . و در تعليقه آن ، معلِّق گويد : أخْرَجَهُ ابْنُ ماجَةَ . . . و النِّسآئىُّ فى سُنَنِه . . . و هَكذا فى « الْمُستدرَك » ؛ و فى « مِصْباحِ الشَّريعَة » باب 60 .\r\n","page_name":" 100 ","page_number":122},
  {"content":"\r\n\r\nو معجزه باقيه رسول الله : قرآن كريم ، بدين نكته دقيق اشارت دارد و ما را متنبّه و آگاه مىكند كه :\r\n  فَبَشِّرْ عِبادِ * الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ أُولئِكَ الَّذِينَ هَداهُمُ اللَّهُ وَ أُولئِكَ هُمْ أُولُوا الْأَلْبابِ .   « 1 »\r\n« بنابراين اى پيغمبر ! بشارت بده بندگان مرا ، آنان كه گفتار را ميشنوند و گوش ميدهند ، امّا از بهترين و نيكوترين آن پيروى مينمايند . ايشانند آنان كه خداوند هدايتشان نموده ؛ و ايشانند البتّه صاحبان خرد و عقل ! »\r\nو حضرت سيّد الوصيّين أمير المؤمنين عليه السّلام ميفرمايد : الْعِلْمُ كَثِيرٌ فَخُذُوا مِنْ كُلِّ شَىْءٍ أحْسَنَهُ . « 2 »\r\n« دانش و علم دائره‌اش وسيع است و مقدارش بسيار ، امّا شما از هر چيزى ، نيكوتر و بهتر آن را اختيار كنيد ! »\r\nو نيز آنحضرت در ضمن وصيّت به حضرت امام حسن عليه السّلام ميگويند : فَإنَّ خَيْرَ الْقَوْلِ مَا نَفَعَ . وَ اعْلَمْ أَنَّهُ لَا خَيْرَ فِى عِلْمٍ لَا يَنْفَعُ ؛ وَ لَا يُنْتَفَعُ بِعِلْمٍ لَا يَحِقُّ تَعَلُّمُهُ . « 3 »\r\n\r\n\r\n","description":"","footnote":"\r\n( 1 ) ذيل آيه 17 و آيه 18 از سوره 39 : الزّمر\r\n( 2 ) « سفينة البحار » طبع سنگى ، ج 2 ، ص 219\r\n( 3 ) از جمله وصيّت طويلى است كه أمير المؤمنين عليه السّلام در حاضرَيْن - كه مكانى قريب به صفّين بود - براى حضرت امام حسن عليه السّلام نوشتند . در قسمت خمسِ اوّل از رساله 31 « نهج البلاغة » ؛ و از طبع مصر با تعليقه عبده ، ج 2 ، ص 40 است .\r\n","page_name":" 101 ","page_number":123},
  {"content":"\r\n\r\n« پس بهترين گفتار ، آن سخنى است كه فائده ببخشد . و بدان : خيرى نيست در علمى كه فائده نبخشد . و از علمى كه سزاوار نيست انسان آن را بياموزد ، فائدهاى بهم نميرسد ؛ نه خود انسان و نه ديگرى از آن بهرهاى نمييابد . »\r\nراغب اصفهانى در اين مقام ، كلامى دارد كه شايسته تحسين است :\r\nاو ميگويد : كسى كه قصدش وصول به جوار خداست و نيّتش توجّه به اوست ، همچنانكه خداوند ميفرمايد :  فَفِرُّوا إِلَى اللَّهِ  « 1 » « پس همگى به سوى خدا كوچ كنيد . » و از همه چيز صرف نظر نموده ، به آستان قدسش پناه بريد ! و همچنانكه رسول أكرم صلّى الله عليه و آله و سلّم اشاره فرموده است : سَافِرُوا تَغْنَمُوا « مسافرت كنيد تا از سفر غنيمت بيابيد و بهره گيريد ! » سزاوار است كه علوم را به منزله و مثال توشه‌اى بداند كه براى منازلى كه در سفرش در نظر دارد ، قرار داده است . در اين صورت در هر منزلى فقط بقدرى كه او را به منزل ديگر مىرساند ، از اين توشه تناول مىكند .\r\nصاحب علم نيز نميتواند در بدست آوردن جميع علوم و استغراق و اطّلاع و بحث و تفحّص كامل درنگ كند . زيرا مثل تناول بيش از مقدار غذاى لازم را ميماند كه وى را از طىّ طريق به منازل دگر باز ميدارد .\r\nآدمى چنانچه تمام دوران حياتش را در فنّ واحدى بگذراند ، باز نميتواند به نهايتش برسد ، و آخر و بُن آن را بدست آرد . « 2 »\r\n\r\nوسعت علوم موجب انتخاب بهترين آنهاست\r\nو همچنين گويد : قيلَ : الْعِلْمُ أكْثَرُ مِنْ أنْ يُحْوَى فَخُذوا مِنْ كُلِّ شَىْءٍ أحْسَنَهُ ! « 3 »\r\n\r\n\r\n","description":"","footnote":"\r\n( 1 ) صدر آيه 50 ، از سوره 51 : الذّاريات\r\n( 2 ) « سفينة البحار » مادّه علم ، ج 2 ، ص 219\r\n( 3 ) در جلد 2 از « غُرر و دُرر » آمُدى با شرح آقا جمال خونسارى در ص 157 به شماره 2174 از آنحضرت آورده است كه : الْعِلْمُ أَكْثَرُ مِنْ أَنْ يُحَاطَ بِهِ فَخُذُوا مِنْ كُلِّ عِلْمٍ أَحْسَنَهُ !\r\n","page_name":" 102 ","page_number":124},
  {"content":"\r\n\r\nوَ قيلَ : حَلِّ طَبْعَكَ بِالْعُيونِ وَ الْقَفْرِ ؛ فَالشَّجَرَةُ لا يَشينُها قِلَّةُ الْحَمْلِ إذا كانَتْ ثَمَرَتُها نافِعَةً . « 1 »\r\nوَ قالَ ابْنُ عَبّاسٍ رَضىَ اللَهُ عَنْهُما : الْعِلْمُ كَثيرٌ فَارْعَوْا أحْسَنَهُ ؛ أما سَمِعْتُمْ قَوْلَ اللَهِ تَعالَى :\r\n  فَبَشِّرْ عِبادِ * الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ .   « 2 »\r\nقالَ الشّاعِرُ :\r\nقالوا : خُذِ الْعَيْنَ مِنْ كُلٍّ فَقُلْتُ لَهُمْ فى الْعَيْنِ فَضْلٌ وَ لَكِنَّ ناظِرَ الْعَيْنِ ) ) « 3 »\r\n« گفته شده است : علم بيش از آنست كه آدمى با كمربند فكر و عقل و حيات خود بتواند دورش را احاطه كند و بر آن محيط و مستولى گردد . بنابراين ، از هر چيزى بهترش را بگيريد و اختيار نمائيد\r\n\r\n\r\n","description":"","footnote":"\r\n( 1 ) !\r\nاين مطلب را در « سفينة البحار » ج 2 ، ص 219 از راغب حكايت مىكند و به لفظ يانِعَة ( ميوه رسيده ) آورده است . و آن بهتر از لفظ نافعة مطلب را مىرساند . و به دنبال آن از راغب نقل كرده است كه : و يَجِبُ أنْ لا يَخوضَ فى فَنٍّ حتَّى يَتناوَلَ مِن الْفنِّ الَّذى قَبْلَه بُلْغَتَه و يَقْضىَ مِنْه حاجتَه . تا آنكه گويد : و علَيْه قَوْلُه تَعالَى :  الَّذِينَ آتَيْناهُمُ الْكِتابَ يَتْلُونَهُ  و حَقَّ تِلَاوَتِهِ ؛ أىْ لا يُجاوِزونَ فَنًّا حتَّى يُحْكِموه عِلمًا و عَملًا .\r\n( 2 ) اين روايت را أيضاً خطيب بغدادى در كتاب « تَقييدُ العلم » ص 141 بدين عبارت آورده است : قالَ ابْنُ عَبّاسٍ : الْعِلمُ كَثيرٌ و لَنْ تَعيَه قُلوبُكم و لكِنِ ابْتَغوا أحْسنَه ؛ ألَمْ تَسمَعْ قَوْلَه تعالَى :  الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ  - تا آخر آيه .\r\n( 3 ) - « محاضرات الادبآء و محاورات الشّعرآء و البُلغآء » راغب اصفهانى : أبو القاسم حسين بن محمّد ، ج 1 ، ص 51\r\n","page_name":" 103 ","page_number":125},
  {"content":"\r\n\r\nو گفته شده است : طبع خودت را به مثابه چشمه‌ها و زمينهاى قفر و خشكى قياس كن ، و به برگزيده‌هاى علم بياراى ! ( يعنى چشمه‌هاى آب را بيهوده در زمينهاى قفر و خشك روان ساختن ، جز تضييع و اتلاف آب نتيجهاى ندارد . آن چشمه‌ها را فقط در يك زمين مستعدّ بطور پى در پى و مداوم جارى ساز تا درختان با ثمر ببار آورد و بر دهد . ) زيرا كه كمىِ بار درخت موجب عيب و نقصش نميشود ، اگر ميوه‌اى را كه ميآورد نافع باشد .\r\nابن عبّاس گفت : دائرهء دانش وسيع است ؛ شما مراعات نيكوتر و برترش را بنمائيد ! آيا گفتار خداوند تعالى را نشنيده‌ايد كه : اى پيامبر ! بشارت ده بندگان مرا ، آنان كه گفتار را گوش ميدهند امّا از بهترين آن متابعت ميكنند .\r\nشاعر گويد :\r\nبه من گفتند : از هر علمى آن مقدارِ برگزيده و اختيار شده‌اش را بر گير و فرا گير ! من در پاسخشان گفتم : البتّه در علم برگزيده و سوا شده و انتخاب گرديده فضيلتى است ، و ليكن در آن كس كه بايد در اين علوم برگزيده شده نظر كند ، فضيلتى برتر و بيشتر است . »\r\nو همچنين گويد : قيلَ : ازْدِحامُ الْعِلْمِ فى السَّمْعِ مَضَلَّةٌ لِلْفَهْمِ .\r\nوَ قيلَ : إذا رَأَيْتُمْ رَجُلًا يُريدُ تَعَلُّمَ أنْواعِ الْعُلومِ فداووهُ !\r\nوَ قيلَ : مَنْ رامَ أنْ يَنْتَحِلَ فُنونَ الْعِلْمِ اسْتَخَفَّ بِنَحيزَتِهِ وَ وَقَفَ النّاسَ عَلَى غَميزَتِهِ ؛ قالَ الشّاعِرُ :\r\nتَعَلَّمْتَ حَتَّى مِنْ كِلابٍ عَوآءَها لَعَمْرى لَقَدْ أسْرَفْتَ فى طَلَبِ الْعِلْمِ « 1 »\r\n\r\n\r\n","description":"","footnote":"\r\n( 1 ) همان مصدر ، ص 52\r\n","page_name":" 104 ","page_number":126},
  {"content":"\r\n\r\n« گفته شده است : ازدحام و هجوم انواع علوم بر گوش ، فهم را خراب مىكند ، و قوّه ادراك و فراگيرى را در مسائل فكريّه و عقليّه كج و تباه مينمايد .\r\nو گفته شده است : اگر ديديد مردى را كه ميخواهد انواع علوم را ياد بگيرد ، او را معالجه كنيد !\r\nو گفته شده است : كسى كه قصدش اين باشد كه جميع اقسام علم را فراگيرد ، طبيعت و سرشتش را كوچك شمرده است ، و مردم را بر ضعف عقل و درايت و كردارش ، آگاه ساخته است . « 1 »\r\nشاعر گويد :\r\nتو همه را ياد گرفتى و حتّى از سگها عوعويشان را آموختى ! سوگند به عمر خودم كه در طلب دانش اسراف كرده‌اى ! »\r\nعجيب است كه عين اين مطلب از اينشتين نقل شده است ؛ و معلوم نيست كه از جهت توارد خاطر و افكار بوده است ، و يا اينشتين از كتاب راغب اخذ كرده است\r\n\r\n\r\n","description":"","footnote":"\r\n( 1 ) ! ؟\r\nدر « سفينة البحار » ج 2 ، در باب علم ، ص 219 از روضه « بحار الانوار » باب 25 ( ضه كه ) ص 206 از كتاب « أعلام الدّين » نقل كرده است از حضرت موسى بن جعفر عليه السّلام كه فرمود : أوْلَى الْعِلْمِ بِكَ ما لا يَصْلُحُ لَكَ الْعَمَلُ إلّا بِهِ . وَ أوْجَبُ الْعَمَلِ ( الْعِلْمِ ظ ) عَلَيْكَ ما أنْتَ مَسْولٌ عَنِ الْعَمَلِ بِهِ . وَ ألْزَمُ الْعِلْمِ لَكَ ما دَلَّكَ عَلَى صَلاحِ قَلْبِكَ وَ أظْهَرَ لَكَ فَسادَهُ . وَ أحْمَدُ الْعِلْمِ عاقِبَةً ما زادَ فى عِلْمِكَ الْعاجِلِ ؛ فَلا تَشْغَلَنَّ بِعِلْمِ ما لا يَضُرُّكَ جَهْلُهُ ، وَ لا تَغْفُلَنَّ عَنْ عِلْمِ ما يَزيدُ فى جَهْلِكَ تَرْكُه . « ياد گرفتن آن علمى براى تو سزاوارتر است كه عمل صالح تو بدان بستگى دارد . و آموختن آن علمى براى تو واجبتر است كه تو دربارهء به كار بستن آن مورد مؤاخذه و پرسش قرار گيرى . و دانستن آن علمى براى تو لازمتر است كه تو را بر پاكى و صلاح دلت رهنمون گردد و تباهى و فسادش را به تو نشان دهد . و عاقبت آن علمى پسنديده‌تر است كه بر علم فعلى تو بيفزايد ؛ بنابراين خودت را مشغول مكن به علمى كه ندانستن آن به تو ضررى نميرساند ، و غفلت منما از فراگيرى علمى كه در ترك آن بر جهالتت افزوده ميگردد . »\r\n","page_name":" 105 ","page_number":127},
  {"content":"\r\n\r\nاو ميگويد : خواندن زياد قوّه ابتكار را از عقل پس از سنّ معيّنى سلب مىكند . هر كس در خواندن افراط ، و بر فكر خود كمتر اعتماد كند ، فكرش گرفتار عجز و كسالت ميگردد . « 1 »\r\n\r\nلزوم تحصيل علوم أهمّ و ترك علوم مهمّه ، به ضرورت تنگى وقت\r\nابن أبى الحديد در آخر « شرح نهج البلاغة » كلمات قصارى را از أمير المؤمنين عليه السّلام غير از آنچه در « نهج البلاغة » آمده است ذكر مىكند ؛ و از جمله آنها اين است :\r\nالْعُمْرُ أَقْصَرُ مِنْ أَنْ تَعَلَّمَ كُلَّ مَا يَحْسُنُ بِكَ عِلْمُهُ ، فَتَعَلَّمِ الاهَمَّ فَالاهَمَّ ! « 2 » « تمام دوران زندگى و عمرت كوتاهتر است از آنكه بتوانى تمام علومى را كه آموختنش براى تو خوب است بياموزى ! بنابراين مراعات الاهمُّ فالاهمّ را كن ! و آنچه را كه در مرتبه أولويّت قرار دارد مقدّم بدار ! »\r\nدر اينجا ميبينيم : حضرت مطلب بالاتر و نكته دقيق ترى را متذكّرند كه : نه تنها انسان بايد عمرش را صرف تحصيل علوم بيهوده ننمايد ، بلكه بايد در تحصيل علوم پسنديده نيز مراعات اهمّيّت را بكند ؛ و أهمّ را بر مهمّ مقدّم بدارد ، و به آن صبغه اولويّت دهد .\r\nيعنى از اشتغال به امور دنيويّه بكاهد تا بتواند براى فراغت تحصيل علوم اخرويّه و معنويّه و روحيّه ، سهميّه بيشترى را حائز گردد .\r\nدر « سفينة البحار » در اين باره ، از بعضى از افاضل گفتارى بديع را حكايت نموده است :\r\n( ( قالَ اللهُ تَعالَى :  ما جَعَلَ اللَّهُ لِرَجُلٍ مِنْ قَلْبَيْنِ فِي جَوْفِهِ . \r\n\r\n\r\n","description":"","footnote":"\r\n( 1 ) كتاب « دو فيلسوف شرق و غرب » دانشمند مكرّم حسينعلى راشد ، ص 117 ، فصل 17 : در مبادى نسبيّت\r\n( 2 ) « شرح نهج البلاغة » بيست جلدى ، ج 20 ، ص 262\r\n","page_name":" 106 ","page_number":128},
  {"content":"\r\n\r\nوَ الْفِكْرَةُ مَتَى تَوَزَّعَتْ تَكونُ كَجَدْوَلٍ تَفَرَّقَ مآؤُهُ ؛ فَيَنْشَفُهُ الْجَوُّ وَ تَشْرَبُهُ الارْضُ فَلا يَقَعُ بِهِ نَفْعٌ ، وَ إذا جُمِعَ بَلَغَ بِهِ الْمَزْرَعُ فَانْتَفَعَ بِهِ . « 1 » خداوند براى يك مرد در شكمش دو دل قرار نداده است .\r\nو تفكّر انسان چون متفرّق و متشتّت و پخش و منتشر باشد ، جوى آبى را ماند كه آبش متفرّق و جدا جدا بر زمينى برسد ، و در اين صورت باد آن را خشك مىكند و زمين آن را مىخورد و به خود ميگيرد ، و بنابراين نفعى از آن عائد نميشود . و امّا اگر فكر در يك جا جمع شود همچون جوئى ماند كه آبش مجتمعاً به زراعت برسد ، و آن زراعت بهره گيرد . »\r\nاينك بايد ديد در نزد شارع اكرم علمى كه بدان ترغيب شده است و أهمّ علوم به شمار آمده است كدام است ؟ ! آن علم نافع كدام است ؟ علمى كه رسول الله فرموده است : اطْلُبُوا الْعِلْمَ مِنَ الْمَهْدِ إلَى اللَحْد « 2 » كدام است ؟\r\n« طلب كنيد دانش را از گاهواره تا گور ! »\r\nآن علمى كه رسول الله فرموده است : اطْلُبُوا الْعِلْمَ وَ لَوْ بِالصِّينِ « 3 » كدام\r\n\r\n\r\n","description":"","footnote":"\r\n( 1 ) « سفينة البحار » محدّث عظيم حاج شيخ عبّاس قمّى ، ج 2 ، ص 223 و در « إحيآءالعلوم » ج 1 ، ص 3 وارد است كه : قالَ رَسولُ اللَهِ صَلَواتُ اللَهِ عَلَيْهِ وَ سَلامُه : أشَدُّ النّاسِ عَذابًا يَوْمَ الْقِيَمَةِ عالِمٌ لَمْ يَنْفَعْهُ اللَهُ سُبْحانَهُ بِعِلْمِهِ .\r\n( 2 ) « نهج الفصاحة » طبع 21 ، ص 64 ، حديث 327 ؛ آنچه حقير براى سند اين روايت مشهوره ، فحص كردم در كتب حديث و تفسير عامّه و خاصّه ، براى آن سندى نيافتم غير از شعر فردوسى :\r\n چنين گفت پيغمبر نيك خوى * ز گهواره تا گور دانش بجوى \r\nو معلوم است كه آن سند نميباشد . خواجه نصير الدّين طوسى در « جامع المقدّمات » ، كتاب « آداب المتعلّمين » ص 194 از طبع عبد الرّحيم ، بدون إسناد به حضرت رسول اكرم گفته است : قيلَ : وَقتُ التَّعلّمِ مِن المَهدِ إلَى اللَحد\r\n( 3 ) مجلسى در « بحار الانوار » طبع كمپانى ، ج 1 ، ص 57 و 58 اين روايت را از « غَوالى اللَألى » و از « روضة الواعظين » روايت كرده است . و در « مصباح الشّريعة » با تحقيق و مقدّمه عالم بزرگوار حاج شيخ حسن مصطفوى طبع سنه 1379 هجرى قمرى ، باب 62 ، ص 41 آمده است : قالَ عَلىٌّ عَلَيْهِ السَّلامُ : اطْلُبوا الْعِلْمَ وَ لَوْ بِالصّينِ ؛ وَ هُوَ عِلْمُ مَعْرِفَةِ النَّفْسِ وَ فيهِ مَعْرِفَةُ الرَّبِّ عَزَّ وَ جَلَّ . و عبارت پس از آن اينست : قالَ النَّبىُّ صَلَّى اللَهُ عَلَيْهِ وَ ءَالِهِ وَ سَلَّمَ : مَنْ عَرَفَ نَفْسَهُ فَقَدْ عَرَفَ رَبَّهُ . و عين اين دو روايت را ملّا محسن فيض كاشانى در كتاب « المحجّة البيضآء » ج 1 ، ص 68 از « مصباح الشّريعة » نقل نموده است . حضرت استادنا الاكرم آية الله على الإطلاق علّامه طباطبائى قدَّس اللهُ نفْسَه در كتاب « الميزان » ج 6 ، ص 182 در بحث روائى درباره علم معرفة النّفس و اهمّيّت آن از « غُرر و دُرر » آمُدى از أمير المؤمنين عليه السّلام بيست و دو روايت بيان ميكنند .\r\n","page_name":" 107 ","page_number":129},
  {"content":"\r\n\r\nاست ؟ !\r\n« دنبال علم برويد ، و اگرچه سفر شما براى بدست آوردن آن ، به رفتن كشور چين باشد ! »\r\nآن علمى كه رسول الله فرموده است : طَلَبُ الْعِلْمِ فَرِيضَةٌ عَلَى كُلِّ مُسْلِمٍ « 1 » كدام است ؟ !\r\n« پى گيرى كردن و دنبال نمودن دانش ، بر هر مسلمانى واجب است . »\r\nإنّمَا الْعِلمُ ثَلاثةٌ : ءَايةٌ مُحْكَمَةٌ ، أَوْ فَريضَةٌ عادِلَةٌ ، أَوْ سُنَّةٌ قآئِمَة\r\n\r\nمراد از علم نافع و علمى كه شارع بدان ترغيب نموده است\r\nمحمّد بن يعقوب كلينى از محمّد بن حسن و علىّ بن محمّد ، از سهل ابن زياد ، از محمّد بن عيسى ، از عبيد الله بن عبد الله دهقان ، از دُرست واسطى ، از إبراهيم بن عبد الحميد ، از حضرت أبو الحسن موسى كاظم عليه السّلام روايت كرده است كه او گفت :\r\nدَخَلَ رَسُولُ اللَهِ صَلَّى اللَهُ عَلَيْهِ ( وَ ءَالِهِ ) وَ سَلَّمَ الْمَسْجِدَ . فَإذًا جَمَاعَةٌ قَدْ أَطَافُوا بِرَجُلٍ ، فَقَالَ : مَا هَذَا ؟ فَقِيلَ : عَلَّامَةٌ\r\n\r\n\r\n","description":"","footnote":"\r\n( 1 ) « . اصول كافى » ج 1 ، ص 30 و 31 با دو سند از حضرت صادق عليه السلام از رسول خدا صلّى الله عليه و آله و سلّم روايت مىكند . و در ذيلش وارد است : ألا إنّ اللهَ يٌحِبّ بُغاةَ الْعِلْمِ .\r\n","page_name":" 108 ","page_number":130},
  {"content":"\r\n\r\nفَقَالَ : وَ مَا الْعَلَّامَةُ ؟ !\r\nفَقَالُوا لَهُ : أَعْلَمُ النَّاسِ بِأَنْسَابِ الْعَرَبِ وَ وَقَآئِعِهَا وَ أَيَّامِ الْجَاهِلِيَّةِ وَ الاشْعَارِ الْعَرَبِيَّةِ .\r\nقَالَ : فَقَالَ النَّبِىُّ صَلَّى اللَهُ عَلَيْهِ ( وَ ءَالِهِ ) وَ سَلَّمَ : ذَاكَ عِلْمٌ لَا يَضُرُّ مَنْ جَهِلَهُ ، وَ لَا يَنْفَعُ مَنْ عَلِمَهُ .\r\nثُمَّ قَالَ النَّبِىُّ صَلَّى اللَهُ عَلَيْهِ ( وَ ءَالِهِ ) وَ سَلَّمَ : إنَّمَا الْعِلْمُ ثَلَاثَةٌ : ءَايَةٌ مُحْكَمَةٌ ، أَوْ فَرِيضَةٌ عَادِلَةٌ ، أَوْ سُنَّةٌ قَآئِمَةٌ ؛ وَ مَا خَلَاهُنَّ فَهُوَ فَضْلٌ . « 1 »\r\n« رسول خدا صلّى الله عليه و آله و سلّم داخل مسجد شدند ، كه ديدند گروهى از مردم گرداگرد مردى را گرفته‌اند و به دور او جمع شده‌اند .\r\nحضرت گفتند : اين چيست ؟ ! گفتند : علّامه است . حضرت گفتند : علّامه چيست ؟ !\r\nگفتند : داناترين مردم است به انساب عرب و تاريخ و وقايع آنها ، و به جرياناتى كه در عصر جاهليّت واقع شده است ، و به اشعار عرب .\r\nحضرت موسى بن جعفر عليه السّلام گفتند : در اين حال رسول خدا\r\n\r\n\r\n","description":"","footnote":"\r\n( 1 ) « اصول كافى » طبع مطبعه حيدرى ، ج 1 ، ص 32 ، حديث 1 از كتاب فضل العلم . و محدّث جليل فيض كاشانى در كتاب « المحجّة البيضآء » ج 1 ، ص 28 و 29 روايت نموده است و مجلسى در « بحار الانوار » طبع كمپانى ، ج 1 ، ص 65 و 66 ، از « أمالى صدوق » و « معانى الاخبار » و « سرآئر » و « غوالى اللَئَالى » روايت كرده است و شرحيدر پيرامون آن به همان نهجى كه در « مرءَاة العقول » ذكر كرده است ، آورده است . و غزالى در « إحيآء العلوم » ج 1 ، ص 27 ذكر نموده است . و در ص 28 نيز از رسول اكرم صلّى الله عليه و آله و سلّم روايت كرده است كه فرمود : إنَّ مِنَ الْعِلْمِ جَهْلًا وَ إنَّ مِنَ الْقَوْلِ غَيًّا . « بعضى از انواع علم ، جهل است ، و برخى از اقسام كلام ، گمراهى است . » و اين معنى عميقترى را مىرساند زيرا روايت اوّل فقط اين را مىرساند كه : سائر علوم نفعى براى داننده و ضررى براى غير داننده آن ندارد ؛ ولى اين روايت براى بعضى از علوم عنوان جهل و براى برخى از سخنان عنوان ضلالت و گمراهى داده است .\r\n","page_name":" 109 ","page_number":131},
  {"content":"\r\n\r\nصلّى الله عليه و آله و سلّم گفتند : اين علمى است كه با نداشتنش كسى را ضررى نميرسد ؛ و با داشتنش كسى را منفعتى عائد نميگردد .\r\nو پس از آن رسول خدا صلّى الله عليه و آله و سلّم گفتند : علم منحصر در سه چيز است : آيه مُحْكَم و يا فريضه عادل و يا سُنّت قائم ؛ و غير از اين سه چيز هر چه باشد زيادى است . »\r\nمجلسى رضوان الله عليه در « مرءَاة العقول » در شرح اين حديث گويد : اينكه رسول خدا گفتند : مَا هَذَا ؟ و نگفتند : مَنْ هَذا ؟ به جهت تحقير و يا پست شمردن و تأديب او بوده است .\r\nو اينكه گفتند : مَا الْعَلّامَةُ ؟ يعنى حقيقت علم وى كه بدان جهت متّصف به علّامه شده است ، چيست ؟ ! و كدام نوع از انواع علّامه است ؟ و تنوّعش به اعتبار انواع صفت علم است ؛ و حاصل آنكه : معناى علّامه‌اى را كه شما گفته‌ايد ، و بر وى اطلاق اين عنوان را نموده‌ايد كدام است ؟ !\r\nآنگاه مجلسى در شرح معناى اين سه امر ميپردازد ، و در ملخّص و محصّل آن ميگويد : . . . يا اينكه مراد به آيه محكمه براهين عقليّه بر اصول دين است كه از قرآن استنباط شده است ، چون محكم است و با شكوك و شبهات زائل نميشود ، و مراد از فريضه بقيّه احكام واجبات است ، و مراد به سنّت احكام مستحبّات ؛ چه آنكه از قرآن اخذ شود و يا از غير آن . زيرا كه محكم در مقابل متشابه است . و آيه محكمه به آيه‌اى گويند كه در دلالت بر مراد نياز به تأويل ندارد ؛ و عقائد و اصولى كه چنين بوده باشند إحكام و استحكام دارند . و امّا علّت آنكه فريضه يعنى واجب را به صفت عادله توصيف كرده است براى آنست كه از كتاب و سنّت بطور مساوى بدون جَور و حيف اخذ شده است . « 1 »\r\n\r\n\r\n","description":"","footnote":"\r\n( 1 ) « مرءَاة العقول » طبع حروفى ، ج 1 ، ص 102 و 103 ؛ و گويد : ( ( ابن أثير در « نهاية » گويد : مراد به عدل ، عدالت در قسمت است . يعنى واجباتى كه بطور عدالت\r\n","page_name":" 110 ","page_number":132},
  {"content":"\r\n\r\n\r\n\r\n","description":"","footnote":"\r\nبر سهام مذكورى كه در كتاب و سنّت وارد شده است بدون جور و اعتساف گرفته شده است . و يَحتَملُ أن يُريدَ أنّها مُستَنبَطةٌ منَ الكتابِ و السُّنّةِ فتَكونُ هَذِه الفَريضةُ تَعدِلُ بِما اخِذَ عَنهما . انتهى . و همچنين اين حديث را محقّق فيض در « وافى » طبع سنگى ، ج 1 ، ص 37 ، باب صفة العلم ذكر كرده است . و در شرح آن گويد : علّامه به معناى كثير العلم است و تاء آن براى مبالغه است . و رسول خدا با عبارت لا يَضُرُّ مَنْ جَهِلَهُ تنبيه فرموده است كه : آن در حقيقت ، علم نيست . زيرا كه علم حقيقى آنست كه ندانستنش به معاد انسان ضرر برساند ، و دانستنش در يوم التّناد نفعى برساند ؛ نه آنكه عوام آن را ميپسندند و دام و شبكه‌اى براى شكار حُطام دنيوى باشد . و پس از اين ، رسول خدا بيان فرمود علم نافع را كه در شرع بر فراگيرى آن ترغيب و تحريض شده است و آن را در سه چيز منحصر كرد .\r\nآيه محكمه اشاره به اصول عقائد است ، چون براهينش آيات محكماتى است كه از عالم و يا از قرآن اخذ ميگردد . و در قرآن كريم در بسيارى از موارد كه ذكرى از مبدأ و معاد ميآورد ميگويد :  إِنَّ فِي ذلِكَ لَآياتٍ *  يا لآية . و فريضه عادله اشاره به علم اخلاق است ؛ كه محاسن اخلاق از جنود عقل است و بديهايش از جنود جهل . چون تحلّى به اوّل و تخلّى از دوّم واجب است . و تعبير از آن به صفت عدالت ، براى واسطه بودن آن ميان دو طرف افراط و تفريط است . و سُنّت قائمه اشاره به احكام شريعت و مسائل حلال و حرام است . و انحصار علوم دينى در اين سه چيز معلوم است ؛ و همان سه امرى است كه اين كتاب « وافى » ما متضمّن بيان آنهاست . و آن مطابق با نشآت سه گانه انسان است : اوّل با عقلش ، دوّم با نفسش ، سوّم با بدنش ؛ بلكه عوالم سه گانه وجود كه عالم عقل و خيال و حسّ باشد . امّا اينكه فرموده است : غير از اينها فضل است ، يعنى زائد است و نيازى بدان نيست ؛ يا فضيلت است ليكن بدان درجه نيست .\r\nو در حاشيه همين صفحه از « وافى » گفته است : ميرداماد قدَّس اللهُ سرَّه گويد : علم به آيه محكمه علم نظرى است كه در آن معرفت به خدا و به حقائق مخلوقات و به انبياء و رسلش و به حقيقت امر در به دو و در عود باشد ، و اين فقه اكبر است . و علم فريضه عادله\r\n","page_name":" 111 ","page_number":133},
  {"content":"\r\n\r\nو بنابراين ، مراد از اين عبارت ، علم به عقائد و اصول دين است كه از روى يقين حاصل شده باشد ، و علم به واجبات و فرائض است ، و علم به مستحبّات . و غير از اين سه علم هر چه باشد زيادى و بيهوده است .\r\n\r\nاشرف و افضل علوم ، علم معرفة الله است\r\nعلم به اصول دين و توحيد و معارف الهيّه موجب حيات نفس آدمى است ، و علم به واجبات و مستحبّات اعمّ از عبادات و معاملات و ايقاعات و احكام و سياسات موجب عمل صحيح براى وصول انسان به معارف حقّه حقيقيّه است ؛ و اين است كه براى هر بشرى ضرورى است .\r\nو امّا سائر اصناف علوم را نبايد علوم به شمار آورد ، آنها فنونى هستند كه در روايت به آنها فضل ، يعنى زيادى گفته شده است ؛ نه فضيلت كه خود نيز بهرهاى از كمال را در بردارد .\r\nاين علمى است كه در قرآن كريم ، آن را غايت خلقت هفت آسمان و هفت زمين ، و تنزّل امر خداوندى در ميان آنها دانسته است :\r\n اللَّهُ الَّذِي خَلَقَ سَبْعَ سَماواتٍ وَ مِنَ الْأَرْضِ مِثْلَهُنَّ يَتَنَزَّلُ الْأَمْرُ بَيْنَهُنَّ لِتَعْلَمُوا أَنَّ اللَّهَ عَلى كُلِّ شَيْءٍ قَدِيرٌ وَ أَنَّ اللَّهَ قَدْ أَحاطَ بِكُلِّ شَيْءٍ عِلْماً .  « 1 »\r\n« خداست آنكه هفت آسمان را و از زمين به تعداد آنها آفريد ، و امر او در ميان آسمانها و زمينها پيوسته در حال نزول است ؛ تا شما بدانيد : حقّاً و تحقيقاً خدا بر هر چيزى تواناست ، و علم او بر هر چيزى احاطه دارد . »\r\nو اين است همان علم نافعى كه أمير المؤمنين عليه السّلام در خطبه همّام\r\n\r\n\r\n","description":"","footnote":"\r\nعلم شرعى است كه در آن معرفت به شرايع و سنن و قواعد و احكام در حلال و حرام است ، و اين فقه اصغر است . و علم سنّت قائمه علم تهذيب اخلاق و تكميل آداب سفر إلى الله و سير به سوى اوست و شناختن منازل و مقامات و بينش به ما فيها من المهلِكات و المنجِيات است\r\n( 1 ) آيه 12 ، از سورهء 65 : الطّلاق\r\n","page_name":" 112 ","page_number":134},
  {"content":"\r\n\r\nآن را از زمره صفات متّقيان بر ميشمرد :\r\nو وقفوا أسماعهم على العلم النافع لهم . « 1 »\r\nبنابر آنچه گفته شد اين نتيجه بدست آمد كه : اشرف علوم ، علم انسانسازى است .\r\nوَ قَدِ اتَّفَقَ الْعُلَمآءُ أنَّ شَرَفَ كُلِّ عِلْمٍ بِشَرَفِ الْمَعْلومِ . وَ كُلُّ عِلْمٍ يَكونُ مَعْلومُهُ أشْرَفَ الْمَعْلوماتِ يَكونُ ذَلِكَ الْعِلْمُ أشْرَفَ الْعُلوم .\r\nفَأشْرَفُ الْعُلومِ الْعِلْمُ الإلَهِىُّ لِانَّهُ مَعْلومُهُ وَ هُوَ اللَهُ أشْرَفُ الْمَوْجودات . « 2 »\r\n\r\n« اى دل به هرزه دانش و عمرت به باد رفت »\r\nخواجه شمس الدّين محمّد حافظ شيرازى گويد :\r\n اى دل به هرزه ، دانش و عمرت به باد رفت * صد مايه داشتى و نكردى كفايتى « 3 » \r\nو خواجه حكيم ميرفندرسكى در قصيده حِكَميّه معروفه خود گويد :\r\n هر چه بيرون است از ذاتت نيايد سودمند * خويش را كن ساز اگر امروز اگر فرداستى « 4 » \r\n\r\n\r\n","description":"","footnote":"\r\n( 1 ) « نهج البلاغة » ، خطبه 191 ؛ و از طبع مصر با تعليقه محمّد عبده ، ج 1 ، ص 396\r\n( 2 ) « همگى علماء بر اين مسأله اتّفاق دارند كه : شرافت هر علمى منوط به شرافت معلوم آنست . بنابراين ، هر علمى كه معلومش اشرف معلومات باشد ، خودش اشرف علوم خواهد بود . لهذا اشرف علوم ، علم إلهى است ، زيرا معلوم آن خداست ؛ و آن معلومى كه ذات اقدس اوست اشرف موجودات است . »\r\n( 3 ) « ديوان حافظ » طبع پژمان ، انتشارات بروخيم ( سنهء 1318 شمسيّه ) ص 209 ، غزل 457 ؛ و أوّلش اينست :\r\n اى قصّه بهشت ز كويت حكايتى * شرح جمال حور ز رويت روايتى \r\n( 4 ) ميرفندرسكى قصيده‌اى دارد كه مجموعاً چهل و يك بيت است ، اين قصيده بسيار عالى است و اوّلش اينست :\r\n چرخ با اين اختران ، نغز و خوش و زيباستى * صورتى در زير دارد آنچه در بالاستى\r\nصورت زيرين اگر با نردبان معرفت * بر رود بالا همان با اصل خود يكتاستى \r\n","page_name":" 113 ","page_number":135},
  {"content":"\r\n\r\nو حكيم سنائى چه مشروح گويد :\r\n اى هواهاى تو هوى انگيز * وى خدايان تو خداى آزار\r\nره رها كرده‌اى از آنى گم * عزّ ندانسته‌اى از آنى خوار\r\nعلم كز تو تو را نه بستاند * جهل از آن علم به بود صد بار\r\nغول باشد نه عالِم آنكه ازو * بشنوى گفت و نشنوى كردار\r\nدِه بود آن نه دِل كه اندر وى * گاو و خر باشد و ضياع و عقار\r\nكى در آيد فرشته تا نكنى * سگ ز در دور و صورت از ديوار ؟\r\nافسرى كان نه دين نهد بر سر * خواهَش افسر شمار و خواه افسار\r\nقائد و سائقِ صراط الله * به ز قرآن مدان و به ز اخبار « 1 » \r\n\r\n\r\n","description":"","footnote":"\r\n( 1 ) « ديوان سنائى » طبع أميركبير ، از ص 117 تا ص 124 ، قصيده شيوائى دارد كه مجموعاً يكصد و چهل و چهار بيت است ، و ما اين ابيات را از آن انتخاب نموديم .\r\n","page_name":" 114 ","page_number":136},
  {"content":"\r\n\r\nو چقدر خوب و عالى و پر محتوى عارف رومى ملّا جلال الدّين بَلْخى سروده است :\r\n او ز حيوانها فزونتر جان كند * در جهان باريك كاريها كند\r\nمكر و تلبيسى كه او تاند تنيد * آن ز حيوان دگر نايد پديد\r\nجامه‌هاى زركشى را بافتن * دُرّها از قعر دريا يافتن\r\nخرده كاريهاى علم هندسه * يا نجوم و علم طبّ و فلسفه\r\nكان تعلّق با همين دنييستش * ره به هفتم آسمان بر نيستش\r\nاين همه علم بناى آخور است * كه عِمادِ بودِ گاو و اشتر است\r\nبهر استبقاى حيوان چند روز * نام آن كردند اين گيجان رموز\r\nعلم راه حقّ و علم منزلش * صاحب دل داند آن را با دلش « 1 » \r\n\r\nعلوم طبيعى ، حسّى و خيالى بوده و در آنها اثرى از تكامل نفس نيست\r\nفعليهذا علوم طبيعى و دانشهاى تجربى ، جزء علوم دنيوى محسوب مىشود نه علوم انسانى ، آنها انسان ساز نيستند ؛ گرچه بعضى از آنها براى بشر فائده دارد و ليكن اين فائده براى بدن اوست ، براى طبيعت اوست ؛ همچون علومى كه حيوانات دارند و براى ادامه زندگى آنها مفيد است . هر حيوانى ميداند چه بايد بخورد ، و چه را بايد شكار كند ، و چگونه از دست دشمن مختفى گردد ، و چطور براى بقاء نسل خود تناسل كند .\r\nاين علوم ، علوم عقليّه نيست ؛ علوم حسّيّه است كه مدبِّر آن قواى خياليّه است و بس ، و در همه حيوانات وجود دارد . انسانى كه همّش و غمّش براى پيدا كردن روابط مادّى و حلِّ مسائل رياضى و تحقيق عميق در فيزيك و شيمى و فيزيك - شيمى و علوم زيست شناسى و جامعه شناسى و پزشكى از جهت بهداشت و حفظ الصّحّه بدن باشد ، و براى وصول به اين منظور\r\n\r\n\r\n","description":"","footnote":"\r\n( 1 ) « مثنوى » مولوى ، طبع ميرخانى ، ج 4 ، ص 361 ، سطر 17 به بعد\r\n","page_name":" 115 ","page_number":137},
  {"content":"\r\n\r\nمسافرتها كند و قارّه‌ها را بپيمايد و دانشكدهها را سر زند و از دانشهاى آنجا بهره بگيرد و از كتابخانه‌ها استفاده كند ، همه و همه علوم خياليّه است كه با حيوانات شركت دارد . و تغيير وضع و شكل اين علوم در انسان ، حقيقتش را عوض نميكند ؛ و آن را از صفّ حيوان متمايز نميگرداند . « 1 »\r\nو بالاخره چون غايت و مقصد اين دانشها ، كمال انسان و نفس ناطقه وى نيست ، از همه آنها ميتوان به علم آخور و شكم ياد كرد ، « 2 » همچنانكه مولانا\r\n\r\n\r\n","description":"","footnote":"\r\n( 1 ) مرحوم شيخ مرتضى مطهّرى شهيد رحمة الله عليه در كتاب « انسان كامل » ص 138 گويد : كتابى از گاندى ترجمه شده است كه مجموعه مقالات و نامه‌هائيست از گاندى بنام « اين است مذهب من » كتاب خوبى است به نظر من . او ميگويد : من از مطالعه اپانيشادها به سه اصل پى بردم : 1 - تنها يك حقيقت وجود دارد و آن شناختن نفس است . 2 - هر كه خود را شناخت خدا را و ديگران را هم ميشناسد . 3 - فقط يك نيرو وجود دارد و آن نيروى تسلّط بر نفس است . و در شناختن نفس ميگويد : فرنگى دنيا را شناخته و خودش را نشناخته و چون خودش را نشناخته ، هم خودش را بدبخت كرده است و هم دنيا را . در اينجا انصافاً عالى داد سخن ميدهد و بقدرى زيبا به دنياى فرنگ و غرب حمله مىكند\r\n( 2 ) شيخ طنطاوى در تفسير « جواهر » طبع دوّم سنه 1350 هجريّه قمريّه مطبعه مصطفى البابى ، ج 23 ، ص 255 در تحت آيه 50 ، از سوره 54 : القمر :  وَ ما أَمْرُنا إِلَّا واحِدَةٌ كَلَمْحٍ بِالْبَصَرِ  مطالبى از حكيم افلاطون و حكيم ارسطاطاليس و رواقيّون نقل مىكند و بالمناسبه مطلب را مىرساند به اينجا كه ميگويد : استاد « سنتلانه » در كتاب « تاريخ الفلسفة العربيّة » با دستخطّ خود نوشته است : حكماى اروپا در فلسفه استاد نشدند و از دانش بهرهاى نيافتند مگر به اندازه وصولشان به علوم جزئيّه مانند طبيعيّات و رياضيّات . فلهذا اختراع كردند ، و كِشت نمودند ، و به هوا پريدند ، و جنگ كردند . امّا عالَم اعلى و شگفتيهاى نفس و اصل عالم كون و هستى كه براى آن ، علم فلسفه تدوين گرديده است : آن علمى كه مقصود و هدف اصلى نوع انسان است كه آن را دريابد و در آن بحث كند ؛ ارزش اين حكما و فلاسفه اروپا در اين علوم نسبت به سقراط و افلاطون نيست مگر به نسبت ارزش پشّه در برابر پيل . اينها اگر بمانندِ آنچه را كه آن دو حكيم فهميده‌اند فهميده بودند ، نبودند مگر فرشتگان !\r\n","page_name":" 116 ","page_number":138},
  {"content":"\r\n\r\nدر ابيات فوق صريحاً بدان زبان گشود . و همچنين ميفرمايد :\r\n علمهاى اهل حسّ شد پوزبند * تا نگيرد شير ز آن علم بلند « 1 » \r\nحقّاً او در اين بيت ، از جهت افاده حقّ مطلب و رسانيدن روح و جان مسأله غوغا كرده است .\r\nميگويد : همانطورى كه به بچه گاو و يا گوسفند پوزبندى ميبندند ، تا نتواند از پستان مادر خود شير بخورد ، همينطور علومى را كه مردم براى دنيا ميآموزند و در آنها اثرى از تكامل نفس نيست ، و بشر را از رِقّ عبوديّت مادّه و طبيعت بيرون نمى كشد و به عالم وسيع و فسيح تجرّد و تقرّب و عرفان حضرت معبود سوق نميدهد ، پوزبندهائى هستند كه بر افكار و آراء و دماغشان نهاده شده است تا نتوانند سر بلند كرده و از معارف حقّه حقيقيّه و علوم سرمديّه بهره بگيرند و آب حيات معنوى و شير علوم حقيقى را با دهان خود مكيده و از پستان علوم عالم بالا كه انسان ساز است و مربِّى بشريّت است ، سيراب و إشباع گردند .\r\n\r\nتوسعه علوم تجربى بدون ربط با خدا ، بر ضرر بشريّت است\r\nدر اينجاست كه بايد بر بدبختى لاوازِيه و نيوتن و اينشتَين و همقطارانشان ، و بر جميع مدّاحان و پيروان مكتبشان گريست كه عمر خود را در چه مصرف كردند ؟ ! و چه بهرهاى از انسانيّت بردند ؟ !\r\nو علاوه بر آنكه اين اكتشافات به نفع بشر تمام نشد ؛ صد در صد بر زيان آنها شد\r\n\r\n\r\n","description":"","footnote":"\r\n( 1 ) « مثنوى » طبع ميرخانى ، ج 1 ، ص 28 ، سطر 10 ؛ روايت عالى المضمونى را غزالى در « إحيآء العلوم » ج 1 ، ص 7 روايت مىكند كه : قيلَ يا رَسولَ اللَهِ : أىُّ الاعْمالِ أفْضَلُ ؟ فَقالَ : الْعِلْمُ بِاللَهِ عَزّ وَ جَلَّ . فَقيلَ : أىَّ الْعِلْمِ تُريدُ ؟ ! قالَ : صَلَّى اللَهُ عَلَيْهِ ( وَ ءَالِهِ ) وَ سَلَّمَ : الْعِلْمَ بِاللَهِ سُبْحانَهُ . فَقيلَ لَهُ : نَسْأَلُ عَنِ الْعَمَلِ وَ تُجيبُ عَنِ الْعِلْمِ ! فَقالَ صَلَّى اللهُ عَلَيْهِ ( وَ ءَالِهِ ) وَ سَلَّمَ : إنَّ قَليلَ الْعَمَلِ يَنْفَعُ مَعَ الْعِلْمِ بِاللَهِ ؛ وَ إنَّ كَثيرَ الْعَمَلِ لا يَنْفَعُ مَعَ الْجَهْلِ باللَهِ .\r\n","page_name":" 117 ","page_number":139},
  {"content":"\r\n\r\nمردم طهران صداى مهيب و دهشت انگيز ، و زمين لرزه ، و خرابيها و آتش سوزيهائى را كه در بيش از يك ماه تعداد دويست موشك بر سرشان از خاك عراق فرود آمد ، فراموش نميكنند .\r\nاينها مگر غير از قانون لاوازيه ، و اصل اوّل ترموديناميك ، و محاسبات دقيق جاذبه نيوتونى ، و تصحيح نسبيّت اينشتَينى است ؟ !\r\nدر آخرين سال زندگى اينشتَين كه كنگرهاى به افتخار او در آمريكا تشكيل شد و خودش هم شركت كرد ، از اختراعش اظهار اسف ميكرد ، و ميگفت : من نميدانستم كه دُوَل ظالم از اين اكتشاف من چه سوء استفاده‌هائى ميكنند ؟ و چگونه با شكافتن اتم موشكهاى قارّه پيما ميسازند ؟ و زن و بچّه و پير و جوان را در زير خروارها خاك و سنگ مدفون ، و طعمه حريق مينمايند ؟\r\nاين نتائج سوء ، چيزهائى بود كه در زمان حيات او بوقوع پيوست ؛ تا چه رسد به انواع چيزهائى كه بعد از او به وقوع پيوسته است . « 1 »\r\n باش تا صبح دولتت بدمد * كاين هنوز از نتائج سحر است \r\n\r\nآلكسيس كارل : رهروان طريق دانش از پيش نميدانند به كجا كشانده ميشوند !\r\nدر اينجا بى مناسبت نيست مطلبى را از دكتر كارِل نقل كنيم ( اين مرد خارجى مسيحى مذهبى كه در بسيارى از مطالبش راه صواب را پيموده است ، و به وضوح ميبيند كه اين تمدّن عجيب جز ايجاد مشكلات و ناراحتى و تلف شدن نيروى انسانى براى جامعه بشريّت سوغاتى دگر بهمراه نياورده است ) :\r\nاگر گاليله « 2 » و نيوتن « 3 » و لاوازيه « 4 » نيروى فكرى خود را صرف مطالعه\r\n\r\n\r\n","description":"","footnote":"\r\n( 1 ) مرگ اينشتين در سال 1955 ميلادى است و تا به حال 33 سال است .\r\n( 2 )  Galilee  رياضى دان ، منجّم و فيزيكدان مشهور ايطاليائى ( 1564 تا 1642 ميلادى ) است .\r\n( 3 )  Newton  فيزيكدان انگليسى ( 1642 تا 1727 ميلادى ) است .\r\n( 4 )  Lavoisier  شيميدان فرانسوى ، و از بنيادگذاران شيمى جديد ( 1743 تا 1794 ميلادى ) است .\r\n","page_name":" 118 ","page_number":140},
  {"content":"\r\n\r\nروى بدن و روان آدمى كرده بودند ، شايد نماى دنياى ما با امروز فرقهاى زيادى داشت .\r\nمردان علم و رهروان طريق دانش از پيش نميدانند بكجا كشانده ميشوند و چه نتيجهاى بدست ميآورند ؛ « اتّفاق » و « تعقّل » و قسمى « روشن بينى » ايشان را هدايت مىكند .\r\nگوئى هر يك از ايشان دنياى جداگانه‌ايست ، و با قوانين مخصوص به خود اداره مىشود .\r\nگاهگاهى مسائل دشوارى كه بر ديگران پوشيده و تاريك است ، براى ايشان روشن ميگردد . عموماً اكتشافات بدون هيچگونه پيشبينى از نتائج آنها صورت گرفته است ؛ ولى در عمل ، اين نتائج هستند كه تصوير خود را بر تمدّن جديد افكنده‌اند . از ميان انبوه فراوان اكتشافات علمى ، ما انتخابى كرده‌ايم ، ولى در اين انتخاب به مصالح عاليه انسانيّت توجّه نداشته‌ايم ، بلكه فقط سراشيب تمايلات و هوس‌هاى خود را پيروى نموده‌ايم . و هميشه تأمين اصل « حدّ اكثر سود در ازاء حدّ اقلّ تلاش » و سرعت در كار ، و تنوّع و تلوّن زندگى را مورد نظر داشته‌ايم . « 1 » و « 2 »\r\n\r\n\r\n","description":"","footnote":"\r\n( 1 ) « انسان موجود ناشناخته » طبع ششم ، ص 26 و 27\r\n( 2 ) أحمد أمين در كتاب « يوم الإسلام » كه در پايان عمر تأليف كرده است ميگويد : اگر اسلام بر اساس غير متين بنا شده بود ، از ميان بر افتاده بود همانطور كه غير آن برافتاده‌اند . آرى ، چين با آنكه بت پرستند در زمانى درازتر از اسلام دوام يافته‌اند ولى بايد دانست كه چين در قارّه واحدى است و اسلام در سه قارّه ، و اطراف چين را دشمنانى همانند دشمنان اسلام احاطه ننموده است ؛ مگر نه آنست كه حمله تاتار و جنگهاى صليبى و غير ايشان در زمان واحدى بر اسلام هجوم آورد ؟ علم جديد با پيشرفت روشنش نتوانسته است اسرار و رموز حيات را تفسير نمايد مگر اندكى اينجا و اندكى آنجا ، و از تفسير باقى آثار حيات بطور كلّى عاجز مانده است . امّا اسلام توانسته است به انسان ، دلِ زنده دينى ببخشد و ضمير او را زنده گرداند . و توانسته است به حلّ جميع مشكلات وى نائل آيد ، و ضميمه شدن حيات اخروى به حيات دنيوى را به او بفهماند ؛ و بفهماند كه افرادى كه كمبود دارند سعادتمند ميشوند ، و افراد مُتْرَف عاقبت امرشان شقاوت است . چون آخرت ضميمه‌اى است كه به حيات دنيا ميپيوندد ، و بين زندگى گرفتار در دنيا و مترف در دنيا را با آن ضميمه متعادل ميسازد . به همين علّت است كه اميد داريم كه احساس غرب به بدبختى و به ناتوانى و به سرگردانى در فهم اسرار حيات ، در آخر او را ناچار كند كه براى خود راه چاره و تخلّص بجويد تا او را از اين مهلكه نجات دهد . و بنابراين ، غير از اسلام مفرّ و ملجأ و ملاذى نخواهد يافت . « يوم الإسلام » طبع 1952 ميلادى ، ص 46 و 47 )\r\n","page_name":" 119 ","page_number":141},
  {"content":"\r\n\r\nبارى ، اين مطالبى بود درباره علم و حقيقت آن و فرق ما بين علم و فنّ ، و فرق ما بين علوم حقيقيّه و دانشهاى تخيّليّه ، و عظمت علم واقعى و حقارت دانشها و پندارهاى حسّى و وهمى و خيالى ، و ارزش دادن اسلام و قرآن و مكتب به علوم اصيله ؛ نه علوم حسّيّه و خياليّه\r\n. \r\nمطلب دوّم : حوزه‌هاى علميّه بر چه اساس تشكيل شده است ؟\r\n\r\nعلّت تشكيل حوزه‌هاى علميّه دينيّه ، وصول به اهداف عاليه قرآن بوده است\r\nو امّا مطلب دوّم ؛ و آن اينكه حوزه‌هاى علميّه دينيّه بر چه اساس تشكيل شده است ؟\r\nمنظور و مقصود از حوزه علميّه ، درس علمى و عملى قرآن كريم است . فهميدن قرآن و عمل كردن به آنست .\r\nو براى تحقّق اين مراد بايد علم معارف در سطح عالى ، و عقائد ، و اخلاق را به خوبى فرا گرفت . و براى حصول اين مطلب بايد از علم تفسير قرآن و حديث و درايه و رجال مدد جست . راه وصول به علم صحيح و عمل صحيح ، علم فقه ( و لازمه آن علم اصول ) و كلام و حكمت و عرفان است . و اين معانى\r\n\r\n","description":"","footnote":"","page_name":" 120 ","page_number":142},
  {"content":"\r\n\r\nمتحقّق نميشود مگر زمانيكه به لسان قرآن و زبان پيغمبر اكرم و اوصياى گرامش عليهم الصّلوة و السّلام آشنائى و اطّلاع كامل داشته باشيم ، و بر سيره و سنّت و روش علمى و عملى آنها واقف گرديم . فلهذا بايد اطّلاع بر علوم عربيّت و ادبيّت ، از صرف و نحو و لغت و اشتقاق و معانى و بيان و بديع و محاورات نثرى و نظمى داشته باشيم ، و از سيره و تاريخ آنها با خبر باشيم .\r\nرشته‌هاى فوق كه همگى آنها بسيار مهمّ است ، آدمى بايد در هر يك از آنها صاحب نظر و متخصّص شود تا بتواند اجتهاد كند و اجتهادش صحيح باشد ، و گرنه نتيجه تابع أخسّ مقدَّمتَين است ؛ گرچه خودش ادّعاى اجتهاد نمايد ، ولى در عمل مقلّد خواهد بود .\r\nعلماى بزرگ ما از صدر اسلام تا كنون كه هر يك وزنه‌اى در عالم عقل و علم و درايتند ، از اين حوزه‌ها برخاسته‌اند . و تا شعاع و أمدِ وسيعى را به انوار خود ، چه در دوران حيات و چه بعد از مماتشان روشن نموده‌اند .\r\nعالم شدن و متخصّص شدن در دانشهاى بالا بسيار زحمت دارد ؛ عمرى را بايد طلبه خوش فهم و خوش استعداد و با هوش كه هم قواى فكريّه و هم حافظه‌اش خوب باشد ، آن هم با عشق و علاقه سرشار ، آن هم با صبر و حوصله و استقامت در مشكلات ، و توجّه به خدا و استمداد از فيوضات ربّانيّهاش سپرى كند ، تا بدين مرحله نائل آيد . طلبه بايد با دو بال علم و عمل حركت كند و پا بر دنياى دون نهد ، و نطفه حبّ رياست و آقائى و سرورى را در كانون وجود خويشتن نابود كند ، و پشت بر همه اعتباريّات و تعيّناتِ مانع از وصول بنمايد ؛ تا بحول و قوّه الهى بتواند كامياب شود .\r\nتازه از ميان ده‌ها و صدها طلبه ، يكى دو نفر بيشتر نميتوانند اين راه را به پايان برسانند ، و به جامعيّت و كمال موفّق آيند .\r\nمدارس علوم دينى بايد دور از ازدحام و جمعيّت و بازار و مردم دنياخواه ،\r\n\r\n","description":"","footnote":"","page_name":" 121 ","page_number":143},
  {"content":"\r\n\r\nو دور از ظواهر و مظاهر عيش و راحت طلبى و وقت‌گذرانى باشد ؛ تا جمعيّتِ فكر براى طلّاب ميسّر باشد . به همين جهت است كه : محلّ اين مدارس را نجف أشرف و يا كربلاى مُعلَّى و يا كاظمين و سامَرّاء و مشهد مقدّس و شهر مقدّس قم انتخاب كرده‌اند . و مدارس را قريب به صحن مطهّر ساخته‌اند ، تا طلبه بواسطه نزديكى و قرب با مركز معنوى و روحانى بيشتر بتواند بهره يابد .\r\nو تحقيقاً كسى كه بخواهد درسش اساسى و اصولى باشد ، در تمام شبانه روز پنج دقيقه را فراغت ندارد تا به مطالعه كتابهاى خارج از متنِ دروس ، و يا به كارهاى دگر مشغول شود ؛ و گرنه درسش سطحى و بدون پايه مىشود .\r\nدر اين صورت وارد كردن دروس جديده را در حوزه‌هاى علميّه ، و يا ضميمه كردن فلسفه غرب را با حكمت اصيل اسلام جز تباهى و زيان مثمر ثمرى نيست . طلبه‌اى كه براى دروس متن خود وقت كم دارد چطور ميتواند به اين دروس هم روى آورد ؟ آن هم دروسى كه بر اساس تخيّلات در برابر حقّانيّات ترتيب داده شده است و سهميّه كمترى از معنويّات را داراست ؟ و بنابراين حال ، طلبه از اينجا مانده و از آنجا رانده مىشود . و علومش حفظى و سطحى و سبك و كم مايه ميگردد . حوزه‌ها ديگر محقّق بار نمىآورند ؛ وزنه و ستون تربيت نميكنند .\r\nهمانطور كه در دانشگاه‌ها ميبينيم : محقّق و بصير و خبير و اصولى نميپرورد . اين چه زيان بزرگى است ؟\r\nهمين محقّقين بزرگ و ارزشمندى كه هر كدام افتخار عالم اسلام بوده و جهان تشيّع را به نور علم خود در زمان اخير روشن كرده‌اند ؛ همچون شيخ جواد بلاغى نجفى ، و سيّد شرف الدّين جبل عاملى ، و سيّد محسن عاملى ، و علّامه شيخ عبدالحسين امينى ، و علّامه شيخ آغا بزرگ طهرانى ، و محدّث كبير شيخ عبّاس قمى ، و حضرت استادمان آية الله علّامه طباطبائى قدَّس اللهُ أسرارَهم\r\n\r\n","description":"","footnote":"","page_name":" 122 ","page_number":144},
  {"content":"\r\n\r\nجميعاً ، همگى تربيت شده اين حوزه‌ها بوده‌اند كه در فنّ خود محقّق و صاحب نظر بوده‌اند .\r\nعلّامه طباطبائى محقّقى عظيم و صاحب نظر بود . در فقه و تفسير و فلسفه صاحب نظر بود ، و در مقابل آراء سابقين خودش تحقيق مينمود و نظر ميداد . در برابر حكمت متعاليه ملّا صدرا با آنكه بسيار به نظر اهمّيّت بر آن مينگريست ، مع ذلك نظر ميداد و بعضى از آراء او را ردّ مينمود . امّا استادان دانشگاه فقط به ترجمه كتابهاى خارجيان پرداختند و ترجمه را درس شاگردان نمودند . آيا شما ديده‌ايد يك استاد ، تحقيقى كند و اكتشافى به عمل آرد ؟ در پزشكى نظر خاصّى بر خلاف نظر آنها داشته باشد ؟ در فيزيك بر قاعده جاذبه نيوتونى نظر بدهد ؟ و بر آراء اينشتين اشكال و ايراد وارد كند ؟ و همچنين در علوم طبيعى و زيست شناسى كشف بديع و اختراع جديدى بنمايد ؟ أبداً ، أبداً ! در دانشگاه سخن از كشف و اختراع جديد و پى گيرى اين امور نيست ، سخن فقط بطور تكرار مداوم از بازگو كردن اختراعات و اكتشافات خارجيان است ، و در كلاسها بطور روزمرّه ، كلاس و درس آنها را براى شاگردان حكايت نمودن .\r\nنميخواهم بگويم : در ايرانى اين نبوغ و تحقيق نيست ، بلكه بيشتر است ؛ مگر أمثال ابو ريحان بيرونى و زكريّاى رازى و بو على سينا و علّامه طباطبائى ايرانى نبوده اند ؟ ميخواهم بگويم : استعمارِ بيدار نخواسته است در دانشگاه محقّق تربيت شود ، فلهذا طرز برداشت و تعليم و تعلّم و تربيت شدن اساتيد در دانشگاه‌هاى خارج بطورى بوده است كه محقّق و صاحب نظر مستقلّ تربيت نميكند ، و بنابراين به همان دروس سطحى و حفظى از روى ترجمه كتب خارجى اكتفا شده است .\r\n\r\nعلّت تأسيس دانشسراى عالى و دانشكدهء إلهيّات و معقول و منقول ، مبارزه با حوزهء علميّه بود\r\nاستعمار براى درهم شكستن علم و تحقيق ، دانشگاه‌ها را در برابر\r\n\r\n","description":"","footnote":"","page_name":" 123 ","page_number":145},
  {"content":"\r\n\r\nمدارس علميّه گشود . هم مدارس علميّه را بست ، و هم در دانشكده‌ها محصّلين را به فرمول خوانى و جزوه نويسى از استادانى كم سواد ، با هدف اخذ گواهينامه مشغول كرد ، تا ريشه تحقيق را براندازد . بالاخصّ دانشكده‌هائى همچون ادبيّات و الهيّات و فلسفه ، و دانشسراى عالى را به منظور و به علّت خراب كردن حوزه‌ها تأسيس كرد ؛ تا جوانان در حوزه‌ها نروند و خودشان هر چه را كه ميخواهند به عنوان فلسفه و ادبيّاتِ ايران در اذهان جوانان بريزند و فكر آنها را از أصالت قرآن و اسلام به سوى ملّى گرائى و ايران‌پرستى ، در قالب مبارزه با عرب ، و در واقع مبارزه با اسلام بكشانند .\r\nبراى آنكه روحانيانى دربارى و وابسته تربيت كنند ، دانشكده‌اى به نام وعظ و خطابه ترتيب دادند و سپس به دانشكده معقول و منقول آن را نام نهادند . و اكيداً قدغن كردند كه كسى غير از افراد روحانى اين دانشكده حقّ منبر رفتن را ندارد . و بعداً كه با تشكيل دانشكده الهيّات و فلسفه خود را بى نياز از معقول و منقول ديدند ، آن را بر چيدند .\r\nحال اين دانشكده فلسفه و الهيّات چگونه بايد باشد كه مدرّسين آن هر چه باشند اشكال ندارد ؟ ! كمونيست باشند ، سوسياليست يا ماركسيست باشند تفاوتى ندارد ؛ عمده آن بود كه مسلمان واقعى و متعهّد نباشند .\r\nاينجاست كه ما خوب كلام مرحوم سيّد حسن مدرّس رحمة الله عليه را ميفهميم ، در وقتى كه مرحوم آية الله بروجردى رضوان الله عليه به او گفته بودند : من چكنم تا خدمتم در دين مؤثّر باشد ؟ !\r\nاو انگشتان مُسبِّحه ( سبّابه ) دو دست خود را بلند مىكند ، و هِىْ بالا ميبرد و پائين ميآورد و ميگويد : طلبه ! طلبه درست كن ! استعمار از هيچ نيروئى همچون همين طلبه‌هاى ألِف قَد ، نگران نيست .\r\nتاريخ به خوبى نشان ميدهد ، از زمانى كه استعمار انگليس و سپس آمريكا\r\n\r\n","description":"","footnote":"","page_name":" 124 ","page_number":146},
  {"content":"\r\n\r\nدر ايران پى گرفت چه در دوره قاجاريّه و چه در دوره پهلوى ، تمام معاهده‌هاى استعمارى و امتيازات و پيمانهائى كه به نفع دشمنان اسلام و بر ضرر ملّت مسلمان ايران صورت گرفت ، همه از اين فكليمآبهاى اروپا ديده ، و مهندسها و دكترهاى غرب زده و كفر زده بوده است . آيا شما ديده‌ايد كه يكى از آنها بدست روحانى و عالمى انجام گيرد ؟ !\r\nاز اينجا خوب در مييابيم كه : چرا در زمان طاغوت مدرسه‌هاى دينى رو به خرابى گذاشت ؟ حجره‌ها تعطيل شد ؛ يا خوابگاه جوانان دانشكده‌اى بود و يا انبار متاع دكاكين اطراف مدرسه ، و يا محلّ زباله و خاكروبه .\r\nجمال عبد النّاصر كه مصر را تحت نفوذ خود گرفت ، و سلطنت مَلِك فُؤاد و ملك فاروق را برانداخت ، اوّلين كارى كه كرد در مقابل و در جنب جامِعُ الازهَر دانشكده‌اى به نام جامِعةُ الازهَر با سبك مدرن و بسيار جالب ، در چندين طبقه ساخت و محصّلين را بدانجا تشويق كرد ؛ و از دروس جديده ، فيزيك ، شيمى ، زبان انگليسى و غيرها را افزود ، و علاوه دختران را هم راه داد ، و با پسران با هم در كلاسها شركت ميكردند . و آن جامع الازهر را هم كه مسجدى بسيار وسيع بود به همان حال باقى گذاشت ؛ چون نميتوانست خراب كند ، همه‌اش آثار عتيقه بود . و ليكن با بناء و ساختن اين جامعة الازهر ( دانشگاه الازهر ) فاتحه آن شبستان سابق را به نام قديمى و كهن خواند .\r\nمعلوم است كه : در اين جامعه منبر نيست ؛ تريبون است . شبستان نيست ؛ سالن است .\r\nاين همان خواسته استعمار است ؛ اين روش كاملًا پسنديده و مورد رضايت آنهاست . اين روش بطور واضح و آشكارا قرآن را برداشت . طبعاً فيزيك و شيمى و زبان انگليسى بجاى بعضى از دروس تفسيريّه و حديثيّه واقع شد .\r\n\r\nخواسته استعمار ، از ميان رفتن قرآن است\r\nگِلادْسْتون نخست وزير يهودى مسلك و صهيونيست انگليسى كه\r\n\r\n","description":"","footnote":"","page_name":" 125 ","page_number":147},
  {"content":"\r\n\r\nاستعمار انگليس را جان داد ، در مجلس اعيان ، قرآن را از روى خشم و غضب بر روى تريبون كوفت و گفت : « تا اين كتاب در بين مسلمين باشد ، امنيّت و اطاعت سرزمينهاى مسلمان نشين در برابر استعمار انگليس محال است » . « 1 »\r\nاز ميان بردن قرآن ، سوزاندن و غرق ساختن آن نيست ، انگليسيها همچنين كارى نكردند ؛ به عُزلت در آوردن بواسطه عدم تدريس و تدرّس ، و عدم تلاوت و عدم رجوع به تفسير و عدم عمل به احكام آن است . و در اين كار موفّق شدند ، و قرآن را از صحنه عمل برداشتند .\r\nما اگر امروز ببينيم در حوزه‌ها مثلًا قدرى در علم اصول آن هم در بعضى از مباحث زياده روى مىشود ، بايد بجاى آنها درس تفسير رسمى و درس نهج البلاغه رسمى و درس معارف عاليه را قرار دهيم ؛ نه آنكه آنها را حذف نموده و بجايش زيست شناسى و علم طبيعى و زبان خارجى قرار دهيم . ما بايد در عربيّت آنقدر توانا و استوار باشيم كه گوئى زبان اوّل ما كه زبان مادرى ماست ، عربى است . بنابراين چقدر خوب است كه موشكافى در لغات قرآن و نهج البلاغه بنمائيم . و بدينوسيله به قرآن جامه عمل بپوشانيم . اينست طريقه ترقّى و\r\n\r\n\r\n","description":"","footnote":"\r\n( 1 ) در كتاب « نهضتهاى اسلامى در صد ساله اخير » در ص 30 ، از كتاب « سيرى در انديشهء سياسى عرب » تأليف دكتر حميد عنايت نقل كرده است كه : اروپائيان چون اعتقاد دينى مسلمانان را استوارترين پيوند ميان آنان ميبينند ، ميكوشند تا با نام مخالفت با تعصّب ، اين پيوند را سست كنند ولى خود از هر گروه و كيش به تعصّب دينى گرفتارند . گلادسْتون ترجمانى است از روح پطرس راهب يعنى بازنماى جنگهاى صليبى . انتهى . و به دنبال اين مطلب گويد : واقع بينى سيّد ( سيّد جمال الدّين اسدآبادى ) پس از حدود نيم قرن به خوبى آشكار شد . آنگاه كه : افسر اروپائى فرمانده ارتش يهود در جنگ اوّل اعراب و اسرائيل ، بيت المقدّس را از مسلمانان گرفت و تحويل يهوديان داد و دولت صهيونيستى اسرائيل تشكيل شد ، گفت : « الآن جنگهاى صليبى پايان يافت » .\r\n","page_name":" 126 ","page_number":148},
  {"content":"\r\n\r\nتكامل ، و گرنه مانند عبد النّاصر جامعة الازهر ساختن و پسران و دختران طلبه را با هم فيزيك و شيمى ياد دادن ، عين مرام و منظورِ گِلادسْتون مىباشد ؛ گرچه خود ندانيم\r\n. \r\nمطلب سوّم : انتظار حوزه علميّه از مربيّان و گردانندگان آن چيست ؟\r\nو امّا مطلب سوّم ، و آن اينست كه : انتظار حوزه از فارغ التّحصيلان و مجتهدان و مربّيان و گردانندگان آن چيست ؟ رويّه و منهاج و سطح علمى و عملى آنان چطور باشد تا بتوانند از عهده اين مسؤوليّتِ عظيم برآيند ؟ !\r\nجواب اين سؤال خيلى مشكل نيست ! بلكه آسان است . زيرا انتظار مردم از سبزى فروش آنست كه : سبزى گنديده و آلوده نياورد ، سبزى خوب بياورد . انتظار مردم از شهربانى آنست كه : پاسبانان متديّن و خوشكار و خوش فهم را بر اموال و أعراض مردم بگمارد ؛ و همچنين . . .\r\nانتظار مردم از حوزه‌اى كه به نام روحانيّت و معنويّت و پاسدارى از جان و مال و ناموس و آبروى مردم ، و از دين و دنياى آنهاست ، در كشورى كه همه مسلمانند و از مكتب تشيّع اشراب ميگردند ، آنست كه : از خود بيرون دهد طلّاب پاكيزه و شايسته‌اى را كه مظهر قرآن و نشانگر روح رسول الله باشند ، و سيمايشان محلّ تابش انوار ائمّه هُدى باشد . و در اين زمان غيبت كه دست قاطبه مردم از ولىّ معصوم و امام زمان كوتاه است بتوانند در حدود خود بر آن منهاج عمل نموده و به مردم ارائه دهند . بتوانند معارف حقّه حقيقيّه الهيّه را براى مردم بازگو كنند ، و مربّى اخلاقى و عملى آنها در راه هدف و وصول به قلّه توحيد و اعلى رتبه ذروه كمال شخصيّت انسان بوده باشند ؛ بتوانند دين و دنياى مردم را اداره كنند ؛ و نه تنها از جهت ظاهر ، بلكه از نقطه نظر ولايت باطنيّه نيز دستگير و راهنماى مردم باشند .\r\nمردمى باشند كه بتوانند علمى را كه رسول الله فرمود : ءَايَةٌ مُحْكَمَةٌ أَوْ فَرِيضَةٌ عَادِلَةٌ أَوْ سُنَّةٌ قَآئِمَةٌ بطور اكمل خودشان فراگيرند ، و در مرتبه دوّم با\r\n\r\n","description":"","footnote":"","page_name":" 127 ","page_number":149},
  {"content":"\r\n\r\nگسترش شعاع وجودى خود ، سطح عظيمى از مردم تابع و پيرو را به دنبال خويش كشيده ، و همه منصورانه و مظفّرانه با سعادت تامّه و عافيت كامله بدون غلّ و غشّ و گرفتگى چهره ، خندان و شاداب به سوى بهشت رهسپار شوند ؛ هم دنيايشان آباد و هم آخرتشان .\r\nمردمى باشند امين و مأمون ، و از خود گذشته و به خدا پيوسته و در حرم عزّ و وقار آرميده ، بلند نظر و بلند همّت ، شكور ، صبور ، قانع ، متواضع ، شجاع ، با ظرفيّت ؛ كه مدارج علمى از فقه و اصول و حكمت و فلسفه و تفسير و حديث و تاريخ و غيرها را طىّ كرده ، و در معارج عملى و عرفان الهى در دست استاد موحّدِ رسيده و اصل كامل ، مدّتها در سير بوده ، و ساليان درازى را در دامان وى پرورش يافته باشند . و جامع بين حكمت نظرى و عرفان عملى ، و در فقه خبير و بصير ، و به سيره رسول الله و منهاج پيشوايان دينى داراى اطّلاع تامّ ، و به قرآن مجيد كتاب الهى وارد ، و از شأن نزول و تفسير آيات كاملًا با خبر بوده ، و خودشان نيز قرآن و يا بيشترِ از آن را حفظ داشته باشند .\r\nآيا كسى كه خود را رهبر دين به سوى خدا ميداند ، ميتواند خود معرفت به خداى را نداشته باشد و بگويد : معرفت همان معرفت اجمالى است كه خداوند يكى است و بس ؛ همان معرفتى را كه پيره زنان دارند ؟ !\r\nامام ما : حضرت صادق عليه السّلام اينطور نميگويد .\r\n\r\nحوزههاى علميّه براى تربيت فقيه عارف بالله است\r\nدر « وافى » از « كافى » از محمّد بن سالم بن أبى سَلِمَة ، از أحمد بن رَيّان ، از پدرش ، از جميل بن دُرّاج ، از أبو عبد الله حضرت صادق عليه السّلام وارد است كه :\r\nقَالَ : لَوْ يَعْلَمُ النَّاسُ مَا فِى فَضْلِ مَعْرِفَةِ اللَهِ تَعَالَى مَا مَدُّوا أَعْيُنَهُمْ إلَى مَا مُتِّعَ بِهِ الاعْدَآءُ مِنْ زَهْرَةِ الْحَيَوةِ الدُّنْيَا وَ نَعِيمِهَا وَ كَانَتْ دُنْيَاهُمْ أَقَلَّ عِنْدَهُمْ مِمَّا يَطُونَهُ بِأَرْجُلِهِمْ وَ لَنُعِّمُوا بِمَعْرِفَةِ اللَهِ تَعَالَى وَ تَلَذَّذُوا بِهَا تَلَذُّذَ مَنْ لَمْ يَزَلْ\r\n\r\n","description":"","footnote":"","page_name":" 128 ","page_number":150},
  {"content":"\r\n\r\nفِى رَوْضَاتِ الْجِنَانِ مَعَ أَوْلِيَآءِ اللَهِ .\r\nإنَّ مَعْرِفَةَ اللَهِ أُنْسٌ مِنْ كُلِّ وَحْشَةٍ ، وَ صَاحِبٌ مِنْ كُلِّ وَحْدَةٍ ، وَ نُورٌ مِنْ كُلِّ ظُلْمَةٍ ، وَ قُوَّةٌ مِنْ كُلِّ ضَعْفٍ ، وَ شِفَآءٌ مِنْ كُلِّ سُقْمٍ .\r\nثُمَّ قَالَ : قَدْ كَانَ قَبْلَكُمْ قَوْمٌ يُقْتَلُونَ وَ يُحْرَقُونَ وَ يُنْشَرُونَ بِالْمَنَاشِيرِ وَ تَضِيقُ عَلَيْهِمُ الارْضُ بِرُحْبِهَا فَمَا يَرُدُّهُمْ عَمَّا هُمْ عَلَيْهِ شَىْءٌ مِمَّا هُمْ فِيهِ مِنْ غَيْرِ تِرَةٍ وَتَرُوا مَنْ فَعَلَ ذَلِكَ بِهِمْ ، وَ لَا أَذًى مِمَّا نَقَمُوا مِنْهُمْ إلَّا أَنْ يُؤْمِنُوا بِاللَهِ الْعَزِيزِ الْحَمِيدِ .\r\nفَسئَلُوا رَبَّكُمْ دَرَجَاتِهِمْ ! وَ اصْبِرُوا عَلَى نَوَآئِبِ دَهْرِكُمْ تُدْرِكُوا سَعْيَهُمْ ! « 1 »\r\n« فرمود : اگر مردم ميدانستند كه چه فضيلتى را در معرفت خداوند تعالى حائز ميگردند ، چشمان خود را به آنچه دشمنان از آن متمتّع هستند ، از بهجت و نضارت و ترى و تازگى حيات دنيا و نعمتهايش نميدوختند ، و دنياى ايشان در نزد اينان از آنچه را كه در زير پاهاى خود لگد ميكنند كمتر بود ، و تحقيقاً در نعمت معرفت خدا متنعّم بودند ، و چنان در مسرّت و لذّت معرفتش متلذّذ بودند كه گوئى پيوسته و بطور جاودان در باغهاى بهشتى با اولياى خدا در لذّت بسر مىبرند .\r\nمعرفت خدا انيسى است كه نميگذارد هيچ وحشتى به انسان برسد ، و رفيقى است كه هيچ تنهائى با او اثرى ندارد ، و نورى است كه با او هيچ تاريكى\r\n\r\n\r\n","description":"","footnote":"\r\n( 1 ) « وافى » طبع سنگى ، ج 1 ، ص 42 و 43\r\n","page_name":" 129 ","page_number":151},
  {"content":"\r\n\r\nو ظلمتى جمع نميشود ، و قدرتى است كه هيچ ناتوانى با او مجتمع نميگردد ، و شفائى است كه با وى هيچ مرضى تاب مقاومت نمىآورد .\r\nو پس از اين فرمود : پيش از شما طوائفى بودند كه كشته ميشدند و آتش زده ميشدند و با ارّه استخوانهايشان بريده ميشد ، و دنياى بدين وسعت و فراخى بر ايشان تنگ ميشد ؛ و با اينحال هيچ عاملى نميتوانست ايشان را از آنچه با آنها از معرفت خدا بود ، برگرداند و منصرف كند ؛ بدون آنكه كسانى كه با اينها اين اعمال را انجام ميدادند نسبت به آنها حِقْدى داشته باشند و نه خونى از آنها ريخته باشند ، و نه اذيّتى از ناحيه ايشان به آنها رسيده باشد تا در اثر تلافى و انتقام ، دست به چنين مجازاتى گشوده باشند .\r\nهيچ جرم و گناهى نداشتند مگر آنكه به خداوند عزيز و حميد ايمان آورده بودند .\r\nبنابراين ، شما از خدايتان بخواهيد تا درجات و مقاماتشان را به شما عنايت كند ! و بر مصائب و مشكلات روزگارتان صبر كنيد و شكيبا باشيد تا به سعى و همّت و جديّت آنها برسيد ! »\r\nدر اينجا مىبينيم امام عليه السّلام چگونه همّت و استوارى عرفاى بالله را بيان مىكند ! و چه قسم شاگردان خود را به استقامت و پافشارى براى نگهداشتن عَلَم ايمان و معرفت خداوندى دعوت مينمايد !\r\nاينها بودند كه پيوسته بطور متناوب در هر زمانى آمدند و با طلوع و تابش انوار حقّ و صفاتش در دلشان ، نگهدار دين و شريعت و حافظ قرآن مبين بودند .\r\n خلق را چون آب دان صاف و زلال * اندر او تابان صفاتِ ذو الجلال\r\nعلمشان و عدلشان و لطفشان * چون ستاره چرخ در آب روان \r\n\r\n","description":"","footnote":"","page_name":" 130 ","page_number":152},
  {"content":"\r\n\r\n قرنها بگذشت و اين قرن نويست * ماه آن ماهست و آب آن آب نيست\r\nعدل آن عدلست و فضل آن فضل هم * ليك مستبدل شد آن قرن و امَم\r\nقرنها بر قرنها رفت اى همام * وين معانى برقرار و بر دوام\r\nآب مُبْدَل شد در اين جو چند بار * عكس آن خورشيد دائم برقرار « 1 »\r\nجهان مرآت حسن شاهد ماست * فَشاهِدْ وَجْهَهُ فى كُلِّ مِرْءَات \r\n\r\nعلوم دينيّه بايستى براى راهيابى به عرفان خداوند باشد تا دل از انوار إلهى منوَّر گردد\r\nاينك كه طلّاب علوم دينيّه از هر شهر و بلدى و از هر كوى و برزنى به سوى حوزه‌هاى علميّه گسيل ميشوند ، اگر با جان خود اين معنى را لمس كنند و از سويداى دل خود دريابند كه : علوم دينيّه نيز اگر وسيله زندگى و سرمايه دنيا باشد و بس ، با سائر حِرَف و فنون تفاوتى ندارد ؛ و اگر براى راهيابى به سوى خدا و عرفانش و براى تحقيق از سرّ عالم خلقت و علوم حقّه حقيقيّه باشد ، خداوند رحيم نيز باران فيض رحمت خود را بر آنان مىبارد و دلهايشان را از انوار جمال و جلال خود درخشان ميگرداند . مولانا در دفتر دوّم « مثنوى » گفته است :\r\n هر كجا دردى دوا آنجا رود * هر كجا فقرى نوا آنجا رود\r\nهر كجا مشكل جواب آنجا رود * هر كجا پستى است آب آنجا رود \r\n\r\n\r\n","description":"","footnote":"\r\n( 1 ) « مثنوى معنوى » ملّاى رومى ، طبع ميرخانى ، ج 6 ، ص 607 ، سطر 22 ؛ و ص 608 ، سطر 1 و 2\r\n","page_name":" 131 ","page_number":153},
  {"content":"\r\n\r\n آب كم جو تشنگى آور بدست * تا بجوشد آبت از بالا و پست\r\nتا سَقَاهُمْ رَبُّهُم آيد خطاب * تشنه باش اللَهُ أعْلَم بالصَّواب « 1 » \r\nو همچنين با تكرار سه بيت اوّل در دفتر سوّم گفته است :\r\n هر چه روئيد از پى محتاج رُسْت * تا بيابد طالبى چيزى كه جُسْت\r\nحقّ تعالى كاين سموات آفريد * از براى رفع حاجات آفريد\r\nهر كه جويا شد بيابد عاقبت * مايه‌اش درد است و اصل مرحمت\r\nهر كجا دردى دوا آنجا رود * هر كجا فقرى نوا آنجا رود\r\nهر كجا مشكل جواب آنجا رود * هر كجا پستى است آب آنجا رود\r\nآب كم جو تشنگى آور بدست * تا بجوشد آبت از بالا و پست « 2 » \r\nو چقدر عالى و پر محتوى ، سنائى حكيم علَيهِ الرّحمةُ و الرِّضوان اين واقعيّت را در قالب نظم در آورده است :\r\n دل آنكس كه گشت بر تن شاه * بود آسوده ملك از او و سپاه\r\nبد بود تن چه دل تباه بود * ظلم لشكر ز ضعف شاه بود\r\nاين چنين پر خلل دلى كه تو راست * دد و ديوند با تو زين دل راست\r\nپاره گوشت نام دل كردى * دل تحقيق را بحِل كردى\r\nاينكه دل نام كرده‌اى به مجاز * رو به پيش سگان كوى انداز\r\nاز تن و نفس و عقل و جان بگذرد * در ره او دلى بدست آور\r\nآنچنان دل كه وقت پيچاپيچ‌اند * رو جز خدا نيابى هيچ « 3 » \r\nلا يَحِلُّ الْفُتْيا لِمَن لا يَسْتَفْتِى مِنَ اللهِ عَزّ وَ جَلَّ بِصَفآءِ سِرِّه\r\nاز اينجاست كه در احاديث كثيره‌اى ، علمى را فقط علم حقيقى\r\n\r\n\r\n","description":"","footnote":"\r\n( 1 ) همان مصدر ، ج 2 ، ص 153 ، سطر 9 و 01\r\n( 2 ) همان مصدر ، ج 3 ، ص 283 ، سطر 6 تا 9\r\n( 3 ) « سفينة البحار » ج 2 ، ص 441\r\n","page_name":" 132 ","page_number":154},
  {"content":"\r\n\r\nشمرده‌اند كه در دل نشيند ، و ملازم با عمل باشد .\r\nدر « مصباح الشّريعة » آمده است : قَالَ الصَّادِقُ عَلَيْهِ السَّلَامُ : لَا يَحِلُّ الْفُتْيَا لِمَنْ لَا يَسْتَفْتِى مِنَ اللَهِ عَزّ وَ جَلَّ بِصَفَآءِ سِرِّهِ ، وَ إخْلاصِ عَمَلِهِ وَ عَلَانِيَتِهِ ، وَ بُرْهَانٍ مِنْ رَبِّهِ فِى كُلِّ حَالٍ . لِانَّ مَنْ أَفْتَى فَقَدْ حَكَمَ ؛ وَ الْحُكْمُ لَا يَصِحُّ إلَّا بِإذْنٍ مِنَ اللَهِ وَ بُرْهَانِهِ . وَ مَنْ حَكَمَ بِخَبَرٍ ( بِالْخَبَرِ - خ ل ) بِلا مُعَايَنَةٍ فَهُوَ جَاهِلٌ مَأْخُوذٌ بِجَهْلِهِ ، وَ مَأْثُومٌ بِحُكْمِهِ .\r\nقَالَ النَّبِىُّ صَلَّى اللَهُ عَلَيْهِ وَ ءَالِهِ : أَجْرَؤُكُمْ عَلَى الْفُتْيَا أَجْرَؤُكُمْ عَلَى اللَهِ عَزّ وَ جَلَّ .\r\nأَوَلَا يَعْلَمُ الْمُفْتِى أَنَّهُ هُو الَّذِى يَدْخُلُ بَيْنَ اللَهِ تَعَالَى وَ بَيْنَ عِبَادِهِ وَ هُوَ الْجَآئِزُ ( الْحَآئِرُ - خ ل ) بَيْنَ الْجَنَّةِ وَ النَّارِ . « 1 » و « 2 »\r\n\r\n\r\n","description":"","footnote":"\r\n( 1 ) « مصباح الشّريعة » باب 63 ، ص 41 و 42 ، از طبع نشر كتاب مصطفوى ؛ و ص 67 تا 71 ، ج 2 ، و به شماره رديف ص 351 تا ص 355 از شرح فارسى « مصباح الشّريعة » ملّا عبد الرّزّاق گيلانى و تصحيح محدّث ارموى ؛ و « بحار الانوار » طبع كمپانى ، ج 1 ، ص 101 ، بابُ النّهىِ عن القَولِ بغَيرِ علْم ؛ و « مستدرك الوسآئل » طبع سنگى ، ج 3 ، ص 194 ، بابُ ما يتعلَّقُ بأبوابِ صفاتِ القاضى و ما يجوزُ أن يَقضِىَ به ؛ و « المحجّة البيضآء » ج 1 ، ص 147 و 148\r\n( 2 ) و قال سُفيانُ بنُ عُيَيْنةَ : كَيفَ يَنْتَفِعُ بِعلمى غَيرى و أنا قَدْ حَرَمْتُ نَفسى نَفعَها ؟ و لا تَحِلُّ الفُتْيا فى الحلالِ و الْحَرامِ بينَ الخَلقِ إلّا لِمَنِ اتَّبَعَ الحقَّ مِن أهلِ زمانِهِ و نَاحيتِه و بَلَدِه بالنّبىِّ صَلّى اللَهُ علَيه و ءَالِه ( إلّا لِمَنْ كانَ أتْبَعَ الخَلقِ من أهْلِ . . . بِالحقِّ - خ ل ) و عَرَفَ ما يَصلَحُ من فُتْياه ؛ قال النّبىُّ صَلّى اللَه عَلَيه و ءَالِه : و ذَلِكَ لَرُبَّما وَ لَعَلَّ وَ لَعَسَى ، لِانَّ الفُتْيا عَظيمَةٌ . قالَ أميرُالمُؤْمِنينَ عَلىٌّ عَلَيْهِ السَّلامُ لِقاضٍ : هَلْ تَعْرِفُ النّاسِخَ مِنَ الْمَنْسوخِ ؟ ! قالَ : لا ! قالَ : فَهَلْ أشْرَفْتَ عَلَى مُرادِ اللَهِ عَزّ وَ جَلَّ فى أمْثالِ الْقُرْءَانِ ؟ قالَ : لا ! قالَ : إذًا هَلَكْتَ وَ أهْلَكْتَ . و المُفْتى يَحْتاجُ إلَى مَعْرفةِ معانى القُرءَانِ و حَقآئقِ السُّننِ و مَواطنِ ( بَواطن - خ ل ) الإشاراتِ و الآدابِ و الإجماعِ و الاخْتلافِ ، و الاطّلاعِ علَى اصولِ ما اجْتمَعوا علَيْهِ و ما اخْتلَفوا فيه ، ثُمّ إلَى حُسنِ الاخْتيارِ ، ثُمّ إلَى العَملِ الصّالحِ ثُمّ الْحِكْمَةِ ، ثُمّ التَّقْوَى ، ثُمّ حينَئِذٍ إنْ قَدَرَ !\r\n","page_name":" 133 ","page_number":155},
  {"content":"\r\n\r\n« حضرت صادق عليه السّلام گفتند : حلال نيست فتوى دادن ، براى كسى كه خودش در هر حال از روى صفا و پاكى سرّش و از روى اخلاص در عملش و اخلاص در كارهاى آشكارش و از روى برهان و حجّتى از جانب پروردگارش ، مسائل را از خدا نميپرسد و از او استفتاء نمينمايد . چون كسى كه فتوى ميدهد ، حكم كرده است ؛ و حكم بدون اذن و اجازه خدا و بدون حجّت و برهانى از سوى وى صحيح نيست . كسى كه بدون مشاهده و عيان خود ، از روى خبرى كه شنيده است حكم نمايد جاهل است ؛ وى را به جهلش اخذ ميكنند و به حكمش گنهكار به شمار ميآورند .\r\nرسول اكرم صلّى الله عليه و آله و سلّم فرمودند : بيباكترين شما بر فتوى دادن ، بيباكترين شما بر خداوند عزّ و جلّ است .\r\nآيا شخص فتوى دهنده نميداند كه : او در ميان خداى تعالى و ميان بندگانش داخل شده است ؟ ! و اوست كه پيوسته در ميان بهشت و دوزخ روان است ( متحيّر و سرگردان است - نسخه بدل ) ؟ ! » « 1 »\r\n\r\n\r\n","description":"","footnote":"\r\n( 1 ) محيى الدّين عربى در كتاب « فتوحات مكّيّة » ج 3 ، ص 69 ، باب 318 گويد : فَما ثَمَّ شارِعٌ إلّا اللهُ تعالَى . قالَ اللهُ تعالَى لِنبيِّه صلَّى اللهُ علَيهِ ( و ءَالِه ) و سلَّم :  لِتَحْكُمَ بَيْنَ النَّاسِ بِما أَراكَ اللَّهُ  و لَمْ يَقُلْ بِما رَأيْتَ بَلْ عَتَبَه سُبحانَه و تعالَى لَمّا حَرَّمَ علَى نَفْسِه بِاليَمين فى قضيَّةِ عآئِشةَ و حفصةَ فقالَ تعالَى : يأيُّهَا النَّبِىُّ لِمَ تُحَرّمُ مَآ أَحَلَّ اللَهُ لَكَ تَبْتَغِى مَرْضَاتَ أَزْوجِكَ . فكانَ هذا مِمّا أرَتْهُ نَفْسُه ، فَهذا يَدُلُّك أنّ قوْلَه تعالَى :  بِما أَراكَ اللَّهُ  أنّه ما يوحَى بِه إلَيْه لا ما يَراه فى رَأْيِه . فلَوْ كانَ الدّينُ بالرَّأْىِ لكانَ رَأْىُ النّبىِّ صلَّى اللهُ علَيه ( و ءَالِه ) و سلَّم أوْلَى مِن رَأْىِ كلِّ ذى رَأْىٍ ؛ فإذا كانَ هذا حالَ النّبِىِّ صلَّى اللهُ عَلَيه ( و ءَالِه ) و سلَّم فيما أرَتْهُ نَفْسُه فكَيفَ رَأْىُ مَن لَيْسَ بِمعْصومٍ ، وَ مَنِ الخَطآءُ أقرَبُ إلَيه مِن الإصابةِ . فَدَلَّ أنّ الاجْتهادَ الَّذى ذَكَرَه رسولُ اللهِ صلَّى اللهُ علَيه ( و ءَالِه ) و سلَّم إنّما هُوَ طَلبُ الدَّليلِ علَى تَعْيينِ الحُكْمِ فى المَسألَةِ الواقِعةِ لا فى تَشْريعِ حُكْمٍ فى النّازِلةِ فإنّ ذَلِك شَرْعٌ لَمْ يَأْذَنْ بِهِ اللهُ . تا آخر بحث خود در اين باب . ملّا سيّد صالح موسوى خلخالى شاگرد مبرّز ميرزا سيّد أبو الحسن جلوه اصفهانى كه « مناقب » منسوب به محيى الدّين را شرح كرده است ، در ص 29 از طبع سنگى ، همين عبارات محيى الدّين را از محدّث نيشابورى نقل كرده ؛ و قول محدّث را در دلالت اين عبارات بر تشيّع محيى الدّين ذكر نموده است . و سپس محدّث گفته است : محيى الدّين در باب ديگرى از « فتوحات » گفته است : لا يَجوزُ أنْ يُدانَ اللهُ بالرّأْىِ و هُوَ القَولُ بِغَيرِ حُجّةٍ و بُرهانٍ مِن كتابٍ و لا سُنّةٍ و لا إجْماعٍ . و أمّا القِياسُ فَلا أقولُ بِه و لا اقَلِّدُ فيه جُمْلةً واحدَةً ؛ فما أوْجبَ اللهُ علَينا الاخذَ بِقَولِ أحدٍ غَيرِ رَسولِ اللهِ صلَّى اللهُ علَيه ( و ءَالِه ) و سلَّم\r\n. آنگاه شرحى بر دلالت اين مرام بر تشيّع وى آورده است .\r\n","page_name":" 134 ","page_number":156},
  {"content":"\r\n\r\nچنين فقيهانى كه جامع بين علم ظاهر و باطن و ميان علم و عمل هستند ، بايد مربّى طلّاب و حوزه‌ها باشند . آنها علم حقيقى را از جانب حضرت ربّ ميگيرند و بر متعلّمين پخش ميكنند .\r\nشبها در محراب عبادت قيام دارند و با پاى محكم و استوار به كرنش و نيايش به درگاه حضرت معبود ، دلهايشان مجذوب جذوات إلهيّه و سبحات ربّانيّه مىشود ؛ و روزها آنچه را كه گرفته‌اند پس ميدهند و در اين عالم وسيع شنا مينمايند و به عالم وجود إفاضه فيض مينمايند .\r\n  إِنَّ ناشِئَةَ اللَّيْلِ هِيَ أَشَدُّ وَطْئاً وَ أَقْوَمُ قِيلًا * إِنَّ لَكَ فِي النَّهارِ سَبْحاً طَوِيلًا .   « 1 »\r\n« تحقيقاً آنچه در شب ميرسد ، براى تو گامى استوارتر و گفتارى پايدارتر است . و تحقيقاً از براى تو در روز مجال واسعى است كه در اين عالم كثرات شنا كنى ( و آنچه را كه در شب گرفته‌اى ، در روز مصرف نمائى » . )\r\n\r\nعلم مجازى همچون ناودانِ سوراخ است ، و علم حقيقى همچون آب حيات\r\nو بنابراين ، اجتهادى كه فقط از روى قواعد صورت گيرد ، اجتهادى فرمولى مىباشد . اين اجتهاد همچون ناودان است كه آب حيات نيست . اگر هم آبى فرضاً در وى جارى گردد و حكم مطابق با واقع در آيد ، ظرف و وسيله براى گذر آن آب حيات بوده است . و خداى ناكرده اگر اين ناودان شكسته و پاره\r\n\r\n\r\n","description":"","footnote":"\r\n( 1 ) آيه 6 و 7 ، از سوره 73 : المزّمّل\r\n","page_name":" 135 ","page_number":157},
  {"content":"\r\n\r\nشود ، خرابيهاى آن بى شمار است . مولانا در دفتر پنجم « مثنوى » گويد :\r\n علم چون در نور حقّ پرورده شد * پس ز علمت نور يابد قوم لُدّ\r\nهر چه گوئى باشد آن هم نور پاك * كاسمان هرگز نبارد سنگ و خاك\r\nآسمان شو ابر شو باران ببار * ناودان بارش كند نبود به كار\r\nآب اندر ناودان عاريّتى است * آب اندر ابر و دريا فطرتى است\r\nفكر و انديشه است مثل ناودان * وحىِ مكشوفست ابر و آسمان\r\nآب باران ، باغ صد رنگ آورد * ناودان همسايه در جنگ آورد « 1 » \r\nو همچنين در دفتر دوّم گويد :\r\n علم تقليدى بود بهر فروخت * چون بيابد مشترى خوش برفروخت\r\nمشترىّ علم تحقيقى حق است * دائماً بازار او با رونق است\r\nلب ببسته مست در بيع و شرى * مشترى بيحد كه اللهُ اشْتَرَى\r\nدرس آدم را فرشته مشترى * محرم درسش نه ديو است و پرى\r\nآدَم أنْبِئْهُمْ بِأسْما درس گو * شرح كن اسرار حقّ را مو به مو « 2 » \r\n\r\nروايات دربارهء صاحبان علوم ظاهرى و مجازى\r\nروايتى عجيب از حضرت صادق عليه السّلام وارد است كه حقّاً موجب تنبيه و بيدار باش است :\r\nدر « وافى » از « كافى » از محمّد ، از ابن عيسى ، از ابن فضّال ، از علىّ ابن عقبة ، از عُمَر از حضرت أبى عبد الله عليه السّلام روايت است كه : راوى گفت :\r\n\r\n\r\n","description":"","footnote":"\r\n( 1 ) « مثنوى » ملّا جلال الدّين رومى ، طبع ميرخانى ، ج 5 ، ص 485 ، سطر 2 تا 4 ؛ و از طبع ميرزا محمودى : ص 498 ، سطر 12 تا 14\r\n( 2 ) « مثنوى » ج 2 ، ص 185 ، سطر 22 و 23 ؛ در « إحيآء العلوم » ج 1 ، ص 17 گويد : رسول خدا صلّى الله عليه و آله به وابِصَة گفتند : اسْتَفْتِ قَلْبَكَ ؛ وَ إنْ أفْتَوْكَ ! وَ إنْ أفْتَوْكَ ! وَ إنْ أفْتَوْكَ ! « تو خود از دلت استفتا كن و مسائل را بپرس ؛ و اگرچه براى تو ديگران فتوى دهند ! و اگرچه براى تو ديگران فتوى دهند ! و اگرچه براى تو ديگران فتوى دهند ! »\r\n","page_name":" 136 ","page_number":158},
  {"content":"\r\n\r\nقَالَ لَنَا ذَاتَ يَوْمٍ : تَجِدُ الرَّجُلَ لَا يُخْطِى بِلَامٍ وَ لَا وَاوٍ خَطِيبًا مِسْقَعًا « 1 » وَ لَقَلْبُهُ أَشَدُّ ظُلْمَةً مِنَ اللَيْلِ الْمُظْلِمِ ؛ وَ تَجِدُ الرَّجُلَ لَا يَسْتَطِيعُ تَعْبِيرًا عَمَّا فِى قَلْبِهِ بِلِسَانِهِ وَ قَلْبُهُ يَزْهَرُ كَمَا يَزْهَرُ الْمِصْبَاحُ . « 2 »\r\n« حضرت روزى بما گفتند : شما مردمى را مييابيد كه در سخن گفتن چنان استادند كه حتّى در يك حرف ، همچون لام و يا واو اشتباه نميكنند . خطيبى هستند بليغ ، و يا جَهْورىّ الصّوت ، و يا بطور مسلسل بدون ارتعاش و لكنت لسان خطبه ميخوانند ؛ امّا قلبشان تاريكتر است از شب تاريك . و همچنين شما مردمى را مييابيد كه توانائى ندارند كه آنچه را در نيّت دارند بر زبان آورند ؛ امّا قلبشان همچون چراغ درخشان نور ميدهد . »\r\nدر ج 2 ، « اصول كافى » ص 214 با إسناد خود از ابن اذَيْنَه روايت كرده است از حضرت إمام جعفر صادق عليه السّلام كه گفت : إنَّ اللَهَ عَزّ وَ جَلَّ خَلَقَ قَوْمًا لِلْحَقِّ فَإذَا مَرَّ بِهِمُ الْبَابُ مِنَ الْحَقِّ قَبلَتْهُ قُلُوبُهُمْ وَ إنْ كَانُوا لَا يَعْرِفُونَهُ ؛ وَ إذَا مَرَّ بِهِمُ الْبَابُ مِنَ الْبَاطِلِ أَنْكَرَتْهُ قُلُوبُهُمْ وَ إنْ كَانُوا لَا يَعْرِفُونَهُ . وَ خَلَقَ قَوْمًا لِغَيْرِ ذَلِكَ فَإذَا مَرَّ بِهِمُ الْبَابُ مِنَ الْحَقِّ أَنْكَرَتْهُ قُلُوبُهُمْ وَ إنْ كَانُوا لَا يَعْرِفُونَهُ ؛ وَ إذَا مَرَّ بِهِمُ الْبَابُ مِنَ الْبَاطِلِ قَبِلَتْهُ قُلُوبُهُمْ وَ إنْ كَانُوا لَا يَعْرِفُونَهُ .\r\n« خداوند عزّ و جلّ گروهى را براى حقّ آفريده است . در اين صورت اگر درى از حقّ بر آنها بگذرد دلهايشان آن را تصديق مىكند و اگرچه آن را نشناخته باشند ؛ و اگر درى از باطل بر آنها بگذرد دلهايشان آن را انكار مىكند و اگرچه آن را نشناخته باشند . و گروهى را خداوند براى باطل آفريده است ؛ بنابراين اگر درى از حقّ بر آنها بگذرد دلهايشان آن را انكار مىكند و اگرچه آن را نشناخته باشند ؛ و اگر درى از باطل بر آنها بگذرد دلهايشان آن را تصديق مىكند و اگرچه آن\r\n\r\n\r\n","description":"","footnote":"\r\n( 1 ) محقّق فيض فرموده است : المِسْقَع هم با سين و هم با صاد صحيح است . و به معناى بليغ و يا كسى كه صدايش بلند است و يا كسى كه بطور مسلسل سخن ميگويد و در گفتارش لرزه و لكنت نيست ، مىباشد .\r\n( 2 ) « وافى » ج 1 ، از طبع سنگى ، جزء سوّم ، ص 51 ، بابُ أصنافِ القلوبِ و تَنقّلِ أحوالِ القلب\r\n","page_name":" 137 ","page_number":159},
  {"content":"\r\n\r\nرا نشناخته باشند . »\r\nاز نظير همين افراد خودخواه و دنياپرست و محبّ رياست است كه مرحوم صدر المتألّهين قدَّس اللهُ نفسَه شِكوه دارد و مينالد ؛ تا آنكه ميگويد :\r\n( ( وَ الْعَجَبُ أنَّهُ مَعَ الْبَلآءِ كُلِّهِ وَ الدّآءِ جُلِّهِ تَمَنَّى نَفْسُهُ الْعَثورَ وَ تُدَلّيهِ بِحَبْلِ الْغُرورِ أنَّ فيما يَفْعَلُهُ مُريدُ وَجْهِ اللَهِ ، وَ مُذيعُ شَرْعِ رَسولِ اللَهِ ، وَ ناشِرُ عِلْمِ دينِ اللَهِ ، وَ الْقآئِمُ بِكِفايَةِ طُلابِ الْعِلْمِ مِنْ عِبادِ اللَهِ . وَ لَوْ لَمْ يَكُنْ ضُحْكَةً لِلشَّيْطانِ وَ سُخْرَةً لِاعْوانِ السُّلْطانِ ، لَعَلِمَ بِأدْنَى تَأَمُّلٍ أنَّ فَسادَ الزَّمانِ لا سَبَبَ لَهُ إلّا كَثْرَةُ أمْثالِ اولَئِكَ الْفُقَهآءِ الْمُحَدِّثينَ ، الْمُحْدَثينَ فى هَذِهِ الاوانِ الَّذينَ يَأْكُلونَ ما يَجِدونَ مِنَ الْحَلالِ وَ الْحَرامِ ، وَ يُفْسِدونَ عَقآئِدَ الْعَوآمِّ بِاسْتِجْرآئِهِمْ عَلَى الْمَعاصى اقْتِدآءً بِهِمْ وَ اقْتِفآءً لِا ثارِهِمْ فَنَعوذُ بِاللَهِ مِنَ الْغُرورِ وَ الْعَمَى فَإنَّهُ الدّآءُ الَّذى لَيْسَ لَهُ دَوآءٌ . « 1 »\r\n\r\n\r\n","description":"","footnote":"\r\n( 1 ) « الواردات القلبيّة فى معرفة الرّبوبيّة » طبع سنگى ، كه با هفت رساله ديگر از صدر المتألّهين و يك رساله ديگر از سيّد صدر الدّين شيرازى در يك مجموعه طبع و تجليد شده است ، ص 258 ، فيض بيست و سوّم ؛ و نيز دكتر احمد شفيعيها اين رساله را جداگانه تصحيح و طبع نموده است ، و اين گفتار در ص 88 ، در فيض بيست و سوّم وارد است : « و عجيب آنست كه : با اين بلاى عامّى كه به او رسيده ، و اين مرض همگانى كه سراپاى وى را فرا گرفته است ، نفسش تمنّاى لغزش دارد ، و با ريسمان غرور او را ميكشاند به آنكه : در آنچه را كه بجا ميآورد ، فقط منظورش تقرّب به خدا بوده است ، و مقصودش اشاعه شريعت رسول الله . و نشر دهنده علوم دين خدا ، و بر پاخاسته براى اداره امور و كفايت طلّاب علم از بندگان خدا بوده است . و اگر مورد خنده شيطان نبود ، و اگر مسخره كمك كاران سلطان نبود ( كه از آنها مقرّرى ميگيرد و صرف طلّاب مينمايد ) با مختصر تأمّلى در مييافت كه سبب فساد زمانه چيزى نيست مگر كثرت أمثال اين گونه فقيهان و محدّثانى كه در اين أوان تازه پيدا شده‌اند كه آنچه را كه از حلال و حرام بدست آورند ، ميخورند و بواسطه تجرّى و بيباكيشان بر معاصى ، عقيده عوامّ از مردم را تباه ميكنند ، زيرا عوامّ از آنها پيروى مينمايند ، و از عمل آنها تأسّى و متابعت دارند . بنابراين ، ما به خدا پناه ميبريم از غرور و نابينائى ، زيرا اين مرضى است كه قابل درمان نيست . »\r\n","page_name":" 138 ","page_number":160},
  {"content":"\r\n\r\nاين حقير در مباحث اجتهاد و تقليد به ثبوت رسانيده‌ام كه : از شرائط حتميّه افتاء و حكم ، از جزئيّت به كلّيّت پيوستن است ؛ و تا عبور از عالم نفس نگردد و معرفت حضرت ربّ پيدا نشود ، اين شرط متحقّق نميشود .\r\nبطور اجمال و سربسته در « رساله بديعه : در تفسير آيه  الرِّجالُ قَوَّامُونَ عَلَى النِّساءِ  » در بحث ضمنى ولايت فقيه آورده‌ام ؛ و از حديث « نهج البلاغة » و گفتار أمير المؤمنين عليه السّلام با كميل ، و از نامه آنحضرت به مالك أشتر ، و شواهدى ديگر كه در آنجا ذكر شده است ، اين معنى مشهود است .\r\nامّا بحث تفصيلى در اين مقام نياز به كتاب مستقلّى در اجتهاد و تقليد ، و شرائط مفتى و حاكم دارد كه بحول و قوّه خداوند متعال ، منوط به مجالى واسع و موفّقيّتى بيشتر است . « 1 »\r\n لَهُ الْحَمْدُ فِي الْأُولى وَ الْآخِرَةِ وَ لَهُ الْحُكْمُ وَ إِلَيْهِ تُرْجَعُونَ .  « 2 »\r\n« حمد و سپاس اختصاص به حضرت او دارد چه در نشأه اوّلين ، و چه در\r\n\r\n\r\n","description":"","footnote":"\r\n( 1 ) للّه الحمد ، بعد از تأليف اين كتاب ، مباحثى بنام « ولايت فقيه در حكومت إسلام » در 4 جلد به رشتهء تحرير درآمد ، كه در آن از شرائط تحقّق ولايت فقيه در زمان غيبت امام زمان عجَّل اللهُ فرَجه الشّريف ، و حدود و ثغور فرامين آن ، و نقش آن در جامعه اسلامى ، و تعهّد مسلمين نسبت به اجراى منويّات حاكم شرع بحث مستوعب و تامّى شده است .\r\n( 2 ) ذيل آيه 70 ، از سوره 28 : القصص\r\n","page_name":" 139 ","page_number":161},
  {"content":"\r\n\r\nنشأه آخرين و حكم نيز اختصاص به او دارد ؛ و همگى شما بازگشتتان به سوى اوست\r\n\r\n« كليد گنج سعادت قبول اهل دل است »\r\nخواجه حافظ شيرازى غزلى دارد كه حاوى يك دنيا لطائف و اشارات است :\r\n مرا به رندى و عشق آن فَضُول عيب كند * كه اعتراض بر اسرار علم غيب كند\r\nكمال سرّ محبّت ببين نه نقص گناه * كه هر كه بى هنر افتد نظر به عيب كند\r\nز عطر حور بهشت آن نفَس برآيد * بوى كه خاك ميكده ما عبير جَيب كند\r\nچنان بزد ره اسلام غمزه ساقى * كه اجتناب ز صَهْبا مگر صُهَيب كند\r\nكليد گنج سعادت قبول اهل دلست * مباد كس كه در اين نكته شكّ و رَيب كند\r\nشبان وادى أيمن گهى رسد * به مراد كه چند سال به جان خدمت شعيب كند\r\nز ديده خون بچكاند فسانه حافظ * چو ياد وقت و زمان شباب و شَيب كند « 1 » \r\n\r\n\r\n","description":"","footnote":"\r\n( 1 ) « ديوان خواجه حافظ شيرازى » طبع پژمان ، ص 57 ، غزل 125\r\n","page_name":" 140 ","page_number":162},
  {"content":"\r\n\r\n\r\nإشكال چهارم ؛ « إعراض روشنفكران از مبانى اسلامى ، در اثر فرهنگ خارجى »\r\n\r\n","description":"","footnote":"","page_name":" 141 ","page_number":163},
  {"content":"\r\n . \r\n","description":"","footnote":"","page_name":" 142 ","page_number":164},
  {"content":"\r\n\r\nإعراض روشنفكران از مبانى اسلامى ، در اثر فرهنگ خارجى\r\nاشكال چهارم صاحب مقاله « بسط و قبض تئوريك شريعت ، نظريّه تكامل معرفت دينى » آنست كه ايشان ضعف توجّه مردم را به دين بعد از مشروطيّت ، ضعف اقتصاد مدوّن و فقه و حكمت دانسته‌اند ، كه در برابر هجوم سيل فرهنگ غرب عقب نشينى كردند ؛ و چون در ميان علماء و فلاسفه و كتب آنها چيز معتنابهى نبود فلهذا شيفته و دلباخته آن تمدّن شدند .\r\nايشان ميگويند :\r\nاز انصاف هم دور نيفتيم پاره‌اى از روشنفكران كه در تاريخ معاصر ما نسبت به دين بيمهرى ورزيدند نه از سر كينه با ديانت بود ؛ بيشتر از آن رو بود كه ديانتى كه بدانان عرضه ميشد صورتى زيبا و نمكين نداشت . در اوان مشروطيّت كه سيل معارف غربى در ديار ما جارى شد ، و فلسفه و علم و حقوق و سياست آنان ، اذهان نوجويان و مشتاقان را پر كرد ، و همگان را بهتى و حيرتى مَهيب در گرفت و خود باختگيها و تمكينها القاء و تلقين شد ؛ درست وقتى بود كه پيكر تفكّر دينى به رنجورى و بيمارى بسيار مبتلا بود . جز چند ادب فقهى از آن ، چه مانده بود كه دل زيركان را بربايد ؟ ! نه اقتصاد مدوّن ، نه سياست مدوّن ، نه حكمت گره‌گشا ، و نه پويائى كار ساز داشت . و از جهان معاصر خود\r\n\r\n","description":"","footnote":"","page_name":" 143 ","page_number":165},
  {"content":"\r\n\r\nتقريباً هيچ نميدانست .\r\nو ديگرچه جاى توقّع بود كه مشتغلان به حكمت و ادب ، انديشه‌هاى آراسته و تزيين كرده و حقّ و باطل بهم آميخته فرنگ را واگذارند ، و دل به چند رأى مشوّش و ادب خشك ببندند ؟ !\r\nآن ، نه توطئه تاريخ بود ، نه مقتضاى وجود موهومى بنام غرب ؛ بلكه لازمه رويارويى توانمندان و ناتوانان بود . « 1 »\r\n\r\nپاسخ گفتار مقاله بسط و قبض ، گفتار مؤلّف كتاب « راه طىّ شده » است\r\nپاسخِ اين گفتار ، عين مطلبى است كه : آقاى مهندس مهدى بازرگان در كتاب « راه طىّ شده » آورده‌اند . ايشان ميگويند :\r\nمطلبى كه در اينجا در حاشيه مبحث اصلى پيش ميآيد ، و خود موضوع قابل مطالعه جداگانه ايست ، تأثير خصوصيّات مذهب مسيح در طرز فكر و طرز انتقاد مخالفينِ امروزى مذاهب در دنيا مىباشد . البتّه اغلب انتشاراتى كه در كشور ما عليه اديان ديده مىشود و جنبه جدّى علمى دارد ، ترجمه مستقيم يا اقتباس غير مستقيم از نوشته‌هاى اروپائيان است .\r\nاگر دقّت كرده باشيد ، در اين انتقادها چه بطور صريح و چه تلويحاً نظر به ديانت و به روحانيّون مسيحى مىباشد . انتقاد كنندگان غالباً به همانجا متوقّف شده‌اند . بعضى ديگر از آنها ابداً اطّلاع از اسلام نداشته ، يا نخواسته‌اند آن را به حساب بياورند . و بعضى ديگر توجّه ضعيف به آن كرده‌اند ، بطوريكه در عالم مطلق تحقيق اين مطالعات و انتقادات كاملًا ناقص و نارسا هستند .\r\nالبتّه ما مسلمين حضرت عيسى عليه السّلام و تعليمات او را از جانب\r\n\r\n\r\n","description":"","footnote":"\r\n( 1 ) مقاله بسط و قبض تئوريك شريعت ، « كيهان فرهنگى » شماره 50 ، ارديبهشت ماه 1367 ، شماره 2 ، ص 17 ، ستون دوّم\r\n","page_name":" 144 ","page_number":166},
  {"content":"\r\n\r\nخدا ميدانيم ، و حضرت رسول « مُصَدِّقًا لِما بَيْنَ يَدَيْهِ مِنَ التَّوْراةِ وَ الانْجيل » « 1 » بوده است ؛ ولى همانطور كه اديان مطابق سير تكاملى بشر پيش رفته‌اند ، بشر هم بايستى تبعيّت از سير تكاملى انبياء كرده باشد .\r\nبسيارى از ايرادهائى كه انتقاد كنندگان به مذاهب ميگيرند ، يا در نتيجه تحريف مذهب حضرت مسيح است كه در اثر طول زمان و فقدان نسخه اصلى « انجيل » حاصل شده است ؛ و يا بواسطه وجود نواقص و عدم تناسبهائى مىباشد كه جواب آنها به وجه كامل در اسلام داده شده است .\r\nاگر مخالفين دين ، تحقيق كافى در اسلام كرده بودند ، و اگر اروپائيان به تناسب سائر شؤون تكامل يافته خود در ديانت نيز دست از كهنه پرستى برداشته ، متجدّد و مسلمان شده بودند ، مسلّماً طرز انتقادها جور ديگر ميشد ، و مسلّماً دنيا غير از اين كه هست ميبود . « 2 »\r\nاين كلام گفتارى است استوار . تاريخ مشروطيّت و وقايع پس از آن تا ابتداى انقلاب اسلامى و تشكيل حكومت اسلام كاملًا در دست است كه جز سيطره فرهنگى و نظامى و سياسى و اقتصادى بىمحتواى غرب بر اسلام چيزى دگر نبوده است . روشنفكرانى كه مجذوب اروپا بودند ، همان أفرادى هستند كه روابط مستقيم با آنها داشتند ؛ و اينها بودند كه آتش بيدينى را دامن ميزده‌اند . نام يكايك آنها و شرح حال و روش و منهاجشان در تاريخ آمده است\r\n\r\n\r\n","description":"","footnote":"\r\n( 1 ) آنچه در آيه 3 و 4 ، از سوره 3 : ءَال عمران است :   نَزَّلَ عَلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْهِ وَ أَنْزَلَ التَّوْراةَ وَ الْإِنْجِيلَ * مِنْ قَبْلُ هُدىً لِلنَّاسِ   مىباشد ؛ و در هيچ جاى قرآن آيه‌اى درباره حضرت رسول اكرم صلّى الله عليه و آله و سلّم به عبارت : مُصَدِّقًا لِما بَيْنَ يَدَيْهِ مِنَ التَّوْراةِ وَ الانْجيلِ نداريم .\r\n( 2 ) كتاب « راه طىّ شده » طبع اوّل 1327 شمسى ، تعليقه ص 29 و 03\r\n","page_name":" 145 ","page_number":167},
  {"content":"\r\n\r\nتحميل فرهنگ غرب با شلّاق و سر نيزه و حبس و شكنجه و اعدام صورت گرفت . باز هم مردمِ فطرةً مسلمان ، آن را از جان نميخريدند ، و جز ظاهرى بيش نبود . مردم مسلمان ديانت خود را گرچه مستلزم همه گونه محروميّتهاى اجتماعى بود حفظ كردند . و از دسائس و شيطنت و خيانت و جنايت همين روشنفكران خود فروخته كاملًا با اطّلاع بودند . و طريق ورود آن فرهنگ را كه غير از الفاظى پوچ و تو خالى چيزى نبود نيز به خوبى ادراك ميكردند . و قيامها و اقدامشان منجرّ به تلف و نابودى شد . و اينك به حمد الله روشن است كه : اساس سياست خارجيان بر مكر و حيله و بهتان و دروغ و حِلّيّت إتلاف نفوس معصوم و بى گناه براى فربهى و چاقى آنان است .\r\n\r\nعلوم و معارف اسلامى در عصر مشروطيّت و بعد از آن ، در حدّ كمال بوده است\r\nدر بدء مشروطيّت هم اقتصاد بسيار عالى در دست بود ؛ مگر فقه « مكاسب » شيخ مرتضى انصارى تمام دوره خود را بر معاملات از روى دقيق‌ترين و پيچيده‌ترين مسائل قرار نداده است ؟ و هم فقه به درجهء أعلى بود ؛ مگر حوزه‌هاى درس و كتب مؤلَّفهء فقهيّه در نجف و سامرّاء از شاگردان شيخ انصارى مانند آيت الله حاج ميرزا محمّد حسن شيرازى ، و آخوند ملّا محمّد كاظم خراسانى ، و حاج ميرزا محمّد حسين نائينى و غيرهم متشكّل نبود ؟ !\r\nو هم تدريس حكمت به اعلى درجه بود ؛ مگر استادانى همچون آقا ميرزا سيّد أبو الحسن جلوه اصفهانى ، و آقا ميرزا طاهر تنكابنى ، و حاج ميرزا مهدى آشتيانى و غيرهم كه هر كدام عالَمى از تحقيق بوده‌اند ، در چه دوره و عصرى بوده اند ؟ !\r\nآثار اين قبيل از بزرگان اينك همه در دست است . و روشنفكران فعلى ما قدرت آن را ندارند كه بتوانند كلامشان را بفهمند ؛ و مسائل مطروحه آنها را ادراك كنند .\r\n\r\n","description":"","footnote":"","page_name":" 146 ","page_number":168},
  {"content":"\r\n\r\nحقّ مطلب اينست كه : سياست بازان خارجى ، با همدستى و تردستى روشنفكران از خانه بدور افتاده و شب در مكان ناامن خوابيده ، متّحدانه و متّفقانه درهاى كشور را گشودند ، تا بادهاى زرد عَفِن و وبائى از جانب مغرب وزيد و مردم را متعفّن نمود . همه و با آلوده و خراب ، دوران سياه و تاريكى را گذراندند .\r\nاينك فقه و اقتصاد و حكمت و ادب اصيل اسلام ، چون با قوانين متّخذه و فلسفه و ادب آنها مقايسه و موازنه ميگردد ، بى اعتبارى آنها و مكتبشان و درسشان مشهود مىشود .\r\n\r\n","description":"","footnote":"","page_name":" 147 ","page_number":169},
  {"content":"\r\n . \r\n","description":"","footnote":"","page_name":" 148 ","page_number":170},
  {"content":"\r\n\r\n\r\nإشكال پنجم ؛ « مجاز و استعارهء قرآن ، عين صدق و بلاغت است »\r\n\r\n","description":"","footnote":"","page_name":" 149 ","page_number":171},
  {"content":"\r\n . \r\n","description":"","footnote":"","page_name":" 150 ","page_number":172},
  {"content":"\r\n\r\n\r\nإشكال بر صاحب مقاله ، عدم فرق ميان مجاز و دروغ است\r\nمجاز و استعارهء قرآن ، عين صدق و بلاغت است\r\nاشكال پنجم آنست كه : ايشان ميان كلام مجاز و كلام دروغ فرق نگذاشته‌اند ؛ و گفتار مجازى را كه در قرآن كريم بسيار وارد شده است ، در اصل از جنس دروغ پنداشته‌اند . آنگاه در بعضى از آيات قرآن و مفاهيم صحيح و راقى آن دچار اشكال شده و گفته‌اند : يا بايد كسى مجازات قرآن را قبول نكند ، و يا بايد معناى عدم ورود باطل را در قرآن ، و عدم هَزْل و مسخره بودن ، و قاطعيّت آن را كه در قرآن آمده است طورى توسعه دهد كه با اين مجازها تنافى نداشته باشد ؛ و باز به قرآنى اينچنين كه حاوى مجاز - و در حقيقت دروغ - است ايمان داشته باشد .\r\nاين فرازها نيز از عجائب نرسيدن و ادراك ننمودن مطالب سطحيّه و ابتدائيّهء دارج در ميان محصّلين است .\r\nما ناچار براى تزييف و بيان نقاط ضعف ، بايد عين عباراتشان را بياوريم ، و سپس به پاسخ بپردازيم :\r\nو كافى است كسى در علم كلام ، مَجاز و كنايه گفتن را در كلامِ بارى مُجاز نداند ، تا آخرت را پر از كودكان پير (  يَوْماً يَجْعَلُ الْوِلْدانَ شِيباً  - المزّمّل ) و دنيا را پر از ديوارهاى صاحب اراده ببيند (  فَوَجَدا فِيها جِداراً يُرِيدُ أَنْ يَنْقَضَّ  - الكهف ) .\r\n\r\n","description":"","footnote":"","page_name":" 151 ","page_number":173},
  {"content":"\r\n\r\nو آنكه مَجاز را روا ميشمارد ، بودن آنها را - كه منطقاً از جنس دروغ است نه باطل ميداند نه هزل و نه لغو ، و همچنان به :  لا يَأْتِيهِ الْباطِلُ مِنْ بَيْنِ يَدَيْهِ  و   إِنَّهُ لَقَوْلٌ فَصْلٌ * وَ ما هُوَ بِالْهَزْلِ   ايمان دارد . « 1 »\r\n\r\nبحث دربارهء معناى حقيقى و مجازى ، و صدق و كذب\r\nپاسخ : دروغ ، عبارت است از خبر دادن از چيزى كه مخالف واقع باشد بدون نصب قرينه‌اى كه : اين خبر مخالف واقع است . مثلًا كسى بگويد : زيد آمد در جائى كه نيامده باشد ، و يا زيد نيامد در جائى كه آمده باشد .\r\nمَجاز عبارت است از استعمال لفظ در خلاف معناى مفهوم و متعارف در عرف ، با نصب قرينه‌اى كه : اين خلاف استعمال به جهتى از جهات بوده است . مثلًا كسى بگويد : شيرى ديدم كه مشغول تيراندازى بود ، و منظورش از لفظ شير ، شير درنده و حيوان بيابانى نباشد ؛ بلكه مرد شجاع بوده باشد كه از او به سبب شَجاعتش تعبير به شير كرده است ؛ و قرينه‌اى هم در گفتار خود براى اين استعمال ذكر كرده است و آن عنوان تيرانداختن است . چون معلوم است كه شير بيابانى تيراندازى نمينمايد ؛ مرد شجاعست كه تيرانداز است .\r\nاين گونه استعمال بسيار صحيح است . بلكه از جهت بلاغت و رسانيدن معنى و مراد متكلّم بليغتر است ، كه بواسطهء علاقه‌اى كه ميان معناى متعارف و معناى فعلى استعمالى موجود است لفظ را در معناى ثانوى استعمال كنند .\r\nاين گونه استعمال را استعمال مجازى گويند . و علاقه و وجه ارتباط ميان دو معنى بسيار است ؛ مانند علاقهء إشراف ، و علاقهء تشبيه ، و علاقهء استلزام ، و سائر انواع علاقه‌ها كه در بعضى از كتب بيان به بيست و پنج عدد رسانيده‌اند . « 2 » و\r\n\r\n\r\n","description":"","footnote":"\r\n( 1 ) مقالهء بسط و قبض تئوريك شريعت ، « كيهان فرهنگى » شمارهء 50 ، ارديبهشت ماه 1367 ، شمارهء 2 ، ص 17 ، ستون سوّم\r\n( 2 ) در حاشيهء شيخ جواد طارُمى ، بر « قوانين الاصول » مبحث حقيقت و مجاز ، بحث كافى كرده است .\r\n","page_name":" 152 ","page_number":174},
  {"content":"\r\n\r\nبعضى معتقدند كه علاقه‌ها غير محصور است ؛ و ملاك آن انتخاب و اختيار متكلّم است كه بر اساس ذوق عرفى خود ، لفظى را كه از جهت وضع لغوى و يا وضع نَقْلى داراى معناى خاصّى است ، در معناى مغاير آن ( با وجود حفظ اين رابطه و با نصب قرينه بر اين استعمال ) استعمال مىكند .\r\nاستعمال لفظ مجازى اختصاص به لغت عرب ندارد ؛ در تمام زبانها هست . غاية الامر در ألسنه‌اى كه دائرهء لغت و اشتقاق و فصاحت و بلاغتش همچون عرب قويتر است ، بيشتر است .\r\nهيچيك از زبانهاى دنيا از جهت گسترش لغت و مصادر اشتقاق ، و از جهت لطف قريحهء سخن ، و فصاحت تامّ و بلاغت كامل ، و انواع شعر بالبداهه سرودن ، و معانى بسيار و مطالب فراوان و نكات دقيق را با عبارت موجَز و مختصرى بيان كردن ، به قدرت لسان عرب نيست .\r\nريشه و اصل زبانهاى پيشرفتهء دنيا به دو اصل بر ميگردد : عربى و لاتين . و عربى از لاتين خيلى محكمتر و استوارتر است .\r\nآوردن مراد و مقصود واحد را به جهت رعايت دقيق نكات ادبى ، به صورت الفاظ مختلف از حقائق و مجازات و تمثيلات و تشبيهات و استعارات ، دليل بر كمال و قوّت زبان است ، كه : إنَّ مِنَ الْبَيانِ لَسِحْرًا « بعضى از انواع سخن چنان در افادهء معنى و تسخير افهام مخاطبان ، با فنون بلاغت و استعمال مجازات و انواع استعارات مؤثّر است كه ميتوان آنها را از اقسام سِحر ناميد » دلالت بر اين نكته دارد .\r\nقرآن كريم : كلام معجز الهى كه تا روز قيامت معجزهء باقيهء رسول الله است ، به زبان عرب يعنى اكمل و اتمّ و اوسع و ابلغ زبانها آمده است ، كه با نكات عجيب و دقيق ، و مجازات و استعاراتى كه در آن هست ، پيشواى كاروان بشريّت باشد .\r\n\r\n","description":"","footnote":"","page_name":" 153 ","page_number":175},
  {"content":"\r\n\r\nگسترش زبان و ادبيّات و استعمال مجازات و استعارات گوناگون « 1 » موجب\r\n\r\n\r\n","description":"","footnote":"\r\n( 1 ) تعريف و أقسام استعاره - استعاره در حقيقت مجاز است ، و فرق ميان آن و تشبيه آنست كه در تشبيه بايد ادات تشبيه ذكر شود ، مثل : زيدٌ كالاسد « زيد شبيه شير است » و در استعاره اينطور نيست .\r\nاستعاره آنست كه : يكى از دو جانب تشبيه ذكر شود ؛ و مراد جانب ديگر باشد ، به ادّعاى دخول مشبَّه در جنس مشبُّهٌ بِه با اثبات بعضى از مختصّات مشبَّهٌ به را براى مشبَّه . و آن بر دو قسم است : استعارهء مصرَّحٌ بها و استعارهء بالكناية .\r\nاوّل آنست كه : آن يكى از دو جانب تشبيه كه مذكور است مشبَّه به باشد . مثل اينكه بگوئى : رَأيتُ أسدًا فى الحَمّام « من شيرى را در حمّام ديدم » كه مراد از شير ، مرد شجاع است .\r\nدوّم آنست كه : آن يكى از دو جانب تشبيه كه ذكر شده است مُشبَّه باشد مثل : و إذا الْمَنيّةُ أنْشَبتْ أظْفارَها « و در وقتى كه مرگ چنگالهاى خود را فرو برد » زيرا در اين عبارت ، مرگ را به حيوان درنده تشبيه نموده و مشبّه كه مرگ باشد مذكور است .\r\nسكّاكى در « مفتاح العلوم » ص 198 و 199 ، از علم بيان گويد :\r\nفقط قسم استعارهء مصرّح بها به دو قسم : تحقيقيّه و تخييليّه منقسم مىشود . مراد از تحقيقيّه آنست كه مشبّهى كه در كلام ذكرش نيامده است ، چيز متحقّقى باشد ، يا حسّى و يا عقلى . و مراد از تخييليّه آنست كه : مشبَّه متروك ، چيز وهمى باشد و تحقّقى در خارج و يا در عقل نداشته باشد ، بلكه تحقّقش مجرّد وهم و پندار باشد . و هر يك از اين دو قسم يا قطعيّه هستند ، و يا احتماليّه . مراد از قطعيّه آنست كه : مشبّه متروك حملش بر آنچه تحقّق حسّى و يا عقلى و يا وهمى دارد ، متعيّن باشد . و مراد از احتماليّه آنست كه : مشبّه متروك صلاحيّت حمل را داشته باشد ؛ گاهى بر چيزى كه تحقّق دارد و گاهى بر چيزى كه تحقّق ندارد ( مگر در وهم ) . بنابراين اگر دو قسمى را كه احتمالى است - چه تحقيقى و چه تخييلى - يك قسم حساب كنيم ، مجموع اقسام استعاره‌ها چهار مىشود : 1 - استعارهء مصرّح بها تحقيقيّة قطعيّه 2 - استعارهء مصرّح بها تخييليّة قطعيّه 3 - استعارهء مصرّح بها احتماليّه أعم از تحقيقيّه و تخييليّه 4 - استعارهء بالكنايه . از اين گذشته گاهى استعاره را به أصليّه و تبَعيّه قسمت ميكنند . معناى أصليّه آنست كه : معناى تشبيه اوّلًا و بالذّات در مستعار داخل باشد ؛ و مراد از تبعيّه آنست كه : معناى تشبيه در مستعار به عنوان اوّلى داخل نباشد . و گاهى نيز به استعاره ، تجريد ملحق مىشود ؛ در اين صورت آن را استعارهء مجرّده نامند ، و گاهى ترشيح ملحق ميگردد و آن را استعارهء مُرَشّحه گويند . و بنابراين ، مجموع اقسام استعارات هشت تا مىشود كه بايد در يكايك آنها بحث نمود . و سكّاكى مفصّلًا به شرح و توضيح هر يك ، جداگانه ميپردازد .\r\n","page_name":" 154 ","page_number":176},
  {"content":"\r\n\r\nاتّساع فهم و گسترش ذهن و هوش و ذكاوت بيشتر مىشود . ذكاء و تيز فهمى و سرعت انتقالى كه در عربهاى بيابانى و چادرنشين ( مُعَيْديها ) ديده مىشود ، كه در صحراهاى خشك و سوزان زيست مينموده‌اند ، در راقيترين ملل متمدّن و شهرنشينهاى ديگر ديده نشده است . تاريخ عرب شاهد گفتار ماست .\r\nو اين نيست مگر به جهت گسترش زبان كه بوميهاى عرب بهتر از شهريها ميدانستند . فلهذا بعد از پيدايش اسلام و مخالطهء اقوام و ملّتهاى غير عربى كه در اثر فتوحات مسلمين خواه ناخواه راهشان به جزيرة العرب باز شد ، و از جمله عَجَميها و نَبْطيها مخالطه بيشتر داشتند و بيم آن ميرفت كه آن اصول و ريشهء لغات ضايع شود ، خلفاى بنى اميّه و بنى عبّاس جماعاتى را مأمور ميكرده‌اند كه : به چادرنشينان و عربهاى بَدَوى و بيابانى و صحرا نشين پيوسته سر ميزدند ، و اصول لغات و علاقات مجازيّه و كنائيّه و استعاريّه را از آنها اخذ مينمودند . و در تدوين علم نحو ، پس از بيان اصول آن توسّط حضرت مولى الموحّدين أمير المؤمنين عليه السّلام به أبو الاسود دُؤَلىّ ، أمثال خليل و سيبَوَيه و يعقوب بن سِكّيت ، در اين باره كتابها نوشتند .\r\nكتاب « العَين » خليل از معتبرترين لغات است كه تا امروز مورد استفادهء عموم است .\r\n« الكِتاب » سيبويه از نفيسترين كتب است كه تا امروز به آن پاكيزگى و جامعيّت نيامده است .\r\n\r\n","description":"","footnote":"","page_name":" 155 ","page_number":177},
  {"content":"\r\n\r\nگرچه بعداً كتب بسيارى نوشته شد ، و بعضى از آنها همانند « مِصباحُ المنير » ، و « صَحاحُ اللُغَة » و « لِسانُ الْعَرَب » إنصافاً تحقيقيتر ، و به واقع نزديكتر ، و بيشتر مورد وثوق و اطمينان هستند ، ولى معذلك « الكتاب » سيبويه و كتاب « العَين » خليل ، مقام صدريّت بر همهء كتب را حائز ميباشند .\r\nبارى ، آوردن مقصود و مرام به لفظ مجاز از بهترين انواع مكالمه در محاورات است . فلهذا گفته‌اند : كَلامُ الْبُلَغآءِ مَشْحونَةٌ بِالْمَجازات « گفتار مردم بليغ ، سرشار است از استعمال كلمات مجازى . »\r\n\r\nاستعمال لفظ در معناى مجازى كمتر از استعمال آن در معناى حقيقى نيست\r\nاستعمال لفظ مجاز بقدرى زياد است كه شايد از جهت وسعت ، به قدر استعمال لفظ در معناى حقيقى خود باشد . روى اين اصل زَمَخْشَرىّ كتابى در لغت نگاشته است و آن را « أساسُ الْبَلاغَة » نام نهاده است .\r\nاين كتاب فقط متكفّل تميز و تشخيص معانى حقيقيّه از معانى مجازيّه است ، كه به ترتيب حروف تهجّى هر مادّه را آورده است . و در ابتدا معانى حقيقيّهء آن را بر شمرده و سپس يكايك از معانى مجازيّه را كه در كلام عرب و أمثله و اشعار و قرآن كريم وارد شده است در تحت عنوان : وَ مِنَ الْمَجاز برميشمارد .\r\nهمين لطافت و عظمت نكته‌هاى استعاره‌اى و مجازى بود كه عبدُ اللهِ بْن مُقَفَّع ايرانى - كه در لغت عرب چنان استاد و چيره دست شده بود كه در آن زمان از جهت گسترش علم و اطّلاع بر ادبيّات عرب براى وى نظيرى را نميتوان يافت - را از معارضه و مقابلهء با قرآن به كنار زد ، و بر خاك مذلّت و سرافكندگى فرو نشاند .\r\nوى با چند تن از يارانش كه در صدد معارضهء با قرآن بر آمدند ، پس از مرور به آيات قرآن چون به اين آيات مرورشان افتاد :\r\n وَ قِيلَ يا أَرْضُ ابْلَعِي ماءَكِ وَ يا سَماءُ أَقْلِعِي وَ غِيضَ الْماءُ وَ قُضِيَ الْأَمْرُ \r\n\r\n","description":"","footnote":"","page_name":" 156 ","page_number":178},
  {"content":"\r\n\r\n وَ اسْتَوَتْ عَلَى الْجُودِيِّ وَ قِيلَ بُعْداً لِلْقَوْمِ الظَّالِمِينَ .  « 1 »\r\nبا خود گفتند : اين كلام به سخن انسان نميماند ؛ و از انديشهء خود برگشتند .\r\nمعلوم است كه : همين نكات دقيق و استعمال الفاظ كنائى و مجازى و استعاره‌اى است كه آنطور در افقى بلند و مكانى عالى قرار دارد كه افهام و انظار را عاجز و از مقابله‌اش زبون ميسازد .\r\n\r\nكلمات أعلامِ از محقّقين دربارهء مجازات قرآن\r\nسَكّاكى در مقدّمهء كتاب « مفتاح العلوم » گويد : ثُمَّ الصَّلَوةُ وَ السَّلامُ عَلَى حَبيبِهِ مُحَمَّدٍ الْبَشيرِ النَّذير ، بِالْكِتابِ الْعَرَبىِّ الْمُنير ، الشّاهِدِ لِصِدْقِ دَعْواهُ بِكَمالِ بَلاغَتِه ، الْمُعْجِزِ لِدَهْمآءِ الْمَصاقِعِ عَنْ إيرادِ مُعارَضَتِه ، إعْجازًا أخْرَسَ شِقْشِقَةَ كُلِّ مِنْطيق ، وَ أظْلَمَ طُرُقَ الْمُعارَضَةِ فَما وَضَحَ إلَيْها وَجْهُ طَريق ، حَتَّى أعْرَضوا عَنِ الْمُعارَضَةِ بِالْحُروف ، إلَى الْمُقارَعَةِ بِالسُّيوف ، وَ عَنِ الْمُقاوَلَةِ بِاللِسان ، إلَى الْمُقاتَلَةِ بِالسِّنان ، بَغْيًا مِنْهُمْ وَ حَسَدًا ، وَ عِنادًا وَ لَدَدًا . « 2 »\r\n« پس از حمد و ستايش پروردگار ، صلوات و سلام بر حبيب او مُحمّد باد كه بشارت دهنده و ترساننده است با كتاب عربىّ نور افشانش كه به سبب كمال بلاغتش شاهد و گواه است بر صدق مدّعاى او . آن كتابى كه خطباء و بلغاى\r\n\r\n\r\n","description":"","footnote":"\r\n( 1 ) آيه 44 ، از سورهء 11 : هود « و گفته شد : اى زمين آب خود را بَلع كن و فرو بر ! و اى آسمان دست از باريدن بردار ! و آب فرو نشست ، و حكم خدا عملى شد ، و كشتى بر كوه جودى قرار گرفت ، و گفته شد : دورى براى گروه ستمكاران باد ! » اين آيه راجع به پايان طوفان نوح است . سكّاكى در « مفتاح العلوم » در علم بيان از ص 221 تا ص 224 از طبع اوّل ، فقط دربارهء فصاحت و بلاغت اين آيه بحث كرده است . و از چهار جهت : از جهت علم بيان ، و از جهت علم معانى ( كه اين دو علم مرجع بلاغت ميباشند ) ، و از جهت فصاحت معنويّه ، و از جهت فصاحت لفظيّه ، مشروحاً مطالب نفيسى را ذكر كرده است\r\n( 2 ) همين كتاب ، ص 2\r\n","page_name":" 157 ","page_number":179},
  {"content":"\r\n\r\nجهان را از مقابله و معارضه‌اش ناتوان و عاجز ساخته است ؛ عاجز ساختنى كه زبان فصيح و بليغ هر سخنگو و سخن‌آور خطيب چيره زبان را لال كرده است ، و تمام راههاى معارضه را بر آنان تاريك و كور نموده است ؛ بقسمى كه هيچ راهى براى معارضه باقى نمانده است ، تا كار به جائى رسيده است كه دست از معارضه با حروف و نوشتن و گفتنِ همانند آن كشيدند و از آوردن الفاظ و كلمات در يأس و نوميدى فرو رفتند ؛ و بجاى آن شمشيرهاى برّان را بر او و اصحاب او و پيروان او فرود آوردند . و از معارضه و مبارزه با زبان و مقاوله و بحث كنار رفتند و به كشتار و جنگ با نيزه و زوبين متوسّل گشتند ؛ از روى دشمنى و حسدى كه داشتند و عناد و سرسختى كه در ايشان بود . »\r\nو حقّاً اين گفتار ، سخن صحيحى است كه اين بزرگمرد جهان ادبيّت و عربيّت در شناسائى قرآن گفته است . زيرا تا امروز يك هزار و چهارصد سال از آوردن قرآن ميگذرد و اين كتاب در دست بشر است ، و دائماً فرياد برميآورد كه : همانند من بياوريد ! دشمنان اسلام بجاى آنكه به آسانى و بدون زحمت و رنج ، بروند در خانه‌هاى سرپوشيده و محفوظ ، و در دانشگاههاى آسمان خراش ، و در معبدهاى ضدّ اسلام به نام كَنيسا و كليسا بنشينند ؛ و يهوديان تَلْمود خوانده ، و نصاراى مدافع از آئين مسيحيّت همه و همه با هم جمع شوند و در درازاى مدّت صد سال و يا دويست سال و يا هزار سال يك قرآنى مانند قرآن و يا سوره‌اى مانند سورهء قرآن را بياورند ؛ اين كار آسان و سهل را نكردند و متوسّل به جنگ و كشتار و نهب و غارت مسلمين شده‌اند و ميشوند .\r\nجنگهاى دراز صليبى يك نمونه از آنست . و امروز كه در دنيا يهوديان و مسيحيان و مادّيّون شوروى اينهمه كشتار و قتل از مسلمين ميكنند ، يك نمونهء دگر است .\r\nاينها چرا راه آسان را نميپيمايند ؟ ! آن آوردن مثل قرآن است . بنابراين\r\n\r\n","description":"","footnote":"","page_name":" 158 ","page_number":180},
  {"content":"\r\n\r\nقرآن معجزه است ؛ امروز هم معجزه است ، فردا هم معجزه است .\r\nاين قرآن معجزه با اين وصف ، سراپا مشحون و مملوّ از مجازات است . بطوريكه سيّد رضىّ رحمة الله عليه جامع « نهج البلاغة » كتاب مستقلّى در مَجازات قرآن نوشته است ، و جميع آياتى را كه مجازاً استعمال شده است گرد آورده و نكات بديع را در استعمال اين مجازات بازگو كرده است .\r\nهمچنانكه كتابى مستقلّ در مجازات حضرت رسول أكرم صلّى الله عليه و آله و سلّم نگارش داده است و آن را بنام « المَجازاتُ النَّبَويَّة » نام گذارى كرده است .\r\n\r\nكنايه و مجاز ، بليغتر از تصريح و حقيقت هستند\r\nچرا استعمال كلمهء مجازى جائز است ؟ براى آنكه از استعمال كلمهء حقيقى بهتر مطلب را مىرساند ، و به همين جهت است كه گفته‌اند : الْكِنايَةُ أبْلَغُ مِنَ التَّصْريح ، وَ الْمَجازُ أبْلَغُ مِنَ الْحَقيقَة ، وَ الاسْتِعارَةُ أبْلَغُ مِنَ التَّشْبيه . « 1 »\r\n« كنايه در رسانيدن مراد بليغتر است از تصريح ، و كلمهء مجازى بليغتر است از كلمهء حقيقى ، و كلمهء استعارى بليغتر است از كلمه‌اى كه با ادواتِ تشبيه مراد را برساند . »\r\nبنا بر آنچه گفته شد ، مشهود شد كه : استعاره و مجاز دروغ نيست ؛ عين\r\n\r\n\r\n","description":"","footnote":"\r\n( 1 ) در كتاب « نِقايَةُ الْقُرّآء » تأليف سيوطى آمده است كه : وَ هِىَ وَ الْمَجازُ وَ الاسْتِعارَةُ أبْلَغُ مِنَ الْحَقيقَةِ وَ التَّصْريحِ وَ التَّشْبيه . و خودش در شرحى كه بر آن نوشته است و به نام « إتْمامُ الدِّرايَة لِقُرّآء النِّقايَة » موسوم گردانيده است گويد : اين عبارت ما لَفّ و نشر مُشوَّش است . يعنى كنايه ابلغ است از تصريح ، چون در كنايه انتقال است از ملزوم به لازم ، بنابراين مثل ادّعا كردن چيزى است با بيّنه و برهان . و مجاز ابلغ است از حقيقت ، به همين سبب ؛ و استعاره ابلغ است از تشبيه به جهت آنكه استعاره در واقع مجاز است و امّا تشبيه حقيقت است . كتاب « إتمام الدِّراية لِقُرّآء النِّقايَة » كه در هامش « مفتاح العلوم » سكّاكى ، از طبع اوّل ، ص 161 مىباشد . )\r\n","page_name":" 159 ","page_number":181},
  {"content":"\r\n\r\nحقيقت و صواب است و كذب و بطلان در آنها راهى ندارد ، و ابداً كسى توهّم كذب و دروغ و بطلان را در آنها نميتواند بكند .\r\nسَكّاكى إمامُ الْمُحَقِّقينَ فى الادَب در « مفتاح العلوم » گويد :\r\nوَ الاسْتِعارَةُ لِبِنآءِ الدَّعْوَى فيها عَلَى التَّأْويلِ تُفارِقُ الدَّعْوَى الْباطِلَة ، فَإنَّ صاحِبَها يَتَبَرَّأُ عَنِ التَّأْويل . وَ تُفارِقُ الْكِذْبَ بِنَصْبِ الْقَرينَةِ الْمانِعَةِ عَنْ إجْرآءِ الْكَلامِ عَلَى ظاهِرِه ، فَإنَّ الْكَذّابَ لا يَنْصِبُ دَليلًا عَلَى خِلافِ زَعْمِه ؛ وَ أنَّى يَنْصِبُ وَ هُوَ لِتَرْويجِ ما يَقولُ راكِبٌ كُلَّ صَعْبٍ وَ ذَلُول ؟ « 1 » « چون بناى آوردن عبارت در افادهء مراد و مقصود در استعاره بر تأويل است ، بنابراين از ادّعاى باطل متمايز است . زيرا آن كس كه دعواى باطل مىكند ، در گفتارش از تأويل پرهيز و برائت دارد . و همچنين استعاره با دروغ مفارق و متمايز است ، زيرا كه در استعاره شخص مجازگو ، نصب قرينه‌اى مىكند كه مانع مىشود از آنكه كلام را بر معناى ظاهرى خود بتوان جارى ساخت . به علّت آنكه شخص دروغگو هيچگاه دليلى بر خلاف پندار دروغين خود نمىآورد ؛ و چگونه متصوّر است كه او نصب قرينه كند در حالى كه براى اثبات سخن دروغش و براى به كرسى نشاندن و ترويج گفتارِ كذبش ، از هر وسيلهء دور و نزديك ، و سخت و آسان استفاده مىكند ؟ و بر هر مركب شَموس و گردنكش ، و رام و مطيع سوار مىشود ؟ »\r\nاين راجع به كلّى معناى كذب و مجاز ، بدين شرحى كه بيان شد جاى شبهه نماند .\r\n\r\nنسبت ميان حقيقت و مجاز با صدق و كذب ، عموم و خصوص من وجه است\r\nو به عبارت منطقى ميتوان گفت : نسبت ميان حقيقت و مجاز با صدق و كذب ، عموم و خصوص من وجه است . يعنى\r\n\r\n\r\n","description":"","footnote":"\r\n( 1 ) « :\r\nمفتاح العلوم » طبع اوّل ، مطبعة ادبيّة مصر ، ص 198\r\n","page_name":" 160 ","page_number":182},
  {"content":"\r\n\r\n1 - گاهى مىشود سخن حقيقت باشد و راست ؛ مثل آنكه بگوئى : امير آمد و مقصودت از امير خود امير باشد نه وزيرش و نماينده‌اش ، و واقعاً هم امير آمده باشد .\r\n2 - و گاهى مىشود كه سخن حقيقت است و دروغ ؛ مثل آنكه بگوئى : امير آمد و مقصودت از امير خود امير باشد نه وزيرش ، ليكن امير نيامده باشد .\r\n3 - و گاهى مىشود سخن مجاز است و راست ؛ مثل آنكه بگوئى : امير آمد و مقصودت از امير وزير او باشد نه خودش ، و واقعاً هم وزير آمده باشد .\r\n4 - و گاهى مىشود سخن مجاز است و دروغ ؛ مثل آنكه بگوئى : امير آمد و مقصودت از امير وزير او باشد نه خودش ، و ليكن وزير نيامده باشد .\r\nالبتّه در صورت سوّم و چهارم كه استعمال مجازى اعمّ از راست و دروغ است ، بايد قرينهء لفظيّه يا مقاميّه بر اينكه از امير وزير او را اراده نموده‌اى ، در سخن باشد .\r\n\r\nكلام و إشكال در فهم صاحب مقاله از مجازات قرآن\r\nاينك كه خوب معناى مجاز واضح شد و دانستيم كه قرآن مجيد مشحون است به مجازات و به استعارات ( كه در حقيقت مجازات هستند ) و آيه   إِنَّهُ لَقَوْلٌ فَصْلٌ * وَ ما هُوَ بِالْهَزْلِ   « 1 » و آيه  لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ  « 2 » همچون كوهى استوار ثابت و برقرار است ، و مجاز و استعاره آمدن در قرآن عين صواب است كه باطل نيست و عين احكام و اتقان است كه هزل نيست ؛ شخصى كه در علم كلام گام برميدارد ابداً مُجاز نيست خودسر و بدون انديشه و بدون ملاحظهء لغت و محاورات و حفظ ظهورات قرآن ، بطور دلخواه بدون ريشه و اساس يك جا را بگويد قبول دارم و يك جا را قبول ندارم .\r\n\r\n\r\n","description":"","footnote":"\r\n( 1 ) آيه 13 و 14 ، از سورهء 86 : الطّارق\r\n( 2 ) صدر آيه 42 ، از سورهء 41 : فصّلت\r\n","page_name":" 161 ","page_number":183},
  {"content":"\r\n\r\nقرآن ثابت است و استوار ، و معانى حقيقيّه و استعارات هم در رديف و كنار هم درست است و پايدار .\r\nشخص كلامى بايد لا اقلّ به « معالم الاصول » و يا به « مطوّل » تفتازانى آشنا باشد ، و معانى مجاز را بفهمد و آن را در قالب دروغ جا نزند ؛ و به كتاب الهى نسبت دروغ ندهد .\r\nو امّا آيه :\r\n فَكَيْفَ تَتَّقُونَ إِنْ كَفَرْتُمْ يَوْماً يَجْعَلُ الْوِلْدانَ شِيباً  « 1 » « در صورتى كه شما كفر و رزيد ، چگونه خود راى بر حذر ميداريد از عذاب الهى روزى كه كودكان راى پير كند ؟ »\r\nابداً مَجاز نيست ؛ بلكه جَعْلُ الْوِلْدانَ شيباً كنايه است از شدّت آن روز . بلى نسبت اتّقاء به يَوْم ( بپرهيزيد از روزى ) مجاز عقلى است ، و مراد پرهيز از عذاب واقع در آن روز است ، نه از خود آن روز .\r\nو امّا آيه :\r\n فَوَجَدا فِيها جِداراً يُرِيدُ أَنْ يَنْقَضَّ فَأَقامَهُ  « 2 » « پس موسى و خضر در بين راه خود كه در قريه‌اى وارد شدند ، در آنجا ديوارى را يافتند كه ميخواست بيفتد ، پس خضر (  عَبْداً مِنْ عِبادِنا  ) آن ديوار را راست و بر پا داشت . »\r\nنسبت اراده به جدار ، مَجاز است ، و زمخشرى هم در « أساس البلاغة » ذكر كرده است . « 3 » و همانطور كه مفصّلًا شرح داديم ، معناى مجازى خلاف معناى حقيقى است ؛ پس ارادهء ديوار در اينجا اراده‌اى مانند ارادهء انسان نيست\r\n\r\n\r\n","description":"","footnote":"\r\n( 1 ) آيه 17 ، از سورهء 73 : المزّمّل\r\n( 2 ) قسمتى از آيه 77 ، از سورهء 18 : الكهف\r\n( 3 ) « أساس البلاغة » ص 184 ، مادّهء رَوَدَ ، ستون اوّل\r\n","page_name":" 162 ","page_number":184},
  {"content":"\r\n\r\nدر اينجا به معناى در آستانِ افتادن است ؛ مثل اينكه در زبان پارسى ميگوئيم : ديوار ميخواست بيفتد من آن را نگهداشتم . يعنى ديوار داشت ميافتاد ، يعنى در شُرُف افتادن بود . و در بسيارى از مواردى كه فعل در شُرف و آستانهء واقع شدن است با كلمهء اراده از آن تعبير مىشود .\r\n\r\nشواهدى از سكّاكى در استعمال أفعال در معناى مجازىِ : ارادهء افعال\r\n\r\nدر بعضى از موارد ، حمل لفظ بر معناى حقيقى بعيدتر است از معناى مجازى\r\nسكّاكى گويد : از مثالهاى مجاز گفتار خداوند تعالى است :  فَإِذا قَرَأْتَ الْقُرْآنَ فَاسْتَعِذْ بِاللَّهِ  . « 1 »\r\n« زمانى كه ميخواهى قرآن بخوانى ، پس پناه ببر به خدا و بگو : أعوذُ بِاللَهِ مِنَ الشَّيْطانِ الرَّجيم » .\r\nدر اين عبارت  قَرَأْتَ  در جاى أرَدْتَ الْقِرآءَة استعمال شده است ؛ يعنى وقتى كه اراده دارى قرآن بخوانى . چون قرائت قرآن مُسَبَّب از ارادهء قرائت آنست . و اين استعمال ، مجازى است به قرينهء فَاء در فَاسْتَعِذْ ، و سنّت مستفيضه كه استعاذه را بر قرائت مقدّم ميدارند .\r\nو تو اعتنا مكن به كسى كه استعاذه را از قرائت مؤخّر ميدارد ، زيرا اين گونه تأخير ( كه ناشى از باقى گذاردن معناى قرائت است به حال خود ، و حمل نكردن آنست به معناى مجازى كه ارادهء قرائت باشد ) مجال در سخن گفتن را تنگ مىكند ( ضيقُ الْعَطَن ) .\r\nو يكى ديگر از مثالهاى مجاز گفتار خداوند است :  وَ نادى نُوحٌ رَبَّهُ  « 2 » در جاى أرادَ نِدآءَ رَبِّه .\r\nيعنى : « نوح پروردگارش را ندا كرد » در جاى اينكه بگويد : نوح ارادهء نداى پروردگارش را نمود . به قرينهء فَقَالَ رَبِّ « پس گفت : اى پروردگار من ! » ( زيرا\r\n\r\n\r\n","description":"","footnote":"\r\n( 1 ) صدر آيه 98 ، از سورهء 16 : النّحل\r\n( 2 ) صدر آيه 45 ، از سورهء 11 : هود\r\n","page_name":" 163 ","page_number":185},
  {"content":"\r\n\r\nكه رَبِّ ، عين نداى او بوده است . )\r\nو نيز از أمثلهء مجاز گفتار خداوند تعالى است :  وَ كَمْ مِنْ قَرْيَةٍ أَهْلَكْناها  « 1 » در جاى أرَدْنا هَلاكَها ؛ يعنى : « چه بسيار از قريه‌هائى كه ما ايشان را هلاك نموديم » در جاى اينكه بگويد : ما ارادهء هلاك آنها را نموديم . به قرينهء اينكه سپس ميگويد :  فَجاءَها بَأْسُنا  « پس بأس ما بدانها رسيد » زيرا بأس همان معناى هلاك كردن است .\r\nو همچنين از أمثلهء مجاز گفتار خداوند تعالى است :  وَ حَرامٌ عَلى قَرْيَةٍ أَهْلَكْناها  « 2 » در جاى أرَدْنا هَلاكَها يعنى : « ممتنع است بر قريه‌اى كه ما آنان را هلاك كرديم » در جاى اينكه بگويد : ما ارادهء هلاكت ايشان را كرديم . به قرينهء اينكه پس از آن ميگويد :  أَنَّهُمْ لا يَرْجِعُونَ  « كه ايشان بازگشت كنند » يعنى از معاصى و گناهان خود دست بردارند ، به علّت خِذْلان .\r\nو از همين قبيل است :  ما آمَنَتْ قَبْلَهُمْ مِنْ قَرْيَةٍ أَهْلَكْناها أَ فَهُمْ يُؤْمِنُونَ .  « 3 »\r\n« پيش از اين گروهِ كفّار ، هيچيك از مردمان قريه‌هائى كه ما ايشان را هلاك كرديم ايمان نياوردند . بنابراين آيا اينها ايمان ميآورند ؟ »\r\nيعنى ما ارادهء هلاكتشان را نموديم . زيرا معناى آيه اينست : هيچيك از اهالى قريه‌هائى را كه ما ارادهء هلاكتشان را نموديم ، ايمان نياوردند ، پس آيا مىشود كه اينها ايمان بياورند ؟ !\r\nو چقدر نظم و سياق اين گفتار بر اراده و وعيد به اهلاك آنها ، دلالت مهمّى دارد\r\n\r\n\r\n","description":"","footnote":"\r\n( 1 ) ! صدر آيه 4 ، از سورهء 7 : الاعراف\r\n( 2 ) صدر آيه 95 ، از سورهء 21 : الانبيآء\r\n( 3 ) آيه 6 ، از سورهء 21 : الانبيآء\r\n","page_name":" 164 ","page_number":186},
  {"content":"\r\n\r\nمگر نميبينى : انكار در جملهء  أَ فَهُمْ يُؤْمِنُونَ  نميتواند در موضع قاطعيّت خود باشد مگر آنكه در تقدير اينطور بدانى : وَ نَحْنُ عَلَى أن نُهْلِكَهُمْ « و ما اراده داريم اين قوم كفّار را نيز هلاك كنيم » پس آيا مىشود كه ايمان بياورند ؟ !\r\nو اينكه در آن آيه مباركه :  فَإِذا قَرَأْتَ الْقُرْآنَ فَاسْتَعِذْ بِاللَّهِ  من گفتم نميشود ( قرأت ) را به معناى حقيقيش بگيريم زيرا لازمه‌اش تنگى مجال ( ضيق عَطَن ) مىشود ، به علّت آنست كه : اگر اين حمل بر معناى حقيقى افعال را بجاى معناى مجازى ارادهء آن افعال بگيريم ، و بطور جارى و سارى در جاهائى كه از اين مورد حمل بر معناى حقيقى بعيدتر به نظر ميرسد حمل كنيم ، از جهت غرابت به جائى منتهى خواهد شد كه نزديك شود كسى را كه بدينگونه تكلّم كند مانند كسى كه نماز بر غير سوى قبله گذارد ، تو نيز او را در غرابت و دورى از واقعيّت بنگرى ، و به ديدهء استبعاد بر او تماشا كنى !\r\nمگر اينچنين نيست كه هر كس به چاهكن خود ميگويد : ضَيِّقْ فَمَ الرَّكيَّة « دهانهء چاه را تنگ كن » ؟ و بر همين مثال ، تو بقيّة مثالها را قياس كن !\r\nهمانطور كه عقل تو گواهى ميدهد ، مراد از تضييق و تنگ نمودن دهانهء چاه ، تغيير از توسعه و فراخى به ضيق و تنگى است ؛ و ليكن در آنجا چاهى با دهانهء فراخ نيست كه چاهكن آن را تنگ كند .\r\nچاهى است كه ابتداءً چاهكن بايد بكند . و چيزى كه در اينجا مدّ نظر است آنست كه چاهكن ارادهء توسعه و فراخى را داشته باشد ؛ و در اين صورت آنچه در متخيّله و اراده‌اش جائز است كه بنحو توسعه باشد ، صاحب چاه آن را به منزلهء واقع و متحقّق فرض و تنزيل مىكند و سپس چاهكن را أمر مىكند به تغييرش به تنگى .\r\nوقتى در اينجا ديديم كه معناى مجازى از ضيق ، به إرادهء آنست و اين حمل مجازى واجب است ، آيا در بقيّة مثالهائى كه أقرب است نبايد بهتر و بطور\r\n\r\n","description":"","footnote":"","page_name":" 165 ","page_number":187},
  {"content":"\r\n\r\nشايسته‌تر جارى شود ؟ « 1 »\r\nبارى ! ما اين اشكال را با آنكه در توان بود بطور مختصر بياوريم ، قدرى مشروح ذكر كرديم ، تا پايهء دانش و ارزش علمى فيلسوفنماهاى اروپا ديدهء دانشكده‌اى ما معلوم شود ، كه با اين پايهء از معلومات ميخواهند در بَسط و قبض تئوريك شريعت گام بردارند ، و در أحكام اجتهاد كنند ، و معانى قويم قرآن كريم را به مفاهيم سطحى و مبتذل بفروشند\r\n\r\n\r\n","description":"","footnote":"\r\n( 1 ) « مفتاح العلوم » طبع أوّل ، باب مجاز لغوى در مبحث علم بيان ، ص 195\r\n","page_name":" 166 ","page_number":188},
  {"content":"\r\n\r\n\r\nإشكال ششم ؛ « تعدّى از ظهورات قرآن ، إسقاط حجّيّت قرآنست »\r\n\r\n","description":"","footnote":"","page_name":" 167 ","page_number":189},
  {"content":"\r\n . \r\n","description":"","footnote":"","page_name":" 168 ","page_number":190},
  {"content":"\r\n\r\nتعدّى از ظهورات قرآن ، إسقاط حجّيّت قرآنست\r\nاشكال ششم : امضاء و تأييد ايشان است روش مرحوم طالقانى را در تفسير آيه مباركهء :\r\n الَّذِينَ يَأْكُلُونَ الرِّبا لا يَقُومُونَ إِلَّا كَما يَقُومُ الَّذِي يَتَخَبَّطُهُ الشَّيْطانُ مِنَ الْمَسِّ ذلِكَ بِأَنَّهُمْ قالُوا إِنَّمَا الْبَيْعُ مِثْلُ الرِّبا وَ أَحَلَّ اللَّهُ الْبَيْعَ وَ حَرَّمَ الرِّبا فَمَنْ جاءَهُ مَوْعِظَةٌ مِنْ رَبِّهِ فَانْتَهى فَلَهُ ما سَلَفَ وَ أَمْرُهُ إِلَى اللَّهِ وَ مَنْ عادَ فَأُولئِكَ أَصْحابُ النَّارِ هُمْ فِيها خالِدُونَ .  « 1 »\r\n« كسانى كه ربا ميخورند ، بر نميخيزند مگر مانند برخاستن كسى كه شيطان او را با مَسّ و برخورد خود شديداً زده باشد . ( همچون مجنونى كه جنون او را بگيرد و بر زمين بخورد و سپس بلند شود و برخيزد ) اين حال و كيفيّت در رباخورندگان به سبب آنست كه ميگويند : بيع و خريد و فروش هم مثل ربا است .\r\nو خداوند بيع را حلال كرده و ربا را حرام نموده است . پس كسى كه موعظه براى حرمت ربا از جانب پروردگارش به وى رسيده باشد ( و مطّلع بر حكم تحريمى ربا بوده باشد ) و بنابراين از ربا خوردن دست بكشد ، آن رباهائى\r\n\r\n\r\n","description":"","footnote":"\r\n( 1 ) آيه 275 ، از سوره 2 : البقرة\r\n","page_name":" 169 ","page_number":191},
  {"content":"\r\n\r\nكه سابقاً گرفته است در زمانى كه از اين حكم حرمت اطّلاع نداشته است ، همه بر او حلال است . ( و نيازى به پس دادن وجوه ربويّه قبل از اطّلاع بر اين حكم تحريمى و موعظه خداوندى نيست ) و امر او به خداوند موكول است .\r\nو كسى كه بر خوردن ربا اصرار ورزد ، و با شنيدن حكم حرمت و آيه منع ، باز هم به خوردن آن بازگشت كند ، پس چنين مردمى از ياران و همنشينان آتشند كه البتّه در آن مخلّد و بطور جاودان ميمانند . »\r\nدر اين آيه مباركه رباخواران را همچون ديوانگانى كه بواسطه مرض جنّزدگى ، مصروع و مدهوش سقوط كرده‌اند و سپس برميخيزند ، دانسته است . و جنون را با عبارت  يَتَخَبَّطُهُ الشَّيْطانُ مِنَ الْمَسِّ  « شيطان با اصابه و مسّ خود او را شديداً زده است » تعبير فرموده است .\r\n\r\nتفسير « پرتوى از قرآن » جنزدگى را به بيمارى صرع و يا ميكربى تفسير نموده است\r\nمرحوم طالقانى ، شيطان زدگى را تمثيل از مرض صَرْع و ديگر اختلالهاى روانى پنداشته‌اند .\r\nصاحب مقاله بسط و قبض ، عبارت ايشان را نقل مىكند ، و سپس ردّ علّامه طباطبائى را بر ايشان ذكر مىكند .\r\nو سپس با آنكه ميگويد : سخن ما در اين مقام سخن معرفت شناسانه است ، و وارد تعيين حقّانيّت يا بطلان آراى اين مفسّران نميگردد ، و معرفت دينى هم رأى اين يا آن مفسّر نيست . « 1 » معذلك از شرح و تمجيد عبارت مرحوم طالقانى ، و از انتقاد به علّامه طباطبائى روشن است كه آن سبك را پسنديده است .\r\nما براى توضيح موارد اشتباه و اشكال بر آن سبك ، ناچاريم اوّلًا عين عبارت ايشان را بياوريم ، و ثانياً به جرح و نقد آن بپردازيم . امّا عبارت ايشان\r\n\r\n\r\n","description":"","footnote":"\r\n( 1 ) بسط و قبض تئوريك شريعت ، « كيهان فرهنگى » شماره 52 ، تير ماه 1367 ، شماره 4 ، ص 15 ، ستون سوّم\r\n","page_name":" 170 ","page_number":192},
  {"content":"\r\n\r\nاينست :\r\n\r\nتفسير و توجيهى كه براى « يَتَخَبَّطُهُ الشَّيْطانُ مِنَ الْمَسِّ » نموده‌اند\r\nدر آيه 276 سوره بقره آمده است كه : « آنان كه ربا ميخورند بر نميخيزند مگر مانند كسى كه شيطان با مسّ خود او را پريشان كرده است . » مرحوم طالقانى در تفسير « پرتوى از قرآن » آورده‌اند : كَالَّذِى يَتَخَبَّطُهُ الشَّيْطَنُ مِنَ الْمَسّ « 1 » را تمثيل بيمارى صَرْع و ديگر اختلالهاى روانى دانسته‌اند . چون عرب اين گونه بيماريها را اثر مسّ جنّ ( ديوزدگى ) ميپنداشتند . و در زبان فارسى هم اين گونه بيمار را ديوانه ( گرفتار ديو ) مينامند .\r\nبعضى از مفسّران جديد گفته‌اند : شايد مسّ شيطان اشاره به ميكربى باشد كه در مراكز عصبى نفوذ مييابد . و شايد نظر به همان منشأ وسوسه و انگيزنده اوهام و تمنّيات باشد . « 2 »\r\nبپرسيم چرا مرحوم طالقانى در تفسير اين آيه چنين احتمالاتى را در ميان آورده است ؟ مگر ديوانه شدن در اثر مسّ شيطان ، معنى صريح و يا صحيحى ندارد ؟ چه چيز ايشان را الزام كرده است كه بگويد : قرآن در اينجا به زبان اعراب سخن گفته و با پندار آنان مماشات و مسامحه ورزيده است ؟\r\nچرا از علم جديد كمك گرفته ، و به تأثير ميكربها اشارت كرده است ؟\r\nشكّ نيست كه اينها يك علّت بيشتر ندارد ؛ و آن هماهنگ كردن فهم دينى خويش با فرهنگ روزگار است . آخر كسى كه معتقد شده است كه مصروع يا ديوانه شدن ، دلايل مادّى ( انگلى ، دارويى ، مغزى ، ارثى و . . . ) دارد ، چگونه ميتواند اين اعتقاد خود را ناديده بگيرد ، و بدان تعارض رضا دهد ؟ !\r\nيا بايد شيطان را به معنى ميكرب بگيرد ، و يا بايد بگويد : اين اقوال در\r\n\r\n\r\n","description":"","footnote":"\r\n( 1 ) آنچه در آيه 275 ، از سوره 2 : البقرة است :  كَما يَقُومُ الَّذِي يَتَخَبَّطُهُ الشَّيْطانُ مِنَ الْمَسِّ  مىباشد و در قرآن آيه‌اى با عبارت كَالَّذِى يَتَخَبَّطُهُ الشَّيْطَنُ مِنَ الْمَسّ نداريم .\r\n( 2 ) « پرتوى از قرآن » طالقانى ، ج 2 ، ص 254\r\n","page_name":" 171 ","page_number":193},
  {"content":"\r\n\r\nمماشات با فرهنگ اعراب خرافه پرست روزگار نزول وحى صادر شده است .\r\nامّا چنين قولى ، همچنان كه آورديم ، مبيّن يك استراتژى است ؛ و به همين جا محصور نميماند . ايشان بايد در معنى صدق و كذب و جِدّ و هَزْل و حُسن و قُبح نيز تجديد نظر كنند ، و بودن اين معانى در قرآن را عليرغم منافاتش با واقع ، هم جدّى هم صادق و هم نيكو بدانند .\r\nو نيز بايد مفهوم « به زبان قوم بودن » قرآن را وسيعتر بگيرند و « مطابق فرهنگ قوم » بودن را به جاى آن بنشانند ، يعنى معنى « عربى » بودن قرآن را وسعت بخشند . و نيز اجازه دهند كه همين شيوه در داستانهاى تاريخى و مطالب علمى ديگر قرآن هم به كار بسته شود ؛ و هر جا منافاتى ظاهرى با يافته‌هاى متقن بشرى پيدا كرد ، بدين روش رفع تعارض گردد .\r\nو اين امر را نقصى در دين نشمارند ، بلكه بر آن باشند كه براى اداى مقصود و بيان غرض ، جائز است كه از دروغها و خرافه‌ها هم كمك گرفته شود . و فى الواقع مرحوم طالقانى در تفسير بعضى از داستانهاى قرآن به همين راه رفته‌اند . يعنى چنان تفسيرى كه ايشان از اين آيه آورده است ، جز از چنين مفروضاتى بر نمىآيد . و اگر اين مبادى را به آن آيه نيفزائيم ، آن معانى را استفاده نميتوانيم كرد .\r\nو اينها هم البتّه صادقانه و صميمانه و مفسّرانه انجام پذيرفته ؛ و هيچ قصد تحريفى در كتاب الهى در كار نبوده است .\r\nنيز بايد توجّه كرد كه كار ايشان تأويل نيست . بلكه دادن اصلى است براى حلّ مشكلات تفسيرى در هنگام تعارض با واقع . و آن اصل اينست كه : ميتوان گفت : قرآن همچنانكه به زبان عربى آمده ، در قالب فرهنگ و معتقدات ( صحيح يا خرافى ) اعراب هم جاى گرفته ؛ و لذا جستجوى معنى صحيح براى پاره‌هائى از آن واجب نيست . غرض را بايد گرفت ؛ و از تطبيق جزء به جزء آيات با حقيقت بايد چشم پوشى كرد .\r\n\r\n","description":"","footnote":"","page_name":" 172 ","page_number":194},
  {"content":"\r\n\r\nتا آنكه گويد :\r\nشيوه مرحوم طالقانى در ميان پاره‌اى از مفسّران جديد اهل سنّت نيز مقبول و متبوع افتاده است . « 1 »\r\n\r\nنواحى چهارگانهء إشكال بر صاحب مقاله در اين مبحث\r\nوجهه اشكال ما بر تقرير ايشان از چند ناحيه است :\r\n\r\nناحيهء اوّل : كشف پزشكى توان نفى علل ماوراء طبيعت ، و يا مقابلهء با ظاهر قرآن را ندارد\r\nناحيه اوّل : بايد ديد كه اگر طبيبى گفت : تمام اقسام جنون مربوط به علل مادّى است ، بطورى كه در هيچيك از انحاء آن نفوس جنّ تأثير ندارند ، بايد اين سخن را بدون چون و چرا پذيرفت و بدون تحقيق در اطراف آن ، گرچه مستلزم مخالفت ظاهر آيه‌اى از كلام الله مجيد باشد ، آن را قبول كرد ؟ يا نه ؛ اين منطق ، گفتارى است نارسا ؟\r\nاوّلًا : هيچ طبيبى تا به حال ادّعا نكرده است كه همه اقسام جنون ، علّتهاى طبيعى و ميكربى دارند ، آنچه ادّعا شده است در برخى از انواع آن است .\r\nو ثانياً : آيا كشف پزشكى ، علل طبيعى جنون را منافى با تأثير و مسّ نفوس شياطين ميداند ؛ و يا نه ، نهايت ادراك پزشك در جستجوى اين سبب ، تا اين حدّ است ؟ و از كجا چنين توانى دارد كه بتواند نفى اسباب ماوراى حيطه علم و دانش خود را بنمايد ؛ و مدّعى گردد كه غير از اين علل ، اسباب و معدّات و شرائط دگرى در پيدايش جنون هيچگونه مؤثّر نيست ؟ !\r\nآيه مباركه مورد بحث :  كَما يَقُومُ الَّذِي يَتَخَبَّطُهُ الشَّيْطانُ مِنَ الْمَسِّ  اجمالًا مىرساند كه : بعضى از انواع جنون بواسطه شيطان زدگى است كه نفوس شريره از طائفه جنّ تأثيرى در نفوس ضعيفه مستعدّه از طائفه انسان ميكنند ؛ و او را از راه و روش در صراط اعتدال ، به حركات ناهماهنگ و مضطرب در اقوال\r\n\r\n\r\n","description":"","footnote":"\r\n( 1 ) بسط و قبض تئوريك شريعت ، « كيهان فرهنگى » شماره 52 ، تير ماه 1367 ، شماره 4 ، ص 15 ، ستون دوّم\r\n","page_name":" 173 ","page_number":195},
  {"content":"\r\n\r\nو افعال ميكشانند . اين مفاد ظاهر اين كريمه شريفه است .\r\n\r\nصاحب تفسير « المَنار » تأثير جنّ را در مرض صرع انكار دارد\r\nشيخ محمّد عَبْدُه در تفسير « المَنار » اين ظاهر آيه را به مجرّد آنكه اين امر مستحيل است و علوم جديده تأثير جنّ را در جنون نپذيرفته است ، قبول نكرده است ؛ و ديگران از مفسّرين كه بر اين نهج رفته‌اند ، از وى پيروى نموده‌اند .\r\nاو ميگويد : تشبيه رباخوار به كسى كه بواسطه مسّ شيطان ، مُخَبَّط شده و از اعتدال و قيام صحيح بر كنار شده است ، مبنى بر آنست كه : مصروع كه از آن به ممسوس تعبير مىشود ، به سبب تأثير شيطان بواسطه مسّ و لمس او اينچنين گرديده است ؛ يعنى صرع او به علّت مسّ و بر خورد شيطان با وى بوده است .\r\nو اين همان مطلبى است كه در ميان عرب مشهور است و در گفتارشان جارى مجراى تمثيل مىباشد . بَيْضاوىّ در مفاد تشبيه گويد :\r\nاين تشبيه بر اساس پندار عرب است كه شيطان انسان را مخبّط مينمايد ، و بنابراين مرض صرع بر او عارض ميگردد . و خَبْط در لغت به معناى راه رفتن بدون اعتدال است مثل خبطِ عَشْواء يعنى شترى كه در چشمش گزندى عارض شده است ؛ فلهذا در رفتن دچار اضطراب و ناهماهنگى گرديده است .\r\nو بر همين معنى أبو السُّعود در تفسير خود رفته است ، زيرا كه عادت او چنين است كه عين عبارت بيضاوى را نقل مىكند .\r\nو بنابراين ، اين آيه نه إثبات مىكند كه مرض صرعِ معروف حقيقةً از كار شيطان پيدا مىشود ، و نه نفى آن را مينمايد . و در اين مسأله در ميان علماء اختلاف نظر است :\r\nمعتزله و بعضى از اهل سُنّت انكار دارند كه براى شيطان درباره انسان غير از آنچه را كه از آن به وسوسه تعبير شده است ، تأثيرى باشد . و بعضى از اهل سنّت گفته‌اند كه : همانطور كه ظاهر تشبيه بر آنست ، علّت مرض صرع ، مَسِّ شيطان است ، اگرچه آيه در اين معنى صراحت ندارد .\r\n\r\n","description":"","footnote":"","page_name":" 174 ","page_number":196},
  {"content":"\r\n\r\nو در نزد اطبّاى اين عصر ثابت شده است كه : صرع از امراض عصبى است كه مانند سائر امراض با عقاقير « 1 » گياهان داروئى و ريشهء گياهان ) و با سائر انواع جديد از معالجات ، علاج ميپذيرد ؛ و گاهى بعضى از اقسام آن با اوهام « 2 » قواى وَهْميّه ) معالجه ميشوند .\r\nو ليكن اين ، برهان قطعىّ نيست بر اينكه : اين مخلوقات پنهان كه از آنها به جنّ نام برده مىشود ، محال است كه با مردمى كه استعداد مرض صرع را دارند ، يك نوع رابطه و اتّصالى داشته باشند ، و از اسباب و علل صرع در بعضى از حالات بوده باشند .\r\nمتكلّمين ميگويند : جنّ عبارت است از اجسام زنده پنهانى كه ديده نميشوند . و ما كراراً در تفسير « المَنار » گفته‌ايم كه : در باره اجسام زنده و پنهانى كه در اين عصر بواسطه ميكروسكوپها و ذرّه‌بينهاى قوى شناخته شده‌اند - و به نام ميكرب ناميده ميشوند - صحيح است كه گفته شود : آنها نوعى از جنّ بوده باشند . و به ثبوت رسيده است كه آنها علّت و منشأ أكثر از امراض ميباشند . ما اين مطلب را در تأويل روايت وارده كه طاعون از وَخْز « 3 » جنّ ( تيرى كه به بدن\r\n\r\n\r\n","description":"","footnote":"\r\n( 1 ) در « أقرب الموارد » مادّه عَقَرَ آورده است : العَقّار فعّال است براى مبالغه ، به معناى دواء ؛ و يا آن چيزى كه با آن مداوا مىشود ؛ از گياهان و يا ريشه آنها ، جمع آن : عقاقير . و در « صحاح » گويد : الْعَقاقير : اصولُ الادْوِية ، واحِدُها : عَقّار .\r\n( 2 ) در « أقرب الموارد » مادّه وَهَمَ آورده است : الوَهْم كه جمعش أوْهام است گاهى گفته مىشود بر قوّه وهْميَّة از حواسّ باطنه كه شأنش ادراك معانى جزئيّه متعلّق به محسوسات باشد ، مانند شجاعت زيد و سخاوتش . و اين همان قوّه‌اى است كه در گوسپند به او ميگويد : از گرگ بايد گريخت ، و به بچّه بايد مهربانى نمود .\r\n( 3 ) در « أقرب الموارد » در مادّه وَخَزَ آورده است : وَخَزَه يَخِزُه وَخْزًا : طَعَنَهُ طَعْنَةً غَيْرَ نافِذَةٍ بِرُمْحٍ أوْ إبْرَةٍ أوْ غَيْرِ ذَلِك .\r\n","page_name":" 175 ","page_number":197},
  {"content":"\r\n\r\nإصابت بكند ولى در آن فرو نرود ) است ، گفته‌ايم .\r\nعلاوه بر اين ، ما جماعت مسلمين به جهت تصحيح بعضى از روايتهاى آحاد ، نيازمند نيستيم در آنچه را كه علم ثابت كرده و اطبّاء مقرّر داشته‌اند نزاعى كنيم ، يا چيزى را كه در علم دليلى براى آن نيست به جنّ نسبت دهيم ؛ زيرا كه به حمد الله تعالى قرآن مقام و منزلتش رفيع‌تر است از آنكه علم بتواند با آن معارضه نمايد . « 1 »\r\n\r\nشيطانزدگى إجمالًا در مورد جنون متحقّق است\r\nحضرت علّامه آية الله طباطبائى قدّس اللهُ سرَّه در تفسير اين آيه فرموده‌اند : تشبيهى كه در آيه به كار رفته است ( يعنى  يَتَخَبَّطُهُ الشَّيْطانُ مِنَ الْمَسِّ  ) خالى از اين دلالت نيست كه : شيطان زدگى اجمالًا در مورد جنون متحقّق است . زيرا اين آيه گرچه دلالت ندارد بر اينكه هر نوع از جنون ، ناشى از شيطان زدگى است ، و ليكن از اين اشعار نيز خالى نيست كه : بعضى از انواع جنون ، ناشى از مسّ نمودن شيطان است .\r\nو همچنين آيه ، دلالت ندارد كه اين مسّ از فعل خود ابليس حاصل مىشود ؛ زيرا شيطان به معناى موجود شرور است كه هم بر ابليس گفته مىشود و هم برمخلوقات شرور خواه از جنّ باشند و خواه از انسان ، و ابليس از جنّ است . « 2 » و عليهذا آنچه از آيه بطور متيقّن بدست ميآيد آنست كه : اگر براى همهء\r\n\r\n\r\n","description":"","footnote":"\r\n( 1 ) تفسير « المنار » ج 3 ، ص 95 و 96\r\n( 2 ) همانطور كه در قرآن كريم ، كلمه آدم ، اسم خاصّ و عَلَم است براى آدم أبو البشر ، و انسان و بشر اسم عامّ و اسم جنس است براى نوع بنى آدم ؛ همينطور كلمه ابليس اسم خاصّ و عَلم است براى رئيس شياطين و جنّيان ، و شيطان و جنّ اسم عامّ است براى آن نوع . در صدر آيه 50 ، از سوره 18 : الكهف آمده است كه :  وَ إِذْ قُلْنا لِلْمَلائِكَةِ اسْجُدُوا لِآدَمَ فَسَجَدُوا إِلَّا إِبْلِيسَ كانَ مِنَ الْجِنِّ فَفَسَقَ عَنْ أَمْرِ رَبِّهِ  « و ياد بياور اى پيامبر ! زمانى را كه ما به فرشتگان گفتيم : به آدم سجده كنيد ، همگى سجده نمودند مگر ابليس كه او از جنّ بود و از فرمان پروردگارش سرپيچيد . » و در آيه 94 و 95 ، از سوره 26 : الشّعرآء آمده است :   فَكُبْكِبُوا فِيها هُمْ وَ الْغاوُونَ * وَ جُنُودُ إِبْلِيسَ أَجْمَعُونَ   « در وقتى كه جهنّم براى گمراهان ظهور كند ، پس همه معبودهاى باطل و همه گمراهان به رو در آتش افتند ، و تمامى لشكريان ابليس نيز به رو در آتش افتند . »\r\n","page_name":" 176 ","page_number":198},
  {"content":"\r\n\r\nگروههاى مجانين ، جنّ دخالتى نداشته باشد ، لا أقلّ در بعضى از آنها شأن و مدخليّتى دارد . سپس علّامه فرموده‌اند :\r\nو امّا آنچه را كه بعضى از مفسّرين گفته‌اند كه :\r\n« اين تشبيه از قبيل مماشات و مداراى با فهم عامّه مردم است در اعتقادات فاسده آنها ؛ چون اعتقادشان در مورد جنونِ ديوانگان ، تصرّفى از ناحيه جنّ مىباشد . و دليلشان بر اين گفتار آنست كه : اين تشبيه ، متضمّن حُكمى نيست تا آنكه اگر خطا و غير مطابق با واقع در آيد ، از اين جهت ايجاد اشكال نمايد . و مجرّد تشبيه گرچه مخالف واقع هم باشد ، ضررى نميرساند .\r\nو بنابراين ، حقيقت معناى آيه در نزدشان آن مىشود : اين افرادى كه ربا ميخورند حالشان حال ديوانهاى است كه بواسطه شيطان زدگى مخبّط شده ، و حالت اعتدال و استقامت خود را از دست داده است ؛ و امّا جنون مستند به شيطانزدگى باشد ، امرى است غير ممكن . به علّت آنكه خداوند سبحانه عادلتر از آنست كه شيطان را بر عقل بندهاش و يا بر بنده مؤمنش مسلّط گرداند . » بتمامه محلّ اشكال و ايراد است :\r\nاوّلًا : از آن جهت كه خداوند متعال بزرگتر و رفيعتر است از آنكه در گفتار خود به باطل و سخن لغو استناد كند ، به هر شكل و صورتى كه باشد ؛ مگر آنكه بطلانش را ذكر كند و آن سخن لغو و باطل را به گوينده‌اش برگرداند . ما ميبينيم در وصف كتاب خودش فرموده است :\r\n  وَ إِنَّهُ لَكِتابٌ عَزِيزٌ * لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ   . ( آيه 41\r\n\r\n","description":"","footnote":"","page_name":" 177 ","page_number":199},
  {"content":"\r\n\r\nو آيه 42 ، از سوره فُصّلت )\r\n« قرآن ، كتاب عزيزى است كه باطل به سوى او نمىآيد ، نه از برابر و مقابلش و نه از پشت سرش . »\r\nو نيز فرموده است :   إِنَّهُ لَقَوْلٌ فَصْلٌ * وَ ما هُوَ بِالْهَزْلِ .   ( آيه 13 و 14 ، از سوره طارق )\r\n« بدرستيكه قرآن كلامى است محكم ؛ و بيهوده و لغو نيست » .\r\n\r\nإشكال استاد علّامة طباطبائى بر آنكه : استناد جنون به خدا إشكال دارد\r\nو ثانياً : اينكه گفته‌اند : استناد جنون به تصرّف شيطان ( به از بين بردن عقل ) منافات با عدالت خدا دارد ، اين اشكال بعينه به خودشان بر ميگردد . زيرا آنها جنون و از بين رفتن عقل را مستند به اسباب طبيعى ميدانند . اين اسباب طبيعى كه موجب زوال عقل و پيدايش جنون ميباشند ، بالاخره استناد به خداوند متعال دارند .\r\nو ثالثاً : در حقيقت با از بين رفتن عقل ، به واسطه از بين بردن خدا ، اشكالى وارد نميشود ؛ چون در اين صورت تكليفى ديگر نيست ؛ زيرا كه موضوعش كه بايد عقل باشد در ميان نيست . اشكال در صورتى است كه با بقاء موضوع و عقل بر حال خود ، ادراكات عقليّه از مجراى حقّ و روش راستين استقامت منحرف گردد . مثل آنكه انسان عاقل چيز خوب را بد ، و چيز بد را خوب مشاهده نمايد ؛ و يا حقّ را باطل ، و باطل را حقّ ببيند ، و اين مشاهده و رؤيت با تصرّف شيطان از روى گزاف و عدم ملاحظه مصلحت خداوندى تحقّق پذيرد .\r\nاين امرى است كه نسبتش به خداوند متعال روا نيست . و امّا در از بين رفتن قوّه مميّزه و فساد احكام آن به تبعِ از بين رفتن اصل اين قوّه ، بداً محذورى نيست ؛ چه آن را از ناحيه شيطان بدانيم و يا از ناحيه اسباب طبيعى .\r\nو رابعاً : استناد جنون به شيطان مستقيماً و بدون دخالت اسباب طبيعى\r\n\r\n","description":"","footnote":"","page_name":" 178 ","page_number":200},
  {"content":"\r\n\r\nهمچون اختلال اعصاب و آفت دماغ نيست ، بلكه بواسطه اين اسباب طبيعيّه صورت ميگيرد كه اسباب قريبه هستند ، و از پشت سر آنها شيطان كار مىكند ؛ همچنانكه انواع كرامتها را كه به فرشتگان استناد ميدهيم ، در اين ميان اسباب طبيعيّه وجود دارند ، و جريان اسباب طبيعى منافاتى با امور غير طبيعى حاكم بر آنها ندارد .\r\nو نظير اين مسأله طبق حكايت خداوند ، از حضرت أيّوب عليه السّلام وارد شده است كه از طرفى گفته است :  أَنِّي مَسَّنِيَ الشَّيْطانُ بِنُصْبٍ وَ عَذابٍ  ( آيه 41 ، از سوره ص )\r\n« ( زمانيكه پروردگارش را ندا كرد به اينكه : ) شيطان مرا زده است و مسّ نموده به درد و بلا ، و به عذاب سختى ! »\r\nو از طرف ديگر گفته است :  أَنِّي مَسَّنِيَ الضُّرُّ وَ أَنْتَ أَرْحَمُ الرَّاحِمِينَ  ( آيه 83 ، از سوره أنبياء )\r\n« ( زمانيكه پروردگارش را ندا كرد به اينكه : ) به من درد و مضرّت رسيده است ؛ و تو حقّاً رحمت آورنده‌ترين رحمت‌آورانى . »\r\nضُرّ به معناى مرض است ، و اسباب طبيعيّهاى دارد كه در بدن پيدا مىشود . در اينجا مرض را كه مستند به اسباب طبيعيّة آنست ، به شيطان نسبت داده است . در اينجا نيز حضرت علّامه ميفرمايند :\r\nاين مسأله و أمثال و اشباه آن ، از آراء و افكار مادّيّون است كه رفته رفته ، تدريجاً در اذهان عدّه‌اى از اهل بحث بدون إراده و شعور آنها وارد شده و جاى گرفته است . زيرا كه مادّيّون چون از الهيّون شنيدند كه حوادث را به خداوند سبحانه نسبت ميدهند ، و يا بعضى از آنها را به روح و يا ملَك و يا شيطان مستند ميدارند ، مطلب بر آنها مشتبه شد و گمان بردند كه : اين نسبتها ، علّتهاى طبيعيّه را باطل ميداند و عِلَل ماوراى طبيعت را بجاى علل طبيعيّه\r\n\r\n","description":"","footnote":"","page_name":" 179 ","page_number":201},
  {"content":"\r\n\r\nمينشاند ؛ و نفهميدند كه مراد الهيّون ، اثبات علل ماوراى طبيعت در طول علل طبيعى است نه در عرض آنها . و ما در مباحث سابقه به اين مهمّ كراراً اشاره نموده‌ايم . « 1 »\r\nاين بود ما حصل مطالب وارده در تفسير « الميزان » . و الحقّ در پاسخ از آن احتمال غير وجيه ، جواب شافى داده‌اند .\r\n\r\nگفتار صاحب تفسير « روح المعانى » دربارهء مسّ شيطان ، قريب به نظريّهء علّامه است\r\nاز ميان مفسّرينى كه قبل از ايشان درباره تخبّط مجنون از مسّ شيطان بحث مفيدى نموده‌اند و تقريباً مفاد گفتارشان با حضرت علّامه يكى است ، سيّد محمود آلوسى بغدادى در تفسير « روح المعانى » است .\r\nاو ميگويد : مَسّ يعنى جنون . گفته مىشود : مُسَّ الرَّجُلُ فَهُوَ مَمْسوسٌ در وقتى كه ديوانه شود . و اصل مسّ لمس كردن با دست است . و جنون را مسّ شيطان گويند ، به جهت آنكه در وقتى كه أخلاط داخل بدن انسان مستعدّ فساد باشد ، اگر شيطان به وى مسّ كند ، اخلاط فاسد ميگردد و جنون پيدا مىشود .\r\nو اين منافات ندارد با آنچه را كه اطبّاء گفته‌اند كه : جنون ناشى از غلبه تلخى مادّه سودا « 2 » است . زيرا آنچه را كه آنان گفته‌اند علّت قريب است ، و آنچه آيه اشاره مىكند علّت بعيد است . و علّيّت مسّ شيطان براى جنون نه مُطَّرد است ( كلّيّتى كه با آن غير داخل نشود ) و نه مُنْعَكِس است ( كلّيّتى كه با آن فرد خارج نگردد ) .\r\nزيرا گاهى شيطان مسّ مىكند ولى جنون حاصل نميشود ، و اين در صورتى است كه مزاج قوى باشد . و گاهى جنون پيدا مىشود بدون آنكه شيطان\r\n\r\n\r\n","description":"","footnote":"\r\n( 1 ) « الميزان فى تفسير القرءان » طبع دوّم ، ج 2 ، ص 436 و 437\r\n( 2 ) در طبّ قديم ، أخلاط بدن را چهار چيز ميدانستند : صفرا ، سَودا ، بلغم ، دَم . و در صورت تعادل نسبتهاى تركيبى اينها ، بدن به حالت صحّت و سلامت بود ، و در صورتى كه يكى از اينها بر ديگرى غلبه ميكرد ، مرض بربدن عارض ميشد .\r\n","page_name":" 180 ","page_number":202},
  {"content":"\r\n\r\nمسّ كند ، و اين در صورتى است كه مزاج فاسد شود بدون عارضه اجنبى . و جنون حاصل از مسّ احياناً در افرادى پديد ميآيد ؛ و آن علامات و أماراتى دارد كه حاذقين در اين فنّ آن را بدان نشانه‌ها ميشناسند .\r\nو گاهى در بعضى از بدنها بر بعضى از كيفيّات مخصوصه‌اى ، ريح و هواى متعفّنى كه روح خبيثى مناسب آن است و به آن تعلّق دارد داخل مىشود و جنونى تامّ و كامل در آن پيدا مىشود . و چه بسا آن بخار و هواى متعفّن بر حواسّ غلبه مىكند و آنها را بكلّى از كار مياندازد و باطل مينمايد ، و آن روح خبيث و پليد بطور استقلال در بدن تصرّف مىكند ، پس آن روحى كه بر اين شخص مسلّط شده و آن نفس خبيثى كه در او قيام كرده است ، با آلات اين شخص سخن ميگويد و برميدارد و راه ميرود و كارهاى دگرى را انجام ميدهد ؛ بدون شعور و ادراك اين شخص نسبت به چيزى از اين امور .\r\nو اين نوع از جنون بقدرى واضح و مشهود است كه مانند امور مشاهَد و محسوس ، منكر آن را بايد در زمره منكر مشاهَدات به شمار آورد .\r\nمعتزله و قَفّال از شافعيّه گفته‌اند : « بودن صرع و جنون از ناحيه شيطان ، گفتارى است باطل ، چون شيطان اينطور قدرتى را ندارد . و خداوند از زبان او حكايت مىكند كه :  وَ ما كانَ لِي عَلَيْكُمْ مِنْ سُلْطانٍ  « 1 » الآية .\r\n« و من قدرت و تسلّطى بر شما بنى آدم ندارم . »\r\nو اين آيه تخبّط انسان از مسّ شيطان ، بر مظنّه و گمان عرب وارد شده است كه معتقد بودند : شيطان انسان را مخبّط مىكند و صرع پيدا مىشود . و يك نفر جِنّى به انسان مىزند و مسّ مىكند و عقلش را خراب مينمايد . »\r\nاين رأى و نظريّه فقط پندارى است و حقيقتى ندارد و استوار نيست\r\n\r\n\r\n","description":"","footnote":"\r\n( 1 ) ؛ قسمتى از آيه 22 ، از سوره 14 : إبراهيم\r\n","page_name":" 181 ","page_number":203},
  {"content":"\r\n\r\nبلكه ناشى از تخبّط و شيطان زدگى به فكر گوينده‌اش مىباشد ، و از گمانهائى است كه به ادلّه قاطعه شرعيّه مردود است ؛ زيرا وارد است كه : مَا مِنْ مَوْلُودٍ يُولَدُ إلَّا يَمَسُّهُ الشَّيْطَانُ فَيَسْتَهِلُّ صَارِخًا .\r\n« هيچ مولودى نيست مگر آنكه در وقت تولّدش ، شيطان او را مسّ مىكند . و از اين روى فرياد مىكند و صدا به گريه بلند مينمايد » .\r\n\r\nاستشهادات تفسير « روح المعانى » بر تخبّط از شيطان و جن زدگى\r\nو در بعضى از طرق روايت است كه : إلَّا طَعَنَ الشَّيْطَانُ فِى خَاصِرَتِهِ وَ مِنْ ذَلِكَ يَسْتَهِلُّ صَارِخًا . إلَّا مَرْيَمَ وَ ابْنَهَا لِقَوْلِ أُمِّهَا :  وَ إِنِّي أُعِيذُها بِكَ وَ ذُرِّيَّتَها مِنَ الشَّيْطانِ الرَّجِيمِ  . « 1 »\r\n« هيچ مولودى نيست مگر آنكه شيطان به خاصره وى مىزند . و از اينجهت با گريه و صداى بلند متولّد مىشود . مگر مريم و پسرش ، به سبب آنكه مادر مريم دعا كرد و گفت : من اى پروردگار او را و ذرّيّه او را از شرّ شيطان رانده شده ، در كنَف امن و امان تو پناه مىدهم . »\r\nو وارد است كه رسول خدا صلّى الله عليه ( و آله ) و سلّم فرمود : كُفُّوا صِبْيَانَكُمْ أَوَّلَ الْعِشَآءِ ، فَإنَّهُ وَقْتُ انْتِشَارِ الشَّيَاطِينِ .\r\n« كودكان خود را در اوّلِ زمان عشاء نگهدارى نمائيد ، زيرا اين زمان هنگام پخش شدن شياطين است ! »\r\nو درباره مفقودى كه در زمان رسول خدا صلّى الله عليه ( و آله ) و سلّم شياطين او را ربودند و او را برگردانيدند ، او كه از جريان خود گزارش ميداد اينطور گفت : فَجآءَنى طآئِرٌ كَأَنَّهُ جَمَلٌ قَبَعْثَرَى فَاحْتَمَلَنى عَلَى خافِيَةٍ مِنْ خَوافيهِ . « 2 »\r\n\r\n\r\n","description":"","footnote":"\r\n( 1 ) ذيل آيه 36 ، از سوره 3 : ءَال عمران\r\n( 2 ) در « أقرب الموارد » گويد : خافية آن پرى از پرنده را گويند كه چون بالهاى خود را جمع كند پنهان شود ، و جمع آن خَوافى است ؛ در ازاى قادمة كه جمع آن قَوادم است ، و آن را به پرهاى قسمت جلوى بال گويند .\r\n","page_name":" 182 ","page_number":204},
  {"content":"\r\n\r\n« پرنده‌اى به سوى من آمد كه در بزرگى به قدر شتر عظيمى بود ؛ مرا برداشت و بر روى يك پر از پرهاى درونى خود حمل نمود . »\r\nو غير از اين احاديث ، در آثار بسيار وارد شده است . و در كتاب « لَقَطُ الْمَرْجان فى أحْكامِ الْجآنّ » بسيارى از آن موارد آورده شده است .\r\nامّا اعتقاد سلف و اهل سنّت بر آنست كه : آنچه آيه بر آن دلالت دارد ، امورى حقيقى هستند همانطور كه شرع خبر داده است . و اگر كسى بخواهد همه آنها را تأويل كند ، مستلزم خبط و اشكالى عظيم مىشود كه بدين خبط تن در ندهند مگر معتزله و آنان كه از آنها پيروى كرده‌اند . و بدينجهت و أمثال آنست كه از قواعد شرع قويم خارج شده‌اند ؛  فَاحْذَرْهُمْ قاتَلَهُمُ اللَّهُ أَنَّى يُؤْفَكُونَ .  « 1 » « از ايشان بپرهيز ، خداوند بكشد آنان را ؛ چقدر با مكر و خدعه از حقّ برميگردند »\r\n\r\nآيه « وَ ما كانَ لِي عَلَيْكُمْ مِنْ سُلْطانٍ » دليل بر عدم تخبّط انسان از مسّ شيطان نيست\r\nو امّا آيه‌اى را كه در مقام استدلال بر مدّعاى خود شاهد گرفته‌اند ، دلالت بر آن ندارد ، زيرا معناى قدرت و سلطنتى كه شيطان از خود نفى كرده است ، بطور قهر و اجبار و الجاء كسى را به طرف اغراض خود كشاندن و بدينگونه به پيروى خود در آوردن است ، نه متعرّض آزار و اذيّت آنها شدن و مُتصدّى گرديدن امورى كه موجب هلاكشان گردد .\r\nو كسى كه در احاديث نبويّه تتبّع كند ، بسيارى از نظائر و أمثال آن را مييابد ، و قطع و يقين پيدا مىكند كه : وقوع اين امور از شيطان ممكنست ، بلكه بالفعل از او صادر شده است .\r\nو خبر وارد در اينكه : الطَّاعُونُ مِنْ وَخْزِ أَعْدَآئِكُمُ الْجِنِّ « طاعون از تيراندازى دشمنان جنّ شما پيدا مىشود » صريح در اين معنى است .\r\nبعضى از مشايخ متأخّرين ما اين روايت را بر مثل آنچه ما در مسأله تخبّط\r\n\r\n\r\n","description":"","footnote":"\r\n( 1 ) ذيل آيه 4 ، از سوره 63 : المنافقون\r\n","page_name":" 183 ","page_number":205},
  {"content":"\r\n\r\nو مسّ شيطان گفتيم حمل نموده ، و چنين گفته‌اند :\r\nهوا در هنگاميكه بطور خاصّى متعفّن گردد كه مستعدّ سرايت و خرابى و تكوين و تأثير شود ، از آن اجزاى سُمّيّه‌اى جدا ميشوند كه يا بر هوا بودنشان باقى ميمانند و يا مبدّل به اجزاى آتشين و سوزاننده ميشوند ، و در اين حال روح خبيثى كه در شرارت با آن متناسب است به آن تعلّق ميگيرد . و آن روح پليد و خبيث نوعى از جنّ مىباشد .\r\nزيرا همانطور كه در بحث كلامى دانستى ، جنّ عبارت است از اجسام زنده‌اى كه با چشم ديده نميشوند ، يا بر آنها جنبه هوائيّت غلبه دارد و يا جنبه ناريّت ، و انواعى گوناگون دارند : داراى عقل و شعور و فاقد عقل و شعور ، اينها با هم توالد و تناسل دارند و پيوسته تكثير مثل ميكنند .\r\nچون يكى از آنها در طبع كسى ، و يا در اراده او ، و يا در منفذى از منافذ او وارد شود ، و يا خودش را به نفس آن كس بزند ، بر حسب مقدار قوّة سُمّيّه‌اى كه در آن شرّ موجود است ، و بر حسب مقدار استعداد تأثّرى كه به مقتضاى اسباب عاديّه ايجاد مُسَبَّب و اثر در آن كس مينمايد ، آن شخص مبتلا به درد شديدى كه غالباً مهلك است ميگردد ؛ و در بدن او دُمَلها و بثوراتى را به سبب فساد مزاجِ مستعدّ ، پديد ميآورد .\r\nو با اين مطلب ميتوان جمع در ميان اقوالى كه در اين باب آمده است نمود . و اين تحقيقى است نيكو ، و ما از غير او چنين تحقيقى را نيافته‌ايم ؛ همانطور كه مانند تحقيق خودمان در اين مسأله براى كسى نيافته‌ايم ؛ فَلْيُحْفَظْ . « 1 »\r\nبارى ، طبق منطق قرآن كريم و بحثهاى عقليّه در سلسله معارف اسلام\r\n\r\n\r\n","description":"","footnote":"\r\n( 1 ) « روح المعانى » طبع بولاق ، المطبعة الكبرى الميريّة ، سنه 1301 هجرى قمرى ، ج 1 ، ص 496 و 497\r\n","page_name":" 184 ","page_number":206},
  {"content":"\r\n\r\nو حكمت متعاليه ، هر معلولى در عالم طبع و مادّه مستند به علّتى در عالم ماوراى آنست ، تا برسد به حضرت علّة العِلَل و مُسَبِّب الاسباب . و علّتهاى بالا عمل معلولهاى پائين را باطل نميكنند ؛ بلكه حاكم بر آنها هستند . و آن علل خود موجِد و پديد آورنده علّتهاى طبيعى ميباشند .\r\nآيه كريمه :  فَالْمُدَبِّراتِ أَمْراً  « 1 » « پس قسم به فرشتگانى كه امور عالم راى تدبير ميكنند » شاهد صادق اين دعواست .\r\nما در دوره علوم و معارف اسلام ، در قسمت « معاد شناسى » ، جلد سوّم ، مجلس هفدهم اين امر را به اثبات رسانيده‌ايم بحول الله و قوّته ، و نشان داده‌ايم كه : تعبير از جنّ به ميكرب ، ناشى از عدم تفقّه و بررسى در مسائل علمى است\r\n. \r\nناحيهء دوّم : قرآن ميگويد : انس و جنّ دو گروه با شعور و قابل خطاب و تفهيمند\r\nناحيه دوّم از نواحى اشكال آنست كه : اصل وجود جنّ طبق آيات قرآن ، و طبق شواهد خارجى جاى شبهه و تأمّل و ترديد نيست . در قرآن كريم ، گروه مكلّفين به دو دسته انس و جنّ قسمت ميشوند ، و خطاب به هر دو گروه مىشود ؛ مثل آيه   : يا مَعْشَرَ الْجِنِّ وَ الْإِنْسِ إِنِ اسْتَطَعْتُمْ أَنْ تَنْفُذُوا مِنْ أَقْطارِ السَّماواتِ وَ الْأَرْضِ فَانْفُذُوا لا تَنْفُذُونَ إِلَّا بِسُلْطانٍ * فَبِأَيِّ آلاءِ رَبِّكُما تُكَذِّبانِ .   « 2 »\r\n« اى گروه جنّ و انس اگر ميتوانيد از اطراف و اكناف آسمانها و زمين بيرون شويد ، پس بيرون شويد ! و ليكن نميتوانيد بيرون شويد مگر بواسطه اقتدار و سلطنتى كه خداوند به شما بدهد ؛ بنابراين كداميك از نعمتهاى پروردگارتان را تكذيب ميكنيد ؟ »\r\nو مثل آيه :   سَنَفْرُغُ لَكُمْ أَيُّهَ الثَّقَلانِ * فَبِأَيِّ آلاءِ رَبِّكُما تُكَذِّبانِ .   « 3 »\r\n« اى گروه جنّ و انس كه موجودات نفيس و گرانقدر هستيد ، به زودى ما به\r\n\r\n\r\n","description":"","footnote":"\r\n( 1 ) آيه 5 ، از سوره 79 : النّازعات\r\n( 2 ) آيه 33 و 34 ، از سوره 55 : الرّحمن\r\n( 3 ) آيه 31 و 32 ، از سوره 55 : الرّحمن\r\n","page_name":" 185 ","page_number":207},
  {"content":"\r\n\r\nحساب كار شما خواهيم پرداخت ، و به زودى از عهده آن بيرون خواهيم آمد . پس كداميك از نعمتهاى پروردگارتان را تكذيب ميكنيد ؟ ! »\r\nو مثل آيه :  وَ لَقَدْ ذَرَأْنا لِجَهَنَّمَ كَثِيراً مِنَ الْجِنِّ وَ الْإِنْسِ لَهُمْ قُلُوبٌ لا يَفْقَهُونَ بِها وَ لَهُمْ أَعْيُنٌ لا يُبْصِرُونَ بِها وَ لَهُمْ آذانٌ لا يَسْمَعُونَ بِها أُولئِكَ كَالْأَنْعامِ بَلْ هُمْ أَضَلُّ أُولئِكَ هُمُ الْغافِلُونَ .  « 1 »\r\n« و هر آينه تحقيقاً ما بسيارى از جنّ و انس را براى جهنّم واگذارديم ، آنان كه دلهائى را دارند كه با آنها نمى فهمند ، و چشمهائى را دارند كه با آنها نميبينند ، و گوشهائى را دارند كه با آنها نميشنوند ؛ ايشان همانند چهارپايانند ، بلكه گمراه تر . به علّت اينكه آنها البتّه غافل هستند » .\r\n\r\nانسان و جنّ ، دو موجود مادّى و داراى پيامبر مشتركى از انسان هستند\r\nقرآن كريم ، انسان و جنّ را دو موجود مادّى ميداند ، داراى شعور و ادراك و قابل امر و نهى ، و هر دو در رديفهم قابل تخاطب و مفاهمه ميباشند . خداوند متعال اوّل را از گل ، و دوّم را از آتش آفريده است :\r\n   خَلَقَ الْإِنْسانَ مِنْ صَلْصالٍ كَالْفَخَّارِ * وَ خَلَقَ الْجَانَّ مِنْ مارِجٍ مِنْ نارٍ * فَبِأَيِّ آلاءِ رَبِّكُما تُكَذِّبانِ .    « 2 »\r\n« خداوند انسان را از گل خشك شده ، همانند گل كوزه‌گر آفريد . و جنّ را از آتش رخشان و شعله‌ور آفريد ؛ پس اى گروه جنّ و انس ! كداميك از نعمتهاى پروردگارتان را انكار ميكنيد ؟ ! » « 3 »\r\n\r\n\r\n","description":"","footnote":"\r\n( 1 ) آيه 179 ، از سوره 7 : الاعراف\r\n( 2 ) آيات 14 تا 16 ، از سوره 55 : الرّحمن\r\n( 3 ) و همچنين آيه 26 و 27 ، از سوره 15 : الحِجر :   وَ لَقَدْ خَلَقْنَا الْإِنْسانَ مِنْ صَلْصالٍ مِنْ حَمَإٍ مَسْنُونٍ * وَ الْجَانَّ خَلَقْناهُ مِنْ قَبْلُ مِنْ نارِ السَّمُومِ   « و هر آينه تحقيقاً ما انسان را از گل و لجن سالخورده و تغيير يافتهء متعفّن خلق كرديم و جنّ را پيشتر از خلقت انسان از آتش گدازنده آفريديم . » و اين آيه ، نيز دلالت دارد بر آنكه آفرينش جنّ قبل از آفرينش انسان بوده است .\r\n","page_name":" 186 ","page_number":208},
  {"content":"\r\n\r\nبنابراين ، جنّ مبدأ آفرينشش از آتش و گازهاى غير قابل رؤيت است و به طرف بالا گرايش دارد ؛ و انسان مبدأ آفرينشش از خاك است و قابل رؤيت است و به طرف پائين گرايش دارد .\r\nهر دو گروه داراى پيامبر مشتركى از انسان ميباشند . پيغمبر خاتم حضرت محمّد بن عبد الله صلّى الله عليه و آله و سلّم پيامبر براى جنّ هستند ؛ همانطور كه پيغمبر براى انسان ميباشند :\r\n    وَ إِذْ صَرَفْنا إِلَيْكَ نَفَراً مِنَ الْجِنِّ يَسْتَمِعُونَ الْقُرْآنَ فَلَمَّا حَضَرُوهُ قالُوا أَنْصِتُوا فَلَمَّا قُضِيَ وَلَّوْا إِلى قَوْمِهِمْ مُنْذِرِينَ * قالُوا يا قَوْمَنا إِنَّا سَمِعْنا كِتاباً أُنْزِلَ مِنْ بَعْدِ مُوسى مُصَدِّقاً لِما بَيْنَ يَدَيْهِ يَهْدِي إِلَى الْحَقِّ وَ إِلى طَرِيقٍ مُسْتَقِيمٍ * يا قَوْمَنا أَجِيبُوا داعِيَ اللَّهِ وَ آمِنُوا بِهِ يَغْفِرْ لَكُمْ مِنْ ذُنُوبِكُمْ وَ يُجِرْكُمْ مِنْ عَذابٍ أَلِيمٍ * وَ مَنْ لا يُجِبْ داعِيَ اللَّهِ فَلَيْسَ بِمُعْجِزٍ فِي الْأَرْضِ وَ لَيْسَ لَهُ مِنْ دُونِهِ أَوْلِياءُ أُولئِكَ فِي ضَلالٍ مُبِينٍ .     « 1 »\r\n« و ياد بياور اى پيغمبر زمانى را كه ما به سوى تو گسيل داشتيم نفراتى از طائفهء جنّ را ، تا آيات قرآن را استماع نمايند . و چون براى استماع حضور يافتند ، با خود گفتند : ساكت شويد ! پس چون قرائتت به انجام رسيد ، ايمان آوردند و به سوى قوم خود براى انذار و دعوت بازگشتند . گفتند : اى قوم ما ، ما شنيديم كتابى را كه بعد از موسى فرود آمده است ؛ و آنچه را كه در برابر اوست شاهدى است مصدِّق ؛ و به سوى حقّ دلالت مىكند ، و به سوى راه راست و صراط مستقيم رهنمون است . اى قوم ما ! همانند ما ، شما هم دعوت اين دعوت كننده الهى را بپذيريد ! و به وى ايمان بياوريد ، تا در نتيجه گناهانتان را بيامرزد ، و از عذاب دردناك در حفظ و مصونيّت و پناه در آورد . و كسى كه\r\n\r\n\r\n","description":"","footnote":"\r\n( 1 ) آيات 29 تا 32 ، از سوره 46 : الاحقاف\r\n","page_name":" 187 ","page_number":209},
  {"content":"\r\n\r\nدعوت اين داعى خداوندى را اجابت نكند ، هيچگاه نميتواند از قهر و سطوت خداوند در روى زمين گريزى داشته باشد ؛ و غير از خداوند هيچكس ولىّ و مولاى او نخواهد بود . و البتّه اين جماعتِ غير مُقْبِل و غير گرونده به محمّد مصطفى داعى خدا ، در گمراهى آشكار غوطه ورند » .\r\n\r\nشرح حال جنّ ، در سورهء جنّ از قرآن كريم\r\nدر قرآن كريم سوره‌اى به نام سوره جنّ است كه در آن بطور مشروح ايمان جنّ را به رسول الله ، و انقسام آنان را به دو گروه صالح و طالح ، و به دو گروه مُسلم و متجاوز ، و جزا و پاداش و عقوبت اخروى و يا مَثوبتشان را بيان مىكند .\r\nاين سوره حاوى نكات بديع ، و شرح حال و ترجمه جنّيان است كه خداوند به پيامبرش أمر مىكند كه بگو :\r\n    قُلْ أُوحِيَ إِلَيَّ أَنَّهُ اسْتَمَعَ نَفَرٌ مِنَ الْجِنِّ فَقالُوا إِنَّا سَمِعْنا قُرْآناً عَجَباً * يَهْدِي إِلَى الرُّشْدِ فَآمَنَّا بِهِ وَ لَنْ نُشْرِكَ بِرَبِّنا أَحَداً * وَ أَنَّهُ تَعالى جَدُّ رَبِّنا مَا اتَّخَذَ صاحِبَةً وَ لا وَلَداً .     « 1 »\r\n« بگو : به من وحى شده است كه : نفراتى از گروه جنّ قرآن را استماع نموده و گفتند : ما قرآن عجيبى را گوش داده‌ايم كه به رشد و ارتقاء ، هدايت مىكند ، فلهذا به آن ايمان آورديم و ابداً با پروردگارمان احدى را شريك قرار نميدهيم ؛ و اينكه مجد و عظمت و بهره و نصيب پروردگار ما بسيار بلند است . او براى خودش زوجه‌اى اتّخاذ ننموده و فرزندى را نگزيده است . »\r\n وَ أَنَّهُ كانَ يَقُولُ سَفِيهُنا عَلَى اللَّهِ شَطَطاً .  « 2 »\r\n« و پيش از اين ، افراد سفيه و نادان ما اينطور بودند كه به خدا شرك آورده و كلمات ناهموار و نااستوارى را نسبت ميدادند . »\r\n  وَ أَنَّا ظَنَنَّا أَنْ لَنْ تَقُولَ الْإِنْسُ وَ الْجِنُّ عَلَى اللَّهِ كَذِباً * وَ أَنَّهُ كانَ رِجالٌ  \r\n\r\n\r\n","description":"","footnote":"\r\n( 1 ) آيات 1 تا 3 ، از سوره 72 : الجنّ\r\n( 2 ) آيه 4 ، از سوره 72 : الجنّ\r\n","page_name":" 188 ","page_number":210},
  {"content":"\r\n\r\n  مِنَ الْإِنْسِ يَعُوذُونَ بِرِجالٍ مِنَ الْجِنِّ فَزادُوهُمْ رَهَقاً * وَ أَنَّهُمْ ظَنُّوا كَما ظَنَنْتُمْ أَنْ لَنْ يَبْعَثَ اللَّهُ أَحَداً .   « 1 »\r\n« و حقّاً ما ميپنداشتيم كه ابداً طائفه انسان و طائفه جنّ بر خداوند دروغ نميبندد . و اينطور بود كه مردانى از انسان به مردانى از جنّ پناهنده ميشدند ؛ و اين موجب مزيد طغيان و تعدّى جنّيان ميشد ، و يا موجب مزيد طغيان و تعدّى انسانها ميشد . و آن طائفهء جنّ هم مانند شما انسانها اينطور بودند كه ميپنداشتند : خداوند كسى را مبعوث نميكند و قيامتى بر پا نميشود . »\r\n   وَ أَنَّا لَمَسْنَا السَّماءَ فَوَجَدْناها مُلِئَتْ حَرَساً شَدِيداً وَ شُهُباً * وَ أَنَّا كُنَّا نَقْعُدُ مِنْها مَقاعِدَ لِلسَّمْعِ فَمَنْ يَسْتَمِعِ الْآنَ يَجِدْ لَهُ شِهاباً رَصَداً * وَ أَنَّا لا نَدْرِي أَ شَرٌّ أُرِيدَ بِمَنْ فِي الْأَرْضِ أَمْ أَرادَ بِهِمْ رَبُّهُمْ رَشَداً .    « 2 »\r\n« و طوائف جنّ گفتند : ما بر آسمان بالا رفتيم و به آن تماس حاصل كرديم ( تا خبرى را دزديده و با استراق سمع از آن مطّلع گرديم ) و ليكن آن را يافتيم كه سرشار و مملوّ از فرشتگان نگهبان و تيرهاى شهاب آتش افروز است . و ما پيش از نزول قرآن اينطور بوديم كه در كمين ربودن سخنان آسمانى و اسرار وحى بطور استراق سمع مينشستيم ؛ و اينك هر كس بخواهد از اسرار وحى چيزى را دزديده و به استراق سمع در ربايد ، تير شهاب آتش افروز در كمين وى به انتظار است . و بالاخره ما نميدانيم كه آيا درباره كسانى كه در روى زمين زندگى مينمايند ، شرّ و سوء عاقبت إراده شده است و يا آنكه پروردگارشان راجع به آنها خير و صلاح و رشد و ارتقاء را خواسته است » ؟\r\n\r\nآيات قرآن راجع به اسلام و كفر جنّيان\r\n   وَ أَنَّا مِنَّا الصَّالِحُونَ وَ مِنَّا دُونَ ذلِكَ كُنَّا طَرائِقَ قِدَداً * وَ أَنَّا ظَنَنَّا أَنْ لَنْ نُعْجِزَ اللَّهَ فِي الْأَرْضِ وَ لَنْ نُعْجِزَهُ هَرَباً * وَ أَنَّا لَمَّا سَمِعْنَا الْهُدى آمَنَّا   \r\n\r\n\r\n","description":"","footnote":"\r\n( 1 ) آيات 5 تا 7 ، از سوره 72 : الجنّ\r\n( 2 ) آيات 8 تا 10 ، از سوره 72 : الجنّ\r\n","page_name":" 189 ","page_number":211},
  {"content":"\r\n\r\n بِهِ فَمَنْ يُؤْمِنْ بِرَبِّهِ فَلا يَخافُ بَخْساً وَ لا رَهَقاً .  « 1 »\r\n« و از ما جماعتى هستند كه بطور صلاح و راستى و درستى زيست مينمايند ، و نيز جماعتى هستند كه غير از اين ميباشند ؛ و ما در نفوس خودمان به طرق و راههاى متفاوت ، منشعب گشته‌ايم . و ما چنين دانسته‌ايم كه : در روى زمين نميتوانيم از قهر و سطوت و قدرت خداوند پيشى بگيريم ؛ و نميتوانيم از گريزگاهى فرار را انتخاب نموده و از دست او به در رويم . و ما زمانيكه گفتار هدايت و آيه دالّه بر دلالت و راهنمائى را شنيديم ، بدان ايمان آورديم ؛ پس هر كس به پروردگارش ايمان بياورد ، از هيچ كمى و نقصانى و از هيچ طغيان و احاطه عذاب و دردى نمىهراسد . »\r\n    وَ أَنَّا مِنَّا الْمُسْلِمُونَ وَ مِنَّا الْقاسِطُونَ فَمَنْ أَسْلَمَ فَأُولئِكَ تَحَرَّوْا رَشَداً * وَ أَمَّا الْقاسِطُونَ فَكانُوا لِجَهَنَّمَ حَطَباً * وَ أَنْ لَوِ اسْتَقامُوا عَلَى الطَّرِيقَةِ لَأَسْقَيْناهُمْ ماءً غَدَقاً * لِنَفْتِنَهُمْ فِيهِ وَ مَنْ يُعْرِضْ عَنْ ذِكْرِ رَبِّهِ يَسْلُكْهُ عَذاباً صَعَداً .     « 2 »\r\n« و از ما جماعتى هستند كه اسلام آورده‌اند و در پى آزار و اذيّت كسى نيستند ، و نيز جماعتى هستند كه كافر و ستمگرند ؛ بنابراين افرادى كه اسلام را برگزيده‌اند و در راهِ سِلم و سلامت روان شده ، از آزار و ايذاء به ديگران خوددارى ميكنند ، ايشان راهِ رشد و ارتقاء را دريافته‌اند و به سوى آن شتاب دارند . و امّا كافران و ستمگران از ما به جهنّم ميروند ، و هيزم آتش افروز دوزخ ميباشند .\r\nو اينكه اگر بر راه و روش اسلام و مسالمت پايدار بودند ، هر آينه ما از آب فراوان و رزق واسع آنها را سيراب مينموديم . براى آنكه با آن نعمت و آب فراوان آنان را آزمايش و امتحان نمائيم . و كسى كه از ياد پروردگارش اعراض كند\r\n\r\n\r\n","description":"","footnote":"\r\n( 1 ) آيات 10 تا 13 ، از سوره 72 : الجنّ\r\n( 2 ) آيات 14 تا 17 ، از سوره 72 : الجنّ\r\n","page_name":" 190 ","page_number":212},
  {"content":"\r\n\r\nو از ذكر او سر بپيچد ، او را به عذابى غير قابل تحمّل و سخت و از پا در آورنده وارد مىكند . »\r\n  وَ أَنَّ الْمَساجِدَ لِلَّهِ فَلا تَدْعُوا مَعَ اللَّهِ أَحَداً * وَ أَنَّهُ لَمَّا قامَ عَبْدُ اللَّهِ يَدْعُوهُ كادُوا يَكُونُونَ عَلَيْهِ لِبَداً .   « 1 »\r\n« و اينكه محلّها و مواضع سجده اختصاص به خدا دارد ؛ بنابراين نبايد با خدا كسى ديگر را در خواندن ضميمه نمود و شريك در دعا و پرستش و سجود قرار داد . و اينكه هنگامى كه بنده خدا محمّد مصطفى برخاست تا خدا را بخواند و در مسجدالحرام به نماز ايستد ، آنقدر مشركين در اطراف او جمع شدند و براى مزاحمت هجوم آوردند كه نزديك بود همه با هم بر سر او فروريزند » .\r\n\r\nبه تمام افراد جنّ مثل انسان تكليف مىشود ؛ و جهنّم و بهشت پاداش عمل است\r\nامّا درباره اينكه هر كس از دو طائفهء جنّ و انس با هم مىتوانند در باطن و يا در ظاهر آشنائى و رفاقت پيدا كنند ، و در ايمان و يا در كفر يكديگر را كمك كنند ، و خلاصه بر روى هم اثر داشته باشند ، با حفظ اراده و اختيار و انتخاب هر يك از دو فريق ، آياتى در قرآن مجيد وارد است :\r\nخداوند دربارهء روز بازپسين كه دو طائفه جنّ و انس را مجتمع مىكند و با آنها اتمام حجّت مينمايد كه : با وجود پيغمبرانى از شما كه بسوى شما آمدند ، چرا راه خلاف را پيموديد و از يكديگر بدون لزوم و اجبار تبعيّت كرديد و بالنّتيجه عاقبت امر شما منجرّ به خُسران و زيان و عذاب شد ؛ چنين ميفرمايد :\r\n   وَ يَوْمَ يَحْشُرُهُمْ جَمِيعاً يا مَعْشَرَ الْجِنِّ قَدِ اسْتَكْثَرْتُمْ مِنَ الْإِنْسِ وَ قالَ أَوْلِياؤُهُمْ مِنَ الْإِنْسِ رَبَّنَا اسْتَمْتَعَ بَعْضُنا بِبَعْضٍ وَ بَلَغْنا أَجَلَنَا الَّذِي أَجَّلْتَ لَنا قالَ النَّارُ مَثْواكُمْ خالِدِينَ فِيها إِلَّا ما شاءَ اللَّهُ إِنَّ رَبَّكَ حَكِيمٌ عَلِيمٌ * وَ كَذلِكَ نُوَلِّي بَعْضَ الظَّالِمِينَ بَعْضاً بِما كانُوا يَكْسِبُونَ * يا مَعْشَرَ الْجِنِّ وَ الْإِنْسِ   \r\n\r\n\r\n","description":"","footnote":"\r\n( 1 ) / آيات 18 و 19 ، از سوره 72 : الجنّ\r\n","page_name":" 191 ","page_number":213},
  {"content":"\r\n\r\n   أَ لَمْ يَأْتِكُمْ رُسُلٌ مِنْكُمْ يَقُصُّونَ عَلَيْكُمْ آياتِي وَ يُنْذِرُونَكُمْ لِقاءَ يَوْمِكُمْ هذا قالُوا شَهِدْنا عَلى أَنْفُسِنا وَ غَرَّتْهُمُ الْحَياةُ الدُّنْيا وَ شَهِدُوا عَلى أَنْفُسِهِمْ أَنَّهُمْ كانُوا كافِرِينَ * ذلِكَ أَنْ لَمْ يَكُنْ رَبُّكَ مُهْلِكَ الْقُرى بِظُلْمٍ وَ أَهْلُها غافِلُونَ * وَ لِكُلٍّ دَرَجاتٌ مِمَّا عَمِلُوا وَ ما رَبُّكَ بِغافِلٍ عَمَّا يَعْمَلُونَ .    « 1 »\r\n« و ياد بياور اى پيغمبر روزى را كه خداوند همه جنّ و انس را در قيامت محشور مينمايد و خطاب مىكند به جنّها كه : اى جماعت جنّيان شما بواسطه تماس و اغواى انسانها و داخل نمودن آنان را در گروه خود ، فزونى گرفتيد و كثرت يافتيد ! و دوستان و موالى جنّيان از طائفه انسان ميگويند : بار پروردگارا ! ما گروه انس و جنّ هر كدام از يكديگر بهره يافتيم و متمتّع و كامياب شديم ، تا آن زمان و مدّت مقرّرى را كه به عنوان اجل و سرآمدِ وقت ، تو براى ما مقدّر فرمودى فرا رسيد ! خداوند خطاب مىكند : اينك آتش است كه جايگاه و منزلگاه شماست ؛ در آن بطور جاودان خواهيد بود مگر آنكه خدا بخواهد . حقّاً پروردگارت اى پيامبر حكيم و عليم است .\r\nو بدين طريق ما بعضى از گروه ستمگر را بر بعضى ديگر ولايت ميدهيم در اثر آن اعمال زشتى كه كسب كرده‌اند .\r\nاى جماعت جنّ و انس ! آيا از خود شما به سوى شما پيامبرانى نيامده‌اند تا آنكه آيات مرا براى شما حكايت كنند ، و از لقاء چنين روزى شما را بر حذر دارند ؟ ! در پاسخ جنّيان و انسيان ميگويند : ما بر جهالت و پليدى نفوس خودمان ، و بر خبط و خطاها و گناهانمان گواهى ميدهيم . ايشان را زندگى پست و عيش حيوانى فريفت ، و آنها در اين حال ميفهمند و گواهى ميدهند كه در حيات دنيا كافر بوده‌اند\r\n\r\n\r\n","description":"","footnote":"\r\n( 1 ) آيات 128 تا 132 ، از سوره 6 : الانعام\r\n","page_name":" 192 ","page_number":214},
  {"content":"\r\n\r\nاين فرستادن پيغمبران و اين خطاب و مؤاخذه بجاى خداوند در روز قيامت براى آنست كه : دأب و سنّت پروردگارت اى پيامبر اينچنين نيست كه اهل ديارى را ستمگرانه از روى غفلت و جهالتشان هلاك كند . هر كدام از بندگان خدا ، خواه از جنّ باشد خواه از انسان ، طبق كردارى كه در دنيا انجام داده است ، رتبه و درجه خواهد يافت ؛ و پروردگارت از آنچه را كه بجاى ميآورند غافل نيست . »\r\nخداوند تكليف به تمام افراد انسان و افراد جنّ مىكند و طبق آن تكليف مَثوبت ميدهد ، و يا در اثر مخالفت و تجرّى و اتمام حجّت به جهنّم ميبرد ، و پاداش عذاب اليم و خسران را در عاقبتِ امر وعده ميدهد :\r\n أُولئِكَ الَّذِينَ حَقَّ عَلَيْهِمُ الْقَوْلُ فِي أُمَمٍ قَدْ خَلَتْ مِنْ قَبْلِهِمْ مِنَ الْجِنِّ وَ الْإِنْسِ إِنَّهُمْ كانُوا خاسِرِينَ .  « 1 »\r\n« ايشان در ميان امّتهائى از جنّ و انس كه پيش از اينها آمده‌اند و رفته‌اند ، كسانى هستند كه وعده عذاب خدا و گفتار بُعْد و شقاوت بر آنها حتم است ؛ و حقّاً ايشان زيان كارانند . »\r\n وَ قَيَّضْنا لَهُمْ قُرَناءَ فَزَيَّنُوا لَهُمْ ما بَيْنَ أَيْدِيهِمْ وَ ما خَلْفَهُمْ وَ حَقَّ عَلَيْهِمُ الْقَوْلُ فِي أُمَمٍ قَدْ خَلَتْ مِنْ قَبْلِهِمْ مِنَ الْجِنِّ وَ الْإِنْسِ إِنَّهُمْ كانُوا خاسِرِينَ .  « 2 »\r\n« و ما براى اين كسانى كه به خداوند كافر شده و گمان بد برده‌اند ، ياران و رفيقانى از جنّيان بر گماشتيم تا آنچه را در پيش روى آنهاست ( از عمرى كه در جلو دارند ) و آنچه را كه پشت سر گذارده‌اند ( از اعمالى را كه انجام داده‌اند ) جلوه دهند . و گفتار شقاوت ، و مُهر نكبت و وعده عذاب جاويد خداوندى بر\r\n\r\n\r\n","description":"","footnote":"\r\n( 1 ) آيه 18 ، از سوره 46 : الاحقاف\r\n( 2 ) آيه 25 ، از سوره 41 : فصّلت\r\n","page_name":" 193 ","page_number":215},
  {"content":"\r\n\r\nايشان زده شد در زمره امّتهائى كه پيش از اينها از طائفه جنّ و انس آمده‌اند و رفته‌اند ؛ اينكه ايشان زيان كارانند . »\r\n وَ قالَ الَّذِينَ كَفَرُوا رَبَّنا أَرِنَا الَّذَيْنِ أَضَلَّانا مِنَ الْجِنِّ وَ الْإِنْسِ نَجْعَلْهُما تَحْتَ أَقْدامِنا لِيَكُونا مِنَ الْأَسْفَلِينَ .  « 1 »\r\nدر روز قيامت كه خداوند پاداش دشمنانش را آتش جاودان در اثر انكار و جُحود آياتش مقرّر ميدارد ، در قرآن مجيد خدا ميگويد : « و آن كسانى كه كفر ورزيده‌اند ميگويند : بار پروردگار ما ! به ما نشان بده آن دو گروهى را از جنّ و انس كه ما را گمراه نمودند ، تا ما ايشان را در زير گامهاى خودمان بگذاريم ، تا اينكه در نهايت مرتبه خوارى و ذلّت و سرافكندگى بوده باشند . »\r\n وَ تَمَّتْ كَلِمَةُ رَبِّكَ لَأَمْلَأَنَّ جَهَنَّمَ مِنَ الْجِنَّةِ وَ النَّاسِ أَجْمَعِينَ  . « 2 »\r\n وَ لكِنْ حَقَّ الْقَوْلُ مِنِّي لَأَمْلَأَنَّ جَهَنَّمَ مِنَ الْجِنَّةِ وَ النَّاسِ أَجْمَعِينَ .  « 3 »\r\n« و كلمه حتميّه و قضاء محتوم پروردگارت به تماميّت خود رسيد ( و يا آنكه : و ليكن گفتار من محقّق است ) بر اينكه : جهنّم را از جميع طائفه جنّ و طائفه انسان سرشار و مالامال كنم . »\r\n   وَ جَعَلُوا بَيْنَهُ وَ بَيْنَ الْجِنَّةِ نَسَباً وَ لَقَدْ عَلِمَتِ الْجِنَّةُ إِنَّهُمْ لَمُحْضَرُونَ * سُبْحانَ اللَّهِ عَمَّا يَصِفُونَ * إِلَّا عِبادَ اللَّهِ الْمُخْلَصِينَ .    « 4 »\r\n« مشركين در ميان خداوند و ميان جنّيان ، روابط خويشاوندى و نسب را بر قرار نمودند ، در حالى كه خود جنّيان ميدانند كه مخلوقند و مورد تكليف ، و خدا آنها را در روز قيامت براى سؤال و حساب احضار خواهد كرد . پاك و منزّه و\r\n\r\n\r\n","description":"","footnote":"\r\n( 1 ) آيه 29 ، از سوره 41 : فصّلت\r\n( 2 ) ذيل آيه 119 ، از سوره 11 : هود\r\n( 3 ) ذيل آيه 13 ، از سوره 32 : السّجدة\r\n( 4 ) آيات 158 تا 160 ، از سوره 37 : الصّآفّات\r\n","page_name":" 194 ","page_number":216},
  {"content":"\r\n\r\nمقدّس است خداوند از اوصافى كه به وى نسبت ميدهند ؛ مگر اوصافى را كه بندگان مُخلَص و پاك و پاكيزه شده خدا به او نسبت دهند » .\r\n\r\nانسان از جنّ قويتر است ؛ لهذا پيامبر جنّيان از انسان است\r\nهر كس مختصر دقّتى در اين آيات نمايد ، در مييابد كه جنّيان همدوش با انسان آفريده شده‌اند ، و در تكليف و مؤاخذه و اختيار و اراده و ثواب و عقاب و رهسپار شدن به سوى بهشت و يا فرو افتادن در دوزخ على السّويّه هستند . البتّه وجودشان از انسان ضعيفتر است ؛ همانطور كه افراد خود انسان هم در قوّت و ضعف تفاوت دارند . و چون انسان از جنّ قويتر است لهذا پيامبر جنّيان از انسان است ، و آنها از ميان خود پيغمبرى ندارند . و آيه‌اى كه ذكر شد :  أَ لَمْ يَأْتِكُمْ رُسُلٌ مِنْكُمْ *  « آيا به سوى شما پيامبرانى از خود شما نيامدند ؟ » يعنى : از جنس مادّه و طبيعت ، در برابر فرشتگان كه موجوداتى ملكوتى هستند . بنابراين پيامبران هم ، چون از جنس بشرند ، و بشر هم با جنّيان از جنس واحد يعنى از مادّه و طبيعت‌اند ، صحيح است كه گفته شود : پيامبران از جنس جنّيان ميباشند .\r\nحضرت علّامه طباطبائى قدَّس اللهُ نفسَه الزّكيّة فرمودند : اتّفاقاً در اين باره از خود جنّيان هم سؤال شده كه : آيا پيغمبر شما از جنس خود شماست ؟ ! در پاسخ گفته‌اند : پيامبران ما انسانند و اينك ما به رسالت حضرت ختمى مرتبت ايمان آورده‌ايم ، و او را آخرين پيامبر ميدانيم .\r\nبا وجود اين مطالب ، و اين آيات واضحات ، آيا مُضحك نيست كه كسى بگويد : جنّ در قرآن به معناى ميكرب است ، يا بعضى از انواع آن ، ميكربها هستند ؛ چون ميكرب موجود زنده و ريز و ذرّه‌بينى است كه از ديدگان مخفى است ؟ ! آيا ميكربها را خدا محشور ميفرمايد و مورد عذاب و مؤاخذه قرار ميگيرند ؟ آيا آنها هستند كه با انسانها و در رديف آنها در جهنّم ريخته ميشوند ؟ آيا ميكربها هستند كه در مكّه به حضور رسول الله رسيده و ايمان\r\n\r\n","description":"","footnote":"","page_name":" 195 ","page_number":217},
  {"content":"\r\n\r\nآوردند ، و گفتارشان را خدا در قرآن حكايت فرمود ؛ و محلّ نزولشان در مكّه اينك معيّن است ، و به نام مَسجدُ الجنّ قريب مسجدالحرام در شارع مسجدالحرام ناميده شده است و مستحبّ است حاجيان در آن مسجد بروند و دو ركعت نماز گزارند ؟ !\r\nروزى در طهران در مجلسى ، يك نفر از مطّلعين به من گفت : آقا آمريكائيها جنّ هستند ؛ و اين از معجزات قرآن است كه كشف قارّه آمريكا را خبر داده است ، زيرا جنّ به معناى موجود زنده و پنهان است و آمريكائيها تحقيقاً در زمان نزول قرآن زنده ، و از نظر جميع افراد بشر مختفى بوده‌اند .\r\nحقير به وى گفتم : جنّ در مقابل انس است ؛ و عديل و همدوش او . و اين حقيقت از خطابات قرآنيّه كه جنّ را با انس ميشمرد و در آن داخل ننموده است مشهود است . و تمام افراد بشر به صراحت آيه كريمه   : يا أَيُّهَا النَّاسُ اتَّقُوا رَبَّكُمُ الَّذِي خَلَقَكُمْ مِنْ نَفْسٍ واحِدَةٍ وَ خَلَقَ مِنْها زَوْجَها وَ بَثَّ مِنْهُما رِجالًا كَثِيراً وَ نِساءً   « 1 » همه از يك اصل : آدم و زوجه اش موجود شده اند ؛ پس هر جا بشرى هست ، انسان است و از اولاد زوجه اش نه از جن ، زيرا مفاد اين كريمه مباركه اينست :\r\n« اى مردم ! تقواى پروردگارتان را پيشه سازيد ! آنكه شما را از نفس واحدى بيافريد ؛ و از آن نفس ، زوجه‌اش را بيافريد ؛ و از اين نفس و زوجه‌اش مردان بسيار و زنان بسيارى را در روى زمين منتشر ساخت . »\r\nعليهذا تمام مردان و زنان روى كره زمين از زوجه اش و حوّا هستند ؛ و از طائفه جنّ در اين نسل شركت ندارد . و تمام انسانهاى آفريقائى و آمريكائى و نژادهاى سرخ همه و همه انسان هستند ؛ و انسان غير از جنّ است\r\n\r\n\r\n","description":"","footnote":"\r\n( 1 ) صدر آيه 1 ، از سوره 4 : النّسآء\r\n","page_name":" 196 ","page_number":218},
  {"content":"\r\n\r\n\r\nمفسّر قرآن بايد عارف به لسان قرآن باشد\r\nاين افرادى كه تفسير مينويسند و به منطق قرآن آشنائى ندارند ، و ميخواهند طبق علوم و مُدركات خودشان قرآن را پياده كنند ، سَر از اين مطالب در ميآورند كه ميكرب را شيطان ميگويند ، و قصص قرآن را تمثيل و در حقيقت خيالبافى و افسانه ارائه ميدهند ؛ وَ حاشا مِنْ كَلامِهِ الْعالى كه خودش فرمود :   إِنَّا جَعَلْناهُ قُرْآناً عَرَبِيًّا لَعَلَّكُمْ تَعْقِلُونَ * وَ إِنَّهُ فِي أُمِّ الْكِتابِ لَدَيْنا لَعَلِيٌّ حَكِيمٌ   « 1 » كه تا اين حد به مطالب كوتاه و تخيلات و هميه سقوط كند .\r\nاگر اين گونه مفسّران فقط يك آيه را از قرآن ميفهميدند ، تا آخر عمر دست خود را براى برداشتن قلم تفسير بلند نميكردند ؛ و آن آيه اينست كه :  وَ ما أُوتِيتُمْ مِنَ الْعِلْمِ إِلَّا قَلِيلًا .  « 2 »\r\n« به شما از علم و دانش داده نشده است جز مقدار اندكى ! »\r\nوقتى انسان بداند كه علمش كوتاه است ، مطالب راقيه و مهمّه و عاليه قرآن را كه به فكرش نميرسد ، به حال خود واميگذارد و تا آخر عمر به دنبال پى جوئى و كاوش ميرود ، تا مسأله براى او منكشف گردد ؛ نه آنكه پيوسته فرمول حفظى همگانى را بر زبان آورده و تكرار كند كه : علم بدين مطلب گواهى نداده است ! تجربه اثبات نكرده است ! فيزيولوژى و بيولوژى و و و چنين و چنان . آخر فيزيولوژى و بيولوژى را به كشف جنّ و شيطان ، و يا به ديدار فرشته و ملائكه چكار ؟ !\r\nاطّلاع بر اين امور راه دگرى دارد ، و تا انسان در آن علم وارد نباشد حقّ مداخله در آن را ندارد . و اين مطلب از واضحات است كه : شعبه‌هاى علوم\r\n\r\n\r\n","description":"","footnote":"\r\n( 1 ) آيه 3 و 4 ، از سوره 43 : الزّخرف « ما اين كتاب سماوى را قابل قرائت ، و فصيح و روشن قرار داديم به اميد آنكه شما آن را بفهميد و ادراك كنيد . و اين قرآن در عالم امّ الكتاب در نزد ما بسيار عالى و محكم است . »\r\n( 2 ) ذيل آيه 85 ، از سورهء 17 : الاسرآء\r\n","page_name":" 197 ","page_number":219},
  {"content":"\r\n\r\nبسيار و جدا جدا هستند ، و هر علمى موضوعى مختصّ به خود دارد . با علم فيزيولوژى در علم كشف حقائق و پنهانيها اعمّ از موجودات ملكوتيّه رحمانيّه ، و موجودات جنّيّه شيطانيّه وارد شدن و با آن ابزار و آلات در پى جستجوى حلّ مسائل اين علوم بودن ، سر از تركستان در آوردن است براى كسى كه مقصودش سفر مكّه است .\r\nما نميگوئيم : حتماً شخص مفسّر بايد روح ملكوتى داشته باشد و گرنه نبايد قرآن را تفسير كند ؛ ما ميگوئيم : شخص مفسّر بايد به معانى و اصطلاحات قرآن وارد باشد ، و قرآن را آنطور كه قرآن ميخواهد تفسير كند . گرچه اين مفسّر اصولًا مسلمان هم نباشد ؛ يهودى و يا مسيحى باشد ولى در تفسير قرآن از منطق قرآن خارج نشود ؛ و آنچه را قرآن ميگويد ، بگويد ؛ خواه خودش معتقد باشد و يا نباشد .\r\nبزرگترين خطائى كه شيخ محمّد عَبْدُه در تفسير « المَنار » نموده است آنست كه : در اين تفسير به حقائق و معنويّات و اصول عالم بالا و خلقت موجودات ماوراى اين عالم توجّه كمترى شده است ؛ و به اصول و روابط علوم مادّى و پيشرفتهاى طبيعى توجّه و عنايت بيشترى مبذول گرديده است .\r\nو اين منطق ، روح بشر را سير نميكند و تشنگى او را فرو نمينشاند ، چون بشر مرتبط با عالم غيب است . بدنش در عالم شهادت است ؛ ولى روحش و سِرّش و كمون وجدانش از عالم ملكوت است . و آن را با اين علوم سرگرم كننده و فانيه بشرى نميتوان ارضاء نمود . امّا تفسير « الميزان » كه هزاران هزار درود و رحمت بى پايان خداوندى بر معلّمش كه اين باب را در تفسير گشود ، و ولايت را حقيقت معانى قرآن دانست ، و عرفان را يگانه راهگشاى به سرّ ملكوت معرّفى كرد ، و در اين تفسير از همان روش پيامبر اكرم استفاده كرد كه دعوت به خداوند و وحدت حقّه حقيقيّه او و عالم جان و ملكوت و وصول به\r\n\r\n","description":"","footnote":"","page_name":" 198 ","page_number":220},
  {"content":"\r\n\r\nمقام ولايت بوده باشد ؛ جانهاى گرسنه را اشباع ، و عطش زدگان معارف را سيراب ، و از دو عالم ملك و ملكوت بهره ور ساخت .\r\n\r\nمفسّر عاليقدر اسلام : علّامهء طباطبائى در شهرهاى عرب مشهورتر است از ايران\r\nفلهذا ديده مىشود كه : تفسير علامه طباطبائى قدَّس اللهُ سرَّه الزّكىّ امروزه در مصر و لبنان و بعضى از بلاد ديگر چنان شهرتى دارد كه در اينجا ندارد . و با آنكه نويسنده « المَنار » سنّى مذهب است ، و اهل شهر و ديار خود آنها يعنى مصر است معذلك معلّمان و فارغ التّحصيلان و دانشگاهيان مصرى و لبنانى چنان به اين تفسير روى آورده‌اند كه قبلًا براى ما قابل تصوّر نبود .\r\nحقير بعد از آنكه رساله « مهر تابان » را به عنوان يادنامه استادمان حضرت علّامه نوشتم و به زودى منتشر شد ، چندى نگذشته بود كه روزى در مشهد مقدّس به ديدن يكى از علماى نجف اشرف كه فعلًا در قم اقامت دارند ، و به مشهد مشرّف شده بودند ، رفتم . آن مجلس متشكّل از جميع آقازادگان و دامادان ايشان بود .\r\nچون بالمناسبة سخن از رحلت علّامه پيش آمد ، و حضّار هر يك چيزى ميگفتند ، يكى از دامادهاى ايشان كه متولّد نجف بود و اصلًا عرب و از نواده‌هاى مرحوم صَدر بود به من گفت : شما چرا اين يادنامه را به زبان عربى ننوشتيد ؟ ! اين كتاب سزاوار بود بدان زبان نوشته شود !\r\nحقير گفتم : آخر علّامه ، فارسى زبان و محلّ و موطنشان در ايران است . اين كتاب براى اطّلاع از احوال ايشان است و معلوم است كه شهرت ايشان در ايران است .\r\nگفت : آقا شما اشتباه ميكنيد ! علّامه در بلاد عرب دهها برابر شهرتش از ايران بيشتر است . استادان دانشگاهها و اهل فنّ و اطّلاع و حتّى دانشجويان استنادشان به تفسير « الميزان » ، يك امر روزمرّه است . همگى تفسير « الميزان » را به عنوان يك مصدر اصيل تحقيق ميدانند ؛ و تفسيرهاى « المَنار » و\r\n\r\n","description":"","footnote":"","page_name":" 199 ","page_number":221},
  {"content":"\r\n\r\n« فى ظِلالِ الْقُرْءَان » و امثالهما به كنار رفته است .\r\nاو ميگفت : من خودم در آنجا اقامت داشته‌ام ، و اين جريان را از نزديك مشاهده نموده‌ام .\r\nحقير گفتم : اينك مسألهء مشكلى نيست ؛ بعضى از اهل خبره كه به زبان عرب آشنائى كامل داشته باشند مىتوانند اين كتاب را به آن زبان ترجمه كنند ، تا روش اخلاقى و سلوك ادبى و علوّ همّت و اخلاص اين فقيد سعيد براى آنها نيز مشهود شود : رَحْمَةُ اللَهِ عَلَيْهِ ما بَقِيَتِ السَّمَواتُ وَ الارَضون .\r\nداستان تأثير جنّ در نفوس بشرى تا سرحدّى است كه خداوند متعال در قرآن كريم از باب سنّت قطعيّه خود كه براى دعوت انبياء و مرسلان از جانب خود دشمنانى را از طائفه انسان بر ميگماشته است تا در صدد زحمت برآيند و مشكلات و موانعى در راه دعوت و تبليغ رسالات الهيّه ايجاد كنند ، همچنين دشمنانى از طائفه جنّ را نيز براى اين منظور بر ميگماشته است تا با دشمنان انسى همدست شده و توأماً در راه انبياء و كيفيّت تبليغ و هدايتشان سدّ راه شوند ، تا دعوت پيامبران از روى جِدّ و جَهد و تعب و رنج و مجاهده صورت پذيرد .\r\n\r\nپناه بردن به خدا از شرّ وسوسه‌هاى شياطين جنّى و إنسىّ\r\n  وَ كَذلِكَ جَعَلْنا لِكُلِّ نَبِيٍّ عَدُوًّا شَياطِينَ الْإِنْسِ وَ الْجِنِّ يُوحِي بَعْضُهُمْ إِلى بَعْضٍ زُخْرُفَ الْقَوْلِ غُرُوراً وَ لَوْ شاءَ رَبُّكَ ما فَعَلُوهُ فَذَرْهُمْ وَ ما يَفْتَرُونَ * وَ لِتَصْغى إِلَيْهِ أَفْئِدَةُ الَّذِينَ لا يُؤْمِنُونَ بِالْآخِرَةِ وَ لِيَرْضَوْهُ وَ لِيَقْتَرِفُوا ما هُمْ مُقْتَرِفُونَ .   « 1 »\r\n« و همينطور كه براى تو هست ، ما براى هر پيغمبرى شياطينى از انسان و از جنّيان قرار داديم تا بعضى از آنها به بعض ديگر سخنان آراسته و دلفريب بدون محتوى و واقعيّت را به جهت گول زدن آنها برسانند . و اگر پروردگارت\r\n\r\n\r\n","description":"","footnote":"\r\n( 1 ) آيه 112 و 113 ، از سوره 6 : الانعام\r\n","page_name":" 200 ","page_number":222},
  {"content":"\r\n\r\nميخواست ، ايشان نميتوانستند چنين كارى را انجام دهند . پس تو اى پيامبر ايشان را با دروغشان واگذار !\r\nو تا اينكه به گفتار فريبنده و غرور آور آن اهريمنان ، دلها و انديشه‌هاى آنان كه به آخرت ايمان نمىآورند گوش فرا دهند و دل سپرده و خشنود گردند ، و در آن گناه و زشتى و سوء عاقبت كه آن اهريمنان در آن درافتاده‌اند اينان نيز درافتند و مرتكب شوند . »\r\nبنابراين ، انسان بايد از شرّ اين شياطين جنّ به خدا پناه برد ؛ همانطور كه از شياطين انسى به خدا پناه ميبرد .\r\nشيطان به معناى موجود شَرور است . و همه جنّيان شيطان نيستند ؛ همچنانكه همه انسانها شيطان نيستند . شيطانِ جنّىّ آن جنّى است كه كافر است و اسلام نياورده است و كارش خرابى و شرارت و شيطنت است . همانطور كه شيطان انسىّ آن انسانى است كه مسلمان نيست و كارش اضرار و افساد و شرّ رسانيدن است .\r\nشياطين از جنّ با شياطين از انسان رفاقت دارند ، و مسلمانان از جنّ در صدد كمك و اعانت و بهره رسانيدن به مسلمانان از انسان ميباشند .\r\nشياطين انسى از ظاهر و برون در انسان وسوسه ميكنند ، و با سخنان دلفريب و غرور آفرين راه مستقيم انسان را كج ميكنند و به اهداف فاسده خود كه نتيجه‌اش خسران و ندامت است وى را ميكشانند .\r\nشياطين جنّى از باطن و درون در انسان وسوسه مينمايند . و با ايجاد خاطرات پريشان و افكار بيمايه و آراء فاسده و كاسده او را تحريك ميكنند و براى انجام كارهائى كه در شرارت و در خباثت با هم اشتراك دارند ، دعوت نموده و بر آن امر ترغيب و تشويق مينمايند .\r\nوَسْوَسَه عبارت است از خاطراتى كه براى مصلحت انسان نيست بلكه او\r\n\r\n","description":"","footnote":"","page_name":" 201 ","page_number":223},
  {"content":"\r\n\r\nرا از روش مستقيم و نهج قويم باز ميدارد .\r\n\r\nتعويذ رسول الله صلّى الله عليه و آله و سلّم به معوِّذتين و آية الكرسىّ\r\nدر سوره ناس وارد است كه : انسان بايد از اين وساوسى كه توسّط انسانها و جنّيان به دو وارد مىشود به خدا پناه برد :\r\n       قُلْ أَعُوذُ بِرَبِّ النَّاسِ * مَلِكِ النَّاسِ * إِلهِ النَّاسِ * مِنْ شَرِّ الْوَسْواسِ الْخَنَّاسِ * الَّذِي يُوَسْوِسُ فِي صُدُورِ النَّاسِ * مِنَ الْجِنَّةِ وَ النَّاسِ .        « 1 »\r\n« بگو اى پيامبر ! من پناه ميبرم به پروردگار مردم ، پادشاه و صاحب اختيار نفوس مردم ، خدا و معبود و مقصود مردم ؛ از شرِّ وسوسه شيطان و موجود شرورى كه دائماً ظهور مىكند و سپس پنهان مىشود ؛ و براى تصرّف دل حمله و گريز دارد . آنكه در سينه‌هاى مردم وسوسه مىكند . خواه از جنس جنّ باشد ، و خواه از جنس انسان ! »\r\nاين سوره را با سوره فَلَق با هم جبرائيل براى رسول الله از نزد خداوند آورد در وقتى كه حَسَنَيْن عليهما السّلام تب كرده و هر دو مريض شده بودند ، تا بر آنها خوانده شود و شفا يابند .\r\nمعروف است كه : اين دو سوره در مصحف ابن مسعود نبود ، يعنى از أهل بيت عليهم السّلام اينطور وارد است . زيرا ابن مسعود معتقد بود كه اينها دو تا تَعْويذ ( عَوْذَة ) هستند كه جبرائيل از آسمان آورده است تا حَسَنَيْن را بدان تعويذ كنند ؛ يعنى به آنها بخوانند و آويزان نمايند و حالشان خوب شود .\r\nبر آنها بستند و خواندند ، و حالشان خوب شد .\r\nامّا ديگران غير از ابن مسعود ، اين دو را به عنوان سوره قرآن ميدانند .\r\nمُعَوِّذَتَيْن به صيغه اسم فاعل است ، كه مراد سوره   قُلْ أَعُوذُ بِرَبِّ النَّاسِ   است ، و آن متضمّن استعاذه به خداوند از هر شرِّ روحى و وساوس باطنى\r\n\r\n\r\n","description":"","footnote":"\r\n( 1 ) سوره يكصد و چهاردهم : آخرين سوره از قرآن مجيد\r\n","page_name":" 202 ","page_number":224},
  {"content":"\r\n\r\nاست ، و سوره   قُلْ أَعُوذُ بِرَبِّ الْفَلَقِ   كه متضمّن استعاذه به خداوند از هر شرِّ بدنى و جسمى و دنيوى مىباشد .\r\nمجلسى رضوان الله عليه از رسول خدا صلّى الله عليه و آله و سلّم روايت نموده است كه : چون ميخواست بخوابد آيةُ الْكُرْسِىّ را قرائت مينمود ، و ميگفت : جبرائيل به نزد من آمد و گفت : يَا مُحَمَّدُ ! إنَّ عِفْرِيتًا مِنَ الْجِنِّ يَكِيدُكَ فِى مَنَامِكَ ؛ فَعَلَيْكَ بِآيَةِ الْكُرْسِىِّ . « 1 »\r\n« اى محمّد ! يك شخصى از رؤساى شياطين كه نافذ الامر و كاربر است و بسيار زشت و خبيث است ، در هنگامى كه بخواب ميروى در صدد آزار و اذيّت تو بر ميآيد ، بنابراين در وقت خوابيدن براى دفع شرّ او آية الكرسى را بخوان ! »\r\nما در اين بحثها خواستيم فقط به آيات قرآن اكتفا كنيم تا حجّتى قاطع براى منكرين وجود جنّ و تأثيرات سوء آنها باشد ، و گرنه روايات مستفيضه چه از شيعه و چه از عامّه فوق حدّ احصاء است ؛ و بحث در آنها كتابى جداگانه ميخواهد .\r\n\r\nنمونه‌هائى از مشاهدهء خارجى جنّيان در زمان ما\r\nامّا از جهت مشاهده خارجى جنّيان ، ما به نقل حكايات وارده در كتب و تواريخ نميپردازيم فقط به نقل چند مورد از مشاهدات زمان فعلى ما كه موثّقين حكايت نموده‌اند ، اكتفا مينمائيم :\r\nروزى حضرت استاد علّامه طباطبائى قدَّس اللهُ سرَّه الشّريف در ضمن بيان اينكه تقسيم آيه مباركهء :  بِسْمِ اللَّهِ الرَّحْمنِ الرَّحِيمِ  را در مُربّعات به حروف أبْجَد ، براى رفع جنّيان و افراد مبتلاى به جنّ مفيد است ، ميفرمودند :\r\nيك روز در جائى كه من هم حضور داشتم و مشاهده ميكردم ، سخن از\r\n\r\n\r\n","description":"","footnote":"\r\n( 1 ) « بحار الانوار » طبع كمپانى ، ج 6 ، ص 156\r\n","page_name":" 203 ","page_number":225},
  {"content":"\r\n\r\nاين به ميان آمد كه آيا جنّيان مىتوانند از در بسته وارد شوند ، و يا از صندوق سربسته اشيائى را بيرون آورند و ببرند يا نه ؟ ! يكى از حضّار كه خود در تسخير جنّيان مدّعى بود ميگفت : مىتوانند ! جنّيان از صندوق سربسته و قفل زده شده مىتوانند چيزهائى بيرون آورند .\r\nدر همان مجلس رختدانى را كه بزرگ بود و در كنار اطاق بود و در داخل آن بقچه‌هاى لباس بود به ميان اطاق آوردند ، و چند قفل محكم بر در آن زدند ، و سپس مردى وزين و سنگين هيكل هم بر روى آن رختدان نشست .\r\nناگاه ما بالْعيان ديديم : بقچه‌هاى لباسها همگى در خارج از صندوق روى زمين چيده شده است . بسيار متعجّب شديم . در اين حال آن مرد جسيم و قوى بنيه از روى صندوق برخاست و قفلها را باز كردند ، چون درِ جامه‌دان را بلند كردند ما ديديم كه ابداً در آن ، بقچه لباس نيست ؛ صندوق خالى است .\r\n\r\nداستان إحضار جنّ توسّط آقاى بحرينى در محضر حضرت علّامهء طباطبائى ( قدّه )\r\nديگر فرمودند : روزى آقا سيّد نور الدّين ( آقازاده كوچك ايشان ) در طهران كه بودم نزد من آمد و گفت : آقاجان ، بَحْرينى در طهران است . ميخواهيد من او را فوراً اينجا نزد شما بياورم ؟ !\r\nو آقاى بحرينى يكى از افراد معروف و مشهور در احضار جنّ ، و از متبحّرين در علم أبْجد و حساب مربّعات است . گفتم : اشكال ندارد .\r\nسيّد نور الدّين رفت و پس از يكى دو ساعت آقاى بحرينى را با خود آورد و در مجلس نشست و سپس چادرى را آوردند و دو طرفش را به دو دست من داد و دو طرف ديگر را به دستهاى خود گرفت . و اين چادر كه بدست ما بود تقريباً بفاصله دو وجب از زمين فاصله داشت . در اينحال جنّيان را حاضر كرد و صداى غلغله و همهمه شديدى در زير چادر برخاست ، و چادر به شدّت تكان مىخورد كه نزديك بود از دست ما خارج شود ، و من محكم نگاهداشته بودم . و از طرفى آدمكهائى به قامت دو وجب در زير چادر بودند و بسيار ازدحام\r\n\r\n","description":"","footnote":"","page_name":" 204 ","page_number":226},
  {"content":"\r\n\r\nكرده بودند ، و تكان ميخوردند ، و رفت و آمد داشتند .\r\nمن با كمال فراست متوجّه بودم كه اين صحنه ، چشم‌بندى و صحنه سازى نباشد . ديدم : نه ، صد در صد وقوع امر خارجى است .\r\nدر اينحال آقاى بحرينى يك مربّع سى و دو خانهاى كشيد . و من تا آنحال چنين مربّعى را نشنيده و نديده بودم . چون سير مربّعات چهار در چهار ، و يا پنج در پنچ است . و سير مربّعات هر چه باشد مانند مربّعِ صد در صد ، بر اين منوال است . ولى مربع سى و دو خانهاى ، در هيچ كتابى نبود . و آقاى بحرينى از من سؤالاتى مينمود و يادداشت ميكرد و جواب ميداد . و از بعضى از مشكلات ما كه هيچكس اطّلاع بر آن نداشت جواب گفت . و جوابها همه صحيح بود .\r\nمن آن روز بسيار تعجّب كردم . مانند آقاى اديب « 1 » كه از شاگردان برادر من : آقا سيّد محمّد حسن بود ، و چون روح مرحوم قاضى رحمة الله عليه را حاضر كرده بود و از رفتار من سؤال كرده بود ، فرموده بود : روش او بسيار پسنديده است ؛ فقط عيبى كه دارد آنست كه پدرش از او ناراضى است و ميگويد : در ثواب تفسيرى كه نوشته است مرا سهيم نكرده است .\r\nچون اين مطلب را برادرم از تبريز به من نوشت ، من با خود گفتم : من براى خودم در اين تفسير ثوابى نميديدم ، تا آنكه آن را هديه به پدرم كنم . خداوندا اگر تو براى اين تفسير ثوابى مقدّر فرمودهاى ، همه آن را به والدين من عنايت كن . و ما همه را به آنها اهداء ميكنيم !\r\nپس از يكى دو روز كاغذ ديگرى از برادرم آمد ، و در آن نوشته بود كه :\r\n\r\n\r\n","description":"","footnote":"\r\n( 1 ) نام ايشان آقاى شيخ محمّد على ارتقائى ملقّب به اديب العلماء است و ما در رسالهء « مهر تابان » و در « معاد شناسى » مطالبى از ايشان تحت عنوان شاگرد آقاى سيّد محمّد حسن الهى تبريزى برادر مكرّم حضرت علّامه طباطبائى نقل نموده‌ايم .\r\n","page_name":" 205 ","page_number":227},
  {"content":"\r\n\r\nچون روح مرحوم قاضى را احضار كرد مرحوم قاضى فرموده بودند : اينك پدر از سيّد محمّد حسين راضى شده ، و بواسطه شركت در ثواب بسيار مسرور است .\r\nو از اين اهداء ثواب هم هيچكس خبر نداشت .\r\n\r\nمشاهدهء آثار جنّيان در مشهد مقدّس توسّط آية الله حاج شيخ محمّد كاظم دامغانى\r\nجناب محترم آية الله حاج شيخ محمّد رضا مهدوى دامغانى دامت بركاتُه كه از علماى برجسته شهر مقدّس مشهد رضوى عليه السّلام هستند ، فرمودند : مرحوم آقاى سيّد ابو الحسن حافظيان كه از شاگردان مرحوم حاج شيخ حسنعلى نخودكى اصفهانى أعلَى اللهُ مقامَه الشّريف بوده است ، در اثر خبط و اشتباهى كه در امرى از امور نموده بود و با دستورات مرحوم شيخ درست نبود ، مورد غضب شيخ واقع شد .\r\nمرحوم شيخ به او گفت : يا اجازه إعمال تمام چيزهائى را كه به تو داده‌ام ميگيرم ، و يا تو را تبعيد ميكنم .\r\nمرحوم حافظيان حاضر به تبعيد شد . شيخ به او فرمود : بايد ده سال تمام به هندوستان به روى و اصلًا در اين مدّت به مشهد نيائى . و پس از آن پانزده سال ديگر هم بمانى ؛ و در اين مدّت كم و بيش اگر به مشهد بيائى اشكال ندارد . و بعد از آن پانزده سال اگر خواستى به مشهد بيائى و متوطّن گردى ، اختيار با تست !\r\nآقاى حافظيان ده سال به هندوستان رفت . و پس از آن گاه و بيگاهى به مشهد مشرّف ميشد . و از جمله ، در يكى از سفرهائى كه بعد از سپرى شدن ده سال ، به مشهد آمده بود داستانى اتّفاق افتاد كه حلّ آن را ايشان نمود . و من خودم شاهد قضيّه بودم .\r\nتوضيح آنكه : يكى از اهل منبر كرمانشاه به نام مرحوم صَدْر دو سه سالى بود كه به مشهد آمده و در اينجا اقامت گزيده بود . يك روز به نزد پدرم : مرحوم آية الله حاج شيخ محمّد كاظم دامغانى رحمة الله عليه آمد و گفت : جنّيان در\r\n\r\n","description":"","footnote":"","page_name":" 206 ","page_number":228},
  {"content":"\r\n\r\nمنزل ، ما را خيلى اذيّت ميكنند ؛ سر و صدا راه مياندازند نميگذارند بخوابيم .\r\nما را از خواب بيدار مينمايند . ميبينيم چرخ چاه مشغول گرديدن است و آب را از چاه بيرون ميآورند و دوباره در چاه ميريزند ، ولى كسى را نميبينيم ؛ و فقط همينقدر ميبينيم كه چرخ در حركت است .\r\nمرحوم پدر ما به وى گفتند : من خيلى ميل دارم كه خودم با چشم خودم بعضى از اين كارها را كه ميكنند ببينم !\r\nاين بار اگر كارى كردند كه قابل ديدن بود بيائيد و بما خبر دهيد !\r\nيك روز مرحوم صدر به منزل ما آمدند و گفتند : آمده‌اند و درِ صندوق لباسها را باز كرده و تمام لباسها را درآورده و به ديوار اطاق آويزان كرده‌اند .\r\nمرحوم پدرم حركت كرد ، و من در معيّت ايشان بودم . آمديم در منزل و ديديم لباسها را بدون ترتيب از لباسهاى زنانه و بچّگانه و غيره همينطور به ديوار چسبانيده‌اند ؛ و لباسها بدون ميخ و يا چيز ديگرى به ديوارهاست . و همين كه به يكى از آنها دست ميزديم ميافتاد .\r\nاين منظره بسيار جالب و شگفت آور بود و براى پدرم امرى بديع و ناديده بشمار ميرفت .\r\nمرحوم پدرم اين قضيّه را به مرحوم حافظيان كه در مشهد بودند ، گفتند . و ايشان دستورى داد ، و يا كارى كرد كه ديگر اجانين متعرّض و مزاحم مرحوم صدر نشدند .\r\n\r\nناحيهء سوّم : حجّيّت ظهورات قرآن بنابر اصل عقلائى غير قابل ترديد\r\nناحيه سوّم از نواحى اشكال آنست كه : آيا مىشود قرآن را طبق معنائى كه انسان ميپسندد تفسير كرد و يا نه ؛ معنى و تفسير قرآن بايد طبق ضوابطى باشد ؛ و در صورت خروج از آن ، تفسير نادرست است ؟ !\r\nقرآن مانند سائر كتب آسمانى و كتب غير آسمانى به هر لغت و به هر زبان داراى الفاظ و كلماتى است كه از معناى خاصّى حكايت مينمايد . و\r\n\r\n","description":"","footnote":"","page_name":" 207 ","page_number":229},
  {"content":"\r\n\r\nدر صورتى كه قرينه قطعيّه‌اى بر خلاف اراده آن معانى ارائه نشود ، بايد گفت : همان معانى اوّليّه از اين كلمات اراده شده‌اند ؛ خواه دلالت الفاظ بر معانى خود به وضع تخصيصى باشد و يا به وضع تخصّصى . و به عبارت ديگر هر كلمه‌اى در وقت سخن گفتن دلالت بر معناى خاصّى مىكند كه آن را ظهور گويند . و بايد كلمات را بر مفاهيم ظاهريّهء خودشان حمل نمود ، تا زمانيكه گوينده با لفظى و يا اشاره‌اى و يا كنايه‌اى و يا نصب قرينه‌اى كه خارج از دائرهء گفتگو باشد بفهماند كه مراد از اين كلمات ، معانى دگرى است .\r\nاين بحث را بحث حجّيّت ظواهر گويند كه در علم اصول فقه و در علم بيان از آن مفصّلًا بحث مىشود . و ما حصل و نتيجه بحث اينست كه : در هر لغت و زبانى اعمّ از عربى و عبرى و فارسى و اردو و لغتهاى اجنبى ، ظواهر كلمات و الفاظ در محاورات و معاملات و أقارير و محاكمات و غيرها حجّيّت دارند . و حاكم محكمه طبق همين ظهورات بر مدّعى استدلال مىكند ؛ و حكم را لَه محكومٌ له ، و عليه محكومٌ عليه صادر مىكند . و اگر احياناً كسى ادّعا كند كه مقصود من اين معناى لغوى و وضعى نبوده است و چيز ديگرى بوده است ، حاكم و محكمه ، تاجر و تجارت ، و زارع و زراعت ، و ناكح و نكاح ، و بالاخره تمام شؤون و روابطى كه در آن اجتماع با گفتگو و مكالمه ارتباط دارند ، آن را ردّ مينمايند ، و براساس و اصل اراده معناى ظاهر در تفهيم مراد و منظور مَشْى ميكنند .\r\nو در اين مسأله تفاوتى نيست در ميان آنكه براى الفاظ و كلماتى كه در قالب جمله و عبارات آمده است ، مخاطبى باشد و يا نباشد ، و عبارت براى افراد حاضر القا شود و يا غائب . و حتّى حجّيّت ظهورات از لسانى به لسان ديگر ، و از مفاهمه به مشاهده تغيير نميكند . جمله‌اى را كه مثلًا يك نفر ترك گفت ، در زبان فارسى براى فارسى زبانان در آنچه را كه آن كلمه در لغت تركى\r\n\r\n","description":"","footnote":"","page_name":" 208 ","page_number":230},
  {"content":"\r\n\r\nمعنى ميدهد ، حجّت است .\r\nبر همين اساس است كه ساليان متمادى اهل لغت و زبان ، رنجها برده و كتابهاى لغت را تدوين كرده‌اند ، و معانى ظاهريّه را از سائر معانى جدا كرده‌اند . و در محاكم طبق همين كتب لغت كه از أفهام عرف برداشته شده است ، و از ردّ و بدلها و داد و ستدها و مخاصمات و منازعات ، با دقيق‌ترين اسلوبى ريشه گيرى گرديده است ، در تعيين مقاصد و مرادها در قبالات و غيرها ، استدلال مىشود .\r\nقرآن مجيد هم روى همين اصل داراى ظهوراتى است كه حجّت است ، و با همين ظهورات خداوند متعال مقاصد و مرادهاى خود را تفهيم مىكند . و اگر احياناً از بعضى از كلمات مراد و مقصود ديگرى داشت ، نصب قرينه مينمود تا اساس مفاهمه و مكالمه بهم نپاشد . و گرنه ابداً ارسال رُسل و انزال كتب مفيد فائدهاى نبود ، و كاخ تكلّم و تبليغ و ترويج و هدايت بشر فروميريخت و اثرى از حيات در روى زمين باقى نميماند .\r\nحجّيّت قرآن كريم بر اصل حجّيّت ظهورات است . يعنى اگر به بشر اجازه داده ميشد كه بتواند كلمات را طبق معنى و مراد ظاهر آن حمل نكند ، قرآن نه تنها از عظمت مينشست ، بلكه در رديف كوچكترين و كم مايه‌ترين كتاب از كتب معموليّه در ميآمد ، و همانند كتب افسانه و داستانهاى بى اساس و كتاب هزار و يك شب و حسين كُرد ميشد ؛ در حالى كه اعلى كتاب است كه براساس حجّيّت ظهورات از ملا اعلى به عالم اعتبار نزول كرده است .\r\nدر قرآن كريم ، شيطان و جنّ را به معناى ميكرب دانستن ، روشن‌ترين تجاوز و تعدّى از اين اصل كلّى است ، و واضحترين مصداق تفسير به رأى كه شديداً در لسان حضرت رسول الله و ائمّه اهل بيت عليهم السّلام نهى شده است .\r\nمَن فَسَّرَ الْقُرءانَ بِرَأيِهِ فَلْيَتَبَوَّأْ مَقْعَدَهُ مِنَ النّارِ\r\nاز رسول خدا صلّى الله عليه و آله و سلّم وارد است كه : مَنْ فَسَّرَ الْقُرْءَانَ\r\n\r\n","description":"","footnote":"","page_name":" 209 ","page_number":231},
  {"content":"\r\n\r\nبِرَأْيِهِ فَلْيَتَبَوَّأْ مَقْعَدَهُ مِنَ النَّار . « 1 »\r\n« كسى كه قرآن را مطابق رأى خود تفسير كند ، بايد براى نشيمنگاهش محلّى را از آتش بجويد و در آن اقامت كند . »\r\nو در نبوىّ ديگر است : مَنْ قَالَ فِى الْقُرْءَانِ بِغَيْرِ عِلْمٍ فَلْيَتَبَوَّأْ مَقْعَدَهُ مِنَ النَّارِ . « 2 »\r\n« كسى كه در قرآن بدون يقين سخنى براند ، بايد براى نشيمنگاهش جائى را در آتش براى خود اتّخاذ كند . »\r\nو در نبوىّ سوّم است : مَنْ فَسَّرَ الْقُرْءَانَ بِرَأْيِهِ فَقَدِ افْتَرَى عَلَى اللَهِ الْكَذِبَ . « 3 »\r\n« كسى كه قرآن را به رأى خود تفسير كند تحقيقاً از روى كذب و دروغ برخداوند بهتان بسته است . »\r\nو در نبوىّ چهارم كه عامّى است وارد است كه : مَنْ فَسَّرَ الْقُرْءَانَ بِرَأْيِهِ فَأَصَابَ فَقَدْ أَخْطَأَ . « 4 »\r\n« كسى كه قرآن را به رأى خود تفسير كند ، اگر احياناً تفسيرش نيز درست درآيد ، تحقيقاً خطا كرده است . »\r\nو از رسول خدا و ائمّه طاهرين كه قائم مقام او هستند روايت شده است كه :\r\nإنَّ تَفْسِيرَ الْقُرْءَانِ لَا يَجُوزُ إلَّا بِالاثَرِ الصَّحِيحِ وَ النَّصِّ الصَّرِيحِ . « 5 »\r\n« تفسير قرآن جائز نيست مگر با خبر صحيح و نصّى كه صراحت بر مدلول و مراد داشته باشد . »\r\nو از « تفسير عيّاشى » از حضرت صادق عليه السّلام مروىّ است كه فرمود :\r\nمَنْ فَسَّرَ الْقُرْءَانَ بِرَأْيِهِ ، إنْ أَصَابَ لَمْ يُؤجَرْ وَ إنْ أَخْطَأَ فَهُوَ أَبْعَدُ مِنَ السَّمَآءِ . « 6 »\r\n\r\n\r\n","description":"","footnote":"\r\n( 1 ) « رسائل » شيخ مرتضى انصارى ، باب حجّيّت ظنّ ، از طبع محشّى طهران ، ص 6 0 ؛ مقدّمه خامسه تفسير « صافى » طبع رحلى سنگى ، ص 9\r\n( 2 ) « رسائل » شيخ مرتضى انصارى ، باب حجّيّت ظنّ ، از طبع محشّى طهران ، ص 60\r\n( 3 ) « رسائل » شيخ مرتضى انصارى ، باب حجّيّت ظنّ ، از طبع محشّى طهران ، ص 60\r\n( 4 ) « رسائل » شيخ مرتضى انصارى ، باب حجّيّت ظنّ ، از طبع محشّى طهران ، ص 61 ؛ مقدّمه خامسه تفسير « صافى » طبع رحلى سنگى ، ص 9\r\n( 5 ) « رسائل » شيخ مرتضى انصارى ، باب حجّيّت ظنّ ، از طبع محشّى طهران ، ص 61 ؛ مقدّمه خامسه تفسير « صافى » طبع رحلى سنگى ، ص 9\r\n( 6 ) « رسائل » شيخ مرتضى انصارى ، باب حجّيّت ظنّ ، ص 61 ؛ با مقدّمهء خامسهء تفسير « صافى » ص 9\r\n","page_name":" 210 ","page_number":232},
  {"content":"\r\n\r\n« كسى كه قرآن را به رأى خود تفسير كند ، اگر درست درآيد مزدى نميبرد ؛ و اگر خطا كند به دور تر از فاصله آسمان خطا كرده و دور افتاده است . »\r\nاز حضرت امام رضا عليه السّلام از پدرش ، از پدرانش ، از أمير المؤمنين عليهم السّلام مروى است كه :\r\nقَالَ : قَالَ رَسُولُ اللَهِ صَلَّى اللَهُ عَلَيْهِ وَ ءَالِهِ وَ سَلَّمَ : إنَّ اللَهَ عَزّ وَ جَلَّ قَالَ فِى الْحَدِيثِ الْقُدْسِىِّ : مَا ءَامَنَ بِى مَنْ فَسَّرَ كَلَامِى بِرَأْيِهِ . وَ مَا عَرَفَنِى مَنْ شَبَّهَنِى بِخَلْقِى . وَ مَا عَلَى دِينِى مَنِ اسْتَعْمَلَ الْقِيَاسَ فِى دِينِى . « 1 »\r\n« گفت : رسول خدا صلّى الله عليه و آله و سلّم فرموده است : خداوند عزّ و جلّ در حديث قدسى فرموده است : كسى كه قرآن را كه گفتار من است به نظريّه و رأى خودش تفسير كند ، ايمان به من نياورده است . و كسى كه مرا شبيه مخلوقات من بداند ، مرا نشناخته است . و كسى كه در پيدا كردن أحكام دين من از راه قياس وارد شود بر دين من نيست . »\r\nو از « تفسير حضرت امام حسن عسكرىّ عليه السّلام » از رسول خدا صلّى الله عليه و آله و سلّم در ضمن حديثى وارد است :\r\nقَالَ : أَ تَدْرُونَ مَتَى يَتَوَفَّرُ عَلَى الْمُسْتَمِعِ وَ الْقَارِىِ هَذِهِ الْمَثُوبَاتُ الْعَظِيمَةُ ؟ إذَا لَمْ يَقُلْ فِى الْقُرْءَانِ بِرَأْيِهِ ، وَ لَمْ يَجْفُ عَنْهُ ، وَ لَمْ يَسْتَأْكِلْ بِهِ ، وَ لَمْ يُرَآءِ بِهِ .\r\nوَ قَالَ : عَلَيْكُمْ بِالْقُرْءَانِ فَإنَّهُ الشَّافِعُ النَّافِعُ وَ الدَّوَآءُ الْمُبَارَكُ ، عِصْمَةٌ لِمَنْ تَمَسَّكَ بِهِ وَ نَجَاةٌ لِمَنِ اتَّبَعَهُ .\r\nثُمَّ قَالَ : أَ تَدْرُونَ مَنِ الْمُتَمَسِّكُ بِهِ الَّذِى يَتَمَسَّكُهُ يَنَالُ هَذَا الشَّرَفَ الْعَظِيمَ ؟ هُوَ الَّذِى يَأْخُذُ الْقُرْءَانَ وَ تَأْوِيلَهُ عَنَّا أَهْلَ الْبَيْتِ وَ عَنْ وَسَآئِطِنَا السُّفَرَآءِ عَنَّا إلَى شِيعَتِنَا ، لَا عَنْ ءَارَآءِ الْمُجَادِلِينَ\r\n\r\n\r\n","description":"","footnote":"\r\n( 1 ) « . رسائل » ص 61 ؛ و « وسآئل الشّيعة » طبع امير بهادر ، ج 3 ، كتاب قضاء ، ص 372\r\n","page_name":" 211 ","page_number":233},
  {"content":"\r\n\r\nفَأَمَّا مَنْ قَالَ فِى الْقُرْءَانِ بِرَأْيِهِ فَإنِ اتَّفَقَ لَهُ مُصَادَفَةُ صَوَابٍ فَقَدْ جَهِلَ فِى أَخْذِهِ عَنْ غَيْرِ أَهْلِهِ . وَ إنْ أَخْطَأَ الْقَآئِلُ فِى الْقُرْءَانِ بِرَأْيِهِ فَقَدْ تَبَوَّأَ مَقْعَدَهُ مِنَ النَّارِ . « 1 »\r\n« رسول خدا صلّى الله عليه و آله و سلّم گفتند : آيا ميدانيد شما ، در چه موقعى بر شنونده و خواننده قرآن اين پاداشها و ثوابهاى عظيم بطور سرشار و فراوان ريخته مىشود و اطراف و جوانب وى را فرا ميگيرد ؟ ! در صورتى كه در قرآن به رأى خود استناد نكند و به غير آن اعتماد و اطمينان ننمايد ، و آن را مايه معيشت قرار ندهد ، و آن را وسيله شهرت و اسباب خودنمائى خود نكند .\r\nبر شما باد به اخذ و تمسّك به قرآن ! زيرا كه آن شفاعت كنندهء مفيد و داروى پر بركت است . كسى كه بدان چنگ زند و متمسّك گردد ، مصون و محفوظ ميماند ، و كسى كه از آن پيروى نمايد نجات پيدا مىكند .\r\nسپس رسول خدا گفتند : آيا ميدانيد آن كسى كه بدان متمسّك گردد ، اين گونه تمسّكى كه بدين شرف عظيم نائل آيد كدام است ؟ ! آن كسى كه قرآن را و تأويلش را از ما اهل بيت و از سفراى ما كه وسائط ميان ما و ميان شيعيان ما هستند بگيرد ، نه از آراء و نظريّه‌هاى مجادِلان و بحث كنندگانى كه با ما رابطه‌اى ندارند .\r\nبنابراين ، آن كس كه قرآن را به نظر و رأى خود تفسير كند ، اگر احياناً هم آن تفسيرش صحيح و مطابق با واقع اتّفاق افتاد ، در اخذ اين تفسير از غير اهلش اشتباه كرده و به خطا در افتاده است . و اگر آن تفسيرش خطا در آمد ، و در قرآن با نظريّه و رأى خود به اشتباه رفت ، در اين صورت نشيمنگاه خود را در آتش\r\n\r\n\r\n","description":"","footnote":"\r\n( 1 ) « وسآئل الشّيعة » ج 3 ، كتاب قضاء ، ص 371\r\n","page_name":" 212 ","page_number":234},
  {"content":"\r\n\r\nقرار داده است » .\r\n\r\nروايات وارده در عدم جواز تفسير به رأى ، فوق حدّ تواتر است\r\nمرحوم استاد الفقهاء و المجتهدين شيخ مرتضى أنصارى در كتاب اصول خود « رسائل » گويد : اخبار و روايات واردهء در اين باب بقدرى است كه در كتاب « وسآئل الشّيعة » در باب قضاء ، مؤلّف آن آيت الله شيخ حرّ عاملى رضوان الله عليه ادّعا كرده است كه از حدّ تَواتر تجاوز مينمايد . « 1 »\r\n\r\nناحيهء چهارم : تأويل و توجيه علوم غيبيّه ، در اصل همان روح مكتب مادّيّون است\r\nناحيه چهارم از اشكال آنست كه : آيا با نپذيرفتن جنّ و تخبّط شيطان ، در مسأله رباخواران و تأويل به مرض صَرْع و ميكرب ، در همين جا مسأله متوقّف مىشود ؛ و يا بايد آن را بر جميع چيزهائى كه چشم نميبيند و گوش نميشنود و علوم تجربى و طبيعى و پزشكى نميتواند آن را اثبات كند ، أمثال فرشتگان و روح و وسائط عالم بالا و بالاخره بهشت و دوزخ و ميزان و صراط و موقف و حشر و نشر ، و ذات اقدس پروردگار ، سرايت داد ؟ !\r\nاگر بگويند : متوقّف ميشويم و سرايت نميدهيم ، ميگوئيم : به چه علّت ؟ با آنكه ملاك و معيار و مناط عدم پذيرش در جميع اين مسائل واحد است ؛ و آن اينست كه علوم تجربى نديده است !\r\nو اگر بگويند : متوقّف نميشويم و به همه مسائل سرايت ميدهيم ، در اين صورت ، ما نتوانستيم تا به حال بفهميم كه فرق اين مكتب كه مُدّعى خدا شناسى است با مكتب مادّيّون در چيست ؟ ! آيا مجرّد قائل شدن به خدا ، آن هم خداى موهومى كفايت مىكند يا نه ؟ !\r\nو محصّل اشكال اينست كه : روح و جان اين تئورى كه ما شيطان و جنّ را ميكرب بگيريم ، از همان مكتب مادّيّون و طبيعيّون منكر خدا ، و منكر روح و تجرّد كه چندين هزار سال است در ميان بشر تنيده‌اند ، سر در ميآورد\r\n\r\n\r\n","description":"","footnote":"\r\n( 1 ) كتاب « رسائل » محشّى طبع طهران ، ص 61\r\n","page_name":" 213 ","page_number":235},
  {"content":"\r\n\r\nدر قرآن كريم ايمان به غيب « 1 » و ايمان به فرشتگان « 2 » و ما شابههما موضوعيّت در اصل اسلام دارد . مسأله موت و برزخ و قيامت و زندگى جاويد در بهشت و يا دوزخ ، و مُسائله و مكالمه جهنّميان با بهشتيان ، و حور و قصور و رضوان ، و آتش و دركات و ملائكه غضب و أمثال آنها كه معظم از تمام قرآن را تشكيل ميدهد ؛ جزء اصول اصيله اعتقادات است . اگر بنا بشود تمام اين مسائل بر توجيهات تخيّليّه و تمثيلات ذهنيّه تطبيق شود ، ديگر بين اين اصول مسلّمه واقعه با انديشه‌هاى متمرّدين و مرتدّين از طبيعيّون و مادّيّون كه پشت پا به همه اصول زده‌اند ، و غير از مادّه و شكم و فرج و سير خورى و اطفاء شهوت و اعمال غضب و پيروى از پندارها و تخيّلات و قواى واهمه ، چيز ديگرى را سرلوحه عمل خود قرار نداده‌اند ، چه فرقى موجود است ؟ !\r\n\r\nحكمت و عرفان و شرع ، همگى از يك منبعند و متّفقاً دلالت بر يك چيز دارند\r\nفلسفه عاليه و حكمت متعاليه ، و ذوقيّات و وجدانيّات عرفانيّه در مكتب عقل و احساس تمام اين مسائل را حلّ كرده است . و گفتار صادع شريعت را كه از قلب پاك و ضمير منيرش تراوش كرده است ، همه را مستدلّ و بالعيان و المشاهده ، همچون خورشيد فروزان فى رابعة النّهار نشان داده و ميدهد . و شرع و عقل و مشاهده ، امروز بر اصل پايه گذارى قويم آن يگانه\r\n\r\n\r\n","description":"","footnote":"\r\n( 1 ) مانند آيه 3 ، از سوره 2 : البقرة :  الَّذِينَ يُؤْمِنُونَ بِالْغَيْبِ وَ يُقِيمُونَ الصَّلاةَ وَ مِمَّا رَزَقْناهُمْ يُنْفِقُونَ  ، و مانند آيه 94 ، از سوره 5 : المآئدة :  لِيَعْلَمَ اللَّهُ مَنْ يَخافُهُ بِالْغَيْبِ .  و بطور كلّى تقسيم عوالم به دو عالم غيب و شهادت يك اصل مهمّ در قرآن كريم است ؛ مثل آيه 73 ، از سوره 6 : الانعام :  عالِمُ الْغَيْبِ وَ الشَّهادَةِ وَ هُوَ الْحَكِيمُ الْخَبِيرُ  ، و مثل آيه 123 ، از سوره 11 : هود :  وَ لِلَّهِ غَيْبُ السَّماواتِ وَ الْأَرْضِ وَ إِلَيْهِ يُرْجَعُ الْأَمْرُ كُلُّهُ  ، و مثل آيه 92 ، از سوره 23 : المؤمنون :  عالِمِ الْغَيْبِ وَ الشَّهادَةِ فَتَعالى عَمَّا يُشْرِكُونَ . \r\n( 2 ) مانند آيه 177 ، از سوره 2 : البقرة :  لَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَ الْمَغْرِبِ وَ لكِنَّ الْبِرَّ مَنْ آمَنَ بِاللَّهِ وَ الْيَوْمِ الْآخِرِ وَ الْمَلائِكَةِ وَ الْكِتابِ وَ النَّبِيِّينَ . \r\n","page_name":" 214 ","page_number":236},
  {"content":"\r\n\r\nمرد ملكوتى ، و انسان جبروتى ، و بشر لاهوتى ، كه سرش را در حرم امن و امان خداوندى و پايش را بر فرق عالم ناسوت و طبيعت نهاده است ، يعنى مُحمّد ابن عبد الله و دوازده خليفه و جانشين بر حقّش كه گفتار و كردارشان مسطور و مضبوط است ، يكى شده‌اند . فلسفه همراه با عرفان ، و هر دو مؤيِّد و مُسَدِّد شرع قويم ، همگى براى ما جاهلان و كوران اين نشأه مادّه و مزاج ، و عالم كون و فساد ، راهگشا و راهنما به سوى حرم اصلى و موطن جاويد ، و وصول به مقام عزّ حضرت احديّت و علوّ سرمديّت گشته‌اند .\r\nإلَهِى هَبْ لِى كَمَالَ الانْقِطَاعِ إلَيْكَ وَ أَنِرْ أَبْصَارَ قُلُوبِنَا بِضِيَآءِ نَظَرِهَا إلَيْكَ حَتَّى تَخْرِقَ أَبْصَارُ الْقُلُوبِ حُجُبَ النُّورِ فَتَصِلَ إلَى مَعْدِنِ الْعَظَمَةِ وَ تَصِيرَ أَرْوَاحُنَا مُعَلَّقَةً بِعِزِّ قُدْسِكَ . « 1 »\r\n« بار خدايا نهايت درجه و آخرين مرتبه بريدگى از ما سواى خودت ، و دلبستگى و وابستگى به خودت را به من عنايت كن ! و چشمان دل ما را به\r\n\r\n\r\n","description":"","footnote":"\r\n( 1 ) از جمله فقرات مناجات شعبانيّه است كه سيّد ابن طاووس در « إقبال » طبع سنگى ، ص 685 ، از ابن خالوَيْه نقل كرده است و گفته است كه : نام ابن خالَوَيه ، حسين بن محمّد و كنيه‌اش أبو عبد الله است ، و نجاشى گفته است : عارف به مذهب ما بوده است و در علوم عربيّت و لغت و شعر استاد بوده است و در حَلَب سُكنى گزيده است . و محمّد بن نجّار در « تذييل » او را ذكر كرده ، و ما كلام او را در جزء سوّم از « تحصيل » آورده‌ايم . و در آنجا گفته است : حسين بن خالويه پيشوا و يگانه افراد در روزگار در هر يك از اقسام علوم و ادب بوده است ، و به سوى او براى كسب علم و كمال از آفاق كوچ ميكرده‌اند ، و در حلب اقامت گزيد . و آل حمدان وى را احترام و اكرام مينمودند . و در آنجا از دنيا رحلت كرد . ابن خالويه گفته است : اين مناجاتى است كه أمير المؤمنين علىّ بن أبى طالب و ائمّه طاهرين از اولاد او عليهم السّلام در ماه شعبان آن را قرائت ميكرده‌اند . و تمام مناجات را كه از شيواترين دعاها و دلنشينترين اسرار عاليه عرفانى است و تقريباً مفصّل است ، نقل نموده است .\r\n","page_name":" 215 ","page_number":237},
  {"content":"\r\n\r\nدرخشش نظر به سويت نورانى فرما ؛ تا آنكه ديدگان دلها حجابهاى نورانى را پاره كند و به معدن و منبع عظمت و اصل گردد ، و جانهاى ما به مقام عزّ پاكى و قدس تو بسته گردد . »\r\nاين نواحى مختلف از اشكال ، چهار ناحيه بود كه در توضيح و تشريح اشكال ششم بر صاحب مقاله بسط و قبض تئوريك شريعت آورديم .\r\nبايد دانست كه : صاحب مقاله در اين مطالب مستقيماً به نفى اين امور نپرداخته است ؛ و آنچه ايشان به عنوان روش تفسيرى مرحوم طالقانى و مقايسه آن با روش تفسيرى مرحوم علّامه طباطبائى آورده‌اند ، در حقيقت صغرائى است براى قياسى كه ميگويد : « اگر مقدّمات علمىِ مفسّر و معلومات وى از علوم تجربى و يا علوم عقلى تفاوت كند ، فهم او از كلام الهى متفاوت مىشود ؛ پس بايد گفت : فهم واحد و ثابت و صحيح از قرآن و متون دينى معنى ندارد . » و اين خطرناكترين و مخرّبترين سخن ايشان است كه فهم صحيح از دين را به دليل اختلاف فهمها منكر مىشود . امّا چون در عين حال ، ضمن اين نتيجه‌گيرى غلط ، جنبه تفسير مرحوم طالقانى را تأييد و تقويت كرده بود ، لازم بود براى تخريب آن سبك از تفسير ، اين نقدها به عمل آيد .\r\n\r\n","description":"","footnote":"","page_name":" 216 ","page_number":238},
  {"content":"\r\n\r\n\r\nإشكال هفتم ؛ « برهان علّامهء طباطبائى در استناد علل طبيعى به علل مجرّده »\r\n\r\n","description":"","footnote":"","page_name":" 217 ","page_number":239},
  {"content":"\r\n . \r\n","description":"","footnote":"","page_name":" 218 ","page_number":240},
  {"content":"\r\n\r\nبرهان علّامهء طباطبائى در استناد علل طبيعى به علل مجرّده\r\nاشكال هفتم : عدم فهم و ادراك ايشانست گفتار استاد آية الله علّامه طباطبائى قدَّس اللهُ سرَّه الشّريف را در سِرّ گزينش علل طوليّه براى ايجاد امور خارجيّه و حوادث كونيّه از جانب حضرت ربّ العزّة ، در اثبات عدم تنافى استناد ديوانگى به بعضى از امور طبيعيّه محسوسه و به بعضى از امور مخفيّه\r\n\r\nكلام استاد علّامهء طباطبائى در وجود سلسله علل طوليّه بين خداوند و موجودات طبيعيّه\r\nحضرت علّامه در اينجا عاليترين مطلب فلسفى و عرفانى و قرآنى را كه وجود سلسله علّتهاى طوليّه فيما بين ذات قدّوس حضرت احديّت كه واحد و أحد است ذاتاً و صفةً ، و بين موجودات و حادثات كثيره و مختلفه اين عالم بيان فرموده‌اند . و اشكالى را حلّ نموده‌اند كه بدون آن طريق از حلّ ، ابداً مسألهء كيفيّت انتشاء كثرت از وحدت ، و حادث از قديم ، و مادّى از مجرّد ، و طبيعى از نورِ محض ، حلّ نخواهد شد .\r\nاين كتب علم و فلسفه ، از قديم و جديد همه در دسترس است ؛ همه اين كتب در راه كيفيّت حدوث حادث از مجرّد و استناد به علّت بسيط فرومانده‌اند ، مگر آنان كه همين راه و مشى حضرت علّامه را پيموده‌اند .\r\nمادّيّون كه نتوانسته‌اند جمع در ميان دو علّت مادّى و معنوى بنمايند ، يكسره خود را راحت كرده و تن از زير بار پذيرش خداوند قادر قاهر عليم حكيم\r\n\r\n","description":"","footnote":"","page_name":" 219 ","page_number":241},
  {"content":"\r\n\r\nمختار ذو الإراده رها كرده ، و انكار وجود خالق عليم را نموده‌اند .\r\nالهيّون به مكتبهاى مختلف منقسم شده ، برخى انكار علل معنوى را نموده و عامل را فقط همين علل مادّى دانسته‌اند ، و برخى علل مادّى را انكار كرده و فقط علل معنوى را مؤثّر در جهان پنداشته‌اند .\r\nو آنهائى كه هم به علل طبيعيّه و هم به علل معنويّه معتقد شده‌اند ، در كيفيّت ارتباط و تأثير آن دو با هم ، فرومانده‌اند و مطالب متشتّت و متفرّق آورده ، و نهج قويم و راه متينى را كه عارى از تناقض در گفتار و يا تهافت در استدلال باشد ، ارائه نكرده‌اند .\r\nامّا قائل شدن به علّتهاى مادّيّه كه ضرورت و مشاهده ايجاب مىكند ، و تبعيّت آنها از علّتهاى معنويّه كه نيز ضرورت برهان و ضرورت كشف بالعيان ثابت ميدارد ، تا برسد به حضرت واحد حىّ قيّوم كه خود مبدأ و منشأ و مُعيد و مَعاد همه است ، همچون آب صافى زلال خنك و گوارائى است كه در فصل تموز بر جگر سوختگان وادىِ طلب و پويندگان باديه معرفت ميريزد ، و تمام اشكالها را حلّ مينمايد ؛ و باور نكردنيها را بالبداهه مبرهن مىكند .\r\nاز طرفى اين سلسله علّيّت را با اين قوام و استحكام ميپذيرد و صِحّه مينهد ، و از طرفى وحدت حضرت علّة العلل را به تمام معنى الكلمه چه وحدت در ذات و چه در صفات و چه در افعال ، مستدلّ و پا بر جا ميدارد .\r\nقائل شدن به سلسله علّتهاى طوليّه ، هم ضامن فلسفى و هم عرفانى و هم قرآنى دارد ؛ و گرهگشاى مشكلات عويصه و غموضات عسيره در باب كلام و حكمت است . و براى شخص باحث كنجكاو از وصول به حقائق ، هيچ مفرّى و گريزى نيست مگر آنكه آن را بپذيرد و از جان و دل قبول كند .\r\nاگر تأثير دارو و تأثير ميكرب را از علل طبيعيّه جدا كنيم ، راه غلط پيموده‌ايم ، و اگر تأثير خدا را در آن دو انكار نمائيم باز راه غلط را پيموده‌ايم ؛ امّا\r\n\r\n","description":"","footnote":"","page_name":" 220 ","page_number":242},
  {"content":"\r\n\r\nاگر گفتيم تاثير دارو و ميكرب از خداست ، اين منطق استوار است ؛ خواه بين ميكرب و دارو تا خداوند واسطه‌اى را همچون فرشتگان رحمت و يا جنّيان نِقمت ، واسطه بدانيم و يا ندانيم . عمده ، اعتراف به طوليّت علل است ؛ وقتى آن را پذيرفتيم ، مسأله ملائكه و شياطين نيز خود به ثبوت ميرسد و قابل پذيرش ميگردد .\r\nامّا صاحب مقاله ، چون جان و روح اين مرام را ادراك نكرده‌اند ، در استناد حضرت علّامه بعضى از انواع صَرْع را به ميكرب ، و در عين حال به شيطان ايراد داشته‌اند . براى ايضاح اين مطلب لازم است عين گفتار صاحب مقاله را بياوريم و سپس روى آن بحث كنيم ؛ امّا گفتارشان اينست :\r\n\r\nإشكال صاحب مقاله بر گفتار حضرت استاد علّامهء طباطبائى ( قدّه )\r\nبه علاوه مرحوم طباطبائى خود اوّلًا گفته‌اند كه : آنچه آيه بر آن دلالت دارد ، بيش از اين نيست كه دست كم بعضى انواع ديوانگى ، مستند به مسّ جنّ است . و ثانياً استناد جنون به عللى چون شيطان موجب ابطال علل طبيعى نيست ، بلكه آن علل غير طبيعى بالاتر و در طول علل طبيعياند ، نه در عرض آنها . ميبينيم كه : مشكل تعارض با علم طبيعى در اينجا با توسّل به چند قاعده فلسفى حلّ شده است و آن اينكه : اوّلًا اصل علّيّت در جهان جارى است . ثانياً علل طولى پلّكانى داريم . ثالثاً علل غير مادّى جانشين علل مادّى و طبيعى نميشوند ، و فعل ميتواند در آنِ واحد مستند به هر دو باشد . و لذا آيه را بايد چنين فهميد كه معنى نفى علل طبيعى يا مسّ مادّى و مستقيم شيطان را ندهد .\r\nاين معنى تازه ، البتّه معنى بلندى است ، امّا فهمى است كه در سايه آن اصول فلسفى ( كه جزء معتقدات علّامه طباطبائى بوده و به هيچ وجه ضرورى دين نيست ) پديد آمده است .\r\nنفى علّيّت در جهان ( دست كم به شيوه اشاعره ) يا نپذيرفتن علّيّت طولى ، و اصلًا غير قابل هضم و تصوّر دانستن آن و قائل به دخالت مستقيم موجودات\r\n\r\n","description":"","footnote":"","page_name":" 221 ","page_number":243},
  {"content":"\r\n\r\nغير مادّى در عالم بودن ( مانند كثيرى از متكلّمان ) و يا به موجودات مادّى و مفارق قائل نبودن ، و روح و ابليس و مَلَك را بر خلاف حكيمان ، مادّه لطيف دانستن ( باز به شيوه كثيرى از متكلّمان و محدّثان ) همه باعث مىشود كه : آن آيه چنان كه مرحوم طباطبائى ميخواهند ، معنى ندهد . « 1 »\r\n\r\nجهات عديدهء إشكال بر صاحب مقاله\r\n\r\nجهت اوّل : حقّانيّتِ حقّ ، مشروط به پذيرش همگان و نداشتن مخالف نيست\r\nاين گفتار ايشان از جهات عديده‌اى مخدوش است :\r\nجهت اوّل آنكه : ايشان با آنكه تصريح دارند و اعتراف ميكنند كه اين تعليل علّامه معناى بلندى است ، يعنى از جهت فنّ استدلال نميتوان بر آن خرده گرفت ميگويند : امّا ساخته و پرداخته ذهن علّامه است و جزو ضروريّات دين نيست ، زيرا مثلًا اشاعره و كثيرى از متكلّمين و محدّثين آن را قبول ندارند .\r\nاوّلًا بايد گفت : مگر آنچه را كه يك شخص حكيم و محقّق در قالب برهان ميريزد و روى آن استدلال مىكند بايد مطبوع و مقبول براى همه باشد ، گرچه مقدّمات استدلالى آنها مخدوش و فاسد باشد ؟ ! مگر آنچه را كه بو على و يا خواجه نصير الدّين و يا صدر المتألّهين بر آن اقامهء برهان كرده‌اند در باب الهيّات ، بايد مخالفى نداشته باشد ؟ و جميع مادّيّون و طبيعيّون در عالم را براندازد ؟ و اينك كه ما ميبينيم بسيارى از اقشار مادّيّون موجودند بايد بگوئيم : مقدّمات برهانى آن حكماى اهل توحيد غلط بوده ، و بنابراين اصل اعتقاد به وحدت حضرت حقّ تعالى غلط است ؟ !\r\nاگر گفتيم حقّ در ولايت با حضرت أمير المؤمنين عليه السّلام است ، آيا واقعيّت اين امر در صورتى است كه مخالفى نداشته باشد ؟ و چون ابو بكر و عُمَر و دار و دسته‌شان در زمان حيات و ممات رسول الله اين مطلب را نپذيرفتند\r\n\r\n\r\n","description":"","footnote":"\r\n( 1 ) مقاله بسط و قبض تئوريك شريعت ، مجلّهء « كيهان فرهنگى » شماره سرى 52 ، تير ماه 1367 شمسى ، شمارهء 4 ، ص 15 ، ستون سوّم\r\n","page_name":" 222 ","page_number":244},
  {"content":"\r\n\r\nبايد بگوئيم : اصل ولايت و خلافت و امامت مخدوش است ؟ !\r\nاگر گفتيم : حضرت محمّد بن عبد الله صلّى الله عليه و آله و سلّم با وحى مُنزَل از سوى پروردگار ربّ العزّة آخرين پيامبر است ، آيا ميتوانيم بگوئيم : اين سخن موقعى قابل قبول است كه جميع يهود و نصارى آن را بپذيرند ، و چون نپذيرفته‌اند و اينك در جهان ميليونها ضدّ اسلام موجود است پس بنابراين اسلام آخرين دين نيست ؟ ! و پيامبر اكرم خاتم رسل نيستند ! ؟\r\n\r\nكلام استوار ، گفتارى است كه بر اصل برهان و اوّليّات پيريزى شود\r\nاصولًا اين حرف چه معنى دارد كه كسى بگويد : سخن هر چه باشد ، وقتى صحيح است كه همه بالفعل آن را بپذيرند ؟ اين حرف نادرست است به تمام معنى الكلمه از نادرستى .\r\nبلكه سخن وقتى صحيح است كه قابل پذيرش باشد ، و بر اساس مقدّمات برهانى و اوّليّات و مسلّمات و بديهيّات و امثالها پى ريزى شود . در آنصورت صحيح است و استوار ؛ خواه كسى بپذيرد و يا نپذيرد .\r\nسخن درست در عالم بسيار بوده است و كسى نپذيرفته است . زيرا پذيرش بايد از روى حسن عقيده و صفاى شنونده و ادراك و تعقّل او بدان مطلب باشد ، و گرنه نميپذيرد .\r\nآيا آنچه را كه اشاعره و يا بسيارى از متكلّمين و محدّثين در اين باب گفته‌اند و كتب را پر كرده‌اند ، درست است ؟ !\r\nسيّد الشّهداء بر حقّ است گرچه سرش را شهر به شهر بگردانند و محفلىِ بزم شراب يزيد كنند ، و امروز هم در عربستان سعودى كتاب به نام « حقآئق أمير المؤمنين يزيد » بنويسند و در مدارسشان درس بدهند .\r\nبنابراين ، كلام استوار و راستين گفتارى است كه بر اصل برهان قويم و بيّنه الهى باشد . اين مقدّمات برهانى بشر را الزام به قبول مىكند و در محكمه عدل محكوم مينمايد ، و ابداً ربطى به پذيرش يا عدم پذيرش فعلى ندارد . بنابراين\r\n\r\n","description":"","footnote":"","page_name":" 223 ","page_number":245},
  {"content":"\r\n\r\nاگر حضرت علّامه مطلبى را بيان فرمود ، و علل طوليّه مادّيّه و مجرّده را تا حضرت احديّت اثبات كرد ، و اين مطلب را روى پايه برهان و بر اساس استفاده از صريح آيات مباركات قرآن پايه ريزى كرد و مانند آفتاب ضرورت اين حقيقت را نشان داد ، گفتار او استوار و گفتار غير او فاسد است ؛ خواه اشعرى باشد و يا متكلّم و يا محدّث و يا مثل كانْت باشد و يا دكارت .\r\nتمام فلاسفه و حكمائى كه آمده‌اند و بر طبق نتيجه فكريّه خود مقدّماتى را ترتيب داده و كتبى را نوشته‌اند ، همگى اينطور بوده‌اند . هر كس مطلبى را ارائه ميدهد ، بر اين اساس است . مخالف وى فقط ميتواند در مقدّمات برهانيّه او تشكيك كند و اگر قدرت دارد ، آنها را ابطال كند ؛ نه اينكه در پشت سنگر جهل توقّف كند و بگويد : قبول ندارم\r\n. \r\nجهت دوّم : علل طوليّه در حوادث ، مستفاد از آيات قرآن است\r\nجهت دوّم آنست كه : حضرت علّامه در تفسير خود مفصّلًا اثبات سلسله علل مادّى و ارتباط آنها را به علل مجرّده معنوى و نورى ، و بالاخره انتهاء آنها را به ذات اقدس حقّ نموده‌اند ؛ و قائل شدن به طوليّت علل از ضروريّات برهان متين و دليل قويم ايشان است .\r\nدر جزء اوّل از تفسير « الميزان » در طىّ گفتارى پيرامون معناى معجزه و كيفيّت تأثير آن ، ضمن هفت بحث اين حقيقت را بطورى روشن نموده‌اند و از آيات قرآن شواهدى را ايراد نموده‌اند كه جاى ترديد و شكّ را باقى نگذارده است . « 1 » در اين صورت چرا بگوئيم : قائل شدن به علّتهاى طوليّه ضرورى دين نيست ؟ !\r\nمگر اساس دين غير از كتاب الهى است ؟ اگر با ربط و تفسير آيات قرآن اين معنى به وضوح پيوست ، باز هم ضرورى دين نيست\r\n\r\n\r\n","description":"","footnote":"\r\n( 1 ) « ! ؟\r\nالميزان فى تفسير القرءَان » ج 1 ، ص 72 تا ص 88\r\n","page_name":" 224 ","page_number":246},
  {"content":"\r\n\r\n\r\nقرآن براى حوادث ، علل طبيعى قائل است و همه را مستند به خدا ميداند\r\nقرآن براى حوادث طبيعيّه اسباب و عللى را قائل است ، و قانون علّيّت عامّه را تصديق مىكند ؛ همانطور كه عقل اين معنى را اثبات مىكند . و تجربه نشان ميدهد كه هر جا احتراقى صورت گيرد بايد در آنجا علّت موجب احتراق ، خواه آتش ، خواه حركت و خواه اصطكاك و امثالها ، بوده باشد . و از اينجاست كه از احكام علّيّت و معلوليّت و از لوازم آن ، همان كلّيّت و عدم تخلّف آن است .\r\nقرآن كريم در گفتارش و در مجراى روندش ، در مسائلى همچون حيات و موت و رزق و نزول باران و پيدايش گياه و زرع و درخت و جارى شدن آبها و بالاخره جميع حوادث آسمانى و زمينى ، روابط علّيّت مادّى را بيان مىكند ؛ اگرچه بالاخره بر اساس مسأله توحيد جميع آنها را به خداوند متعال استناد ميدهد .\r\nمانند آيه :\r\n إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ وَ الْفُلْكِ الَّتِي تَجْرِي فِي الْبَحْرِ بِما يَنْفَعُ النَّاسَ وَ ما أَنْزَلَ اللَّهُ مِنَ السَّماءِ مِنْ ماءٍ فَأَحْيا بِهِ الْأَرْضَ بَعْدَ مَوْتِها وَ بَثَّ فِيها مِنْ كُلِّ دَابَّةٍ وَ تَصْرِيفِ الرِّياحِ وَ السَّحابِ الْمُسَخَّرِ بَيْنَ السَّماءِ وَ الْأَرْضِ لَآياتٍ لِقَوْمٍ يَعْقِلُونَ .  « 1 »\r\n« تحقيقاً در آفرينش آسمانها و زمين ، و اختلاف شب و روز ، و كشتياى كه بر روى دريا جارى است و به مردم منفعت ميبخشد ، و آن آب بارانى را كه خداوند از آسمان فرود ميآورد و بر اثر آن زمين را پس از مردگى و سردى و فسردگيش زنده و شاداب مىكند و در آن از هر نوع جنبندهاى را منتشر ميسازد ، و در حركت دادن بادها و ابرهائى كه در بين آسمان و زمين مسخّر فرموده است ، هر آينه آيات و نشانه‌هاى توحيد اوست براى مردمى كه تفكّر كنند\r\n\r\n\r\n","description":"","footnote":"\r\n( 1 ) » . آيه 164 ، از سوره 2 : البقرة\r\n","page_name":" 225 ","page_number":247},
  {"content":"\r\n\r\nو مانند آيه :\r\n اللَّهُ الَّذِي خَلَقَ السَّماواتِ وَ الْأَرْضَ وَ أَنْزَلَ مِنَ السَّماءِ ماءً فَأَخْرَجَ بِهِ مِنَ الثَّمَراتِ رِزْقاً لَكُمْ وَ سَخَّرَ لَكُمُ الْفُلْكَ لِتَجْرِيَ فِي الْبَحْرِ بِأَمْرِهِ وَ سَخَّرَ لَكُمُ الْأَنْهارَ .  « 1 »\r\n« خداوند است آنكه آسمانها و زمين را خلق نمود ، و از آسمان آب را نازل كرد تا بوسيلهء آن آب ، ثمرات و بهره‌هاى زمينى براى شما اخراج فرمود تا روزى شما باشد . و كشتى را مسخّر شما كرد تا در دريا به امر او حركت كند ، و نهرها و رودخانه‌هاى روى زمين را نيز براى شما مسخّر نمود . »\r\nو حتّى در دو جاى از قرآن تصريح مىكند كه : اين كشتيهائى كه شما را بر روى آب حمل ميكنند ، ساختمانشان طورى است كه قسمت جلوى آنها تيز و برّنده ساخته شده است تا بتوانند بدين سبب آب را بشكافند و در دريا جارى شوند . اين نوع از ساختمان كشتيها و هواپيماها از روى اسلوب خلقت طيور و پرندگان ساخته شده است كه در موقع حركت ، سطح تماسّشان با هوا كم باشد و بتوانند هوا را بشكافند و به سرعت پيش بروند .\r\nدخالت و تأثير ماخِرَة بودن « 2 » يعنى طرز و اسلوب جلوى كشتى ) موجب حركت كشتى است ؛ و در قرآن كريم از بيان اين علّيّت نيز دريغ نشده است .\r\nآرى ، در دو جاى از قرآن مجيد لفظ مَواخِر كه جمع ماخِرَة است آمده است :\r\nاوّل در سوره نَحْل :  وَ تَرَى الْفُلْكَ مَواخِرَ فِيهِ وَ لِتَبْتَغُوا مِنْ فَضْلِهِ وَ لَعَلَّكُمْ \r\n\r\n\r\n","description":"","footnote":"\r\n( 1 ) آيه 32 ، از سوره 14 : إبراهيم\r\n( 2 ) در « أقرب الموارد » در مادّه مَخَرَ گويد : تَمَخَّر و اسْتَمْخَر الرّيحَ : استَقبلَها بأنْفِه . الماخِرة : مؤنّث ماخر ، ج : مَواخر ، الفُلك المواخر : الّتى تشُقُّ المآءَ معَ صَوتٍ . يعنى : كشتيهائى كه با دهانه خود آب را ميشكافند و ايجاد صدا ميكنند .\r\n","page_name":" 226 ","page_number":248},
  {"content":"\r\n\r\n تَشْكُرُونَ .  « 1 »\r\nدوّم در سوره فاطر :  وَ تَرَى الْفُلْكَ فِيهِ مَواخِرَ لِتَبْتَغُوا مِنْ فَضْلِهِ وَ لَعَلَّكُمْ تَشْكُرُونَ  . « 2 »\r\n« و ميبينى اى پيامبر كشتى را كه در دريا ، ماخِرَة است ( تا آب را بشكافد و عبور كند ) اين براى آنست كه شما از فضل او بجوئيد ، و به اميد آنكه سپاس و شكر او را بجاى آوريد ! »\r\nو حتّى بيان فرموده است كه : علّت خلقت كوهها آنست كه زمين را مانند ميخهاى كوبيده و مفتولهاى در بتون آرمه محكم بگيرد ، و از تلاشى و سَيَلان و درهم فروريزى مصون بدارد :\r\n  أَ لَمْ نَجْعَلِ الْأَرْضَ مِهاداً * وَ الْجِبالَ أَوْتاداً .   « 3 »\r\n« آيا ما زمين را گاهواره قرار نداديم ؟ و آيا كوهها را ميخهاى فرو رفته در زمين ننموديم ؟ »\r\n وَ أَلْقى فِي الْأَرْضِ رَواسِيَ أَنْ تَمِيدَ بِكُمْ وَ أَنْهاراً وَ سُبُلًا لَعَلَّكُمْ تَهْتَدُونَ .  « 4 »\r\n« و براى شما در زمين كوه‌هاى استوار را افكند به جهت آنكه شما را از اضطراب و سرگردانى مصون بدارد ، و نهرهائى را و راه‌هائى را قرار داد به جهت آنكه شما راه را بيابيد » !\r\n\r\nقرآن ، علل طبيعيّه را در تحت علل مجرّده و مستند به آنها ميداند\r\nاينها همه راجع به تصريح قرآن كريم درباره علّتهاى طبيعى و مادّى بود . امّا راجع به علّتهاى مجرّده و ما فوق عالم مادّه و طبيعت ، از وجود فرشتگان كه واسطه فيض از جانب حضرت حقّ هستند در تدبيرات تمام امور عالم خلقت ، بقدرى آيات قرآن در اين باره روشن و واضح است كه ميتوان آن\r\n\r\n\r\n","description":"","footnote":"\r\n( 1 ) ذيل آيه 14 ، از سوره 16 : النّحل\r\n( 2 ) ذيل آيه 12 ، از سوره 35 : فاطر\r\n( 3 ) آيه 6 و 7 ، از سوره 78 : النّبأ\r\n( 4 ) آيه 15 ، از سوره 16 : النّحل\r\n","page_name":" 227 ","page_number":249},
  {"content":"\r\n\r\nرا از ضروريّات اين كتاب آسمانى دانست . اوّلين آيات از سوره مباركه فاطر با اين آيه شروع مىشود :\r\n  الْحَمْدُ لِلَّهِ فاطِرِ السَّماواتِ وَ الْأَرْضِ جاعِلِ الْمَلائِكَةِ رُسُلًا أُولِي أَجْنِحَةٍ مَثْنى وَ ثُلاثَ وَ رُباعَ يَزِيدُ فِي الْخَلْقِ ما يَشاءُ إِنَّ اللَّهَ عَلى كُلِّ شَيْءٍ قَدِيرٌ .   « 1 »\r\n« سپاس و ستايش اختصاص به خداوند دارد كه آسمانها و زمين را از نيستى خلعت هستى پوشانيد ، و فرشتگان را به عنوان واسطه ايجاد كرد ، آنان داراى دو بال و سه بال و چهار بال هستند . و در آفرينش خود آنچه را كه بخواهد ميافزايد . حقّاً و تحقيقاً خداوند بر هر چيزى تواناست . »\r\nملائكه جمع مَلَك است ؛ و عبارتند از موجوداتى كه خداوند خلقشان نموده و واسطه ميان خود و ميان اين جهان مشهود قرار داده است . و در تدبير امور عالم تكوين و عالم تشريع مأموريّت داده است .\r\n  وَ قالُوا اتَّخَذَ الرَّحْمنُ وَلَداً سُبْحانَهُ بَلْ عِبادٌ مُكْرَمُونَ * لا يَسْبِقُونَهُ بِالْقَوْلِ وَ هُمْ بِأَمْرِهِ يَعْمَلُونَ .   « 2 »\r\n« و مشركين گفتند : خداوند رحمن ، فرشتگان را پسر خود اتّخاذ كرده است ؛ پاك و منزّه است خداوند از اين نسبت ، بلكه فرشتگان بندگان گرامى و معزّز خدا هستند كه در انجام مأموريّت خود ، به گفتار از خدا پيشى نميگيرند ، و به امر خدا عمل مينمايند . »\r\nعبارت   جاعِلِ الْمَلائِكَةِ رُسُلًا   با ملاحظه اينكه ملائكه جمع است و الف و لام بر سر دارد ، مىرساند كه : تمام افراد و دسته‌هاى ملائكه ، رُسُل و وسائطى هستند در بين خدا و خلقش در اجراء اوامرى كه بديشان مىكند ؛ خواه\r\n\r\n\r\n","description":"","footnote":"\r\n( 1 ) آيه 1 ، از سوره 35 : فاطر\r\n( 2 ) آيه 26 و 27 ، از سوره 21 : الانبيآء\r\n","page_name":" 228 ","page_number":250},
  {"content":"\r\n\r\nدر اوامر تكوينيّه ، و خواه در اوامر تشريعيّه .\r\nو عليهذا نبايد آيه را اختصاص داد به فرشتگانى كه بر پيغمبران عليهم السّلام فرود ميآمدند و درباره خصوص احكام و شريعت ، حامل وحى بوده‌اند ؛ زيرا علاوه بر اطلاق لفظ رُسُل ، آياتى در قرآن كريم داريم كه رسل و وسائط ميان خدا و خلقش را با تعبيرى به غير از تعبير ملائكه ياد نموده است .\r\nمثل آيه :  حَتَّى إِذا جاءَ أَحَدَكُمُ الْمَوْتُ تَوَفَّتْهُ رُسُلُنا وَ هُمْ لا يُفَرِّطُونَ .  « 1 »\r\n« تا زمانيكه چون مرگ يك نفر از شما در رسد ، فرستادگان و رسل ما جان او را ميگيرند و كوتاهى نميكنند . »\r\nو مثل آيه :  إِنَّ رُسُلَنا يَكْتُبُونَ ما تَمْكُرُونَ .  « 2 »\r\n« تحقيقاً رسل و فرستادگان ما مينويسند و ضبط ميكنند مكرها و خدعه‌هائى را كه شما بجاى ميآوريد . »\r\nو مثل آيه :  وَ لَمَّا جاءَتْ رُسُلُنا إِبْراهِيمَ بِالْبُشْرى قالُوا إِنَّا مُهْلِكُوا أَهْلِ هذِهِ الْقَرْيَةِ .  « 3 »\r\n« و در وقتى كه رُسُل و فرستادگان ما براى ابراهيم بشارت آوردند ، گفتند : ما هلاك كننده ساكنين اين قريه ميباشيم . »\r\nو أجْنِحَة جمع جَناح است به معناى بال كه پرنده براى پرواز دارد ( و به منزله دست است براى انسان ) و طائر ميتواند با آن به آسمان پرواز كند و از آنجا به پائين بپرد ، و از جائى به جائى طيران نمايد .\r\nبناءً عليهذا فرشتگان مجهّز به قوا و خصوصيّاتى هستند كه مانند طائر و\r\n\r\n\r\n","description":"","footnote":"\r\n( 1 ) ذيل آيه 61 ، از سوره 6 : الانعام\r\n( 2 ) ذيل آيه 21 ، از سوره 10 : يونس\r\n( 3 ) قسمتى از آيه 31 ، از سوره 29 : العنكبوت\r\n","page_name":" 229 ","page_number":251},
  {"content":"\r\n\r\nپرنده كه با بالهاى خود حركت مىكند ، آنها نيز با آن قوا و بالها از آسمان به زمين ميآيند و سپس بالا ميروند ، و از جائى به جائى دگر منتقل ميگردند .\r\nو قرآن كريم آن را جَناح يعنى بال ناميده است ، به جهت آنكه منظور و مقصود از بال كه وصول به هدف است بر آن مترتّب است . و لازم نيست كه مانند بال مرغ داراى پر و بدين خصوصيّت باشد ؛ زيرا از اطلاق كلمه جناح بر آن ، بيش از اين بدست نمىآيد . مانند كلمه عَرش و كُرسىّ و لَوح و قَلم و أمثال آن كه در قرآن بسيار است .\r\nو معناى   أُولِي أَجْنِحَةٍ مَثْنى وَ ثُلاثَ وَ رُباعَ   آنست كه : بعضى از اصناف آنها مجهّز به دو قوّه و نيرو از جانب حقّ هستند ، و بعضى مجهّز به سه قوّه ، و بعضى مجهّز به چهار قوّه . و اينكه بلافاصله به دنبال آن ميگويد :   يَزِيدُ فِي الْخَلْقِ ما يَشاءُ   بر حسب سياق ، مُشعر به اينست كه بعضى از اصناف ملائكه بقدرى كه خداوند اراده كرده است ، مجهّز به بيشتر از چهار قوّه هستند .\r\n\r\nتمام امور و حوادث در تحت نظر و تدبير فرشتگان است به امر خداوند\r\nحضرت استاد آية الله علّامه طباطبائى قدَّس اللهُ سرَّه الشّريف در تفسير اين كريمه مباركه ، در ذيل آن به عنوان : كَلامٌ فى الْمَلآئكَةِ بيانى دارند كه ما آن را در اينجا ميآوريم :\r\nذكر فرشتگان در قرآن كريم مكرّراً آمده است ، و ليكن فقط دو تاى از آنها را با نام جِبْرِيل و مِيكَال ، و بقيّه را با عنوان وصف ذكر نموده است ؛ مثل :  مَلَكُ الْمَوْتِ  و الْكِرَامِ الْكَاتِبين و السَّفَرَةُ الْكِرَامُ الْبَرَرَة و الرَّقِيب و الْعَتِيد و غير ذلك . و آنچه از گفتار خداوند در كتابش ، و از احاديث شايعه مسلّمه درباره صفات و اعمالشان بدست ميآيد آنست كه اوّلًا : ملائكه موجودات گرامى و گرانقدرى هستند كه واسطه بين خدا و اين عالم شهادت ميباشند .\r\nهيچ حادثه‌اى از حوادث و هيچ واقعه‌اى از وقايع نيست ، چه كوچك و چه بزرگ ، مگر آنكه ملائكه در آن دخالت دارند ، و بر آن واقعه بحسب يك\r\n\r\n","description":"","footnote":"","page_name":" 230 ","page_number":252},
  {"content":"\r\n\r\nجهت و يا جهات متعدّدى كه باشد ، مَلكى و يا ملائكه‌اى گماشته شده‌اند و آن ملائكه وظيفه‌اى و شأنى ندارند مگر اجراء امر الهى را در مجراى آن و اثبات و تقرير آن را در مستقرّ آن ، همانطور كه فرموده است :\r\n لا يَسْبِقُونَهُ بِالْقَوْلِ وَ هُمْ بِأَمْرِهِ يَعْمَلُونَ .  « 1 »\r\n« از گفتار خدا پيشى نميگيرند ؛ و آنها به امر خدا عمل مينمايند . »\r\nو ثانياً : فرشتگان در آنچه خداوند به آنان امر نموده است خدا را معصيت نميكنند . پس آنان داراى نفسانيّت مستقلّى كه داراى اراده و اختيار مستقلّ باشند و چيزى را بخواهند كه خدا نخواسته است ، نميباشند .\r\nبنابراين ، ملائكه داراى استقلال در عمل نيستند . و در امرى كه خداوند به ايشان واگذار نموده است هيچگونه تغيير و تصرّفى ، چه به تحريف و جابجا كردن و چه به زيادى و چه به كمى و نقصان ، نمينمايند .\r\nخدا ميگويد :  لا يَعْصُونَ اللَّهَ ما أَمَرَهُمْ وَ يَفْعَلُونَ ما يُؤْمَرُونَ .  « 2 »\r\n« ملائكه در آنچه را كه خداوند به آنها فرمان داده است مخالفت نمينمايند ؛ و بدانچه امر شده‌اند رفتار ميكنند . »\r\nو ثالثاً : ملائكه با آنكه از جهت كثرت بسيارند ولى از جهت مرتبت و بلندى و پستى داراى مراتب متفاوتى ميباشند ؛ بعضى بر بالاى بعضى و برخى پائين برخى ، بعضى فرمانده و مطاع و بعضى فرمانبر و مطيع هستند . فرمانده آنها به امر خدا امر مىكند و آن امر را به مأمور مىرساند و فرمانبر نيز مأمور به امر خدا و مطيع اوست ؛ در ايشان ابداً شائبه أنانيّت و نفسانيّت نيست .\r\nچنان كه ميگويد :  وَ ما مِنَّا إِلَّا لَهُ مَقامٌ مَعْلُومٌ  . « 3 »\r\n\r\n\r\n","description":"","footnote":"\r\n( 1 ) آيه 27 ، از سوره 21 : الانبيآء\r\n( 2 ) ذيل آيه 6 ، از سوره 66 : التّحريم\r\n( 3 ) آيه 164 ، از سوره 37 : الصّآفّات\r\n","page_name":" 231 ","page_number":253},
  {"content":"\r\n\r\n« و هيچكدام از ما نيستند مگر آنكه براى او مقام و منزلت معلوم و مشخّص است . »\r\nو نيز ميگويد :  مُطاعٍ ثَمَّ أَمِينٍ  . « 1 »\r\n« آن رسول بزرگوار و گرامى كه از ناحيه خدا مأمور به آوردن قرآن است به نزد حضرت رسول الله ، در آن مقام و مرتبت ارجمند ، مطاع و فرمانده است ؛ و در آنجا امين است . »\r\nو نيز ميگويد :  قالُوا ما ذا قالَ رَبُّكُمْ قالُوا الْحَقَّ .  « 2 »\r\n« ميگويند : پروردگارتان چه گفت ؟ ! ميگويند : حقّ ! »\r\nو رابعاً : ملائكه هيچگاه در انجام مأموريّت خود مغلوب نميشوند و شكست نميخورند ، زيرا به امر و اراده خدا عمل ميكنند .  وَ ما كانَ اللَّهُ لِيُعْجِزَهُ مِنْ شَيْءٍ فِي السَّماواتِ وَ لا فِي الْأَرْضِ .  « 3 »\r\n« و قدرت و توان خدا اينطور است كه هيچ چيز ، چه در آسمانها و چه در زمين نميتواند او را مغلوب نمايد . »\r\nو نيز ميگويد :  وَ اللَّهُ غالِبٌ عَلى أَمْرِهِ .  « 4 »\r\n« و خداوند بر امرش غالب است . »\r\nو نيز ميگويد :  إِنَّ اللَّهَ بالِغُ أَمْرِهِ .  « 5 »\r\n« تحقيقاً خداوند به امرش ميرسد . »\r\nو از اين بيان روشن شد كه : ملائكه موجوداتى هستند كه در وجودشان از مادّه و جسميّت منزّه ميباشند . چون مادّه در معرض زوال و فساد و تغيّر است و\r\n\r\n\r\n","description":"","footnote":"\r\n( 1 ) آيه 21 ، از سوره 81 : التّكوير\r\n( 2 ) قسمتى از آيه 23 ، از سوره 34 : سَبأ\r\n( 3 ) قسمتى از آيه 44 ، از سوره 35 : فاطر\r\n( 4 ) قسمتى از آيه 21 ، از سوره 12 : يوسف\r\n( 5 ) قسمتى از آيه 3 ، از سوره 65 : الطّلاق\r\n","page_name":" 232 ","page_number":254},
  {"content":"\r\n\r\nاز خواصّ و آثارش استكمال تدريجى است كه با آن به سوى غايت مطلوب خود متوجّه است . و چه بسا با آفات و موانعى مصادف مىشود كه آن را از وصول به غايت محروم مىكند و پيش از وصول به آن باطل و معدوم ميگردد .\r\nو از اينجا معلوم مىشود كه : آنچه در روايات از بيان صُوَر و أشكال ملائكه و هيئتهاى جسمانيّة آنها بيان شده است ، بيان تمثّل و ظهوراتشان است براى انبياء و ائمّه عليهم السّلام كه براى ما توصيف نموده‌اند ، نه بيان تشكّل و به صورت در آمدن آنها در چيزى .\r\nفرق است ميان آنكه بگوئيم : فرشته متمثّل مىشود به صورتى ، و ميان آنكه بگوئيم : متشكّل مىشود به آنصورت .\r\nتمثّل فرشته به صورت انسان ، ظهور اوست به صورت انسان نسبت به كسى كه وى را بدينصورت مشاهده مىكند . فرشته در ظرف مشاهده و ادراك به صورت و شكل انسان است ، امّا در حاقّ حقيقت خود و در خارج از ظرف ادراك ، مَلَكى است كه داراى صورت ملكوتى است .\r\nبخلاف تشكّل و تصوّر ، زيرا اگر فرشته‌اى به شكل انسان متشكّل گردد و به صورت وى متصوّر شود ، انسان مىشود ، بدون فرقى در ميان ظرف ادراك و يا خارج از آن . در اين فرض فرشته انسان است ، هم در عالم خارج و هم در عالم ذهن . و در معناى تمثّل ، گفتارى را در تفسير سوره مريم آورديم .\r\nخداوند در قصّه مسيح و مريم ، معناى تمثّل فرشته را به صورت انسان تصديق مىكند كه :\r\n فَأَرْسَلْنا إِلَيْها رُوحَنا فَتَمَثَّلَ لَها بَشَراً سَوِيًّا .  « 1 »\r\n« در آن حال ما روح خود را به سوى مريم فرستاديم ، و براى او به صورت\r\n\r\n\r\n","description":"","footnote":"\r\n( 1 ) ذيل آيه 17 ، از سوره 19 : مريم\r\n","page_name":" 233 ","page_number":255},
  {"content":"\r\n\r\nبشرى متمثّل شد . »\r\nو امّا آنچه در گفتارها شايع است كه :\r\nإنَّ الْمَلَكَ جِسْمٌ لَطيفٌ يَتَشَكَّلُ بِأشْكالٍ مُخْتَلِفَةٍ إلّا الْكَلْبَ وَ الْخِنْزيرَ ؛ وَ الْجِنَّ جِسْمٌ لَطيفٌ يَتَشَكَّلُ بِأشْكالٍ مُخْتَلِفَةٍ حَتَّى الْكَلْبِ وَ الْخِنْزير . « فرشته جسم لطيفى است كه به هر شكل در ميآيد مگر به شكل سگ و خوك ؛ و جنّ جسم لطيفى است كه به هر شكل در ميآيد حتّى به شكل سگ و خوك . »\r\nنه دليل عقلى دارد و نه نقلى از كتاب و يا سنّت معتبر . و اجماعى را كه بعضى بر اين مدّعى ادّعا كرده‌اند ، علاوه بر آنكه مردود است ، دليلى بر أمثال آن در اين مسائل اعتقاديّه نداريم . « 1 »\r\n\r\nملائكه‌اى كه قرآن كريم نسبت تدبير امور را به آنها ميدهد\r\nدر مواضعى از قرآن كريم ، خداوند بر فرشتگانى كه داراى مأموريّتهاى خاصّى هستند ، قسم ياد كرده است .\r\nمانند آيات اوّل از سوره نازعات :\r\n      وَ النَّازِعاتِ غَرْقاً * وَ النَّاشِطاتِ نَشْطاً * وَ السَّابِحاتِ سَبْحاً * فَالسَّابِقاتِ سَبْقاً * فَالْمُدَبِّراتِ أَمْراً .       « 2 »\r\n« سوگند به ملائكه‌اى كه با شدّت و جدّيّت در حين خطاب الهى از موقف خود كنده ميشوند . و سوگند به ملائكه‌اى كه به سوى مطلوب فرود ميآيند . و سوگند به ملائكه‌اى كه در حركتشان به هدف سرعت ميكنند . و پس از آن سوگند به ملائكه‌اى كه در انجام مأموريّت بر سائر اسباب سبقت ميگيرند و امر الهى را ايجاد و احداث مينمايند . و پس از آن سوگند به ملائكه‌اى كه به اذن خدا تدبير امور ميكنند\r\n\r\n\r\n","description":"","footnote":"\r\n( 1 ) « » . الميزان فى تفسير القرءَان » ج 17 ، ص 9 و 01\r\n( 2 ) آيات 1 تا 5 ، از سوره 79 : النّازعات\r\n","page_name":" 234 ","page_number":256},
  {"content":"\r\n\r\nدر اين آيات ، خداوند بيان تدبير جميع امور اين جهان مُشاهَد و محسوس را بوسيلهء اين فرشتگان نموده است . و تمام اين صفات نَزْع و نَشْط و سَبْح و سَبْق و تدبير براى يك نوع از فرشتگانست كه از ساحت حضرت حقّ تعالى نزول ، و از موقف و مقام خود براى اداره امور اين عالم شأنيّت و مأموريّت دارند .\r\nاگر در وهله اوّل و در بدءِ نظر ، معناى نازعات و ناشطات و سابحات و سابقات براى ما غير مشخّص باشد اگرچه مفسّرين معانى مختلفى را در تفاسيرشان ذكر نموده‌اند امّا با ملاحظه سه اصل مهمّ : يكى وضوح معناى  فَالْمُدَبِّراتِ أَمْراً  كه به معناى فرشتگان مدبّر جريانات و حوادث هستند ، و دوّم به ملاحظه ارتباط مراد و معنى در ميان اين پنج دسته كه صفاتشان را بيان فرموده است ، و سوّم به لحاظ آوردن فاء تفريع و تراخى بر سر  فَالْمُدَبِّراتِ  و  فَالسَّابِقاتِ  و نياوردن آن را بر سر سه دسته پيش از آن ، كه   النَّازِعاتِ   و  النَّاشِطاتِ  و  السَّابِحاتِ  باشد ، ما ميتوانيم به خوبى ابهام را از آيه برداريم و معناى آن را بدست بياوريم .\r\nتوضيح آنكه : از  فَالْمُدَبِّراتِ أَمْراً  كه با فاء تفريع آمده است و دلالت بر تفرّع صفت تدبير بر صفت سبق مىكند ، و همچنين در  فَالسَّابِقاتِ سَبْقاً  كه نيز با فاء تفريع آمده و دلالت بر تفرّع صفت سبقت بر صفت سَبْح و سرعت نمودن مينمايد ، بدست ميآوريم كه : يك مجانست خاصّى ميان معانى مراد از اين سه آيه وجود دارد ؛ زيرا ميگويد :    السَّابِحاتِ سَبْحاً * فَالسَّابِقاتِ سَبْقاً * فَالْمُدَبِّراتِ أَمْراً   \r\n« ملائكه‌اى كه سرعت ميكنند ، و در امر خدا بر سائر امور سبقت ميگيرند ، و در نتيجه تدبير امور را مينمايند . »\r\nو مفادش اين مىشود كه : تدبير امور را ميكنند پس از آنكه به سوى آنها سبقت گرفته‌اند ؛ و سبقت گرفته‌اند پس از آنكه در وقت نزول با سرعت به سوى\r\n\r\n","description":"","footnote":"","page_name":" 235 ","page_number":257},
  {"content":"\r\n\r\nآنها آمده‌اند .\r\nو بنابراين ، مفاد از سابحات ( سرعت گيرندگان ) و از سابقات ( پيشى گيرندگان ) همان ملائكهء مدبّرات ( تدبير كنندگان ) هستند كه به اعتبار كيفيّت نزولشان براى انجام مأموريّت كه همان تدبير امور باشد ، بدين صفات از آنها ذكر شده است .\r\nو بطور كلّى و با نظر واسع ميتوان مجموع اين سه آيه را مفاد آيه شريفهء ديگرى دانست كه ميفرمايد :\r\n لَهُ مُعَقِّباتٌ مِنْ بَيْنِ يَدَيْهِ وَ مِنْ خَلْفِهِ يَحْفَظُونَهُ مِنْ أَمْرِ اللَّهِ .  « 1 »\r\n« براى او فرشتگان پى كننده و دنبال كننده‌اى در پيش روى او و در پشت سر او هستند ، تا وى را از امر خدا محفوظ و مصون بدارند . »\r\nفرشتگان مأمور تدبير امور ، بر اشياء و حوادث فرود ميآيند در حالى كه اسباب و عللى بر آنها تجمّع نموده‌اند ؛ و آن علل در تأثير وجود و عدم آنها و در بقاء و در زوال و بالاخره در احوالات مختلفه آنها بر سر نزاع و كشمكشند .\r\nامّا آنچه را كه قضاى محتوم و امر مبرم خداوندى بر آن تعلّق گيرد ، فرشته مأمور براى اين تدبير و انجام اين امر به سرعت فرود ميآيد و از بقيّه اسباب پيشى ميگيرد و آن سبب مقتضى را طبق اراده و قضاى الهى تمام مىكند ؛ تا آنچه در قضاء و امر حتمى حضرت حقّ بوده است تحقّق پذيرد .\r\n\r\nأصناف فرشتگان مأمور به شؤون مختلف جهان ، و تفسير « وَ النَّازِعاتِ غَرْقاً »\r\nحالا كه مراد از اين سه آيه معلوم شد ، كه اشاره به سرعت فرشتگان در حال نزول براى انجام مأموريّت و سبقت در انجام و تدبير آنهاست ، حتماً بايد آيه    وَ النَّازِعاتِ غَرْقاً * وَ النَّاشِطاتِ نَشْطاً    را هم بر نزع و خروجشان از موقف خطاب به سوى مأموريّت و تدبير امرشان حمل كرد\r\n\r\n\r\n","description":"","footnote":"\r\n( 1 ) صدر آيه 11 ، از سوره 13 : الرّعد\r\n","page_name":" 236 ","page_number":258},
  {"content":"\r\n\r\nبنابراين ، نزوعشان شروع در حركت و نزول است به سوى هدف و مقصود كه با شدّت و جدّيّت تحقّق ميپذيرد ، و نَشْطشان خروجشان است از آن موقف ، همچنانكه سَبْحشان عبارت است از سرعت بعد از خروج كه به دنبالش سبقت در انجام امر و بالاخره تدبير آنست به اذن و اجازه حقّ تعالى .\r\nو عليهذا اين آيات پنجگانه ، سوگند حضرت حقّ است به صفات مختلفى كه ملائكه بدانها متلبّس ميشوند براى تدبير امرى از امور اين عالم مشهود ، از وقتى كه از جاى خود ميخواهند نازل شوند تا پايان امر تدبير .\r\nو از آنكه تدبير را در آيه مطلق ذكر كرده است و مقيّد به چيزى ننموده ، بدست ميآيد كه مراد ، تمام اقسام تدبيرات اين جهان است . و  أَمْراً *  يا تميز است و يا مفعول براى مدبّرات ، يعنى ملائكه مدبّره تدبير مينمايند از جهت امر ، و يا امر را ؛ و مطلق تدبير ، شأن مطلق فرشتگان است . و بنابراين ، مراد از  فَالْمُدَبِّراتِ أَمْراً  بايد مطلق فرشتگان بوده باشند .\r\nو اشكالى در تعبير از ملائكه با صيغه تأنيث ( كه فرموده است :   وَ النَّازِعاتِ   ) نيست ، زيرا موصوف آن ، عنوان جماعت است و تأنيث آن لفظى است . و ممكن است به اعتبار روح باشد كه ملائكه با آن نازل ميشوند ؛ چنان كه گويد :\r\n يُنَزِّلُ الْمَلائِكَةَ بِالرُّوحِ مِنْ أَمْرِهِ عَلى مَنْ يَشاءُ مِنْ عِبادِهِ  « 1 » « خداوند فرشتگان خود راى بواسطه و يا با روح كه از امر اوست ، بر هر كدام از بندگانش كه بخواهد نازل مينما يد » . و نيز ميگويد :\r\n يُلْقِي الرُّوحَ مِنْ أَمْرِهِ عَلى مَنْ يَشاءُ مِنْ عِبادِهِ لِيُنْذِرَ يَوْمَ التَّلاقِ  . « 2 »\r\n\r\n\r\n","description":"","footnote":"\r\n( 1 ) صدر آيه 2 ، از سوره 16 : النّحل\r\n( 2 ) ذيل آيه 15 ، از سوره 40 : المؤمن\r\n","page_name":" 237 ","page_number":259},
  {"content":"\r\n\r\n« خداوند روح را بر هر كدام از بندگانش كه بخواهد ميافكند ، تا مردم را از روز تلاقى و قيامت بيم دهد . »\r\nاين آيات شباهت تامّى به آيات اوّل سوره صافّات :     وَ الصَّافَّاتِ صَفًّا * فَالزَّاجِراتِ زَجْراً * فَالتَّالِياتِ ذِكْراً     ، و به آيات اوّل سوره مرسلات :       وَ الْمُرْسَلاتِ عُرْفاً * فَالْعاصِفاتِ عَصْفاً * وَ النَّاشِراتِ نَشْراً * فَالْفارِقاتِ فَرْقاً * فَالْمُلْقِياتِ ذِكْراً       دارد كه آنها هم توصيف ملائكه مأمور به امر خدا را مينمايند كه در مقام امتثال و اطاعت هستند . با اين تفاوت كه آنها فقط توصيف ملائكه حامل وحى را ميكنند ؛ و آيات مورد بحث توصيف مطلق ملائكهء مدبّره امور عالم را مينمايند كه در تدبيرشان به اذن خداوند داراى چنين صفاتى ميباشند .\r\nو ما حصل بحث اينست كه : صفاتى كه در اين آيات ( سوره نازعات ) مورد قسم خداوند قرار گرفته است ، قابل انطباق بر صفات ملائكه‌اى است كه در امتثال اوامرى كه از ساحت عزّ قدس پروردگار به تدبير امور اين عالم مشهود ، به آنها تعلّق گرفته و صادر شده است در تكاپو و حركت ميباشند ، تا جائى كه به اذن حقّ تعالى قيام به تدبير اين امور نموده‌اند .\r\n\r\nملائكه واسطهء بين خداوند و مخلوقات هستند در بدء و عود\r\nدر اينجا نيز حضرت آية الله علّامه در ذيل تفسير اين آيات ، گفتارى به عنوان كَلامٌ فى أنَّ الْمَلئِكَةَ وَسآئِطُ فى التَّدْبير دارند ، و ما آن را در اينجا ذكر مينمائيم :\r\nآنچه از قرآن كريم بدست ميآيد آنست كه : ملائكه واسطه‌هائى ميباشند ميان خداوند متعال و ميان اشياء ، هم در ناحيه ابتداى خلقت آنها و هم در ناحيه بازگشتشان به سوى حقّ تعالى . و به عبارت ديگر ملائكه اسبابى هستند براى حوادث بر فراز علل و اسباب مادّيّه در عالم مشهود ، پيش از مرگ و انتقال به عالم و نشأه ديگر ، و پس از مرگ و انتقال از اين نشأه . امّا در وقت عود و بازگشت ، يعنى در حالت ظهور آيات و علائم مرگ و\r\n\r\n","description":"","footnote":"","page_name":" 238 ","page_number":260},
  {"content":"\r\n\r\nقبض روح و سؤال و ثواب قبر و عذاب قبر و ميراندن جميع را به دميدن در صور و پس از آن زنده كردن و حيات بخشيدن آنها را به نفخ صور مجدّد و حشر و دادن نامه اعمال و قرار دادن ميزان عمل و حساب و رهسپار شدن به سوى بهشت و دوزخ ، وساطت و دخالت فرشتگان در تمام اين حالات از گفتار ما بىنياز است .\r\nزيرا آيات دالّه بر اين مطلب بسيار است و نيازى به ذكرشان نيست ، و احاديث وارده از رسول اكرم و ائمّه اهل بيت عليهم السّلام فوق حدّ إحصاء است .\r\nو همچنين وساطتشان در مرحله تشريع احكام از نازل نمودن وحى ، و دفع كردن شياطين از مداخله در امر وحى ، و تسديد و تقويت پيامبر ، و تأييد مؤمنين و تطهيرشان را به استغفار ، نيز محلّ بحث نيست .\r\nامّا بر وساطتشان در تدبير امور اين عالم ، اطلاق آيات وارده در بَدو سوره نازعات :       وَ النَّازِعاتِ غَرْقاً * وَ النَّاشِطاتِ نَشْطاً * وَ السَّابِحاتِ سَبْحاً * فَالسَّابِقاتِ سَبْقاً * فَالْمُدَبِّراتِ أَمْراً       با همان بيانى كه گذشت ، دلالت دارند .\r\nو همچنين گفتار خداوند تعالى :   جاعِلِ الْمَلائِكَةِ رُسُلًا أُولِي أَجْنِحَةٍ مَثْنى وَ ثُلاثَ وَ رُباعَ   كه در سوره فاطر آمده است دليل بر آنست ؛ زيرا بنابر تفسيرى كه از آن شد ، ظاهر اطلاق آيه دلالت دارد بر آنكه آنها خلق شده‌اند به جهت آنكه ميان خدا و خلقش واسطه باشند ؛ و نازل شده‌اند به جهت انفاذ امر خدا كه از آيه :\r\n  بَلْ عِبادٌ مُكْرَمُونَ * لا يَسْبِقُونَهُ بِالْقَوْلِ وَ هُمْ بِأَمْرِهِ يَعْمَلُونَ   ( آيه 26 و آيه 27 ، از سوره أنبياء )\r\n« بلكه ملائكه بندگان گرانقدر و گرامى خدا هستند كه از فرمان خدا پيشى نميگيرند ، و ايشان به امر او عمل ميكنند . » كه در وصف ايشان است ، استفاده مىشود .\r\n\r\n","description":"","footnote":"","page_name":" 239 ","page_number":261},
  {"content":"\r\n\r\nو نيز از آيه :  يَخافُونَ رَبَّهُمْ مِنْ فَوْقِهِمْ وَ يَفْعَلُونَ ما يُؤْمَرُونَ  ( آيه 50 ، از سوره نحل )\r\n« از پروردگارشان كه بر بالاى آنهاست ميترسند ؛ و آنچه را كه بدان امر شده‌اند بجا ميآورند . »\r\nو در آوردن لفظ جَناح براى آنها كه به معناى بال است اشاره‌اى بدين حقيقت است .\r\nو بنابراين ، ملائكه شغلى و وظيفه‌اى ندارند مگر عنوان وساطت بين خدا و مخلوقاتش ، به آنكه امرش را در ميانشان جارى سازند . و اين بر سبيل اتّفاق نيست كه گاهى خداوند امر خود را به دست آنها اجرا كند و گاهى به دست غير آنها ؛ زيرا در سنّت الهيّه تخلّف و اختلافى نيست .\r\n إِنَّ رَبِّي عَلى صِراطٍ مُسْتَقِيمٍ  . ( آيه 56 ، از سوره هود )\r\n« تحقيقاً پروردگار من بر صراط مستقيم است . »\r\n فَلَنْ تَجِدَ لِسُنَّتِ اللَّهِ تَبْدِيلًا وَ لَنْ تَجِدَ لِسُنَّتِ اللَّهِ تَحْوِيلًا . (  آيه 43 ، از سوره فاطر )\r\n« بنابراين ، هيچگاه در سنّت خدا تبديل و تغييرى را نمييابى ؛ و هيچگاه در سنّت خدا تحويل و جابجا شدن و دگرگونى را نمييابى ! »\r\nو از كيفيّات وساطتشان اينست كه : بعضى از آنها در مقامى رفيعتر و منزلهاى عاليتر از بعضى دگر باشند ، و آن فرشته بالا به فرشته پائين چيزى از تدبيرات را امر كند . زيرا در حقيقت اين وساطتى است از فرشته متبوع ، ميان خدا و ميان فرشته تابع او در ايصال امر خداوند تعالى ؛ مثل وساطت ملك الموت در امر به بعضى از أعوانش به قبض روح بعضى از ارواح . و اين واقعيّت را خداوند از ملائكهء خود حكايت مينمايد :\r\n\r\n","description":"","footnote":"","page_name":" 240 ","page_number":262},
  {"content":"\r\n\r\n وَ ما مِنَّا إِلَّا لَهُ مَقامٌ مَعْلُومٌ  . ( آيه 164 ، از سوره صافّات )\r\n« هيچكدام از ما نيستند مگر آنكه مقام معلومى را حائزند . »\r\nو ميفرمايد :  مُطاعٍ ثَمَّ أَمِينٍ  . ( آيه 21 ، از سوره تكوير )\r\n« رسول اعظم وحى ، در آن مقام قدس ، مطاع و فرمانده است و در آنجا امين است . »\r\nو ميفرمايد :  حَتَّى إِذا فُزِّعَ عَنْ قُلُوبِهِمْ قالُوا ما ذا قالَ رَبُّكُمْ قالُوا الْحَقَّ  . ( آيه 23 ، از سوره سبأ )\r\n« تا زمانيكه ترس از دلهايشان برداشته شود ، به فرشتگان ميگويند : پروردگار شما چه گفت ؟ ! آنها پاسخ ميدهند : حقّ » !\r\n\r\nوجود ملائكه عنوان وساطت بين خدا و خلق را دارد ، بدون منافات با استناد به علل مادّيّه\r\nو اين وساطت فرشتگان كه بين خدا و حوادث است ( يعنى اسباب و عللى ميباشند كه حوادث را بدانها استناد ميدهند ) منافاتى با استناد حوادث به اسباب و علل قريبه مادّيّه خود ندارد ؛ زيرا كه سببيّت طولى است نه عرضى . به معناى آنكه سبب نزديك ، سبب حدوث حادث است ؛ و سبب دور ، سبب براى پيدايش آن سبب است .\r\nهمانطور كه وساطتشان و استناد حوادث به آنها منافاتى با استناد حوادث به خداوند متعال ندارد ؛ و بنابر مقتضاى توحيد حضرت ربّ ، خداوند متعال يگانه سبب و علّت عامل براى ايجاد موجودات است .\r\nدر اينجا مسبّبيّت همانطور كه دانسته شد طولى است ، نه عرضى . و استناد حوادث به ملائكه ، چيزى را بر استنادشان به اسباب قريبه و علل مادّيّه نميافزايد .\r\nقرآن كريم همانطور كه استناد حوادث را به فرشتگان امضا مىكند ، همينطور استنادشان را به اسباب طبيعيّه تصديق مينمايد .\r\n\r\nفرشتگان ، واسطهء محضه هستند ؛ و در عمل هيچگونه استقلال و استكبار ندارند\r\nدر هيچيك از اسبابِ واسطه ، استقلالى در برابر خداوند متعال نيست تا\r\n\r\n","description":"","footnote":"","page_name":" 241 ","page_number":263},
  {"content":"\r\n\r\nاز خدا بريده شود و نگذارد كه آنچه را كه به آنها مستند است به خداوند سبحانه استناد پيدا نمايد . همچون گفتار بت پرستان و وثنيّه كه ميگويند : خداوند امور عالم را به ملائكهء مقرّب خود تفويض كرده است .\r\nقرآن مجيد در بيان و معرّفى توحيد ، هر گونه استقلالى را از هر چيزى از هر جهتى نفى مينمايد . لا يَمْلِكونَ لِانْفُسِهِمْ نَفْعًا وَ لا ضَرًّا وَ لا مَوْتًا وَ لا حَيَوةً وَ لا نُشورًا . « 1 » « موجودات و مخلوقات أبداً براى خودشان مالك هيچگونه نفعى و يا ضررى ، مرگى و يا حياتى ، و يا نشورى و گسترشى بعد از حيات خود نيستند . »\r\nبا تشبيه بعيدى ميتوانيم اشياء را در استنادشان به علل و اسباب مترتّبه قريبه و بعيده و بالاخره منتهى شدنشان را به خداوند سبحانه ، به نوشتن و كتابتى كه انسان با دستش و با قلم انجام ميدهد ، تمثيل كنيم .\r\nكتابت در وهله نخستين به قلم مربوط است و سپس مربوط به دست مىشود كه براى كتابت به قلم متوسّل مىشود ، و پس از آن مربوط به انسان ميگردد كه براى كتابت متوسّل به دست و قلم ميگردد .\r\nسبب و علّت مستقلّ در نوشتن خود انسان است ؛ و معناى سببيّت به واقعيّت خود ، در او منطوى است بدون آنكه با استناد سببيّت كتابت به دست و يا به قلم ، هيچگونه تنافى و تخالفى وجود داشته باشد .\r\n\r\nبين وساطت ملائكه در تدبير امور و بين عبادت و تسبيح آنان تنافى نيست\r\nو نيز بين آنچه ذكر شد در اينكه شأن و رسالت و موجوديّت ملائكه واسطه بودن در تدبير امور است ، و بين آنچه از كلام خداوند تعالى بدست ميآيد كه بعضى\r\n\r\n\r\n","description":"","footnote":"\r\n( 1 ) اين جمله عين آيه قرآن نيست ، ولى اقتباس است از آيه 3 ، از سوره 25 : الفرقان كه ميگويد :  وَ اتَّخَذُوا مِنْ دُونِهِ آلِهَةً لا يَخْلُقُونَ شَيْئاً وَ هُمْ يُخْلَقُونَ وَ لا يَمْلِكُونَ لِأَنْفُسِهِمْ ضَرًّا وَ لا نَفْعاً وَ لا يَمْلِكُونَ مَوْتاً وَ لا حَياةً وَ لا نُشُوراً . \r\n","page_name":" 242 ","page_number":264},
  {"content":"\r\n\r\nاز ملائكه و يا جميع آنها بر عبادت و تسبيح و سجود او مداومت دارند ، هيچگونه تنافى وجود ندارد ؛ مثل قَوْله تعالى :\r\n  وَ مَنْ عِنْدَهُ لا يَسْتَكْبِرُونَ عَنْ عِبادَتِهِ وَ لا يَسْتَحْسِرُونَ * يُسَبِّحُونَ اللَّيْلَ وَ النَّهارَ لا يَفْتُرُونَ   . ( آيه 19 و آيه 20 ، از سوره أنبياء )\r\n« و آنان كه نزد خداوند هستند ، از عبادت وى استكبار و بلندمنشى ندارند ، و به تعب و سختى نميافتند و خسته نميشوند . در تمام طول شب و روز تسبيح او را بجاى ميآورند ؛ و ابداً فتور و سستى و خستگى در آنان پيدا نميشود . »\r\nو مثل قَوْله تعالى :  إِنَّ الَّذِينَ عِنْدَ رَبِّكَ لا يَسْتَكْبِرُونَ عَنْ عِبادَتِهِ وَ يُسَبِّحُونَهُ وَ لَهُ يَسْجُدُونَ  . ( آيه 206 ، از سوره أعراف )\r\n« آنان كه در حضور پروردگارت هستند ، از عبادت او سركشى و استكبار ندارند ، و او را تسبيح ميگويند و براى او به سجده در ميآيند . »\r\nعدم تنافى در ميان اين دو حقيقت ، به جهت آنست كه : ميتواند عبادتشان و سجودشان و تسبيحشان ، عين كارشان در تدبير امور و عين امتثالشان به سبب واسطه شدن درباره امرى باشد كه از ساحت حضرت ربّ العزّة شرف صدور يافته است . و به اين نكته اشاره دارد گفتار خداوند تعالى :\r\n وَ لِلَّهِ يَسْجُدُ ما فِي السَّماواتِ وَ ما فِي الْأَرْضِ مِنْ دابَّةٍ وَ الْمَلائِكَةُ وَ هُمْ لا يَسْتَكْبِرُونَ  . ( آيه 49 ، از سوره نحل )\r\n« و از براى خداوند سجده ميكنند تمام جنبندگانى كه در آسمانها و در زمين هستند ، و ملائكه نيز براى خداوند سجده مينمايند ، و ايشان ابداً استكبار و بلندپروازى و شخصيّت طلبى ندارند . » « 1 »\r\n\r\n\r\n","description":"","footnote":"\r\n( 1 ) « الميزان فى تفسير القرءان » ج 20 ، ص 283 تا ص 285\r\n","page_name":" 243 ","page_number":265},
  {"content":"\r\n\r\nبارى اينها همه راجع به تفسير آيات ابتداى سوره   وَ النَّازِعاتِ   ، و بيان وظيفه و شأنيّت فرشتگان مُوكَّل بر تمام امور بود . امّا درباره خصوص فرشتگان موكّل به امر وحى ، و بيان صفات و كيفيّت القاء وحى در دو جاى از قرآن كريم ، خداوند بطور قَسم ، نامى از آنها را به ميان آورده است ، غير از مواضعى كه بدون قسم ياد شده است .\r\n\r\nتفسير « وَ الصَّفَّتِ صَفًّا » كه مراد ملائكهء وحى هستند\r\nاوّل : در ابتداى سوره صافّات كه ميفرمايد :\r\n     وَ الصَّافَّاتِ صَفًّا * فَالزَّاجِراتِ زَجْراً * فَالتَّالِياتِ ذِكْراً * إِنَّ إِلهَكُمْ لَواحِدٌ .      « 1 »\r\n« سوگند به فرشتگانى كه صفّ ميبندند صفّ بستنى ، و پس از آن سوگند به فرشتگانى كه ميرانند و دور ميكنند دور كردنى ، و سپس سوگند به فرشتگانى كه ذكر را تلاوت ميكنند ؛ كه معبود شما واحد است . »\r\nاين آيات كه با قسم آمده است اوّلين آياتى است كه در قرآن با قسم ذكر شده است . و محتمل است مراد از اين سه طائفه از فرشتگان ، ملائكه‌اى باشند كه وحى را به پيغمبر نازل ميكنند ، و مأمور به تأمين طريق و پاك كردن راه وحى و دفع شياطين از مداخله در وحى و ايصال وحى را به مطلق پيامبران و يا به خصوص حضرت محمّد بن عبد الله صلّى الله عليه و آله و سلّم بوده باشند ، همچنانكه مفاد آيه زير نيز چنين است :\r\n   عالِمُ الْغَيْبِ فَلا يُظْهِرُ عَلى غَيْبِهِ أَحَداً * إِلَّا مَنِ ارْتَضى مِنْ رَسُولٍ فَإِنَّهُ يَسْلُكُ مِنْ بَيْنِ يَدَيْهِ وَ مِنْ خَلْفِهِ رَصَداً * لِيَعْلَمَ أَنْ قَدْ أَبْلَغُوا رِسالاتِ رَبِّهِمْ وَ أَحاطَ بِما لَدَيْهِمْ وَ أَحْصى كُلَّ شَيْءٍ عَدَداً .    « 2 »\r\n\r\n\r\n","description":"","footnote":"\r\n( 1 ) آيات 1 تا 4 ، از سوره 37 : الصّآفّات\r\n( 2 ) آيات 26 تا 28 ، از سوره 72 : الجنّ\r\n","page_name":" 244 ","page_number":266},
  {"content":"\r\n\r\n« خداوند عالم غيب است . و بر غيبش كسى را مطلّع نميكند مگر آن فرستاده‌اى را كه مورد رضا و پسندش باشد . و در اين صورت براى حفظ و حراست وى از پيش رو و از پشت سر او رَصَد و نگهبان ميگمارد ؛ براى آنكه بداند آن پيامبران رسالات و دستوراتى را كه از پروردگارشان بايد به مردم برسانند ابلاغ كرده‌اند . و خداوند بر آنچه در نزد پيامبرانست احاطه و سيطره دارد ، و تعداد و شمارهء هر چيزى را احصا و شمارش نموده است . »\r\nو بنابراين ، آيات مورد بحث ما اينطور معنى ميدهد : سوگند به ملائكه‌اى كه در راه ايصال وحى ، به صفوفى متشكّل آراسته‌اند ، و سوگند به آن ملائكه‌اى كه پس از تشكّل و در صفوف در آمدن ، شياطين را ميرانند و از مداخله آنها در امر وحى جلوگير ميشوند ، و سوگند به آن ملائكه‌اى كه پس از راندن و زجر كردن شياطين ، بر پيامبران ذكر را ، و يا بر پيغمبر آخر زمان قرآن را تلاوت ميكنند .\r\nو مؤيّد اين تفسير آنست كه : از آن تعبير به تلاوتِ ذكر نموده است . و نيز مؤيّد اين معنى است آنكه : گفتار رَمْى شياطين با شهابهاى ثاقِب در همين سوره پس از اين آيات آمده است .\r\nنزول قرآن توسّط اين فرشتگان عديده ، منافات با نزول آن توسّط خصوص جبرائيل ندارد ، در آنجا كه ميگويد :  مَنْ كانَ عَدُوًّا لِجِبْرِيلَ فَإِنَّهُ نَزَّلَهُ عَلى قَلْبِكَ .  « 1 »\r\n« كيست كه دشمن جبرئيل باشد ؟ ! زيرا كه وى قرآن را بر قلب تو فرود آورد . »\r\nو ميگويد :   نَزَلَ بِهِ الرُّوحُ الْأَمِينُ * عَلى قَلْبِكَ .   « 2 »\r\n« قرآن را روح الامين بر قلب تو فرود آورد\r\n\r\n\r\n","description":"","footnote":"\r\n( 1 ) » . صدر آيه 97 ، از سوره 2 : البقرة\r\n( 2 ) آيه 193 و صدر آيه 194 ، از سورهء 26 : الشّعرآء\r\n","page_name":" 245 ","page_number":267},
  {"content":"\r\n\r\nزيرا كه اين صفوف از فرشتگان ، اعوان و انصار جبرائيل هستند در انزال قرآن ، پس در حقيقت نزولشان ، نزول اوست . خداى ميگويد :\r\n    فِي صُحُفٍ مُكَرَّمَةٍ * مَرْفُوعَةٍ مُطَهَّرَةٍ * بِأَيْدِي سَفَرَةٍ * كِرامٍ بَرَرَةٍ .     « 1 »\r\n« نزول قرآن در كاغذها و صحيفه هائيست عالى القدر و عظيم المنزله و مكرّم كه بلند پايه و بالارتبه و پاك و پاكيزه شده است ، در دستهاى فرستادگان و سفيرانى گرامى و نيكو سيرت . »\r\nو همچنين ميگويد :   وَ إِنَّا لَنَحْنُ الصَّافُّونَ * وَ إِنَّا لَنَحْنُ الْمُسَبِّحُونَ .   « 2 »\r\n« و حقّاً و تحقيقاً ما فرشتگان نزول وحى ، دسته هايى هستيم كه در صفوف متشكّل و منظّم هستيم ، و حقّاً و تحقيقاً ما تسبيح و تقديس و تنزيه خداى خود را بجاى ميآوريم . »\r\nو أيضاً خداوند متعال از لسان آنها حكايت مينمايد كه :\r\n وَ ما نَتَنَزَّلُ إِلَّا بِأَمْرِ رَبِّكَ .  « 3 »\r\n« و ما فرود نمىآئيم اى پيغمبر مگر به اجازه پروردگارت ! »\r\nطرز و نوع نزول قرآن توسّط ملائكه و توسّط جبرائيل همانند ميراندن و قبض ارواح است كه گاهى نسبت به ملائكه داده مىشود مثل قَوله تعالى :  حَتَّى إِذا جاءَ أَحَدَكُمُ الْمَوْتُ تَوَفَّتْهُ رُسُلُنا .  « 4 »\r\n« تا زمانيكه چون مرگ يكى از شما برسد ، فرستادگان ما او را قبض روح ميكنند . »\r\nو گاهى نسبت به مَلَك الموت كه رئيسشان است داده مىشود . فى قَوله تعالَى :\r\n\r\n\r\n","description":"","footnote":"\r\n( 1 ) آيات 13 تا 16 ، از سوره 80 : عبس\r\n( 2 ) آيه 165 و 166 ، از سورهء 37 : الصّآفّات\r\n( 3 ) صدر آيه 64 ، از سورهء 19 : مريم\r\n( 4 ) آيه 61 ، از سوره 6 : الانعام\r\n","page_name":" 246 ","page_number":268},
  {"content":"\r\n\r\n قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ ثُمَّ إِلى رَبِّكُمْ تُرْجَعُونَ .  « 1 » « بگو اى پيغمبر : جان شما را ميگيرد مَلَك الموتى كه بر شما گماشته شده است ، و پس از آن به سوى ما بازگشت ميكنيد » !\r\n\r\nمراد از « وَ الْمُرْسَلاتِ عُرْفاً » نيز ملائكهء وحى ميباشند\r\n\r\n( وظائف و شؤون ديگر ملائكهء سماوى ، در تعبيرات قرآن كريم )\r\nدوّم : در ابتداى سوره مرسلات كه ميفرمايد :\r\n        وَ الْمُرْسَلاتِ عُرْفاً * فَالْعاصِفاتِ عَصْفاً * وَ النَّاشِراتِ نَشْراً * فَالْفارِقاتِ فَرْقاً * فَالْمُلْقِياتِ ذِكْراً * عُذْراً أَوْ نُذْراً * إِنَّما تُوعَدُونَ لَواقِعٌ .         « 2 »\r\n« قسم به فرشتگانى كه پى در پى براى وحى گسيل ميشوند . و سوگند به فرشتگانى كه پس از ارسال ، با سرعت در سير و حركت به سوى مأموريّت ميشتابند . و سوگند به فرشتگانى كه صحيفه‌هائى كه در آنها براى پيامبران ، وحى نوشته شده است براى ايشان باز ميكنند . و سوگند به فرشتگانى كه پس از نشر صحف و نامه‌هاى وحى خداوندى ، در ميان حقّ و باطل و حلال و حرام فرق ميگذارند و آنها را از هم متمايز و جدا ميسازند . و قسم به فرشتگانى كه پس از فرق نهادن ميان حقّ و باطل و حلال و حرام ، وحى نازل شده را براى پيامبران ، و يا خصوص قرآن را براى رسول الله ، به جهت اتمام حجّت و عذر و يا به جهت توعيد و تخويف ميخوانند و تلاوت ميكنند ؛ كه آنچه بر شما وعده داده شده است ، بدانيد كه متحقّق است و واقع ميگردد ! »\r\nدر اين آيات نيز بواسطه وضوح معناى  فَالْمُلْقِياتِ ذِكْراً  ( به معناى تلقين كنندهء وحى ) كه با فاء تفريع مترتّب بر  فَالْفارِقاتِ فَرْقاً  ( به معناى تميز دهنده و جدا كننده ) مىباشد ، و آن نيز با فاء تفريع مترتّب بر  وَ النَّاشِراتِ نَشْراً  ( به معناى نشر دهنده و گسترش دهنده و بازكننده ) است ، بايد گفت اين\r\n\r\n\r\n","description":"","footnote":"\r\n( 1 ) آيه 11 ، از سوره 32 : السّجدة\r\n( 2 ) آيات 1 تا 7 ، از سوره 77 : المرسلات\r\n","page_name":" 247 ","page_number":269},
  {"content":"\r\n\r\nصفات سه گانه صفات دسته واحدى از ملائكه است كه به سوى پيامبر و يا پيامبران ، انزال وحى مينمايند .\r\nو به قرينه اتّحاد سياق ميان جميع آيات ، مراد از مُرْسَلات عُرْفاً و عاصِفات عَصْفاً نيز همين دسته هستند كه در اوّل وهله ، دسته دسته و متتابعاً ارسال ميشوند و سپس در سير و حركت سرعت ميكنند و نامه‌ها را ميگسترند و ميان حقّ و باطل را جدا نموده ، صُحف مكرّمهء الهيّه را براى حضرت رسول و يا رسولان ميخوانند و بدانها القاء و تلقين ميكنند .\r\nو بنابراين مَحَطّ و متعلّق قسم ، خصوص ملائكه وحى ميباشند كه ايشان نيز داراى صفات پنجگانه هستند .\r\n\r\nمعاونت فرشتگان در غزوهء بدر ، و در قضيّة افشاء سرّ رسول الله صلّى الله عليه و آله و سلّم\r\nامّا آياتى كه در قرآن كريم وارد شده در غير موارد سوگند ، و كارهاى گوناگون ملائكه را بيان مىكند بسيار است ؛ مثلًا در سوره آل عمران معاونت سه هزار فرشته را براى معاونت و يارى مسلمين در غزوهء بَدر كبرى ذكر مىكند و بيان مىكند كه در صورت استقامت و تقوى و پايدارى پنج هزار فرشته براى ايشان نازل مىشود :\r\n   إِذْ تَقُولُ لِلْمُؤْمِنِينَ أَ لَنْ يَكْفِيَكُمْ أَنْ يُمِدَّكُمْ رَبُّكُمْ بِثَلاثَةِ آلافٍ مِنَ الْمَلائِكَةِ مُنْزَلِينَ * بَلى إِنْ تَصْبِرُوا وَ تَتَّقُوا وَ يَأْتُوكُمْ مِنْ فَوْرِهِمْ هذا يُمْدِدْكُمْ رَبُّكُمْ بِخَمْسَةِ آلافٍ مِنَ الْمَلائِكَةِ مُسَوِّمِينَ * وَ ما جَعَلَهُ اللَّهُ إِلَّا بُشْرى لَكُمْ وَ لِتَطْمَئِنَّ قُلُوبُكُمْ بِهِ وَ مَا النَّصْرُ إِلَّا مِنْ عِنْدِ اللَّهِ الْعَزِيزِ الْحَكِيمِ .    « 1 »\r\n« نصرت شما مسلمين در جنگ بدر ، وقتى بود كه تو اى پيغمبر به مؤمنين ميگفتى : آيا اين براى شما كافى نبود كه خداوند شما را با سه هزار فرشته فرودآمده ، مدد كرد و يارى نمود ؟ ! آرى ؛ اگر شما مسلمانان صبر و\r\n\r\n\r\n","description":"","footnote":"\r\n( 1 ) آيات 124 تا 126 ، از سوره 3 : ءَال عمران\r\n","page_name":" 248 ","page_number":270},
  {"content":"\r\n\r\nاستقامت كنيد و پيوسته پرهيزگار باشيد ! و گروه مشركين بر سر شما اينك شتابان و خشمگين بيايند ، خداوند براى مَدَد و نصرت شما پنج هزار فرشته با علامت و نشانه اسلام نازل مىكند . و خداوند آن فرشتگان را ارسال نداشت مگر به جهت مژده فتح و بشارت بر ظفر و پيروزى شما ؛ و براى آنكه دلهايتان آرام شود و اطمينان يابد . و بدانيد كه : نصرت و پيروزى بر دشمن نصيب شما نگشت مگر از جانب خداى عزيز و حكيم ! »\r\nنزول و نصرت سه هزار از ملك در اين آيه ، منافات با نزول يك هزار از آنها را چنان كه در سوره انفال وارد شده است ندارد ؛ زيرا در آنجا نزول هزار مَلَك را مقيّد به لفظ مُرْدِفين مىكند ، يعنى هزار فرشته‌اى كه در رديف آنها فرشتگان دگرى ميآيند ؛ و اين دلالت دارد بر اينكه در وهله اوّل در غزوه بَدْر خداوند يك هزار فرشته نازل كرد و سپس در رديف و دنبالشان دو هزار فرشته ديگر را . امّا آيه سوره انفال اينست :\r\n  إِذْ تَسْتَغِيثُونَ رَبَّكُمْ فَاسْتَجابَ لَكُمْ أَنِّي مُمِدُّكُمْ بِأَلْفٍ مِنَ الْمَلائِكَةِ مُرْدِفِينَ * وَ ما جَعَلَهُ اللَّهُ إِلَّا بُشْرى وَ لِتَطْمَئِنَّ بِهِ قُلُوبُكُمْ وَ مَا النَّصْرُ إِلَّا مِنْ عِنْدِ اللَّهِ إِنَّ اللَّهَ عَزِيزٌ حَكِيمٌ .   « 1 »\r\n« در آن وقتى كه شما به درگاه پروردگارتان زارى و استغاثه ميكرديد و خداوند دعايتان را مستجاب نمود كه : من اينك براى كمك و مدد شما يك هزار فرشته كه در رديف هستند ميفرستم . اين نزول ملائكه را خدا قرار نداد مگر براى سرور و بشارت شما و نيز براى آنكه دلهايتان بدان آرام گيرد ؛ و نصرت و پيروزى در انحصار خداوند است كه فقط از ناحيه او ميرسد . و تحقيقاً خداوند عزيز و حكيم است\r\n\r\n\r\n","description":"","footnote":"\r\n( 1 ) » . آيه 9 و 10 ، از سوره 8 : الانفال\r\n","page_name":" 249 ","page_number":271},
  {"content":"\r\n\r\nو ايضاً در قضيّه افشاء سِرّ رسول الله كه حَفصه دختر عمر ، سرّ آنحضرت را براى عائشه گفت و هر دو ، سرّ را فاش كردند ، و هر دو نفر مجرم شناخته شدند ، قرآن در صورت تظاهر آنان عليه حضرت ميگويد كه : در آن فرض خدا و جبرئيل و أمير المؤمنين ، يار و معاون و حامى رسول الله بوده و فرشتگان هم بعد از آنها در معاونت و كمك ميكوشند :\r\n إِنْ تَتُوبا إِلَى اللَّهِ فَقَدْ صَغَتْ قُلُوبُكُما وَ إِنْ تَظاهَرا عَلَيْهِ فَإِنَّ اللَّهَ هُوَ مَوْلاهُ وَ جِبْرِيلُ وَ صالِحُ الْمُؤْمِنِينَ وَ الْمَلائِكَةُ بَعْدَ ذلِكَ ظَهِيرٌ .  « 1 »\r\n« اگر شما دو تن ( حفصه و عائشه ) به سوى خداوند توبه كنيد رواست ، زيرا دلهاى شما بر خلاف رضاى پيغمبر ميل كرده است ! و اگر هر دو با هم عليه او دست بدست يكدگر دهيد و پشتيبان هم باشيد ، خداوند و جبرائيل و علىّ ابن أبى طالب كه صالح المؤمنين است ، حامى و مولاى او هستند ؛ و ملائكه هم در پى آنها به كمك و مساعدت قيام ميكنند » .\r\n\r\nكيفيّت تمثّل ملائكه بر حسب اختلاف اذهان ، مختلف است\r\nوجود فرشتگان كه داراى نفوس مجرّده هستند ، به ادلّه عقليّه ثابت است و مُثُل أفلاطونيّه كه مرحوم صدر المتألّهين قدَّس اللهُ سرَّه آن را احيا نموده و اثبات كرده است همان فرشتگان  فَالْمُدَبِّراتِ أَمْراً  هستند .\r\nاهل كشف و شهود ملائكه را ميبينند ، غاية الامر صورت تمثّلى آنها را ؛ زيرا همانطور كه گفتيم آنها مجرّدند و نميتوانند به لباس مادّه متلبّس گردند ، بخلاف جنّ و شيطان كه موجود مادّى و نارى هستند و داراى شكل و صورتند . جنّيان متشكّل‌اند ؛ و امّا ملائكه متمثّل ميشوند ، يعنى در قواى ذهنيّه انسان به صورت مناسب ظاهر ميشوند .\r\nحقيقت جبرائيل ، موجود مجرّد نورانى است كه چون با آن صورت بر\r\n\r\n\r\n","description":"","footnote":"\r\n( 1 ) آيه 4 ، از سوره 66 : التّحريم\r\n","page_name":" 250 ","page_number":272},
  {"content":"\r\n\r\nرسول الله ظاهر ميشد ، مشرق و مغرب عالم را احاطه ميكرد . ولى گاهى به صورت دِحْيه كَلْبىّ متمثّل ميشد ، در اين حال رسول خدا وى را به حقيقت جبرائيل دريافت مينمودند و سائرين او را دحيه ميپنداشتند ، در حالى كه دحيه نبود ، به مثال و صورت دحيه در انظار نظاره كنندگان متمثّل ميشد .\r\nابن فارض مصرى ، عارف عاليقدر ميگويد :\r\n وَ ها دِحْيَةٌ وافى الامينُ نَبيَّنا * بِصورَتِهِ فى بَدْءِ وَحْىِ النُّبُوَّةِ ( 1 )\r\nأ جِبْريلُ قُلْ لى : كانَ دِحْيَةَ إذْ بَد * الِمُهْدِى الْهُدَى فى هَيْئَةٍ بَشَريَّةِ ( 2 )\r\nوَ فى عِلْمِهِ عَنْ حاضِريهِ مَزيَّةٌ * بِماهيَّةِ الْمَرْئىِّ مِنْ غَيْرِ مِرْيَةِ ( 3 )\r\nيَرَى مَلَكًا يوحِى إلَيْهِ وَ غَيْرُهُ * يَرَى رَجُلًا يُدْعَى لَدَيْهِ بِصُحْبَةِ ( 4 ) \r\n« 1 »\r\n1 و متوجّه باش : جبرائيل امين كه با پيغمبر ما در ابتداى وحى نبوّت ملاقات داشت ، با چهره و صورت دحيه برخورد و تلاقى داشت 2 .\r\nتو اين حقيقت را براى من بگو : آيا جبرائيل واقعاً دحيه بود در وقتى كه در لباس و هيئت بشر براى بخشنده هدايت و فيضان دهنده دلالت و رسالت ، ظهور مىنمود 3 ! ؟\r\nنه چنين نبود ؛ بلكه بدون شكّ و ترديد در علم و بينش پيغمبر ، به واقعيّت و ماهيّت آن شخص حاضرِ مشهود و معلوم ، از بقيّه افرادى كه نزد رسول خدا بودند ، مزيّت و برترى وجود داشت كه\r\n\r\n\r\n","description":"","footnote":"\r\n( 1 ) « ديوان ابن فارض » تائيّه كبرى ، ص 73 ، بيت 280 تا 283\r\n","page_name":" 251 ","page_number":273},
  {"content":"\r\n\r\n4 رسول خدا او را فرشته‌اى مييافت كه به او وحى مىكند ؛ و غير رسول خدا او را مردى ميديدند كه براى مذاكره و گفتگو با آنحضرت بدان مجلس فرا خوانده شده است .\r\nبارى ، اينها همه راجع به جهت دوّم از اشكال هفتم بود كه بر صاحب مقاله وارد است\r\n. \r\nجهت سوّم : منطق قويم و مقدّمات برهانى شخص حكيم ، براى همه الزام آور است\r\nجهت سوّم آنست كه : ايشان به سهولت ميگويند : لزومى ندارد انسان براى سرباز زدن از پذيرش آراء علّامه طباطبائى خود را به تكلّف بيندازد . زيرا علّامه در اين مدّعَى اصولى را مفروض و مسلّم داشته‌اند كه كافى است براى ردّ مطلب ايشان ، انسان همچون كانْت اصول ما بعد الطّبيعه را قبول نكند ؛ در اين صورت بناى ايشان فرو ميريزد .\r\nعين عبارت اينست :\r\nبيفزائيم كه بهيچوجه مسلّمات علّامهء طباطبائى همين چند اصل آشكار كه مذكور افتاد نيست . ايشان لا جرم در معرفت شناسى هم اصولى را مفروض گرفته‌اند ؛ و آن اينكه فى المثل آدمى ميتواند ( بر خلاف رأى كانت ) فلسفه ما بعد الطَّبيعه بنا كند ، و در آن آرائى را بطور قطع و يقين به اثبات برساند . و اينكه آراى ما بعد الطّبيعىّ « بامعنى » است نه « بى معنى » ( به زعم بعضى فيلسوفان آنالتيك جديد ) . و لذا كافيست كسى كانْتى گردد ، يا از آن هم نازلتر ، پيرو مكتب اهل حديث باشد ، تا بناى ايشان فرو ريزد . درهم تنيده بودن آراى بيرونى ( اعمّ از فلسفى يا تجربى ) با آراى دينى ، و تركيب اين دو براى توليد فهم جديد ، از اين نمونه‌ها به خوبى آشكار است . « 1 »\r\n\r\n\r\n","description":"","footnote":"\r\n( 1 ) مقاله بسط و قبض تئوريك شريعت ، مجلّهء « كيهان فرهنگى » شماره سرى 52 ، تير ماه 1367 شمسى ، شماره 4 ، ص 15 ، ستون سوّم\r\n","page_name":" 252 ","page_number":274},
  {"content":"\r\n\r\nپاسخ اين گفتار آنست كه : پذيرفتن مطالب و آراء فلسفى همچون كشك و بادنجان ، و يا آب دوغ و خيار نيست كه گاهى انسان اين را بپسندد و گاهى آن را انتخاب كند .\r\nحكيم كه بر اساس منطق قويم و برهان متين ، مقدّماتى را ترتيب ميدهد تا نتيجه‌اى را بردارد ، تمام عالم را الزام بر قبول قول خود مىكند . در اينجا كانت و دكارت چكاره اند ؟ در برابر علم و بينائى ، جهل و كورى يعنى چه ؟ در برابر خورشيد عقل و درايت ، افسانه بافى به چه كار آيد ؟\r\n\r\nسرباز زدن از اصول عقليّة برهانيّه ، اعتراف به جهالت و كوردلى است\r\nمخالفين گفتار حكيم آنچه در توبره تلاش دارند و آنچه در چنته و آستين دفاع دارند ، بايد در ابطال مقدّمات برهانى او به كار برند ؛ يعنى صغرى و يا كبراى مسأله را ابطال كنند و يا در قياس استثنائى وى تشكيك كنند ، البتّه در اين صورت غلبه با آنهاست ، كسى هم حرفى ندارد ، كانت باشد و يا غير وى .\r\nامّا در صورت عدم اقتدار بر تشكيك اصول عقليّه و مقدمات برهانيّه مسلّمه حكيم ، دم از اين و آن زدن ، و سر از اين و آن مكتب در آوردن جز اعتراف به جهل و اقرار و إغراء بر نادانى ، چيز دگرى ميتواند بوده باشد ! ؟\r\n\r\n","description":"","footnote":"","page_name":" 253 ","page_number":275},
  {"content":"\r\n . \r\n","description":"","footnote":"","page_name":" 254 ","page_number":276},
  {"content":"\r\n\r\n\r\nإشكال هشتم ؛ « منطق قرآن ، حجّيّت عقل و يقين است نه فرضيّه‌هاى وهمى »\r\n\r\n","description":"","footnote":"","page_name":" 255 ","page_number":277},
  {"content":"\r\n . \r\n","description":"","footnote":"","page_name":" 256 ","page_number":278},
  {"content":"\r\n\r\nمنطق قرآن ، حجّيّت عقل و يقين است نه فرضيّه‌هاى وهمى\r\nاشكال هشتم بر صاحب مقاله آنست كه : ايشان ميگويند : بايد از آنچه در كتب امروزى به نام علم آمده است ، و بر اساس فرضيّه‌ها و تئوريها بنا شده است ، پيروى كرد و آنها را امور يقينيّه شمرد و از مسلّمات دانست ، گرچه بر خلاف ظاهر قرآن كريم بوده باشد . و علم كه پيوسته در تحوّل است ، تحوّلِ معارف و برداشتهاى از دين را به دنبال خود ميكشد . بخلاف نظريّه پيرِدوئِم فيلسوف و فيزيكدان فرانسوى كه فرضيّات علمى را ابزارهائى براى تنظيم حوادث ميدانست . و علم خود را صريحاً پُوزِيتيويسْتيك ميشمرد . و بالاخره نظريّه خود را اينطور بنا نهاده بود كه : فرضيّات علمى بهره‌اى از واقع نمايى ندارند ، و شيوه‌هائى هستند براى سامان دادن به حوادث و به رشته كشيدن و محاسبه پذير كردن آنها\r\n\r\nإشكال صاحب مقاله بر علّامهء طباطبائى ( قدّه ) در حفظ ظاهر شرع و تقديم آن بر فرضيّه‌هاى علمى\r\nآنگاه بر حضرت علّامهء طباطبائى قدَّس اللهُ سرَّه خرده گرفته است كه : ايشان نيز در پاره‌اى از آراى تفسيرى خويش چنين گرايشى را ابراز كرده‌اند ، و حفظ ظاهر كتاب را مستلزم ابزارى شمردن پاره‌اى از فرضيّات علمى يافته‌اند .\r\nتا آنكه گفته است :\r\nآدمى تا معرفت شناسى ( و انسان شناسى و جهان شناسى ) خود را تنقيح و\r\n\r\n","description":"","footnote":"","page_name":" 257 ","page_number":279},
  {"content":"\r\n\r\nتدوين نكرده باشد ، و از ناسازگارى نپيراسته باشد ، معرفت دينىاش عمق و صلابت كافى نخواهد داشت .\r\nو از اين بالاتر ، اين معارف بشرى چون سيّالاند ، معرفت دينى هماهنگ با خود را هم وادار به سيلان خواهند كرد .\r\nترجمه نخستين آيه سوره نساء اينست : « اى مردم از خدائى بترسيد كه شما را از نفس واحد آفريد ، و همسرش را از جنس خودش خلق كرد ، و از آن دو ، مردان و زنان زيادى را بپراكند . . . »\r\nو ايشان در تفسير اين آيه مينويسند : معنى ظاهر قريب به نصِّ آن اينست كه آدميان موجود همه از نسل زوجه اش و همسر اويند و موجود ديگرى در توليد آدميان سهيم نبوده است .\r\nآنگاه فرضيّه قائلان به تكامل انواع را نقل ميكنند و ميافزايند كه اين فرضيّه را براى توجيه خواصّ و آثار انواع جانوران فرض كرده‌اند ، نه تطوّر ذات آنها . و دليلى بر نفى رقيب آن ندارند .\r\nو در هيچ تجربه‌اى فى المثل فردى از افراد ميمون را نديده‌اند كه بَدَل به انسان شود ؛ بلكه همه تجارِب بر خواصّ و لوازم جانوران جارى شده است .\r\nو به همين سبب آن فرضيّه ، كارش فقط توجيه مسائل خاص و مربوط آنست ، و دليل قاطعى هم بر آن إقامه نشده است . و لذا قول قرآن كريم ، كه : آدمى را نوعى مستقلّ از بقيّه جانوران ميداند ، با هيچ سخن علمى معارض و منافى نيست . « 1 »\r\nو سپس گفته است :\r\nمقايسه كنيد سخن مرحوم طباطبائى را با سخن داروين كه چگونه فرضيّه خود را به دلائلى خاصّ ( فى المثل قدرت در تنظيم پديدارها و يافته شدن نمونه‌هاى\r\n\r\n\r\n","description":"","footnote":"\r\n( 1 ) علّامه طباطبائى ، « الميزان » ج 4 ، ص 134 به بعد ( تعليقه )\r\n","page_name":" 258 ","page_number":280},
  {"content":"\r\n\r\nبديع و نامنتظر ) معتبر و مؤيّد ميدانست ، و تحوّل انواع را نظرى « علمى » ميپنداشت .\r\nو نيز توجّه كنيد به معيار علّامه طباطبائى كه طالب آنست كه : تحوّل يك ميمون به آدمى به رأى العين مشاهده گردد تا آن نظريّه علمى و مقبول افتد . يعنى نهايتاً مطلب به فلسفه علم يا معرفت شناسى منتهى و متّكى ميگردد .\r\nبحث چهارم\r\nتا آنكه گفته است :\r\nبر اينجانب معلوم نيست كه مرحوم علّامه طباطبائى اين نظر خود را در باب آزمودن فرضيّات علمى و ردّ و قبول آنها را در جائى بسط داده‌اند و پرورانده‌اند يا نه ؟ « 1 » و آيا براستى شرط صدق تئوريها را همه جا آن ميدانند كه : مصاديق تئورى مستقيماً مشاهده شوند يا نه ؟ و آيا ايشان معرفت شناسى مضبوط و منقّحى بنا نهاده‌اند يا نه ؟ و آيا فى المثل ايشان در باب نظريّه كپرنيك هم بر همين رأياند و معتقدند كه : تا حركت زمين به دور خورشيد ديده نشود ، و يا سكون خورشيد مشاهده نگردد ، نبايد آن را پذيرفت ؟ ! آيا در شيمى هم طالب آنند كه : ملكول كِلُرور سُديم يا بَنْزِن مشاهده مستقيم شوند ؟ . . . آيا مشاهده با ابزار را نيز مشاهده ميدانند يا نه ؟ ( مثل مشاهده از درون\r\n\r\n\r\n","description":"","footnote":"\r\n( 1 ) در تعليقه گويد : در مقاله پنجم از « اصول فلسفه و روش رئاليسم » كه عنوان « پيدايش كثرت در ادراكات » را دارد همين مقدار در باب فرضيّه‌هاى علمى آمده است كه : « بطور كلّى ميتوان گفت كه فرض فرضيّه در يك علم نه براى استنتاج علمى مىباشد . يعنى نه براى اينست كه ما به مسائل و نظريّه‌هاى علم نامبرده دانا شويم . . . بلكه براى تشخيص خطّ سير است كه سلوك علمى ما راه خود را گم نكند . . . درست مانند حال پاى ثابت پرگار مىباشد كه با استوار بودن او ، خطّ سير پاى متحرّك پرگار گرفتار بيهوده روى و گمراهى نميشود . . . » ص 105 و 106 .\r\n","page_name":" 259 ","page_number":281},
  {"content":"\r\n\r\nميكروسكوپ يا تلسكوپ ) و آيا ابزارها را فقط ادامه حواسّ آدمى ميدانند يا تئوريهاى مجسّم ؟ و آيا مشاهده بى تئورى و غير مصبوغ و مسبوق به فرضيّه را ميسّر ميشمارند يا نه ؟ !\r\nجواب هر چه باشد ، اين مسلّم است كه تا به اين سؤالات پاسخى اجمالى يا تفصيلى نداده باشند ، آن داورى در باب فرضيّه تكامل ، و آن معيار براى آزمون تئوريهاى علمى ، نارسا خواهد بود . « 1 »\r\n\r\nتجربيّات علمى ، تكامل انواع را نشان ميدهد ؛ نه تطوّر و تبدّلشان را\r\n\r\nتئوريها تا با ادلّهء مُتقنه به ثبوت نرسند فرضيّه‌اند نه قانون\r\nپاسخ به اين گفتار را ما در همين كتاب در نقض و ايرادهائى كه بر كتاب « خلقت انسان » وارد ساخته‌ايم ، داده‌ايم . و در آنجا مبرهن داشته‌ايم كه : داستان تبدّل و تطوّر انواع ، فرضيّه‌اى بيش نيست و نميتوان نام قانون بر آن نهاد . افرادى كه از اين موضوع سخن ميگويند ، بر اساس اينكه چون تكامل در انواع هست ، بايد تطوّر و تبدّل هم باشد ، دم ميزنند ؛ و غير از لفظ بايد هيچ برهانى ندارند . استقراء ناقصى كه در داخل انواع صورت گرفته و تكامل را در آن اثبات مىكند ، ربطى به مسأله تبدّل انواع ندارد ، و از اثبات اين نميتوان حكم به ثبوت آن نمود . از چيدن مقدّمات مظنونه استقرائيّه در انواع نميتوان نتيجه كلّيّه در همه انواع را حتّى در تغيّر و تطوّرشان گرفت . كلمات و گفتار داروين مخدوش است .\r\nكتابهائى عليه او و فرضيّه او نوشته شده است ؛ و امروز اين سخن در بازار علم خريدارى ندارد .\r\nوقتى ظاهر قريب به نصِّ قرآن كريم ، تولّد جميع افراد بشر را از يك زوجه اش شخصى و زوجه‌اش ميداند ، نبايد به مجرّد حدس و تخمين و بر اساس پندار\r\n\r\n\r\n","description":"","footnote":"\r\n( 1 ) « كيهان فرهنگى » شمارهء سرى 52 ، تير ماه 1367 شمسى ، شمارهء 4 ، مقالهء بسط و قبض تئوريك شريعت ، صفحه 16 ، ستون سوّم و صفحه 17 ، ستون اوّل\r\n","page_name":" 260 ","page_number":282},
  {"content":"\r\n\r\nدست از آن برداشت .\r\nعمل كردن به ظنّ و گمان ، در قرآن مجيد ممنوع به شمار آمده است . و انسان حقّ ندارد جز راه علم و قطع و يقين را بپيمايد . كدام دليل قطعى و يقينى بر اتّصال بشر به ميمون ارائه شده است ؟ !\r\nداروين پنداشته است كه آن اتّصال به وسيله ميمون است ؛ و قائلين به تبدّل انواع اين گفتار را به دلائل بسيارى ردّ كرده‌اند و قائل به حلقهء مفقوده گشته‌اند ، و در جستجوى آن حلقه ميباشند .\r\nفيكسيستها كه ابداً تبدّل را قبول ندارند ، و تبدّل و تطوّر را در داخل انواع ميدانند ، نه تبدّل نوعى را به نوع دگر و تغيّر و تطوّر ماهيّت موجودى را به ماهيّت آخر .\r\nكدام دليل يقينى و علمى و تجربى در فنّ زيست شناسى بر قاطعيّت تبدّل انواع اقامه شده است ؟ !\r\nحكيم و دانشمند جز از راه علم سخن نميگويد ، و محتملات را در بوته احتمال و در بقعه امكان واميگذارد .\r\nسخن علّامه در باب تبدّل انواع عاليترين حكم و نتيجه ايست كه بايد بدست آيد . زيرا ميگويند : براى تبدّل انواع دليل علمى اقامه نشده است كه بطور يقين و مشاهده مطلب را اثبات كرده باشد . پس احتمال طرف مقابلِ اين سخن به حال خود و به قوّه خود باقيست . و نميتوان بدون حجّت عقليّه دست از ظاهر قرآن برداشت .\r\nو منظور از مشاهده ، يقين است نه ديدن ؛ كه بتوان با تكثير أمثله و ترديد در ردّ و قبول ، صحنه سازى كرد و ميدان مغالطه را گسترش داد ! و گرنه همه ميدانند كه مراد از مشاهده تركيبات شيميائى ، فعل و انفعالى است كه در دو چيز صورت ميگيرد و چيز سوّم را بوجود ميآورد ، و مراد از مشاهده حركت\r\n\r\n","description":"","footnote":"","page_name":" 261 ","page_number":283},
  {"content":"\r\n\r\nزمين ، قاطعيّت آن بر اساس قانون آونگها و تجربه فوكو است ، نه محسوس شدن حركت آن همچون گاهواره كودك .\r\nبارى ! تمام اين پاسخهاى ما بر فرضى است كه در عبارت حضرت علّامه قدّس الله نفسه لفظ رؤيت و يا مشاهده آورده شده باشد ، و حال آنكه چنين نيست . اين تحريف بارز و آشكار صاحب مقاله است در كلام ايشان . عبارت ايشان در تفسير « الميزان » لمْ يَتناوَلْ است ( يعنى به دست نياورده است ) و اين ابداً ربطى به معنى و مفهوم علم و مشاهده و رؤيت ندارد . و معناى آن اعمّ است .\r\nبسيار جاى تعجّب است كه صاحب مقاله در مقام خرده‌گيرى از كلمات ايشان ، همانطور كه ذكر كرديم ، گفته است : « آدمى تا معرفت شناسى ( و انسان شناسى و جهان شناسى ) خود را تنقيح و تدوين نكرده باشد و از ناسازگارى نپيراسته باشد ، معرفت دينىاش عمق و صلابت كافى نخواهد داشت . » اين چه تجرّى و هتّاكى است كه كسى به مجرّد فراگرفتن پاره‌اى از درهمبافته‌هائى بقول خودشان : انسان شناسى و معرفت شناسى ، به خود اجازه و جرأت دهد به يگانه استوانه علم و حكمت و فضيلت و مرجع معارف دينى در قرون اخيره به اتّفاق مؤالف و مخالف ، نسبت عدم صلابت و كم عمقى در معرفت دينى دهد ؟ ! اين رذالت و سخافت و دنائت است .\r\n هزار مرتبه شستن دهان به مشك و گلاب * هنوز نام تو بردن كمال بى ادبى است \r\n\r\nقطع و يقين ، ذاتاً حجّت است ؛ و عقل امر به پيروى از آن دارد\r\nقطع و يقين ، ذاتاً و به خودى خود حجّت است و حجّيّت آن قابل جعل نيست نه اثباتاً و نه نفياً . يعنى نه ميتوان به آن اعطاء حجّيّت كرد ، و نه ميتوان حجّيّت را از آن زدود .\r\nو گفتن حجّت به آن مسامحه است . زيرا حجّت به چيزى گفته مىشود كه\r\n\r\n","description":"","footnote":"","page_name":" 262 ","page_number":284},
  {"content":"\r\n\r\nموجب يقين و قطع به مطلوب گردد ، بنابراين نميتوان آن را بر خودِ قطع و يقين اطلاق كرد .\r\nحجّيّت ادلّه ظنّيّه بواسطه آنست كه بالاخره منتهى به دليل قطعى و يقينى ميگردد ، و گر نه هر ظنّ و گمانى حجّيّت ندارد .\r\n\r\nعقل قبل از شرع حجّت است ؛ و خدا دو حجّت دارد\r\nعقل قبل از شرع ما را امر به پيروى از علم و يقين مىكند .  وَ لا تَقْفُ ما لَيْسَ لَكَ بِهِ عِلْمٌ  « 1 » « و نبايد پيروى كنى از چيزى كه بدان علم ندارى ! » حقيقتى است فطرى وجدانى ، و عقلى تفكيرى ، و ايمانى شرعى كه چون خورشيد درخشان ، طبقات ظلمت را پاره كرده و از حجابهاى پندار و اوهام و حدس و گمان گذشته و بر آسمان نيلگون عقل و انديشهء بشرى ، يكهزار و چهارصد سال است كه راهگشا و رهنما و دليل قاطع و سند زنده و شاهد صدق بر حقّانيّت قرآن است .\r\nحجّيّت عقل قبل از حجّيّت شرع است ، زيرا شرع با عقل ثابت مىشود ؛ شخص ديوانه تكليف ندارد .\r\nاگر حكم عقلى بر لزوم متابعت پيغمبر و امام نباشد ، از كجا حجّيّت گفتارشان ثابت مىشود ؟ !\r\nحجّيّت شرع با شرع مستلزم دور است و يا تسلسل . اگر عقل نباشد از كجا رسول الله را از مُسَيلمه كذّاب ، و يا پيغمبر الهى را از مدّعى نبوّت ميتوان تشخيص و تميز داد ؟ !\r\nعقل حكم چراغى را دارد كه در پرتو آن انسان همهء چيزها را ميبيند ، و همهء مجهولات براى او حلّ مىشود ؛ و از جمله آنها لزوم پيروى از كتاب آسمانى و پيامبر و امام بحقّ است . پس متابعت از امام بواسطه عقل است\r\n\r\n\r\n","description":"","footnote":"\r\n( 1 ) صدر آيه 36 ، از سوره 17 : الاسرآء\r\n","page_name":" 263 ","page_number":285},
  {"content":"\r\n\r\n\r\nروايات وارده در تقدّم عقل بر شرع\r\nمحمّد بن يعقوب كُلَينى در كتاب « كافى » با سند متّصل خود روايت مىكند از أبو يعقوب بغدادى كه گفت :\r\nقَالَ ابْنُ السِّكِّيتِ « 1 » لِابى الْحَسَنِ عَلَيْهِ السَّلَامُ : لِمَاذَا بَعَثَ اللَهُ مُوسَى ابْنَ عِمْرَانَ عَلَيْهِ السَّلَامُ بِالْعَصَا وَ يَدِهِ الْبَيْضَآءِ وَ ءَالَةِ السِّحْرِ ؟ ! وَ بَعَثَ عِيسَى بِآلَةِ الطِّبِّ ؟ وَ بَعَثَ مُحَمَّدًا صَلَّى اللَهُ عَلَيْهِ وَ ءَالِهِ وَ عَلَى جَمِيعِ الانْبِيَآءِ بِالْكَلَامِ وَ الْخُطَبِ ؟ !\r\nفَقَالَ أَبُو الْحَسَنِ عَلَيْهِ السَّلَامُ : إنَّ اللَهَ لَمَّا بَعَثَ مُوسَى عَلَيْهِ السَّلَامُ كَانَ الْغَالِبُ عَلَى أَهْلِ عَصْرِهِ السِّحْرَ ، فَأَتَاهُمْ مِنْ عِنْدِ اللَهِ بِمَا لَمْ يَكُنْ فِى وُسْعِهِمْ مِثْلُهُ ، وَ مَا أَبْطَلَ بِهِ سِحْرَهُمْ ، وَ أَثْبَتَ بِهِ الْحُجَّةَ عَلَيْهِمْ .\r\nوَ إنَّ اللَهَ بَعَثَ عِيسَى عَلَيْهِ السَّلَامُ فِى وَقْتٍ قَدْ ظَهَرَتْ فِيهِ الزَّمَانَاتُ وَ احْتَاجَ النَّاسُ إلَى الطِّبِّ ، فَأَتَاهُمْ مِنْ عِنْدِ اللَهِ بِمَا لَمْ يَكُنْ عِنْدَهُمْ مِثْلُهُ ، وَ بِمَا أَحْيَى لَهُمُ الْمَوْتَى ، وَ أَبْرَأَ الاكْمَهَ وَ الأبْرَصَ بِإذْنِ اللَهِ ، وَ أَثْبَتَ بِهِ الْحُجَّةَ عَلَيْهِمْ\r\n\r\n\r\n","description":"","footnote":"\r\n( 1 ) . ابن سكّيت با كسر سين و تشديد كاف ، يعقوب بن إسحق سكّيت أبو يوسف از أفاضل اماميّه و ثقات آنهاست . ترجمه حال وى را در « مَجمع الرِّجال » ج 6 ، ص 272 آورده است . از اصحاب مكرّم و معظّم حضرت امام محمّد تقى و حضرت امام علىّ النّقى عليهما السّلام بود ، و امام ديگرى را ادراك نكرد ، متوكّل عبّاسى لَعَنه الله او را به جرم تشيّع كشت . و گفته شده است كه : سبب قتلش اين بود كه او معلّم دو پسران متوكّل : معتزّ و مؤيّد بود . روزى ابن سكّيت نزد متوكّل بود كه معتزّ و مؤيّد آمدند . متوكّل به او گفت : اى يعقوب ! كداميك نزد تو محبوبترند ؛ آيا اين دو فرزند من ، و يا حسن و حسين ؟ ! ابن سكّيت گفت : وَ اللَهِ إنَّ قَنْبَرًا غُلامَ عَلىِّ بْنِ أبى طالِبٍ عَلَيْهِ السَّلامُ خَيْرٌ مِنْهُما وَ مِنْ أبيهِما « سوگند به خدا كه قنبر غلام علىّ بن أبى طالب عليه السّلام از اين دو و از پدرشان بهتر است . » متوكّل گفت : زبان او را از پشت سرش در آوريد ! چون زبانش را بيرون كشيدند ، جان داد . رَحمةُ اللَهِ علَيْهِ و رِضْوانُه فى جَنّاتِ النَّعيم . تعليقهء « وافى » )\r\n","page_name":" 264 ","page_number":286},
  {"content":"\r\n\r\nوَ إنَّ اللَهَ بَعَثَ مُحَمَّدًا صَلَّى اللَهُ عَلَيْهِ وَ ءَالِهِ فِى وَقْتٍ كَانَ الْغَالِبُ عَلَى أَهْلِ عَصْرِهِ الْخُطَبَ وَ الْكَلَامَ وَ أَظُنُّهُ قَالَ : الشِّعْرَ فَأَتَاهُمْ مِنْ عِنْدِ اللَهِ مِنْ مَوَاعِظِهِ وَ حِكَمِهِ مَا أَبْطَلَ بِهِ قَوْلَهُمْ ، وَ أَثْبَتَ بِهِ الْحُجَّةَ عَلَيْهِمْ .\r\nقَالَ : فَقَالَ ابْنُ السِّكّيتِ : تَاللَهِ مَا رَأَيْتُ مِثْلَكَ قَطُّ ! فَمَا الْحُجَّةُ عَلَى الْخَلْقِ الْيَوْمَ ؟ !\r\nقَالَ : فَقَالَ عَلَيْهِ السَّلَامُ : الْعَقْلُ ، يُعْرَفُ بِهِ الصَّادِقُ عَلَى اللَهِ فَيُصَدِّقُهُ ، وَ الْكَاذِبُ عَلَى اللَهِ فَيُكَذِّبُهُ .\r\nقَالَ : فَقَالَ ابْنُ السِّكِّيتِ : هَذَا وَ اللَهِ هُوَ الْجَوَابُ . « 1 »\r\n« ابن سكّيت به حضرت امام هادى علىّ النّقى « 2 » عليه السّلام گفت : به چه سبب بود كه خداوند حضرت موسى بن عمران عليه السّلام را با عصا و يَد بَيْضا ( دست روشن و درخشان ) و آلت سحر براى مردم زمانش برانگيخت ؟ !\r\nو به چه علّت بود كه خداوند حضرت عيسى بن مريم عليه السّلام را به آلت طبّ برانگيخت ؟ !\r\nو به چه علّت بود كه خداوند حضرت محمّد را كه صلوات و درود خدا بر او و بر آل او و بر جميع پيغمبران باد به كلام و خطبه‌ها برانگيخت ؟ !\r\nحضرت امام أبو الحسن علىٌّ الهادى عليه السّلام در پاسخ وى گفتند\r\n\r\n\r\n","description":"","footnote":"\r\n( 1 ) « :\r\nاصول كافى » طبع حيدرى ، ج 1 ، ص 24 و 25 ؛ و كتاب « وافى » طبع اصفهان ، ج 1 ، ص 110 تا ص 112\r\n( 2 ) مراد از أبو الحسن در اينجا أبو الحسن ثالث است يعنى حضرت امام هادى عليه السّلام . به قرينه اينكه ابن سكّيت ، حضرت أبو الحسن ثانى را كه حضرت امام رضا عليه السّلام باشند ، ادراك نكرده است . و به اين معنى در « وافى » مولى محسن فيض تصريح كرده است . و از اينجا معلوم مىشود كه : آنچه در « احتجاج » طبَرسى و « عيون أخبار الرّضا » صدوق ، كلمه أبو الحسن را مقيّد به رضا كرده‌اند ، تمام نيست .\r\n","page_name":" 265 ","page_number":287},
  {"content":"\r\n\r\nچون خداوند موسى عليه السّلام را مبعوث نمود ، در آن زمان بر مردم آن دوره عمل سحر و جادو غلبه داشت ، لهذا موسى از جانب خداوند چيزى را آورد كه در وسع و طاقت آنها نبود كه همانند آن را بياورند . موسى با آن يد بيضا و عصا سحرشان را باطل كرد ؛ و با آن معجزات حجّت را بر آنها تمام نمود .\r\nو خداوند عيسى عليه السّلام را در وقتى مبعوث نمود كه امراض مُزمنه كه موجب زمينگير شدن بود ( مثل فلج و لَقْوه و رَعشه كه بدن را از حركت عادى خود باز ميدارد ) در ميان مردم شيوع داشت و مردم نياز مبرم به علم طبّ داشتند ، فلهذا از جانب خداوند چيزى را آورد كه در حيطهء قدرت و استطاعتشان نبود . چون عيسى مردگان را زنده مينمود و مريض مبتلا به پيسى و كور مادرزاد را به اذن خدا شفا ميداد ، و با آن معجزات حجّت را بر آنها تمام كرد .\r\nو خداوند محمّد صلّى الله عليه و آله و سلّم را در زمانى مبعوث فرمود كه فنّ غالب آن عصر كلام و خطبه و چنين گمان دارم كه گفت : شعر بود ، بنابراين خداوند از نزد خود به وى مواعظ و حكمتهائى را عنايت نمود تا بدانها گفتارشان را باطل سازد و با آن معجزات حجّت را بر آنها تمام نمايد .\r\nأبو يعقوب بغدادى گفت : در اين حال ابن سكّيت به حضرت گفت : قسم به خدا كه من همانند تو را هيچوقت نديده‌ام ! بنابراين گفتارت ، امروزه حجّت بر مردم چيست ؟ !\r\nحضرت فرمود : عقل است ، كه با آن ميتوان شخص صادق را كه از خداوند به راستى و درستى خبر دهد شناخت و او را تصديق كرد ، و شخص كاذب را كه بر خداوند دروغ ميبندد شناخت و او را تكذيب نمود .\r\nابن سكّيت گفت : قسم به خداوند كه جواب قاطع همين است ! »\r\nمحقّق فيض كاشانى در ذيل اين حديث مبارك درباره معناى عقل كه حضرت آن را حجّت قرار داده‌اند گويد : در اين كلام حضرت تنبيه و دلالتى\r\n\r\n","description":"","footnote":"","page_name":" 266 ","page_number":288},
  {"content":"\r\n\r\nاست بر ترقّى استعدادات ، و تلطيف قريحه‌ها در اين امّت تا به جائى كه با عقولشان از مشاهده معجزات محسوسه بى نياز شده‌اند . زيرا ايمان آوردن بواسطه معجزه ، دين مردمان پست و طريقه و روش عوامّ است . و اهل بصيرت جز با شرح صدرشان به نور يقين قناعت نميكنند .\r\n أَ فَمَنْ شَرَحَ اللَّهُ صَدْرَهُ لِلْإِسْلامِ فَهُوَ عَلى نُورٍ مِنْ رَبِّهِ .  « 1 »\r\n« پس آيا كسى كه خداوند سينه وى را براى قبول اسلام گشايش دهد ، و بنابراين او با نورى از ناحيه پروردگارش باشد ( مثل كسى است كه سختى دل و قساوت قلب او را فرا گرفته و در ظلمت نفسانى به سر ميبرد ) ؟ ! »\r\nشخصى كه راست باشد و حكايتش و دلالتش از خدا و بر خدا درست باشد ، با عقل ميتوان تشخيص داد . زيرا با عقل علمش را به كتاب خدا ، و مراعاتش نسبت به احكام كتاب و تمسّك و حفظش را به سنّت ميتوان فهميد . و شخصى كه بر خدا دروغ ببندد ، با عقل ميتوان تشخيص داد كه به كتاب خدا جاهل است و آن را تارك است ؛ و مخالفت با سنّت مىكند و مبالات در حفظ و عمل بدان ندارد .\r\nدر « احتجاج » گفته است : حضرت رضا صلواتُ اللهِ عليه « 2 » در اين كلام خود فرموده‌اند كه : جهان در زمان تكليف هيچگاه از شخص صادق و راستينى كه از جانب خداوند مأمور تربيت و ارشاد مردم باشد ، خالى نيست ؛ تا مكلّفين در شبهات و مشكلاتى كه در امر شريعت برايشان رخ ميدهد به وى پناه برند ، و ملجأ و ملاذ عامّه باشد\r\n\r\n\r\n","description":"","footnote":"\r\n( 1 ) صدر آيه 22 ، از سوره 39 : الزُّمر\r\n( 2 ) در تعليقه قبل آورديم كه صاحب كتاب « احتجاج » اين حديث را از حضرت أبو الحسن الرّضا دانسته است .\r\n","page_name":" 267 ","page_number":289},
  {"content":"\r\n\r\nو اين شخص صادق راستين با خود علامت و نشانه‌اى دارد كه مىرساند وى آنچه را كه از خداوند ميگويد راست و درست است . و با عقل خود ، مردمان مكلّف مىتوانند به وى راه پيدا كنند .\r\nاگر عقل نباشد ، صادق از كاذب باز شناخته نميشود . بنابراين اوّلين حجّت خدا بر خلق او ، عقل است . « 1 »\r\n\r\nعقل ، اوّلين حجّت ميان خدا و بندگان است\r\nدر اين حديث حضرت نميخواهند بفهمانند كه حجّت خدا امروز عقل است نه امام و پيغمبر ، و در دوره‌هاى پيشين كه معجزات بود ، پيامبران بودند نه عقل ؛ زيرا تا عقل نباشد آن معجزات نيز سود نميدهد .\r\nو امّا در اين زمان نيز عقل به تنهائى كفايت نميكند ، زيرا تا صادق و راستينى از جانب خدا نباشد ، انسان با عقل خود ، از كه پيروى نمايد ؟ ! بنابراين همانطور كه از روايت پيداست ، امروز و ديروز هر دو نياز به حجّت دارد همچنانكه نياز به عقل دارد . و با آن عقل است كه ابن سكّيت ميتواند بفهمد آنحضرت امام راستين است و متوكّل پيشواى دروغين .\r\nو حضرت در اين جمله با شيرين‌ترين بيان و قويترين برهان ، او را دعوت به امامت خود فرموده‌اند ، از راه أدلّه‌اى كه قياساتُها مَعَها مىباشد ، و آن اينست كه : عقل دارى ! با عقلت راه را پيدا كن ! و رهبر را از سارق ، و دليل راه را از قاطع طريق و دزد تميز بده ! و به دنبال وى حركت كن !\r\nحضرت در اينجا ، نيز اشاره دارند كه : امروزه چون عقول مردم قويتر است فلهذا به معجزه نيازى نيست . معجزه براى صاحبان بصر و چشم است ؛ ولى صاحبان عقول و بصيرت با انشراح صدر و نور يقين ، رهبر و امامشان را مييابند و دست از او بر نميدارند تا به مقصد و مقصود نائل آيند\r\n\r\n\r\n","description":"","footnote":"\r\n( 1 ) « وافى » طبع حروفى اصفهان ، ج 1 ، ص 112 و 113\r\n","page_name":" 268 ","page_number":290},
  {"content":"\r\n\r\nهمچنانكه مرحوم كُلينى نيز در « كافى » با سند متّصل خود از ابن أبى يَعْفور ، از مولى بنى شَيبان ، از حضرت أبو جعفر إمام محمّد باقر عليه السّلام روايت كرده است كه آنحضرت گفت :\r\nإذَا قَامَ قَآئِمُنَا وَضَعَ اللَهُ يَدَهُ عَلَى رُءُوسِ الْعِبَادِ فَجَمَعَ بِهَا عُقُولَهُمْ وَ كَمُلَتْ بِهِ أَحْلَامُهُمْ . « 1 »\r\n« زمانيكه قائم ما قيام كند ، خداوند دست خود را بر سرهاى بندگانش ميگذارد و با اين دست ، عقلهايشان را جمع مىكند و خردها و انديشه‌ها و قواى تفكيريّه‌شان كامل ميگردد » .\r\n\r\nحجّت خدا بر بندگان ، پيغمبر است و حجّت در ميان بندگان و خدا ، عقل\r\nو همچنين كلينى با سند متّصل خود از عبد الله بن سنان ، از حضرت صادق عليه السّلام روايت كرده است كه گفت : حُجَّةُ اللَهِ عَلَى الْعِبَادِ النَّبِىُّ وَ الْحُجَّةُ فِيمَا بَيْنَ الْعِبَادِ وَ بَيْنَ اللَهِ الْعَقْلُ . « 2 »\r\n« حجّت خدا بر بندگانش پيغمبر است ؛ و حجّت در ميان بندگان و خدا عقل است . »\r\nمحقّق فيض در بيان و شرح اين حديث گويد : بعد از تصديق به خداوند سبحانه ، در ميان بندگان آنچه عذرشان را در ترك موجبات سعادت كه در آن نجاتشان مىباشد ميبُرد ، پيغمبر است . و آنچه قبل از اين مرحله عذرشان را در ترك معرفت به خدا و تصديقشان به او ميبرد ، عقل است . و چون در مرحله اوّل ، حجّت آنها را به شىء دگرى غير از خدا الزام مىكند - كه سعادتشان باشد - و آنها به الوهيّت حقّ سبحانه اعتقاد داشته‌اند فلهذا حجّت را به خدا نسبت داده و حجّة الله آورده ، و نيز لفظ عَلَى را براى اين\r\n\r\n\r\n","description":"","footnote":"\r\n( 1 ) « اصول كافى » ج 1 ، ص 25 ؛ و « وافى » طبع حروفى ، ج 1 ، ص 114 و 113\r\n( 2 ) « اصول كافى » ج 1 ، ص 25 ؛ و « وافى » طبع حروفى ، ج 1 ، ص 114 و 113\r\n","page_name":" 269 ","page_number":291},
  {"content":"\r\n\r\nمنظور آورده است . و چون در مرحله دوّم حجّت آنها را به خود خدا مىرساند و قبل از اين معتقد به الوهيّت او نبوده‌اند و گاهى حجّت است لَهِ آنها و گاهى حجّت است عَلَيْهِ آنها به جهت اختلاف مراتب عقولشان ؛ فلهذا فرموده است : در ميان ايشان و ميان خدا .\r\nآنگاه شرحى را از استادش در معقول : صدر المتألّهين شيرازى طيَّب اللهُ مَضجعَه ، ذكر كرده است كه محصّلش اينست :\r\nمردم يا اهل بصيرتند ، و يا از محجوبين ميباشند . و حجّت بر ايشان يا ظاهرى است و يا باطنى .\r\nامّا براى اهل حجاب ، حجّت ظاهرى كفايت مىكند ، زيرا آنها باطنى ندارند ؛ چشمان دلشان كور است و با ديده بصيرت خود چيزى را نميبينند ؛ قلوبى دارند كه با آن تفقّه و ادراك نمينمايند .\r\nبراى اين دسته از مردم ، حجّتِ گماشته شده بر ايشان پيغمبر است با معجزاتش ، و اينست حجّت ظاهر .\r\nو امّا اهل بصيرت ، حجّت ظاهرى بر ايشان پيغمبر است و حجّت باطنى آنها عقل است كه از آنچه از پيغمبر استفاده كرده‌اند ، بدست آورده‌اند .\r\nو سپس گويد : اين تحقيقى است نيكو و پسنديده ، الّا آنكه منظور و مراد بودن آن از اين حديث بعيد است . « 1 »\r\n\r\nروايت نفيس حضرت موسى بن جعفر عليهما السّلام در حجّيّت عقل\r\nاز جمله احاديثى كه در باب حجّيّت و افضليّت عقل است ، روايت نفيس و گرانقدرى است كه در « كافى » از هشام بن حَكَم از حضرت أبو الحسن موسى بن جعفر عليهما السّلام با سند خود روايت مىكند كه حاوى مطالب ثمين و معارف عالى و دقائق و اشارات و لطائفى است كه حقّاً شايسته است\r\n\r\n\r\n","description":"","footnote":"\r\n( 1 ) « وافى » طبع حروفى ، ج 1 ، ص 114\r\n","page_name":" 270 ","page_number":292},
  {"content":"\r\n\r\nبراى كشف نكات عميقه آن يك كتاب مستقلّ نگاشته شود . و چون مفصّل است اينك فقط ما به چند فقره از آن اكتفا مينمائيم :\r\nقالَ عَلَيْهِ السَّلامُ : يَا هِشَامُ ! إنَّ اللَهَ تَبَارَكَ وَ تَعَالَى بَشَّرَ أَهْلَ الْعَقْلِ وَ الْفَهْمِ فِى كِتَابِهِ فَقَالَ :   فَبَشِّرْ عِبادِ * الَّذِينَ يَسْتَمِعُونَ الْقَوْلَ فَيَتَّبِعُونَ أَحْسَنَهُ أُولئِكَ الَّذِينَ هَداهُمُ اللَّهُ وَ أُولئِكَ هُمْ أُولُوا الْأَلْبابِ   . « 1 »\r\n« آنحضرت فرمود : اى هشام ! خداوند تبارك و تعالى اهل عقل و فهم را در كتاب خود بشارت داده است و فرموده است : اى پيامبر ! بندگان مرا بشارت بده ؛ آنان كه گفتار و سخن را گوش ميدهند و ليكن از بهترين آن پيروى ميكنند . ايشانند آنان كه خداوند آنها را هدايت فرموده و ايشانند فقط صاحبان عقل و درايت . »\r\nيَا هِشَامُ ! إنَّ اللَهَ تَبَارَكَ وَ تَعَالَى أَكْمَلَ لِلنَّاسِ الْحُجَجَ بِالْعُقُولِ وَ نَصَرَ النَّبِيِّينَ بِالْبَيَانِ وَ دَلَّهُمْ عَلَى رُبُوبِيَّتِهِ بِالادِلَّةِ .\r\n« اى هشام ! خداوند تبارك و تعالى با عقول مردم ، حجّتهائى را كه به سوى آنها فرستاده است ، تكميل نموده است و پيامبران را با بيان ، نصرت بخشيده و با ادلّه و براهين قاطع آنها را بر ربوبيّت خود دلالت كرده است . »\r\nيَا هِشَامُ ! إنَّ الْعَقْلَ مَعَ الْعِلْمِ ؛ فَقَالَ :\r\n وَ تِلْكَ الْأَمْثالُ نَضْرِبُها لِلنَّاسِ وَ ما يَعْقِلُها إِلَّا الْعالِمُونَ .  « 2 »\r\n« اى هشام ! عقل با علم است ؛ خدا فرموده است : اين مثالهائى است كه ما براى مردم مىزنيم و ليكن آنها را تعقّل نميكنند مگر عالمان . »\r\nيَا هِشَامُ ! إنَّ لُقْمَانَ قَالَ لِابْنِهِ : تَوَاضَعْ لِلْحَقِّ تَكُنْ أَعْقَلَ النَّاسِ ، وَ إنَّ\r\n\r\n\r\n","description":"","footnote":"\r\n( 1 ) ذيل آيه 17 و آيه 18 ، از سوره 39 : الزُمر\r\n( 2 ) آيه 43 ، از سوره 29 : العنكبوت\r\n","page_name":" 271 ","page_number":293},
  {"content":"\r\n\r\nالْكَيِّسَ لَدَى الْحَقِّ يَسِيرٌ .\r\nيَا بُنَىَّ ! إنَّ الدُّنْيَا بَحْرٌ عَمِيقٌ قَدْ غَرِقَ فِيهِ عَالَمٌ كَثِيرٌ ، فَلْتَكُنْ سَفِينَتُكَ فِيهَا تَقْوَى اللَهِ ، وَ حَشْوُهَا الإيمَانَ ، وَ شِرَاعُهَا التَّوَكُّلَ ، وَ قَيِّمُهَا الْعَقْلَ ، وَ دَلِيلُهَا الْعِلْمَ ، وَ سُكَّانُهَا الصَّبْرَ .\r\n« اى هشام ! لقمان حكيم به پسرش گفت : براى حقّ خضوع و فروتنى كن در اين صورت از همه مردم عاقلتر هستى ! و تحقيقاً مرد زيرك و با فطانت در نزد خدا سهل و آسان است .\r\nاى نور ديدهء من ! اين دنيا دريائى است ژرف كه در آن ، خلق بسيارى غرق شده‌اند ؛ بنابراين بايد كشتى نجات تو در اين دريا تقوى باشد ، و بار و محموله آن ايمان ، و بادبان و چادرش توكّل ، و ناخدايش عقل ، و دليل و رهبرش علم ، و سكّان و دنباله‌اش صبر و شكيبائى و استقامت . »\r\nيَا هِشَامُ ! مَا بَعَثَ اللَهُ أَنْبِيَآءَهُ وَ رُسُلَهُ إلَى عِبَادِهِ إلَّا لِيَعْقِلُوا عَنِ اللَهِ ! فَأَحْسَنُهُمُ اسْتِجَابَةً أَحْسَنُهُمْ مَعْرِفَةً ، وَ أَعْلَمُهُمْ بِأَمْرِاللَهِ أَحْسَنُهُمْ عَقْلا ؛ وَ أَكْمَلُهُمْ عَقْلا أَرْفَعُهُمْ دَرَجَةً فِى الدُّنْيَا وَ اخِرَةِ .\r\n« اى هشام ! خداوند پيامبران و رسل خود را به سوى بندگانش نفرستاد مگر براى آنكه ايشان بدون واسطه آراء و افكار مشوّشه و مختلط ، حقّ و واقعيّت را از خدا بگيرند ؛ و بواسطه انبياء و رسل كه أُولوا العقول الكاملة هستند به سوى حقّ راه يابند ، و به عقول جزئيّه ناقصه متباينه خود اعتماد ننمايند تا گمراه شوند و اختلاف كنند .\r\nبنابراين بهترين كسى كه دعوت پيغمبران را پذيرفته و لبّيك گفته باشد كسى است كه عرفانش به خدا نيكوتر باشد ، و داناترين مردم به احكام و شرايع خدا كسى است كه عقلش بهتر باشد ؛ و كسى كه عقلش كاملتر باشد آن كس است كه در دنيا و آخرت منزلتش رفيعتر و مقامش بالاتر و عاليتر باشد . »\r\n\r\n","description":"","footnote":"","page_name":" 272 ","page_number":294},
  {"content":"\r\n\r\nيَا هِشَامُ ! إنَّ لِلَّهِ عَلَى النَّاسِ حُجَّتَيْنِ : حُجَّةً ظَاهِرَةً وَ حُجَّةً بَاطِنَةً . فَأَمَّا الظَّاهِرَةُ فَالرُّسُلُ وَ الانْبِيَآءُ وَ الائِمَّةُ عَلَيْهِمُ السَّلَامُ ؛ وَ أَمَّا الْبَاطِنَةُ فَالْعُقُولُ .\r\n« اى هشام ! خداوند براى مردم دو حجّت گذارده است : يك حجّت ظاهر و يك حجّت باطن ؛ حجّت ظاهر رسولان و پيغمبران و امامان عليهم السّلام هستند ، و حجّت باطن عقلهاى ايشانست . »\r\nيَا هِشَامُ ! الصَّبْرُ عَلَى الْوَحْدَةِ عَلَامَةُ قُوَّةِ الْعَقْلِ . فَمَنْ عَقَلَ عَنِ اللَهِ اعْتَزَلَ أَهْلَ الدُّنْيَا وَ الرَّاغِبِينَ فِيهَا ، وَ رَغِبَ فِيمَا عِنْدَ اللَهِ ؛ وَ كَانَ اللَهُ أُنْسَهُ فِى الْوَحْشَةِ ، وَ صَاحِبَهُ فِى الْوَحْدَةِ ، وَ غِنَاهُ فِى الْعِيلَةِ ، وَ مُعِزَّهُ مِنْ غَيْرِ عَشِيرَةٍ .\r\n« اى هشام ! شكيبائى و پايدارى در تنها زيستن ، علامت قوّت عقل است . بنابراين كسى كه عقلش به پايه‌اى رسد تا بتواند در هر امرى از امور خودش بدون واسطه بشرى علم و درايتش را از خداوند اخذ كند ، از مردم و از كسانى كه دل به دنيا بسته‌اند و رغبت بدان دارند كناره ميگيرد ؛ و از خود دنيا و زينتها و اعتباريّات آن پهلو تهى مىكند ، و به آنچه در نزد خداست از خيرات حقيقيّه و انوار الهيّه ، و اشراقات عقليّه و ابتهاجات ذوقيّه و سكينه‌هاى روحيّه ، دل ميبندد و راغب مىشود . و يگانه انيس و مونس او در وحشت و دهشت عالم كثرت و غوغاى بيدرنگ آن خدا ميگردد . و رفيق و همنشين و مصاحب وى در وحدت و تنهائيش ، و موجب بى نيازى و توانگريش در عسرت عيال و نگهدارى و ارتزاق آنها ، و باعث عزّت و شرفش بدون داشتن عشيره و قوم و خويش و مددكار ؛ خدا مىشود و بس . »\r\nتتمّة روايت حضرت در أفضليّت عقل : ما عُبِدَ اللهُ بِشَىءٍ أفضَلَ مِنَ العَقلِ\r\nيَا هِشَامُ ! كَانَ أَمِيرُالْمُؤْمِنِينَ عَلَيْهِ السَّلَامُ يَقُولُ : مَا عُبِدَاللَهُ بَشَىْءٍ أَفْضَلَ مِنَ الْعَقْلِ ؛ وَ مَا تَمَّ عَقْلُ امْرِىٍ حَتَّى يَكُونَ فِيهِ خِصَالٌ شَتَّى :\r\nالْكُفْرُ وَ الشَّرُّ مِنْهُ مَأْمُونَانِ ، وَ الرُّشْدُ وَ الْخَيْرُ مِنْهُ مَأْمُولَانِ ، وَ فَضْلُ مَالِهِ\r\n\r\n","description":"","footnote":"","page_name":" 273 ","page_number":295},
  {"content":"\r\n\r\nمَبْذُولٌ ، وَ فَضْلُ قَوْلِهِ مَكْفُوفٌ ، نَصِيبُهُ مِنَ الدُّنْيَا الْقُوتُ ، لَا يَشْبَعُ مِنَ الْعِلْمِ دَهْرَهُ ، الذُّلُّ أَحَبُّ إلَيْهِ مَعَ اللَهِ مِنَ الْعِزِّ مَعَ غَيْرِهِ ، وَ التَّوَاضُعُ أَحَبُّ إلَيْهِ مِنَ الشَّرَفِ .\r\nيَسْتَكْثِرُ قَلِيلَ الْمَعْرُوفِ مِنْ غَيْرِهِ ؛ وَ يَسْتَقِلُّ كَثِيرَ الْمَعْرُوفِ مِنْ نَفْسِهِ ، وَ يَرَى النَّاسَ كُلَّهُمْ خَيْرًا مِنْهُ ؛ وَ أَنَّهُ شَرُّهُمْ فِى نَفْسِهِ ؛ وَ هُوَ تَمَامُ الامْرِ .\r\n« اى هشام ! أمير المؤمنين عليه السّلام ميفرمود : هيچ موجودى در عوالم همچون عقل نتوانسته است خدا را پرستش كند ؛ و عقل كسى تمام و كمال نمييابد مگر آنكه در وى صفات مختلفى و بسيارى تحقّق پذيرد :\r\nهيچ كفرى و هيچ شرّى از او تراوش ننمايد ، و همه خلائق از وى در امان باشند ، و پيوسته رشد و خير از او به ظهور رسد به طورى كه مردم هميشه در انتظار و ترقّب پيدايش و بروز آنها از وى باشند ، آنچه از مالش زيادى است در راه خدا بذل كند ، و برگفتار بسيارش لجام زند و دهانش را از سخن بى جا ببندد ، فقط به قدر قوت ( غذائى كه قوّت بدنش را تأمين نمايد ) اكتفا كند ، و از بيشتر از آن - از رنگارنگهاى دنيا - اجتناب ورزد .\r\nدر تمام دوران عمر و زندگيش از علم سير نشود ، و در فرا گرفتن علوم نافعه لحظه‌اى دريغ نكند ، ذلّت و پستى و بى اعتبارى را چنانچه با خدا باشد محبوبتر و پسنديده‌تر از عزّت و شرف و مقام و منزلتى بداند كه با غير خدا باشد ، و تواضع در نزد او بهتر باشد از شرف .\r\nچنانچه كسى به وى خدمت مختصرى كند و كار پسنديده و خوبى انجام دهد گرچه بسيار كوچك و كم اهمّيّت باشد آن را عظيم و بزرگ و بسيار ميشمرد ؛ و اگر او به كسى خيرى برساند گرچه بسيار بزرگ باشد آن را كوچك و كم ارج به حساب ميآورد ، جميع مردم را از خودش بهتر ميبيند ، و در پيش خود خودش را بدترين آنها ميداند ؛ و اينست تمام امر . »\r\n\r\n","description":"","footnote":"","page_name":" 274 ","page_number":296},
  {"content":"\r\n\r\nيَا هِشَامُ ! لَا دِينَ لِمَنْ لَا مُرُوَّةَ لَهُ ؛ وَ لَا مُرُوَّةَ لِمَنْ لَا عَقْلَ لَهُ . « 1 »\r\n« اى هشام ! كسى كه مروّت ندارد ، دين ندارد ؛ و كسى كه عقل ندارد ، مروّت ندارد . »\r\nشرح و تفسير بعضى از فقرات حديث\r\nمحقّق فيض كاشانى در شرح و بيانِ فقرة : تَوَاضَعْ لِلْحَقِّ تَكُنْ أَعْقَلَ النَّاس « براى حقّ ، فروتنى و تواضع كن ، تا اينكه از جميع مردم عاقلتر باشى ! » فرموده است :\r\nيعنى تواضعى را كه با مردم ميكنى ، منظور و مقصودت خدا باشد نه غرض ديگر ، زيرا كسى كه براى خدا تواضع و كوچكى كند خدا او را بالا ميبرد ؛ همانطور كه در حديث وارد است . يا آنكه بگوئيم : مراد از تواضع براى حقّ ، اقرار به او و اطاعت و انقياد در برابر اوست ، و اين مقتضاى عقل است .\r\nو استاد ما ( صدر المتألّهين شيرازى قدَّس اللهُ سرَّه ) فرموده است : معناى تَوَاضَعْ لِلْحَقِّ آنست كه : بنده خدا براى خودش هيچ وجودى و قوّتى و تبدّل و تغيّرى نبيند مگر به حقّ سبحانه و به قوّه حقّ و به حول و قدرت او ؛ و ببيند و مشاهده نمايد كه هيچ حول و قوّه‌اى نيست ، نه براى او و نه براى غير او مگر به الله تبارك و تعالى .\r\nو در حديث نبوى وارد است : مَنْ تَوَاضَعَ لِلَّهِ رَفَعَهُ اللَهُ .\r\n« كسى كه براى خداوند فروتنى و شكستگى كند خداوند او را بالا ميبرد و عاليقدر ميگرداند . »\r\nبنابراين چون بنده خدا با مرگ ارادى ، پيش از مرگ طبيعى ، از خودش و\r\n\r\n\r\n","description":"","footnote":"\r\n( 1 ) « اصول كافى » ج 1 ، ص 13 تا ص 19 ؛ و « وافى » كاشانى ، طبع حروفى ، ج 1 ، ص 86 تا ص 93\r\n","page_name":" 275 ","page_number":297},
  {"content":"\r\n\r\nنفسانيّتش بيرون شود و فانى گردد ، در اين صورت باقى به بقاء خدا خواهد بود .\r\nآنگاه ملّا صدرا فرموده است : اينست مراد از گفتار حضرت كه : تَكُنْ أَعْقَلَ النَّاسِ « عاقلترين مردم خواهى بود » زيرا عاقلترين مردم انبياء و اولياء هستند ، و پس از آنها ، هر كس كه به روش و آداب و سيره و منهاج آنها شباهتش بيشتر باشد . « 1 »\r\nو در شرح و بيان فقره : فَمَنْ عَقَلَ عَنِ اللَهِ اعْتَزَلَ أَهْلَ الدُّنْيَا وَ الرَّاغِبِينَ فِيهَا « پس كسى كه تعقّلش از خدا باشد ، از اهل دنيا و رغبت كنندگان به دنيا ، كنار مىشود . » فرموده است :\r\nيعنى به مرتبه‌اى برسد كه علومش را از خداوند بدون واسطه تعليم بشرى در هر امرى اخذ كند . و معناى اعتزال و دورى از دنيا و ابناء دنيا آنست كه : رغبتى براى وى نسبت به دنيا و اهلش باقى نماند ، و تمام رغبتش به خداوند و نعيم ابدى و لذّات روحانى و التذاذات ربوبى باشد . و در شرح و بيان فقره : مَا عُبِدَاللَهُ بِشَىْءٍ أَفْضَلَ مِنَ الْعَقْل « هيچ چيزى همانند عقل ، خداوند را ستايش ننموده است . » فرموده است :\r\nيعنى با فضيلتترين چيزى كه بنده را به سوى خداوند ارتقاء دهد و موجب تقرّب او گردد ، تكميل عقل اوست به اكتساب علوم حقيقيّه اخرويّه و معارف يقينيّه باقيه كه از خدا سبحانه و تعالى گرفته شود ، نه چيزهاى ديگر نظير طاعات بدنيّه و ماليّه و نفسيّه ؛ همچنانكه از رسول الله صلّى الله عليه و آله و سلّم وارد است كه : يَا عَلِىُّ ! إذَا تَقَرَّبَ النَّاسُ إلَى خَالِقِهِمْ بِأَنْوَاعِ الْبِرِّ ، فَتَقَرَّبْ أَنْتَ إلَيْهِ بِالْعَقْلِ حَتَّى تَسْبِقَهُمْ . « 2 »\r\n\r\n\r\n","description":"","footnote":"\r\n( 1 ) « وافى » ج 1 ، ص 97\r\n( 2 ) « وافى » ج 1 ، ص 99 و ص 101 و 102 ؛ و غزالى در « إحيآء العلوم » ج 3 ، ص 14 آورده است كه : رسول خدا صلّى الله عليه و آله و سلّم به على عليه السّلام فرمود : إذا تَقَرَّبَ النّاسُ إلَى اللَهِ تَعالَى بِأنْواعِ الْبِرِّ ، فَتَقَرَّبْ أنْتَ بِعَقْلِك . در « إحيآء العلوم » ج 3 ، ص 353 از أبو درداء روايت كرده است كه : إنَّهُ قيلَ : يا رَسولَ اللَهِ ! أرَأَيْتَ الرَّجُلَ يَصومُ النَّهارَ وَ يَقومُ اللَيْلَ وَ يَحُجُّ وَ يَعْتَمِرُ وَ يَتَصَدَّقُ وَ يَغْزو فى سَبيلِ اللَهِ وَ يَعودُ الْمَريضَ وَ يُشَيِّعُ الْجَنآئِزَ وَ يُعينُ الضَّعيفَ وَ لا يُعْلَمُ مَنْزِلَتُهُ عِنْدَ اللَهِ يَوْمَ الْقِيَمَةِ ! فَقالَ رَسولُ اللَهِ صَلَّى اللَهُ عَلَيْهِ ( وَ ءَالِهِ ) وَ سَلَّمَ : إنَّما يُجْزَى عَلَى قَدْرِ عَقْلِهِ . وَ قالَ أنَسٌ : اثْنِىَ عَلَى رَجُلٍ عِنْدَ رَسولِ اللَهِ صَلَّى اللَهُ عَلَيْهِ ( وَ ءَالِهِ ) وَ سَلَّمَ فَقالوا خَيْرًا . فَقالَ رَسولُ اللَهِ صَلَّى اللَهُ عَلَيْهِ ( وَ ءَالِهِ ) وَ سَلَّمَ : كَيْفَ عَقْلُهُ ؟ ! قالُوا : يا رَسولَ اللَهِ نَقولُ مِنْ عِبادَتِهِ وَ فَضْلِهِ و خَلْقِهِ ! فَقالَ : كَيْفَ عَقْلُهُ ؛ فَإنَّ الاحْمَقَ يُصيبُ بِحُمْقِهِ أعْظَمَ مِنْ فُجورِ الْفاجِرِ ، وَ إنَّما يُقَرَّبُ النّاسُ يَوْمَ الْقِيَمَةِ عَلَى قَدْرِ عُقولِهِمْ . ) )\r\n","page_name":" 276 ","page_number":298},
  {"content":"\r\n\r\n« اى علىّ ! چون يافتى كه مردم به سوى خالقشان به إعمال انواع كارهاى نيكو و پسنديده و خيرات و مبرّات تقرّب ميجويند ، تو با عقلت تقرّب بجو ، تا از همه آنها سبقت گيرى و جلو بيفتى ! »\r\nشخص حكيم و واقع‌گرا ، عقل و يقين را به فرضيّه‌هاى غير برهانى نمى فروشد\r\nبارى چون ميبينيم كه دين قويم اسلام بر اساس عقل است ، و آيات قرآنيّه ما را دعوت به عقل مىكند ، و اين احاديث قويّه از رسول خدا و اولاد والاتبارشان در دعوت به عقل آمده است ، و عقل قبل از شرع حجّيّت دارد ، و يكى از دو حجّت و برهان راستين الهى است ، و اين عقل ما را دعوت به علم و يقين مىكند ، و قرآن كريم ما را از روش ظنّى و منهاج هر گونه پندارى كه به قطع و يقين منتهى نشود منع مىكند ؛ چگونه ما ميتوانيم فرضيّه‌اى را كه اساس علمى ندارد و بر اصل برهان و يقين شالوده ريزى نشده ، و حجّت يقينى و شهود وجدانى بر آن تعلّق نگرفته است ، بدان تمسّك جسته ، و با آن از ظاهر كلام الهى و كتاب آسمانى رفع يد كنيم ؟ !\r\nحكيم و دانشمند در برابر اين پندارها ، و لابراتوارها ، و چيدن چندين\r\n\r\n","description":"","footnote":"","page_name":" 277 ","page_number":299},
  {"content":"\r\n\r\nمجسّمه و استخوان ساختگى و مصنوعى و چند فسيل طبيعى ناقص و نارسا و ناگويا ، سر فرود نمىآورد ؛ و محكمات را به متشابهات نمى فروشد .\r\nامّا ظاهرگرايانى كه عقلشان در چشمشان محدود شده است ، به مجرّد تماشاى چند فسيل كه آن هم فقط حكايت از تغيّر و تكامل در داخل انواع دارد ، فوراً حكم به قضيّة كلّيتر و مطلبى وسيعتر ميكنند و ميگويند : حالا كه تطوّر و رشد و تبدّل در داخل انواع ثابت شد ، بايد آن را هم اصل كلّى عمومى بدانيم و به تبدّل انواع و تغيّرات خارجى آنها نيز سرايت دهيم ؛ و تمام انواع را از يك ريشه و يك جُرثومه بدانيم . از كجا ؟ به چه علّت ؟ به چه مناط ؟ به چه برهان ؟ آيا گوينده اين گفتار جز درهم آميختن مطالب پندارى و وهمى و استقراء ناقص ، چيز ديگرى در هميان خود دارد ؟ ! بياورد و ارائه دهد !\r\n\r\n","description":"","footnote":"","page_name":" 278 ","page_number":300},
  {"content":"\r\n\r\n\r\nإشكال نهم ؛ « فطرت ، راه تكوينى كمال ؛ و أحكام فطرى رسانندهء به كمالند »\r\n\r\n","description":"","footnote":"","page_name":" 279 ","page_number":301},
  {"content":"\r\n . \r\n","description":"","footnote":"","page_name":" 280 ","page_number":302},
  {"content":"\r\n\r\nفطرت ، راه تكوينى كمال ؛ و أحكام فطرى رسانندهء به كمالند\r\nاشكال نهم بر صاحب مقاله ، عدم فهم معناى فطرت و فطرى بودن احكام است كه بر همين پايه بر حضرت علّامه قدَّس اللهُ نفسَه الشّريف درباره عدم منافات ازدواج و نكاح در ميان پسران و دختران زوجه اش ابو البشر با فطرى بودن اشكال كرده‌اند ، آنگاه مطلبى را از ايشان با مثالهاى ناصحيح و نادرستى كه از خود آورده و در كلام ايشان ادغام نموده و به غلط به ايشان نسبت داده‌اند ، گفتار را بعد از شرح مختصرى پايان ميدهند .\r\nعدم فهم معناى فطرت و فطرى بودن أحكام ، در مقالهء بسط و قبض تئوريك شريعت\r\nما در اينجا نيز براى روشن شدن حقيقت امر ناچاريم عين عبارت او را بياوريم ، و سپس به مواضع خبط و نقاط مغلطه‌اى و نكات شعرى وى بپردازيم :\r\nميگويد :\r\nبه علاوه ايشان با قبول پدرى و مادرى زوجه اش و همسرش براى همه نوع بشر خود را با سؤال دشوارى مواجه كرده‌اند ، و آن اينكه آيا فرزندان زوجه اش با هم ازدواج كرده اند ؟ و پاسخ داده‌اند : بلى ! و آنگاه به سؤال بعدى كه مگر ازدواج خواهر و برادر خلاف فطرت نيست ؟ پاسخ داده‌اند : نه !\r\nو در تأييد غير فطرى نبودن ازدواج خواهر و برادر ، قصص منقول از ايرانيان\r\n\r\n","description":"","footnote":"","page_name":" 281 ","page_number":303},
  {"content":"\r\n\r\nپيشين را گواه آورده‌اند ، و نيز عمل بعضى از اروپائيان امروز را .\r\nباز هم به اصل سؤالها و جوابها كارى نداريم ، فقط مينگريم لوازم سخن نخستين را ؛ ايشان در دفاع از نظر نخستين خويش لازم ديده‌اند كه در باب فطرى بودن و نبودن ، ملاكى را عرضه كنند كه به كار گرفتن آن ، سؤالات و جوابهاى تازهاى را پيش خواهد آورد . و من حيث المجموع ، فهم دينى جديدى را بنا خواهد نهاد .\r\nلا جرم به نظر ايشان همجنس بازى و شرب خمر و زنا و رباخوارى كه در اقوام گذشته رايج بوده و در اروپائيان امروز هم رايج است امرى خلاف فطرت نيست ، و بلكه به خودى خود نه خوبست و نه بد . و منعى ندارد كه در شريعتى حلال و در شريعت ديگر حرام گردد . و دين ( و بالاخصّ اسلام ) كه در نظر ايشان به معنى راهى است واحد براى رساندن فرد و جامعه به كمال لائق خويش ، و تمام احكامش به همين معنى فطرى است « 1 » اينك چهره ديگرى مييابد ؛ و معلوم مىشود كه كثيرى از احكام دين اسلام ميتوانست چيز ديگرى باشد و باز هم فطرى باشد .\r\nاينها همه نوعى دين شناسى است كه مناسبت دارد با نوعى انسان شناسى و جهان شناسى . يعنى تا مفسّرى از انسان و جهان و از مفهوم حُسن و قبح و از نيازهاى آدمى درك و شناخت خاصّى نداشته باشد نميتواند حكم كند كه ازدواج خواهر و برادر گاهى فطرى است و گاهى غير فطرى ؛ و يا نه فطرى است و نه غير فطرى .\r\nو باز معلوم مىشود كه : فطرى بودن احكام دين امرى است ابطال ناپذير تجربى ، و اثبات ناپذير تجربى . چرا كه به نظر ايشان در به دو خلقت انسان ، چون غرض شارع و مصلحت جهان ، تكثير نسل انسان بوده ، تزويج خواهر و برادر ( كه امرى است اعتبارى نه حقيقى ) مجاز و مشروع شده است ؛ و اينك چون چنان مصلحتى نيست\r\n\r\n\r\n","description":"","footnote":"\r\n( 1 ) ، علّامه طباطبائى ، « الميزان » ج 14 ، آيه 30 سوره روم ( تعليقه )\r\n","page_name":" 282 ","page_number":304},
  {"content":"\r\n\r\nتحريم گرديده است .\r\nاين سخن اوّلًا دست ما را در اثبات فطرى بودن احكام شرع بطور كامل ميبندد ؛ و از آنجا كه نميدانيم : غرض شارع در جعل فلان حكم چه بوده ، هر حكمى را ميتوانيم موافق فطرت قلمداد كنيم . و لذا فطرى و غير فطرى عملًا ارزش استدلالى و روان شناختى خود را از دست خواهند داد .\r\nو ثانياً براى اظهار آن نظر ، ميبايد نظريّه اخلاقى خاصّى را مبنى قرار دهيم كه ميگويد : حُسن و قبح اعمال اعتبارى است ؛ و أنحاءِ روابط فردى و جمعى ( روابط جنسى و حكومتى و . . . ) به خودى خود نه خوب‌اند نه بد .\r\nو خوبى و بديشان معنى و منشأ ديگر دارد ، و مىشود كه گاهى براى مصلحتى ( مثل تكثير نسل ) كارى مشروع گردد ، و گاهى ممنوع . و اگر اين امر در تزويج خواهر و برادر جائز است ، چرا در موارد ديگر جائز نباشد ؟ ! ( و فى الواقع نظر مرحوم طباطبائى در باب اخلاق همين است . و اين را به وضوح در مقاله ششم « 1 » اصول فلسفه و روش رئاليزم آورده‌اند . )\r\nاصلًا براى رها كردن ذهن از گريبان اين دشواريها بوده كه پاره‌اى از مفسّران به احاديث حاكى از ازدواج جنّ و حورى با پسران زوجه اش توسّل جسته‌اند . « 2 »\r\nما براى روشن ساختن مواضع اشتباه صاحب مقاله ، بايد بحثى درباره فطرت و معناى آن بنمائيم ، و سپس اشتباهات را ذكر كنيم . آيه صريح و واضحى كه در قرآن كريم از خلقت انسان بر اساس فطرت پرده برميدارد و دين مبين اسلام را نيز بر اساس و اصل فطرت بر ميشمرد ، آيه سىام از سوره سىام\r\n\r\n\r\n","description":"","footnote":"\r\n( 1 ) علّامه طباطبائى در مقاله ششم چنين گفتارى را نياورده‌اند .\r\n( 2 ) « كيهان فرهنگى » شماره سرى 52 ، تير ماه 1367 شمسى ، شماره 4 ، مقاله بسط و قبض تئوريك شريعت ، ص 17 ، ستون اوّل و دوّم\r\n","page_name":" 283 ","page_number":305},
  {"content":"\r\n\r\nقرآن ( سوره روم ) است :\r\n   فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ وَ لكِنَّ أَكْثَرَ النَّاسِ لا يَعْلَمُونَ * مُنِيبِينَ إِلَيْهِ وَ اتَّقُوهُ وَ أَقِيمُوا الصَّلاةَ وَ لا تَكُونُوا مِنَ الْمُشْرِكِينَ * مِنَ الَّذِينَ فَرَّقُوا دِينَهُمْ وَ كانُوا شِيَعاً كُلُّ حِزْبٍ بِما لَدَيْهِمْ فَرِحُونَ .    « 1 »\r\n« بنابراين ، بر پا بدار وجهه خود را به دين اسلام در حالى كه از تمام مرامها و مذاهب اعراض نموده و ميل و گرايشت بدان بوده باشد . فطرت خدائى را محكم بگير و بدان تمسّك كن ؛ آن فطرتى كه خداوند مردمان را با آن سرشته است . در آفرينش خدا تبديل و تغييرى نيست . اينست دين استوار ؛ و ليكن بيشتر از مردم نميدانند .\r\nتو اى پيامبر با مؤمنينى كه به خدا گرويده‌اند ، بايد به سوى او انابه و رجوع كنيد ، و بايد تقواى او را داشته باشيد ، و نماز را بر پا بداريد ؛ و از مشركين نباشيد : از كسانى كه دين خود را جدا ساختند و به دسته‌ها و گروه‌هاى مختلف منشعب شدند . هر حزبى به آنچه در نزد خود دارد خوشحال است . »\r\nمعناى فطرى بودن أحكام دين مقدّس اسلام\r\nتفسير آيه :  فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها \r\nحضرت علّامه در تفسير اين آيات گفته‌اند : فطرت در اينجا براى بيان نوع است به معناى ايجاد و ابداع . و فِطْرَتَ اللَهِ منصوب است بنا بر إغراء ، يعنى فطرت را بگير و از آن دست برمدار . و در اين كلام اشاره است به آنكه اين دينى كه واجب است انسان وجهه خود را به آن اقامه كند همانست كه سرشت و آفرينش به آن ندا ميدهد ؛ و فطرت الهيّه‌اى كه در آن تبديلى نيست ، ما را بدان رهبرى مينمايد .\r\nبه علّت آنكه دين معنائى ندارد مگر سنّت حيات و زندگى كه بر انسان\r\n\r\n\r\n","description":"","footnote":"\r\n( 1 ) آيات 30 تا 32 ، از سوره 30 : الرّوم\r\n","page_name":" 284 ","page_number":306},
  {"content":"\r\n\r\nلازم است آن را بپيمايد ، تا در زندگى خود كامياب و خوشبخت گردد . زيرا انسان غايتى را در نمينوردد كه بدان و اصل شود ، مگر سعادت .\r\nخداوند هر يك از انواع مخلوقات را به سعادتى كه از روى فطرت و نوع خلقت آن موجود ، نتيجه حيات و ثمره زندگى اوست رهبرى نموده است ؛ و وجودش را به تجهيزاتى كه مناسب آن غايت و هدف است مجهّز نموده است .\r\nخداوند ميگويد :  رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى  . « 1 »\r\n« پروردگار ما كسى است كه به هر چيزى آنچه را نياز آفرينش آن بوده است عنايت كرده ، و سپس آن را به سوى مقصد و غايتش رهنمون گرديده است . »\r\nو نيز ميگويد :  الَّذِي خَلَقَ فَسَوَّى  *  وَ الَّذِي قَدَّرَ فَهَدى  « 2 »\r\n« پروردگار تو كسى است كه موجودات را اوّلًا آفريد ، و سپس تعديل و تسويه و صورتبندى كرد . و كسى است كه براى هر موجودى غايتى و هدف مشخّصى مقدّر كرد ، و سپس او را به سوى آن غايت هدايت نمود . »\r\nبنابراين انسان نيز مانند سائر انواع مخلوقات ، با فطرتى سرشته و با خميرهاى آفريده شده است كه وى را به سوى تتميم نواقص و رفع حوائجش رهبرى مينمايد ؛ و منافع و مضارّ و مُنجيات و مُهلكاتش را در زندگى دنيا نشان ميدهد . خداوند ميگويد :\r\n  وَ نَفْسٍ وَ ما سَوَّاها * فَأَلْهَمَها فُجُورَها وَ تَقْواها .   « 3 »\r\n\r\n\r\n","description":"","footnote":"\r\n( 1 ) قسمتى از آيه 50 ، از سوره 20 : طه ؛ و اين آيه حكايت خداوند است گفتار حضرت موسى و هرون را در پاسخ فرعون كه از آنها پرسيد : اى موسى پس بگو : پروردگار تو كيست ؟\r\n( 2 ) آيه 2 و 3 ، از سوره 87 : الاعلى\r\n( 3 ) آيه 7 و 8 ، از سوره 91 : الشّمس\r\n","page_name":" 285 ","page_number":307},
  {"content":"\r\n\r\n« و سوگند به نفس انسان و آنكه او را تسويه نمود و خلقتش را بياراست ، و سپس راه فجور و فسق و تعدّى ، و نيز راه تقوى و پاكى و طهارت را به او الهام كرد . »\r\nو علاوه بر اين ، انسان مجهّز است به جهازى كه آن اعمالى را كه بر عهده اوست بجاى آورد ، و آن را مقصود خود قرار داده ، تمام كند . خداوند ميگويد :\r\n ثُمَّ السَّبِيلَ يَسَّرَهُ .  « 1 »\r\n« و سپس خداوند ، سلوك راه تكامل را براى وى آسان نمود . »\r\nتفسير علّامة طباطبائى قدَّس اللهُ سرَّه ، مراحل فطرت را در سنّت دينى\r\nبناءً عليهذا انسان داراى فطرت و سرشت خاصّى است كه وى را به سنّت مخصوصى و به راه مشخّص و معيّنى در حيات و زندگى رهبرى مينمايد ، و آن فطرت داراى غايت معيّن و مشخّص است كه فقط انسان بايد از آن راه برود و به آن غايت برسد . اينست معناى  فِطْرَتَ اللَّهِ الَّتِي فَطَرَ النَّاسَ عَلَيْها . \r\nو چون ميدانيم كه اين انسانِ موجود و زنده در عالم طبيعت ، يك نوع بيش نيست ، و آنچه موجب نفع و يا ضرر وى مىشود ، از جهت ملاحظه اين ساختمان و تركيبى كه از روح و بدن تأليف شده است تفاوتى ندارد ، و همچنين از جهت انسانيّتش جز يك سعادت و يك شقاوت براى او متصوّر نيست ؛ بنابراين ناچار بايد براى وصول وى به سعادت و كاميابياش يك سنّت واحدى بيشتر نباشد كه او را به سوى آن سنّت ، يك هدايت كنندهء واحد و ثابتى هدايت نمايد .\r\nاين راهنما و هادى حتماً بايد فطرت او و نوع سرشت و آفرينشش بوده باشد . فلهذا به دنبال آن گفتار كه فرمود :  فِطْرَتَ اللَّهِ الَّتِي   فَطَرَ النَّاسَ عَلَيْها \r\n\r\n\r\n","description":"","footnote":"\r\n( 1 ) آيه 20 ، از سوره 80 : عبس\r\n","page_name":" 286 ","page_number":308},
  {"content":"\r\n\r\nميفرمايد :  لا تَبْدِيلَ لِخَلْقِ اللَّهِ . \r\n( يعنى چون در خلقت خداوند تبديل و تغييرى نيست ، انسان را بر فطرت خدائى كه مردم را از آن فطرت سرشته است ، بيافريد . ) بنابراين اگر سعادت انسان بواسطه اختلاف افراد مختلف شود ، هيچگاه اجتماع واحدى كه متضمّن سعادت افراد مجتمع باشد تحقّق نخواهد يافت .\r\nو اگر سعادت انسان بواسطه اختلاف مكانها و محل‌ّهائى كه امّتها در آن زيست ميكنند مختلف گردد ، بدين معنى كه اساس وحيد و يگانه پايه براى سنّت اجتماع كه دين است تابع احكام مناطق و مكانها باشد ، بايد انسان هم به اختلاف امكنه و أقطار به انواع مختلف در آيد ؛ در حالى كه انسان يك نوع است و بس .\r\nو اگر سعادت انسان بواسطه اختلاف زمانها باشد ، بدين معنى كه اعصار و قرون مختلف اساس وحيد براى سنّتهاى دينى بوده باشند ، بنابراين بايد نوعيّت افراد هر قرنى و طبقه‌اى با آنچه را كه از پدرانشان بطور ميراث برده‌اند ، و يا با آنچه را كه براى پسرانشان به ميراث ميگذارند ، مختلف باشد ، و بايد اجتماع انسانى مسير تكاملى خود را طىّ نكند ، و بايد عالم انسانيّت از نقصان به سوى كمال متوجّه نباشد ؛ زيرا نقصان و كمال متحقّق نميگردد مگر در جائى كه امر مشترك و سارى كه ميان آن دو چيز است ثابت و محفوظ باشد .\r\nو مراد ما از اين گفتار اين نيست كه بخواهيم منكر آن شويم كه اختلاف افراد يا امكنه و يا ازمنه در انتظام سنّت دينى فى الجمله تأثير را دارند ، بلكه ميخواهيم به ثبوت برسانيم كه اساس و بنيان سنّت دينى ، تنها همان بُنيه انسانيّت است ، و همان حقيقت واحدى مىباشد كه مشترك و ثابت در ميان افراد است .\r\nبنابراين ، عالم انسانيّت يك سنّت واحدى دارد كه بر اصل و پايه و اساس\r\n\r\n","description":"","footnote":"","page_name":" 287 ","page_number":309},
  {"content":"\r\n\r\nآن كه انسانيّت و انسان است ثابت و برقرار است . و همين سنّت است كه آسياى انسانيّت را به گردش در ميآورد ، با جميع ملحقات و پيوستگيهائى كه از سنن جزئيّه مختلفه به اختلاف افراد و يا زمانها و يا مكانها به عالم انسانيّت ملحق ميگردد .\r\nو اينست همان مطلبى كه بلافاصله بدان اشاره دارد كه :  ذلِكَ الدِّينُ الْقَيِّمُ وَ لكِنَّ أَكْثَرَ النَّاسِ لا يَعْلَمُونَ *  « اينست دين پابرجا و استوار ، و ليكن اكثريّت افراد مردم اين حقيقت را نميدانند . »\r\nو ما در بحث مستقلّى إن شاء الله تعالى بيان و شرح واضحترى را بر اين گفتار ميافزائيم . « 1 »\r\nمعنى و مراد از فطرت بنابر تفسير حضرت علّامهء طباطبائى قدَّس اللهُ سرَّه ، در بحث مستقلّ « الميزان »\r\nتمام موجودات بسوى غايت و كمال نوعى خود در حركتند\r\nو سپس در فصل مستقلّى تحت عنوان : كَلامٌ فى مَعْنَى كَوْنِ الدّينِ فِطْريًّا فى فُصولٍ ( گفتار ما در معنى و مفهوم آنكه چگونه دين اسلام فطرى است ، در ضمن چند فصل آورده مىشود ) چنين مرقوم داشته‌اند :\r\n( 1 ) - چون ما در اين انواع موجودهاى كه تكوّن و تكامل تدريجى دارند نظرى با دقّت بيفكنيم ، اعمّ از اينكه اين انواع موجوده داراى حيات و شعور باشند مثل انواع حيوان ، و يا فقط داراى حيات باشند مثل انواع نبات ، و يا مرده و داراى حيات نباشند مثل بقيّه انواع طبيعيّه - همانطور كه براى ما مشهود است همه آنها را اين طور مييابيم كه در وجودشان يك سير تكوينى معيّن و مشخّصى دارند كه داراى مراحل مختلفى است ، بعضى از آنها پيش از بعضى ، و بعضى از آنها بعد از بعضى دگر است ، و آن نوع در هر يك از اين مراحل پس از مرور و عبور از مرحله‌اى كه پيش از آن بوده است ، و قبل از وصول به مرحله‌اى كه بعد از آنست وارد مىشود . و پيوسته خويشتن را با طىّ اين منازل\r\n\r\n\r\n","description":"","footnote":"\r\n( 1 ) « الميزان فى تفسير القرءَان » ج 16 ، ص 186 تا ص 188\r\n","page_name":" 288 ","page_number":310},
  {"content":"\r\n\r\nتكميل مىكند تا اينكه به آخرين مرحله برسد ، و آنجا غايت كمال اوست . ما اين مراتب و مراحلى را كه نوع انسان و يا غير انسان در آنها طىّ طريق مىكند ، چنين مييابيم كه از هنگاميكه نوع در وجود و تكوّن خويش در حركت بيفتد تا به جائى كه به مرتبه كمال خود فائز آيد ، هر يك از آنها ملازم مقام مختصّ به خود اوست ، نه جلو ميافتد و نه عقب ميرود .\r\nو در ميان اين مراتب و مراحل يك رابطه تكوينى است كه برخى را به بعضى ديگر مربوط ميسازد ، بطوريكه جائى خالى نميماند ؛ و نيز از محلّ خود به محلّ ديگرى منتقل نميشود . و از اينجا ميتوان به اين نتيجه رسيد كه : هر نوعى از انواع يك غايت تكوينى دارد كه از ابتداى وجودش متوجّه وصول بدان غايت است ، تا زمانيكه برسد و بدان و اصل گردد .\r\nفى المثل : يك دانهء گردو چنانچه در لاى خاك جا بگيرد و آماده براى نموّ و روئيدن شود ، در جائى كه شرائط نموّ و رشد جمع باشد و علل و اسباب آن موجود باشد مثل رطوبت زمين و حرارت و غيرهما ، در اين صورت مغز اين دانه شروع به رشد و نموّ مىكند ؛ پوست را ميشكافد و پيوسته برحجم خود ميافزايد و بزرگ مىشود و نموّ مىكند ، تا سرحدّيكه يك درخت سبز سطبر ، با ميوه‌هاى فراوان ميگردد .\r\nاين دانه گردو از ابتداى وجودش ، در سير و حركت خود در مسير تكوين حالش تغيير نكرده ، و در قصد و مراد تكوينىاش كه وصول به اين درخت كامل با ثمر و تنومند است ، لحظه‌اى اشتباه ننموده و اختلاف و توقّف نداشته است .\r\nو همچنين يك نوع از انواع حيوان را مانند يك گوسفند در نظر بگيريم ، هيچگاه ترديدى نداريم كه در ابتداى وجودش جنينى بوده است كه به سوى غايت و كمال نوعى خود كه مرتبه گوسفندى كامل است و داراى آثار و خواصّى مىباشد ، متوجّه بوده است . اين جنين از راه تكوينى مختصّ به خود ابداً انحراف\r\n\r\n","description":"","footnote":"","page_name":" 289 ","page_number":311},
  {"content":"\r\n\r\nپيدا نكرده و راه دگرى را نپيموده است ، و حتّى يك روز هم نشده است كه غايتش را فراموش كند و غايت دگرى همچون غايت فيل و يا غايت درخت گردو را دنبال نمايد .\r\nپس هر نوعى از انواع تكوينى ، در راه استكمال وجودى خود مسير خاصّى دارد . و داراى مراتب مخصوصى است كه بعضى مترتّب بر بعضى ديگر است . و منتهى مىشود به مرتبه‌اى كه ذاتاً مقصود نهائى آن نوع است و آن را با حركت تكوينى خود طلب مىكند . و هر نوعى در وجود خود مجهّز است به آنچه به وسيلهء آن حركت نمايد و به مقصود نائل شود .\r\nو اين توجّه و حركت تكوينى به سوى غايت و هدف چون استناد به خداوند دارد ، هدايت عامّه الهيّه ناميده مىشود ؛ و هيچوقت در حركت دادن هر نوعى را در مسير تكوينى خود و سوق دادن آن را به سوى غايت وجودى خود بواسطه استكمال تدريجى و بواسطه به كار انداختن قوا و ادواتى كه آن نوع بدانها براى تسهيل مسير در جهت غايت مجهّز شده است راهش را گم نميكند و به خطا و اشتباه نميافتد .\r\nخداوند ميگويد :  رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى  . « 1 »\r\n« موسى و برادرش به فرعون گفتند : پروردگار ما كسى است كه به هر چيزى آنچه را كه لازم خلقتش بوده است عطا كرده است ، و پس از آن ، آن را به سوى غايت و هدف از آفرينشش هدايت نموده است . »\r\nو أيضاً ميگويد :     الَّذِي خَلَقَ فَسَوَّى * وَ الَّذِي قَدَّرَ فَهَدى * وَ الَّذِي أَخْرَجَ الْمَرْعى * فَجَعَلَهُ غُثاءً أَحْوى .     « 2 »\r\n\r\n\r\n","description":"","footnote":"\r\n( 1 ) قسمتى از آيه 50 ، از سوره 20 : طه\r\n( 2 ) آيات 2 تا 5 ، از سوره 87 : الاعلى\r\n","page_name":" 290 ","page_number":312},
  {"content":"\r\n\r\n« آن پروردگارى كه آفريد ، و سپس تسويه و تعديل و منظّم و مرتّب ساخت . و آنكه اندازه گيرى أندازه كرد ، و سپس به سوى هدف رهنمون شد . و آنكه نبات و گياه را از زمين بيرون كشيد ، و سپس آن را خشك و سياه نمود . »\r\nسير كمالى انسان ، ضرورةً در اجتماع متحقّق ميگردد\r\n2 - نوع انسانى از كلّيّت شمول اين حكم مذكور ، يعنى شمول هدايت عامّه مستثنى نيست . زيرا كه ميدانيم : نطفه انسان از به دو شروع در تكوّن و موجوديّتش متوجّه به سوى انسان كاملى است كه تمام آثار و خواصّ انسانيّت را در بردارد ؛ و در مسير خود مراحل جنين بودن و طفوليّت و بلوغ و جوانى و كهولت و پيرى را ميگذراند .\r\nبا اين تفاوت كه انسان با سائر انواع حيوانات و نباتات و غير اينها از آنچه ما ميدانيم ، در يك امر فرق دارد ، و آن اينست كه : انسان به علّت وسعت نيازمنديهاى تكوينى و كثرت نواقص وجودى خود ، به تنهائى قدرت بر تتميم نواقص وجودى و رفع حوائج حياتى خود ندارد . يعنى يك فرد انسان ، به تنهائى زندگانى انسانى براى او به نحو أوفى و تامّ و تمام ميسور نميشود ، و محتاج است به تشكيل اجتماع منزل ، و پس از آن اجتماع مدنى و شهرى كه با غيرش بواسطه ازدواج و تعاون و كمك و تعاضد امور خود را بگرداند . و بنابراين بايد جميع افراد انسان با تمام قواى خود كه بدان مجهّز شده‌اند ، براى جميع افراد مساعدت و كوشش نمايند و سپس حاصل كردارشان را در ميان همه تقسيم كنند ؛ و هر كدام به مقدار نصيبش كه بر پايه وزن اجتماعى وى بوده است بهره ببرد .\r\nو اين مدنيّت و اجتماعى بودن از طبايع انسان نيست ، به معنى اينكه از ناحيه طبيعت اوّليّه او منبعث شده باشد . بلكه از ناحيه آنست كه : انسان داراى طبيعتى است كه با آن غير خود را تا سرحدّيكه راه بدان داشته باشد ، استخدام نموده و در تحت امر و خدمت خود ميگيرد .\r\n\r\n","description":"","footnote":"","page_name":" 291 ","page_number":313},
  {"content":"\r\n\r\nانسان ، امور طبيعى و سپس اقسام نباتات و حيوانات را در راه مقاصد حياتى خود استخدام مينمايد ؛ و لهذا براى استخدام فردى و يا افرادى همانند خودش جرأتش بيشتر است . امّا از آنجائى كه براى آن افراد كه از هر جهت در اميال و مقاصد و در جهازات و قوا مانند او هستند ، تساوى و برابرى را ميبيند ، ناچار بنابر مسالمت گذارده و به قدر حقوقى كه براى خود معيّن مىكند ، بايد به همان مقدار به ايشان تسليم نمايد .\r\nتضارب و تدافع در منافع ، بدان منتهى مىشود كه حتماً بايد برخى با برخى ديگر در عمل تعاونى شركت نمايند و پس از آن ، حاصل أعمال در ميان همه قسمت شود و بهر كس به مقدارى كه استحقاق دارد ، از آن حاصل ، بهره داد .\r\nمردم بر اثر عقائد مختلفه أحكام و سنّتهاى متفاوتى را پيريزى ميكنند\r\nو حاصل آنكه : اجتماع انسانى صورت نميگيرد و آباد و معمور نميشود مگر به اصول علميّه و قوانين اجتماعيّه‌اى كه جميع آن مجتمع آنها را محترم بشمارند ، و مگر به پاسدار و نگهبانى كه آنها را از خرابى و ضايع شدن مصون دارد و آنها را در اجتماع جارى و سارى سازد . در اين حال عيش و زندگانى برايشان گوارا و طليعه سعادت بر آنها إشراف پيدا مىكند .\r\nامّا اصول علميّه عبارت است از معرفت اجمالى آن مجتمع به آنكه حقيقت نشأه وجودى آنان چگونه است ؛ و بر انسان از جهت پيدايش و از جهت بازگشت چه خواهد گذشت ؛ زيرا مذاهب مختلفه در كيفيّت خصوص سنّتهاى معموله در اجتماع ، تأثيرى به سزا دارند .\r\nآنان كه معتقدند كه انسان ، مادّى محض است و غير از زندگى نقد و حيات دنيوى كه پايانش مرگ است بهره‌اى از عيش ندارد ، و در عالم وجود غير از سبب مادّى موجود كه دستخوش فساد و زوال است اثرى نيست ؛ لا جرم سنّتهاى اجتماعى خود را طورى تنظيم مينمايند كه ايشان را فقط به\r\n\r\n","description":"","footnote":"","page_name":" 292 ","page_number":314},
  {"content":"\r\n\r\nلذّتهاى محسوسه و كمالات مادّيّه كه دنبالش چيزى نيست برساند .\r\nو آنان كه همچون بتپرستان به آفريدگارى در ماوراء مادّه معتقدند ، سنّتها و قوانين خود را طورى بنا ميكنند كه خدايان آنها را ارضاء نمايد و خرسند و خشنود بدارد ، تا آنها ايشان را در زندگى دنيويشان كامياب كنند .\r\nو آنان كه به مبدأ و معاد معتقدند ، قوانين حياتى خود را طورى قرار ميدهند كه ايشان را در حيات دنيا بهره مند سازد ، و پس از آن در حيات ابدى كه پس از مرگ است نيز مظفّر و سعادتمند گرداند .\r\nبنابراين ، صورتهاى زندگى و حيات اجتماعى بر محور و اصل اختلاف اصول اعتقاديّه در حقيقت عالم و در حقيقت انسان كه جزئى از اجزاء عالم است اختلاف دارد .\r\nامّا دربارهء قوانين و سنّتهاى اجتماعيّه ، هر آينه اگر سنّتهاى مشترك و قوانينى كه همهء مجتمع و يا بيشترشان آنها را محترم بشمارند و بپذيرند وجود نداشته باشد ، آن جمع متفرّق و آن مجتمع منحلّ خواهد شد .\r\nو اين قوانين و سنن ، قضاياى كلّيّه عمليّه ايست كه صورت آنها چنين است : واجب است در فلان جا فلان كار را كرد ، و يا حرام است و يا جائز . و اين سنن هر چه باشد براى غايتهاى اصلاحيّه اجتماع و مجتمع به قسمى كه آن غايت و هدف بر آن مترتّب گردد ، معتبر است ؛ و به مصالح و مفاسد نامگذارى مىشود .\r\nعالم تشريع و شريعت بايد منطبق بر عالم تكوين و فطرت باشد\r\n3 - انسان وقتى به سعادت و كمال خود ميرسد كه مجتمع صالحى را كه داراى سنن و قوانين صالحى كه متضمّن بلوغ و نيل او به سعادت لائق به اوست بنا نهد . و اين سعادت عبارتست از يك امر يا امور كماليّه تكوينيّه‌اى كه به انسان ناقص - كه وى نيز موجودى است تكوينى - در مسير كمالش برسد و او را انسانى كامل در نوع خود ، و انسانى تامّ و تمام در وجودش بگرداند .\r\n\r\n","description":"","footnote":"","page_name":" 293 ","page_number":315},
  {"content":"\r\n\r\nو عليهذا اين سنن و قوانين - كه قضايا و احكام عمليّه اعتباريّه هستند - در ميان نقص انسان و كمال او قرار دارند ، و مانند فاصله عابر در بين دو منزلگاه وى واقعند ؛ و همانطور كه گفتيم : تابع مصالحى هستند كه كمال و يا كمالات انسانى است . و اين كمالات امورى هستند حقيقى ، همسنخ و ملائم با نواقصى كه آن نواقص نيز عبارتند از حوائج و نيازمنديهاى حقيقى انسان .\r\nبنابر آنچه گفته شد ، فقط حوائج حقيقيّه انسان است كه اين قضايا و احكام عمليّه را وضع نموده ، و اين سنّتها و نواميس اعتباريّه را معتبر شمرده است . و مراد ما از حوائج حقيقيّه انسان عبارت است از : آنچه را كه نفس انسان از روى ميل و اراده ميطلبد ، و عقلى كه يگانه قوّه تميز دهنده در ميان نفع و ضرر و در ميان خير و شرّ است آن ميل و اراده را تصديق مىكند و صحّه مينهد ؛ نه آن چيزهائى را كه هواهاى نفسانى بدون پذيرش و امضاء عقل طلب مىكند ، زيرا كه آنها كمال حيوانى ميباشند ، نه كمال انسانى .\r\nپس لازم است كه اصول اين سُنن و قوانين ، حوائج حقيقيّه انسان باشند كه بر حسب واقع و نفس الامر نيازمنديهاى انسان محسوب شوند ، نه بر حسب تشخيص هواهاى نفسانيّه و آراء خياليّه .\r\nو بيان شد كه : عالم صُنع و ايجاد هر يك از انواع را كه از جمله آنها انسان است با ادوات و قوائى مجهّز كرده است تا با بكارانداختن آنها نيازمنديهاى خود را بر آورد و بواسطه آنها در راه كمال مطلوب سير كند .\r\nاز اينجا اين نتيجه بدست ميآيد كه : جهازات و ادوات تكوينيّه‌اى كه انسان بدانها مجهّز شده است ، اقتضائات و درخواستهائى براى قضايا و احكام عمليّه‌اى دارند كه به سُنن و قوانين موسوم شده‌اند .\r\nو بواسطه عمل به اين سنّتهاست كه انسان در مقرّ كمال خود مينشيند مانند سنن و قوانين راجع به تغذّى ، زيرا كه انسان مجهّز است به جهاز تغذيه ، و\r\n\r\n","description":"","footnote":"","page_name":" 294 ","page_number":316},
  {"content":"\r\n\r\nمانند سنن و قوانين راجع به نكاح و زناشوئى ، زيرا كه انسان مجهّز است به جهاز توالد و تناسل .\r\nاز اينجا به خوبى روشن مىشود كه : لازم است دين - كه عبارتست از اصول علميّه و سنن و قوانين عمليّه‌اى كه عمل به آنها سعادت حقيقى انسان را تضمين نموده است - اقتضائات خلقت انسان را در اين امور در نظر بگيرد ، و عالم تشريع و شريعت بر عالم تكوين و فطرت منطبق شود . و اينست معناى آنچه را كه گفتيم : دين اسلام فطرى است . و اينست مفاد قول خداوند تعالى :\r\n فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ . \r\nمراد از فطرت و اسلام و دين الله و سبيل الله ، نزد علّامهء طباطبائى ( قدّه )\r\n4 - چون دانستى كه معناى فطرى بودن دين چيست ، بنابراين اسلام دين فطرت ناميده مىشود ، به جهت آنكه فطرت انسانى آن را اقتضا مىكند و به سوى آن رهبرى مينمايد .\r\nو اسلام ناميده مىشود ، به جهت آنكه در آن تسليم بنده است در برابر اراده خداوند سبحانه در آنچه را كه از او اراده كرده است و خواسته است . و مصداق ارادهء خداوند كه صفت فعل است ( نه صفت ذات ) تجمّع علل و اسبابى است كه در خصوص خلقت انسان با جميع آنچه از مقتضيات تكوين عامّ - بر اقتضاء فعل و يا ترك - اطراف او را فرا گرفته است به كار رفته است .\r\nخداوند ميگويد :  إِنَّ الدِّينَ عِنْدَ اللَّهِ الْإِسْلامُ .  « 1 »\r\n« تحقيقاً دين در نزد خداوند منحصر در دين اسلام است . »\r\nو دين الله ناميده مىشود به جهت آنكه آن دينى است كه خداوند از بندگانش خواسته است ، از بجا آوردن افعالى و ترك نمودن اعمالى را بنا بر آنچه\r\n\r\n\r\n","description":"","footnote":"\r\n( 1 ) صدر آيه 19 ، از سوره 3 : ءَال عمران\r\n","page_name":" 295 ","page_number":317},
  {"content":"\r\n\r\nاز معناى اراده سابقاً ذكر كرده‌ايم .\r\nو سبيل الله ناميده مىشود به جهت آنكه آن ، يگانه راهى است كه خداوند خواسته است انسان در راه وصول به كمال خود و سعادت خود آن را بپيمايد . خداوند ميگويد :\r\n الَّذِينَ يَصُدُّونَ عَنْ سَبِيلِ اللَّهِ وَ يَبْغُونَها عِوَجاً .  « 1 »\r\n« آن كسانى كه از راه خدا مردم را باز ميدارند ، و آن را كج و معوج ميطلبند . »\r\nو امّا بحث در اينكه دين حقّ منحصراً واجب است كه از طريق وحى و نبوّت گرفته شود و در آن عقل كفايت نميكند ، در مباحث نبوّت و غيرها از بحثهائى كه در اين كتاب آورده‌ايم ، بيان و شرح آن معلوم شد . « 2 »\r\nاز آنچه ما اينك از تفسير « الميزان » آورديم به خوبى و بطور مشروح و مبيّن بدست ميآيد كه مراد حضرت علّامه قدَّس اللهُ سرَّه از فطرت انسان ، همان سازمان وجودى اعمّ از جسمى و روحى ، و همان راه و طريقى است كه او را به غايت و هدف آفرينش از كمال مطلوب و سعادت مطلق مىرساند .\r\nو مراد از دين فطرت آن قواعد و احكامى است كه در سير انسان به سوى سعادت و كمالش مؤثّر است . اين قواعد و قوانين و سنن گرچه به اعتبار شارع مقدّس معتبر شده‌اند ، امّا بر اساس منطق عقل و وصول او به درجهء انسانيّت بوده است ، نه بر اساس منطق حسّ و شهوت كه وى را در مرتبه حيوان قرار دهد .\r\nسعادت انسان امرى است حقيقى ، و اين سنّتهاى فطريّه كه امور اعتباريّه\r\n\r\n\r\n","description":"","footnote":"\r\n( 1 ) صدر آيه 45 ، از سوره 7 : الاعراف\r\n( 2 ) « الميزان فى تفسير القرءَان » ج 16 ، ص 198 تا ص 2 03\r\n","page_name":" 296 ","page_number":318},
  {"content":"\r\n\r\nميباشند موجب حركت و سير او به مقام كمال حقيقى ميشوند ؛ و اگر أحياناً اين سنّتها در اعتبار خود به خطا روند ، آن سعادت حقيقيّه و كمال مطلوب به وى نخواهد رسيد .\r\nأحكام شرع گرچه اعتبارى هستند ولى بر اساس عقل و وصول انسان به كمال هستند\r\nاحكام و قوانين شرع كه بر اساس فطرت وضع شده‌اند ، گرچه اعتبارى هستند و وضعشان منوط به اعتبار شارع است ، امّا اعتبارى است كه به قدر سر سوزن از محلّ واقعى خود تخطّى ندارد ؛ و بر اصل نيازهاى تكوين و ايصال انسان به اعلى درجهء كمال حقيقى و وجودى اعتبار يافته است ؛ و معنى ندارد در شريعتى حلال و در شريعتى حرام گردد .\r\nنكاح و ازدواج امرى است فطرى ، و شرع نيز جواز آن را امضا فرموده است ؛ و تشريع با تكوين منطبق گرديده است .\r\nعمل لواط خلاف فطرت انسان ، و در جميع شرايع حرام است\r\nهمجنس بازى امرى است غير فطرى ، و شرع آن را حرام شمرده و براى آن عقوبت شديد معيّن فرموده است ؛ و در اينجا امر تشريع كه حرمت است با تكوين كه ممنوعيّت است منطبق آمده است .\r\n  وَ لُوطاً إِذْ قالَ لِقَوْمِهِ أَ تَأْتُونَ الْفاحِشَةَ ما سَبَقَكُمْ بِها مِنْ أَحَدٍ مِنَ الْعالَمِينَ * إِنَّكُمْ لَتَأْتُونَ الرِّجالَ شَهْوَةً مِنْ دُونِ النِّساءِ بَلْ أَنْتُمْ قَوْمٌ مُسْرِفُونَ .   « 1 »\r\n« و ياد بياور لوط را در وقتى كه به قوم خود گفت : آيا شما كار فاحشه و قبيحى را انجام ميدهيد كه يك نفر از جهانيان بدان پيشى نگرفته است ؟ ! شما از روى شهوت بر مردان وارد ميشويد نه بر زنان ! بلكه شما قومى هستيد متجاوز و متعدّى و مسرف ( كه عمل را كاملًا بر خلاف سنّت و فطرت نهاده ايد ! ) . »\r\n وَ لُوطاً إِذْ قالَ لِقَوْمِهِ إِنَّكُمْ لَتَأْتُونَ الْفاحِشَةَ ما سَبَقَكُمْ بِها مِنْ أَحَدٍ \r\n\r\n\r\n","description":"","footnote":"\r\n( 1 ) آيه 80 و 81 ، از سوره 7 : الاعراف\r\n","page_name":" 297 ","page_number":319},
  {"content":"\r\n\r\n  مِنَ الْعالَمِينَ * أَ إِنَّكُمْ لَتَأْتُونَ الرِّجالَ وَ تَقْطَعُونَ السَّبِيلَ وَ تَأْتُونَ فِي نادِيكُمُ الْمُنْكَرَ .   « 1 »\r\n« و به ياد آور داستان لوط را در زمانيكه به قوم خود گفت : تحقيقاً شما عمل قبيح و زشتى را انجام ميدهيد كه هيچيك از افراد جهانيان در اين عمل بر شما سبقت نگرفته است !\r\nآيا شما در خلوتگاه با مردان در ميآميزيد ؟ و راه نكاح را كه سنّت فطرى و الهى است ميبُريد ؟ و در مجالس و محافلتان بدين عمل زشت و منكر مشغول ميشويد ؟ ! »\r\n  وَ لُوطاً إِذْ قالَ لِقَوْمِهِ أَ تَأْتُونَ الْفاحِشَةَ وَ أَنْتُمْ تُبْصِرُونَ * أَ إِنَّكُمْ لَتَأْتُونَ الرِّجالَ شَهْوَةً مِنْ دُونِ النِّساءِ بَلْ أَنْتُمْ قَوْمٌ تَجْهَلُونَ .   « 2 »\r\n« و به ياد بياور حكايت لوط را در هنگامى كه به قوم خود گفت : آيا شما با وجود بصيرتى كه در زشتى اين عمل داريد ، اين فعل زشت و قبيح را انجام ميدهيد ؟ !\r\nآيا شما از روى شهوت با مردان آميزش ميكنيد ، و زنان را رها مينمائيد ؟ ! آرى شما قومى هستيد نادان و جاهل به قبائح و مفاسد اين امر ! »\r\nعمل لواط كه آميزش مردان است با همجنس خود ، موجب قطع راه زناشوئى ، و مَقْت و تعدّى و تجاوز و اسراف است ؛ فلهذا بطور عامّ در اين آيات ممنوع و حرام و قبيح شمرده شده است . و اختصاص به شريعتى ندارد ؛ زيرا مخالف مسير تكوين و مصالح فرد و مجتمع و خلاف سنّت انسانى و قانون فطرى و الهى است . فلهذا شارع بطور اطلاق و عموم ، حرمت آن را در هر مكان\r\n\r\n\r\n","description":"","footnote":"\r\n( 1 ) آيه 28 و صدر آيه 29 ، از سوره 29 : العنكبوت\r\n( 2 ) آيه 54 و 55 ، از سوره 27 : النّمل\r\n","page_name":" 298 ","page_number":320},
  {"content":"\r\n\r\nو هر زمان و در هر شريعتى اعتبار فرموده است .\r\nاين عمل بقدرى زشت است كه حتّى در حيوانات ديده نشده است صورت گيرد ؛ و حتّى ميمون از اين كار منكر گريزان است . حال بايد ديد : درجه و مرتبه قباحت و وقاحت اعيان لُرد مجلس انگلستان كه به نظريّه رئيسشان داروين خود را از نژاد ميمون ميدانند ، تا چه حدّ رسيده است كه علناً جواز اين فعل قوم لوط را كه در زشتى به پايه ايست كه هيچيك از جهانيان پيش از قوم لوط بدان دست نيازيده‌اند ، جائز و حلال شمرده و آراء ناپسند و مردود برْتْرانْد راسِل كه از مسيحيّت به لادينى افتاده است و فِرُويْد يهودى را بر تعاليم حضرت مسيح على نبيّنا و آله و عليه السّلام مقدّم داشته ، و اباحه آن را از مجلس گذرانده ، و در مجالس و محافل منكر و وقيح خود بدان اشتغال دارند . قَبَّحَهُمُ اللَهُ وَ ما عَمِلوا وَ ما اسْتَنّوا ، وَ لا يَزالُ بُنْيانُهُمُ الَّذى بَنَوْا قاطِعًا لِنَسْلِهِمْ إنْ شآءَ اللَهُ تَعالَى .\r\nدر سنّت تكوين و فطرت ، هر گونه آميزش از غير طريق زناشوئى ممنوع است\r\nفطرت انسان مقتضى آميزش مرد است با زن كه بنابر سنّت الهيّه در وجودشان همچون كاه و كهربا ، و دو نوع الكتريسيته مثبت و منفى ، و دو كانون فعل و انفعال يكديگر را ميربايند و جذب ميكنند ؛ و با جرقّه خداوندى نطفه در رحم قرار ميگيرد ، و انسانى خليفة الله پا در عرصه ظهور ميگذارد .\r\nبگوئيد ببينيم : آميزش مرد با مرد ، و يا زن با زن ، مطابق كدام قريحه و سنّت و بر اساس كدام خاصيّت است ؟ جز آنكه همچون دو الكتريسيتهء مثبت و يا دو الكتريسيته منفى ، و دو نوع فاعليّت محض ، و دو نوع قابليّت محضه ، موجب دورى و فرار و گريز از هم شوند ؛ و ايجاد نفرت و ملالت و ضَجْرت كنند و مفاسد و مضارّ جنبى آن لا تُعَدّ و لا تُحْصَى شود ، چه اثرى عائد مىشود ؟ !\r\nآية الله علّامهء طباطبائى قدَّس اللهُ نفسَه در مقاله ششم از « اصول فلسفه »\r\n\r\n","description":"","footnote":"","page_name":" 299 ","page_number":321},
  {"content":"\r\n\r\nدر اينكه فطرت انسانى حكمى است كه با الهام طبيعت تكوين مييابد ، فرموده‌اند :\r\n4 - آزادى انسان كه موهبتى طبيعى است ، در حدود هدايت طبيعت مىباشد . و البتّه هدايت طبيعت بسته به تجهيزاتى است كه ساختمان نوعى داراى آنها مىباشد ؛ و از اين روى هدايت طبيعت ( احكام فطرى ) بكارهائى كه با أشكال و تركيبات جهازات بدنى وفق ميدهد ، محدود خواهد بود . مثلًا از اين راه ما هيچگاه تمايل جنسى را كه از غير طريق زناشوئى انجام ميگيرد ( مرد با مرد ، زن با زن ، زن و مرد از غير طريق زناشوئى ، انسان با غير انسان ، انسان با خود ، تناسل از غير طريق ازدواج ) تجويز نخواهيم نمود .\r\nمثلًا تربيت اشتراكى نوزادان و الغاء نسبت و وراثت و ابطال نژاد و . . . را تحسين نخواهيم كرد ، زيرا ساختمان مربوط به ازدواج و تربيت با اين قضايا وفق نميدهد . « 1 »\r\n\r\nردّ فتواى مشهور مالكيّه ، به آياتى است كه دربارهء قوم لوط وارد شده است\r\nاز اين بيان واضح مىشود كه : كسانى كه وطى غلام را مباح شمرده‌اند ، همچون مالكيّه طبق رأى رئيسشان مالك بن أنَس چقدر بخطا رفته ، و هم از جهت سنّت تكوين و فطرت ، و هم از جهت حكم كتاب و شريعت در ورطه مهلكه غوطه ور شده اند !\r\nيكى از اصدقاى از احبّه و اعزّه دوستان ، از علماء اعلام كه فعلًا حيات دارند ميفرمودند : من در مدينه منوّره با بعضى از مشايخ مالكيّه راجع به اين موضوع يعنى وطى با غلام مذاكره كردم .\r\nاو گفت : آيه شريفه :   وَ الَّذِينَ هُمْ لِفُرُوجِهِمْ حافِظُونَ * إِلَّا عَلى أَزْواجِهِمْ *  \r\n\r\n\r\n","description":"","footnote":"\r\n( 1 ) « اصول فلسفه و روش رئاليسم » طبع اوّل ، ناشر : شيخ محمّد آخوندى ، ج 2 ، ص 199 و 200\r\n","page_name":" 300 ","page_number":322},
  {"content":"\r\n\r\n أَوْ ما مَلَكَتْ أَيْمانُهُمْ فَإِنَّهُمْ غَيْرُ مَلُومِينَ *  « 1 » بر آن دلالت دارد .\r\n« يعنى مؤمنين و مُصلّين كسانى هستند كه آلتهاى ذكوريّت خود را حفظ ميكنند ( و از مطلق مباشرت و آميزش خوددارى مينمايند ) مگر بر جفتهايشان ، و يا برآن كسانى كه مالكشان شده‌اند كه در اين دو صورت مورد ملامت و سرزنش و مؤاخذه قرار نميگيرند . »\r\nگفتم : غلام از مدلول اين آيه به اجماع خارج است !\r\nگفت : اجماع براى شماست ؛ ولى براى ما اجماعى نيست ! انتهى گفتار ايشان .\r\nأقول : اگر كسى گويد : چون أزواج جمع زوج است به معناى جفت ، و شامل شوهر و زن هر دو مىشود ، بنابراين اگر به اطلاق  أَوْ ما مَلَكَتْ أَيْمانُهُمْ *  تمسّك كنيم بايد وطى زنان با غلامانى كه ملك يمين آنها هستند نيز اشكالى نداشته باشد ؛ و چون اين امر مسلّماً خلافست حتّى در نزد مالكيّه ، بگوئيم : وطى مردان با غلامان خود به همين نهج از اطلاق خارج است .\r\nگوئيم : آيه   قَدْ أَفْلَحَ الْمُؤْمِنُونَ   و يا آيه  إِلَّا الْمُصَلِّينَ  از نقطه نظر عبارت و\r\n\r\n\r\n","description":"","footnote":"\r\n( 1 ) اين آيه مباركه در دو جاى قرآن وارد است : اوّل : آيه 5 و 6 ، از سوره 23 : المؤمنون :        قَدْ أَفْلَحَ الْمُؤْمِنُونَ * الَّذِينَ هُمْ فِي صَلاتِهِمْ خاشِعُونَ * وَ الَّذِينَ هُمْ عَنِ اللَّغْوِ مُعْرِضُونَ * وَ الَّذِينَ هُمْ لِلزَّكاةِ فاعِلُونَ * وَ الَّذِينَ هُمْ لِفُرُوجِهِمْ حافِظُونَ * إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ فَإِنَّهُمْ غَيْرُ مَلُومِينَ .        دوّم : در آيه 29 و 30 ، از سوره 70 : المعارج :             إِنَّ الْإِنْسانَ خُلِقَ هَلُوعاً * إِذا مَسَّهُ الشَّرُّ جَزُوعاً * وَ إِذا مَسَّهُ الْخَيْرُ مَنُوعاً * إِلَّا الْمُصَلِّينَ * الَّذِينَ هُمْ عَلى صَلاتِهِمْ دائِمُونَ * وَ الَّذِينَ فِي أَمْوالِهِمْ حَقٌّ مَعْلُومٌ * لِلسَّائِلِ وَ الْمَحْرُومِ * وَ الَّذِينَ يُصَدِّقُونَ بِيَوْمِ الدِّينِ * وَ الَّذِينَ هُمْ مِنْ عَذابِ رَبِّهِمْ مُشْفِقُونَ * إِنَّ عَذابَ رَبِّهِمْ غَيْرُ مَأْمُونٍ * وَ الَّذِينَ هُمْ لِفُرُوجِهِمْ حافِظُونَ * إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ فَإِنَّهُمْ غَيْرُ مَلُومِينَ            \r\n","page_name":" 301 ","page_number":323},
  {"content":"\r\n\r\nخطاب اختصاص به مردان دارد ؛ گرچه از نقطهء نظر ملاك ، شامل هر دو طائفهء مرد و زن مىشود .\r\nبنابراين جملهء استثنائيّهء  إِلَّا عَلى أَزْواجِهِمْ أَوْ ما مَلَكَتْ أَيْمانُهُمْ  استثناء نسبت به مردان است ، نه زنان . و لهذا ممكنست مالكيّه بگويند : در اين آيه كه راجع به مردان است استثناء  ما مَلَكَتْ أَيْمانُهُمْ  اطلاق دارد و شامل كنيز و غلام هر دو مىشود ، و امّا در اجماعى كه منعقد است بر تساوى زنان با مردان در احكام و در خطابات ، در اينجا  ما مَلَكَتْ أَيْمانُهُمْ  بطور مطلق چه كنيز و چه غلام از استثناء خارج نيست ؛ و حرام است بر زن كه با ملك يمين خود چه زن باشد و چه مرد آميزش كند ؛ و فقط دربارهء زنان  إِلَّا عَلى أَزْواجِهِمْ  به عموم خود باقى است و وطى زنان با شوهرانشان حلال است .\r\nبنا بر آنچه گفتيم ما در ردّ مالكيّه كه اجماع را قبول ندارند نميتوانيم بر حرمت وطى غلام به اجماع تمسّك نموده و آيه  ما مَلَكَتْ أَيْمانُهُمْ  را بدان تخصيص زنيم .\r\nبلكه ردّ ايشان به آياتى است كه درباره قوم لوط ذكر نموديم ، و آنها با بلندترين ندا اعلام ميكنند كه آميزش مرد با مرد بطور مطلق خواه غلام خود انسان باشد يا غير ، فاحشه و منكر است .\r\n إِنَّكُمْ لَتَأْتُونَ الْفاحِشَةَ  . . .  وَ تَأْتُونَ فِي نادِيكُمُ الْمُنْكَرَ . \r\nو عنوان منكر و فاحشه با نهى شديد و منع اكيد از اين عمل ، جاى شبهه و اشكالى در حرمت وطى غلام بجاى نميگذارد .\r\n\r\nوقاحت و قباحت وطى زنان از غير محلّ توالد و تناسل\r\nو از اين بيان روشن مىشود كه آميزش مردان با زنان از غير طريق زناشوئى نيز كارى بسيار قبيح و زشت است .\r\nيعنى آميزش با آنها از دُبُر نه از قُبُل كه محلّ عادى زناشوئى و طريق توالد و تناسل است ، محلّ اشكال است . فقهاء ما قائل به حرمت ، و يا كراهت\r\n\r\n","description":"","footnote":"","page_name":" 302 ","page_number":324},
  {"content":"\r\n\r\nشديده اكيدهء مُغلَّظه شده‌اند كه اين نوع كراهت تالى تِلوِ حرمت است ؛ يعنى با حرمت تقريباً هم ميزان و هم درجه است .\r\n\r\n« فَأْتُوا حَرْثَكُمْ أَنَّى شِئْتُمْ » دلالت بر جواز وطى زنان از غير محلّ تناسل ندارد\r\nدر روايت از رسول خدا صلّى الله عليه و آله و سلّم وارد است كه فرمود : مَحَآشُّ النِّسَآءِ عَلَى أُمَّتِى حَرَام . « 1 »\r\n\r\n\r\n","description":"","footnote":"\r\n( 1 ) اين روايت صحيحه است كه سَدِير از حضرت صادق عليه السّلام از رسول خدا روايت نموده است ، و شهيد ثانى در « شرح لمعه » آورده است ، و نيز مجلسى در « بحارالانوار » طبع كمپانى ، ج 23 ، ص 98 ، از « تفسير عيّاشى » از يزيد بن ثابت روايت كرده است كه مردى از أمير المؤمنين عليه السّلام درباره وطى زنان از دُبُر پرسيد . حضرت فرمود : سَفَلْتَ سَفَلَ اللَهُ بِكَ ! أما سَمِعْتَ اللَهَ يَقولُ : أَ تَأْتُونَ الْفَحِشَةَ مَا سَبَقَكُم بِهَا مِنْ أَحَدٍ مّنَ الْعلَمِينَ ؟ « پست شدى ، خدا ترا پست كند ! مگر نشنيده‌اى كه خدا درباره قوم لوط ميگويد : آيا شما كار قبيحى را انجام ميدهيد كه هيچكس از جهانيان در اين كار بر شما سبقت نگرفته است ؟ ! » و نيز عيّاشى از صفوان بن يحيى از بعض اصحاب روايت كرده است كه گفت : از حضرت صادق عليه السّلام درباره آيه  نِساؤُكُمْ حَرْثٌ لَكُمْ فَأْتُوا حَرْثَكُمْ أَنَّى شِئْتُمْ  پرسيدم . فرمود : از جلو با آنها آميزش كنيد ؛ و از پشتشان و ليكن در فرج بايد باشد .\r\nو نيز عيّاشى از مُعَمّر بن خَلّاد از حضرت رضا عليه السّلام روايت مىكند كه از من پرسيد : شما درباره آميزش با زنان از عقبشان چه ميگوئيد ؟ ! عرض كردم : به من اينطور رسيده است كه اهل مدينه در آن باكى نميبينند . حضرت فرمود : يهود چنين ميپنداشتند كه چون مردى با زنش از عقب و ليكن در فرجش نزديكى كند ، بچّهاش أحْول يعنى چپ چشم متولّد مىشود . خداوند اين آيه را نازل كرد :  نِساؤُكُمْ حَرْثٌ لَكُمْ فَأْتُوا حَرْثَكُمْ أَنَّى شِئْتُمْ  يعنى : از جلو و يا از عقب جماع كنيد اشكال ندارد و ليكن بايد در فرج آنها باشد ؛ در مقابل گفتار يهود . و مراد خداوند جواز وطى در دبرهايشان نبوده است . و عين اين روايت را عيّاشى ، نيز از حسن بن علىّ از حضرت صادق عليه السّلام روايت كرده است .\r\nو همچنين عيّاشى از زرارة از حضرت باقر عليه السّلام آورده است كه چون من از قول خدا :  نِساؤُكُمْ حَرْثٌ لَكُمْ  پرسيدم ، فرمود : مِنْ قُبُلٍ . « بايد وطى در خصوص فرج باشد » . و باز عيّاشى از أبو بصير از حضرت صادق عليه السّلام روايت كرده است كه گفت : پرسيدم از كسى كه با زنش در دبر جماع مىكند ، حضرت بدشان آمد و گفتند : معناى  نِساؤُكُمْ حَرْثٌ لَكُمْ فَأْتُوا حَرْثَكُمْ أَنَّى شِئْتُمْ  اينست كه : أىَّ ساعَةٍ شِئْتُمْ « هر زمان كه بخواهيد » نه هر جا كه بخواهيد .\r\nدر مقابل اين دسته از روايات ، عيّاشى از ابن أبى يَعفور از حضرت صادق عليه السّلام روايت مىكند كه : پرسيدم از وى از وطى كردن زنان را در دبرشان ، فرمود : باكى ندارد و سپس اين آيه را قرائت كرد :  نِساؤُكُمْ حَرْثٌ لَكُمْ فَأْتُوا حَرْثَكُمْ أَنَّى شِئْتُمْ  و عيّاشى از عبد الرّحمن بن حجّاج روايت مىكند از حضرت صادق عليه السّلام كه وقتى نزد آن حضرت از وطى با زنان از دبر سخن به ميان آمد فرمود : من هيچ آيه‌اى را در قرآن كه آن را جائز شمرده باشد نيافتم مگر آيه :  إِنَّكُمْ لَتَأْتُونَ الرِّجالَ شَهْوَةً مِنْ دُونِ النِّساءِ *  . و نيز عيّاشى از حسين بن علىّ ابن يَقطين روايت مىكند كه از حضرت كاظم عليه السّلام از اين امر پرسيدم ، فرمود : يك آيه در قرآن آن را حلال كرده كه درباره قوم لوط است :  هؤُلاءِ بَناتِي هُنَّ أَطْهَرُ لَكُمْ  « اين دختران منند كه براى شما پاكيزه‌ترند » و حضرت لوط ميدانست كه آن قوم فرج را نميخواستند .\r\nبارى ، از مجموعه اين روايات آنچه بدست ميآيد ، حرمت آميزش در دبر است . زيرا معناى حرث كشت و تناسل است و آن فقط از فرج متحقّق مىشود ، بنابراين  فَأْتُوا حَرْثَكُمْ أَنَّى شِئْتُمْ  مسلَّماً به معناى مكان نيست ؛ بلكه به معناى كيفيّت است يعنى بايد جماع در فرج باشد بهر صورتى كه ميخواهيد . و روايتى كه دلالت داشت مراد از أنى ، زمانيّه است معارض است با روايتى كه بر اين معنى دلالت دارد فلهذا ساقط است . و صحيحه ابن أبييعفور معارض است با اين روايات كثيره دالّه بر حرمت و ساقط است ؛ با وجود معارضه با ظاهر كتاب كه فى حدِّ نفسِها موجب سقوط آنست . و روايت ابن حجّاج و همچنين روايت حسين بن علىّ بن يقطين ، متشابه المعنى است زيرا استناد به دو آيه شده كه هيچكدام دلالت بر جواز ندارند . بنابراين رفع يد از اين روايات معارضه اوّلًا به جهت مخالفتشان با ظاهر كتاب و ثانياً به جهت تعارضشان با روايات كثيره ديگرى كه متناً و سنداً از اينها أقوى هستند لازم است .\r\n","page_name":" 303 ","page_number":325},
  {"content":"\r\n\r\n« آميزش نمودن با زنان از محلّى كه غائط و فضولات خارج مىشود ، بر امّت من حرام است . »\r\nسُيوطى و ابن كثير در تفسير خود آورده‌اند كه : أحمد بن حنبل و عبد بن\r\n\r\n","description":"","footnote":"","page_name":" 304 ","page_number":326},
  {"content":"\r\n\r\nحميد و تِرمِذى و نَسائى و أبو يَعلَى و ابن جَرير و ابن مُنذر و ابن أبى حاتِم و ابن حِبّان و طبرانى و خرائطى در « مساوى الاخلاق » و بيهقى در « سُنَن » و ضياء در « مختارة » از ابن عبّاس روايت كرده‌اند كه گفت :\r\nجآءَ عُمَرُ إلَى رَسولِ اللَهِ صَلَّى اللَهُ عَلَيْهِ ( وَ ءَالِهِ ) وَ سَلَّمَ فَقالَ : يَا رَسولَ اللَهِ ! هَلَكْتُ !\r\nقالَ : وَ مَا أَهْلَكَكَ ؟ ! قالَ : حَوَّلْتُ رَحْلى اللَيْلَةَ . فَلَمْ يَرُدَّ عَلَيْهِ شَيْئًا ، فَأوْحَى اللَهُ إلَى رَسولِهِ هَذِهِ ايَةَ :  نِساؤُكُمْ حَرْثٌ لَكُمْ فَأْتُوا حَرْثَكُمْ أَنَّى شِئْتُمْ .  « 1 »\r\nيَقولُ : أقْبِلْ وَ أدْبِرْ وَ اتَّقِ الدُّبُرَ وَ الْحَيْضَةَ ! « 2 »\r\n« عمر به نزد رسول خدا صلّى الله عليه و آله و سلّم آمد و گفت : اى رسول خدا ، من هلاك شدم !\r\nرسول خدا فرمود : چه چيز باعث هلاكتت شد ؟ !\r\nعمر گفت : من زن خود را ديشب در رختخواب واژگون نمودم ! پيامبر هيچ پاسخى به او نداد ، تا خداوند به پيغمبرش اين آيه را وحى فرستاد : زنهاى شما محلّ كشت و زار اولاد شما هستند ، بنابراين در محلّ كشت و زرع خود به هر كيفيّتى كه ميخواهيد برويد !\r\nخدا ميفرمايد : ميخواهى با زنان از جلو و روبرو ، و ميخواهى با ايشان از پشت سر ، ولى در محلّ كشت و زرع كه محلّ زناشوئى است مجامعت كن ! و\r\n\r\n\r\n","description":"","footnote":"\r\n( 1 ) صدر آيه 223 ، از سوره 2 : البقرة ؛ و كلمه  أَنَّى  در اين آيه روشن است كه به معناى زمان و مكان نيست ، زيرا منافات با معناى حَرْث دارد كه به معناى كشت و توليد مثل است ؛ و حتماً بايد به معناى حَيْثُ كه دلالت بر كيفيّت دارد باشد ، تا با معناى حَرْث مناسب باشد ؛ و در اين صورت اين آيه را ميتوان از ادلّه حرمت وطى در دبر به شمار آورد .\r\n( 2 ) « الدُّرّ المَنثور » ج 1 ، ص 262 ؛ « تفسير ابن كثير دِمَشقى » طبع دار الفكر ، ج 1 ، ص 463\r\n","page_name":" 305 ","page_number":327},
  {"content":"\r\n\r\nاز دو چيز پرهيز كن : يكى از مجامعتشان در دبر يعنى از پشت كه محلّ توالد و تناسل نيست ، و ديگرى در حال حيض و عادت ماهيانه . »\r\nو نيز از أحمد بن حنبل از ابن عبّاس روايت كرده‌اند كه : جماعتى از انصار به حضور رسول الله صلّى الله عليه و آله و سلّم آمدند و از كيفيّت جماع پرسيدند ، اين آيه نازل شد :  نِساؤُكُمْ حَرْثٌ لَكُمْ  و رسول خدا فرمود :\r\nائْتِهَا عَلَى كُلِّ حَالٍ إذَا كَانَ فِى الْفَرْجِ . « 1 »\r\n« به هر كيفيّت و به هر صورتى ميخواهى ميتوانى با ايشان در آميزى ، مشروط به آنكه در خصوص فرج باشد نه در دبر . »\r\nاز شرع و شريعت كه بگذريم ، در طبّ نيز مضارّ جماع با زنان از دبر به ثبوت رسيده است . « 2 »\r\nميرزا محمّد حكيم ( مَلِك الاطبّآء ) گويد : از جمله جماعهاى لازم الاجتناب ، لواط با زنان نمودن است . زيرا كه به تجربه يافته‌اند كه اولاد چنين شخصى مبتلا به علّت معروف « 3 » خواهد شد . زيرا كه پاره حكايات و أخبارات طبّيّه بر اثبات اين مطلب در اين بابست كه ذكر آنها در اين رساله موجب طول است . « 4 »\r\n\r\n\r\n","description":"","footnote":"\r\n( 1 ) « الدُّرُّ المَنثور » ج 1 ، ص 262 ؛ « تفسير ابن كثير » طبع دار الفكر ، ج 1 ، ص 463\r\n( 2 ) و از آنچه گفته شد معلوم مىشود كه : آنچه را كه در ص 275 از كتاب « بازشناسى قرآن » بنام دكتر روشنگر آورده ، و نسبت جواز وطى زنان در دبر را به قرآن داده و استناد به كلمه  أَنَّى  نموده است چقدر بى اساس است .\r\n( 3 ) مراد از علّت معروف ظاهراً مرض ابْنَه مىباشد ؛ يعنى كسالتى كه در دبر پيدا مىشود و غير از وطى مردان و آب منى چاره ندارد .\r\n( 4 ) « حفظ صحّت ناصرى » طبع سنگى ، ص 158 ؛ اين رساله را براى ناصر الدّين شاه نوشته است .\r\n","page_name":" 306 ","page_number":328},
  {"content":"\r\n\r\n\r\nايجاد امراض مهلكه از جمله ايدز در نتيجهء آميزش غير مشروع\r\nبارى از همه اينها گذشته ، همجنس بازى و رواج اين فعل شنيع امروزه در اروپا و آمريكاى متمدّن كه حقّاً بايد گفت : از وحوش عالم هستند و بايد آن سرزمينها را به بِرْكَةُ السِّباع و يا باغ وحش نام نهاد ، ايجاد امراض مهلكه را به جائى كشانده است كه موجب سرسام اولياى امورشان گرديده است .\r\nاز سوزاك و سفليس و مشابه آنها گذشته مرض ايدز چون ابر سياه دهشت انگيز و غول مهيبى بر همه آنها سايه افكنده ، و همه را بيم به مرگ حتمى ميدهد .\r\nاين ميكرب خطرناك كه تا به حال نتوانسته‌اند ضدّ آن را بسازند و مردم را واكسيناسينه كنند به مجرّد دخول در بدن مشغول فعّاليّت مىشود ؛ گلبولهاى سپيد از معارضه با آن عاجزند ؛ و لهذا بفاصله زمان كوتاهى ايشان را در آستانهء مرگ مينشاند .\r\nطبق گزارش و إحصائيّه : از 95 % موارد بيمارى ايدز كه در شش گروه يافت مىشود ، تنها 2 / 73 % اختصاص به مردان همجنس باز و يا دو جنسه دارد كه يا عامل همجنس بازى بوده ، و يا زوجهاى جنسى متعدّد دارند . و بقيّه پنج گروه ديگر نيز بواسطه اعتياد و انتقال خون و مشابه اينها باز راجع بخصوص مسأله لواط مىشود . « 1 »\r\nاينها همه نتيجه كاخ تمدّن و فرهنگ جديد است كه تا پائينتر از قوم لوط ، اين مسكينان را به عقب برده ، و در رذالت و دنائت كشانده است .\r\n\r\nزنا همچون لواط ، خلاف فطرت و ممنوع است\r\nزِنا گرچه مانند لواط عمل از غير مجراى كشت و تناسل نيست ، و به همين جهت عقوبتش از حدّ لواط پائينتر است ، ولى معذلك بواسطه ملاحظه حفظ\r\n\r\n\r\n","description":"","footnote":"\r\n( 1 ) رساله « ايدز » ص 11 و 12 ، تأليف دكتر حسين صادقى شجاع ؛ از نشريّات حوزه معاونت آموزشى وزارت بهداشت ، درمان و آموزش پزشكى\r\n","page_name":" 307 ","page_number":329},
  {"content":"\r\n\r\nنسب و اولاد ، و به دنباله آن حسّ غيرتى را كه خداوند به مردان براى ناموس خود داده است داراى قبح فطرى است ، و در همه شرايع حرام بوده ؛ بلكه در ميان مردم همجيّت و بيابانى قبل از تشريع ، و بلكه نزد مادّيّون و طبيعيّون كه منكر خدا هستند و انكار وحى و نبوّت و شرايع را مينمايند ، امرى شنيع و قبيح به حساب ميآيد .\r\n وَ لا تَقْرَبُوا الزِّنى إِنَّهُ كانَ فاحِشَةً وَ ساءَ سَبِيلًا .  « 1 »\r\n« و به زنا كردن نزديك مشويد ؛ زيرا كه اين عمل ، بسيار زشت و ناپسند و راه بدى است . »\r\nزشتى اين كار به حدّى است كه خداوند در قرآن در رديف قتل نفس محرّمه به شمار آورده است :\r\n وَ لا يَقْتُلُونَ النَّفْسَ الَّتِي حَرَّمَ اللَّهُ إِلَّا بِالْحَقِّ وَ لا يَزْنُونَ .  « 2 »\r\n« و بندگان خداوند رحمن ( عباد الرّحمن ) كسانى هستند كه كسى را كه خدا خون او را حرام نموده است نمى كشند ، مگر از راه حقّ كه كشتن او را جائز نموده باشد ؛ و ديگر آنكه زنا نميكنند . »\r\nو مانند شرك به خداوند و دزدى كه رسول الله از زنان در اواخر زمان هجرت ، به شرط خوددارى از اين اعمال بيعت ميگرفت و اسلامشان را با اين شرائط ميپذيرفت ، زنا هم در همين رديف آمده است :\r\n يا أَيُّهَا النَّبِيُّ إِذا جاءَكَ الْمُؤْمِناتُ يُبايِعْنَكَ عَلى أَنْ لا يُشْرِكْنَ بِاللَّهِ شَيْئاً وَ لا يَسْرِقْنَ وَ لا يَزْنِينَ وَ لا يَقْتُلْنَ أَوْلادَهُنَّ وَ لا يَأْتِينَ بِبُهْتانٍ يَفْتَرِينَهُ بَيْنَ أَيْدِيهِنَّ وَ أَرْجُلِهِنَّ وَ لا يَعْصِينَكَ فِي مَعْرُوفٍ فَبايِعْهُنَّ وَ اسْتَغْفِرْ لَهُنَّ اللَّهَ إِنَّ اللَّهَ غَفُورٌ رَحِيمٌ .  « 3 »\r\n\r\n\r\n","description":"","footnote":"\r\n( 1 ) آيه 32 ، از سوره 17 : الاسرآء\r\n( 2 ) قسمتى از آيه 68 ، از سوره 25 : الفرقان\r\n( 3 ) آيه 12 ، از سوره 60 : الممتحنة\r\n","page_name":" 308 ","page_number":330},
  {"content":"\r\n\r\n« اى پيغمبر ! در وقتى كه زنان مؤمنه به سوى تو آيند ، براى آنكه با تو بيعت كنند ، بر اينكه بهيچوجه و در هيچ چيزى براى خداوند شريك قرار ندهند ، و دزدى ننمايند ، و زنا نكنند ، و اولاد خودشان را نكشند ، و بچّه‌اى را كه از ديگرى آبستن شده‌اند و زائيده‌اند به شوهر فعلى خود نسبت ندهند ، و در هر امر نيك و پسنديدهاى كه تو بديشان امر نمودى معصيتت را بجا نياورند ؛ در اين صورت با آنان بيعت كن ، و از خداوند برايشان غفران و آمرزش را بطلب ؛ زيرا كه خداوند آمرزنده و مهربان است . »\r\nو همچنين زشتى و وقاحت اين كار به حدّى است كه در بسيارى از آيات قرآن از آن به عمل فاحشه و فحشاء تعبير شده است . درباره حضرت يوسف كه به زندان رفت و حاضر براى زنا با زُلَيخا زن عزيز مصر نشد ميگويد :\r\n كَذلِكَ لِنَصْرِفَ عَنْهُ السُّوءَ وَ الْفَحْشاءَ إِنَّهُ مِنْ عِبادِنَا الْمُخْلَصِينَ .  « 1 »\r\n« اينچنين است اى پيامبر ! ما اراده نموديم تا زشتى و پليدى گناه را از او دور گردانيم ؛ بدرستيكه او از بندگان وارسته ما مىباشد . »\r\n وَ اللَّاتِي يَأْتِينَ الْفاحِشَةَ مِنْ نِسائِكُمْ فَاسْتَشْهِدُوا عَلَيْهِنَّ أَرْبَعَةً مِنْكُمْ .  « 2 »\r\n« و آن زنانى از شما كه كار فاحشه انجام ميدهند ( زنا مينمايند ) ، بر كار ايشان بايد چهار گواه از خود بياوريد . »\r\n وَ إِذا فَعَلُوا فاحِشَةً قالُوا وَجَدْنا عَلَيْها آباءَنا وَ اللَّهُ أَمَرَنا بِها قُلْ إِنَّ اللَّهَ لا يَأْمُرُ بِالْفَحْشاءِ أَ تَقُولُونَ عَلَى اللَّهِ ما لا تَعْلَمُونَ .  « 3 »\r\n« و چون مشركين فاحشه‌اى را انجام دهند ( زنا كنند ) ميگويند : ما پدران\r\n\r\n\r\n","description":"","footnote":"\r\n( 1 ) ذيل آيه 24 ، از سوره 12 : يوسف\r\n( 2 ) صدر آيه 15 ، از سوره 4 : النّسآء\r\n( 3 ) آيه 28 ، از سوره 7 : الاعراف\r\n","page_name":" 309 ","page_number":331},
  {"content":"\r\n\r\nخود را بر اين عمل يافتيم كه انجام ميدادند ؛ و خداوند ما را به اين كار امر نموده است . بگو : تحقيقاً خداوند امر به فحشاء و زنا نميكند ؛ آيا شما بدون علم و يقين نسبت دروغ به خدا ميدهيد ؟ ! و از زبان او سخن ناروا حكايت مينمائيد ؟ ! »\r\nدر اينجا ميبينيم : مشركين عرب عمل زنا را به خدا نسبت ميداده‌اند ؛ شايد معناى آن همان اراده سنّت تكوين باشد كه خداوند آن را ردّ نموده و ميگويد : هيچگاه عمل زشت و فاحشه و زنا عمل فطرى و سنّت الهى نخواهد بود .\r\n\r\nغيرت بر ناموس و محافظت زنان و حجاب بانوان ، از احكام اوّليّه است\r\nحسّ غيرت بر زن و نگهدارى وى از دستبرد نابكاران را در بسيارى از حيوانات تا حضور در آستانهء مرگ و جانبازى براى حفظ ناموس مشاهده ميكنيم . خروس عشق و علاقه زائد الوصفى به حفظ مرغ دارد ؛ و براى عدم خيانت خروس ديگرى به ماكيانش جنگ مىكند و كشته مىشود . از ميان وحوش ، خوك از همه بىغيرت‌تر است . گويند چون بخواهد با ماده خود آميزش كند زوزه‌اى ميكشد تا هفت بار خوكان ديگر با ماده‌اش درآميزند و سپس خود او در ميآميزد . فلهذا خوردن گوشت خوك حرام است ؛ زيرا آثار نفسانى و روحى خوك بواسطه خوردن گوشتش به شخص خورنده منتقل مىشود . يك علّت مهمّ در بىغيرتى اروپائيان و آمريكائيان همين است كه گوشت خوك ميخورند ، و اين روحيّه با انتقال سلولهاى بدن خوك به بدن آنها وارد مىشود ؛ و اوّلًا بطور حال ، و سپس در اثر تكرار و مداومت در خوردن آن ملكه ميگردد و غيرت و حَميّت را از ميان برميدارد .\r\nمردان مسلمان و مؤمن طبق دستور قرآن زنانشان را در پرده حجاب دارند ، تا نگاه خيانت بدانها دوخته نگردد ؛ و گل زيباى زندگى و حيات و عفّت و عصمت و تقوايشان را پرپر نكند ، و در معرض طوفان سهمگين شهوات به باد ندهد .\r\n\r\nأشعار وافى عراقى دربارهء غيرت مردان و حجاب بانوان\r\nچقدر خوب و عالى وافى عراقى در اشعار پاكيزه خود فائدهء غيرت مردان\r\n\r\n","description":"","footnote":"","page_name":" 310 ","page_number":332},
  {"content":"\r\n\r\nو حجاب بانوان را تشريح كرده است :\r\n معنى ناموس چيست ؟ روى نهان داشتن * پرده عفّت زدن ، عالَم جان داشتن\r\nعصمت و ناموس ما ، به مسلك هوشمند * گنج بود گنج را به كه نهان داشتن\r\nاى كه تو را آرزوست به كشف ناموس خويش * پرده‌درى نارواست ، پردگيان داشتن\r\nمگر كمى از وحوش ، نگر به سوى طيور * پند بگير از خروس ز ماكيان داشتن\r\nحافظ شيرين لبان ، مقنعه عصمت است * تلخ بود بىنقاب ، روى زنان داشتن\r\nقصّه ناموس و غير ، چه برق با خرمن است * خرمن خود را مخواه برقِ يَمان داشتن\r\nتا نگمارى نظر ، دل نكند آرزو * گرسنه چشمى دهد ، ديده به نان داشتن\r\nآينه بيحجاب ، به طبع گيرد غبار * خوش بود آئينه را پرده برآن داشتن\r\nمنع تماشاچيان ، گر نكند باغبان * مينتواند به باغ نخل روان داشتن\r\nگر بگشائى درى ز خانه بر مفلسان * دگر مدار اين اميد ، به خانه خوان داشتن\r\nغنچه به باغ ايمن است تا بود اندر حجاب * آفت جان و دل است چهره عيان داشتن \r\n\r\n","description":"","footnote":"","page_name":" 311 ","page_number":333},
  {"content":"\r\n\r\n مرد و زن اجنبى ، چه آتش و پنبه است * جمع به يك جا دو ضدّ ، نميتوان داشتن\r\nكشف حجاب زنان ، بارى باشد گران * دور ز غيرت بود ، بار گران داشتن\r\nكمانِ ابرو متاب ، خدنگ مژگان بپوش * نيست به دوران شاه ، تير و كمان داشتن\r\nوافى اگر گشته پير ، طبعى دارد جوان * خوش است پيرانه سر ، طبع جوان داشتن « 1 » \r\nآقايانى كه خود را از نژاد بوزينه ميدانند ، و بدين جهت ريسمان دين را گسيخته ، و نكاح مشروع را مسخره ، و آميزش و درهم ريختگى با هر مرد و زن را دنبال كرده‌اند ، ندانسته‌اند كه خود اين حيوان معصوم ، اهل غيرت است ؛ و داراى سنّت ازدواج و حسّ غيرت در حفظ و حراست در نوع ماده خويشتن است . و بنابراين ، بايد آنان را پست‌تر از ميمون شمرد ، و اين حيوان بيگناه را عار ميآيد كه چنين اراذلى خودشان را به وى منسوب نمايند .\r\n أُولئِكَ كَالْأَنْعامِ بَلْ هُمْ أَضَلُّ  ، « 2 » دربارهء آنها حقّاً صادق است .\r\n« ايشان همانند چهارپايان هستند ؛ بلكه گمراهى و ضلالتشان بيشتر\r\n\r\n\r\n","description":"","footnote":"\r\n( 1 ) « كشف الغرور أو مفاسد السُّفور » تأليف مورّخ و محدّث عاليمقام : حاج شيخ ذبيح الله محلّاتى ، طبع 1368 هجرى قمرى ، ص 43 و 44\r\n( 2 ) آيه 179 ، از سوره 7 : الاعراف :  وَ لَقَدْ ذَرَأْنا لِجَهَنَّمَ كَثِيراً مِنَ الْجِنِّ وَ الْإِنْسِ لَهُمْ قُلُوبٌ لا يَفْقَهُونَ بِها وَ لَهُمْ أَعْيُنٌ لا يُبْصِرُونَ بِها وَ لَهُمْ آذانٌ لا يَسْمَعُونَ بِها أُولئِكَ كَالْأَنْعامِ بَلْ هُمْ أَضَلُّ أُولئِكَ هُمُ الْغافِلُونَ .  « و حقّاً و تحقيقاً ما براى جهنّم بسيارى از جنّ و انس را بيافريديم . آنان كه دل دارند و با آن ادراك نميكنند ، و چشم دارند و با آن نميبينند ، و گوش دارند و با آن نميشنوند ، ايشان همپايه چهار پايان هستند بلكه گمراهتر ؛ زيرا كه ايشانند مردم غافل . »\r\n","page_name":" 312 ","page_number":334},
  {"content":"\r\n\r\nاست . »\r\nدَميرى در « حيَوةُ الحيوان » گويد : وَ يَأْخُذُ نَفْسَهُ بِالزَّواجِ وَ الْغيرَةِ عَلَى الإناث . « 1 »\r\n« بوزينگان مقيّد به ازدواج هستند ؛ و براى تكثير نسل خود آداب نكاح اختصاصى را رعايت دارند ؛ و نرينه‌هاى آنها بر مادينه هايشان غيرت ميورزند ؛ و در حفظ و حراستشان كوشا ميباشند » .\r\n\r\nشراب خوردن ضدّ حكم فطرت و عقل مستقلّ و شرع قويم است\r\nاستعمال خمر و مسكر نيز رِجْس است و از عمل شيطان ، بنابراين چگونه ميتواند در شريعتى حلال و در شريعتى حرام شود ؟ !\r\nمسكرات كه عقل را ميزدايند ، و انسان را همطراز مجانين و ديوانگان ميسازند ، آيا مىشود كه مباح شود ؟ !\r\nمردم آرزو دارند كه به شديدترين امراض چون سل و سرطان و پيسى و جذام و كورى و فلج مبتلا شوند ، ولى ديوانه نشوند . انسانيّت انسان به عقل است . انسان منهاى عقل از همه حيوانات و وحوش پستتر است .\r\nكارى كه مسكر بر سر آدمى ميآورد ، او را مجنون مىكند . چه تفاوت است ميان جنون دائمى و جنون موقّت ؟ !\r\nدر اين صورت آيا مىشود آن را از جهت حِلّيّت و حرمت لا به شرط دانست ، يا حكم بر حلّيّت آن نمود ؟\r\nگفتيم : احكام فطرى احكامى هستند كه واسطه كمال و سير انسان به اعلى درجهء انسانيّت باشند ؛ آيا شرابخوارى اينطور است ؟ آيا مرد دائم الخمر پيوسته در سير مدارج و معارج كمال است\r\n\r\n\r\n","description":"","footnote":"\r\n( 1 ) « ؟ حيَوة الحيوان » طبع سنگى ، سنه 1285 هجرى قمرى ، باب قاف ، در مادّه قِرْد آورده است .\r\n","page_name":" 313 ","page_number":335},
  {"content":"\r\n\r\nآيا مرد مست كه بين زن خود ، و خواهر و مادر خود فرق نميگذارد ، و با ايشان در ميآميزد ، سير مطلوب را ميپيمايد ؟\r\nآيا مرد مست كه در حال خشم بچّه خود را از ايوان به درون حياط پرتاب مىكند ، انسان است ؟\r\nآيا مرد مست كه اينهمه خيالات مُمَوِّهه و مُشوِّهه را در سر ميگذراند و در عالمى از أوهام غوطه‌ور مىشود ، قلم كتابت را همچون نخل بلند ، و جوى آب را همچون درياى پهناور ميبيند انسان است ؟\r\nنه ! شرب خمر بدترين مسأله از مسائل ضدّ فطرت و ضدّ سنّت آدمى است ، كه او را از همه مزايا و حُظوظ ساقط مىكند .\r\nآيا معقول است كه حضرت مسيح على نبيّنا و آله و عليه الصّلوة و السّلام اين مادّه خبيث و مُخْبِث و شيطان رجيم را حلال نموده باشد ؟ !\r\nمسيحيان اعمّ از كاتوليكها و پُروتِستانها شراب ميخورند ، و آن را خون حضرت عيسى ميدانند .\r\nمگر حضرت عيسى چقدر خون در بدن داشت كه دو هزار سال از صعودش به آسمان ميگذرد ، و مرتّباً در اين مدّت نصاراى جهان خون او را ميخورند و هنوز هم تمام نشده است ؟ !\r\nنه ! چنين نيست ! نه حضرت مسيح شراب خورده است و نه مادر برگزيدهاش مريم ، و نه در انجيل آسمانى حلال به شمار آمده است ، و نه آنحضرت به حواريّين خود اجازه آشاميدنش را داده است .\r\nفقط مُرْمِنها كه آمريكائى اصل هستند نه از مهاجرين و مقيمين در آنجا ، و در ايالت اتازونا سكونت دارند ، اساس كاتوليك و پروتستان را ابطال كرده ، و قائلند بر اينكه : خمر و شراب حرام است ، و استناد شرب خمر به حضرت مسيح غلط است ، و عيسى آب انگور مىخورد ؛ و آنها از اين عمل استفاده\r\n\r\n","description":"","footnote":"","page_name":" 314 ","page_number":336},
  {"content":"\r\n\r\nفاسد كرده و به آن حضرت نسبت آشاميدن خمر را داده‌اند .\r\n\r\nصراحت آيات كريمهء قرآن بر حرمت شرب خمر\r\nآيات وارده در قرآن كريم بطور صريح با الفاظ و عباراتى نشان ميدهد كه : شرب خمر از پليديهاست و از ناحيه ابليس پر تلبيس است كه براى ايجاد عداوت و دشمنى مردم با يكديگر ، و براى سدّ راه عبوديّت و ذكر خدا و نماز و نيايش به درگاه با عزّتش ، در ميان بنى آدم رواج داده است :\r\n   يا أَيُّهَا الَّذِينَ آمَنُوا إِنَّمَا الْخَمْرُ وَ الْمَيْسِرُ وَ الْأَنْصابُ وَ الْأَزْلامُ رِجْسٌ مِنْ عَمَلِ الشَّيْطانِ فَاجْتَنِبُوهُ لَعَلَّكُمْ تُفْلِحُونَ * إِنَّما يُرِيدُ الشَّيْطانُ أَنْ يُوقِعَ بَيْنَكُمُ الْعَداوَةَ وَ الْبَغْضاءَ فِي الْخَمْرِ وَ الْمَيْسِرِ وَ يَصُدَّكُمْ عَنْ ذِكْرِ اللَّهِ وَ عَنِ الصَّلاةِ فَهَلْ أَنْتُمْ مُنْتَهُونَ * وَ أَطِيعُوا اللَّهَ وَ أَطِيعُوا الرَّسُولَ وَ احْذَرُوا فَإِنْ تَوَلَّيْتُمْ فَاعْلَمُوا أَنَّما عَلى رَسُولِنَا الْبَلاغُ الْمُبِينُ .    « 1 »\r\n« اى كسانى كه ايمان آورده ايد ! استعمال خمر و شراب ، و قمار زدن ، و براى بتها قربانى كردن ، و شتر را بطور قرعه و قمار قسمت كردن ، پليد است و از عمل شيطانست ! پس اجتناب كنيد به اميد آنكه به فلاح و رستگارى فائز گرديد !\r\nاينست و غير از اين نيست كه شيطان بواسطه خمر و قمار ميخواهد در ميان شما تخم عداوت و كينه و دشمنى را بپاشد ؛ و شما را از ياد خدا و ذكر او و از نماز باز دارد ! آيا در اين صورت از شرابخوارى و قمار دست بر ميداريد ؟ !\r\nو از خداوند و از رسول خداوند پيروى كنيد و از مخالفت بپرهيزيد ، بنابراين اگر شما اطاعت ننموده و روى برگردانديد ، بدانيد كه بر رسول و پيام آور ما عهد و پيمانى غير از ابلاغ و ارشاد آشكارا نيست » !\r\n\r\nرباخوارى از مصاديق روشن أحكام ضدّ فطرت است\r\nرباخوارى نيز از مصاديق روشن ، و از احكام واضح ضدّ فطرت است . و\r\n\r\n\r\n","description":"","footnote":"\r\n( 1 ) آيات 90 تا 92 ، از سوره 5 : المآئدة\r\n","page_name":" 315 ","page_number":337},
  {"content":"\r\n\r\nمعناى آن استفاده مجّانى و بلاعوض از دسترنج مردم است . و در حقيقت استخدام و به بيگارى كشيدن شخص مظلوم است در برابر شخص ظالم و ستمگر .\r\nشخص رباخوار بهره‌اى را كه ميستاند ، در برابر هيچ است . زيرا مقدار قرضى را كه داده است باز ستانده است ؛ زياده بر آن چه معنى دارد ؟ ! بخلاف بيع و شِرَى : خريد و فروشى كه منفعت به إزاء عملى است كه صورت گرفته است . و فى الحقيقة منفعت در برابر مصرف عمرى است كه فروشنده از جان خود مايه گذاشته ، و جنس را تهيّه نموده و عرضه داشته است .\r\nلهذا ميبينيم : شخص مشترى بالفطرة و بالوجدان چيزى را كه ميخرد با آنكه ميداند شخص بايع سود ميبرد ، نگران و ملول و خسته نميشود ؛ امّا شخص قرض گيرنده به شخص قرض دهنده ، در مقابل زيادتى را كه ميپردازد ، نگران است ؛ متأسّف و ملول است ، گوئى قارعه‌اى وى را ميكوبد ؛ گرچه اين مقدار زيادتى كم و ناچيز باشد .\r\nاين نيست مگر به جهت آنكه وام گيرنده ، در پرداخت اين مقدار ، يك امر تحميلى را مشاهده مىكند كه بر او وارد آمده و تحميل شده است ؛ از هر مذهب و از هر كيش و آئين تفاوت ندارد . و اينست معناى عدم فطرى بودن ، بلكه ضدّ فطرت بودن جميع اقسام ربا و بانك دارى و صرّافى ، گرچه بهره به حدّاقلّ پائين باشد .\r\nبانكها و رباخواران دنيا ، جهان را به صورت استثمار و استعمار و استهلاك و استعباد در آورده است . و هزار درجه از زمان رِقّيّت و عبوديّت ، و خريد و فروش غلام و كنيز شخصى شديدتر نموده است . زيرا آن در مواردى خاصّ و افرادى مخصوص صورت ميگرفت ؛ و اين بلعيدن تمام جهان با دسترنج پير و جوان ، زن و مرد ، آمر و مأمور ، رئيس و مرؤوس ، كارفرما و كارمند ؛ با لقمه\r\n\r\n","description":"","footnote":"","page_name":" 316 ","page_number":338},
  {"content":"\r\n\r\nواحده است .\r\n\r\nعبارات اكيد و شديد قرآن مجيد در حرمت ربا\r\nدر قرآن مجيد حرمت ربا به صورت بسيار اكيد و شديد ، با عبارت تند و تمثيل و تشبيه عجيبى آمده است :\r\n       الَّذِينَ يَأْكُلُونَ الرِّبا لا يَقُومُونَ إِلَّا كَما يَقُومُ الَّذِي يَتَخَبَّطُهُ الشَّيْطانُ مِنَ الْمَسِّ ذلِكَ بِأَنَّهُمْ قالُوا إِنَّمَا الْبَيْعُ مِثْلُ الرِّبا وَ أَحَلَّ اللَّهُ الْبَيْعَ وَ حَرَّمَ الرِّبا فَمَنْ جاءَهُ مَوْعِظَةٌ مِنْ رَبِّهِ فَانْتَهى فَلَهُ ما سَلَفَ وَ أَمْرُهُ إِلَى اللَّهِ وَ مَنْ عادَ فَأُولئِكَ أَصْحابُ النَّارِ هُمْ فِيها خالِدُونَ * يَمْحَقُ اللَّهُ الرِّبا وَ يُرْبِي الصَّدَقاتِ وَ اللَّهُ لا يُحِبُّ كُلَّ كَفَّارٍ أَثِيمٍ * إِنَّ الَّذِينَ آمَنُوا وَ عَمِلُوا الصَّالِحاتِ وَ أَقامُوا الصَّلاةَ وَ آتَوُا الزَّكاةَ لَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ * يا أَيُّهَا الَّذِينَ آمَنُوا اتَّقُوا اللَّهَ وَ ذَرُوا ما بَقِيَ مِنَ الرِّبا إِنْ كُنْتُمْ مُؤْمِنِينَ * فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَ رَسُولِهِ وَ إِنْ تُبْتُمْ فَلَكُمْ رُؤُسُ أَمْوالِكُمْ لا تَظْلِمُونَ وَ لا تُظْلَمُونَ * وَ إِنْ كانَ ذُو عُسْرَةٍ فَنَظِرَةٌ إِلى مَيْسَرَةٍ وَ أَنْ تَصَدَّقُوا خَيْرٌ لَكُمْ إِنْ كُنْتُمْ تَعْلَمُونَ * وَ اتَّقُوا يَوْماً تُرْجَعُونَ فِيهِ إِلَى اللَّهِ ثُمَّ تُوَفَّى كُلُّ نَفْسٍ ما كَسَبَتْ وَ هُمْ لا يُظْلَمُونَ .        « 1 »\r\n« آنان كه ربا ميخورند ، قيام وجودى و استوارى نفسانى ندارند مگر مانند قيام و استوارى كسى كه شيطان به او زده است و وى را مجنون و مُخَبَّط و ديوانه كرده است . اين به جهت آنست كه ايشان ميگويند : خريد و فروش و بيع هم مثل رباست ؛ و خداوند بيع را حلال كرده و ربا را حرام نموده است . بنابراين كسى كه موعظه و اندرز الهى به وى برسد و از آن پند گيرد و از ربا خوردن دست بكشد ، از براى اوست كارهائى را كه انجام داده است ، و عقوبت نميشود ، امّا امرش به سوى خداست كه چه حكمى از كفّاره و قضاء و اداء دَين براى او جعل كند يا\r\n\r\n\r\n","description":"","footnote":"\r\n( 1 ) آيات 275 تا 281 ، از سوره 2 : البقرة\r\n","page_name":" 317 ","page_number":339},
  {"content":"\r\n\r\nنكند . و كسى كه به ربا گرفتن بر گردد و دست بيالايد ، پس ايشان حتماً از اصحاب و ياران دوزخند كه براى هميشه بطور مخلّد در آنجا جاودانه خواهند زيست .\r\nخداوند زيادتى را كه در اثر ربا بدست آمده است ، رفته رفته و تدريجاً از بين ميبرد و نابود ميسازد ؛ و امّا صدقه‌هائى را كه مردم ميدهند موجب بركت و نموّ و زيادتى قرار ميدهد . و خداوند هر كسى را كه كفران نعمت كند و گنهكار باشد ، دوست ندارد .\r\nتحقيقاً آنان كه ايمان آورده‌اند و اعمال صالحه و شايسته انجام ميدهند ، و نماز را بر پاى ميدارند ، و زكات را ادا مينمايند ، اجرشان در نزد پروردگارشان است ، و هيچ خوفى و نگرانى و هيچ اندوهى و حُزنى برايشان نخواهد بود .\r\nاى كسانى كه ايمان آورده ايد ! در عصمت و مصونيّت و تقواى خداوندى درآئيد . و از گرفتن مقدار ربائى كه هنوز وام گيرندگان به شما نپرداخته‌اند ، صرف نظر كنيد ؛ اگر ايمان به خدا داريد !\r\nو اگر صرف نظر نكنيد و بخواهيد مقادير ربائى كه از ايشان خود را طلبكار ميدانيد بگيريد ، يقيناً و قطعاً بدانيد كه جنگ عظيمى از جانب خدا و رسول او در انتظارتان است . و اگر توبه كنيد و دست برداريد فقط رأس المال و اصل مقدارى را كه قرض داده‌ايد ميتوانيد بگيريد ؛ كه در اين صورت نه شما ستم نموده‌ايد و نه بر شما ستم رفته است .\r\nو اگر آن شخص حاجتمند كه قرض گرفته است قدرت ندارد حتّى رأس المال را بپردازد بايد به او مهلت دهيد تا زمان قدرت و تمكّنش فرا رسد و بتواند به آسانى بپردازد . و اگر هم در اين صورت از گرفتن آن خوددارى كنيد ، و مال وام گرفته شده را كه قادر بر اداى آن نيستند به آنها ببخشيد ، و بطور كلّى صرف نظر كنيد ، اين كار براى شما مطلوب و خير و مورد پسند است ، اگر بدانيد !\r\n\r\n","description":"","footnote":"","page_name":" 318 ","page_number":340},
  {"content":"\r\n\r\nو بپرهيزيد از روزى كه همگى به سوى خداوند بازگشت ميكنيد ؛ پس در آن روز به هر نفس آنچه را كه كسب كرده است بطور تامّ و تمام و كامل خواهد رسيد . و البتّه ايشان مورد ستم و ظلم قرار نميگيرند » .\r\n\r\nشرح نفيس علّامه آية الله طباطبائى در پيرامون ربا و آيه ربا\r\nعلّامه آية الله طباطبائى قدَّس اللهُ سرَّه در پيرامون اين آيات بحثهاى جالب و نفيسى نموده‌اند . و ما در اينجا فقط به چند نكته آن اشاره مينمائيم :\r\nخداوند سبحانه در اين آيات در امر رباخوارى تشديد را به جائى رسانيده است كه در هيچيك از مسائل فروع دين ، به مانند آن تشديد ننموده است مگر درباره تولّى دشمنان دين . زيرا تشديد در امر ولايتِ دشمنان دين به مثابهء تشديد در امر رباست . به جهت آنكه بقيّة گناهان كبيره اگرچه قرآن كريم درباره آنها اعلان مخالفت نموده و لحن خطاب و سخن را تشديد كرده است ، و ليكن سياق گفتار و تهديد و تشديد در تحريم آنها از اين دو مسأله پائينتر است ، حتّى مسألهء زنا و شرب خمر و قمار و ظلم و آنچه از اينها عظيم‌تر است مثل قتل نفس محترمه كه خداوند حرام نموده است ، و مثل فساد ؛ تمام اين امور از امر ربا و از امر تولّى دشمنان دين پائينتر هستند . و اين نيست مگر به جهت آنكه آن معاصى از فردى و يا افرادى در گسترش آثار شوم و فاسدش تجاوز نميكند ، و سرايتش فقط راجع به بعضى از جهات نفوس است ، و حكومتى بر ايشان نيست مگر در اعمال و افعال ؛ بخلاف اين دو معصيت . زيرا كه آثار شوم و سوء تأثير اين دو بحدّى است كه بنيان دين را منهدم مىكند و اثر دين را با خاك ميپوشاند ، و نظام حيات نوع را تباه ميسازد ، و بر روى فطرت انسان پرده ميكشد و حكمت فطرت را ساقط مينمايد ؛ بطوريكه فطرت در بوته نسيان بدست فراموشى بَحْت فرو ميرود ؛ بنابر توضيحى كه فى الجمله إن شآء اللهُ العَزيز خواهيم داد .\r\nآرى ، جريان تاريخ بر صدق كتاب الله در تشديدى كه در امر اين دو\r\n\r\n","description":"","footnote":"","page_name":" 319 ","page_number":341},
  {"content":"\r\n\r\nمسأله نموده است گواهى است صادق ، زيرا سستى و مداهنه و تولّى و محبّت و ميل به دشمنان دين ، امّتهاى اسلاميّه را چنان در مهبط هلاكت ، و سقوط در ورطه نابودى فرو برد كه همگى مورد نَهْب و غارت ديگران شدند ، و براى خودشان نه مالى باقى ماند و نه آبروئى و نه جانى ؛ نه حقّ مردن را داشتند و نه حقّ زيستن را . به ايشان اجازه داده نميشد كه بميرند ؛ و آنها را به حال خودشان وا نميگذاشتند تا از موهبت حيات و زندگانى بهره مند گردند . دين از خانه و لانه ايشان هجرت كرد ، و جميع فضائل رخت بر بست .\r\nو رباخوارى به جائى رسيد كه گنجها و ثروتها متراكم شد و آقائى و رياست را در آنان متمركز نمود . و اين امر به جنگهاى عمومى جهانى كشيده شد . و مردم به دو دسته ثروتمند و خوشبخت ، و فقير و بدبخت منقسم شدند ، و جدائى ميان اين دو دسته واضح و آشكار شد . در اين صورت آشوب و بلوائى رخ داد كه كوه‌ها پاره پاره شدند و زمين متزلزل شد و عالم انسانيّت مورد تهديد انهدام قرار گرفت ، و دنيا خراب شد .  ثُمَّ كانَ عاقِبَةَ الَّذِينَ أَساؤُا السُّواى  . « 1 » « و پس از آن ، عاقبت امر مردم بدكردار ، به بدى و تباهى منجرّ شد . »\r\nو إن شاء الله تعالى براى تو درباره امر ربا و تولّى اعداء دين از ملاحم و پيش گوئيهاى قرآن مطالبى بدست خواهد آمد . « 2 »\r\n\r\nإفادات علّامهء طباطبائى در عموميّت مفاد « فَلَهُ ما سَلَفَ وَ أَمْرُهُ إِلَى اللَّهِ »\r\nو بدان كه امر اين آيه عجيب است ، زيرا گفتار خدا :  فَمَنْ جاءَهُ مَوْعِظَةٌ مِنْ رَبِّهِ فَانْتَهى فَلَهُ ما سَلَفَ وَ أَمْرُهُ إِلَى اللَّهِ وَ مَنْ عادَ فَأُولئِكَ أَصْحابُ النَّارِ هُمْ فِيها خالِدُونَ  . با آنچه را كه از تسهيل و تشديد مشتمل و متضمّن است ،\r\n\r\n\r\n","description":"","footnote":"\r\n( 1 ) آيه 10 ، از سوره 30 : الرّوم :  ثُمَّ كانَ عاقِبَةَ الَّذِينَ أَساؤُا السُّواى أَنْ كَذَّبُوا بِآياتِ اللَّهِ وَ كانُوا بِها يَسْتَهْزِؤُنَ . \r\n( 2 ) « الميزان فى تفسير القرءَان » ج 2 ، ص 432 و 433\r\n","page_name":" 320 ","page_number":342},
  {"content":"\r\n\r\nحكمى است كه اختصاص به ربا ندارد ، بلكه حكمى است عمومى كه شامل جميع معاصى كبيره مهلكه مىشود . و مفسّرين در بحث از معنى و مفادش كوتاهى نموده‌اند ، چون فقط در اين آيه ، به بحث از خصوص مورد ربا از جهت عفو و گذشت نسبت به امور واقع شده و گذشته ، و رجوع و بازگشت امر به سوى خدا درباره كسى كه موعظه در او اثر كرده و دست از رباخوارى برداشته است ، و از خلود عذاب درباره كسى كه بعد از موعظه خدائى به رباخوردن خود ادامه داده است ؛ اكتفا و اقتصار كرده‌اند . با آنكه همچنانكه مشهود و معلوم است ، اين آيه داراى عموم است و اختصاصى به مورد ربا ندارد .\r\nچون اين مطلب را دانستى براى تو روشن شد كه قول خدا :  فَلَهُ ما سَلَفَ وَ أَمْرُهُ إِلَى اللَّهِ  افاده نميدهد مگر يك معناى كلّى و مبهمى را كه با تعيّن و تشخّص معصيتى كه درباره آن موعظه آمده است متعيّن و متشخّص مىشود ، و به اختلاف مراتب معصيت اختلاف ميپذيرد . بنابراين ، معنى و مراد از آيه اينطور مىشود :\r\nكسى كه بازگشت كند و برگردد از معصيتى كه نموده است بواسطهء موعظهء الهى كه برايش آمده است ، آن معاصى را كه سابقاً انجام داده است چه از حقوق خدا باشد و چه از حقوق مردم ، او را در اثر عين آن معصيت ديگر عذاب نميكنند ، و ليكن از تبعات و پيآمدها و آثار آن معصيت رهائى پيدا نميكند مثل رهائى كه از اصل صدورش پيدا كرده است .\r\nبلكه امر او راجع به خداست . و در اين باره اگر خداوند بخواهد تَبَعه و اثرى مثل قضاء نماز فوت شده و قضاء روزه شكسته و موارد حدود و تعزيرات و ردّ كردن مالى را كه از راه غصب و يا ربا و يا از راه ديگر غير مشروع بدست آورده است ، براى وى ثابت و مقرّر ميدارد ؛ با آنكه از اصل جرم بواسطه توبه و دست بازكشيدن از گناه مورد عفو و غفران قرار گرفته است . و اگر بخواهد از اصل گناه و معصيت ميگذرد و عفو مينمايد و ديگر تبعه و تكليفى پس از توبه معيّن و\r\n\r\n","description":"","footnote":"","page_name":" 321 ","page_number":343},
  {"content":"\r\n\r\nمقدّر نمى فرمايد ، مثل مشرك چون از شركش دست بردارد و توبه كند ، و چون كسى كه شرب خمر كرده و به لهو و لَعب فيما بين خود و خدا مشغول شده است ؛ و أمثال اينها .\r\nبنابراين قوله تعالى :  فَمَنْ جاءَهُ مَوْعِظَةٌ مِنْ رَبِّهِ فَانْتَهى  تا آخر آيه ، مطلق است شامل كفّار و مؤمنين در اوّل تشريع و غيرهم از تابعين و اهل عصرهاى بعدى و دورانهاى ديگر نيز مىشود . « 1 »\r\nو از اينجا واضح مىشود كه : مراد از رسيدن موعظه خداوندى ، بلوغ حكمى است كه خداوند آن را تشريع نموده است . و مراد از منتهى شدن و دست كشيدن ، توبه و ترك فعلى است كه خداوند نهى نموده است ، بطوريكه نهى خداوند در وى اثر كرده باشد و بدينجهت دست بازداشته باشد . و مراد از ما سَلَفَ لَهُم ( آنچه را كه گذشته است براى آنهاست ) اينست كه حكم بر آنها عطف نميشود و شامل نميگردد در مورد كارهائى را كه قبل از زمان بلوغ حكم انجام داده‌اند . و مراد از  فَلَهُ ما سَلَفَ وَ أَمْرُهُ إِلَى اللَّهِ  تا آخر آيه اينست كه عذاب جاودانه كه بر آن ، قول خداوند :  وَ مَنْ عادَ فَأُولئِكَ أَصْحابُ النَّارِ هُمْ فِيها خالِدُونَ  دلالت دارد ؛ بر آنان حتمى و قطعى نيست ، فعليهذا آنها نسبت به كارهائى كه سابقاً نموده‌اند و گناهانى را كه مرتكب گشته‌اند ، از وقوع در اين مهلكه رها و خلاص ميباشند . و ليكن اين جهت بر ايشان باقى است كه امرشان موكول به خداست ؛ چه بسا آنان را در بعضى از احكام رها سازد و جريمه و كفّاره‌اى ننويسد ، و چه بسا حكمى را كه بواسطه آن تدارك ما فات شود بر آنان مقرّر و مقدّر فرمايد . « 2 »  يَمْحَقُ اللَّهُ الرِّبا وَ يُرْبِي الصَّدَقاتِ  ؛ مَحْق عبارت است از تحليل رفتن و نقصان چيزى رفته رفته و تدريجاً رو به فنا و زوال گذاشتن . و إرْباء به\r\n\r\n\r\n","description":"","footnote":"\r\n( 1 ) « الميزان » ج 2 ، ص 442\r\n( 2 ) همان مصدر ، ص 443\r\n","page_name":" 322 ","page_number":344},
  {"content":"\r\n\r\nمعناى نموّ دادن است . و أثيم به معناى حامل إثم است كه معناى آن گفته شد .\r\nدر اين آيه بين دو فقره إرْباءِ صَدقات و مَحْق ربا مقابله داده شده است . ( يعنى به همان ميزانى كه صدقات موجب نموّ و رشد و زيادى و بركت ميشوند ، به همان مقدار ربا و جمع آورى و اندوختن مال از اين طريق موجب مَحْق و زوال تدريجى و فنا و نابودى ميگردد . )\r\nو اين معنى گذشت كه بركت و رشد صدقات اختصاص به آخرت ندارد ، بلكه علاوه بر آنكه موجب منافع و ثمرات و بركات اخروى است ، داراى اثر عامّ و شاملى است كه دنيا را نيز در بر ميگيرد . و همانطور كه شامل آخرت مىشود شامل دنيا نيز ميگردد . و محق ربا نيز لا محاله همينطور خواهد بود . « 1 »\r\nجمله  وَ اللَّهُ لا يُحِبُّ كُلَّ كَفَّارٍ أَثِيمٍ  « خداوند هيچ كفران نعمت كننده گنهكارى را دوست ندارد » براى بيان علّت موجب شدن ربا براى از بين رفتن بركت و عافيت و اصل مال بطور كلّى است .\r\n\r\nلطائف آيات وارده در حرمت ربا به نظر آية الله علّامهء طباطبائى ( قدّه )\r\nو معنى اينطور مىشود كه : شخص رباخوار روى نعمتهاى بسيارى را كه خداوند مرحمت فرموده است ، بسيار ميپوشاند ؛ چون وى بر روى طرق فطرى و راههاى ذاتى در زندگى و حيات انسانى پرده ميافكند ، كه آنها عبارتند از طرق معاملات فطرى ، و به احكام كثيرى از عبادات و معاملات مشروع كفر ميورزد ، زيرا او با مصرف كردن مال ربوى در طعام و شراب و لباس و خانهء خود ، بسيارى از عبادات خود را بواسطه فقدان شرائطى كه در آنهاست باطل مىكند . و بواسطه استعمال آن مقدار از مال ربوى كه در دست اوست بسيارى از معاملاتى را كه انجام ميدهد باطل مىكند و ضامن حقّ غير مىشود ، و در موارد بسيارى مال غير\r\n\r\n\r\n","description":"","footnote":"\r\n( 1 ) « الميزان » ج 2 ، ص 443\r\n","page_name":" 323 ","page_number":345},
  {"content":"\r\n\r\nرا غصب مىكند ، و نيز به علّت طمع و حرص در اموال مردم و إعمال خشونت و قساوت در استيفاء آنچه را كه حقّ خود ميپندارد بسيارى از اصول اخلاق و فضائل را زير پا مينهد و بسيارى از فروع اخلاق و فتوّت را فاسد مينمايد .\r\nبنابراين أثيم است . يعنى اثم و گناه و خيانت و جنايت و رذالت و دنائت در نفس او مستقرّ و متمكّن مىشود ، و خداوند اينها را نميپسندد و دوست ندارد ؛ لِانَّ اللَهَ لا يُحِبُّ كُلَّ كَفّارٍ أثيمٍ . « 1 »\r\nو اين گفتار خداوند :  يا أَيُّهَا الَّذِينَ آمَنُوا اتَّقُوا اللَّهَ وَ ذَرُوا ما بَقِيَ مِنَ الرِّبا إِنْ كُنْتُمْ مُؤْمِنِينَ . \r\n« اى كسانى كه ايمان آورده‌ايد ، در تقوى و عصمت خداوندى درآئيد ؛ و اگر اينطور هستيد كه ايمان به خدا داريد ، از مقدار مالى كه از طريق ربا خود را از مردم طلبكار ميدانيد بگذريد و صرف نظر نمائيد ! »\r\nخطاب است به مؤمنين و امر است به تقواى الهى و مقدّمه است براى امرى كه به دنبال دارد كه  وَ ذَرُوا ما بَقِيَ مِنَ الرِّبا  بوده باشد . و دلالت دارد بر آنكه جمعى از مؤمنين در وقت نزول اين آيات ، ربا ميخورده‌اند ؛ و بقايائى از طلبه‌اى ربوى را در ذمّه مردم هنوز طلب داشتند ، اين آيه ايشان را امر به ترك و لزوم واگذارى آن بقايا كرده است و در اين مسأله تهديد را به جائى رسانيده است كه ميگويد :\r\n فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَ رَسُولِهِ .  « 2 »\r\n« اگر از بقاياى اموال ربوى كه در ذمّه مردم است دست برنداريد ، و اينك آن رباهاى باقيمانده را طلب كنيد ، يقيناً و مسلّماً جنگ عظيم و مهيبى از ناحيه خدا و رسول خدا به سراغ شما خواهد آمد\r\n\r\n\r\n","description":"","footnote":"\r\n( 1 ) « » !\r\nالميزان » ج 2 ، ص 447\r\n( 2 ) « الميزان » ج 2 ، ص 447\r\n","page_name":" 324 ","page_number":346},
  {"content":"\r\n\r\nو جمله :  وَ إِنْ كانَ ذُو عُسْرَةٍ فَنَظِرَةٌ إِلى مَيْسَرَةٍ وَ أَنْ تَصَدَّقُوا خَيْرٌ لَكُمْ إِنْ كُنْتُمْ تَعْلَمُونَ .  « و اگر شخص وام گيرنده متمكّن نبود وام خود را در وقت و اجل پرداخت بپردازد ، او را مهلت دهيد تا وقت تمكّن و قدرتش فرا رسد ! و اگر شما ايمان داريد ، چنانچه تمام مال طلب خود را به وى داده‌ايد به او ببخشيد و از گرفتن آن در اين مورد مرد مُعْسِر و غير قادر صرف نظر كنيد ؛ اين كارى است كه خدا براى شما پسنديده و انتخاب و اختيار فرموده است . »\r\nاگرچه اين آيه مطلق است و اختصاص به مورد ربا ندارد ، و ليكن بر مورد ربا منطبق است .\r\nاعراب جاهلى اينطور بودند كه چون زمان اجل دَين ميرسيد ، آن را از شخص مديون طلب ميكردند . مديون به غريم و دائن خود كه وام دهنده بود ميگفت : مقدارى در اجل و سر رسيد دين به من مهلت بده ، و من در مقدار پولى را كه بايد به تو بپردازم ، به نسبت فلان مقدار زيادتر مىدهم .\r\nآيه اين عمل را بطور كلّى تحريم فرمود ؛ كه اين زيادى ، زياده ربوى است و بايد وام دهنده صبر كند تا همان مقدار طلب اصلى و رأس المال خود را در وقت تمكّن و قدرت مديون بر ادا نمودن از وى بگيرد . « 1 »\r\n\r\nفطرت ، راه تكوينى هر انسان به سوى كمال مطلوب خود مىباشد\r\nاين بود بحث ما درباره فطرت و احكام فطرت و انطباق احكام شرعيّه و سنن الهيّه و منهاج شرايع و روش پيامبران بر آن . و دانستيم كه : فطرت راه تكوينى هر فرد از افراد انسان ( كه موجودى است واقعى و حقيقى ) به سوى كمال مطلوب خود ( كه آن نيز امرى است حقيقى ) مىباشد ؛ و احكامى را كه براى ايصال انسان به اين كمال وضع شده‌اند احكام فطرى نامند . و اين احكام\r\n\r\n\r\n","description":"","footnote":"\r\n( 1 ) « الميزان » ج 2 ، ص 449\r\n","page_name":" 325 ","page_number":347},
  {"content":"\r\n\r\nمسائلى هستند كه از جانب پروردگار عليم و حكيم و خبيرِ به سازمان وجودى و مسير كمالى و هدف غائى انسان جعل شده است . معناى جعل خداوندى اعتبار اوست ، و اين امور اعتباريّه بين مبدأ و آفرينش انسان و بين كمال و غايت او واسطه هستند . بنده خدا با إعمال اين احكام و فرامين ، خود را به اعلى ذِروه از كمال و اوج انسانيّت مىرساند .\r\nاين احكام كه در تحت اراده و نظر خداوند اعتبار شده‌اند ، از هر امرى محكمتر و مستحكمتر و در ايصال انسان به آن هدف اصلى از خلقت موفّقترند ، زيرا مطابق با حكم عقل و با حكم شهود و وجدان هستند .\r\nمعناى اعتبار اينست كه : شخص معتبِر ( كه خداوند اعتبار كننده است ) بدون ذرّه‌اى از حِقد و حسد و كينه و إعمال غرض و ملاحظه نفع شخصى و بازگشت سود و ثمرى به ناحيه خويشتن ، با ملاحظه ساختمان بُنيه و قواى مادّى و طبيعى و با ملاحظه امور نفسانى و روحى انسان ، آن را مقرّر و معيّن فرموده است . و تمام مصالح و مفاسد و اسباب موجب نجات و رستگارى و اسباب موجب هلاك و بدبختى را با دقيق‌ترين و عميقترين و كاملترين نظر محسوب داشته است ؛ آنگاه جعل حكم طبق اين نظر نموده است .\r\nهمچون پزشكى كه در نهايت حذاقت است ، و پس از معاينه و مطالعه در مرض و مريض ، و بررسى دقيق در اطراف و جوانب و سوابق و لواحق و مقارنات و شرائط زمان و محلّ و ملاحظه امور ارثى و غيرها ، پس از تشخيص مرض ، داروئى را براى وى اعتبار مىكند . اين اعتبار در مقابل حقيقت يعنى در مقابل خارج و خارجيّت است ، يعنى قرار دادى و نظرى است . نظر طبيب نظر شخص معتبر است ، و فلان داروها را در نسخه براى اين مريض اعتبار مىكند .\r\nآنگاه مريضى كه مرضش امر حقيقى است ، با عمل كردن به نظريّه اعتبارى طبيب ، دارو را استعمال مىكند و بالنّتيجه شفا مييابد . شفا هم امر\r\n\r\n","description":"","footnote":"","page_name":" 326 ","page_number":348},
  {"content":"\r\n\r\nحقيقى است .\r\nبنابراين ، اعتبار نظريّهء طبيب ، يعنى قيام اين دارو به نظر وى از هر صحيحى صحيحتر و از هر راستى راستينتر است .\r\nزيرا طبيب در اين صورت محال است داروئى را خلاف نظريّه خود براى خصوص اين بيمار تجويز كند ، مثلًا داروئى ضدّ آن را بدهد ؛ زيرا بيمار را در آستانهء مرگ كشيده است . آنوقت نبايد بر او نام طبيب نهاد ، بايد وى را قاتل و مُفسد و جانى معرفى كرد .\r\nطبيب يك عمر درس ميخواند ، و آزمايشها دارد ، تا حذاقت پيدا كند و اين اعتبار بطور صحيح از نظرش بگذرد ، و از اين اعتبار كه صد در صد قائم به اوست تخطّى و تجاوز نميتواند بنمايد . بنابراين يك عمر زحمت مطالعه و تعلّم و تعليم و بيخوابى شبهاى كشيك در بيمارستان كه همه‌اش امور حقيقى است ، براى حصول و پيدايش اين يك امر اعتبارى است .\r\nاعتبار پروردگار حكيم چنان صحيح و مطابق مطلوب است كه حقّاً بايد گفت : هزار حقيقت به فداى اين اعتبار ، كه كليد تمام كاميابيها و سعادتها است .\r\n\r\nبحث متين علّامهء طباطبائى ( قدّه ) در ملاك تشخيص أحكام فطرت و مسائل فطريّه\r\nحضرت علّامه آية الله طباطبائى قدَّس اللهُ سرَّه الشّريف ، در مقاله ششم از « اصول فلسفه و روش رئاليسم » مفصّلًا اين حقائق را بيان فرموده و موشكافى كرده‌اند . و در تفسير هم در همين آيه مباركه فطرت ، بطورى كه در همينجا آورديم ، با كمال دقّت اين حقيقت را بيان فرموده‌اند . در اين صورت شگفت است از صاحب مقاله بسط و قبض تئوريك شريعت كه گويا اعتبار را امر بيهوده و سرپائى و هوائى و گتره‌اى و بدون ملاك پنداشته است ، و دائر مدار گفتن و نگفتن و پندارى انگاشتن و بدلخواه خود بدون اصل و مناط بودن ، و در رديف امور واهى شمرده است ؛ آنگاه به حضرت ايشان ايراد كرده و مطالبى را ذكر\r\n\r\n","description":"","footnote":"","page_name":" 327 ","page_number":349},
  {"content":"\r\n\r\nكرده است كه از ساحت يك نويسنده دور است . « 1 »\r\n\r\n« تنبيهات » ؛\r\n\r\nتنبيه اوّل : وصول به جزئيّات أحكام فطرت براى عامّهء بشر غير مقدور است\r\nما در اينجا براى شرح و توضيح در بعضى از مسائل فطرت و احكام مبتنى بر آنها ، ناچار از تذكّر چند تنبيه ميباشيم :\r\nتنبيه أوّل : آيا ما غير از راه شرع و شريعت ، قادر بر بدست آوردن جزئيّات احكام فطرت هستيم ؟ !\r\nجواب منفى است . يعنى ابداً بدون اتّصال به وحى و مرحله نبوّت ، امكان وصول به احكام فطرت براى عامّه بشر غير مقدور است .\r\nبه علّت آنكه همانطور كه ذكر كرديم ، احكام فطرت بر اصل نيازمنديهاى حقيقى انسان است ، و كسى غير از علّام الغيوب بر بواطن و سرائر و غرائز و طرق موصله به هدف غائى از آفرينش انسان ، و نيز به سازمان بدنى و مادّى و سازمان روحى و نفسى مطّلع نيست تا بتواند حكمى را كه من جميع الجهات حافظ مصلحت مطلقهء آدمى باشد جعل كند . افراد ديگر گرچه در اعلى درجه از دانش و ارقى رتبه از حكمت باشند باز به تمام جوانب انسان محيط نميباشند ؛ كه :\r\n وَ ما أُوتِيتُمْ مِنَ الْعِلْمِ إِلَّا قَلِيلًا .  « 2 »\r\n« به شما بهره اندكى از علم داده شده است . »\r\nهمانند مثالى كه درباره علم پزشكى و مريض آورديم . مريض به هر درجه از علم كه باشد ، چون از فنّ طبّ بى اطّلاع است بايد به طبيب مراجعه كند و طبق نسخه و دستور او بدون چون و چرا عمل كند ، زيرا كه بالفرض طبيب\r\n\r\n\r\n","description":"","footnote":"\r\n( 1 ) « ، كيهان فرهنگى » شماره سرى 52 ، تير ماه 1367 شمسى ، شماره 4 ؛ مقاله بسط و قبض تئوريك شريعت ، ص 17 ، ستون اوّل و دوّم\r\n( 2 ) ذيل آيه 85 ، از سوره 17 : الاسرآء\r\n","page_name":" 328 ","page_number":350},
  {"content":"\r\n\r\nحاذق است ؛ و او مطّلع به علم طبّ نيست . فلهذا به مفاد حكم فطرى و حكم عقلى و حكم شرعى :\r\n فَسْئَلُوا أَهْلَ الذِّكْرِ إِنْ كُنْتُمْ لا تَعْلَمُونَ .  « 1 »\r\n« اگر شما نميدانيد ، به اهل خُبره مراجعه كنيد ؛ و از ايشان بپرسيد ! »\r\nواجب و لازم است كه در برابر گفتار پزشك ، تعبّد محض داشت ؛ و گرنه تخطّى و تجاوز از آن ، خودسرى و خود رائى محسوب شده و موجب وقوع در هلاكت است ، و اين يكى از مصاديق انتحار است ؛ و خودكشى عقلًا و شرعاً حرام است . بنابراين رأى طبيب صحيح است ؛ و رأى بيمار غلط است .\r\nدر احكام شرعيّه نيز مثل طبيب حاذق كه به بواطن امور بدن از تركيبات و فعل و انفعالات و خصوصيّات خون و ميكرب و نوع مرض و ملاحظه كسر و انكسار دارو و تركيب سمّ و تِرياق و زَهْر و پادزهر ، و بالاخره مجموعه حالات بيمار و كيفيّت تأثير دارو مطّلع است ، شارع مقدّس بر جميع احوال مادّى و روحى و كيفيّت عيش و زندگى و طول عمر و عافيت مطلق و صحّت و سلامت نفس و بهره مندى از جميع مواهب الهيّه و استعدادهاى فطريّه و كيفيّت به فعليّت در آوردن آنها را در جميع شؤون فردى و اجتماعى و ايصال به حضرت محبوب على الإطلاق و فناى در ذات اقدس او را به احسن وجه و اكمل طريق ، مطّلع است . فلهذا بايد از پيامبر و وصىّ او و از امام زنده پيروى كرد ، و گرنه خطرات براى بشر قطعى است . و با بريدن از پيوند نبوّت ، به سر بشر آنچه خواهد آمد كه امروز بر سر جوامع بزرگ و ملل متمدّن عالم آمده است . با تماشاى زرق و برق دنيا دل خوش داشته‌اند ؛ و همچون كودكان به تماشاى شهر فرنگ مشغول شده‌اند ؛ و همه مزاياى اخلاقى و روحى و سجاياى فطرى و\r\n\r\n\r\n","description":"","footnote":"\r\n( 1 ) ذيل آيه 7 ، از سوره 21 : الانبيآء\r\n","page_name":" 329 ","page_number":351},
  {"content":"\r\n\r\nغرائز خدادادى و حتّى صحّت مزاج طبيعى و آسايش خيال و آرامش فكر را مفت و مجّانى از دست داده‌اند ؛ و در اين قمار برنده نشده‌اند ؛ كه بسيار باخته‌اند . و به قول اقبال پاكستانى\r\n دل و دين باخته‌اى تا هنر آموخته‌اى * آه از اين دُرّ گرانمايه كه در باخته‌اى \r\nو از اين بيان روشن مىشود آنچه را كه بعضى از متجدّدين فرنگى مآب ، در معناى خاتميّت رسول اكرم صلّى الله عليه و آله و سلّم گفته‌اند كه : « چون علوم بشرى امروز رو به رشد و تزايد است فلهذا بشر نياز به پيغمبر ندارد ، زيرا با نيروى عقل و كاوش علم ميتواند خود را بدون واسطه رسول اداره كند » سخنى است سخيف و از اعتبار ساقط\r\n\r\nعقل ، أحكام كلّى فطرت را ادراك مىكند\r\nبايد دانست كه : مراد ما از عدم قدرت عقل در بدست آوردن احكام فطرت همانطور كه اشاره شد ، جزئيّات و تفاصيل احكام است . و ادّعاى اينكه بشر با عقل خود ميتواند احكام متفرّع بر اصول احكام فطرى را استخراج و استنباط كند ، سخنى گزاف و غير قابل قبول است . امّا در اصول و احكام كلّيّه كه در ميان بشر مورد اتّفاق است مثلًا حُسن احسان به نيكوكار و حسن ايثار و انفاق به غير در مورد صحيح ، و يا قبح كذب مضرّ و حسن صدق نافع ، و حسن عدالت و قبح ظلم ، و نيز در مثل غريزه گرايش به مبدأ و سائر احكامى كه از اين قبيل هستند ؛ احكام فطرى قابل ادراكند بلكه اوّلين چيزى ميباشند كه عقل بدانها تناول مينمايد . چون اگر فطرت به معناى چگونگى خلقت و سازمان خاصّ وجودى انسان است ، اصول فطرت بطور فى الجمله و در پاره‌اى موارد براى بشر وجداناً قابل ادراك است . و اگر اين اصول فى الجمله قابل ادراك و تناول بشر نباشند نقض غرض خواهد بود . و در اين صورت ديگر ادّعاى اينكه احكام دين فطرى است بيمعنى مىباشد . زيرا احكام همان خواهد بود كه دين\r\n\r\n","description":"","footnote":"","page_name":" 330 ","page_number":352},
  {"content":"\r\n\r\nميگويد ؛ و اين مستلزم دَور است\r\n\r\nتنبيه دوّم : فطرت ، مطابق با عقل انسانى است نه عقل حيوانى\r\nتنبيه دوّم : همانطور كه حضرت آية الله علّامه قدَّس اللهُ سرَّه تصريح فرموده‌اند ، مراد از احكام فطرت ، احكامى است كه مطابق عقل باشد ؛ امّا عقل انسانى من حيث إنّه إنسان ، نه عقل حيوانى .\r\nعقل حيوانى عبارت است از آنچه را كه انسان با حيوانات در آن مشترك است ، و شعورى است كه وابسته به حواسّ ظاهرى و قوّه خيال است ، و به لذائذ بهيميّه و شهوات و كاميابيهاى مادّى و رياست و جمع حُطام دنيوى و حسّ تفوّق و بلندپروازى و خود محورى و شخصيّت طلبى و نظير اينها دعوت مىكند . و البتّه معلوم است كه اين شعور و ادراك ، انسان را به مقام انسانيّت نميرساند ، بلكه وى را در رتبه حيوانات و از جنس آنها كه برتر از نباتات و جمادات است قرار ميدهد .\r\nامّا عقل انسانى كه انسان را انسان ميسازد ، عبارت است از : عبوديّت مَحضه و مطلقه در برابر پروردگار حكيم و عليم ، و انقياد و اطاعت صِرْفه به لحاظ مقام عبوديّتش در برابر عظمت و مقام ربوبيّت آن خلّاق خبير ؛ و حبّ وصول به آن مبدأ ازلى و ابدى ، و شوق و عشق لقاء جمال لا يزالى و فناء در ذات احديّتش جلّ و عزّ ، و تكميل قوّه عاقله و عامله ، و ايثار و از خود گذشتگى و فتوّت و مروّت و صبر و تحمّل و انفاق و خيرات و مبرّاتِ مطلوب ، كه وى را از هستىِ عاريتى و مجازى ميبُرد و به هستى ابدى و حقيقى ملحق ميسازد .\r\nاينها و ما شابه‌ها از صفات پيامبران گرامى و ائمّه معصومين و اولياى مقرّبين است كه هدف اصلى و غائى انسانست . و بدين لحاظ احكام فطرت احكامى است كه بايد براى اين نهج از سير و سلوك تشريع و تدوين گردد ، نه احكامى كه عقل انسان مادّى و شهوى بما هو حيوان ، جَعل و تدوين مينمايد و بدان ميرسد . اين نوع از احكام و سُنَن را نميتوان سنّتهاى فطرى و احكام\r\n\r\n","description":"","footnote":"","page_name":" 331 ","page_number":353},
  {"content":"\r\n\r\nحقيقى دانست .\r\nبنابراين انسان هميشه نيازمند به اتّصال به شرع و شريعت ، و آبشخوار ولايت و معدن حكمت نبوّت است ؛ و غير از اين ، چاره و درمانى نيست و جز اين طريق ، راهى نيست .\r\nاگر بنا بود احكام فطرت عبارت باشند از آنچه عقول بشر بدان ميرسد ، در آنصورت ديگر شريعتى لازم نبود . همه مردم به عقول خود مراجعه ميكردند و بدان عمل مينمودند . و اين معنى مساوق است با نسخ شريعت و نسخ قرآن و نسخ پيامبر و نسخ ولايت و نسخ معناى امامت و ولايت امام زنده .\r\nو هيهات ، هيهات ! اينكه بشر بدينجا برسد و يا رسيده باشد . پس چه بهتر اينكه خيال خام در سر نپروريم ، و به افكار ابليسى و آراء شيطانى خود را گول نزنيم و از مقام و حدّ محدود خود تجاوز نكنيم ، و پيوسته از راه امام حىّ و زنده ، يعنى حضرت حجّة بن الحسن العسكرىّ أرواحنا فداه دلهايمان سيراب و اشراب گردد ، و با عمل به شرع و شريعت و منهاج و روش وى نفوسمان براى تكامل و وصول به هدف غائى آماده شود ؛ در آنوقت است كه انسان شده‌ايم ، و تسخير عالم وجود و شمس و قمر و خلقت زمين به طفيلى وجود ما صادق خواهد بود .\r\n\r\nتنبيه سوّم : دو قاعدهء ملازمهء بين أحكام عقليّه و شرعيّه ، در أحكام فطرى نيز صادقاند\r\nتنبيه سوّم : از دو قاعده ملازمه ، در علم اصول فقه بحث ميكنند :\r\nاوّل : كُلُّ ما حَكَمَ بِهِ الشَّرْعُ حَكَمَ بِهِ الْعَقْل « هر چيزى را كه شرع درباره آن حكمى داشته باشد ، عقل نيز همان حكم را دارد » .\r\nدوّم : عكس آن : كُلُّ ما حَكَمَ بِهِ الْعَقْلُ حَكَمَ بِهِ الشَّرْع « هر چه را كه عقل بدان حكم كند ، شرع نيز همان حكم را مىكند » .\r\nآيا اين دو قاعده و يا يكى از آنها بطور كلّى و عموم صحيحست ، و يا نه ؛ اين ملازمه تمام نيست ؟ !\r\n\r\n","description":"","footnote":"","page_name":" 332 ","page_number":354},
  {"content":"\r\n\r\nاز آنچه را كه در تطبيق حكم فطرت با حكم عقلى انسانى و حكم شرعى بيان داشتيم ، جواب اين مسأله را ميتوان بدست آورد . و آن اينست كه :\r\nاگر مراد از كلمه عقل در اين دو قاعده ، همين عقلهاى نظرى و مردمى باشد كه عامّه بشر دارند ، و با آن ترتيب امور منزل و اجتماع و تنظيم مدنيّت خود را ميدهند ، هيچكدام از دو ملازمه بطور كلّى صحيح نيست .\r\nزيرا در بسيارى از موارد ميبينيم كه عقلاء حكمى را دارند كه شرع بر خلاف آن را آورده است ؛ مثل معاملات ربويّه و اصول مسائل بانكدارى ، و مثل تلقيح و آبستن كردن بوسيلهء آمپول نطفه أجنبى را در رحم زنى كه در نكاح او نيست ، و مثل پسر خواندگى كه طفل اجنبى را در منزل خود ميآورند و شناسنامه براى او صادر ميكنند و با او معامله و رفتار فرزند را به تمام مراتب مينمايند ، و أمثال اين امور كه بسيار است و شرع در اين موارد بكلّى نظر مخالف دارد .\r\nو اگر مراد از كلمه عقل همان عقل انسانى واقعى و حقيقى باشد كه در انبياء و ائمّه موجود است كه با عنايت به جنبهء ملكوتى و علوى انسان ، نه با ملاحظات حيوانى وى ملحوظ گرديده است كه : الْعَقْلُ مَا عُبِدَ بِهِ الرَّحْمَنُ وَ اكْتُسِبَ بِهِ الْجِنَانُ . « 1 »\r\n\r\n\r\n","description":"","footnote":"\r\n( 1 ) اين روايت را در « اصول كافى » ج 1 ، ص 11 از أحمد بن إدريس از محمّد بن عبد الجبّار از بعض الاصحاب ، مرفوعاً از حضرت صادق عليه السّلام روايت مىكند كه : قالَ : قُلْتُ لَهُ : ما الْعَقْلُ ؟ قالَ : ما عُبِدَ بِهِ الرَّحْمَنُ وَ اكْتُسِبَ بِهِ الْجِنانُ . قالَ : قُلْتُ : فَالَّذى كانَ فى مُعاوِيَةَ ؟ فَقالَ : تِلْكَ النَّكْرآءُ ! تِلْكَ الشَّيْطَنَةُ وَ هىَ شَبيهَةٌ بِالْعَقْلِ ، وَ لَيْسَتْ بِالْعَقْلِ . « من از حضرت سؤال كردم عقل چيست ؟ حضرت فرمود : آن چيزى كه با آن ، خداوند رحمن مورد پرستش ما واقع مىشود ، و با آن بهشت به دست ميآيد . گفتم : پس آنچه در معاويه بود چه بود ؟ فرمود : آن نُكْرَى بود ، آن شيطنت بود ! و آن شبيه به عقل بود ؛ و عقل نبود . » و اين روايت را فيض در « وافى » ج 1 ، ص 79 ، از « كافى » كلينى روايت كرده است .\r\n","page_name":" 333 ","page_number":355},
  {"content":"\r\n\r\n« عقل چيزى است كه با آن خداوند رحمن پرستيده مىشود ، و بواسطه آن ميتوان بهشت را بدست آورد . »\r\nدر اين صورت هر دو قاعده و هر دو ملازمه صحيح است .\r\nزيرا هيچ حكم عقلى فطرى نيست مگر آنكه بر طبق آن حكمى است شرعى ؛ و بالعكس . و اينست معناى دين اسلام كه دين فطرت است ؛  فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها .  « 1 »\r\n\r\nتنبيه چهارم : أحكام اضطراريّه همانند غير آنها فطرى هستند\r\nتنبيه چهارم : در بعضى از موارد ديده مىشود كه روى يك موضوع و يا متعلّق ، دو حكم مختلف مثل وجوب و حرمت است ، مثلًا در موارد اضطرار ، حرام حلال مىشود : مَا مِنْ شَىْءٍ حَرَّمَهُ اللَهُ إلَّا وَ قَدْ أَحَلَّهُ عِنْدَ الاضْطِرَارِ إلَيْهِ . « 2 »\r\n\r\n\r\n","description":"","footnote":"\r\n( 1 ) صدر آيه 30 ، از سوره 30 : الرّوم\r\n( 2 ) اين روايت را شيخ طوسى در كتاب « تهذيب الاحكام » از حسين بن سعيد ، از حسن بن زُرْعة ، از سَماعة روايت كرده است كه قال : سَأَلْتُهُ عَنِ الرَّجُلِ يَكونُ فى عَيْنِهِ الْمآءُ . إلَى قَوْلِهِ : فَقالَ : وَ لَيْسَ شَىْءٌ مِمّا حَرَّمَ اللَهُ إلّا وَ قَدْ أحَلَّهُ لِمَنِ اضْطَرَّ إلَيْهِ ( تفسير « نورُ الثَّقَلَين » ج 1 ، ص 130 ؛ عبد علىّ بن جمعه عروسى حويزى ) . « سماعه ميگويد : من از حضرت از مردى سؤال كردم كه در چشمش آب بود . تا ميرسد به اينجا كه ميگويد : حضرت فرمود : هيچ چيزى نيست از آنچه را كه خداوند حرام نموده است مگر اينكه آن را براى كسى كه بدان ضرورت پيدا كرده است ، حلال نموده است . » و نيز عبد علىّ بن جمعه از « من لا يَحضُره الفقيه » روايت كرده است كه : مَنِ اضْطَرَّ إلَى الْمَيْتَةِ وَ الدَّمِ وَ لَحْمِ الْخِنْزيرِ فَلَمْ يَأْكُلْ شَيْئًا مِنْ ذَلِكَ حَتَّى يَموتَ فَهُوَ كافِرٌ . « كسى كه به خوردن مردار و خون و گوشت خوك اضطرار پيدا كند ، و ليكن خوددارى كند و هيچ نخورد تا بميرد ، كافر است . » و نيز اين روايت را از « فقيه » ملّا محسن فيض كاشانى در « تفسير صافى » طبع وزيرى ، ج 1 ، ص 159 آورده است . بايد دانست كه اين روايات را در اين تفاسير بالمناسبه در ذيل آيه 173 ، از سوره 2 : البقرة آورده‌اند :  إِنَّما حَرَّمَ عَلَيْكُمُ الْمَيْتَةَ وَ الدَّمَ وَ لَحْمَ الْخِنْزِيرِ وَ ما أُهِلَّ بِهِ لِغَيْرِ اللَّهِ فَمَنِ اضْطُرَّ غَيْرَ باغٍ وَ لا عادٍ فَلا إِثْمَ عَلَيْهِ إِنَّ اللَّهَ غَفُورٌ رَحِيمٌ .  و نظير مفاد اين آيه ، سه آيه ديگر در قرآن است .\r\nعلاوه براين آيات رواياتى داريم ، از جمله در « اصول كافى » ج 2 ، ص 462 و 463 ، با إسناد خود روايت كرده است از عمرو بن مروان كه گفت : شنيدم از حضرت صادق عليه السّلام كه ميفرمود : رسول خدا صلّى الله عليه و آله و سلّم فرمود : رُفِعَ عَنْ امَّتى ارْبَعُ خِصالٍ : خَطآؤُها وَ نِسْيانُها وَ ما أُكْرِهُوا عَلَيْهِ وَ ما لَمْ يُطيقوا . وَ ذَلِكَ قَوْلُ اللَهِ عَزَّ وَ جَلَّ :  رَبَّنا وَ لا تَحْمِلْ عَلَيْنا إِصْراً كَما حَمَلْتَهُ عَلَى الَّذِينَ مِنْ قَبْلِنا رَبَّنا وَ لا تُحَمِّلْنا ما لا طاقَةَ لَنا بِهِ  ، و نيز گفتار ديگر خدا :  إِلَّا مَنْ أُكْرِهَ وَ قَلْبُهُ مُطْمَئِنٌّ بِالْإِيمانِ  . و نيز مرفوعاً از حضرت صادق عليه السّلام آورده است كه : رسول خدا صلّى الله عليه و آله و سلّم فرمود : وُضِعَ عَنْ امَّتى تِسْعُ خِصالٍ : الْخَطآءُ وَ النِّسْيانُ وَ ما لا يَعْلَمونَ وَ ما لا يُطيقونَ وَ ما اضْطَرّوا إلَيْهِ وَ ما اسْتُكْرِهوا عَلَيْهِ وَ الطِّيَرَةُ وَ الْوَسْوَسَةُ فى التَّفَكُّرِ فى الْخَلْقِ وَ الْحَسَدُ ما لَمْ يَظْهَرْ بِلِسانٍ أوْ يَدٍ . و در « تُحَف العقول » ص 50 ، از رسول خدا صلّى الله عليه و آله و سلّم روايت كرده است كه قال : رُفِعَ عَنْ امَّتى ( تِسْعٌ ) : الْخَطآءُ وَ النِّسْيانُ وَ ما أُكْرِهُوا عَلَيْهِ وَ ما لا يَعْلَمونَ وَ ما لا يُطِيقونَ وَ ما اضْطَرّوا إلَيْهِ وَ الْحَسَدُ وَ الطِّيَرَةُ وَ التَّفَكُّرُ فى الْوَسْوَسَةِ فى الْخَلْقِ ما لَمْ يَنْطِقْ بِشَفَةٍ وَ لا لِسانٍ\r\n","page_name":" 334 ","page_number":356},
  {"content":"\r\n\r\n« هيچ چيز نيست كه خدا آن را حرام كرده باشد مگر آنكه آن را در صورت اضطرار حلال نموده است . »\r\nمانند خوردن مردار و خون و گوشت خوك و ذبيحه غير اهل اسلام كه در حال عادى حرام است ، و در حال اضطرار و درماندگى گناه ندارد .\r\n إِنَّما حَرَّمَ عَلَيْكُمُ الْمَيْتَةَ وَ الدَّمَ وَ لَحْمَ الْخِنْزِيرِ وَ ما أُهِلَّ بِهِ لِغَيْرِ اللَّهِ فَمَنِ اضْطُرَّ غَيْرَ باغٍ وَ لا عادٍ فَلا إِثْمَ عَلَيْهِ إِنَّ اللَّهَ غَفُورٌ رَحِيمٌ .  « 1 »\r\n« اينست و جز اين نيست كه : حرام شده است بر شما گوشت حيوان مرده ، و خون ، و گوشت خوك ، و گوشت آن حيوانى كه براى غير خدا و به اسم غير خدا كشته شده باشد . امّا اگر كسى در خوردن اينها مضطرّ شود ، در صورتى كه از روى تمايلِ خود نخورد ، و در خوردن نيز به اندازه سدّ رمق\r\n\r\n\r\n","description":"","footnote":"\r\n( 1 ) آيه 173 ، از سوره 2 : البقرة\r\n","page_name":" 335 ","page_number":357},
  {"content":"\r\n\r\nاكتفا نموده ، زياد نخورد ، گناهى براى او نيست ، و حقّاً و تحقيقاً خداوند آمرزنده و مهربان است » .\r\n\r\nجميع أحكام اوّليّه و ثانويّة اضطراريّه ، أحكام فطرت محسوب ميشوند\r\nدر اينجا و نظائر و اشباه آن ميبينيم : خداوند دو حكم مختلف را در روى يك موضوع و متعلّق جعل كرده است . حكم اوّلى در حال عدم اضطرار كه حرمت است ، و حكم ثانوى در حال اضطرار كه اباحه و جواز است . آيا كداميك از اين دو حكم مطابق فطرت است ؟ !\r\nبعد از آنكه معنى و مغزى و مراد از حكم فطرى را دانستيم كه مراد حكمى نيست كه طبق دلخواه و مشتهيات نفسانى و اميال اوّليّه ما باشد ، بلكه حكمى است كه واسطه براى وصول به غايت و هدف از خلقت باشد - و بنابراين ، حكم محاربه و دفاع و جهاد ، فطرى خواهد بود زيرا انسان را به كمال مطلوب و سعادت دنيا و آخرت و وصول به عزّ انسانيّت رهبرى مينمايد ؛ و نيز بنابراين روزه ماه گرم تابستان و نماز شب سرد زمستان و حجّ و عمره در آن سرزمينهاى گرم و بى آب و علف ، همه فطرى خواهد بود ، زيرا انسان را به كمال حقيقى مىرساند ، گرچه طبع اوّليّهء انسان بدانها رغبت نداشته باشد و آنها را نپسندد و از روى اكراه انجام دهد - در اين صورت خواهيم دانست كه : هر دو قسم حكم غيراضطرارى و اضطرارى مطابق حكم فطرت هستند ، زيرا هر يك به نوبه خود و در جاى خود انسان را به كمال و سعادت وى ميرسانند .\r\nامّا در حال اختيار و عدم قحطى و مَجاعَه و گرسنگى و يافت شدن انواع و اقسام غذاهاى حلال ، معلوم است كه خوردن مردار و خون و گوشت خوك و هر ذبيحه‌اى را كه به نام غير خدا بكشند ، خلاف فطرت است . زيرا مَضارّ مادّى و جسمى و نيز ضررهاى روحى و معنوى دارد . پس حكم فطرت با شرع منطبق است .\r\nو امّا در حال اضطرار ، چون حيات انسان منوط و مربوط به استعمال\r\n\r\n","description":"","footnote":"","page_name":" 336 ","page_number":358},
  {"content":"\r\n\r\nبه مقدار رفع ضرورت است حتماً بايد در شريعت كامله جائز باشد . زيرا خوردن به مقدار رفع جوع و سدّ رَمَق موجب بقاء زندگانى و حيات است ؛ و بقاء عمر با خوردن اين موادّ محرّمه بهتر است از استقبال مرگ با ترك آنها . فلهذا حكم فطرت كه بر اساس مصالح و مفاسد واقعيّه جعل و اعتبار مىشود ، در اينجا نيز با حكم شرع تطابق دارد .\r\nما در بعضى از موارد مييابيم كه احكام پنجگانه : وجوب ، استحباب ، اباحه ، كراهت ، حرمت ؛ بر روى متعلّق واحدى جعل مىشود ، همچون نكاح فى المثل ، كه فى حدّ نفسه مستحبّ است و سنّت .\r\nامّا در جائى كه شهوت غلبه كند و راهى مشروع براى استفراغ منىّ نباشد ، و خوف وقوع در تهلكه و ضرر و مرض جسمى و يا نفسانى بوده باشد ، همين امر نكاح واجب مىشود .\r\nو در جائى كه نكاح ، مزاحمت با امر اهمّ واجب كند ؛ مانند تحصيل معارف اسلاميّه و اصول عقائد ، و يا پرستارى از مادر پير و ناتوان كه قادر بر انجام ضروريّات خود نباشد ، و أمثالهما در اين صورت حرام است .\r\nو اگر جهات راجحه و مرجوحه به قدر هم متساوى باشند ، مباح است .\r\nو اگر جهت مرجوحه برجهت راجحه زيادتى كند ، مكروه است . مثل آنكه جوانى است كه شهوت بر او غلبه نكرده ، و مشغول تحصيل معارف دينى و تعلّم قرآن و اخبار و فقه و تفسير و حكمت و عرفان است ، و با وجود اقدام به امر نكاح گرچه باز ميتواند به دروس خود ادامه دهد ، و ليكن خواهى نخواهى ضربه‌اى بر او وارد مىشود و در تحصيل كمالات معنوى وى ، فتورى و يا وقفه‌اى ميافتد ، در اين صورت ترك نكاح اولويّت دارد .\r\nبارى منظور از اين گفتار آن بود كه : تمام احكام خمسه بر روى اين موضوع نكاح ، احكام فطرت است ؛ و با هم تنافى و تضادّ ندارند . بايد در هر\r\n\r\n","description":"","footnote":"","page_name":" 337 ","page_number":359},
  {"content":"\r\n\r\nمتعلّق خاصّى توجّه تامّ را نمود و سپس حكم فطرى و شرعى را استخراج كرد .\r\nآنچه را كه اينك بيان كرديم ، ميتوان به صورت زير خلاصه كرد :\r\n1 - فطرت به معناى خلقت اوّليّه و سازمان آفرينش است ، و اسلام بر اساس و اصل اين فطرت است كه عقلِ مستقلّ انسانى كه به شائبه هوى و هوس گرفتار نيامده است نيز احكام خود را طبق آن صادر مىكند .\r\n2 - عقول عاديه مردم كه بر اساس مصالح پست و پائين از حيات و زندگى است ، در رتبه شعور حيوانى است . و چون در مصلحت انديشى و جلب نفع و دفع ضرر و قضاى حوائج شهوى و غضبى و وهمى مشترك با آنهاست ، قادر بر كشف احكام اصيله بشريّت بما هو انسانٌ و بَشَرٌ نيست . فلهذا توانِ استخراج احكام را از فطرت ندارد ؛ و نياز به پيغمبر و ولىّ امر معصومِ از خود گذشته و بكلّيّت پيوسته ، و در آبشخوار عرفان و تشريع قرار گرفته ؛ دارد . و گرنه احتياج به تكليف و قانون الهى نبود ، و مردم ميتوانستند با رجوع به همين انديشه‌ها ، و اكتشافات ، و علوم مادّى و طبيعى و تجربى ، خود را اداره كنند .\r\n3 - بسيارى از احكامى كه بحسب نظر ابتدائى منافات با فطرت ندارند ؛ همچون نكاح خواهر زن ، و مادر زن ، و محرّمات رضاعى ، و خواهر زاده ، و برادر زاده زوجه دائميّه بدون اذن وى ، و ترك جهاد ( نه دفاع ) و غيرها ، با نظر اصيل چون در راه مصالح عاليه واقع نيستند بلكه موجب سدّ راه كمال و طىّ مدارج معنوى او ميباشند ، منافات با فطرت داشته و شرع اقدس به آنها رهبرى نموده است .\r\n4 - احكام اضطراريّه و اكراهيّه ، و ضروريّه و استثنائيّه ، همچون احكام اوّليّه از احكام اسلام است و مطابق فطرت است . و بنابراين ما در اسلام هيچ قانون عمومى و يا خصوصى ، كلّى و يا جزئى ، جنسى يا شخصى را نمييابيم مگر آنكه طبق فطرت ، و بالمآل براى رشد و ارتقاء و به فعليّت درآمدن قوا و\r\n\r\n","description":"","footnote":"","page_name":" 338 ","page_number":360},
  {"content":"\r\n\r\nاستعدادها و قابليّتهاى سازمان وجودى و حياتى انسان است\r\n. \r\nتنبيه پنجم : فرق حقيقت علم و اخلاق ، فرق امور حقيقيّه و اعتباريّه است\r\nتنبيه پنجم : صاحب همين مقاله بسط و قبض ، در كتاب مستقلّ خود به نام « دانش و ارزش ، پژوهشى در ارتباط علم و اخلاق » فرق ميان آن دو را بدينگونه ذكر كرده‌اند كه : علم عبارت است از قضاياى خارجيّه كه قابل صدق و كذب هستند ؛ و اخلاق عبارت است از امور اعتباريّه كه ابداً به خارج ارتباط ندارند :\r\nاخلاق علمى نيز خود از فرزندان اين بينش نوين شرك‌آميز علم پرستانه است\r\n\r\nمطالب صاحب مقالهء بسط و قبض در كتاب « دانش و ارزش »\r\nتا ميرسد به اينجا كه ميگويد :\r\nوقتى دانستيم كه تشعشعات راديو اكتيو سرطان زايند ( علم ) ، آنگاه ميدانيم كه بايد از آنها حذر كنيم ( اخلاق ) . وقتى دانستيم كه سركوب كردن غرائز ، عقده‌زا و ويرانگر شخصيّت‌اند ( علم ) ، آنگاه پى ميبريم كه نبايد غريزه كُشى و عقده آفرينى كرد ( اخلاق ) وقتى ساختمان شيميائى و آثار فارماكولوژيك و بيوشيميك يك دارو را شناختيم ( علم ) ، آنگاه ميتوانيم تصميم بگيريم كه آن را بايد يا نبايد مصرف كرد .\r\nوقتى ساختمان فاسد و ستمگر و غاصب يك نظام اجتماعى را به درستى تحليل كرديم ( شناخت ) ، آنگاه در برانداختن آن مسؤوليّت مييابيم ( اخلاق ) اينها و صدها نمونه از اين قبيل به روشنى نشان ميدهد كه : علم است كه اخلاق را ميزايد ، و دانش است كه ارزش را ميآفريند ، و شناخت است كه تعهّد ميآورد .\r\nسخنان فوق ، تقرير دقيق طرز تفكّر علم گرايانه مدرن درباره اخلاق است . « 1 »\r\nمقدّمةً علم و اخلاق را به كوتاهى بشناسيم : علم يعنى توصيف ؛ و اخلاق\r\n\r\n\r\n","description":"","footnote":"\r\n( 1 ) كتاب « دانش و ارزش » دكتر عبد الكريم سروش ، طبع دوّم ، ص 12 و 13\r\n","page_name":" 339 ","page_number":361},
  {"content":"\r\n\r\nيعنى تكليف . علم يعنى معرفت واقعيّتها ؛ و اخلاق يعنى معرفت ارزشها . در علم سخن از طبيعت ميرود ؛ و در اخلاق از فضيلت .\r\nچگونه هست و چگونه نيست به عهده علم است ؛ و چه بايد كرد و چه نبايد كرد به عهده اخلاق . مجموعه معارفى كه به نحوى جزئى يا كلّى به توصيف چگونگى هستيها ميپردازد ، علم نام ميگيرد . . .\r\n. . . امّا قوانين اخلاقى تمام قوانينى هستند كه يا اشياء و امور خارجى را ارزيابى ميكنند ، و يا به نحوى جزئى يا كلّى سخن از بايد و نبايد ميگويند . و يا به اقدامى دعوت ميكنند . . . « 1 »\r\nارزيابى و تعيين خوب و بد براى اشياء در حقيقت جدا از بايد و نبايد نيست ، و به يك معنى عين يكديگرند . عملى را كه ميگوئيم : نبايد كرد ، به بيان ديگر ميگوئيم : انجامش بد است ، و همچنين است در مورد خوب و بايد كرد . بدينقرار هيچگاه هيچ قانون اخلاقى از نوعى ارزيابى و سنجش خالى نيست . بر عكس قوانين علمى كه همواره و آگاهانه از ارزيابى ميپرهيزند ؛ و تنها به بيان چگونگى پديده ( هست يا نيست ) ميپردازند . « 2 »\r\nكشف و ابطال مغالطه‌اى كه در استدلال و انديشهء اخلاق علمى نهفته است ، يكى از دستاوردهاى بسيار پر ارزش و ارجمند انديشهء بشرى است . و اين نكته تا آنجا اهمّيّت دارد كه ميتوان آن را همچون معيارى براى سنجش استحكام و أصالت ايدئولوژيها به كار گرفت . هر چه يك مكتب علمى از وسوسه اين مغالطه بيشتر در امان مانده باشد ، مكتبى اصيلتر و متقنتر و متكاملتر است ؛ و هر چه بيشتر در دام اين شبهه افتاده باشد ، به همان نسبت بيارجتر و نااستوارتر خواهد بود . « 3 » اعتباريّات ، يعنى مفاهيمى كه شخص به خاطر نيازهاى زندگى و به كمك\r\n\r\n\r\n","description":"","footnote":"\r\n( 1 ) كتاب « دانش و ارزش » ص 13\r\n( 2 ) كتاب « دانش و ارزش » ص 14\r\n( 3 ) كتاب « دانش و ارزش » ص 15\r\n","page_name":" 340 ","page_number":362},
  {"content":"\r\n\r\nعواطف و اميال درونى ، خلق و فرض و اتّخاذ مىكند .\r\nو حقائق ، يعنى مفاهيمى كه عقل با نظر در واقعيّت خارجى اشياء و روابط آنها كشف مىكند . اين دو گونه مفهوم با هم رابطه توليدى ندارند و يكى از ديگرى زاده نميشوند ؛ به سخن ديگر : از كشف به فرض نميتوان رسيد .\r\nاين كشف عقل است كه ماه به دور زمين ميگردد ، و يا قلب انسان سالم در هر دقيقه 70 بار مىزند ؛ فرض و قرار داد نيست . و به همين روى با پسند و ناپسند ، يا پذيرفتن و نپذيرفتن ، و يا بودن و نبودن كسى عوض نميشود .\r\nما چه بخواهيم چه نخواهيم ، چه بپذيريم چه نپذيريم ، و چه باشيم و چه نباشيم ؛ ماه كره ايست كه بدور زمين ميگردد .\r\nامّا در مورد فرضها و قرار دادها جريان چنين نيست . ميكربى را كه ميگوئيم بد است به هيچ روى مستقلّ از خواست و پسند و هستى ما نيست . اوّلًا : اگر هيچ انسانى نباشد ، ميكربها صفت بد به خود نميگيرند . انسانها هستند كه بخاطر ميل به بقاء ، ميكربها را كه مانع بقاء هستند ، بد ميشمارند . و گرنه ميكربها صرف نظر از انسانها فقط ميكرب‌اند ، نه بدند و نه خوب .\r\nثانياً : همين ميكربهاى بد ، گاهى خوب ميشوند . فرضاً اگر ميكربهاى و با بجان دشمنان ما بيفتند ، به هيچ روى بد نخواهند بود . « 1 »\r\nو به سخن ديگر ، به هيچ روى با يك رشته برهانهاى منطقى نميتوان به اثبات رسانيد كه چيزى خوب است يا بد . درست به همان دليل كه با هيچ برهان منطقى بايد و نبايد كارى را به اثبات نميتوان رسانيد . در انتهاى اين بخش ، هيوم نكته مهمّى را ذكر مىكند كه پس از وى بارها و بارها توسّط فلاسفه ديگر نقل و اقتباس شده ؛ و الهام بخش بسيارى از تحقيقات منطقى\r\n\r\n\r\n","description":"","footnote":"\r\n( 1 ) « دانش و ارزش » ص 243\r\n","page_name":" 341 ","page_number":363},
  {"content":"\r\n\r\nگرديده است :\r\n. . . ناگهان با كمال تعجّب ميبينيم كه بجاى روش معمول افزودن قضايائى كه مشتمل بر « هست » و « نيست » اند ، ناگهان همه قضايا داراى « بايد » و « نبايد » ميشوند . اين تغيير مورد توجّه واقع نميشود .\r\n. . . و بما فرصت خواهد داد تا به خوبى ببينيم كه خير و شرّ و فضيلت و رذيلت ، اساساً بر مبناى روابط بين اشياء بنا نشده‌اند ؛ و مشمول ادراك عقل نيستند . « 1 »\r\nاين انديشه فشردهء هيوم تنها در اوائل قرن بيستم بود كه بار ديگر و از زبان فيلسوفى ديگر اظهار و تكرار گرديد : جى اى مور حكيم انگليسى در 1903 كتاب پر آوازه خود را بنام « مبانى اخلاق » منتشر ساخت . در اين كتاب بود كه وى به تحليل دقيق و مشروح مفهوم « خوب » پرداخت ؛ و آن را مفهومى تجزيه ناپذير ، بسيط و تعريف ناپذير شمرد .\r\nهم در اين كتابست كه براى اوّلين بار اصطلاح « مُغالطه طبيعت گرايان » به كار ميرود ؛ و غرض از آن ، به شرحى كه پس از اين خواهد آمد ، همان مغالطه نهفته در هر گونه اخلاق علمى است . « 2 »\r\nكانْت فيلسوف آلمانى و نقّاد به نام هر گونه متافيزيك ، نام كتاب مشهور خود را در نقد ما بعد الطّبيعه « مقدّمه‌اى بر هر گونه متافيزيك آينده كه مدّعى علمى بودن است » نهاده بود ؛ مور هم در مقدّمه كتاب خود ، هدف اصلى خود را از كتاب همين مىانگارد كه مقدّمه‌اى باشد « بر هر گونه اخلاق آينده كه مدّعى علمى بودن است . « 3 »\r\nاين خطا امروزه توسّط كسان بسيارى تكرار مىشود ، و نگارنده خود بسيار\r\n\r\n\r\n","description":"","footnote":"\r\n( 1 ) « دانش و ارزش » ص 244\r\n( 2 ) « دانش و ارزش » ص 245\r\n( 3 ) « دانش و ارزش » ص 245\r\n","page_name":" 342 ","page_number":364},
  {"content":"\r\n\r\nديده و شنيده است كه : جمعى از متفكّران كه در امر فلسفهء اخلاق انديشه ميكنند ، بر اين گمانند كه مسأله اصلى فلسفهء اخلاق اينست كه به نحوى از انحاء چيزى را كه به خودى خود - و نه بمنزله يك وسيله - مطلوب و محبوب است ، بيابند . و وقتى اين محبوب نهائى يافته شد ، گوئى همه دشواريها فرو خواهد ريخت و همه معمّاها در پرتو جمال آن محبوب گشوده خواهد گشت و يكباره معلوم خواهد شد كه وظيفه و تكليف چيست و چه بايد كرد و دنبال چه بايد گشت و معيار خوب و بد چيست و سرچشمه ارزشها كجاست !\r\nامّا اين خطائى و خيالى بيش نيست . يافتن مطلوب نهائى چيزى است ، و نشان دادن اينكه بايد طالب آن مطلوب بود چيز ديگر . يكى توصيف است و ديگرى تكليف . اوّلى كار علم ( به معناى وسيع ) است ، و دوّمى كار اخلاق . و يكى كردن اين دو ، خطاى بخشش ناپذير اخلاق علمى است .\r\nجان كلام اينست كه : « مردم ، طالبِ مطلوبِ خويش‌اند » با « مطلوب ، لزوماً طلب كردنى است » كاملًا متفاوتاند . اوّلى توصيفى است ؛ و دوّمى تكليفى . « 1 »\r\n\r\nإشكال صاحب مقاله بر حضرت علّامه در خلط ميان « هست » و « بايد »\r\n\r\nمطالب كتاب « دانش و ارزش » در بيان عبارات حضرت علّامهء طباطبائى ( قدّه ) دربارهء ادراكات اعتبارى\r\nدر مشرق زمين سيّد محمّد حسين طباطبائى حكيم و مفسّر معاصر ، نخستين حكيمى است كه خود مبتكرانه به طرح و حلّ مسأله ادراكات اعتبارى ، و رابطه آنها با ادراكات حقيقى پرداخته ؛ و بىهيچ اشارتى به آراء حكيمان مغرب زمين ، و يا استمدادى از آنان ، خود درين وادى گام زده ، و انديشه و استنتاج كرده است . بحث تفصيلى وى را در اين مورد ، در مقاله ششم از سلسله مقالات فلسفى كه مجموعاً تحت نام « اصول فلسفه و روش رئاليسم » منتشر شده است ميتوان يافت . . . « 2 »\r\n\r\n\r\n","description":"","footnote":"\r\n( 1 ) « دانش و ارزش » ص 255 و 256 و 257 و ص 259\r\n( 2 ) « اصول فلسفه و روش رئاليسم » تأليف سيّد محمّد حسين طباطبائى ، با مقدّمه و پاورقى مرتضى مطهّرى ، تهران : 1332 ( تعليقه )\r\n","page_name":" 343 ","page_number":365},
  {"content":"\r\n\r\nاين گونه ادراكات با ادراكات حقيقى تفاوت جوهرى دارند . افكارى كه مطابقت با واقع دارند و از صفات موجودى واقعى و خارجى حكايت ميكنند ، نه به ميل ما ساخته ميشوند و نه با تغيير اميال ما تغيير مييابند . « 1 »\r\nو حال كه چنين است و چنين شكاف بزرگ و پر ناشدنى ميان انديشه‌هاى پندارى و انديشه‌هاى حقيقى موجود است ، ديگر نميتوان انتظار داشت كه ميان اين دو گونه ادراك ، ارتباطى منطقى موجود باشد ، و از يكى بتوان به ديگرى رسيد . و يا به توضيحى كه در مقاله آمده است : « اين ادراكات و معانى چون زائيده عوامل احساسى هستند ، ديگر ارتباط توليدى با ادراكات و علوم حقيقى ندارند . و به اصطلاح منطق يك تصديق شعرى را با برهان نميشود اثبات كرد . و درين صورت برخى از تقسيمات معانى حقيقيّه در مورد اين معانى وهميّه مثل بديهى و نظرى و مانند ضرورى و محال و ممكن جارى نخواهد بود . » « 2 »\r\nبه عبارت ديگر ، نه از ادراكات حقيقى ميتوان ادراكى اعتبارى را اثبات كرد ، و نه بالعكس . از روى يك تشبيه هم نميتوان حكمى حقيقى را تثبيت نمود .\r\nبه گمان ما اين نكته بسيار مهمّى است ؛ و پرده از مغالطات عظيم و شگرفى برميدارد كه در اغلب استدلالهاى مسامحه آميز ، و بويژه در بحثهاى اجتماعى و سياسى ، بسيار به چشم مىخورد . « 3 »\r\nپس از بحث تمثيلات و استعارات ، و باز نمودن گسستگى منطقى ميان آنها و ادراكات حقيقى ، بحث از « بايد » ها در ميرسد . مؤلّف روش رئاليسم ، بر آنست كه هر اعتبارى ناگزير به حقيقتى ختم مىشود . و\r\n\r\n\r\n","description":"","footnote":"\r\n( 1 ) « دانش و ارزش » ص 259 و 260\r\n( 2 ) « اصول فلسفه و روش رئاليسم » ص 153 و 154 ( تعليقه )\r\n( 3 ) « دانش و ارزش » ص 259 و 260\r\n","page_name":" 344 ","page_number":366},
  {"content":"\r\n\r\nريشه هر پندار را بايد در حقيقت جستجو كرد . ازين رو ، بايدهاى اخلاقى ( كه اعتبارىاند ) در نظر ايشان از بايدهاى حقيقى و فلسفى مايه ميگيرند . و اگر در جائى ، وجوبى اعتبارى و اخلاقى ديديم ، بايد يقين كنيم كه در جائى ديگر وجوب و ضرورتى واقعى در كار است . و اين دو « وجوب » بهم پيوسته‌اند ، و دوّمى است كه اوّلى را ميزايد .\r\nضرورت فلسفى همان ضرورتيست كه ميان علّت و معلول برقرار است ، و با حضور علّت تامّه ، وجود معلول ضرورى و تخلّف ناپذير ميگردد . امّا ضرورتهاى اخلاقى ، در « بايد » هاى اخلاقى تجلّى ميكنند و به صورت امر و نهى ، چيزى را توصيه و يا تحريم ميكنند . « 1 »\r\nبنابر نظر مقاله مورد بحث ( يعنى مقاله ششم از اصول فلسفه ) . . . انسان هم ( مانند سائر انواع موجودات طبيعى كه براى دوام ، و بقاءِ حيات ، و رفع حوائج خود يك سلسله كارهائى را در داخل خود با تماسّ با خارج از خود ، از خورشيد و زمين و هوا انجام ميدهند ) براى رسيدن به سيرى ، غذا خوردن را واسطه مىكند ، امّا براى غذا داشتن ، پول در آوردن را لازم ميبيند ؛ و براى پول در آوردن ، كار كردن را ، و براى كار كردن ، مراجعه به كارفرمايان را ، و . . . و ازينرو آگاهانه با خود ميگويد : بايد به سراغ كارفرما بروم . اين « بايد » كه ادراكى ذهنى است ، واسطه‌ايست تا موجود زنده به مقصود خود ( مثلًا سيرى ) برسد . و همچنين است در مورد هر هدف ديگر و هر بايد ديگر . از اينرو نيازهاى طبيعى اندامها و قواى ما ، با به كار گرفتن آگاهى و شعور ما ، در ما « بايد » هائى بوجود ميآورند تا به كمك آنها ، نيازهاى خود را بر طرف سازند . رابطه ايكه ميان غذا و سيرى هست ، رابطه‌اى جبرى و ضرورى است . يعنى خوردن غذا خود به خود و به حكم قانون علّت و معلول ، ايجاد احساس سيرى خواهد كرد\r\n\r\n\r\n","description":"","footnote":"\r\n( 1 ) « دانش و ارزش » ص 263 و 264\r\n","page_name":" 345 ","page_number":367},
  {"content":"\r\n\r\nامّا ميان سيرى و مراجعه به كارفرما رابطه‌اى جبرى نيست ؛ ولى دستگاه ادراكى ما كه تابعى است از ساختمان طبيعى ما ، چون ميان غذا و سيرى « بايد » ى جبرى تميز ميدهد ، از روى آن ملازمه حقيقى يك بايد اعتبارى ( لزوم مراجعه به كارفرما ) ميسازد . تا به احساس درونى خود كه خواهان سيرى است پاسخ مساعد دهد . « 1 »\r\nما در اينجا تنها قسمتى از توضيحات اين مقاله را درباره اعتبار اصل استخدام ميآوريم : ما ميگوئيم : انسان با هدايت طبيعت و تكوين ، پيوسته از همه سود خود را ميخواهد ( اعتبار استخدام ) و براى سود خود ، سود همه را ميخواهد ( اعتبار اجتماع ) و براى سود همه عدل اجتماعى را ميخواهد ( اعتبار حسن عدالت و قبح ظلم ) و در نتيجه فطرت انسانى ، حكمى كه با الهام طبيعت و تكوين مينمايد قضاوت عمومى است ، و هيچگونه كينه مخصوصى با طبقه متراقيه ندارد ؛ و دشمنى خاصّى با طبقه پائين نميكند .\r\nبلكه حكم طبيعت و تكوين را در اختلاف طبقاتى قرائح و استعدادات تسليم داشته ، و روى سه اصل نامبرده ميخواهد هر كسى در جاى خود بنشيند . . .\r\nهدايت طبيعت ( احكام فطرى ) به كارهائى كه با أشكال و تركيبات جهازات بدنى وفق ميدهد ، محدود خواهد بود . مثلًا ازين راه ما هيچگاه تمايل جنسى را كه از غير طريق زناشوئى انجام ميگيرد ( مرد با مرد ، زن با زن ، زن و مرد از غير طريق زناشوئى ، انسان با غير انسان ، انسان با خود ، تناسل از غير طريق ازدواج ) تجويز نخواهيم نمود .\r\nمثلًا تربيت اشتراكى نوزادان ، و الغاء نسب و وراثت ، و ابطال نژاد و . . . را\r\n\r\n\r\n","description":"","footnote":"\r\n( 1 ) « دانش و ارزش » ص 265\r\n","page_name":" 346 ","page_number":368},
  {"content":"\r\n\r\nتحسين نخواهيم كرد . زيرا ساختمان مربوط به ازدواج و تربيت با اين قضايا وفق نميدهد . « 1 »\r\nتا اينجا تماماً مطالبى بود كه صاحب كتاب « دانش و ارزش » در بيان و شرح عبارات علّامه قدَّس الله سرَّه آورده است ؛ و از اينجا به بعد شروع مىكند به اشكال بر ايشان كه :\r\nما با احترام كامل نسبت به مؤلّف محترم اين مقاله ، با همه آراء ايشان در مورد اعتبارات اخلاقى توافق نداريم . و به توضيحى كه خواهيم نوشت ، معتقديم كه گوئى ايشان ميان دو گونه « بايد » فرق نگذاشته‌اند ؛ و نهايةً هم بعلّت همين عدم تفكيك ، به نوعى اخلاق علمى كامل عيار رسيده‌اند . و پس از شرحى مختصر گويد :\r\nو امّا بهره جوئى فلسفى و اخلاقى ، همه تلاش مقاله فوق براى آنست كه نشان دهد كه : هر « بايد » معلول اقتضاى قواى فعّاله طبيعى و تكوينى انسان مىباشد ، و وقتى اين ثابت شد ، گوئى خود به خود ثابت شده است كه بايد به آن « بايد » عمل كرد . و به سخن ديگر « بايد » هائيكه از مقتضاى ساختمان طبيعى مايه ميگيرند ، « بايد » ها و حكمهائى طبيعى و فطرىاند كه سند جائز بودن و واجب بودن خود را ، بدون نياز به هيچ برهانى ، بر دوش خود حمل ميكنند . يعنى همين كه معلوم شد حكمى فطرى است ، ديگر از خوبى و بدى آن سؤال نميتوان كرد ، چون هر حكم فطرى خود به خود خوب است ، اينجاست كه به گمان ما آن « خَلْط » ويرانگر صورت ميپذيرد .\r\nچرا كه حتّى اگر فرض كنيم مقتضاى ساختمان طبيعى خود را - يعنى حكمى\r\n\r\n\r\n","description":"","footnote":"\r\n( 1 ) « اصول فلسفه » ص 199 و 200 ( تعليقه )\r\n","page_name":" 347 ","page_number":369},
  {"content":"\r\n\r\nفطرى را - بدست آورده باشيم باز هم جاى سؤال هست كه چرا بايد به مقتضاى ساختمان طبيعى عمل كرد ؟ چرا احكام فطرى واجب و پيروى كردنى هستند ؟ اين بايد دوّم از كجا ميآيد ؟\r\nاينجاست كه معلوم مىشود : دو گونه « بايد » داريم ؛ و تا به « بايد » ى مادر و آغازين ايمان نداشته باشيم ، هيچ بايد اخلاقى ديگرى نميتوانيم بسازيم . « 1 »\r\nازين دشوارتر ، مسأله يافتن احكام فطرى است . واقعاً چگونه و بر حسب چه ضابطه و معيارى ميتوان گفت كه حكمى فطرى هست يا نه ؟ خصوصاً اگر مسأله برآمدن زيستى جانوران را در نظر بگيريم و آنها را دائماً در حال تحوّلات جسمانى و روانى بدانيم ؛ تميز اينكه چه اندامى اساسى است و كدام نيست ، و مقتضاى چه قوّه‌اى را بايد در نظر گرفت ، و كدام را بايد رو به زوال دانست كارى دشوار و بلكه ناشدنى است . « 2 » نزاعهائيكه بر سر احكام فطرى در گرفته ، و دشوارى عظيم تعيين حدّ و ضابطه براى اين احكام و امكان بهره جوئيهاى نادرست به نام فطرت ، همه نشان ميدهد كه : قضاوت بر مبناى احكام فطرى تا چه اندازه سست ميتواند بود . « 3 » ما باز هم سخن گذشته خود را تكرار ميكنيم كه : در برابر هر واقعيّت خارجى ، دو گونه تصميم ميتوان گرفت و دو نوع انتخاب ميتوان داشت : طَرْد آن يا قبول آن و هيچگاه خودِ واقعيّت خارجى نيست كه نوع انتخاب را معيّن مىكند ؛ بر خلاف نظر مؤلّف محترم « روش رئاليسم » . بودن اندامهاى تناسلى در زن و مرد ( بمنزله يك واقعيّت ) خود به خود معيّن نميكند كه فقط بايد ازدواج كنند ، و يا مرد نميبايد با مرد نزديكى كند ، و يا باردار شدن از غير طريق ازدواج نارواست\r\n\r\n\r\n","description":"","footnote":"\r\n( 1 ) « .\r\nدانش و ارزش » ص 267 تا ص 270\r\n( 2 ) « دانش و ارزش » ص 267 تا ص 270\r\n( 3 ) « دانش و ارزش » ص 267 تا ص 270\r\n","page_name":" 348 ","page_number":370},
  {"content":"\r\n\r\nخود آن واقعيّت خارجى ، تعيين كننده اين انتخابهاى اخلاقى نيست و به همين دليل ، تصميمهاى اخلاقى خلاف آنها را نيز نميتوان فقط بر مبناى خلاف ساختمان طبيعى زن و مرد ، تقبيح و محكوم نمود .\r\nانتخابهاى اخلاقى ما گرچه ناظر به ساختمان طبيعى ما و درباره آنها هستند ، امّا از آنها مستقيماً مايه نميگيرند ؛ ريشه آنها در جاى ديگرست ، و از چشمه‌اى فوران ميكنند كه « بايد » خيز است .\r\nهيچگاه از طبيعت به فضيلت راهى نيست . و از بودن چيزى به « انتخاب » آن « پل » نميتوان زد . اگر طبيعت را در برآمدن دائم و جارى بدانيم ؛ و عمل به حكم طبيعت را روا و واجب بپنداريم ، ميتوانيم هر عملى را مجاز بشماريم . « 1 »\r\nسخنان گذشته نتيجه ميدهد كه : از فرض يك « بايد » اصيل و نخستين نميتوان چشم پوشيد ؛ و اخلاق مبدأى دارد كه بالاخره از « علم » جداست . و « بايد » ها را نميتوان تا نقطه نهائى به « هست » ها برگرداند . و حتّى عمل به احكام فطرى را وقتى ميتوان واجب شمرد كه قبلًا اصلى ديگر داشته باشيم كه بگويد : بايد عمل به مقتضاى فطرت و خلقت كرد . يعنى انتخاب احكام فطرى و طرد احكام غير فطرى ( بايدهاى اعتبارى در اصطلاح مقاله ششم روش رئاليسم ) خود محكوم يك « بايد » اعتبارى نخستين است كه خود آن را بر مبناى فطرت نميتوان توجيه كرد . و تا آن را نداشته باشيم اينها هم به صرف فطرى بودن قاطعيّت و الزام نخواهند داشت . « 2 » اين بود خلاصه و محصّل گفتار صاحب مقاله بسط و قبض تئوريك شريعت در كتاب « دانش و ارزش » بر ردّ كلام استاد علّامه آية الله طباطبائى قدَّس الله سرَّه ، در عدم برداشت اعتباريّات از حقائق خارجيّه ، و لزوم تفكيك در ميان لفظ « بايد » و لفظ « هست » . و ما در اينجا با آنكه بطور موجَز و مختصر\r\n\r\n\r\n","description":"","footnote":"\r\n( 1 ) « دانش و ارزش » ص 270 و 271\r\n( 2 ) « دانش و ارزش » ص 270 و 271\r\n","page_name":" 349 ","page_number":371},
  {"content":"\r\n\r\nآورديم ، ولى معذلك قدرى مشروح و مفصّل شد ؛ براى آنكه اطراف و جوانب إشكال مشخّص گردد ؛ و در تقرير و تفهيم آن كوتاهى نشود\r\n. \r\nإشكال مؤلّف كتاب « دانش و ارزش » بر علّامه ، ناشى از عدم فهم معناى « اعتبارى » است\r\nو امّا سخن ما در اين باره اينست كه : جناب صاحب مقاله ، ابداً گفتار علّامه را در « اصول فلسفه و روش رئاليسم » ادراك نكرده‌اند ، و به معنى و مقصود ايشان نرسيده ؛ و اصولًا حقيقت معناى « اعتبارى » را از « حقيقى » تميز و تشخيص نداده‌اند ، آنگاه در صدد رفع و ايراد بر آمده ؛ و در اين كتابى كه عليرغم ضخامت و حجمش كمتر مطلبى را در بردارد ، بر مدّعاى ايشان در مقاله ششم كه راجع به ادراكات اعتبارى است ، دچار خبط و خلط گرديده‌اند .\r\n\r\nتشريح و تحقيق در معناى اعتباريّات و قيامشان به حقائق\r\nما ناچار براى نشان دادن مواقع اشتباه ، و مواضع انحراف ، بايد بحثى درباره اعتباريّات و منتهى شدن آنها به حقائق بنمائيم ، تا متانت و استوارى گفتار حضرت استاد علّامه ، و ردائت و بيمايگى كلام مستشكل روشن شود .\r\nحقائق عبارتند از واقعيّات موجود در خارج ، اعمّ از مادّيّات و طبيعيّات و موجودات ملكوتيّهء مجرّده ، و اعمّ از علوم و دانشهاى ذهنيّه كه بر اساس فرض فارض و اعتبار اعتبار كننده‌اى تحقّق نيافته باشند .\r\nاعتباريّات عبارتند از چيزهائى كه فقط مَوطن و محلّشان در ذهن است ، و بر اساس فرض فرض كننده‌اى تحقّق يافته است ؛ بطوريكه وجوداً و عدماً دائر مدارِ فرض و اعتبار بوده ، به مجرّد اعتبار ، تحقّقِ اعتبارى به خود ميگيرند ؛ و به مجرّد رفع يد از اعتبار و نقض آن هيچگونه تحقّقى ندارند .\r\nالبتّه غير از اين دو قسم ، قسم سوّمى هم داريم كه انتزاعيّات هستند . آنها نه از حقائقند و نه از اعتباريّات ، بلكه بواسطه انتزاع و بيرون كشيدن ذهن از حقائق خارجيّه پديد ميآيند ، و خودشان ابداً در خارج تحقّقى ندارند ؛ و فقط محلّ و مورد انتزاعشان در خارج مىباشد ؛ همچون فَوْقيّت و تَحْتيّت .\r\nعنوان فوقيّت ( بالا بودن ) مثلًا فوقيّت بام نسبت به سطح حياط منزل ،\r\n\r\n","description":"","footnote":"","page_name":" 350 ","page_number":372},
  {"content":"\r\n\r\nچيزى غير از ذات بام نيست . و ما غير از خود بام و سقف اطاقى كه در بالاست ، چيزى را بنام فوق نمييابيم . آنچه هست خود بام است ، امّا ذهن ما از نسبت خارجيّه بين سقف و كف اطاق عنوانى را انتزاع مىكند كه بدان فوق نام مينهيم .\r\nاين عنوان در ذهن است ، در خارج نيست . مبدأ انتزاعش در خارج است . و البتّه اعتبارى هم نيست . زيرا فوقيّت سقف نسبت به سطح ، قائم به اعتبار شخص معتبر نيست . چه بخواهيم و چه نخواهيم سقف در بالاى كف اطاق است . امّا چون فعلًا امور انتزاعيّه به بحث فعلى ما مربوط نيستند ، از شرح و تفصيل درباره آن ميگذريم و سخن را فقط مصروف به حقائق و اعتباريّات ميكنيم .\r\nاعتباريّات چون ساخته و پرداخته ذهن هستند ، لابدّ براى حصول آنها بايد قواى مدركه در كار باشد ؛ خواه قواى وهميّه و تخيّليّه و تفكيريّه ( و به عبارت موجز عقل نظرى ) و خواه نفس ناطقه و نور مجرّد روح انسان ( كه از آن به عقل بسيط و ملكوت أعلا و ناطقهء قدسيّه و كلمه الهيّه تعبير مينمائيم ) اعتباريّات گرچه قيام و قوامشان در ذهن ، و قائم به اعتبار معتبر است امّا در نهايتِ اتقان و استحكام بوده ، و چه بسا خود منشأ و مبدأ حقائق بسيارى در خارج ميباشند .\r\nفى المثل : طبع اسكناس و قرار دادن ارزشهاى متفاوتى را بر آن ، امرى است اعتبارى كه همين كه خزانه دولت و رئيس امور مالى تصميم بگيرد ، امر مىكند اسكناس چاپ ميكنند ، و هر كدام را در قيمتهاى مختلف عرضه ميدارند .\r\nاين اسكناسها تا وقتى كه امضاى مسؤول و شخص معتبر بر روى آن باقى است داراى اعتبار است ، و به مجرّد آنكه رئيس مسؤول و مسؤول خزانه امضاى خود را بردارد و لغو كند ، و يا بكلّى آن دولت و خزانه از بين برود و از\r\n\r\n","description":"","footnote":"","page_name":" 351 ","page_number":373},
  {"content":"\r\n\r\nاصل منهدم گردد ، در اين صورت از اعتبار ساقط مىشود و خروارها اسكناس پر قيمت ، بى ارزش مىشود ، و بايد براى مصرف سوزاندن در بخارى و غيره از آن استفاده نمود .\r\nامّا اعتبار رئيس مسؤول بر آنها ، و طبع آنها ، و مقدار طبع ، و قيمت نهادن بر روى آنها ، و مدّت زمان اعتبار ، و اعتبار در داخل كشور ، و يا اعمّ از داخل و خارج ، همه و همه گُتره و دلخواه و بدون حساب نيست .\r\nبا حساب دقيق ثروت مملكت از طلا و نقره موجود در خزينه و يا اموال دولت ، و يا ارزش معادن مستخرجه ، و يا محصول مرواريد و جواهر دريا ، و يا زمينهاى زراعتى و باغها ، و يا كار بازوى كارگران و كشاورزان ، و بالاخره با هر چه كه عنوان ماليّت داشته باشد و بتوان آن را به صورت ارز در آورد ؛ و با محاسبهء دقيق قيمت ارز ، و نرخ اجناس و طلا و نقره خارجى ، و ملاحظه شرائط و امور مهمّه ديگرى ، چون ميزان مال مردم در كشور معلوم شد ، براى آسانى حمل و نقل و براى محفوظ ماندن طلا و نقره و جهات ديگرى ، آن مال مورد معامله را تبديل به قبض و نوت رسمى و معتبر نموده ، و نامش را اسكناس ميگذارند .\r\nاين حساب بقدرى دقيق و صحيح است تا به به جائى كه شخص معتبِر ، و ارزش بخشنده به اسكناس و امضاء كننده آن را - با اينكه امر اعتبارى است - چنان در محدوده و تنگناى ضرورت محاسبهء اقتصادى قرار ميدهد كه جرأت نميكند يك عدد اسكناس پنج تومانى را زيادتر و يا كمتر ، طبع و عرضه كند . و در صورت ثبوت همين قدر تخلّف نزد حاكم و قاضى مسؤول ، محكوم خواهد شد . سفته‌ها و چكها نيز داراى همين امر اعتبارى است .\r\nتمبرهاى پست ، همچنين است . اداره پست براى سهولت اخذ وجوه از مردم ، در برابر تعهّدش براى ايصال نامه‌ها و امانتهاى ايشان به موارد مورد نظر\r\n\r\n","description":"","footnote":"","page_name":" 352 ","page_number":374},
  {"content":"\r\n\r\nتمبرهائى را طبع مىكند ، و بر حسب سنگينى محموله و دورى راه و مطبوعات و غيرها وجوه مختلفى را كه مقرّر نموده است بر روى آن تمبرها منعكس مينمايد ، و اين تمبرها را بمنزله وجه نقد ميپذيرد .\r\nآنگاه براى مخارج دائرهء كلّ پست و حقوق كارمندان و هزينه فرّاشان پست ، و وسائل حمل از هواپيما و كشتى و ماشين و موتور و و دوچرخه و حتّى در بعضى از دهات قاطر و الاغ را در نظر ميگيرد ، و سپس من حيث المجموع اين هزينه‌ها را بر جميع محمولات توزيع و تقسيم مىكند . آنگاه مثلًا براى داخل شهر تمبر يك ريالى ، و براى شهرستانها پنج ريالى ، و براى خارج از كشور بيشتر از اين مقدار را تعيين و اعتبار و تثبيت مىكند . خودش اين تمبرها را طبع مىكند و به فروش مىرساند .\r\nو چون مرسوله و محموله را گرفت ، و از عهده تعهّد خود برآمد ، مهر باطل شد بر آن مىزند . يعنى تمبرها را از درجهء اعتبار ساقط مىكند و اعتبار خود را مياندازد . زيرا تعهّد او فقط تا وصول مرسوله و محموله به مقصد بود .\r\nدر اين صورت تمبرها ديگر ارزشى ندارند ، و فقط براى تاريخ و نام و نشان سلاطين مرده ، در دفاتر و مجموعه‌هاى عبرت انگيز مورد تماشا قرار ميگيرند ، و يا با خاكروبه به صندوق زباله‌هاى شهر توسّط رُفتگر ارسال ميشوند .\r\nاعتبار و مقدار و زمان اعتبار و كيفيّت اعتبار و ارزش اعتبار ، همه و همه در اين اعتبار محدود و مشروط است . و چون مهر باطله بدان زده شد ، همه يكباره فرو ميريزد . براى رئيس و مسؤول و متعهّد دائرهء پست ، هيچگونه خودكامى و استبداد و خود رائى در اين اعتبارها از جهت قيمت و از جهت مدّت نيست . آنها در محيط و دائرهء محدوده و مرتبطهء به مصالح كشورى و هزينه‌هاى پستى ، حقّ طبع و فروش و تعيين ارزشها را دارند . گرچه همه اين كارهايشان اعتبار محض است ؛ امّا اعتبار جزافى نيست . و به حكم عقل و درايت و مديريّت\r\n\r\n","description":"","footnote":"","page_name":" 353 ","page_number":375},
  {"content":"\r\n\r\nو صداقت و امانتى كه دارند ، نميتوانند حتّى در يكروز و در يك مورد ، يك عدد تمبر يك ريالى را بدون جهت طبع كنند و اعتبار بخشند . و حتّى در يك مورد هم بدون جهت قادر بر آن نيستند كه يك تمبر يك ريالى را از اعتبار ساقط كنند و مهر بطلان بر آن بكوبند\r\n. \r\nدر نزد علّامه ، هر اعتبارى بر حقيقتى استوار است\r\nآية الله علّامه طباطبائى قدّس الله سرّه در مقاله ششم از « اصول فلسفه » كه مجموعاً در سى مسأله در مورد اعتباريّات بحث فرموده‌اند ، كاملًا محلّ و موضع حقائق را كه امور واقعيّه هستند مشخّص ، و نيز محلّ و موطن اعتباريّات را كه بنا به جعل و قرار دادن شخص معتبِر در ذهن است معيّن نموده ؛ و عدم تولّد علوم اعتباريّه را از علوم حقيقيّه ، مانند آفتاب روشن نموده‌اند . و تمام موارد « بايد » ها از « هست » ها جدا شده است . و ليكن در دو مورد بيان فرموده‌اند كه در ميان اعتباريّات و حقائق رابطه‌اى برقرار است :\r\nاوّل : استوار بودن معانى وهميّه بر روى معانى حقيقيّه . و عبارت ايشان اينست :\r\nهر يك از اين معانى وهمى روى حقيقتى استوار است ؛ يعنى هر حدّ وهمى را كه به مصداقى ميدهيم ، مصداق ديگرى واقعى نيز دارد كه از آنجا گرفته مىشود . مثلًا اگر انسانى را شير قرار داديم ، يك شير واقعى نيز هست كه حدّ شير از آن اوست . « 1 » اين گفتار در نهايت اتقان است . زيرا اين امر اعتبارى كه قيامش بر قواى واهمه و تخيّل است ، اگر مستند به يك امر حقيقى باشد مطلوب ما ثابت است ، و اگر مستند به يك امر وهمى تخيلى ديگرى باشد مستلزم دَور و تسلسل است . و بدون قيام هم كه معنى ندارد ، زيرا صورتهاى منطبعه در نفس ، يا از\r\n\r\n\r\n","description":"","footnote":"\r\n( 1 ) « اصول فلسفه » ج 2 ، ص 151\r\n","page_name":" 354 ","page_number":376},
  {"content":"\r\n\r\nخارج هستند و يا از ذهن كه آن هم سابقاً بواسطه انعكاس صورت خارجى متحقّق گرديده است .\r\nاز اينجاست قاعده : كُلُّ ما بِالْعَرَضِ لابُدَّ وَ أنْ يَنْتَهىَ إلَى ما بالذّات ، و قاعده : لِكُلِّ مَجازٍ حَقيقَةٌ .\r\nزيرا فرض موجود عرضى كه قائم بر ذات است ، بدون فرض ذات محال است . و فرض استعمال مجاز كه خروج از دائرهء استعمال حقيقى است ، بدون فرض وجودِ حقيقت محال است .\r\n\r\nامور اعتباريّه محلّشان ذهن است ولى حكايت از خارج ميكنند\r\nو اين بحث را اساتيد عظام در اصول فقه بطور مشروح نموده‌اند كه : انشاء در مقابل إخبار عبارت است از : ايجاد و ابداع و خَلق در عالم ذهن . همچنانكه ما ميتوانيم در بعضى از موارد چيزى را در خارج ايجاد كنيم و لباس هستى و تحقّق بخشيم ، همچنين ميتوانيم عين آن امر خارجى را در ذهن انشاء و ايجاد كنيم ، و حكم قطعى به وجود آن در خارج بنمائيم .\r\nدر معاملات ، فروشنده كه ميگويد : اين را به تو فروختم به مبلغ فلان ، معنايش اينست كه : در عالم اعتبار اين چيز را به تو ردّ كردم و ملك تو نمودم و تحويل و نقل دادم ؛ در برابر آنكه فلان مبلغ نيز در اين اعتبار و انشاء به ملك و تحويل من در آيد . و مثل اينكه اين نقل و تحويل در خارج صورت گرفته است و من در عالم ذهن و اعتبار خود ، اين امر خارجى را ايجاد كرده‌ام و تحقّق بخشيده‌ام . عقلاء و شرع هم بر اين اعتبار ، يعنى تحقّق خارجى در عالم وهم و خيال صِحّه نهاده‌اند .\r\nدر صيغهء نكاح كه زن به مرد ميگويد : أنْكَحْتُكَ نَفْسى يعنى در عالم اعتبار ، من خودم را در خارج ، فِراش تو قرار دادم ؛ و تو را به آميزش و وطى با خود در آوردم ! مرد هم كه قبول مىكند ، همين معنى را قبول مينمايد .\r\nبا اين صيغه ، نكاح خارجى صورت ميگيرد ، نه نكاح تخيّلى و ذهنى .\r\n\r\n","description":"","footnote":"","page_name":" 355 ","page_number":377},
  {"content":"\r\n\r\nبنابراين ، انشاء صيغه نكاح كه امرى است اعتبارى ، اعتبارى است كه ذهن براى خارج مىكند ؛ و در عالم اعتبار زن واقعاً و حقيقةً خود را موطوئه مرد در خارج قرار ميدهد . بايد در موقع اجراى صيغه نكاح متوجّه اين معنى بود زيرا النّكاح به معناى وطى است ؛ نه به معناى عقد .\r\nحاكم شرع با آنكه ماه را در اوّل شبِ اوّل ماه نديده است ، وقتى با وجود شكّ ، از قرائن خارجيّه و يا شهادت دو مرد عادل ، حكم به دخول ماه مىكند معنايش اينست كه : من در عالم اعتبار و انشاء خودم هلالى را بر فراز آسمان خارج جعل كردم و خلق كردم .\r\nالبتّه نه خلق خارجى واقعى كه معلوم است اين در تحت قدرت وى نيست ؛ و نه در عالم ذهن و نفس خودم ، زيرا رؤيت هلال ذهنى ، موجب دخول اوّل ماه نميگردد ؛ بلكه هلال خارجى واقعى ، غاية الامر در عالم ذهن و اعتبار . يعنى من در نفس و ذهن خودم حقّاً جعل و ايجاد يك هلال خارجى واقعى در آسمان خارج نمودم . اينست معناى حكم حاكم به رؤيت هلال ، و به دخول شهر . و چون شرع مقدّس اين حكم را امضا فرموده است ، بنابراين حكم حاكم به رؤيت هلال ، بمنزله رؤيت خارجى هلال و قائم مقام و نازل منزله آن قرار ميگيرد .\r\nبارى ، اين مسأله بسيار دقيق است كه انشائات و اعتبارات در خصوص ذهن ، اثر خارجى ندارند ؛ و اين امور هم كه در خارج متحقّق نشده است ، پس بايد در ذهن باشد با حكم آن به اينكه در خارج متحقّق است .\r\nتمام امور اعتباريّهء تكليفيّه از وجوب و استحباب و تحريم ، و امور وضعيّه مثل ضمان و صحّت و فساد از اين قبيل ميباشند كه تا حقيقت اين معانى در خارج نباشد ، اعتبار اين معانى بدون معنى خواهد بود .\r\n\r\nحقائق خارجيّه ، در امور اعتباريّهء ذهنيّه مؤثّر هستند\r\nدوّم : مؤثّر بودن حقائق خارجيّه در ايجاد معانى اعتباريّه ذهنيّه . و اينهم\r\n\r\n","description":"","footnote":"","page_name":" 356 ","page_number":378},
  {"content":"\r\n\r\nمسأله‌اى است كه حضرت علّامه به وضوح ، تحقّق آن را به ثبوت رسانيده‌اند .\r\nبا آنكه حقائق خارجيّه كه از آنها به مسائل علمى تعبير مىشود و عنوان « هست » به خود ميگيرد ، غير از مسائل اعتباريّه هستند كه با « بايد » تعبير ميشوند ، و بهيچوجه من الوجوه مسائل علميّه و حقائق خارجيّه در سلسله توليد و انتاج مسائل اعتباريّه واقع نميشوند ، و با هزار مسأله علم نميتوان يك امر اعتبارى را به صورت برهان استخراج كرد ؛ و ليكن مسائل علم در طريق نتيجه و راه بدست آوردن حكم اعتبارى واقع ميشوند .\r\nنفس انسان بعد از اطّلاع بر مسائل علمى آنها را پيوسته صغرى براى برهان قرار ميدهد ؛ و بواسطه حكم عقلى كه زائيده و پرورده خود اوست ، و آن را پيوسته كبراى مسأله مينهد ، يك برهان صحيح تشكيل داده و به نتيجه ميرسد .\r\nصغرى مثل اينكه : خوردن سمّ موجب زوال زندگى است ، و كبرى مثل اينكه : هر چه موجب زوال زندگى است اجتناب از آن لازم است ؛ نتيجه ميدهد : خوردن سمّ لازم الاجتناب است .\r\n مقدّم چون پدر ، تالى چو مادر * نتيجه هست فرزند اى برادر \r\nآنچه علّامه فرموده‌اند اينست كه : از حقائق ، اعتباريّات توليد نميشوند ؛ نه اينكه حقائق را براى نتيجه يك برهان ، نميتوان به عنوان مقدّمه از آن بهره گيرى نمود . البتّه برهانى كه يكى از مقدّماتش امر اعتبارى است - چون نتيجه تابع أخَسّ مقدّمتَين است - نيز اعتبارى خواهد بود .\r\nبراى إنتاج يك مسأله فلسفى و علمى نميتوان از مقدّمات اعتبارى ، چه در صغرى و چه در كبرى استمداد كرد ؛ امّا نتيجه گرفتن امر اعتبارى را بطريقه برهان ، از مقدّمات فلسفى و علمى كه مقدّمه ديگرش امر اعتبارى باشد هيچ اشكال ندارد . در بسيارى از نتائج امور اعتباريّه و احكام و قوانين تحقيقاً\r\n\r\n","description":"","footnote":"","page_name":" 357 ","page_number":379},
  {"content":"\r\n\r\nيك مقدّمه برهان ، مسأله‌اى از مسائل علمى است . گفتار حضرت علّامه كه : احكام فطرى عبارت است از احكامى كه سازمان خلقت و طبيعت در سرشت انسان به وديعت نهاده است و روند حركت انسان را در سير مدارج كمالى خود ميسّر و ميسور ميسازد ، عاليترين و منطقيترين گفتار است . زيرا فطرت و سرشت همانطور كه شرحش خواهد آمد عبارت است از : سازمان وجودى مادّى و معنوى و تجهيز قوا و استعداد براى به فعليّت درآمدن نفس مُبهمه و هيولاى مستعدّه و صِرفه ، براى غايت خلقت و منظور از آفرينش .\r\nاطّلاع بر اين تجهيزات و امور طبيعى ، مسائل علمى است كه شخص بواسطه علم بدان ميرسد ؛ و حكم عقل به لزوم به كار بستن آنها حكمى است اعتبارى كه نتيجه‌اش لزوم إعمال قواى مادّى و طبيعى و روحى در مجراى خلقت و روند حيات است .\r\nما هيچگاه به مسائل علم مُهر اعتبار نميزنيم ، و هيچگاه امور اعتباريّه را نيز در مسند مسائل علم نمينشانيم ؛ هر كدام جاى خود و محلّ خود را حائز است ، ولى ميگوئيم ، و بر آن هزار تأكيد داريم كه : راهى براى به كار بستن معلومات و غرائز و فطريّات غير از حكم عقل نداريم . اين دوّمى حكمى است كه نفس ، اعتبار و جعل مىكند بر روى مسائلى كه از راه و روش علم بدست آورده است ، نه آنكه نفسِ معلومات فطرى و غرائز خود به خود علّت تامّه براى عمل باشند و مجرّد عنوان فطرت و سازمان طبعيت كافى براى عمل گردد . بلكه نفس انسان چون به مسائل علم درباره فطرت آشنا شد و آنها را زير نظر گرفت ، در اينحال حكم عقلى به لزوم متابعت و پيروى از آنها را صادر مينمايد .\r\nحضرت علّامه به وضوح اين مرحله را نشان داده‌اند كه : فقط عمل طبيعت و فطرت كافى در كاربُرد آنها نيست ؛ اختيار و اراده بايد ضميمه شود . در اينحال اگر زمام را بدست عقل نظرى و شعور مردمى كه در بسيارى از\r\n\r\n","description":"","footnote":"","page_name":" 358 ","page_number":380},
  {"content":"\r\n\r\nجهات ، حيوانات در آنها مشتركند بسپاريم چه بسا كار كرد انسان از طريق و رَوند فطرت منحرف مىشود ؛ و اگر زمام را بدست عقل انسان مِنْ حَيْثُ هُوَ إنسانٌ بدهيم ، اينجاست كه حكم فطرى تحقّق مييابد و عقل اين جهازات را براى وصول به كمال انسانيّت در استخدام خود در ميآورد . بنابراين حكم عقل ، طبق مسائل فطرت و تجهيزات آفرينش واقع شده است .\r\n فِطْرَتَ اللَّهِ الَّتِي فَطَرَ النَّاسَ عَلَيْها  « 1 » معنايش همين است .\r\nاگر مجرّد غرائز و فطريّات و مسائل طبيعى كافى براى عمل بود ، ديگر اين انحرافات و خطاها چه محملى داشت ؟ !\r\nامّا اينكه شما ميگوئيد : اين « بايد » ها نياز به بايدى مادر و آغازين دارد ، درست است ، ما هم قبول داريم ؛ ولى اين مادر غير از حكم عقل مستقلّ انسان كه از شوائب أوهام و وسواس دور باشد چيزى نيست و نميتواند بوده باشد .\r\nاگر اين عقل در انسان نبوده باشد ، امر در  فَأَقِمْ وَجْهَكَ لِلدِّينِ حَنِيفاً  « 2 » لغو و بيثمر است .\r\nآنچه انسان را انسان مىكند همين عقل است . خداوند با لسانِ باطن و با لسان پيامبران از راه همين عقل ، خودش را معرّفى مىكند ، و « بايد » ميگويد . بايدِ اوّلين همين حكم عقل است ؛ نه حكم خداوند بر نفسِ فاقد عقل كه براى آن هزار بايد ، ثمرى نميبخشد .\r\nلهذا ما پيوسته گفته‌ايم و ميگوئيم : مسائل فطرت در سنّت تكوين احتياج به بايدى دارد تا آن را به كار اندازد ؛ و اين بايد هميشه و پيوسته زائيده عقل و ملازم با انسانيّتِ انسان است . آيا شما مبدأ و منشأى غير از اين بايدِ عقلى\r\n\r\n\r\n","description":"","footnote":"\r\n( 1 ) قسمتى از آيه 30 ، از سوره 30 : الرّوم\r\n( 2 ) صدر آيه 30 ، از سوره 30 : الرّوم\r\n","page_name":" 359 ","page_number":381},
  {"content":"\r\n\r\nسراغ داريد ؟ بياوريد و نشان دهيد ! ما در انتظار تماشايش نشسته‌ايم .\r\n\r\nخبط مؤلّف « دانش و ارزش » در عدم حجّيّت قياسى كه بر پايهء برهان عقلى باشد\r\nو از اين گفتار معلوم مىشود كه حكم مستشكل بدين عبارت كه :\r\nاينجاست كه ميگوئيم : با هزار و يك برهان عقلى كه مقدّماتش از ادراكات حقيقى و « هست » و « نيست » تشكيل شده باشد ، خوبى يا بدى چيزى را نميتوان اثبات كرد ، و يا مالكيّت خود را بر چيزى نميتوان تثبيت نمود ، و يا رياست خود را بر كسانى نميتوان به حكم عقل ، مدلّل ساخت . كسانى كه به عبث ميكوشند تا با برهان ، براى كسانى اثبات كنند كه : انجام فلان كار خوب يا بد است گام در بيراهه ميزنند ، و آب در هاون بيهوده ميكوبند . « 1 »\r\nچقدر واهى و سست است ؟ ! و تا چه پايه گفتارى شعرى و مغالطه انگيز است ؟ !\r\nآخر شما خود با اعتراف خود ميگوئيد : با برهان عقلى ! اگر پاى برهان عقلى به ميان آمد ، همه مطالب استوار است . نبوّت انبياء و حجّيّت قرآن و توحيد حضرت ربّ جَلَّ و عَلا ، با عقل است . اگر برهان عقلى فرضاً از حجّيّت بيفتد ، كاخ با عظمت علم و دانش فرو خواهد ريخت ، و عالم به صورت دار الْمَجانين و جَمع شَمل ديوانگان ميگردد .\r\nاگر شما در دانشكده‌اى تحصيل كنيد كه معلّمين و مدرّسين آن همگى فاقدِ عقل ( ديوانه ) باشند ؛ ميدانيد چه بر سر شما خواهد آمد ؟ ! گرچه كتابهاى نفيس و خطّى و قديمى و علوم منطوى در آنها در اعلا درجهء اتقان باشد ؟ !\r\nبنابراين از تركيب قياس برهانى و استثنائى براى احكام خوب و بد و مُحَسّنات و قبائح ، غير از استخدام جميع علوم را به عنوان صغرى ، و قرار دادن حكم عقل را بطور كلّى به عنوان كبرى ، و در نتيجه بدست آوردن نتيجه\r\n\r\n\r\n","description":"","footnote":"\r\n( 1 ) « دانش و ارزش » ص 275\r\n","page_name":" 360 ","page_number":382},
  {"content":"\r\n\r\nمطلوب ، گريزى نيست ؛ و همچنين در قياسات استثنائى .\r\nو آنچه از هيوم نقل شده است ، مطلب بسيار كوتاه و ضعيفى است كه قابل قياس با تحقيقات رشيق حضرت علّامه نيست .\r\nجى اى مور كه نهايت سعه صدر و گسترش ادراكش بدينجا رسيده است كه بفهمد : معناى خوب ، بسيط بوده و قابل تجزيه نيست ، و اين امر مورد اعجاب و شگفت گرديده است ؛ مناسب بود كه از بچّه طلبه‌هاى « حاشيه » خوانده ما پرسيده شود تا به راحتى بيان كنند : خوب و بد و قبح و حسن ، و بسيارى از كلمات عامّ البلوَى مثل عامّ و خاصّ و مطلق و مقيّد ، چون بسيط ميباشند و در جوهره آنها تركيب نيست ، لهذا تعريف آنها به معرّفى كه شامل حَدّ و رَسم باشد ، چه تامّ و چه ناقص ، محال است ؛ فلهذا تعاريفى كه براى آنها شده است همگى شرحُ الاسم ميباشند\r\n. \r\nتنبيه ششم : موضوع اوّل : تفسير نادرست آيه فطرت ، از مؤلّف « دانش و ارزش »\r\nتنبيه ششم : صاحب مقاله بسط و قبض تئوريك شريعت ، در بخش چهارم از كتاب خود : « دانش و ارزش » بعد از آنكه در بخشهاى قبل از آن ، به عقيده خود ، عدم امكان تشكيل برهان عقلى را در مسائل حسن و قبح و ارزشها و خوب و بدها ، و بطور كلّى در جميع اعتباريّات اثبات كرده‌اند ؛ و چنين تصوّر نموده‌اند كه به نيروى منطق شكافى ابدى ميان واقعيّت و اخلاق افكنده‌اند ؛ « 1 » خواسته‌اند آن بايدى كه مادر و آغاز بايدهاست نشان دهند . در اينجا چون اوّلًا آيه مباركه فطرت را به گونه خاصّى معنى كرده‌اند كه با حقيقت امر مطابقت ندارد ، و ثانياً مدّعى شده‌اند كه در قرآن كريم ، در بايدها استفاده از مسائل طبيعت و فطرت نشده است ؛ و هيچ حكمى در اين كتاب مقدّس آسمانى نيست كه بر اصل مسائل علمى و واقعيّت تكيه زند و حقائق را به صورت\r\n\r\n\r\n","description":"","footnote":"\r\n( 1 ) « دانش و ارزش » ص 289\r\n","page_name":" 361 ","page_number":383},
  {"content":"\r\n\r\nجزء برهان عقلى منطقى براى استنتاج احكام صادرهء خود به استخدام درآورد ، ناچار لازم ديديم بحثى مختصر در اين دو موضوع بنمائيم :\r\nامّا درباره آيه فطرت :\r\n    بَلِ اتَّبَعَ الَّذِينَ ظَلَمُوا أَهْواءَهُمْ بِغَيْرِ عِلْمٍ فَمَنْ يَهْدِي مَنْ أَضَلَّ اللَّهُ وَ ما لَهُمْ مِنْ ناصِرِينَ * فَأَقِمْ وَجْهَكَ لِلدِّينِ حَنِيفاً فِطْرَتَ اللَّهِ الَّتِي فَطَرَ النَّاسَ عَلَيْها لا تَبْدِيلَ لِخَلْقِ اللَّهِ ذلِكَ الدِّينُ الْقَيِّمُ وَ لكِنَّ أَكْثَرَ النَّاسِ لا يَعْلَمُونَ * مُنِيبِينَ إِلَيْهِ وَ اتَّقُوهُ وَ أَقِيمُوا الصَّلاةَ وَ لا تَكُونُوا مِنَ الْمُشْرِكِينَ * مِنَ الَّذِينَ فَرَّقُوا دِينَهُمْ وَ كانُوا شِيَعاً كُلُّ حِزْبٍ بِما لَدَيْهِمْ فَرِحُونَ .     « 1 »\r\n« بلكه آنان كه ستم كرده‌اند ، از هوى و هوس خود بدون نور علم پيروى كرده‌اند . پس كيست كه هدايت كند كسى را كه خدا گمراه نموده است در حالى كه يار و ياورى كه بتواند به آنها مدد بخشد ندارند ؟ !\r\nبنابراين ، وجهه خود را اى پيامبر ! به سوى دينى كه از افراط و تفريط دور بوده و به جانب اعتدال و ميانه و عدل محض گرايش دارد بر پا دار ! اين دين ، فطرتِ خداوند است كه مردمان را بر آن سرشته و آفريده است . در آفرينش خداوند تغيير و تبديلى نيست . اينست دين قائم و استوار ؛ و ليكن اكثريّت مردم نميدانند .\r\nتو اى پيامبر ! با جميع مؤمنين به سوى خداوند روى بياوريد ! و تقواى وى را پيشه سازيد ! و نماز را بر پا بداريد ! و از مشركين نباشيد ؛ از آنان كه دين خود را دستخوش تفرقه و جدائى ساختند و به دسته‌ها و شعبه‌هائى منقسم شدند ؛ هر گروهى به آنچه در نزد خود دارد ، دلخوش و شادمان است . »\r\nاين آيه در لزوم پيروى از فطرت انسان ، در حدّ صراحت است ؛ ولى\r\n\r\n\r\n","description":"","footnote":"\r\n( 1 ) آيات 29 تا 32 ، از سوره 30 : الرّوم\r\n","page_name":" 362 ","page_number":384},
  {"content":"\r\n\r\nايشان بر مبناى به كار نگرفتن حكم عقل در طريق انتاج قياس احكام فطرى ، اوّلًا گفته‌اند :\r\nاز اين قضيّه كه « فطرت طالب چيزى است » ( خبر ) تا اين قضيّه كه « بايد طالب همان چيز بود كه فطرت طالب آن است » ( امر ) فاصله‌اى است به اندازه فاصله ميان دانش و ارزش . و پل زدن از يكى به ديگرى ، همان خطاى جاودانه هر گونه اخلاق علمى است . از اينرو حتّى اگر فطرت انسانها طالب دين و سرشته بر توحيد باشد ، اين به تنهائى دليل نميشود كه بايد روى به دين آورد ، و يا بايد موحّد بود . و اگر به راستى فرمانى كه در آيه بالاست مبتنى بر چنين استنتاجى باشد ، سخن كسانى كه عينك اخلاق علمى بر چشم ، و وسوسه اعتبار حقيقى در دل دارند درست خواهد بود ؛ امّا منصفانه بايد گفت كه چنين نيست . « 1 »\r\nو ثانياً بنابر احتمال فخر رازى و شيخ طبرسى ، كلمه فطرت را در آيه مباركه على رغم تفسير اكثر مفسّرين ، به معناى مكتب و آئين گرفته‌اند ؛ تا دلالت بر لزوم پيروى از فطرت اوّليّه و خلقت و سازمان طبيعيّة انسان نكند .\r\nما با كششها و نيازهاى فطرى انسان سر كشمكش نداريم و انكار نميكنيم كه بنابر تعليمات اسلامى ، فطرت انسان خواهان پروردگار است ؛ آنچه ميگوئيم اينست كه نميتوان گفت : چون خدا مطلوب است پس « بايد خدا را طلب كرد » اين استنتاج اخير است كه به گمان ما منطقاً نادرست است . « 2 »\r\n\r\nعقل مستقلّ ، حكم به لزوم متابعت از فطرت مينمايد\r\nپاسخ ما در مطلب اوّل همان است كه گفتيم . و آن اينست كه : عقل حكم به لزوم متابعت از فطرت مينمايد ، نه آنكه فطرت به خودى خود محرّك انسان است ؛ و گرنه به آن تكليف و امر تعلّق نميگرفت\r\n\r\n\r\n","description":"","footnote":"\r\n( 1 ) « دانش و ارزش » ص 320 و 321\r\n( 2 ) « دانش و ارزش » ص 320 و 321\r\n","page_name":" 363 ","page_number":385},
  {"content":"\r\n\r\nدر اينجا طبيعت و فطرت ، يعنى علم ، واسطه پيدايش ارزش و اعتبار نشده است و پل قرار نگرفته است ، بلكه حكم عقلِ مستقلّ به لزوم پيروى از اين علم ، در قياس منطقى قرار گرفته و با برهان قطعى ، لزوم متابعت از فطرت را ايجاب كرده است . اين تولّد اخلاق و اعتبار از علم نيست ؛ انشاء و حكم نفس است به لزوم پيروى از مسائل علم .\r\n\r\nمعناى فطرت ، بنابر اصل اشتقاق لغت عرب\r\nو امّا پاسخ ما در مطلب دوّم ، يعنى تفسير آيه مباركه فطرت ، مبتنى بر آنست كه معناى فطرت را بدانيم :\r\nاز مادّه فَطَرَ در قرآن مجيد كراراً استفاده شده است ؛ مثل :  فَطَرَهُنَّ  « 1 »  فَطَرَ السَّماواتِ وَ الْأَرْضَ  « 2 »  السَّماءُ مُنْفَطِرٌ بِهِ  « 3 »   إِذَا السَّماءُ انْفَطَرَتْ   « 4 » . و در تمام اين موارد به معناى ابداع و آفرينش بدون سابقه ، ملاحظه شده است .\r\nامّا صيغه فِطْرَة بر وزن فِعْلَة دلالت بر نوع دارد مثل جِلْسَة يعنى نوعى خاصّ از نشستن .\r\nزيرا در لغت عرب ، اين وزن براى بيان نوع و هيئت است ؛ مثلًا گوئى : جَلَسْتُ جِلْسَةَ زَيْدٍ يعنى « من مثل هيئت و كيفيّتى كه زيد مينشيند ، نشستم » . و عليهذا معناى فطرت در آيه :  فِطْرَتَ اللَّهِ الَّتِي فَطَرَ النَّاسَ عَلَيْها  آنست كه : « به آن گونه خاصّ از آفرينش كه خداوند انسان را بر آن گونه سرشت » .\r\nو آن همان اختصاصات و آثار غير قابل انفكاكى است در انسان كه خداوند با آن خواصّ و خصائص و سجاياى اخلاقى ، و روند بسوى تكامل مخصوصى ، انسان را آفريده است .\r\nآن هم نه تنها مجرّدِ آفريدن ، بلكه آفرينش بديع و بدون سابقه و بدون\r\n\r\n\r\n","description":"","footnote":"\r\n( 1 ) قسمتى از آيه 56 ، از سوره 21 : الانبيآء\r\n( 2 ) قسمتى از آيه 79 ، از سوره 6 : الانعام\r\n( 3 ) صدر آيه 18 ، از سوره 73 : المزّمّل\r\n( 4 ) آيه 1 ، از سوره 82 : الانفطار\r\n","page_name":" 364 ","page_number":386},
  {"content":"\r\n\r\nنمونه كه مثال و شبيهى نداشته است .\r\nابن أثير گويد : در روايت از ابن عبّاس وارد است كه : « قالَ : ما كُنْتُ أدْرى ما  فاطِرِ السَّماواتِ وَ الْأَرْضِ *  ، حَتَّى احْتَكَمَ إلَىَّ أعْرابيّانِ فى بِئْرٍ ، فَقالَ أحَدُهُما : أنَا فَطَرْتُها . » أىِ ابْتَدَأْتُ حَفْرَها . « 1 »\r\n« ميگويد : من معناى اينكه خداوند فاطرالسَّموات و الارض است را نميدانستم ، تا اينكه دو نفر مرد عرب باديه‌نشين « 2 » در نزاعى كه در ملكيّت چاهى داشتند ، براى فصل خصومت و رفع دعوا به نزد من آمدند ، و يكى از آنها گفت : من اين چاه را فطر كردم . يعنى ابتداءً آن را حفر نمودم . »\r\nدر اينجا دانستم كه معناى فاطر السَّموات و الارض اينست كه : خداوند بدون الگو و نمونه ، و بدون سابقه ، آفرينش آسمانها و زمين را ابداع فرموده است .\r\nابن عبّاس مرد عرب و فصيح و عالم بوده است ؛ نه مرد عجم كه ندانستن معناى فطر را بواسطه عدم اطّلاع او بر لغت عرب بتوان حمل كرد . و از اينكه او نميدانسته است و مرد اعرابى در كلماتش آورده است معلوم مىشود كه استعمال اين لفظ با اشتقاقات آن ، در لغت و ادبيّات و اشعار عرب بيسابقه بوده است و استعمال آن از مختصّات قرآن كريم است . و روى اين كلمه ، قرآن عنايتى دارد ؛ و در همه جا مىرساند كه : صنع حضرت ربّ خالق حكيم ، بديع و اختراعى بوده است و در عوالم وجود ، از آفرينش آسمانها و زمين و سائر موجودات ، ابداع و اختراع به كار رفته است\r\n\r\n\r\n","description":"","footnote":"\r\n( 1 ) « نهاية » ابن أثير ، مادّهء فَطَرَ ، ج 3 ، ص 457\r\n( 2 ) أعرابىّ يعنى عَرَب صحرائى و بياباننشين ، و جمع آن أعراب است . و امّا عَرَب يعنى مردمى كه از نژاد عرب هستند ؛ جمع آن عُرْب است نه أعراب .\r\n","page_name":" 365 ","page_number":387},
  {"content":"\r\n\r\n\r\nكلام اساطين عربيّت : راغب و ابن أثير و زمخشرى در معناى فطرت\r\nراغب اصفهانى در « مُفردات » گويد :\r\nأصْلُ الْفَطْر : الشَّقُّ طولًا « اصل معناى فَطْر شكافتن و پاره كردن از طرف طول است » . . . و وَ فَطَرَ اللَهُ الْخَلْقَ ؛ وَ هُوَ إيجادُهُ الشَّىْءَ وَ إبْداعُهُ عَلَى هَيْئَةٍ مُتَرَشِّحَةٍ لِفِعْلٍ مِنَ الافْعال . « و خداوند خلق را فطر نموده است ؛ و آن عبارت است از : ايجاد كردن به صورت بديع و تازه ، چيزى را بر كيفيّت و حالتى خاصّ كه فعلى از افعال از آن مترشّح گردد . » بنابراين قوله تعالى «  فِطْرَتَ اللَّهِ الَّتِي فَطَرَ النَّاسَ عَلَيْها  » اشاره‌اى است بر آنكه : خداوند تعالى در انسان معرفت خود را مرتكز نموده ، و بدون سابقه به طرز ابداعى ايجاد كرده است . و فِطْرَةُ اللَه عبارت است از قوّه‌اى كه از خود براى معرفت ايمان در مردم نهفته و با جبلّتشان آميخته است . و از اينجاست كه چون سؤال شود : كه ايشان را خلق كرده است ؟ ميگويند : خدا !\r\n وَ لَئِنْ سَأَلْتَهُمْ مَنْ خَلَقَهُمْ لَيَقُولُنَّ اللَّهُ  . « 1 »\r\nو خدا در قرآن ميفرمايد :  الَّذِي فَطَرَهُنَّ  ، وَ الَّذِى فَطَرَنَا ؛ أىْ أبْدَعَنا وَ أوْجَدَنا .\r\n« آنكه آنها را آفريد به آفرينش ابداعى ، و آنكه ما را به بديعتِ خلقت بيافريد ؛ يعنى ابداع كرد و ايجاد نمود . »\r\nو صحيحست كه معناى انْفِطار در گفتار خداوند : السَّمَآءُ مُنفَطِرُ بِهِ اشاره‌اى باشد به قبول آسمان آنچه را كه در آن ابداع فرموده است ؛ و از آن چيز بما افاضه نموده است . « 2 »\r\nابن أثير در « نهايه » در مادّه فَطَرَ گويد :\r\n\r\n\r\n","description":"","footnote":"\r\n( 1 ) قسمتى از آيه 87 ، از سوره 43 : الزّخرف\r\n( 2 ) « المفردات » للرّاغب ، طبع حلبى مصر ، و با تعليقه محمّد سيّد گيلانى ، ص 382\r\n","page_name":" 366 ","page_number":388},
  {"content":"\r\n\r\nدر حديث نبوىّ وارد است : كُلُّ مَوْلُودٍ يُولَدُ عَلَى الْفِطْرَة ؛ « 1 » الْفَطْرُ : الا بْتِدآءُ وَ الاخْتِراع . وَ الْفِطْرَةُ : الْحالَةُ مِنْهُ ، كَالْجِلْسَةِ وَ الرِّكْبَةِ . وَ الْمَعْنَى : أنَّهُ يولَدُ عَلَى نَوْعٍ مِنَ الْجِبِلَّةِ وَ الطَّبْعِ الْمُتَهَيِّئ لِقَبولِ الدّينِ ؛ فَلَوْ تُرِكَ عَلَيْها لَا سْتَمَرَّ عَلَى لُزومِها وَ لَمْ يُفارِقْها إلَى غَيْرِها ، وَ إنَّما يَعْدِلُ عَنْهُ مَنْ يَعْدِلُ لِافَةٍ مِنْ ءَافاتِ الْبَشَرِ وَ التَّقْليدِ . ثُمَّ تَمَثَّلَ بِأوْلادِ الْيَهودِ وَ النَّصارَى فى اتِّباعِهِمْ لِا بآئِهِمْ وَ الْمَيْلِ إلَى أدْيانِهِمْ عَنْ مُقْتَضَى الْفِطْرَةِ السَّليمَة .\r\n« هر مولودى كه متولّد شود ، بر فطرت متولّد مىشود . فَطْر به معناى ابتداء و اختراع است . و فِطْرَة حالت و كيفيّت آن را بيان مىكند مثل جِلْسَة و رِكْبَة ؛ يعنى به نوعى خاصّ نشستن ، و به نوعى خاصّ سوار شدن .\r\nو بنابراين ، معناى حديث اينطور مىشود كه : هر نوزاد آدمى كه به دنيا آيد ، بر نوعى خاصّ و كيفيّتى مخصوص از صفات جِبلّى و طبعى كه آماده براى هر گونه پذيرش دين الهى است متولّد مىشود ؛ بطوريكه اگر آن نوزاد را با همان صفات واگذارند ، پيوسته بر آن صفات استمرار دارد و دست به غير آن صفات\r\n\r\n\r\n","description":"","footnote":"\r\n( 1 ) در « إحيآء العلوم » ج 3 ، ص 13 از رسول خدا صلّى الله عليه و آله و سلّم روايت كرده است كه فرمود : كُلُّ مَوْلودٍ يولَدُ عَلَى الْفِطْرَةِ ؛ وَ إنَّما أبَواهُ يُهَوِّدانِهِ وَ يُنَصِّرانِهِ وَ يُمَجِّسانِهِ . و در تفسير « روح البيان » از طبع جديد ، جزء 21 ، سوره روم ، ج 7 ، ص 31 بدين عبارت است : قَولُه علَيه السّلام : ما مِنْ مَوْلودٍ إلّا وَ قَدْ يولَدُ عَلَى فِطْرَةِ الإسْلامِ ؛ ثُمَّ أبَواهُ يَهَوِّدانِهِ وَ يُنَصِّرانِهِ وَ يُمَجِّسانِهِ كَما تُنْتِجُ الْبَهيمَةُ بَهيمَةً هَلْ تُحِسّونَ فيها مِنْ جَدْعآءَ ؟ حَتَّى تَكونوا أنْتُمْ تَجْدَعونَها . « هيچ نوزاد آدمى نيست مگر آنكه بر فطرت اسلام متولّد مىشود ، و پس از اين پدر و مادرش او را به كيش يهود و نصارى و مجوس ميكشانند . همچنانكه چهارپايان ، چهارپا ميزايند بدون عيب و نقص . آيا شما در ميان نوزادانشان معيوب و بينى بريده ميبينيد ؟ نه ! بلكه شما هستيد كه بينى آنها را ميبريد ؛ و يا گوش و زبان و دستشان را ميبريد و معيوب ميكنيد ! » در « أقرب الموارد » در مادّه جَدَعَ گويد : جَدَعَ يَجْدَعُ به معناى بريدن بينى است و مجازاً در بريدن گوش و لب و دست نيز استعمال مىشود .\r\n","page_name":" 367 ","page_number":389},
  {"content":"\r\n\r\nنميبرد و از آنها مفارقت نميجويد . و فقط علّت و سبب كسانى كه از فطرت و صفات غريزى و جبلّى عدول ميكنند ، عروض آفتى از آفات بشرى و تقليدى است كه از غير در آنها اثر ميگذارد .\r\nو پس از اين بيان ، رسول خدا صلّى الله عليه و آله و سلّم اين افراد منحرف از فطرت را به اولاد يهود و نصارى تمثيل زد ، كه بواسطه ميل و پيروى از پدرانشان و گرايش به اديانشان از مقتضاى فطرت سليم منحرف شده‌اند . »\r\nوَ قيلَ : مَعْناهُ كُلُّ مَوْلودٍ يولَدُ عَلَى مَعْرِفَةِ اللَهِ وَ الإقْرارِ بِهِ ؛ فَلا تَجِدُ أحَدًا إلّا وَ هُوَ يُقِرُّ بِأنَّ لَهُ صانِعاً ، وَ إنْ سَمّاهُ بِغَيْرِ اسْمِهِ ، أوْ عَبَدَ مَعَهُ غَيْرَه . « و گفته شده است : معناى حديث اينستكه : هر مولودى بر معرفت خداوند ، و اقرار به حضرتش پاى به دنيا ميگذارد . بنابراين هيچكس را نمييابى مگر آنكه اقرار و اعتراف دارد به آنكه او را صانعى و خالقى بوجود آورده است ، و اگرچه آن صانع را به نام غير خدا ياد كند ، و يا با او غير او را در پرستش شركت دهد . »\r\nتا آنكه گويد :\r\nوَ فى حَديثِ عَلىٍّ : « وَ جَبَّارُ الْقُلُوبِ عَلَى فِطَرَاتِهَا » أىْ عَلَى خِلَقِها ؛ جَمْعُ فِطَرٍ ، وَ فِطَرٌ جَمْعُ فِطْرَةٍ ؛ أوْ هِىَ جَمْعُ فِطْرَةٍ ، كَكِسْرَةٍ وَ كِسَراتٍ بِفَتْحِ طآءِ الْجَمْعِ . يُقالُ : فِطْراتٌ وَ فِطَراتٌ وَ فِطِراتٌ . « 1 » « و در حديث أمير المؤمنين علىّ بن أبى طالب عليه السّلام وارد است كه : خداوند دلها را بر فطرات آنها مرمّت و پايه‌بندى و استحكام بخشيده است ؛ يعنى بر انواع گوناگون از آفرينشهاى مختلف . . . »\r\nو زَمَخْشَرىّ\r\nدر « أساس البلاغة » بر همين نهج ، مشى نموده است ؛ و پس\r\n\r\n\r\n","description":"","footnote":"\r\n( 1 ) « نهاية » ابن أثير ، ج 3 ، ص 457\r\n","page_name":" 368 ","page_number":390},
  {"content":"\r\n\r\nاز بيان معناى فَطَرَ اللَهُ الْخَلْقَ ، و كُلُّ مَوْلُودٍ يُولَدُ عَلَى الْفِطْرَةِ ؛ يعنى بر جِبلّت ، گفته است :\r\nوَ قَدْ فَطَرَ هَذا الْبِئْرَ ، وَ فَطَرَ اللَهُ الشَّجَرَ بِالْوَرَقِ فَانْفَطَرَ بِهِ وَ تَفَطَّرَ ، وَ تَفَطَّرَتِ الارْضُ بِالنَّباتِ ، وَ تَفَطَّرَتِ الْيَدُ وَ الثَّوْبُ : تَشَقَّقَتْ إلخ . « 1 » « و اين چاه را شكافت . و خداوند درخت را شكافت ، و از آن برگ استخراج نمود ، بنابراين درخت شكافته شد . و زمين براى روئيدن نباتات شكافته شد . و دست و لباس شكاف برداشت و پاره شد . »\r\nبارى ، اين تحقيقى بود كه در پيرامون معناى لغوى فطرت ، و تفسير آيه مباركه نموديم ؛ و معلوم شد كه معناى فطرت به معناى : از كَتْم عَدم به وجود آمدن ، و از نيستى محض به هستى در آوردن ، و بدون سابقه به طرز ابداع و اختراع خلعت وجود در بر كردن است ؛ و از اين معنى و مفاد در آيه فطرت بنابر گفتار اين اساطين علم و مَهَره عربيّت و ادبيّت گزير و گريزى نيست . و اگر هم بعضى فطرت را در اين آيه به معناى ملّت و سنّت و آئين گرفته‌اند ، باز هم بملاحظه لحاظ همان معناى خلقت و سجاياى طبعى و روحى است كه ملّت و شريعت را خداوند برآن بنا نهاده است .\r\n\r\nدر امور اعتبارى ، فرقى بين « بايدها » و « نبايدها » نيست\r\nو نيز از اين بيان معلوم شد كه : آنچه را كه مستشكل در اين بحث براى فرار از امر اعتبارى و استنادش به آيه فطرت آورده است كه :\r\nعلوم ، ما را به نبايدها ميخواند نه بايد ها ؛ و چون نبايدها را دانستيم بايد ها را بالملازمه خواهيم دانست . « 2 » سر از « چه على خواجه و چه خواجه على » در ميآورد ؛ و غير از « لقمه از پس گردن بر دهان نهادن » چيزى نيست . بايد و نبايد هر دو امر\r\n\r\n\r\n","description":"","footnote":"\r\n( 1 ) « أساس البلاغة » ص 344\r\n( 2 ) « دانش و ارزش » بخش چهارم ، واقع بينى اخلاقى ، ص 289 تا ص 293\r\n","page_name":" 369 ","page_number":391},
  {"content":"\r\n\r\nاعتبارى هستند . اگر در بايدها جائز نباشد ، در نبايدها همچنين است ؛ فَلا تَغْفُلْ .\r\nاين بود بحث ما درباره موضوع اوّل كه بر صاحب كتاب « دانش و ارزش » در تفسير آيه فطرت اشكال وارد بود .\r\n\r\nموضوع دوّم : ادّعاى مؤلّف « دانش و ارزش » مبنى بر عدم استنتاج بايدها و نبايدهاى قرآن از مسائل علمى\r\nوامّا درباره موضوع دوّم كه ايشان مدّعى شده‌اند : در آيات مباركات قرآن كريم ، آيه‌اى نداريم كه بر مبناى مسائل علمى و از طريق استنتاج علم ، ما را به چيزى امر كند و يا از چيزى نهى نمايد ؛ و بطور خلاصه مقدّمات مسائل فلسفيّه و طبيعيّه را نميتوان راه براى وصول به احكام شرعيّه و مواعظ الهيّه قرآنيّه قرار داد ؛ على رغم اين دعوى مَعَ البَشارَة ما آيات بسيارى را در قرآن كريم از اين قبيل مييابيم كه براى نمونه به چند مورد آن اكتفا مىشود :\r\n\r\nاخلاقيّاتى در قرآن كريم كه مستند به مسائل علمى است\r\n1 -  أَ لَمْ تَرَ أَنَّ الْفُلْكَ تَجْرِي فِي الْبَحْرِ بِنِعْمَتِ اللَّهِ لِيُرِيَكُمْ مِنْ آياتِهِ إِنَّ فِي ذلِكَ لَآياتٍ لِكُلِّ صَبَّارٍ شَكُورٍ .  « 1 »\r\n« آيا نديدى تو كشتى را كه در دريا به نعمت خداوند جارى است ؟ ! اين براى آنست كه از آيات خودش به شما نشان دهد ! در اين حركت و جريان كشتى بر روى آب ، آيات و نشانه‌هاى ربوبيّت خداوند است براى هر كسى كه زياد شكيبا و استوار با شد ؛ و زياد شاكر و سپاسگزار باشد . »\r\nجريان كشتى برفراز آب از مسائل علم است ؛ و نتيجه‌اش كه لزوم صبر و سپاسگزارى باشد ، اخلاق است .\r\n2 -   وَ مِنْ آياتِهِ الْجَوارِ فِي الْبَحْرِ كَالْأَعْلامِ * إِنْ يَشَأْ يُسْكِنِ الرِّيحَ فَيَظْلَلْنَ رَواكِدَ عَلى ظَهْرِهِ إِنَّ فِي ذلِكَ لَآياتٍ لِكُلِّ صَبَّارٍ شَكُورٍ   . « 2 »\r\n\r\n\r\n","description":"","footnote":"\r\n( 1 ) آيه 31 ، از سوره 31 : لقمان\r\n( 2 ) آيه 32 و 33 ، از سوره 42 : الشّورى\r\n","page_name":" 370 ","page_number":392},
  {"content":"\r\n\r\n« و از نشانه‌هاى وحدت خداوند كشتيهائى است كه برفراز آب دريا ، همچنان كوههائى برافراشته و بر سرِ پايند . اگر خداوند اراده كند ، باد را ساكن مىكند تا آن كشتيها بر روى آب همينطور پيوسته راكد و بدون حركت بمانند . و تحقيقاً در اين حركت و سكون ، نشانه‌هاى بارزى است بر قدرت مطلقه حقّ براى بسيار شكيبايان و بسيار سپاسگزاران . »\r\nحركت كشتيهاى كوه پيكر بر فراز آب بواسطه حركت باد و توقّف آنها در اثر سكون باد ، از مسائل علم است ؛ و در نتيجه دعوت به استقامت و شكيبائى فراوان و سپاسگزارى فراوان مىشود كه اخلاق است .\r\n3 -     إِذا جاءَ نَصْرُ اللَّهِ وَ الْفَتْحُ * وَ رَأَيْتَ النَّاسَ يَدْخُلُونَ فِي دِينِ اللَّهِ أَفْواجاً * فَسَبِّحْ بِحَمْدِ رَبِّكَ وَ اسْتَغْفِرْهُ إِنَّهُ كانَ تَوَّاباً .     « 1 »\r\n« چون نصرت و پيروزى خداوندى رسيد ، و ديدى كه مردم دسته دسته در دين خدا وارد ميشوند ، در اين حال با حمد پروردگارت تسبيح او را بجاى آور ، و از او طلب غفران بنما كه حقّاً او آمرزنده و توّاب است . »\r\nنصرت و ظفر الهى و دخول دسته جمعى مردم در اسلام از مسائل علم است كه بر اثر آن ، لزوم تسبيح رسول الله با حمد خداوندى ، و طلب غفران را به دنبال دارد كه آنها از مسائل اخلاقند .\r\n4 -      وَ إِنَّهُ لَتَذْكِرَةٌ لِلْمُتَّقِينَ * وَ إِنَّا لَنَعْلَمُ أَنَّ مِنْكُمْ مُكَذِّبِينَ * وَ إِنَّهُ لَحَسْرَةٌ عَلَى الْكافِرِينَ * وَ إِنَّهُ لَحَقُّ الْيَقِينِ * فَسَبِّحْ بِاسْمِ رَبِّكَ الْعَظِيمِ .      « 2 »\r\n« و تحقيقاً اين قرآن موجب ياد آورى و تذكّر متّقيان است . و حقّاً ما ميدانيم كه در ميان شما كسانى هستند كه قرآن را تكذيب مينمايند . و حقّاً اين\r\n\r\n\r\n","description":"","footnote":"\r\n( 1 ) آيات 1 تا 3 ، از سوره 110 : النّصر\r\n( 2 ) آيات 48 تا 52 ، از سوره 69 : الحآقّة\r\n","page_name":" 371 ","page_number":393},
  {"content":"\r\n\r\nقرآن موجب حسرت و ندامت است براى كافران . و حقّاً اين قرآن در ثبوت ، به مرحله حقّ اليقينى است ( ثبوتى كه در يقين و واقعيّت ، عين حقّ است ) بنابراين اى پيامبر ما ! تو تسبيح خدايت را ، با اسم پروردگار عظيمت بجاى آور ! »\r\nتذكره بودن قرآن براى پرهيزكاران ، و علم خداوند به مكذّبان ، و حسرت بودن آن براى كافران ، و در ثبوت و تحقّق ، حقّ اليقين بودن آن ؛ همه از مسائل علم است ، و تسبيح رسول الله صلّى الله عليه و آله و سلّم با اسم پروردگار عظيمش كه با فاء ترتيب بر آن مترتِّب است و نتيجه آن علم است عبارت است از اخلاق .\r\n5 - . . .        أَ فَرَأَيْتُمُ الْماءَ الَّذِي تَشْرَبُونَ * أَ أَنْتُمْ أَنْزَلْتُمُوهُ مِنَ الْمُزْنِ أَمْ نَحْنُ الْمُنْزِلُونَ * لَوْ نَشاءُ جَعَلْناهُ أُجاجاً فَلَوْ لا تَشْكُرُونَ * أَ فَرَأَيْتُمُ النَّارَ الَّتِي تُورُونَ * أَ أَنْتُمْ أَنْشَأْتُمْ شَجَرَتَها أَمْ نَحْنُ الْمُنْشِؤُنَ * نَحْنُ جَعَلْناها تَذْكِرَةً وَ مَتاعاً لِلْمُقْوِينَ * فَسَبِّحْ بِاسْمِ رَبِّكَ الْعَظِيمِ        . « 1 »\r\n« آيا نديده‌ايد آبى را كه ميآشاميد ؟ ! آيا شما آن را از ابرها فرود آورديد يا ما فرود آورديم ؟ ! اگر ما ميخواستيم ، آن آب ( شيرين و مطبوع و گوارا ) را تلخ ميكرديم . پس چرا شما سپاس خداوند را بجاى نمىآوريد ؟ ! آيا متوجّه هستيد آتشى را كه ميافروزيد ؟ ! آيا شما درخت آن را ايجاد كرديد و پديد آورديد يا ما ايجاد كرديم ؟ ! ما آن آتش را خلق كرديم ؛ و براى نيازمندان ( در رفع سرما و روشنى و طبخ غذا و غيرها ) متاعى نيك نموديم ! پس اى رسول ما ، تو خدايت را با تسبيح به اسم پروردگار عظيمت ياد كن ! »\r\nپيدايش آب در روى زمين از بارش باران و شيرين گردانيدن آن و پيدايش آتش از درخت براى رفع حوائج محتاجان همه از مسائل علمند ؛ و به دنبال و\r\n\r\n\r\n","description":"","footnote":"\r\n( 1 ) آيات 68 تا 74 ، از سوره 56 : الواقعة\r\n","page_name":" 372 ","page_number":394},
  {"content":"\r\n\r\nپيروى از آن ، تسبيح حضرت رسول الله از مسائل اخلاق .\r\n6 . . .      وَ أَمَّا إِنْ كانَ مِنَ الْمُكَذِّبِينَ الضَّالِّينَ * فَنُزُلٌ مِنْ حَمِيمٍ * وَ تَصْلِيَةُ جَحِيمٍ * إِنَّ هذا لَهُوَ حَقُّ الْيَقِينِ * فَسَبِّحْ بِاسْمِ رَبِّكَ الْعَظِيمِ      . « 1 »\r\n« و امّا اگر از تكذيب كنندگان و گمراهان باشد ، پس نصيبش حميم و فلزّ گداختهء جهنّم ، و جايگاهش دوزخ است . اين وعده‌ها و وعيدها البتّه حقّ و حقيقت و واقعيّت است ، بنابراين تسبيح خدايت را با اسم پروردگار عظيمت بنما . »\r\nمكان و منزلت مقرّبان درگاه خدا كه رَوح و ريحان و جنّت نعيم است ، و سلامى كه اصحاب يمين با آن اقتران دارند ، و حميم و فلزّ گداخته جهنّم ، و نشيمن در آتش داشتن مكذّبان و گمراهان ، حقّانيّت و ثبوت اينها ، همه مسائل علمى ميباشند ؛ و بالنّتيجه امر پروردگار به تسبيح رسولش با اسم پروردگار عظيمش ، مسأله اخلاقى است .\r\n7    وَ لَقَدْ خَلَقْنَا السَّماواتِ وَ الْأَرْضَ وَ ما بَيْنَهُما فِي سِتَّةِ أَيَّامٍ وَ ما مَسَّنا مِنْ لُغُوبٍ * فَاصْبِرْ عَلى ما يَقُولُونَ وَ سَبِّحْ بِحَمْدِ رَبِّكَ قَبْلَ طُلُوعِ الشَّمْسِ وَ قَبْلَ الْغُرُوبِ * وَ مِنَ اللَّيْلِ فَسَبِّحْهُ وَ أَدْبارَ السُّجُودِ    . « 2 »\r\n« و هر آينه حقّاً ما آسمانها و زمين و آنچه را كه در ميان آنهاست در شش روز خلق كرديم ، و ابداً بما رنج و زحمتى نرسيد ؛ بنابراين تو هم اى پيامبر در آنچه را كه منكرين ميگويند صبر كن ؛ و پيش از طلوع آفتاب و پيش از غروب آن ، با حمد پروردگارت او را تسبيح كن ! و پاسى از شب نيز تسبيحش را بجا آور ، و همچنين در دنبال سجده هايت تسبيحش را بگذار\r\n\r\n\r\n","description":"","footnote":"\r\n( 1 ) » آيات 92 تا 96 ، از سوره 56 : الواقعة\r\n( 2 ) آيات 38 تا 40 ، از سوره 50 : ق\r\n","page_name":" 373 ","page_number":395},
  {"content":"\r\n\r\nآفرينش آسمانها و زمين و ما بينهما در شش روز به آسانى ، از مسائل علم‌اند . و بر اثر آن ، لزوم و امر به صبر رسول الله در برابر سخنان نارواى مشركين ، و تسبيح وى قبل از طلوع آفتاب و قبل از غروب آفتاب و مقدارى از شب و به دنبال سجده‌ها همه از مسائل اخلاقند ؛ و اعتباريّاتِ مترتّب بر حقائق .\r\n8   وَ لَوْ لا كَلِمَةٌ سَبَقَتْ مِنْ رَبِّكَ لَكانَ لِزاماً وَ أَجَلٌ مُسَمًّى * فَاصْبِرْ عَلى ما يَقُولُونَ وَ سَبِّحْ بِحَمْدِ رَبِّكَ قَبْلَ طُلُوعِ الشَّمْسِ وَ قَبْلَ غُرُوبِها وَ مِنْ آناءِ اللَّيْلِ فَسَبِّحْ وَ أَطْرافَ النَّهارِ لَعَلَّكَ تَرْضى   . « 1 »\r\n« و اگر كلمه تحقّق و گفتار تكوينى پروردگارت سبقت نيافته بود ، و اگر أجل مسمَّى و مدّت مهلتى براى كافرين مقدّر و معيّن نگرديده بود ، هر آينه تحقيقاً عذاب و هلاك خدائى براى آنان لزوم داشته و حتمى بود ؛ بنابراين تو اى پيغمبر بر آنچه آنها ميگويند صبر كن ! و قبل از آنكه آفتاب طلوع كند و قبل از آنكه غروب نمايد ، با حمد و ستايش پروردگارت او را تسبيح كن ! و مقدارى از ساعات شب تار و مقدارى در كنار و اطراف روز روشن ، خدايت را تسبيح گوى ! اميد است كه به مقام رضا و شفاعت كبرى نائل آئى ! »\r\nعدم سبقت كلمه الهيّه تكوينيّه و اراده حتميّه سبحانيّه و اجل مسمّى كه خداوند مقدّر كرده است ، و عدم لزوم و تحقّق عذاب در دنيا قبل از مرگ ، از مسائل علمى است ؛ و شكيبائى و استقامت رسول الله بر گفتار معاندين ، و تسبيح او با حمد پروردگارش پيش از دميدن خورشيد و پيش از فرو رفتن آن در زير افق و پاسى از شب و پاسى از روز ، همه و همه از اخلاقيّات ، و اوامر الهى اعتبارى و مترتّب بر آن مسائل علم است .\r\n9  وَ هُوَ الَّذِي جَعَلَ لَكُمُ اللَّيْلَ لِباساً وَ النَّوْمَ سُباتاً وَ جَعَلَ النَّهارَ نُشُوراً  . « 2 »\r\n\r\n\r\n","description":"","footnote":"\r\n( 1 ) آيه 129 و 130 ، از سوره 20 : طه\r\n( 2 ) آيه 47 ، از سوره 25 : الفرقان\r\n","page_name":" 374 ","page_number":396},
  {"content":"\r\n\r\n« و اوست خداوندى كه براى شما شب تار را پوشش و لباس كرد ، و خواب را موجب سكون و آرامش نمود ، و روز روشن را براى تحرّك و جنبش مقرّر فرمود . »\r\nقرار دادن شب را تاريك و در حكم پوشش ، و خواب را موجب آرامش ، و قرار دادن روز را روشن و براى كار و فعّاليّت ، از مسائل علمند ؛ و آرام گرفتن انسان در شب و جنبش او در روز ، از اخلاق .\r\n\r\nتفاوت مرد و زن در أحكام و تكاليف ، بر اساس اختلاف سازمان وجودى و طبيعى آنهاست\r\n10 - آيات بسيارى در قرآن كريم درباره مرد و زن ، و تكاليف متفاوت آنها بر حسب اختلاف بُنيه طبيعى و مزاج و سازمان وجودى ، درباره مسائل نكاح و طلاق و ميراث و نفقه و رِضاع و عدّه ، و كيفيّت عبادات همچون ترك نماز و روزه در ايّام حيض و وجوب حجاب از مردان غير محرم و غيرها ، وارد شده است كه همگى دلالت دارند بر اينكه : اين احكام مختلف بر اساس اختلاف سازمان وجودى و طبيعى آنهاست .\r\nبنابراين ، اختلاف بنيان و سازمان مادّى و روحى مرد و زن ، از مسائل علم است ؛ و ترتّب احكام مختلفه بر آن ، از مسائل اخلاق . و در اين آيات كثيره بطور وضوح آن مسائل علمى را در قياس اجراء احكام اخلاقى و امر و نهى و ضمان و ملكيّت و غيرها قرار داده است كه همه از اعتباريّات ميباشند .\r\nو ما سخنى در ارزش نداريم ؛ و عاقبت امر بر اساس مقدار تقوى و عمل صالح مردم را به بهشت مىبرند ؛ خواه مرد باشند و خواه زن .\r\n مَنْ عَمِلَ صالِحاً مِنْ ذَكَرٍ أَوْ أُنْثى وَ هُوَ مُؤْمِنٌ فَلَنُحْيِيَنَّهُ حَياةً طَيِّبَةً وَ لَنَجْزِيَنَّهُمْ أَجْرَهُمْ بِأَحْسَنِ ما كانُوا يَعْمَلُونَ .  « 1 »\r\n\r\n\r\n","description":"","footnote":"\r\n( 1 ) آيه 97 ، از سوره 16 : النّحل\r\n","page_name":" 375 ","page_number":397},
  {"content":"\r\n\r\n« كسى كه مؤمن باشد و عمل صالح انجام دهد ، خواه مرد باشد و خواه زن ، ما وى را به حيات پاك و زندگى طيّب زنده ميگردانيم ؛ و البتّه مزد و پاداششان را به بهتر و نيكوتر از آنچه بجاى آورده‌اند خواهيم داد . »\r\nولى اينك سخن بر اختلاف احكام است بر مبناى اختلاف سازمان وجودى ، يعنى اختلاف مسائل اخلاق و تفاوت اعتبار بر اصل تفاوت و اختلاف مسائل طبيعت و علم .\r\n\r\nخبط و مغالطهء صاحب كتاب « دانش و ارزش » در سبب اختلاف حقوق مرد و زن\r\nو در اين مطلب جاى شبهه و ترديد نيست ، ولى معذلك مؤلّف كتاب « دانش و ارزش » در اينجا نيز دچار خبط و اشتباه شده است ؛ و در اين مسأله روشن خود را به بيراهه زده است و گفته است : ما به اختلاف مسائل زن و مرد بر هر اساسى كه بوده باشد كارى نداريم ؛ آنچه هست : ايشان در ارزش تقوائى برابرند .\r\nما اينك عين عبارت وى را ميآوريم تا خلط و مغالطه ايشان مشاهده شود :\r\nاز همين جا بايد آموخت كه تفاوت حقوق و تكاليف مرد و زن مثلًا ، به دليل اين نيست كه تفاوت جسمانى و طبيعى اين دو ، برايشان در چشم قرآن تفاوت ارزشى آورده است . آنچه در اصل حقوق اين دو را تفاوت و تمايز داده است ، واقع بينى اخلاقى و عزم پرهيز از تكليف افزون از توانائى است . يعنى براى هيچكدام از زن و مرد تكاليفى وضع نشده است كه از حدود طاقتشان بيرون باشد . و همين مايه اختلاف حقوق آنهاست .\r\nهنوز بسيارند كسانى كه ميپندارند : تفاوت حقوق زن و مرد در قرآن ، بازگشت به تفاوت ارزشى آنها از نظر قانونگذار مىكند ، و پستى يكى و برترى ديگرى را نشان ميدهد .\r\n\r\n","description":"","footnote":"","page_name":" 376 ","page_number":398},
  {"content":"\r\n\r\nصراحت آيه بالا « 1 » و آيات ديگرى كه زن و مرد را نزد خدا يكسان محسوب مىكند ، بايد بطلان اين پندار موهون را برملا سازد .\r\nتفاوتهاى حقوقى زن و مرد در اسلام ، به هر دليلى باشد ، مسلّماً به اين دليل نيست كه براى آنان ارزشهاى متفاوت در نظر گرفته شده است . كرامت و ارزش از نظر قرآن تنها از آنِ تقوى است و اين عينك اخلاق علمى بر چشم كسانى بوده است كه تفاوت حقوق را جز به معناى تفاوت ارزش ، و تفاوت ارزش را جز بر مبناى تفاوت ساختمان طبيعى نميتوانسته‌اند تفسير كنند . « 2 »\r\nدر عبارات فوق ملاحظه مىشود كه چگونه خلط مبحث نموده ، و اختلاف زن و مرد را در انديشهء مفكّرين قرآنى خواسته است بر مبناى اختلاف ارزشى آنها قرار دهد ، و آن را مردود دانسته است ؛ با آنكه سخن ما اصلًا در اين موضوع تفاوت ارزشى نيست ؛ سخن در اختلاف حقوق و احكام و إرث و نفقه و عدم جهاد و قضاوت و حكومت و نظائر آنهاست كه صد در صد اخلاقى و اعتبارى است ؛ و از نظر قرآن بر اساس مسائل علمى و طبيعى مرد و زن ترتيب داده شده است\r\n\r\n\r\n","description":"","footnote":"\r\n( 1 ) منظور از آيه بالا آيه ايست كه در صدر صفحه 323 آورده‌اند ؛ و آن اينست :  يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَ أُنْثى وَ جَعَلْناكُمْ شُعُوباً وَ قَبائِلَ لِتَعارَفُوا إِنَّ أَكْرَمَكُمْ عِنْدَ اللَّهِ أَتْقاكُمْ إِنَّ اللَّهَ عَلِيمٌ خَبِيرٌ .  « اى مردم ، ما شما را از نرى و مادّه‌اى بيافريديم . و شما را در ملّتها و قبيله‌هاى گوناگون جاى داديم تا با هم طرح آشنائى و الفت افكنيد . همانا هر كس پارساتر است نزد خدا عزيزتر است . و خداوند به اسرار شما دانا و آگاه است . » ( آيه 13 ، از سوره 49 : الحُجرات ) اين آيه ، همانطور كه ميبينيم ، از جهت مقام و ارزش معنوى و طريق پيمودن راه تقوى و قرب حضرت ربّ العزّة ميان مرد و زن فرق نميگذارد ( همچنانكه ميان آقا و خانم با غلام و كنيز فرق نميگذارد ) نه آنكه از جهت احكام و تكاليف و قوانين فرق نميگذارد . و فعلًا مورد كلام ما جهت دوّم است نه جهت اوّل\r\n( 2 ) « دانش و ارزش » ص 323 و 324\r\n","page_name":" 377 ","page_number":399},
  {"content":"\r\n . \r\n","description":"","footnote":"","page_name":" 378 ","page_number":400},
  {"content":"\r\n\r\n\r\nإشكال دهم ؛ « نظريّهء تبدّل انواع ، صرف فرضيّه بوده و دليل قطعى ندارد »\r\n\r\n","description":"","footnote":"","page_name":" 379 ","page_number":401},
  {"content":"\r\n . \r\n","description":"","footnote":"","page_name":" 380 ","page_number":402},
  {"content":"\r\n\r\nنظريّهء تبدّل انواع ، صرف فرضيّه بوده و دليل قطعى ندارد\r\nاشكال دهم كه بر مقاله ايشان بنام بسط و قبض تئوريك شريعت است ، مسأله قبول تبدّل انواع و پذيرش عدم منتهى شدن نسل انسان به آدم و زوجه خاكى اوست\r\n\r\nصاحب مقالهء بسط و قبض تئوريك شريعت ، قائل به مذهب داروين است\r\nو ايشان با تجليل و تكريمى كه از داروين به عمل ميآورند و او را نابغه فهم و ادراك ، و تسخير كننده تئوريهاى طبيعى ، و به كرسى نشاننده فرض و تئورى بر مسند تحقّق - كه بالاخره لازمه‌اش ميمونزاده بودن بنى آدم مىباشد ميدانند ، اشكالى ديگر بر اشكالات مقاله افزوده‌اند .\r\nاو ميگويد :\r\nمورّخان آورده‌اند كه : داروين چون به فرضيّه خويش پايبند بود ، ديگر نتوانست صُحف مقدّسه دينى را چنان بفهمد و بپذيرد كه ديگران ميفهميدند و ميپذيرفتند ؛ و به عكس ژُرژ كُووِيه چون به معارف تورات پايبند بود ، نتوانست طبيعت را آنچنان بشناسد كه ديگران ميشناختند . داستان داروين انگليسى مشهور است ، امّا قصّه كوويه فرانسوى هم در خور دانستن است . وى مُبدِع دو اصل مهمّ در جانور شناسى و زمين شناسى بود . و اين هر دو اصل در كام متكلّمان مسيحى بسى شيرين افتاد ؛ چرا كه ظواهر كتب مقدّس را حفظ ميكرد و بدانها پشتوانه علمى ميداد .\r\n\r\n","description":"","footnote":"","page_name":" 381 ","page_number":403},
  {"content":"\r\n\r\nوى در نيمه اوّل قرن نوزدهم ، و پيش از طلوع نظريّه داروين اصل « هماهنگى اندامهاى جانوران »  Correlation Principle  را ابداع و اعلام نمود . اين اصل كه امروزه مقبول جانورشناسان است ، نزد وى مفاد و مدلول ديگر داشت . و اجمالًا چنين ميگفت كه : در هر جانورى اندامها چنان با هم موزون و متناسب افتاده‌اند كه مجال اينكه در آنها تحوّل و تنوّعى پديد آيد ، و جانور باقى بماند نيست .\r\nلذا از ميان انواع تأليفات مختلف و متصوّر اندامها ، آنچه ميتوانسته لباس تحقّق بپوشد ، پوشيده و آنچه نپوشيده ناممكن بوده است . و به قول كولمان  Coleman  « مفاد اصل كوويه تقريباً اين بود كه : هر چه ممكن است موجود است ؛ و هر چه موجود نيست ممكن نيست » .\r\nو لذا فاصله ميان انواع فاصله‌اى است ضرورى ؛ و محال است كه خلأ ميان گربه و گنجشگ فى المثل پر شود ، و در نتيجه يك جانور ، يا نبايد دگرگون شود و يا بايد سراپا دگرگون شود و از بن نوع ديگر شود .\r\nتحوّلات تدريجى و آرام و اندك نزد وى ممنوع بود . وى از اين اصل ، ثبات انواع را استفاده ميكرد كه آشكارا با ظاهر كتاب مقدّس موافق ميافتاد . . .\r\nاين مطلب براى مورّخان علم ، مايه شگفتى است كه على رغم مخالفت شديد كوويه با ترانسفورميزم ، تحقيقات وى در باستان شناسى و تشريح تطبيقى ، نه تنها راه را براى ظهور نظريّه تكامل هموار نمود ، بلكه مقدّمه ضرورى و گريز ناپذير براى آن بود .\r\nتوجّهى كه وى به تطابق و هماهنگى اندامهاى پيكر يك جانور با هم ، و پيكر جانوران با محيط اطراف كرد ، عنصرى حياتى براى تدوين نظريّه تكامل بود . امّا آنچه او نديد ، و داروين ديد اين بود كه : اين تطابق ميتواند توضيح « علمى » و تكاملى و مكانيزمى مادّى و طبيعى داشته باشد ؛ و نبايد آن را مستقيماً به دست خالق مستند دانست .\r\n\r\n","description":"","footnote":"","page_name":" 382 ","page_number":404},
  {"content":"\r\n\r\nدخيل دانستن مستقيم دست خداوندى در طبيعت ( كه رأيى كلامى است و به معنى همنشين كردن طبيعت و ماوراء طبيعت و در عرض يكديگر نشاندن آنهاست ) از مهمترين و آفتبارترين عناصر معرفت آشوب در مغرب زمين و مشرق زمين بوده است ؛ و از نيوتن گرفته تا كوويه و پاستور ، و از فخر رازى تا حشويّه نوين همه جا راهزنى ميكرده است .\r\nكوويه امكان نداشت بيش از آنكه ديد ببيند ؛ چون اصل هماهنگى معرفتها به دو اجازه نميداد . علم كلام وى ( يعنى نسبتى كه بين خدا و طبيعت قائل بود ) و كلام خدا ( يعنى تفسيرى كه از كتاب مقدّس ميكرد ) او را در همانجا متوقّف ميداشت .\r\nخدا شناسى ديگر و تفسيرى بهتر از كتاب لازم بود تا به وى مجال آفريدن علمى ديگر را بدهد . . . « 1 »\r\n\r\nنظريّهء تكامل در انواع ، فرضيّه‌اى است كه به ثبوت علمى نرسيده است\r\nما در همين مجلّد از كتاب « نور ملكوت قرآن » مفصّلًا از وهن و سستى نظريّه تكامل در انواع در ردّ مؤلّف كتاب « خلقت انسان » و اثبات نظريّه استاد علّامه آية الله طباطبائى قدَّس اللهُ نفسَه بحث نموده‌ايم ؛ و به اثبات رسانيده‌ايم كه اين نظريّه جز فرضيّه و تئورى بيش نيست ، و به صورت قانون علمى اثبات نشده است . و در اين صورت حكم به آن از جهت نظر فلسفى ممنوع است ، و از جهت ظهور بلكه صراحت قرآن مجيد درباره خلقت انسان - كه خلقت آدم و زوجه‌اش را از گل بيان نموده است - نيز قابل قبول نيست .\r\nو اين بحث كلامى كه انسان خدا را در برابر طبيعت مؤثّر بداند ، غلط است . خداوند و فرشتگان سماوى كه تدبير امور را ميكنند ، در طول عالم\r\n\r\n\r\n","description":"","footnote":"\r\n( 1 ) « كيهان فرهنگى » شماره سرى 52 ، تير ماه 1367 شمسى ، شماره 4 ، مقاله بسط و قبض تئوريك شريعت ، ص 17 ، ستون دوّم و سوّم ، دكتر عبد الكريم سروش\r\n","page_name":" 383 ","page_number":405},
  {"content":"\r\n\r\nطبيعت‌اند . بلكه عالم طبيعت عين ظهور و اثر خداست و انفكاكى نيست . و در اين مسائل توحيدى حضرت استاد قدَّس اللهُ نفسَه ، در تفسير و حكمت بحثهاى بسيار عالى و ارزنده نموده‌اند ؛ و در اين صورت سزاوار است همه حكماء و فلاسفه و متكلّمان بر اين روش روى آورند و از اين مشرب اشراب شوند . اينجا ديگر نيوتن و فخر رازى چكاره اند ؟ از كوويه و پاستور نام بردن اشتباه است .\r\nمسأله مشابهت انسان با بعضى از اصناف حيوانات در خلقت طبيعى مسأله‌اى است ، و مسأله ريشه گيرى و أصالت حيوانات در به دو آفرينش انسان مسأله دگرى است . و از اوّل نميتوان دوّم را بدست آورد .\r\nانسان نه تنها با بعضى از حيوانات در جهاز خون و تركيببندى استخوان و غيرها مشابهت دارد ، بلكه از جهت عامّ و وسيعترى با همه حيوانات ، و بالاتر با همه نباتات ، و بالاخره با تمام جمادات مشابه است ؛ در احكام ذرّات و الكترونها با تمام مخلوقات مادّى شباهت دارد .\r\nو در قرآن كريم وارد است :\r\n وَ اللَّهُ خَلَقَ كُلَّ دَابَّةٍ مِنْ ماءٍ فَمِنْهُمْ مَنْ يَمْشِي عَلى بَطْنِهِ وَ مِنْهُمْ مَنْ يَمْشِي عَلى رِجْلَيْنِ وَ مِنْهُمْ مَنْ يَمْشِي عَلى أَرْبَعٍ يَخْلُقُ اللَّهُ ما يَشاءُ إِنَّ اللَّهَ عَلى كُلِّ شَيْءٍ قَدِيرٌ .  « 1 »\r\n« و خداوند هر جنبدهاى را از آب آفريد . بعضى از آنها بر روى شكم راه ميروند ، و برخى بر روى دو پا راه ميروند ، و بعضى بر روى چهار تا . خداوند هر چه را كه بخواهد ميآفريند ، و حقّاً او بر هر چيزى تواناست . »\r\n وَ ما مِنْ دَابَّةٍ فِي الْأَرْضِ وَ لا طائِرٍ يَطِيرُ بِجَناحَيْهِ إِلَّا أُمَمٌ أَمْثالُكُمْ \r\n\r\n\r\n","description":"","footnote":"\r\n( 1 ) آيه 45 ، از سوره 24 : النّور\r\n","page_name":" 384 ","page_number":406},
  {"content":"\r\n\r\n ما فَرَّطْنا فِي الْكِتابِ مِنْ شَيْءٍ ثُمَّ إِلى رَبِّهِمْ يُحْشَرُونَ .  « 1 »\r\n« هيچ جنبدهاى در زمين نيست ، و هيچ پرنده‌اى با دو بال خود به پرواز در نمىآيد ، مگر آنكه آنها امّتهائى ميباشند همانند شما . ما در كتاب آفرينش از هيچ چيز كوتاهى ننموديم ، و سپس اين مخلوقات به سوى پروردگارشان محشور ميشوند . »\r\nبلكه انسان با جميع حيوانات و نباتات در يك گونه از نفس كلّيّه مشاركت دارد ؛ يعنى طبيعةً و حياةً و نفسانيّةً با همه و همه مشابه و مشارك است . ولى اين دليل نميشود كه از آنها به نحو تولّد زائيده شده باشد .\r\n\r\nداروين در ارائه منتهى شدن انسان به بوزينه دليل قطعى ندارد\r\nآنچه را كه داروين در كتاب « أصل الإنسان » خود ، از جهت بنيان و سازمان طبيعى آورده است مجرّد مشابهتى بيش نيست .\r\nاو ميگويد :\r\nيكى از دليلهاى من ، مشابهت ساختمان طبيعى است . زيرا بدن انسان از جهت نظر كلّى بر مثال جسدهاى حيواناتِ ديگر از پستانداران تركيب شده است . استخوانهاى هيكل انسان مشابه و مقابلى دارد ، و آن هيكل بوزينه و خفّاش و گوساله دريائى است مثلًا .\r\nو اين تمثيل و مشابهت در عضلات و اعصاب و ظرفهاى گردش خون و أمعاء و أحشاء داخلى و مخّ و دماغش جارى است . و علاوه بر اين انسان با حيوانات در قابليّت سرايت مرض و ميكربهاى مسرى در بعضى از امراض مثل مرض هارى و مرض آبله و سفليس و مرض كوليرا « 2 » و غير آنها مشترك است كه\r\n\r\n\r\n","description":"","footnote":"\r\n( 1 ) آيه 38 ، از سوره 6 : الانعام\r\n( 2 ) كوليرا ، عبارتست از وَباى بومى كه كشنده نيست ، ولى موجب قى و اسهال مىشود . و در نواحى آفريقا بسيار است .\r\n","page_name":" 385 ","page_number":407},
  {"content":"\r\n\r\nاين دلالت قطعى دارد بر شدّت مشابهت ميان او و ميان حيوانات در خون و نسج بافتها ، از جهت دقّت تركيب و سازمان .\r\nو علاوه بر اينها بوزينگان در معرض زكام و صرْع و التهاب امعاء و آب مرواريد چشم و تب قرار ميگيرند .\r\nو داروها و عقاقير طبّى همان عملى را كه در انسان مىكند در آنها نيز مينمايد . و از ملاحظه اينكه بعضى از انواع بوزينگان ميل شديد به خوردن چاى و قهوه و مشروبات روحيّه‌اى كه سُكر آور است دارند ، و نيز از ملاحظه آلام و ناراحتيهاى عصبى كه در اثر سكر و مستى در آنها پيدا مىشود ، شدّت مشابهت آنها با انسان حتّى در مزه و حسّ بطور عموم نسبت به اشياء براى ما آشكار مىشود .\r\nو در انسان دانه‌ها و تبخالهاى خارجى و داخلى بروز مىكند كه عيناً از جنس دانه‌هائى هستند كه بر سائر حيوانات از طبقه پستانداران بروز مينمايد . و تمام اينها دلالت دارند بر شدّت شباهت در ميان انسان و حيوانات بالا بخصوص با بوزينگان در عموميّت و كلّيّت بنيان و سازمان و دقّت نسوج ، و تركيب شيميائى ، و الفت با هم . « 1 »\r\n\r\nآنچه در نزد مسلمين از مشابهت بين انسان و بوزينه ثابت است ، بيشتر از آنست كه از داروين نقل شده است ؛ با اين حال حكم به اتّصال و توليد نميكنند\r\nآنچه كه در بيان ائمّه مسلمين و علماى آنها از مشابهت ميان انسان و بوزينه يافت مىشود ، بسيار بيشتر است از آنچه از داروين نقل شده است ؛ معذلك حكم به اتّصال و توليد نشده است .\r\n\r\nبيان حضرت صادق عليه السّلام در « توحيد مفضّل » در شگفتى خلقت بوزينه\r\nدر كتاب توحيدى كه حضرت جعفر بن محمّد الصّادق عليه السّلام به مُفَضَّل بن عُمَر جُعْفىّ إملاء نموده‌اند اينطور وارد است : تَأَمَّلْ خَلْقَ الْقِرْد « 2 »\r\n\r\n\r\n","description":"","footnote":"\r\n( 1 ) « نقد فلسفه داروين » أبو المجد شيخ محمّد رضا اصفهانى ، طبع 1331 قمرى ، ج 1 ، ص 51 و 52\r\n( 2 ) قِرْد با كسره قاف و سكون راء بوزينه نر را گويند و جمعش قِرَدَة است با فتحه راء و نيز جمعش قُرود آمده است و قِرْدَة با كسره قاف و سكون راء بوزينه مادّه را گويند و جمعش قِرْد است ( « حيَوة الحيوان » دَميرى ) .\r\n","page_name":" 386 ","page_number":408},
  {"content":"\r\n\r\nوَ شَبَهَهُ بِالانْسَانِ فِى كَثِيرٍ مِنْ أَعْضَآئِهِ أَعْنِى الرَّأْسَ وَ الْوَجْهَ وَ الْمِنْكَبَيْنِ وَ الصَّدْرَ . وَ كَذَلِكَ أَحْشَآؤُهُ شَبِيهَةٌ أَيْضًا بِأَحْشَآءِ الانْسَانِ . وَ خُصَّ مَعَ ذَلِكَ بِالذِّهْنِ وَ الْفِطْنَةِ الَّتِى بِهَا يَفْهَمُ عَنْ سَآئِسِهِ مَا يُؤْمِى إلَيْهِ .\r\nوَ يَحْكِى كَثِيرًا مِمَّا يَرَى الانْسَانَ يَفْعَلُهُ حَتَّى أَنَّهُ يَقْرُبُ مِنْ خَلْقِ الانْسَانِ وَ شَمَآئِلِهِ فِى التَّدْبِيرِ فِى خِلْقَتِهِ عَلَى مَا هِىَ عَلَيْهِ ؛ أَنْ يَكُونَ عِبْرَةً لِلانْسَانِ فِى نَفْسِهِ فَيَعْلَمَ أَنَّهُ مِنْ طِينَةِ الْبَهَآئِمِ وَ سِنْخِهَا إذْ كَانَ يَقْرُبُ مِنْ خَلْقِهَا هَذَا الْقُرْبَ . وَ لَوْلَا أَنَّهُ فَضِيلَةٌ فَضَّلَهُ بِهَا فِى الذِّهْنِ وَ الْعَقْلِ وَ النُّطْقِ كَانَ كَبَعْضِ الْبَهَآئِمِ .\r\nعَلَى أَنَّ فِى جِسْمِ الْقِرْدِ فُضُولًا أُخْرَى يُفَرِّقُ بَيْنَهُ وَ بَيْنَ الانْسَانِ كَالْخَطْمِ وَ الذَّنَبِ الْمُسْدَلِ وَ الشَّعْرِ الْمُجَلِّلِ لِلْجِسْمِ كُلِّهِ .\r\nوَ هَذَا لَمْ يَكُنْ مَانِعًا لِلْقِرْدِ أَنْ يُلْحَقَ بالانْسَانِ لَوْ أُعْطِىَ مِثْلَ ذِهْنِ الانْسَانِ وَ عَقْلِهِ وَ نُطْقِهِ . وَ الْفَصْلُ الْفَاصِلُ بَيْنَهُ وَ بَيْنَ الْانسانِ بِالصِّحَّةِ هُوَ النَّقْصُ فِى الْعَقْلِ وَ الذِّهْنِ وَ النُّطْقِ . « 1 »\r\n« ( اى مفضّل ! ) تأمّل و تفكّر كن در آفرينش بوزينه و شباهت او با انسان در اعضاى وى كه مراد من سر و صورت و دو شانه و سينه اوست . و همچنين امعاء و احشاى او شبيه به احشاء آدمى است . و علاوه بر اينها ، خداوند به او چنان هوش و زيركى را عنايت نموده است كه هر اشاره‌اى را كه صاحبش و تربيت كننده‌اش كند ميفهمد ؛ و بسيارى از كارهائى كه انسان بجا ميآورد ، او تقليد نموده و مثلش را انجام ميدهد ، تا به جائى كه در تدبير خداوند\r\n\r\n\r\n","description":"","footnote":"\r\n( 1 ) « بحار الانوار » علّامه مجلسى ، كتاب السّمآء و العالَم ، از طبع كمپانى : ج 14 ، ص 666 و 667 ؛ و از طبع حروفى : ج 64 ، ص 59\r\n","page_name":" 387 ","page_number":409},
  {"content":"\r\n\r\nدر خلقتش بر آنگونه كه هست به خلقت انسان و شمائلش نزديك است ، براى اينكه عبرت براى او ( انسان ) گردد درباره خودش ( كه چگونه خداوند خلقت او را با خلقت بوزينه مشابهت داده است ؟ ) و بنابراين بداند كه : خداوند او را نيز از طينت و سنخ بهائم خلق فرموده است . چرا كه با خلقت بهائم ، تا اين درجه خلقتش نزديك است . و اگر فضيلتى كه خداوند به انسان در ذهن و عقل و منطق داده است و آن را موجب افضليّت وى قرار داده است نبود ، انسان هم مثل بعضى از بهائم بود .\r\nعلاوه بر اين ، در بوزينگان بعضى از زياديهاى ديگرى است كه موجب فرق ميان آنها و آدميان شده است ، كه عبارت است از پوزه ، و دُم آويزان ، و موئى كه سراپاى بدنشان را پوشانيده است .\r\nو ليكن اينها مانع از الحاق بوزينگان به بنى آدم نميشد اگر به آنها ذهن انسان و عقل و نطق او داده شده بود . و در حقيقت و به درستى آنچه موجب جدائى و فرق ميان انسان و آنهاست اينست كه : آنها در عقل و ذهن و منطق نقصان دارند » .\r\n\r\nدر اشتراكات بوزينه با انسان ، بنا به نقل « حيوة الحيوان » دَميرى\r\nدَميرىّ در كتاب « حيوة الحيوان » آورده است كه :\r\nاين حيوان ، قبيح و مليح و باهوش و سريع الفهم است ، و قابل تعلّم صنعت است . و در حكايت آمده است كه : پادشاه نَوْبَه براى متوكّل خليفه عبّاسى دو تا ميمون را به رسم هديّه فرستاد ، كه يكى از آنها خيّاط بود و ديگرى زرگر . و اهل يمن از اين حيوان براى قيام به حوائجشان استفاده ميكنند تا به به جائى كه قصّاب و بقّال حفظ دكّان خود را به دو ميسپارند ؛ تا آنكه بروند و باز آيند . و اين حيوان دزدى ميداند ، و دزدى مىكند . . . و اين حيوان در غالب حالات انسان با وى شريك است ؛ زيرا ميخندد ، و به طرب ميآيد ، و تغنّى مىكند ، و كارهاى مردم را تقليد و حكايت مىكند . و\r\n\r\n","description":"","footnote":"","page_name":" 388 ","page_number":410},
  {"content":"\r\n\r\nأشياء را با دست بر ميدارد ، و داراى انگشتانى است كه با استخوانهاى روى انگشت ( أنمُلَة ) جدا جدا شده است ؛ و داراى ناخن است . و قبول تلقين و تعليم مىكند ؛ و با مردم انس ميگيرد ، و بطور عادت و طريق معتاد با چهار دست و پا راه ميرود ، و ليكن به مقدار كمى روى دو پا راه ميرود . و در پلك زيرين دو چشمانش مژگان است ؛ و هيچيك از اصناف حيوان غير از آن ، اين مژگان را ندارند ؛ و او در اينجهت مثل انسان است . و چون در آب افتد خفه مىشود ؛ همچون آدمى كه شنا را ياد ندارد .\r\nو او براى خود ازدواج و نكاح معهود و مقرّر دارد ؛ و براى حفظ زنش غيرت زياد به خرج ميدهد ؛ و اين دو خصلت از مفاخر انسان است . و چون شَبَق بر او غالب آيد ، با دهانش استمناء مىكند . و همچون زن آدمى كه اولادش را حفظ مىكند ، بوزينه ماده ، حافظ و نگهبان اولاد خويشتن است . . .\r\nاين حيوان به قدرى قابل تعلّم و آماده براى فراگيرى است كه بركسى مخفى نيست . بوزينهاى كه براى يزيد بود ؛ آن را چنان تعليم و تمرين داده بودند كه سوار الاغ ميشد و با اسب سواران به مسابقه ميرفت . و چون روزى كه ميمون ، سوار بر الاغى بود و در مسابقه از اسبى سبقت گرفت ؛ يزيد درباره او ميگويد\r\n منْ مُبْلِغُ الْقِرْدِ الَّذى سَبَقَتْ بِهِ * جَوادَ أميرِالْمُؤْمِنينَ إتانُ ؟ ( 1 )\r\nتَعَلَّقْ أبا قُشٍّ بِها إنْ رَكِبْتَها * فَلَيْسَ عَلَيْها إنْ هَلَكْتَ ضَمانُ \r\n« 1 » ( 2 )\r\n\r\n\r\n","description":"","footnote":"\r\n( 1 ) « أبو قَيس » ميمون يزيد - مسعودى در « مُروج الذَّهب » طبع دار الاندلس ، ج 3 ، ص 67 و 68 كنيه ميمون يزيد را أبو قَيس ذكر كرده ، و اين دو بيت را به بعضى از شعراى شام نسبت داده است . او ميگويد :\r\nفسق و فسوق يزيد و عمّالش بالا گرفت ؛ و در زمان او مردم در مكّه و مدينه غنا و آوازه‌خوانى ميكردند ، و كارهاى لهو و لعب شايع شد ، و آشاميدن شراب در ميان مردم ظاهر شد . يزيد ميمونى داشت كه به او أبو قيس كنيه داده بود و در مجلس منادمه خود او را حاضر ميكرد ، و متّكا و بالشى براى او ترتيب داده بود . و او ميمون خبيثى بود . اين ميمون را بر گورخر ماده وحشى كه تربيت و رام كرده بود ، و لگام و زين بر آن نهاده بود سوار ميكرد و در روز مسابقه در ميدان مسابقه ميآورد تا با اسب سواران به مسابقه بپردازد . روزى كه قبائى از حرير سرخ و زرد در بر او كرده بود و قلنسوه‌اى از حرير ملوّن و منقّش رنگارنگ برسرش نهاده بود ، و بر روى آن گورخر زينى از حرير قرمز منقوش كه به الوان و رنگها ملمّع بود ، أبو قيس - ميمون يزيد - با گورخر ماده‌اش از اسب سواران در مسابقه پيش برد ، و همچنان سواره و فاتح به حجره يزيد داخل شد . آن روز يك تن از شعراى شام در وصف ميمون يزيد اين شعر بگفت :\r\n تَمَسَّكْ أبا قَيسٍ بِفَضلِ عِنانِها * فلَيسَ علَيْها إنْ سَقَطْتَ ضَمانُ\r\nألا مَنْ رَأى القِرْدَ الّذى سَبَقَتْ بِه * جِيادَ أميرِالْمُؤمنينَ إتانُ ؟ \r\n","page_name":" 389 ","page_number":411},
  {"content":"\r\n\r\n1 - كيست كه اين داستان را برساند و حكايت كند كه : آن حيوانى كه ميمون با سوارى بر آن ، بر اسب تازى و تندروى أمير المؤمنين يزيد سبقت گرفت ، ماده الاغى بود 2 ! ؟ اى أبا قشّ ( ميمون ) چون سوار اين ماده خر ميشوى ، عنانش را محكم بگير ! زيرا كه اگر افتادى از روى آن و هلاك شدى ، آن ماده خر ضامن تو نيست ! ابن عدىّ در كتاب « كامل » خود روايت مىكند از أحمد بن طاهر بن حرملة بن أخى حرملة بن يحيى كه او گفت : من در شهر رَمْلَه ديدم ميمونى كه زرگرى ميكرد ؛ و چون ميخواست در بوته بدمد ، اشاره به مردى ميكرد كه براى او بدمد . و نيز در همين كتاب در ترجمه محمّد بن يوسف بن مكندر ، از جابر رَضىَ اللهُ تَعالى عنه وارد است كه او گفت\r\n\r\n","description":"","footnote":"","page_name":" 390 ","page_number":412},
  {"content":"\r\n\r\n: إنَّ النَّبىَّ صَلَّى اللَهُ عَلَيْهِ وَ ءَالِهِ وَ سَلَّمَ كانَ إذا رَأَى الْقِرْدَ خَرَّ ساجِدًا . « 1 »\r\n« چون رسول خدا صلّى الله عليه و آله و سلّم بوزينه را ميديد ، به سجده خداوند خود را روى زمين ميانداخت . »\r\nو اين روايت را در « مستدرك » كمى جلوتر از كتاب جمعه براى بيان شاهد ذكر نموده است .\r\n. . بيهقى از أبو هريره از رسول خدا صلّى الله عليه و آله و سلّم روايت كرده است كه فرمود : شما آب را با شير مخلوط مكنيد ! زيرا مردى قبل از شما بود ، و چون ميخواست شير را بفروشد ، با آب مخلوط مينمود . ميمونى براى خود خريد و سوار كشتى شده در دريا رفت . چون در ميان آب متمكّن شد ، خداوند به ميمون او الهام نمود تا كيسه زر او را بردارد و بر بالاى دَكَل « 2 » برود و كيسه را باز كند ، و در حالى كه صاحبش به او نظاره مىكند يك دينار از آن برگيرد و در دريا افكند و دينار ديگر برگيرد و در كشتى بيندازد . همينطور يكى به دريا و يكى به كشتى ، تا تمام كيسه زر را به دو قسمت نمود ؛ قيمت آب را در دريا فكند و قيمت شير را در كشتى . « 3 »\r\nآرى ! آنچه را كه داروين در مشابهت جسمى و معنوى انسان با ميمون مبالغه ورزد ، تازه گفتارش به پايه گفتار اصحاب رسائل إخوانُ الصَّفا نميرسد كه\r\n\r\n\r\n","description":"","footnote":"\r\n( 1 ) اين روايت سندش ضعيف است . و ممكنست على تقدير صحّت ، سجده حضرت به جهت عظمت مقام انسان در پيشگاه خدا باشد كه با آنكه ميتوانست او را مثل بوزينهاى قبيح المنظر و خبيث الاخلاق خلق كند ، او را انسان نموده به شرف تكليفِ  وَ عَلَّمَ آدَمَ الْأَسْماءَ كُلَّها  مشرّف فرمود ؛ عقل و منطق و ذهن داد ، و وى را خليفه خود نمود .\r\n( 2 ) در « أقرب الموارد » آمده است كه : دَقَل عبارتست از چوبى بلند كه در وسط سفينه نصب ميكنند و شراع كشتى را به آن ميبندند .\r\n( 3 ) « حيوة الحيوان » دميرى ، طبع مرغوب سنگى ، مادّه قرد\r\n","page_name":" 391 ","page_number":413},
  {"content":"\r\n\r\nگفته‌اند :\r\nأمّا الْقِرْدُ فَلِقُرْبِ شَكْلِ جِسْمِهِ مِنْ جَسَدِ الانْسانِ صارَتْ نَفْسُهُ تُحاكى النَّفْسَ الانْسانِيَّة . « 1 »\r\n« امّا بوزينه به علّت نزديك بودن جسمش به جسد انسان ، نفسش طورى شده است كه از نفس انسانى حكايت مىكند » .\r\n\r\nشخص حكيم و واقع‌گرا ، عقل و يقين را به فرضيّه‌هاى غير برهانى نمى فروشد\r\nبارى التزام به اصل تبدّل انواع و انتهاء نسل انسان به بوزينه ، براى ساكنان مغرب زمين كه نه فلسفه درستى دارند و نه كتاب راستينى ، بعيد نيست . و ليكن براى مسلمانى كه در برهان و حكمتش همچون بو عليها ، و فارابيها ، و ملّا صدراها را تحويل داده است ، و كتاب متقن و اصيلش با نداى آسمانى خود پيوسته از متابعت تخمين و حدس و گمان و گفتار بدون علم و بى سند قطعى ، منع مىكند ؛ بسيار جاى شگفت است كه بر اثر دانشهاى تجربيّه و تئوريهاى غير ثابته و غير مُثبته ، يكسره خود را ببازد و به مكتب پندار دل ببندد و حقائق را به ثمن بخس بفروشد ؛ و با تشكيل مقدّمات وهميّه بخواهد نتيجه قطعيّه بگيرد . اين راه براى حكماء مسدود است ؛ و براى متشرّعين و ملتزمين به قرآن كريم غير قابل قبول .\r\n\r\nمطايبه مؤلّف با كسى كه قائل به انتهاء نسل بشر به ميمون بود\r\nمطايبه : روزى با كسى كه قائل به منتهى شدن نسل انسان به بوزينه بود بحث داشتم . او اصرار و ابرام را از حدّ گذراند ؛ و دليلى هم غير همين مسائل پندارى و اوهام خياليّه كه در اين كتاب از آن سخن به ميان آمد نداشت ؛ و حقير نيز با كمال استوارى و استحكام گفتارش را مردود ميدانستم ، و مواضع مغالطه را مينماياندم .\r\nدر مجلس بعد كه برخورد به ميان آمد ، ناگهان گفتم : آقا ! براى من ثابت\r\n\r\n\r\n","description":"","footnote":"\r\n( 1 ) « نقد فلسفه داروين » ج 1 ، ص 54\r\n","page_name":" 392 ","page_number":414},
  {"content":"\r\n\r\nشده است كه مردم بر دو دسته هستند :\r\nاوّل : كسانى كه ظاهراً و باطناً آدمى زاده هستند . دوّم : كسانى كه ظاهراً آدم زاده ، ولى در باطن از نسل ميمونند !\r\nگفت : شما كه خلاف اين را ميگفتيد ؛ و ميگفتيد كه آيه اوّل از سوره نساء صراحت دارد بر آنكه همه افراد بشر از يك نسل ، و همه منتهى به نفس واحده و زوجه‌اش ( آدم و حوّا ) ميشوند !\r\nگفتم : الآن هم عقيده‌ام همين است ؛ ولى از بس شما اصرار در ميمونزادگى خود نموديد ، اينك براى من شبهه حاصل شده است كه مبادا شما حقيقةً بوزينه باشيد و به لباس انسان در آمده ايد !\r\nخنديد و گفت : آقا اينك بما هم لقبى عنايت فرمودند .\r\nگفتم : ابداً ! اين حقيقتى است كه خود شما بدان اعتراف و اقرار نموده‌ايد ؛ و من هم براى اثبات مدّعاى شما شواهدى دارم ! گفت : آن شواهد كدام است ؟ !\r\nگفتم : اوّل قاعده : كُلُّ شَىْءٍ يَرْجِعُ إلَى أصْلِه . « هر چيزى به اصل و ريشه خود بازگشت مىكند . »\r\nاگر ريشه و نياى شما بوزينه نبود ، اين كشش و جذبه به اجداد محترم از كجاست ؟ !\r\nدوّم : لزوم و وجوب حفظ نسب ؛ زيرا در اسلام اگر كسى خود را در نسب ديگرى داخل كند ، و نسبت غير صحيحى در نسب خود معتقد شود حرام است . فلهذا آن جناب براى حفظ شجره و انساب ، ملتزم به اين امر شده ايد !\r\nسوّم : لزوم و وجوب صله رحم ؛ زيرا در اسلام صله رحم واجب است و قطع رحم حرام است . و جنابعالى براى صله با بوزينگان عالم ، و عدم قطع رابطه خواسته‌ايد اين مراتب وِداد و اتّصال محفوظ باشد\r\n\r\n","description":"","footnote":"","page_name":" 393 ","page_number":415},
  {"content":"\r\n\r\n! هَنيئًا لَكُمْ وَ شَكَّرَ اللَهُ مَساعِيَكُمْ ! بنابراين اگر به اداره ثبت احوال مراجعه نموده ؛ و فى المَثل براى خود يكى از القاب : عنترزاده ، پورميمون ، بوزينه نژاد ، نَسْناسُ الاصل ، « 1 » شامپانزه نيا ، قِرْد نَسب را انتخاب كنيد ، بيراهه نرفته ايد !\r\nبارى ! اينك سخن را در ردّ مقاله بسط و قبض تئوريك شريعت به پايان ميبريم . و با آنكه بسيار سعى شد كه گفتار به درازا نكشد معذلك در ده اشكال اساسى بر مقاله مزبور ، سخن طولانى شد ؛ و خود قسمت معظمى از كتاب را گرفت و چاره هم نبود . زيرا اين مقاله بسيار مضرّ و خطرناك به نظر رسيد ؛ و لازم بود مواقع و مواضع شبهه و خلط و مغالطه بيان شود ، و اشتباهات نموده شود .\r\nتازه اين ده اشكال ، خلطهاى واضح و روشنى بود كه در اين مقاله به چشم مىخورد . امّا از خبطها و غلطهاى ديگرى كه بسيار مهمّ نبود ، بواسطه ضيق مجال چشمپوشى شد .\r\nمطالعه كنندگان گرامى مىتوانند اصل مقاله را كه در دو شماره « 2 » وارد شده است مطالعه كنند تا مواضع خبطه‌اى دگر را دريابند .\r\nاين حقير با وجود كسالت و مرض و نقاهت و پيرى و كثرت شواغل و مشاغل علمى بر خود فريضه دانستم كه اين مطالب را به مناسبت ابحاث قرآنى كه در دست است بنويسم تا كسانى كه اين مقالات را مطالعه نموده‌اند ، بيانات حقير را نيز مطالعه كنند و قرآن را از مظلوميّت بدرآورند .\r\n\r\n[ خاتمه 
  ]\r\n\r\nدر مقاله بسط و قبض به قرآن كريم و حجّيّت آن و ابدى بودن آن ايراد شده است\r\nدر اين مقاله به قرآن كريم و حجّيّت آن و ابدى بودن آن ايراد شده است\r\n\r\n\r\n","description":"","footnote":"\r\n( 1 ) ؛ در « أقرب الموارد » در مادّه نَسْنَسَ آورده است كه : نَسْناس يكى از معانى آن ، نوعى از بوزينه است .\r\n( 2 ) « كيهان فرهنگى » شماره سرى 50 و 52 ، ارديبهشت 67 ، شماره 2 ، ص 12 تا ص 18 ؛ و تير 67 ، شماره 4 ، ص 12 تا ص 18 : مقاله بسط و قبض تئوريك شريعت ، نظريّه تكامل معرفت دينى\r\n","page_name":" 394 ","page_number":416},
  {"content":"\r\n\r\nبه تمام مقدّسات و حقائق عالم ايراد شده است . در اين مقاله روح و جان مكتب شكّاكيّون و سوفسطائيّون و هِگِل مشربان ارائه و تأييد شده است . در اين مقاله منظور به عزلت كشيدن شريعت و قرآن است . مسأله جدا كردن فهم شريعت از خود شريعت است كه خود شريعت امرى دست نيافتنى و صامت است ؛ و آنچه قابل وصول و دسترسى بشر است فهم ماست از شريعت ، كه آن هم چون فهم ماست امرى است نسبى و متغيّر و گذرا . و بدين ترتيب ، تحوّل حاصله در علوم جديد ، فهم ما را از شريعت متحوّل خواهد ساخت ؛ و تحوّل فهم ما از شريعت منافاتى با ثبات خود شريعت كه چون عنقاى مغرب در پس كوه قاف است و احدى را بدان دسترسى نيست و هر چه گفته‌اند و نوشته‌اند شرحى است از آن نه خود آن ، ندارد . التزام بدين نظريّه ، التزام به هَدم شريعت است و انكار اصل شريعت و انكار خدا ، و انكار قرآن ، و انكار سنّت محمّدى است .\r\n\r\nكتاب « آيات شيطانى » و نوشته‌هائى نظير « مقالهء بسط و قبض » از يك چشمه آب ميخورند\r\nو بسيار جاى تأسّف است كه آن مرد اجنبى زنديق ، در انگلستان كه مركز مخاصمه و عداوت با اسلام است به نام سلمان رشدى كتابى بنام « آيات شيطانى » بنويسد ، آنگاه در كشور اسلام و مهد تشيّع پس از ده سال از انقلاب شكوهمند اسلامى ، نظير اين مقاله از كسى كه خود را معلّم و اهل فلسفه و مطالعه ميداند نوشته شود . « 1 »\r\nاين را ذكر كردم تا بدانيد : همه از يك چشمه آب ميخورند . يعنى دانشگاه‌هاى فلسفه و جامعه شناسى و ما شابَه هما كه در آنجاها بر پاست و جوانان ما را هم با تبليغات واهى و پر سر و صدا از تحصيل علوم راستين بازداشته و بدان صوب گرايش ميدهند ، و در آن محيطها تربيت ميشوند و\r\n\r\n\r\n","description":"","footnote":"\r\n( 1 ) اين عبارت در طبع اوّل « نور ملكوت قرآن » جلد 2 ، به هنگام صفحه‌بندى جاافتاده ، كه در اينجا آورده شده است .\r\n","page_name":" 395 ","page_number":417},
  {"content":"\r\n\r\nفارغ التّحصيل ميگردند ؛ براى بروز و ظهور اين گونه ثمرات است . وقتى كه فلسفه اصيل و متين اسلام كنار برود ، و بجاى آن در دانشگاهها فلسفه غرب را تدريس كنند ، غير از اين توقّع نميتوان داشت .\r\nالهيّات را از زبان شيطان آموختن چه معنى دارد ؟ فلسفه را از زبان زنادقه فرا گرفتن چه معنى دارد ؟ صدر المتألّهين شيرازى توصيه مىكند : فلسفه‌اش را افراد پاك و متعبّد و متهجّد بخوانند ؛ اين را مقايسه كنيد با فلسفه‌اى كه در دانشگاهها تدريس مىشود ، و فقط سخن از كانت و دكارت و راسل و فرويد و أمثالهم به ميان ميآيد . آيا اين محصّل را خدا شناس مىكند ! ؟\r\n\r\nاز تحريف ظاهر قرآن بدتر ، تحريف معنى و مراد آنست\r\nاحترام و اكرام قرآن ، به بحث و تحقيق و تدقيق و قرائت و تدبّر و تفسير و حفظ آنست ، كه در اين صورت قرآن زنده است . اگر بنا بشود طلّاب علوم با قرآن و حفظ و ممارست و مزاولت با آن سر و كارى نداشته باشند و تفسير و تدبّر در آن را از اهمّ امور نشمارند ، رفته رفته كتاب خدا مهجور مىشود ؛ و هر كس آيه‌اى را عنوان نموده و به دلخواه خود معنى مىكند و آن را بر مراد و منظور خود منطبق ميسازد . اينست خطر عظيم قرآن كه از خطر جنگ يمامه كه مسلمين براى رفع و دفع غائله مُسَيلمه كذّاب چهارصد و يا هفتصد نفر از قاريان قرآن را از دست دادند ، و نزديك بود كه با از دست رفتن حاملين قرآن ، كتاب خدا بكلّى از صفحه جهان رخت بر بندد ؛ عظيمتر و خطيرتر است .\r\nمتجدّدين فرنگ رفته و دين و وجدان را به غارت داده ، چون قدرت انكار قرآن را ندارند ، زيرا كه بر مصلحتشان تمام نميشود ، لهذا در عين تعظيم و تكريم از قرآن ، با ايجاد شبهه و تأويل نادرست و برگرداندن ظواهر آيات ، بدون شاهد و دليل از معانى خود ، و با ارائه دادن مكتبهاى بسيار در مقابل قرآن ، و آراء و انظار بى شمار در برابر قول و گفتار احمدى و سنّت محمّدى ، تيشه بر ريشه ميزنند ؛ و حدّاقلّ اين تحفه آسمانى و كتاب ربّانى را كه  لا يَأْتِيهِ الْباطِلُ \r\n\r\n","description":"","footnote":"","page_name":" 396 ","page_number":418},
  {"content":"\r\n\r\n مِنْ بَيْنِ يَدَيْهِ وَ لا مِنْ خَلْفِهِ تَنْزِيلٌ مِنْ حَكِيمٍ حَمِيدٍ  « 1 » مىباشد ؛ در نزد شاگردان و محصلين بدون سابقه و خالى الذهن ، مثل يك كتاب و اهى و كم ارزش ، و يا مانند تورات و انجيل محرف و دست برده شده جلوه ميدهند .\r\nدر اين صورت عِرق اصلى حياتى انسان را زده‌اند و رگ وَتينِ قلب را بريده‌اند ، و به مغز مفكّر مسلمان و انديشمند ضربه وارد نموده‌اند كه ديگر تا پايان تحصيل بلكه حقّاً تا آخر عمر اين نوباوگان تحصيل كرده با همين نظر به كتاب الهى مينگرند ، و آن را هم در رديف أنْياب أغوال و أساطير الاوّلين نظر مينمايند .\r\nبا توجّه به سرّ اين مطلب معلوم مىشود كه : چرا معاندين قرآن در هر زمان به صورتى خاصّ و به شكلى مخصوص ، مردم را از دقّت و بررسى در حقائق و تفسير و تأويل و رسيدگى به شأن نزول و سيره و سنّت و منهاج رسول خدا كه قرآن بر وى فرود آمده است ، منع ميكنند . و بهر صورتى كه هست مردم را در راهى قرار ميدهند كه كمتر با اين موهبت عظمى سر و كار داشته باشند ؛ و كمتر به فكر أصالت و تفكّر و تعمّق و دور انديشى كه قرآن به آن دعوت مىكند بوده باشند .\r\nقرآن انسان را از علوم جزئيّه به علوم كلّيّه حقيقيّه مىرساند ؛ و در آنجا ديگر دستگاه مجاز را اعتبارى نيست .\r\n\r\nاحتجاج قيس بن سعد بن عبادة با معاويه در مدينه\r\nأبان از سُلَيم بن قَيس هِلالى ، و از عُمر بن أبى سَلِمَه كه حديث آن دو يكى است ، روايت مىكند كه گفتند :\r\nچون معاويه در زمان خلافت خود ، بعد از شهادت أمير المؤمنين\r\n\r\n\r\n","description":"","footnote":"\r\n( 1 ) آيه 42 ، از سوره 41 : فصّلت « و حقّاً و تحقيقاً قرآن كتاب عزيزى است كه باطل به سراغ او نميتواند بيايد ، نه از برابرش و نه از پشت سرش . آن كتاب از جانب خداوند حكيم و حميد نازل شده است . »\r\n","page_name":" 397 ","page_number":419},
  {"content":"\r\n\r\nعليه السّلام و مصالحه با حضرت امام حسن عليه السّلام ( و در روايت ديگر ، بعد از شهادت امام حسن عليه السّلام ) به قصد حجّ حركت كرد و وارد مدينه شد ، اهل مدينه به استقبالش رفتند . چون نظرش به آنها افتاد ، ديد كه قريش بيشتر از أنصار به استقبالش شتافته‌اند . از علّت اين مطلب پرسش كرد .\r\nبه او گفتند : انصار مردم فقيرى هستند ؛ مركوب نداشتند تا بر آن سوار شوند .\r\nمعاويه رو كرد به قَيس بْن سَعْد بن عُبادَة و گفت : اى جماعت انصار ! چرا شما با برادران قريشى خود به استقبال من نيامده ايد ؟ !\r\nقَيْس كه پسر سعد رئيس انصار ، و خود نيز رئيس انصار بود گفت : اى أميرمؤمنان ! نداشتن چارپايان سبب عدم حركت بود .\r\nمعاويه گفت : فَأيْنَ النَّواضِح ؟ « نواضح آنها كجا بود ؟ ! » ( و با اين كلام ميخواست انصار را سرزنش و تعييب كند . چون نواضح به شتران آبكش گويند ؛ و با اين سخن خواست بفهماند كه : ايشان از جمله مزدورانند نه از اكابر و اعيان ، و اگر انصار مركوب ندارند ، سزاوار بود بر نواضح خود سوار شوند و به استقبالم بيايند ! )\r\nاين سخن بر مجاهد فى سبيل الله ، صحابى پر ارزش و عاليقدر : قيس بن سعد كه از مواليان و شيعيان و خواصّ حضرت أمير المؤمنين عليه السّلام بود ، و رئيس انصار بود بسيار گران آمد و در پاسخ گفت :\r\nأفْنَيْناها يَوْمَ بَدْرٍ وَ يَوْمَ احُدٍ وَ ما بَعْدَهُما فى مَشاهِدِ رَسولِ اللَهِ صَلَّى اللَهُ عَلَيْهِ وَ ءَالِه وَ سَلَّمَ حينَ ضَرَبْناكَ وَ أباكَ عَلَى الاسْلامِ حَتَّى ظَهَرَ أمْرُ اللَهِ وَ أنْتُمْ كارِهونَ !\r\n« ما نواضح و شتران آبكش خود را در روز غزوه بدر و غزوه احد و در غزوات پس از آنها در جنگهاى رسول خدا صلّى الله عليه و آله و سلّم از دست\r\n\r\n","description":"","footnote":"","page_name":" 398 ","page_number":420},
  {"content":"\r\n\r\nداديم ؛ در وقتى كه تو را و پدرت را براى قبول اسلام با شمشير زديم ، تا اينكه امر خدا با وجود كراهت و ناخوشايندى شما ظاهر شد . » « 1 »\r\nمعاويه گفت : اللَهُمَّ غَفْرًا ! « خداوندا غفران از تست ! »\r\nقَيْس گفت : أما إنَّ رَسولَ اللَهِ صَلَّى اللَهُ عَلَيْهِ وَ ءَالِهِ وَ سَلَّمَ قالَ : سَتَرَوْنَ بَعْدِى أَثَرَةً !\r\n« آگاه باش كه رسول خدا صلّى الله عليه و آله و سلّم فرمود : شما جماعت انصار پس از من ميبينيد كه بر شما مقدّم ميشوند ؛ و حقّ شما را از غنيمت و فَىْء ميربايند ، و به خصوص خود منحصر ميكنند . »\r\nو پس از آن گفت : اى معاويه ! تو ما را به شتران آبكش تعيير و تعييب ميكنى ؟ ! سوگند به خدا كه ما در روز جنگ بدر ، بر پشت همين شتران سوار بوديم و با شما با شمشيرها و نيزه‌ها برخورد داشتيم ؛ و شما براى خاموش كردن نور خدا ميكوشيديد و ميخواستيد تا كلمه و گفتار شيطان گفتار بالا و با ارج باشد ، و سپس تو و پدرت از روى اكراه در اسلامى كه ما شما را براى قبول آن با شمشير زديم ، داخل شديد\r\n\r\n\r\n","description":"","footnote":"\r\n( 1 ) ! شيخ محمود أبو ريّه در كتاب « شيخ المضيرة أبو هريرة الدّوسى » طبع دوّم ، ص 172 نظير اين سؤال و جواب را از معاويه و أبو قتاده أنصارى نقل مىكند از « استيعاب » طبع هند ؛ ج 1 ، ص 161 كه : چون معاويه به مدينه آمد ، أبو قتاده أنصارى با او ملاقات كرد . معاويه به وى گفت : تمامى مردم از من ديدن كرده‌اند غير از شما جماعت انصار ! علّت خوددارى شما چيست ؟ أبو قتاده گفت : ما جنبنده و ستور نداريم . معاويه گفت : أيْنَ النَّواضِحُ ؟ ! « شتران آبكش شما كجا هستند ؟ ! » أبو قتاده گفت : عَقَرْناها فى طلَبِكَ و طلبِ أبيكَ يَومَ بدرٍ ! « ما آنها را در روز بدر هنگامى كه در جستجو و يافتن تو و پدرت بوديم ، پِى كرده‌ايم ! » گفت : نَعَمْ يا أبا قَتادةَ ! و از آن چيزهائى كه أبو قتاده آن روز به معاويه گفت اين بود كه : رسول خدا صلّى الله عليه و آله و سلّم بما گفت : إنّا نَرَى بَعدَه أثَرَةً . « ما حقّاً پس از رسول خدا مورد غضب و حمله و طغيان واقع ميشويم ؛ حقّ ما را ميگيرند و ميربايند و مىبرند ، و بخودشان اختصاص ميدهند . » معاويه گفت : فَما أمَرَكُمْ عِندَ ذلِك ؟ ! « در آنصورت به شما چه امر كرد ؟ ! » أبو قتاده گفت : أمَرَنا بِالصَّبر ! « ما را به صبر و شكيبائى امر فرمود ! » معاويه گفت : اصْبِروا حَتّى تَلْقَوْه ! « صبر كنيد تا او را ديدار كنيد !\r\n","page_name":" 399 ","page_number":421},
  {"content":"\r\n\r\nمعاويه گفت : گويا تو بر نصرتى كه بما نمودى بر ما منّت ميگذارى ؟ ! منّت از آنِ خدا و از آنِ قريش است كه اسلام را بر پا داشتند ! آيا شما اى جماعت انصار ! بر ما منّت ميگذاريد كه رسول خدا را كه از قريش است و پسر عموى ماست و از ماست يارى كرده ايد ؟ ! منّت از آن ماست كه خداوند شما را انصار ما و پيروان ما قرار داد ؛ و خداوند شما را بواسطه ما هدايت نمود !\r\nقيس گفت : خداوند تعالى محمّد صلّى الله عليه و آله و سلّم را مبعوث نمود كه رحمت است براى جهانيان ، و او را به سوى همه ، به سوى جنّ و انس ، و قرمز و سياه و سفيد برانگيخت . او را براى نبوّت خود اختيار كرد ، و براى رسالت خود اختصاص داد . و اوّلين كسى كه به او ايمان آورد و او را تصديق نمود ، پسر عمويش : علىّ بن أبى طالب عليه السّلام بود .\r\nو أبو طالب از پيامبر دفاع ميكرد و نميگذاشت كفّار قريش وى را اذيّت كنند و يا از دعوتش باز دارند .\r\n\r\nبرشمردن قيس براى معاويه ، فضائل أمير المؤمنين عليه السّلام را\r\nدر اينحال قيس زبان به فضائل و مناقب أمير المؤمنين عليه السّلام ، و مشاهد وى ، و داستان آيه إنذار و قصّه عشيره گشود و قضيّه را مفصّلًا گفت كه رسول خدا در آن روز گفت : أَيُّكُمْ يَنْتَدِبُ أَنْ يَكُونَ أَخِى وَ وَزِيرى وَ وَصِيِّى وَ خَلِيفَتِى فِى أُمَّتِى وَ وَلِىَّ كُلِّ مُؤْمِنٍ بَعْدِى ؟ !\r\n« كداميك از شما دعوت مرا اجابت مىكند بر اينكه : برادر من و وزير من و وصىّ من و خليفه من در امّت من ، و ولىّ هر مؤمنى پس از من باشد ؟ ! »\r\n\r\n","description":"","footnote":"","page_name":" 400 ","page_number":422},
  {"content":"\r\n\r\nتمام قوم و خويشاوندان رسول خدا سكوت اختيار كردند ، تا رسول خدا سه بار اين خواهش و دعوت را تكرار نمود . و على عليه السّلام گفت : أَنَا يَا رَسُولَ اللَهِ ! صَلَّى اللَهُ عَلَيْكَ !\r\n« منم اى رسول خدا ، صلوات و درود خدا بر تو باشد » !\r\nفَوَضَعَ رَأْسَهُ فى حِجْرِهِ وَ تَفَلَ فى فيهِ وَ قالَ : اللَهُمَّ امْلَأ جَوْفَهُ عِلْمًا وَ فهْمًا وَ حُكْمًا . ثُمَّ قالَ لِابى طالِبٍ : يَا أَبَا طَالِبٍ ! اسْمَعِ الانَ لِابْنِك وَ أَطِعْ ؛ فَقَدْ جَعَلَهُ اللَهُ مِنْ نَبِيِّهِ بِمَنْزِلَةِ هَرُونَ مِنْ مُوسَى !\r\n« در اينحال رسول خدا سر على را در دامنش گذاشت و در دهان او آب دهان بيفكند ، و گفت : بار پروردگارا شكم و باطن وى را پر از علم و فهم و حُكم كن ! و سپس به أبو طالب گفت : اى أبو طالب ! اينك گفتار پسرت را گوش كن ! و از او اطاعت كن ! زيرا خداوند او را به نسبت به من ، به منزله هرون نسبت به موسى قرار داد ! »\r\nو رسول خدا صلّى الله عليه و آله و سلّم در ميان خودش و ميان على عقد اخوّت و برادرى بست .\r\nقيس شروع كرد به بيان مناقب علىّ عليه السّلام ، و آنقدر براى معاويه برشمرد تا از آن چيزى نماند ؛ و با آن مناقب بر معاويه راه را مىبست و احتجاج مينمود . و پس از آن اشاره به حضرت جعفر بن أبى طالب طيّار نمود ، و اشاره به تزويج فاطمه عليها سلام الله كرد ، و اشاره به ارتحال رسول الله نمود ، و اشاره به اجتماع انصار در سقيفه بنى ساعده براى بيعت با سَعْد بْن عُبادة : پدر قيس كرد و گفت :\r\nفَجآءَتْ قُرَيْشٌ فَخاصَمونا بِحُجَّةِ عَلىٍّ وَ أهْلِ بَيْتِهِ عَلَيْهِمُ السَّلامُ وَ خاصَمونا بِحَقِّهِ وَ قَرابَتِه . فَما يَعْدو قُرَيْشٌ أنْ يَكونوا ظَلَموا الانْصارَ وَ ظَلَموا\r\n\r\n","description":"","footnote":"","page_name":" 401 ","page_number":423},
  {"content":"\r\n\r\nءَالَ مُحَمَّدٍ عَلَيْهِمُ السَّلامُ . وَ لَعَمْرى ما لِا حَدٍ مِنَ الانْصارِ وَ لا لِقُرَيْشٍ وَ لا لِا حَدٍ مِنَ الْعَرَبِ وَ الْعَجَمِ فِى الْخِلافَةِ حَقٌّ مَعَ عَلىٍّ عَلَيْهِ السَّلامُ وَ وُلْدِهِ مِنْ بَعْدِه .\r\n« در اينحال قريش به سقيفه آمدند ، و با دليل و حجّتى كه از براى علىّ و أهل بيت او عليهم السّلام بود با ما مخاصمه و احتجاج كردند ، و با حقّ او و قرابت او با ما استدلال كردند ؛ و عليه ما اقامه حجّت كردند . بنابراين حضور و شتاب قريش در سقيفه براى اين بود كه به انصار ظلم كنند ، و به آل محمّد عليهم السّلام ظلم كنند .\r\nو بجان خودم سوگند كه با وجود على عليه السّلام و اولادش پس از وى ، نه براى هيچيك از انصار و نه براى قريش و نه براى احدى از عرب و عجم در امر خلافت حقّى نيست . »\r\nمعاويه به غضب آمد و گفت : اى پسر سعد ! اين مطالب را از چه كسى گرفته‌اى ؟ ! و از كه روايت كرده‌اى ؟ ! و از كه شنيده‌اى ؟ ! آيا پدرت به تو چنين خبر داده است ، و از او فراگرفته‌اى ؟ !\r\nقيس گفت : شنيدم و فرا گرفتم از كسى كه از پدرم بهتر است ؛ و حقّش بر گردن من از پدرم عظيمتر است !\r\nمعاويه گفت : آن مرد كيست ؟ !\r\nقيس گفت : علىُّ بنُ أبى طالب عليه السّلام ، عالم اين امّت و صدّيق اين امّت ؛ آنكه خداوند درباره او نازل فرموده :  قُلْ كَفى بِاللَّهِ شَهِيداً بَيْنِي وَ بَيْنَكُمْ وَ مَنْ عِنْدَهُ عِلْمُ الْكِتابِ .  « 1 »\r\n« بگو اى پيغمبر : در ميان من و ميان شما كافى است كه خداوند شاهد و گواه باشد ، و كسى كه در نزد او علم كتاب است\r\n\r\n\r\n","description":"","footnote":"\r\n( 1 ) » . ذيل آيه 43 ، از سوره 13 : الرّعد\r\n","page_name":" 402 ","page_number":424},
  {"content":"\r\n\r\nدر اينحال قيس هيچ آيه‌اى را كه درباره على عليه السّلام نازل شده بود ، رها نكرد مگر آنكه آنها را يك يك قرائت نمود .\r\nمعاويه گفت : صدّيق اين امّت ، أبو بكر است و فاروق آن عُمر است . و آنكه در نزد وى علم كتاب است ، عبد الله بن سلام است .\r\nقيس گفت : سزاوارتر و أولى به اين نامها آن كسى است كه خداوند درباره او نازل كرده است :\r\n أَ فَمَنْ كانَ عَلى بَيِّنَةٍ مِنْ رَبِّهِ وَ يَتْلُوهُ شاهِدٌ مِنْهُ .  « 1 »\r\n« آيا آن كسى كه از جانب پروردگارش با بيّنه و حجّت و برهان است ، و در كنارش شاهدى است از او . »\r\nعلىّ كسى است كه رسول خدا صلّى الله عليه و آله و سلّم در روز غدير خمّ او را به خلافت نصب نمود و درباره او فرمود :\r\nمَنْ كُنْتُ أَوْلَى بِهِ مِنْ نَفْسِهِ فَعَلِىٌّ أَوْلَى بِهِ مِنْ نَفْسِهِ .\r\n« هر كس كه ولايت من به او از ولايت خودش به او بيشتر است ؛ علىّ ولايتش به او از ولايت خودش به او بيشتر است . » و در غزوه تبوك راجع به او فرمود : أَنْتَ مِنِّى بِمَنْزِلَةِ هَرُونَ مِنْ مُوسَى إلَّا أَنَّهُ لَا نَبِىَّ بَعْدِى .\r\n« اى علىّ ! نسبت تو با من به مثل نسبت هرون است با موسى ، به غير آنكه پيغمبرى پس از من نيست » .\r\n\r\nغضب نمودن معاويه و امر نمودن او به سبّ أمير المؤمنين عليه السّلام\r\nچون سخن قيس بدينجا رسيد ، معاويه كه در آن زمان در مدينه بود امر كرد تا منادى او در مدينه ندا كند ، و نيز نسخه‌اى به عمّال خود نوشت كه : هر كس در فضائل على سخن گويد و زبان به مدح وى بگشايد و از او برائت نجويد ، خونش هدَر و مالش مباح است . و من ذمّه خود را برىّ كردم از كسى كه\r\n\r\n\r\n","description":"","footnote":"\r\n( 1 ) صدر آيه 17 ، از سوره 11 : هود\r\n","page_name":" 403 ","page_number":425},
  {"content":"\r\n\r\nدر مناقب على لب باز كند . در اينحال خطباء در هر ناحيه و شهر و قريه‌اى بر فراز منابر زبان به لعن علىّ بن أبى طالب عليه السّلام گشودند ، و از او برائت جستند ؛ و شروع كردند به عيبگوئى در اهل بيت او عليهم السّلام - و لعنت فرستادن بر آنها - به عيبهائى كه دامانشان از آنها پاك بود\r\n. \r\nبحث ابن عبّاس با معاويه در مدينه درباره حجّيّت قرآن\r\nسپس معاويه به حلقه‌اى از قريش كه در ميان آنها ابن عبّاس بود ، عبورش افتاد . چون قريش او را ديدند همگى براى او برخاستند غير ابن عبّاس . معاويه گفت : اى پسر عبّاس ! چرا همانطور كه اصحاب تو براى من برخاستند تو براى من برنخاستى ؟ اين علّتى ندارد مگر ناراحتى و كراهتى كه از من داريد ؛ به جهت جنگ من با شما در روز صفّين . اى پسر عبّاس ! پسر عموى من عثمان ، مظلوم كشته شد .\r\nابن عبّاس گفت : عمر بن خطّاب هم مظلوم كشته شد . « 1 » پس امر خلافت را به فرزندانش بسپار ؛ و اينست پسر او !\r\nمعاويه گفت : عمر را مرد مشركى كشت . ابن عبّاس گفت : عثمان را كه كشت ؟ !\r\nمعاويه گفت : مسلمانان ! ابن عبّاس گفت : اين گفتارت كه بيشتر حجّتت را باطل كرد ، و خون عثمان را بيشتر حلال كرد . اگر او را مسلمين كشته باشند و او را مخذول و ذليل نموده باشند ، بنابراين خون عثمان به حقّ ريخته شده است .\r\nمعاويه گفت : ما به تمام شهرها نوشته‌ايم و فرمان صادر كرده‌ايم كه از ذكر مناقب علىّ و اهل بيت او دست بدارند ؛ تو نيز زبان خود را نگهدار و توقّف كن !\r\nابن عبّاس گفت : تو ما را از قرائت قرآن باز ميدارى ؟ ! گفت : نه\r\n\r\n\r\n","description":"","footnote":"\r\n( 1 ) در تعليقه « كتاب سُلَيم » آمده است كه : اين گفتار از باب الزام خصم بوده است ؛ چون معاويه به مظلومانه بودن قتل عمر اعتقاد داشت .\r\n","page_name":" 404 ","page_number":426},
  {"content":"\r\n\r\nابن عبّاس گفت : تو ما را از معنى و تفسير و تأويل قرآن باز ميدارى ؟ ! گفت : آرى ! تو قرآن را براى مردم قرائت كن و ليكن معنى مكن و تفسير و تأويلش را باز مگو !\r\nابن عبّاس گفت : ما قرآن را بخوانيم ؛ و از مراد و مقصود خدا چيزى را نفهميم ؟ و از منظور و مفهومش نپرسيم ؟ ! معاويه گفت : آرى .\r\nابن عبّاس گفت : آيا خواندن قرآن واجبتر است يا عمل كردن به آن ؟ ! گفت : عمل كردن به آن .\r\nابن عبّاس گفت : چگونه ميتوانيم عمل به قرآن كنيم ، در صورتى كه معنى و مراد از آنچه را كه خدا بر ما نازل كرده است ندانيم ؟ معاويه گفت : سؤال كن معنايش را از كسى كه معنى مىكند به غير از آنچه تو و اهل بيت تو آن را معنى ميكنند !\r\nابن عبّاس گفت : اى معاويه ! قرآن بر ما اهل بيت نازل شده است ؛ تو ميگوئى : من سؤال كنم معنايش را از آل أبو سفيان و آل أبو مُعَيط و يهود و نصارى و مجوس ؟ معاويه گفت : مرا با اين طوائف قرين ميكنى ؟ !\r\nابن عبّاس گفت : من تو را با آنها قرين نميكنم مگر در اين زمان كه نهى ميكنى امّت را كه خداوند را با قرآن عبادت نكنند ، و ستايش و پرستش نكنند به قرآن و به آنچه در قرآن است از امر ، و نهى ، و حلال و حرام ، و ناسخ و منسوخ ، و عامّ و خاصّ ، و محكم و متشابه ؛ و اگر امّت از اين مسائل نپرسند و نشناسند هلاك ميشوند ، و دچار تشتّت و اختلاف ميگردند ، و گم و نابود و نيست ميشوند !\r\nمعاويه گفت : قرآن را بخوانيد ! معنى هم بكنيد ! ليكن آنچه را كه خدا درباره شما نازل نموده است و يا رسول خدا در اين باره گفته است براى مردم نگوئيد و روايت مكنيد ! و غير از اينها را بگوئيد و روايت كنيد !\r\nابن عبّاس گفت : خداوند تعالى در قرآن ميگويد :\r\n\r\n","description":"","footnote":"","page_name":" 405 ","page_number":427},
  {"content":"\r\n\r\n يُرِيدُونَ أَنْ يُطْفِؤُا نُورَ اللَّهِ بِأَفْواهِهِمْ وَ يَأْبَى اللَّهُ إِلَّا أَنْ يُتِمَّ نُورَهُ وَ لَوْ كَرِهَ الْكافِرُونَ .  « 1 »\r\n« ميخواهند نور خدا را با دهانهايشان خاموش نمايند ، و خداوند جدّاً نگهدارنده و تمام كننده نور خود است ؛ و اگرچه بر كافرين خوشايند نباشد . »\r\nمعاويه گفت : اى پسر عبّاس ! خودت را از گزند من مصون بدار ! و زبانت را از من باز دار ! و اگر دست بر نميدارى و حتماً بايد بگوئى ، در پنهانى بگو ؛ و اين مطالب را در آشكارا بيان مكن و مگذار به گوش احدى برسد !\r\nمعاويه به منزل خود بازگشت ، و براى ابن عبّاس پنجاه هزار درهم ( و در روايت ديگر يكصد هزار درهم ) فرستاد .\r\nو از اين به بعد بلاء و شدّت در تمام شهرها بر شيعيان علىّ و اهل بيتش عليهم السّلام شديد شد . و شديدترين ناحيه‌اى كه مورد بلاء و شدّت واقع شد شهر كوفه بود ، چون شيعيان آنحضرت در آنجا بسيار بودند .\r\n\r\nوالى ساختن معاويه ، زياد را بر عراقين ، و سخت شدن امر بر شيعيان\r\nمعاويه ولايت و حكومت كوفه را به زياد داد ؛ و علاوه بر بصره ، بر كوفه هم والى ساخت يعنى عراقَيْن را به تصرّف او داد . و زياد در جستجوى شيعه بر آمد زيرا خوب آنها را ميشناخت و بدانها عالم بود و گفتارشان را شنيده بود ، به علّت آنكه خودش در ابتداى امر از شيعيان بود . زياد بطورى در تعقيب و تفحّص و تجسّس شيعه بر آمد ، تا در زير هر ستارهاى و در زير هر سنگ و كلوخى آنها را جُست و كشت . و همه را آواره كرد ، و خوف و هراس انداخت . دستها و پاها بريد و بر تنه‌هاى درخت خرما بر دار آويزان كرد ، و چشمهايشان را ميل كشيد و كور كرد ، و همه را فرارى داد و بپراكند و متفرّق و متشتّت نمود .\r\nبطوريكه شيعيان از عراقين ( كوفه و بصره ) كه محلّ و موطنشان بود ، همه\r\n\r\n\r\n","description":"","footnote":"\r\n( 1 ) آيه 32 ، از سوره 9 : التّوبة\r\n","page_name":" 406 ","page_number":428},
  {"content":"\r\n\r\nكنده شدند ، و هيچكس نماند مگر آنكه يا كشته شد ، يا بر سر دار رفت ، يا پا به فرار گذارد . « 1 »\r\nمتجاوز از پنجاه سال أمير المؤمنين عليه السّلام را بر بالاى منابر و در خطبه‌ها لعن ميكردند ، تا در سنه 99 هجرى كه خلافت به عمر بن عبد العزيز رسيد ، فرمان داد كه لعنت را ترك كنند .\r\nفجايع بنى اميّه صفحه تاريخ را سياه كرده است . درست شياطينى بوده‌اند كه در مقابل نور حقيقت نبوىّ و سرّ ولايت علوىّ قيام كرده‌اند . از مطالعه دقيق حالات و طرز رفتارشان ، براى ما مفاد اين كريمه مباركه تجلّى مىكند :\r\n وَ كَذلِكَ جَعَلْنا لِكُلِّ نَبِيٍّ عَدُوًّا مِنَ الْمُجْرِمِينَ وَ كَفى بِرَبِّكَ هادِياً وَ نَصِيراً .  « 2 »\r\n\r\n\r\n","description":"","footnote":"\r\n( 1 ) اين روايت در « كتاب سُلَيم بن قَيس هلالىّ » شيعه نامدار و ثقه و مورّخ امين است كه از سلمان و أبو ذرّ و بعضى از اصحاب ديگر روايت مىكند ، و محضر حضرت سجّاد إمام زين العابدين عليه السّلام را ادراك كرده ، و در سنه 90 هجرى خائفاً و هارباً وفات يافته است . و اين روايت در ص 199 تا ص 204 از كتاب اوست . و بسيارى از علماء از او نقل كرده‌اند ؛ از جمله مجلسى در « بحار الانوار » ، و شيخ سليمان قندوزى در « ينابيع المودّة » باب 30 ، ص 104 ، از طبع اوّل اسلامبول ، و محدّث قمّى در « منتهى الآمال » ج 1 ، ص 172 . حضرت صادق عليه السّلام درباره كتاب سُلَيم ميفرمايند : مَنْ لَمْ يَكُنْ عِنْدَهُ مِنْ شيعَتِنَا وَ مُحِبّينا كِتابُ سُلَيْمِ بْنِ قَيْسٍ الْهِلالىِّ ، فَلَيْسَ عِنْدَهُ مِنْ أمْرِنا شَىْءٌ وَ لا يَعْلَمُ مِنْ أسْبابِنا شَيْئًا . وَ هُوَ أبْجَدُ الشّيْعَةِ ؛ وَ هُوَ سِرٌّ مِنْ أسْرارِ ءَالِ مُحَمَّدٍ صَلَّى اللَهُ عَلَيْهِ وَ ءَالِهِ وَ سَلَّمَ . « از شيعيان ما و دوستداران ما كسى كه نزدش كتاب سليم بن قيس هلالى نباشد ، در امر ما چيزى را نميداند و از اسباب ما چيزى را مطّلع نيست . كتاب سليم ، ابجد شيعه است ؛ و سرّى است از اسرار آل محمّد عليهم السّلام . » ( مقدّمهء كتاب سليم ، ص 11 ، به نقل از « بحار » و نيز « سفينة البحار » طبع سنگى ، ج 1 ، ص\r\n( 2 ) ) 156 آيه 31 ، از سوره 25 : الفرقان\r\n","page_name":" 407 ","page_number":429},
  {"content":"\r\n\r\n« و همينطور است اى پيامبر كه ما براى هر پيغمبرى ، دشمنى را از ميان مجرمان قرار داديم ، و پروردگار تو در هدايت و نصرت كافى است ؛ و با وجود او نياز به هدايت و نصرت دگرى نيست . »\r\nمبارزه با قرآن از به دو طلوع قرآن تا امروز ادامه دارد ؛ هر روز به شكل خاصّ و نهج مخصوصى . جنگهاى مشركين و كافرين از قريش و غير قريش با رسول خدا ، فقط براى برداشتن قرآن و به منصّه ننشستن آن بود .\r\nدر مدّت اقامت رسول خدا در مدينه حدود هفتاد جنگ واقع شد كه اگر قسمت بر زمان اقامت كنيم ، بطور متوسّط در هر دو ماه يك بار پيامبر اكرم براى دفاع و حفظ و حراست از قرآن مجبور بودند جنگ نمايند . در زمان أمير المؤمنين عليه السّلام دفاع از قرآن به صورت ديگرى بود . معاويه مجسّمهء خباثت و پليدى و خرابكارى ، همان منويّات أبو سفيان : پدرش را كه در جنگهاى بدر و احد و أحزاب و غيرها چه مصيبتهائى بر مسلمين آوردند ؛ در لباس ديگر اجرا كرد و مو به مو عمل كرد .\r\n\r\nبنى اميّه قيامشان براى از ريشه بركندن قرآن بوده است\r\nسيره معاويه هدم اركان اسلام ، و هدم قرآن بود در لباس اسلام و در پوشش قرآن . و اين به مراتب از جهت عمق و تأثير ، از جنگهاى پدرش أبو سفيان شديدتر و ضرباتش مهلكتر بود .\r\nاين مرد مجرم و شيطان دسيسه باز و حيله‌گر و مكّار كه ديديم در جواب قيس كه ميگويد : ما به شما در بدر و احد شمشير زديم تا شما به اكراه اسلام آورديد ، ميگويد : اللَهُمَّ غَفْرًا ! « خداوندا گناه ما را بيامرز ! » و اينجا خدا شناس مىشود و غفران ميطلبد ، و آنگاه كه در برابر احتجاج و استدلال قوىّ ابن عبّاس در حقّانيّت و مظلوميّت أمير المؤمنين عليه السّلام و غاصبيّت خود فروميماند و فرمان لعن و سبّ آنحضرت را صادر مىكند و به شهرها مينويسد ؛ چون از بحث به منزل باز ميگردد پنجاه هزار درهم براى ابن عبّاس حقّ السّكوت\r\n\r\n","description":"","footnote":"","page_name":" 408 ","page_number":430},
  {"content":"\r\n\r\nهديّه مىكند ، و بر طبق سنّت و سيره عمر كه به شهرها نوشت : قرآن بخوانند ولى تفسير نكنند و حديثى از پيامبر روايت نكنند ، او هم جلوى قرآن را ميگيرد .\r\nروايات و احاديث وارده در تفسير قرآن از رسول اكرم ، حقيقت قرآن است . و اينان چون به خوبى واقف بودند كه احاديث رسول الله ، جنايت و خيانت آنها را برملا مىكند ، منع از حديث و روايت كردند .\r\nقرآن را بخوانند ؛ امّا بى معنى و بدون محتوى ، بدون فهم و درايت ؛ زيرا اريكه حكومتشان با فهم سازگار نبود . قرآن كتاب علم و تعقّل است ، بنابراين امر به عدم تفسير و معناى قرآن در جميع موارد ، امر به هدم آنست .\r\nولى خداوند وعده داده است قرآن را حفظ كند ، و متعهّد شده است از دستبرد و تحريف ظاهرى و باطنى مصون بدارد :  إِنَّا نَحْنُ نَزَّلْنَا الذِّكْرَ وَ إِنَّا لَهُ لَحافِظُونَ .  « 1 »\r\n« حقّاً و تحقيقاً به عهده ماست كه قرآن را نازل كنيم ؛ و ما حقّاً و تحقيقاً نگهدار و حافظ آنيم » .\r\n\r\n« تو مترس از نسخ دين اى مصطفى »\r\n مصطفى را وعده كرد الطاف حقّ * گر بميرى تو نميرد اين سَبَق « 2 » من كتاب و معجزت را خافضم « 3 »\r\nبيش و كم كن را ز قرآن رافضم * من تو را اندر دو عالم رافعم\r\nطاغيان را از حديثت دافعم * كس نتاند بيش و كم كردن در او\r\nتو به از من حافظى ديگر مجو \r\n\r\n\r\n","description":"","footnote":"\r\n( 1 ) آيه 9 ، از سوره 15 : الحجر\r\n( 2 ) كتاب تعليم اطفال . ( تعليقه )\r\n( 3 ) خافض : الخَفْضُ عَمودُ الخباء . ( « خَفْض به معناى چوب و عمود خيمه است . » ) يعنى من كتاب و معجزات را سازنده ستونم ، به اين معنى كه آلت نگهدارى از براى او ميسازم . ( تعليقه )\r\n","page_name":" 409 ","page_number":431},
  {"content":"\r\n\r\n رونقت را روز روز افزون كنم * نام تو بر زرّ و بر نقره زنم\r\nمنبر و محراب سازم بهر تو * در محبّت قهر من شد قهر تو\r\nنام تو از ترس پنهان مىبرند * چون نماز آرند پنهان بگذرند\r\nخُفيه ميگويند نامت را كنون * خُفيه هم بانگ نماز اى ذو فنون\r\nاز هراس و ترس كفّار لعين * دينْت پنهان مىشود زير زمين\r\nمن مناره بر كنم آفاق را * كور گردانم دو چشم عاق را\r\nچاكرانت شهرها گيرند و جاه * دين تو گيرد ز ماهى تا به ماه\r\nتا قيامت باقيش داريم ما * تو مترس از نسخ دين اى مصطفى\r\nاى رسول ما تو جادو نيستى * صادقى ، هم خرقه موسيستى\r\nهست قرآن مر تو را همچون عصا * كفرها را دركشد چون اژدها\r\nتو اگر در زير خاكى خفته‌اى * چون عصايش دان تو آنچه گفته‌اى\r\nگرچه باشى خفته تو در زير خاك * چون عصا آگه بود آن گفت پاك « 1 » \r\n\r\nخداوند براى هر پيغمبرى در راه رسيدن به مقصود ، مشكلاتى ايجاد مينموده است\r\n    وَ ما أَرْسَلْنا مِنْ قَبْلِكَ مِنْ رَسُولٍ وَ لا نَبِيٍّ إِلَّا إِذا تَمَنَّى أَلْقَى الشَّيْطانُ فِي أُمْنِيَّتِهِ فَيَنْسَخُ اللَّهُ ما يُلْقِي الشَّيْطانُ ثُمَّ يُحْكِمُ اللَّهُ آياتِهِ وَ اللَّهُ عَلِيمٌ حَكِيمٌ * لِيَجْعَلَ ما يُلْقِي الشَّيْطانُ فِتْنَةً لِلَّذِينَ فِي قُلُوبِهِمْ مَرَضٌ وَ الْقاسِيَةِ قُلُوبُهُمْ وَ إِنَّ الظَّالِمِينَ لَفِي شِقاقٍ بَعِيدٍ * وَ لِيَعْلَمَ الَّذِينَ أُوتُوا الْعِلْمَ أَنَّهُ الْحَقُّ مِنْ رَبِّكَ فَيُؤْمِنُوا بِهِ فَتُخْبِتَ لَهُ قُلُوبُهُمْ وَ إِنَّ اللَّهَ لَهادِ الَّذِينَ آمَنُوا إِلى صِراطٍ مُسْتَقِيمٍ * وَ لا يَزالُ الَّذِينَ كَفَرُوا فِي مِرْيَةٍ      مِنْهُ حَتَّى تَأْتِيَهُمُ السَّاعَةُ بَغْتَةً أَوْ يَأْتِيَهُمْ عَذابُ يَوْمٍ عَقِيمٍ .  « 2 »\r\n\r\n\r\n","description":"","footnote":"\r\n( 1 ) « مثنوى » ملّاى رومى ، جلد سوّم ، از طبع ميرزا محمودى ، ص 223 ؛ و از طبع ميرخانى : ص 231 و 232\r\n( 2 ) آيات 52 تا 55 ، از سوره 22 : الحجّ\r\n","page_name":" 410 ","page_number":432},
  {"content":"\r\n\r\n« و ما پيش از تو هيچ رسولى و هيچ نبيّى را نفرستاديم مگر آنكه چون آرزو ميداشت كه دعوتش مورد قبول آيد و كتابش و گفتارش و دينش پذيرفته شود ، و بدون مشكلات با حوادث و فتنه‌هاى شيطانى مقصد و مقصودش در اجابت مردم تحقّق پذيرد ، شيطان در اين آرزو تصرّف ميكرد ؛ و از مخالفين و معاندين افرادى را بر ميگماشت تا از در ستيزه در آيند . و در دعوت او و پذيرش خلق ، ايجاد خَلَل ميكردند و مردم را به شبهه و شكّ ميانداختند .\r\nامّا خداوند القائات شيطان را بر باد فنا ميداد و شبهات او را زائل مينمود ، و پيامبران را موفّق و مظفّر و پيروز ميگردانيد و به مقصود و مراد خودشان كه تحقّق دعوت و قبول دين بود مىرساند ، و پس از آن خداوند آيات خود را استحكام ميبخشيد ؛ و خداوند عليم و حكيم است .\r\nنسخ القائات شيطانيّه بدست خداوند قادر ، دو فائده داشت : يكى آنكه : آن القائات براى كسانى كه در دلهايشان مرض روحى است و براى آنان كه دلهايشان را قساوت گرفته و سخت و سنگين شده است ، فتنه و بلاء و امتحانى بود كه از شكّ و شبهه بر نگردند و باقى بمانند ، و بواسطه اختيار خود در برابر ظهور امر پيامبران و پيشرفت دعوتشان ، در ضلالت و گمراهى ثابت و استوار شوند ؛ و البتّه ستمگران در مخالفتى سخت و صعب و دور از حقّ گرفتارند .\r\nفائده ديگر آنكه : كسانى كه اهل درايت و ادراكند ، و از جانب خداوند به ايشان اعطاء علم و دانش شده است بفهمند و بدانند كه آن آرزو و مقصود پيامبران ، حقّى از جانب پروردگارت بوده است و به آن ايمان بياورند ، و دلهايشان شكسته و خاضع و خاشع و براى قبول آن نرم و ملايم شود . و حقّاً خداوند آنان را كه ايمان آورده‌اند ، به سوى راه راست و صراط مستقيم هدايت مىكند .\r\n\r\n","description":"","footnote":"","page_name":" 411 ","page_number":433},
  {"content":"\r\n\r\nو امّا آن كسانى كه كافر شده‌اند ، و بعد از اين جريان ايمان نياورده‌اند همچون كفّار قريش پيوسته نسبت به نسخ القائات شيطانى و تحقّق آرزوى پيامبران در شكّ و ريب ميمانند ؛ تا آنكه ناگهان ساعت قيامت در رسد و يا آنكه عذاب روز عقيم ( كه پس از آن روز ، روز ديگرى نيست ) آنها را فرا گيرد » .\r\n\r\nقرآن و پاسداران آن ، أبدى هستند\r\nاز اين آيه به صراحت دريافت ميداريم كه : قرآن كريم ابدى است ، و ولايت يعنى پاسداران و نگهبانان آن ابدى هستند . و در هر زمان و مكان پيوسته عليه مرام و مقصود رسول خدا و عليه دستورات و احكام قرآن اعمالى صورت ميگيرد و دسيسه‌هائى مىشود ، و ليكن نور خدا غالب است ، و خداوند پيوسته بر تعهّد خود ضامن است . و چون حسينى را بر ميانگيزد تا با قيام پر جلوه و پر شكوه خود تاج و تخت استكبار يزيد را بر سرش فرو كوبد ، و نعره‌هاى أنانيّت وى را تا ابد خاموش كند . حسين عليه السّلام نمونه بارز و الگوى ظاهر مرام و مقصد جدّش رسول خدا و بابش علىّ مرتضى و مامش فاطمه زهراء ، و برادرش حسن مجتبى است . و در بيوتى است و خود از بيوتى است كه :   أَذِنَ اللَّهُ أَنْ تُرْفَعَ وَ يُذْكَرَ فِيهَا اسْمُهُ يُسَبِّحُ لَهُ فِيها بِالْغُدُوِّ وَ الْآصالِ * رِجالٌ لا تُلْهِيهِمْ تِجارَةٌ وَ لا بَيْعٌ عَنْ ذِكْرِ اللَّهِ وَ إِقامِ الصَّلاةِ وَ إِيتاءِ الزَّكاةِ يَخافُونَ يَوْماً تَتَقَلَّبُ فِيهِ الْقُلُوبُ وَ الْأَبْصارُ   . « 1 » « اراده خدا بر آن قرار گرفته است كه داراى مقام و منزلت رفيع گردد ، و در آنها نام خدا برده شود ، و در صبحها و شبها مردانى كه هيچ تجارتى و هيچ داد و ستدى آنها راى از ذكر خدا و إقامه نماز و دادن زكات باز نميدارد ، و از روزى كه در آن ، دلها و چشمها و اژگون مىشود در هراسند ؛ خدايشان راى تسبيح ميگويند . »\r\n\r\nحكومت يزيد استبداد محض ، و براى هدم قرآن بود\r\nدر برابرش يزيد لعين مجسّمهء غرور و خودخواهى و كبر و سركشى ، با\r\n\r\n\r\n","description":"","footnote":"\r\n( 1 ) ذيل آيه 36 و آيه 37 ، از سوره 24 : النّور\r\n","page_name":" 412 ","page_number":434},
  {"content":"\r\n\r\nقدرت جهنّمى و شيطانى خود كه شرق و غرب جهان را گرفته است ، « 1 » و در ظاهر و آشكارا شراب مىخورد ، و با زنان مُغنّيه در مجالس خمر و سكر شب را به صبح ميآورد ، و نكاح حرمات را رواج ميدهد ، و ميمون بازى مينمايد ؛ و نه تنها\r\n\r\n\r\n","description":"","footnote":"\r\n( 1 ) به منجنيق بستن مسجدالحرام توسّط لشكريان يزيد مستشار عبد الحليم جندى كه از اركان مجلس اعلاى شؤون اسلاميّه مصر است ، در كتاب نفيس خود : « الامام جعفرٌ الصّادق » ص 52 ميگويد : يزيد در سالهاى حكومتش كار را بدانجا رسانيد كه لشكرى را به سوى مدينه مجهّزاً گسيل داشت تا خون ريخته شود و هتك حرمت گردد ( در واقعه حَرَّة ، سنه 63 ) تا در آن هشتاد نفر از اصحاب رسول الله كشته شوند . و پس از آن در روى زمين ديگر يك نفر بَدْرىّ ( كسى كه از اصحاب رسول الله در جنگ بدر شركت نموده بود ) پيدا نشد . و از قريش و أنصار هشتصد نفر كشته شدند ، و از موالين و تابعين و سائر افراد مردم ده هزار نفر !\r\nو سپس در آخرين ايّام زندگياش ، لشكرى را فرستاد تا كعبه را محاصره كردند پس از آنكه آن را آتش زدند ؛ و كدام سوء عاقبتى براى أحدى از افراد بشر از اين فظيعتر به نظر ميرسد ؟ بلكه براى كدام دولتى ، سوء عاقبتى بهتر و بيشتر از اين ، دلالت بر غضب آسمان بر آنها مىكند ؟ آرى ! اين آتش زدن كعبه و كشتار صحابه و سر بريدن هزاران مسلمان نبود مگر أحداث و وقايعى كه در سه سال مدّت حكومت خود نمود . اين ، خاتمه‌اى طبيعى براى ابتداى فظيع حكومتش بود ، و پاداشى بود كه به خود و به دولتش با دست خود وارد ساخت . زيرا يزيد أساس ابتداى حكومتش را با جريمه كربلا در روز عاشورا در دهم محرّم سنه 61 گشود ، و در آن روز از جرائم و فظايع ، امورى تحقّق يافت كه نه چشمى ديده و نه گوشى شنيده بود ؛ نه مانند آن را و نه شبيه و نزديك به آن را ؛ از شهادت أبو الشّهداء : الحسين بن علىّ كه پيامبر درباره او در دعاى خود گفته بود : اللَهُمَّ إنِّى أُحِبُّهُ فَأُحِبُّ مَنْ يُحِبُّهُ . « بار پروردگارا ! من او را دوست دارم ؛ پس دوست دارم كسى كه او را دوست داشته باشد ! » آن كسى كه او را خلفاى راشدون معظّم ميشمردند ، و جميع مردم در طىّ عصرها و دورانها او را تعظيم مينمودند ؛ آن كس كه در عطايش و در عبادتش پيشواى مردم بود ، و در تواضع و شجاعتش در « جَمَل » و « صِفّين » و « نهروان » در كنار أمير المؤمنين علىّ بود . تا آخر آنچه را كه آورده است .\r\n","page_name":" 413 ","page_number":435},
  {"content":"\r\n\r\nخودش چنين است بلكه رواج شرابخوارى و باده گسارى و تغنّى آنچنان بالا گرفته است كه حتّى در حرمين شريفين مكّه و مدينه عمّال او شراب ميخورند ، و بدون پروا در مَسْمَع و منظر عامّ مجالس لهو و لعب تشكيل ميدهند . ماليات و خراج مسلمين را صرف اين گونه مطامع مينمايند ، و فقر و تنگدستى آنقدر بر ضعفاء و مستمندان غالب آمده كه ساتر عورت ندارند ؛ و قُوت لا يموت به دستشان نميرسد .\r\nللّه الحمد و له الشّكر اين مجلّد كه جلد دوّم از « نور ملكوت قرآن » از دورهء « أنوار الملكوت » و از قسمت ششم از « دورهء علوم و معارف اسلام » است ، در غروب آفتاب روز چهاردهم شهر شعبان المعظّم ، ليلهء مباركهء ميلاد با سعادت حضرت بقيّة الله الاعظم حجّة بن الحسَن العسكرىّ عجَّل الله تعالَى فرجَه الشّريف و جعلَنا اللهُ ترابَ مَقْدَمه المبارك ، سنهء يكهزار و چهارصد و نه از هجرت نبويّه على مهاجرها ءَالاف التّحيّة و السّلام ؛ در شهر مقدّس مشهد رضوى على ثاويه ءَالاف التحيّة و الإكرام ؛ به دست و خامهء حقير فقير سيّد محمّد حسين حسينىّ طهرانىّ غفَر اللهُ له ذنوبَه ، و وفَّقه لما يُحبّه و يَرضاه اختتام پذيرفت .\r\nاللهُمَّ صَلِّ عَلَى الْمُصْطَفَى مُحَمَّدٍ ، وَ الْمُرْتَضَى عَلىٍّ ، وَ الْبَتولِ فاطِمَةَ ، وَ السِّبْطَيْنِ الْحَسَنِ وَ الْحُسَيْنِ ؛ وَ عَلَى زَيْنِ الْعابِدينَ عَلىٍّ ، وَ الْباقِرِ مُحَمَّدٍ ، وَ الصّادِقِ جَعْفَرٍ ، وَ الْكاظِمِ موسَى ، وَ الرِّضا عَلىٍّ ، وَ التَّقىِّ مُحَمَّدٍ ، وَ النَّقىِّ عَلىٍّ ، وَ الزَّكىِّ الْعَسْكَرىِّ الْحَسَنِ ؛ وَ صَلِّ عَلَى الْهادى الْمَهْدىِّ ، صاحِبِ الزَّمانِ ، وَ خَليفَةِ الرَّحْمَنِ ، وَ قاطِعِ الْبُرْهانِ ، وَ إمامِ الانْسِ وَ الْجآنِّ ، صَلَواتُكَ عَلَيْهِ وَ عَلَيْهِمْ أجْمَعِين\r\n\r\n","description":"","footnote":"","page_name":" 414 ","page_number":436},
  {"content":"\r\n . \r\n","description":"","footnote":"","page_name":" 415 ","page_number":437},
  {"content":"\r\n . \r\n","description":"","footnote":"","page_name":" 416 ","page_number":438},
  {"content":"\r\n . \r\n","description":"","footnote":"","page_name":" 417 ","page_number":439},
  {"content":"\r\n . \r\n\r\n","description":"","footnote":"","page_name":" 418 ","page_number":440}
  ]