[
  {"content":"\r\n\r\nسفرنامه فرخ خان امين الدوله\r\n\" مخزن الوقايع \"\r\n\r\n","description":"","footnote":"","page_name":" شناسنامه 1 ","page_number":1},
  {"content":"\r\n\r\nمجموعهء سفرنامه هاى ايرانى\r\nزيز نظر\r\nايرج افشار\r\nانتشارات اساطير\r\n\r\n","description":"","footnote":"","page_name":" شناسنامه 2 ","page_number":2},
  {"content":"\r\n\r\nسفرنامه\r\nفرخ خان امين الدوله\r\n\" مخزن الوقايع \"\r\nنوينسده\r\nحسين بن عبدالله سرابى\r\nبكوشش\r\nكريم اصفهانيان قدرت الله روشنى\r\nانتشارات اساطير\r\nتهران - 1361\r\n\r\n","description":"","footnote":"","page_name":" شناسنامه 3 ","page_number":3},
  {"content":"\r\n\r\nنام كتاب : مخزن الوقايع\r\nنويسنده : حسين بن عبدالله سرابى\r\nناشر : انتشارات اساطير\r\nتيراژ : 3000\r\nنوبت چاپ : چاپ دوم\r\nتاريخ انتشار : ديماه 1361\r\nچاپ : رشديه\r\nقطع وصفحه : وزيرى 466\r\n\r\n","description":"","footnote":"","page_name":" شناسنامه 4 ","page_number":4},
  {"content":"\r\n\r\n\r\nچند توضيح\r\n\r\nاين مجموعه . . .\r\nنگارش تاريخ دقيق اجتماعى و سياسى دو قرن اخير ايران منوط به چاپ شدن بسيارى از اسناد و مآخذ عصرى است و از آن جمله است سفرنامه‌هائى كه ايرانيان خواه در سفرهاى خود به پهنهء ايران نوشته‌اند و خواه دربارهء سفرهايى كه به ممالك ديگر كرده و هريك به چشم عجب‌ديده‌ها و شنيده‌هاى تازه‌اى را براى همزبانان خويش به رشتهء قلم درآورده است . از هريك از آن نوشته‌ها مىتوان نكته‌هاى ظريف و طبعا مفيد كه به كار تاريخ‌نويسى مىآيد استخراج كرد و طبعا تاريخ واقعى اجتماعى و سياسى ايران روشن‌تر خواهد شد از آنچه تاكنون به عنوان « تاريخ » به دستمان رسيده است .\r\nطبيعى است كه هريك ازين مآخذ قديم به چشم خوانندگان و جستجوكنندگان جنبهء كاملا اعتبارى خواهد داشت و ممكن است كتابى كه پسند ذوق يكى واقع مىشود دلپذير خاطر ديگرى نباشد .\r\nاما يك « مجموعه » اى كه به نشر اسناد و مدارك عصرى مىپردازد سعىاش بر آن است كه آن اسناد و مدارك براى تاريخ مفيد واقع شود و نبايد در سنجش و گزينش خود توجهش به آن باشد كه نويسنده سندى خيانت‌كننده بوده است و پردازندهء مدركى ديگر خدمت‌كننده . نوشتهء هردو دسته بايد چاپ شود تا محقق بيطرف و مورخ بىنظر بتواند نويسندگان آن كتابها يا صادركنندگان آن اسناد را چنان كه بوده‌اند بشناساند . بنابراين كتابهايى كه درين مجموعه چاپ خواهد شد دلالت ندارد براين‌كه ناظر يا ناشر به قصد « طرفدارى » به چاپ رسانيده‌اند .\r\nيك مجموعه ، از سلسلهء انتشارات اساطير كه علاقه‌مندانى چند به فرهنگ ايران به قصد انتشار كتابهاى مفيد بنياد گذارده‌اند مجموعه‌اى است به نام « سفرنامه‌هاى ايرانى » . درين مجموعه علاوه بر تجديد چاپ سفرنامه‌هايى كه پيش ازين چاپ شده و بسيار ناياب است سفرنامه‌هايى به چاپ خواهد رسيد كه به صورت نسخهء خطى در گوشهء و كنار كتابخانه‌ها ناشناخته مانده است .\r\n\r\n","description":"","footnote":"","page_name":" شناسنامه 5 ","page_number":5},
  {"content":"\r\n\r\n\r\nاين كتاب . . .\r\nسفرنامه فرخ خان امين الدوله ( مخزن الوقايع ) شرح مأموريت و مسافرت فرخ خان امين الدوله به نمايندگى ايران به ممالك اروپائى است ( سال 1272 قمرى مطابق 1856 ) يعنى همان سفرى كه منجر به عقد قرارداد معروف پاريس در 4 مارس 1857 با انگلستان و چشم‌پوشى از هرات شد . سفر مأموريت تام الاختيار او متعاقب جريانهاى مربوط به جنگ ايران و افغانستان بر سر هرات پيش آمد كه تفصيل مطلب را مرحوم حسين محبوبى اردكانى به شرح كافى و دقت وافى بيان فرموده است . بنابراين مطالب مندرج در اين كتاب از لحاظ وقوف بر يكى از حوادث مهم سياسى و ديپلماسى ايران واجد اهميت است و هميشه يكى از اسناد براى بررسى آن جريان خواهد بود . سفر امين الدوله از 11 ذىقعده 1272 شروع شد و قريب دو سال مدت گرفت . ( شوال 1274 ) .\r\nشرح مسافرت به قلم حسين بن عبد الله سرابى است كه يكى از اعضاى هيأت همراه امين الدوله بود و كتاب را در دو جلد تأليف كرد كه مجلد حاضر جلد اول است .\r\nمؤلف در خطبهء كتاب گفته است : « منقسم شد به دو جلد ؛ جلد اول در بيان وقايعات و گزارش حالات و محاورات و مكالمات جناب ايلچى كبير با سلاطين و رجال دول فرنگستان - و جلد دوم در شرح اداره امور و تريب كارهاى دولتى و ملتى فرانسه است و انتظام اوضاع عموم ممالك يروپ نيز به تفاوت جزئى بدان منوال است . »\r\n\r\nنسخه‌هاى مخزن الوقايع\r\nاز مخزن الوقايع نسخه‌هاى متعددى در دست است و چاپ حاضر اصولا براساس دو نسخه‌اى انجام شده است كه در ملكيت مرحوم حسنعلى غفارى ( معاون الدوله ) بود مگر در بعضى موارد كه مصححان به نسخه‌هاى ديگر نگريسته‌اند و شرح آن را در مقدمهء خود بازگفته‌اند .\r\nنسخه‌هايى كه مىشناسيم و آقاى احمد منزوى در فهرست نسخه‌هاى خطى فارسى ( جلد ششم ) فهرست كرده عبارت است از :\r\n- شمارهء 4371 كتابخانهء ملى ملك كه على الظاهر به خط مؤلف است .\r\n- شمارهء 3078 كتابخانهء مركزى و مركز اسناد دانشگاه تهران كه ظاهرا داراى\r\n\r\n","description":"","footnote":"","page_name":" شناسنامه 6 ","page_number":6},
  {"content":"\r\n\r\nتصحيحاتى از مؤلف است ) .\r\n- شمارهء 1647 ف كتابخانهء ملى تهران مورخ 1273\r\n- شمارهء 213 ج مجموعهء دانشكدهء ادبيات در كتابخانهء مركزى دانشگاه تهران مورخ 1281 .\r\n- شمارهء 105 ب مجموعهء دانشكدهء حقوق در كتابخانهء مركزى و مركز اسناد دانشگاه تهران مورخ 1290 .\r\n- شمارهء 1135 كتابخانهء سلطنتى ( سابق ) .\r\n- شمارهء 327 ( ف 806 ) كتابخانهء ملى تبريز .\r\n- شمارهء 80 تاريخ كتابخانهء استان قدس شهد .\r\n- شمارهء 11386 كتابخانهء عمومى اصفهان ( فهرست دكتر مقصود 1 : 149 ) .\r\n\r\nاسناد امين الدوله\r\nچاپ كتاب مخزن الوقايع در سلسلهء انتشارات دانشگاه تهران بمناسبت آن آغاز شد كه مرحوم حسنعلى غفارى ( معاون الدوله ) با سعهءصدر كليهء اسناد تاريخى خانوادگى خود را به كتابخانهء مركزى و مركز اسناد دانشگاه تهران بخشيد مشروط بر آنكه دانشگاه آن اسناد و اوراق را به طبع برساند . اغلب اسناد و اوراق مذكور كه جنبهء تاريخى داشت و از اهميت خاص برخوردار بود آنها بود كه از فرخ خان امين الدوله بجاى مانده بود و ضمنا براى آنكه رابطهء اسناد با مأموريت فرخ خان بهتر معلوم شود نخست تصميم بر انتشار مخزن الوقايع گرفته شد و دو همكار و دوست گراميم آقايان كريم اصفهانيان و قدرت الله روشنى زعفرانلو آن خدمت را با همكارى پوشيده ولى بسيار مؤثر مرحوم دكتر حسين محبوبى اردكانى قبول كردند و جلد اول كتاب انتشار يافت و پس‌ازآن دوستان مذكور به تنظيم و نشر اسناد همت گماردند ( و در يكى از جلدها باشتراك على اصغر عمران ) و خوشبختانه تاكنون پنج جلد از آن اسناد در قريب به دو هزار و پانصد صفحه در دسترس قرار گرفته است و اين اسناد همانها است كه پيش از انتشار به صورت مدون ، مجملى دربارهء آنها در مقدمهء مخزن الوقايع گفته‌ام .\r\nاميدست جلد دوم مخزن الوقايع هم در آينده تصحيح و منتشر شود .\r\nتهران نوزدهم آذرماه 1361 ايرج افشار\r\n\r\n","description":"","footnote":"","page_name":" شناسنامه 7 ","page_number":7},
  {"content":"\r\n\r\nفرخ خان\r\n\r\n","description":"","footnote":"","page_name":" شناسنامه 8 ","page_number":8},
  {"content":"\r\n\r\nفرخ خان امين الدوله\r\n\r\n","description":"","footnote":"","page_name":" شناسنامه 9 ","page_number":9},
  {"content":"\r\n\r\nفرّخ خان امين الدوله\r\n\r\n","description":"","footnote":"","page_name":" شناسنامه 10 ","page_number":10},
  {"content":"\r\n\r\nفرخ خان امين الدوله عزيز خان سردار كل\r\n\r\n","description":"","footnote":"","page_name":" شناسنامه 11 ","page_number":11},
  {"content":"\r\n\r\nتشريفات تقديم اعتبارنامه بحضور ناپلئون سوم\r\n\r\n","description":"","footnote":"","page_name":" شناسنامه 12 ","page_number":12},
  {"content":"\r\n\r\nميرزا ملكم خان فرخ خان ميرزا علينقى حكيم الممالك ؟\r\nميرزا حسين سرابى ( مؤلف مخزن الوقايع ) ميرزا زمان خان غفارى\r\n\r\n","description":"","footnote":"","page_name":" شناسنامه 13 ","page_number":13},
  {"content":"\r\n\r\nميرزا زمان خان كازيميرسكى بيبرستين ملكم ميرزا رضا فرخ خان نريمان خان نيكلا\r\n\r\n","description":"","footnote":"","page_name":" شناسنامه 14 ","page_number":14},
  {"content":"\r\n\r\nفرّخ خان\r\n\r\n","description":"","footnote":"","page_name":" شناسنامه 15 ","page_number":15},
  {"content":"\r\n\r\nصورت فرخ خان از روى پردهء نقاشى رنگى كار صنيع الملك ( ابو الحسن غفارى )\r\n\r\n","description":"","footnote":"","page_name":" شناسنامه 16 ","page_number":16},
  {"content":"\r\n\r\n\r\nفهرست مطالب\r\nموضوع صفحه شرح حال فرخ خان امين الدوله بقلم حسنعلى غفارى ( معاون الدوله ) 3\r\nبحثى در اسناد مربوط به فرخ خان بقلم ايرج افشار 15\r\nمقدمه در باب قضيهء هرات بقلم حسين محبوبى اردكانى يك\r\nپيشگفتار مصححان چهل و يك\r\nمتن سفرنامه مقدمهء مؤلف 1\r\nدر خاك عثمانى 31\r\nفصل اول : در ذكر وقايعات ايام توقف سفارت كبرى در اسلامبول و تفصيل 48 مكالمات جناب جلالتمآب امين الملك ايلچى كبير با ايلچى انگليس و اولياى سنيهء عثمانى\r\nصورت مكالمه و مكاتبهء ايلچى كبير دولت فخيمهء انگليس مقيم 117 اسلامبول\r\nفصل دوم : در وقايع عزيمت سفارت كبرى از اسلامبول 155\r\nقرار بازديد سفرا در فرنگستان بدين تفصيل است 198\r\nگفتار در شرح وقايعات سفر لندن است 242\r\nدر پاريس 267\r\nسفر بلژيك 295\r\nتفصيل احوال شهر رنس 322\r\nگفتار در وقايعات سفر ثانوى لندن براى وداع علياحضرت ملكه پادشاه 325 انگليس است\r\n\r\n","description":"","footnote":"","page_name":" شرح حال 1 ","page_number":17},
  {"content":"\r\n\r\nموضوع صفحه گفتار در بيان احوال شاهزاده خانم ام السفارة است كه بيان احوال 345 مشاراليها خالى از غرابت نخواهد بود\r\nوقايع سياحت بناهاى عظيم در محالات مملكت انگليس [ كه 
  ] خارج 348 از خود شهر لندن است\r\nدر بيان سفر بندر نظامى انگليس است 359\r\nدر بيان تفصيل احوال ديوانه خانهء دولت انگليس است 366\r\nگفتار در بيان امورات اتفاقيه در پاريس بعد از مراجعت از لندن است 374\r\nگفتار در شرح انعقاد مجلس شوراى پاريس است 378\r\nشرح وقايعات سفر اتاليا ، افستريه و پروس است 387\r\nتوضيحات 429\r\nفهرست مآخذ 437\r\nفهرست اسامى كتب ، روزنامه و رساله 442\r\nفهرست اعلام اشخاص 443\r\nفهرست اعلام جغرافيائى 449\r\nغلطنامه 457\r\nمقدمهء فرانسه بقلم فرخ غفارى ( آخر كتاب ) 8 - 1\r\n\r\n","description":"","footnote":"","page_name":" شرح حال 2 ","page_number":18},
  {"content":"\r\n\r\n\r\n[ شرح حال فرخ خان امين الدوله بقلم حسنعلى غفارى ( معاون الدوله ) 
  ]\r\nعكس كارت ويزيت فرخ خان كه در اروپا چاپ كرده بوده است\r\n\r\nدودمان غفارى\r\nغفاريهاى كاشانى ( غفارى بكسر اول و تخفيف فاء ) خود را از بازماندگان ابو ذر غفارى ( متوفى در 32 هجرى ) از صحابهء پيامبر اسلام حضرت رسول اكرم ( ص ) ميدانند . اسامى غفارى و غفاريه در مراغه و اطراف قزوين بر آباديها و ابنيهء مختلفى از دوران مغول به اين طرف ديده مىشود ، اما آنچه مسلم است اينست كه از اين خاندان مردان معتبرى در زمرهء قضات ، علما ، حكما و مجتهدين برخاسته‌اند و اغلب آنها در كاشان ( و گاه در هندوستان ) مقام قضاوت داشته‌اند .\r\nدر زمان نادر مولانا قاضى عبد المطلب غفارى كه شجره‌اش با سى و نه نسل به ابو ذر ميرسد در شوراى دشت مغان از طرف مردم كاشان و نطنز شركت كرد « 1 » . پسر\r\n\r\n\r\n","description":"","footnote":"\r\n( 1 ) - ر . ك . بمقدمهء آقاى حسن نراقى بر تاريخ جهان‌آراى قاضى احمد غفارى قزوينى بقيه در صفحه بعد\r\n","page_name":" شرح حال 3 ","page_number":19},
  {"content":"\r\n\r\nاو قاضى احمد ( متوفى 1174 ) پسرى بنام قاضى معز الدين داشت كه در 1162 و تا پايان عمرش در 1193 از جانب كريم خان به حكومت كاشان و قم و نطنز و جوشقان مشغول بود « 1 » . معز الدين داراى سه پسر بود : يكى از آنها ابو الحسن مستوفى غفارى نقّاش ماهر و وقايع‌نگار دربار زنديه مؤلّف تاريخ گلشن مراد بود كه عموى بزرگ ابو الحسن ثانى نقّاشباشى غفارى است كه لقب صنيع الملك گرفت و يكى از سه نقّاش استاد قرن سيزده هجرى قمرى در ايران است ( متوفى در 1283 ) . صنيع الملك عموى محمد غفارى ( كمال الملك ) مىباشد « 2 » .\r\nپسر ديگر قاضى معز الدين ميرزا احمد بود . پسر ارشد ميرزا احمد ، ميرزا مهدى نام داشت كه چندى حاكم كاشان بود .\r\n\r\nفرّخ خان\r\nميرزا مهدى در حدود 1230 قمرى ( 1814 ميلادى ) در كاشان داراى فرزندى بنام ابو طالب شد . اين پسر در اوايل جوانى به تهران روانه شد و به زودى در دربار فتحعليشاه سمت پيشخدمتى خاصه يافت . شاهزاده عضد الدوله دراين‌باره چنين مينويسد : « فرّخ خان غفارى كه از نجباى كاشان و شاهرخ خان كه از اهل رستم‌آباد شميرانست رخت جواهر ميپوشيدند كه زن از حرمخانه با اثاث و تجمّل زياد به اين هردو مرحمت شد . زن فرّخ خان خالهء شاهزاده عيال\r\n\r\n\r\n","description":"","footnote":"\r\nبقيه از صفحه قبل\r\n( تهران 1343 ) . از سفر قاضى عبد المطلب به مغان يك نقاشى بسيار معتبرى كار ميرزا ابو الحسن غفارى بتاريخ 1209 موجود است . ( ر . ك . بمقالهء آقاى محمد تقى مصطفوى در « نقش‌ونگار » شمارهء 7 سال 1339 ) .\r\n( 1 ) - « مرآت القاسان » نوشتهء عبد الرحيم ضرّابى ( سهيل ) به اهتمام آقاى ايرج افشار ( تهران 1341 ) و اين كتاب داراى مطالب با ارزشى دربارهء سلسلهء غفارى و شخص فرخ خان امين الدوله - كه ابتدا امين الملك لقب داشت - و اوصاف و بستگان و احداثات و املاك وى مىباشد\r\n( 2 ) - ر . ك . بمقالهء آقاى محمد تقى مصطفوى « نقش‌ونگار » 1339 شمارهء 7 .\r\n","page_name":" شرح حال 4 ","page_number":20},
  {"content":"\r\n\r\nحاجى ميرزا موسى خان و زن شاهرخ خان خالهء كامران ميرزا بود . فرّخ خان را خاقان مرحوم در سفر خراسان به وليعهد مغفور سپرد . نجابت ذاتى و كاردانى او را به لقب امين الدوله و مسند وزارت رسانيد » « 1 » . مخبر السلطنهء هدايت نيز ميگويد : « ابو طالب كاشانى هم از پيشخدمتان طرف توجه بوده است . شاه از محمد قاسم خان ملك الشعراء براى اين دو پيشخدمت لقبى ميخواهد . شاهرخ و فرّخ اختيار مىشود . در سلامها ميبايست اين دو جوان لباس جواهر پوشيده طرفين تخت بايستند » « 2 » در ربيع الاول 1249 ( تابستان 1833 ) بدرخواست عباس ميرزا نايب السلطنه فتحعليشاه فرّخ خان را با درجهء سرهنگى نزد محمد ميرزا ( محمد شاه بعدى ) كه مشغول قشون‌كشى اول به هرات بود به آنجا ميفرستد « 3 » . سپس در ركاب محمد شاه بمأموريتى به گرگان ميرود .\r\nدر 1252 فرّخ خان - كه مردى كاردان بود - از طرف محمد شاه براى اصلاح فساد در طبرستان به آنجا ميرود و چندى حاكم آن ولايت مىشود « 4 » . سال بعد فرّخ خان مأمور تحقيق دربارهء شورش اصفهان ميگردد و چهارماهى هم به امور ولايتى رسيدگى مىكند « 5 » .\r\n\r\n\r\n","description":"","footnote":"\r\n( 1 ) - تاريخ عضدى ( تهران 1306 قمرى ) ص 119 . سپهر ( تاريخ قاجار ج 1 ص 326 و 333 ) مينويسد كه : همسر فرخ خان دختر لطفعلى بيك اصفهانى و خواهر حاجيه خاتون زن فتحعليشاه و خالهء شمس بانو خانم معقودهء ميرزا موسى خان پسر ميرزا بزرگ خان قائم‌مقام بود .\r\n( 2 ) - خاطرات و خطرات ( تهران چاپ دوم 1344 ) صفحهء سى مقدمه ، نيز در تاريخ زندگانى عبد اللّه مستوفى ( چاپ دوم ج 1 . ص 90 ) قصه‌اى دربارهء علت ترقى فرخ خان موجود است .\r\nآقاى حسين سعادت نورى كه مطالعات بسيار وسيعى در تاريخ دوران قاجاريه دارند به نوشتن شرح‌حالى از فرخ خان امين الدوله غفارى در مجلهء « وحيد » ( از شمارهء دى 1344 ببعد ) آغاز كرده‌اند .\r\n( 3 ) - ملفوفهء فرمان شاه خطاب به محمد ميرزا .\r\n( 4 ) - صنيع الدوله منتظم ناصرى ج 3 . ص 166 ( تهران 1300 قمرى ) .\r\n( 5 ) - ايضا ج 3 ص 169 و 170 .\r\n","page_name":" شرح حال 5 ","page_number":21},
  {"content":"\r\n\r\nدر 1255 براى 8 ماه حكومت گيلان را ميگيرد « 1 » . در اثر مهارتى كه در اجراى امور داخلى پيدا كرده بود وى را در 1256 براى تحصيل ماليات فارس به آن ناحيه اعزام ميكنند و در مدت كوتاهى مأموريت خود را انجام ميدهد « 2 » . در شوال 1260 ( پائيز 1844 ) بموجب فرمانى كه سوابق خدمات مهمّهء دولتى او را ميشمارد فرّخ خان به سمت صندوقدارى خاصّهء محمد شاه و حكومت كاشان منصوب مىشود . در دورهء ناصر الدين شاه به استناد فرمانها و دستخطهاى او فرّخ خان مورد عنايت و اعتماد مخصوص سلطان واقع ميگردد . در صفر 1267 ( دسامبر 1850 ) بموجب فرمانى كه پشت آن مهر ميرزا تقى خان امير كبير را دارد مأمور تحصيل وصول و ايصال ماليات و منال جميع ولايات مىشود . در شعبان 1270 ( مه 1854 ) بموجب فرمان ديگرى از كارهاى گذشتهء وى و تحصيلدارى وجوهات كل مملكت و « مقدم داشتن فوايد ملكى بر استيفاى مطامع نفسى » قدردانى مىشود و منصب صندوقدارى خاصه وجوه صرف جيب شاه با هزار تومان اضافه‌حقوق به او اعطاء ميگردد . در 1272 بدستور ناصر الدين شاه فرّخ خان گنبد امامزاده حمزهء شاهزاده عبد العظيم را ميسازد « 3 » .\r\n\r\nامين الملك\r\nدر رمضان 1272 ( مه 1856 ) فرّخ خان لقب امين الملكى و نشان تمثال مكلّل به الماس ميگيرد « 4 » . اين مقدمهء مأموريت او به سفارت اروپا بود و چون در متن و ملحقات شرح اين مأموريت بتفصيل آمده است ما در اينجا فقط شرح وقايع زندگى او را پس از مراجعت به ايران در ربيع الاول 1275 ( سپتامبر 1858 ) مىآوريم . در بازگشت به طهران « از انواع فخر\r\n\r\n\r\n","description":"","footnote":"\r\n( 1 ) - منتظم ناصرى ج 3 ص 174 .\r\n( 2 ) - اعتماد السلطنه ، مرآت البلدان ج 1 ص 579 .\r\n( 3 ) - محمد تقى مصطفوى ، آستانهء حضرت عبد العظيم ( تهران 1330 ) .\r\n( 4 ) - منتظم ناصرى ج 3 ص 246 .\r\n","page_name":" شرح حال 6 ","page_number":22},
  {"content":"\r\n\r\nو شرف بهره‌ياب گرديدند و هنگام ورود به دار الخلافه حسب الامر استقبال شايان از معزى اليه نمودند « 1 » » و بموجب فرمانى بتاريخ 15 جمادى الثانى 1275 ( دسامبر 1858 ) مناصب وزارت حضور و مهردارى مهر مبارك و ريش‌سفيدى و رياست عملهء خلوت را يافت و گل كمرى مرصّع به جواهر گرانبها و جبّه ترمهء دور زنجيره‌اى به او اعطاء گرديد « 2 » . امين الملك در همان موقع پيشنهاد كرد كه 42 نفر جوان قابل ايرانى انتخاب شوند كه به اروپا اعزام گردند تا در مدارس عالى فرانسه به تحصيلات فنّى اشتغال ورزند « 3 » . فرّخ خان كه با دقت از تأسيسات نوين اروپا ديدن كرده بود واقف بود كه محصّلان ايرانى مىتوانند بهره‌هاى بيشمارى از مدارس عالى فرنگ ببرند .\r\nاز ميان كسانى كه جزو اين 42 نفر بودند بايد اسامى اشخاص زير را برد كه هريك در رشتهء خود از متخصصان زبردست گشتند : ميرزا على اكبر خان مزيّن الدوله نقّاش معروف ، محمود مشاور الملك متخصص علم نجوم ، ميرزا كاظم دانشمند شيمى ، ميرزا نظام الدين غفارى ( مهندس الممالك ) پسر عموى فرّخ خان مرد سياسى و دانشمند قرن پيش « 4 » و برادرش زين العابدين شريف الدوله از صاحبمنصبان عاليرتبهء وزارت خارجه ، عبد الوهاب غفّارى ( پسر عموى ديگر فرّخ خان ) طبيب و نقّاش زبردست و ديگران . اين عده در فرانسه بدست ايرانشناس معروف آلكساندر خودزكو  A . Chodzko  سپرده شدند « 5 » .\r\n\r\n\r\n","description":"","footnote":"\r\n( 1 ) - مرآت البلدان ج 2 . ص 233 .\r\n( 2 ) - مرآت البلدان ج 2 ص 235 .\r\n( 3 ) - ايضا ج 2 ص 235 و محمد على مصدق الدولهء غفارى ، تاريخ غفارى ( نسخهء خطى 1309 قمرى ج 1 ص 16 ) .\r\n( 4 ) - ر . ك . بتعليقات « مرآت القاسان » چاپ آقاى ايرج افشار .\r\n( 5 ) - شرحى از اوصاف امين الملك و اقدامات او را درباره شاگردان ايرانى ميتوان در دو كتاب فرانسوى از  Thieury  ( روابط ايران و فرانسه ، چاپ او رو ، 1866 ) و  Gillet - Damitte  ( قصيده براى ناصر الدين شاه ) چاپ پاريس 1859 يافت .\r\n","page_name":" شرح حال 7 ","page_number":23},
  {"content":"\r\n\r\n\r\nامين الدوله\r\nدر اوايل رمضان 1275 ( آوريل 1859 ) فرّخ خان لقب امين الدوله ميگيرد « 1 » و مقرر مىشود كه عرايض و مطالب علما و شاهزادگان عظام را او معروض دارد . عزل و نصب حكّام ولايات هم بمشاورت و صوابديد او انجام ميگيرد « 2 » . بدينوسيله امين الدوله در آن موقع عملا وزارت داخله را به عهده داشت « 3 » . يك ماه بعد در شوال همان سال طبق فرمان شاه مبلغ سه هزار تومان خرج سفرهء ساليانه به سه هزار تومان دريافتى معمولى او افزوده شد . در همان ايام بود كه ناصر الدين شاه پسر ارشد خود شاهزاده مسعود ميرزا ( ظل السلطان ) را احضار مىكند و به او ميگويد : « ترا و ولايت ابو ابجمعى ترا كلا به اين امين الدوله كه در حضور من ايستاده است سپردم و اين شخص للهء تو و مختار تست . . . و آنچه او نوشت و دستور العمل داد فقط براى تو و سند تو كافى و سند صحيح است فرمايش او فرمايش شاه است » « 4 » . ظل السلطان اضافه مىكند كه تا امين الدوله حيات داشت قلبا و لسانا اوامر او را ميپذيرفتم . مسعود ميرزا به امين الدوله گفته بود كه « اگرچه يقين دارم كه با پاكى فطرت نمك سه پادشاه تاجدار پدران من را فراموش نخواهيد كرد اما براى اينكه تجديد نان و نمك بكنم خود و اجزايم در خانهء شهرى شما مهمان خواهيم\r\n\r\n\r\n","description":"","footnote":"\r\n( 1 ) - قبل از او ميرزا صادق قائم‌مقام وزير داخله كه برادرزادهء ميرزا آقا خان اعتماد الدوله بود اين لقب را داشت .\r\n( 2 ) - مرآت البلدان ج 2 ص 240 كه نيز تصويرى از امين الدوله وزير حضور ( ص 230 ) چاپ كرده است .\r\n( 3 ) - دكتر  Polak  اطريشى چندين جا در كتاب خود ( ايران سرزمين و اهالى آن ، لايپزيك 1865 ) از امين الدوله سخن ميگويد و در 1858 اشاره بطلوع ستارهء اقبال او مىكند .\r\n( 4 ) - مسعود ميرزا ، تاريخ مسعودى چاپ 1325 قمرى ص 77 .\r\n","page_name":" شرح حال 8 ","page_number":24},
  {"content":"\r\n\r\nبود » . در آن ضيافت امين الدوله دو تفنگ و يك دوربين به او تقديم مينمايد « 1 » . شاهزاده مسعود ميرزا امين الدوله را هميشه از دوستان مخصوص خود ميدانست .\r\nدر اواخر ربيع الاول 1276 ( اكتبر 1859 ) امين الدوله عضو مجلس شوراى دولتى گرديد « 2 » . در ربيع الاول 1277 ( سپتامبر 1860 ) بموجب فرمانى باغ و عمارتى كه در جنب برج نوش و باغ ايلخانى معروف بود با يك طاق آب از قنات قاسم خانى به ملكيّت او درآمد و تا زمان فوتش در اختيار او بود « 3 » . طبق فرمانى بتاريخ شوال 1280 ( مارس 1864 ) به امين الدوله وزير داخله و مخاطب سلام شاه درجه و نشان امير نويانى داده شد « 4 » . از قراريكه در خوابنامهء اعتماد السلطنه آمده است روزى شاه ميرزا يوسف مستوفى الممالك و ميرزا محمد خان سپهسالار و فرّخ خان امين الدوله را به باغ نگارستان احضار مىكند و از ميان آن سه نفر ، محمد خان را براى صدارت انتخاب مينمايد « 5 » . سپهسالار كه از امين الدوله بعنوان رقيب احتمالى ميترسيد\r\n\r\n\r\n","description":"","footnote":"\r\n( 1 ) - ايضا ص 78 كه شرح مفصل ميهمانى را ميدهد . بطور كلى مسعود ميرزا ظل السلطان در كتاب خود بتفصيل از غفاريها صحبت مىكند و آنها را خيلى محترم ميشمارد ( ص 83 و بعد ) . دربارهء وساطت نزد شاه هم قطعه‌اى دارد ( ص 176 و 177 ) .\r\n( 2 ) - بروگش  Brugsch  آلمانى در شرح سفارت وزيرمختار پروس در 1276 و 1277 به ايران كليه مناصب و مشاغل امين الدوله را ميان وزراى ممتاز آن زمان ميشمارد .\r\n« سفر بايران » لايپزيك 1862 ج 1 ص 236 ) .\r\n( 3 ) - اين باغ در غرب خيابان فردوسى فعلى ميان خيابان سوم اسفند و خيابان نادرى در محل تأسيسات بانك ملى و بانك مركزى كنونى واقع شده بود .\r\n( 4 ) - مرآت البلدان ج 3 ص 24 و در سالنامهء معروف  Gotha  چاپ آلمان از سنهء 1860 تا سنهء 1869 و سالهاى ديگر مناصب و مشاغل فرخ خان امين الدوله مرتبا مندرج است .\r\n( 5 ) - اعتماد السلطنه ، خوابنامه ( چاپ مشهد 1324 شمسى ) ص 48 .\r\n","page_name":" شرح حال 9 ","page_number":25},
  {"content":"\r\n\r\nخواستار دورى او از پايتخت شد و در 1282 ( 1865 ) به فرّخ خان تكليف گرديد كه يا پيشكارى وليعهد در آذربايجان يا فرمانروائى خراسان يا فارس را قبول كند .\r\nامين الدوله بملاحظاتى نپذيرفت و تقاضاى رفتن به كاشان نمود « 1 » . در ضمن نيز ميرزا نصر اللّه خان فرزند ارشد او حاكم كاشان گرديد . چندى بعد شاهزاده مسعود ميرزا كه به طهران بازميگشت از كاشان عبور كرد و بديدن امين الدوله در ملك شخصى او در فرخ‌آباد رفت و از قول شاه از او احوالپرسى كرد . در هنگام مراجعت به طهران مسعود ميرزا شرح خدمات امين الدوله را بعرض شاه مىرساند و پس از ده ماه دورى از مركز در 24 شوال 1282 ( مارس 1866 ) فرّخ خان به طهران احضار مىشود و در صفر 1283 مشاغل وزارت حضور همايون ، حكومت كاشان ، ادارهء ولايات اصفهان و فارس و نطنز و ادارهء گمركخانه‌ها را مىيابد « 2 » . در پايان همان سال وزير دربار مىشود و در ذى الحجه 1283 ( آوريل 1867 ) بعنوان رئيس ملتزمين ركاب عهده‌دار رياست كاروان سلطنتى كه عازم زيارت حضرت رضا بود ميگردد « 3 » .\r\nفرّخ خان امين الدوله در 18 صفر 1288 ( مه 1871 ) در اثر سكتهء قلبى در تهران فوت كرد و در مقبرهء خانوادگى واقع در صحن كهنهء حضرت معصومهء قم دفن گرديد . امين الدوله پنج پسر ( نصر اللّه خان ، محمد حسن خان ، محمد حسين خان كه پس از فوت پدر فرّخ خان ناميده شد ، محمد ابراهيم خان معاون الدوله و مهدى خان قائم‌مقام ) و يك دختر ( فاطمه خانم عيال اقبال الدوله ) داشت .\r\n\r\n\r\n","description":"","footnote":"\r\n( 1 ) - مصدق الدوله ، تاريخ غفارى ( خطى ) ج 1 ص 34 و 35 .\r\n( 2 ) - مرآت البلدان ج 3 ص 59 .\r\n( 3 ) - سفرنامهء ناصر الدين شاه به خراسان ( تهران 1283 قمرى ) ص 13 و مرآت البلدان ج 3 ص 68 و منتخب التواريخ مظفرى ( چاپ 1323 قمرى ) ص 352 .\r\n","page_name":" شرح حال 10 ","page_number":26},
  {"content":"\r\n\r\nپس از فوت امين الدوله ، لقب او به برادرش ميرزا هاشم خان رسيد « 1 » . محمد خان اقبال الدوله و غلامحسين خان صاحب‌اختيار پسران ميرزا هاشم خان بودند « 2 » .\r\n\r\nاقدامات سياسى\r\nدر طى اين شرح حال و با استفاده از فرمانها و دستخطهاى محمد شاه و ناصر الدين شاه معلوم گرديد كه فرّخ خان اقدامات بسيار مفيد و قاطعى در حل مسائل داخلى و خارجى به عمل آورده است .\r\nعلاوه‌بر مهارتى كه وى در امور داخلى داشت در سياست خارجى نيز در اثر مذاكرات با رجال سياسى مقيم طهران و بعدا با مردان نامى خارجى در اروپا زبردستى تامى يافته بود . پس از مراجعت به طهران نيز ناصر الدين شاه اغلب در مسائل سياست خارجى با او مشورت ميكرد و بسيارى از كارهاى مربوط به سفارتخانه‌هاى خارجى را به او ميسپرد تا به وزير خارجهء رسمى كه ميرزا سعيد خان مؤتمن الملك بود . اسناد و دستخطهاى بيشمارى كه اكنون موجود است مؤيّد اين امر مىباشد . ما من باب مثال چند نكته‌اى را در اين زمينه ذكر ميكنيم :\r\nهنگام حركت « رالينسن »  Rawlinson  وزيرمختار انگليس « 3 » از طهران در بهار 1276 ( 1860 ) فرّخ خان مذاكرات عمده را با او انجام ميدهد « 4 » .\r\n\r\n\r\n","description":"","footnote":"\r\n( 1 ) - مرآت البلدان ج 3 ص 140 .\r\n( 2 ) - شرح حال پسران فرخ خان و برادرش و برادرزاده‌هايش در تعليقات « مرآت القاسان » آمده است .\r\n( 3 ) -  H . C . Rawlinson  ( 1810 - 1895 ) سركرده ، شرق‌شناس و مرد سياسى انگليسى كه از 1833 تا 1839 مأموريت نظامى در ايران داشت و در 1859 و 60 وزيرمختار در تهران بود .\r\n( 4 ) - در تاريخ روابط سياسى ايران و انگليس از محمود محمود ( چاپ 2 ج 2 ص 60 ببعد ) شرح اين مذاكرات از روى منابع انگليسى بتفصيل آمده است .\r\n","page_name":" شرح حال 11 ","page_number":27},
  {"content":"\r\n\r\nباز در همان موقع فرّخ خان مأمور گفتگو با « رالينسن » دربارهء مسألهء بحرين است و راپورت او در اين قسمت صحبت از وطن‌پرستى و منطق‌دانى او مينمايد « 1 » .\r\nدر جمادى الاولى 1277 ( پائيز 1860 ) وقتى اليسن  Alison  وزيرمختار انگليس و « ايستويك »  Eastwick  نايبش به طهران ميآيند اول بديدن فرّخ خان امين الدوله و بعد نزد ميرزا سعيد خان ميروند « 2 » . « ايستويك » در كتاب خود از فرّخ خان تعريف و تمجيد كرده مقام و اهميت او را در دربار ايران شرح ميدهد « 3 » .\r\nدر موضوع برقرارى سيم تلگراف نيز امين الدوله تأثير مهمى داشته است « 4 » .\r\nدر زمستان 1279 ( 1863 ) وقتى آشكار مىشود كه انگليسها فشار كافى به دوست محمد خان نميآورند امين الدوله كه وزير داخله بود پيشنهاد مىكند كه دولت بريتانيا حق ايران را بر حدود مرزى خراسان و سيستان و كرمان تضمين نمايد « 5 » .\r\n\r\nاحداثات\r\nفرّخ خان امين الدوله تيول و املاك زيادى در حوالى كاشان داشت « 6 » . در كاشان و طهران احداثات مختلفى كرد كه\r\n\r\n\r\n","description":"","footnote":"\r\n( 1 ) - اين سند بسيار مهم در « بحرين و مسائل خليج فارس » تأليف جهانگير قائم‌مقامى ( تهران 1341 ) ص 28 و 43 آمده است .\r\n( 2 ) - محمود محمود ، ج 2 ص 579 .\r\n( 3 ) - ايضا ص 589 .\r\n( 4 ) - ايضا ص 595 و ج 3 ص 613 .\r\n( 5 ) - از « راپورتهاى ديپلماتيك » گوبينو  Gobineau  ( چاپ ژنو و پاريس 1959 ) ص 220 . مجموعهء نوشته‌ها و مراسلات گوبينو نكات بسيار جالب راجع به فرخ خان دارد .\r\n( 6 ) - عبد الرحيم ضرّابى كه يكى از پيشكاران امين الدوله در كاشان بود صورتى از املاك وى در « مرآت القاسان » داده است .\r\n","page_name":" شرح حال 12 ","page_number":28},
  {"content":"\r\n\r\nمهمترين آنها را در اينجا ميآوريم :\r\nتيمچهء معروف امين الدوله در جنب چهارسوى بازار كاشان كه در حدود 1277 قمرى بدستور وى ساخته شد و از آثار هنرى بسيار ممتاز است كه وصف آن در كتابهاى خارجى و ايرانى آمده است « 1 » .\r\nبازار جديد كاشان كه در همان سنوات بدستور او ساخته شد و تا احداث خيابانى كه فعلا از ميدان شهردارى به ميدان فيض ميرود برپا بود . اين بازار يك چهارسوى بسيار ديدنى و تاريخى داشت كه بدبختانه به كلى ويران گشت « 2 » .\r\nخانهء شخصى وى در كاشان كه پس از مراجعت از اروپا بنا شد و داراى سه طبقه و اطاقهاى بسيارى بود . اين خانه كه بعدا مقرّ حكّام كاشان گرديد معروف به ديوانخانه بود و بدبختانه در سنوات اخير خراب گرديد و بجاى آن تأسيساتى از وزارت بهدارى بنا شد .\r\nدر طهران در محلهء چاله‌ميدان امين الدوله مسجد و مدرسهء بزرگى بنا نمود « 3 » كه در دورهء سلطنت اعليحضرت رضا شاه فقيد به وزارت معارف اهداء شد و فعلا دبيرستانى در آنجا ساخته شده است ( خيابان سيروس ) .\r\nدر محلهء كوچهء غريبان طهران هم كه خانه‌هاى شخصى امين الدوله و بستگانش در آنجا بود مسجد و آب‌انبارى بنا نمود كه تا امروز باقى است .\r\n\r\n\r\n","description":"","footnote":"\r\n( 1 ) - « مرآت القاسان » ص 426 و مادام  Dieulafoy  ( « ايران ، كلده و شوش » ، پاريس ، 1887 ) ص 196 و 197 .\r\n( 2 ) - شرحى از آن در « تاريخ كاشان » اثر آقاى حسن نراقى يافت مىشود ( زير چاپ ) .\r\n( 3 ) - اعتماد السلطنه ، « المآثر و الآثار » تهران 1306 قمرى ص 87 .\r\n","page_name":" شرح حال 13 ","page_number":29},
  {"content":"\r\n\r\nسنگفرش كردن كوچه‌هاى ارگ دولتى طهران با سنگهاى تراشيده به سبك معابر اروپائى از كارهاى فرّخ خان بود « 1 » .\r\nحسنعلى غفارى ( معاون الدوله )\r\n\r\n\r\n","description":"","footnote":"\r\n( 1 ) - سروش اصفهانى شاعر نامى ( 1228 - 1285 ) هشت قطعه قصيده و مسمط در مدح فرخ خان امين الدوله گفته است ( ر . ك . بديوان او چاپ آقاى محمد جعفر محجوب تهران 1340 )\r\n","page_name":" شرح حال 14 ","page_number":30},
  {"content":"\r\n\r\n\r\nبحثى در اسناد مربوط به فرخ خان ايرج افشار\r\nسوانح احوال فرخ خان امين الدوله را جناب آقاى معاون الدولهء غفارى در صحايف پيش مرقوم داشته‌اند ، اما براى تفصيل سرگذشت آن مرد مشهور عصر ناصرى كه مقامات مختلف و مهم را تصدى كرده است مراجع و اسنادى وجود دارد كه تاكنون مورد تحقيق و بحث قرار نگرفته است و بايد محققان به دقت بدانها رسيدگى كنند تا بتوانند چگونگى احوال و اعمال فرّخ خان را چنان كه درخورست تحرير نمايند و ضمنا حقايق تاريخى مربوط به كيفيت قضيهء هرات كه يكى از وقايع مهم تاريخ ايران در قرن گذشته است روشن شود و از پس پرده‌هاى تاريك به درآيد « 1 » .\r\nجلد اول كتاب مخزن الوقايع كه اينك در دست خوانندگان است از مراجع مهمى است كه بدين مقصود كمك مىكند ، ولى چون صورت سفرنامه دارد مطالب مذكور در آن غالبا ضبط وقايع و اخبارمانند و در حقيقت حاشيهء مذاكرات سياسى\r\n\r\n\r\n","description":"","footnote":"\r\n( 1 ) - درين سالهاى اخير چند دسته سند مربوط بقضيهء هرات بدست آمده است :\r\nالف - اسنادى كه توسط آقاى سيد على كبير در اختيار جناب آقاى اللهيار صالح درآمد و ايشان در اختيار كتابخانهء مركزى دانشگاه قرار دادند كه عكس از آنها تهيه شود و چند فقره از آنها را اينجانب در مجلهء يغما ( سال 13 ) بچاپ رسانيده‌ام .\r\nب - مكاتيب صدراعظم و دستور العملهاى شاه به احتشام الدوله خانلر ميرزا والى خوزستان در خصوص جنگ با انگليس در محمره . اين مجموعه كه در يك مجلد صحافى شده است در تملك مرحوم عبد الحسين هژير بود و با بعض نسخ خطى ديگر يكى از كتابفروشها خريده بود كتابخانهء دانشكدهء حقوق از كتابفروش خريدارى كرد و يكى از اسناد آن را در مجلهء يغما ( سال 12 ) درج كرده‌ام ( فهرست نسخه‌هاى خطى آنجا تأليف محمد تقى دانش‌پژوه .\r\nج - گزارشها و مكاتيب گوبينو از تهران به وزير امور خارجه فرانسه كه به صورت كتابى توسط  Hytier ( A . D . )  بنام  Les depeches diplomatiques  در سال 1959 در ژنو بطبع رسيده است .\r\n","page_name":" شرح حال 15 ","page_number":31},
  {"content":"\r\n\r\nاست ، ولى اسناد ديگرى موجود است كه مكمّل مندرجات اين كتاب خواهد بود ، و آن اسناد مجموعه‌اى است از مكاتبات و فرامين و اوراقى كه در اختيار جناب آقاى معاون الدوله غفارى ( نوهء فرّخ خان ) است و از راه لطف در دسترس اينجانب قرار دادند تا به منظور تتميم فوايد اين كتاب و اطلاع محققان به معرفى آنها بپردازم و اميدوارم كه قسمتى از آنها به صورت مجلّدى مستقل در آينده طبع شود .\r\nمهمترين قسمت اين اسناد دفترى است حاوى سواد مراسلات و مكاتيب متبادله ميان فرّخ خان ( در حين مأموريت ) و مصادر امور مملكت ، على الخصوص شخص ناصر الدين شاه و ميرزا آقا خان نورى . اين مراسلات در دفترى خشتى به خط شكسته نستعليق در 441 صفحه تحرير شده است . معلوم مىشود فرّخ خان درين مأموريت مهم فوق العاده هشيار و استاد بوده است و براى اطلاع خود و جوابگوئيهاى محتمل آينده دستور داده است كه از جميع نامه‌هاى رسيده و جوابهاى ارسالى در دفترى مستقل سواد بردارند كه اگر اصل آنها از ميان رفت بسوابق امر دسترسى حاصل شود . درين نامه‌ها مطلبى كه مخصوصا به نظر ميرسد وحشت تهران از قضيهء هرات و اصرار شديدى است به اتمام اين معضل و مشكل بوده است .\r\nدستهء ديگر اصل فرامين و اختيارنامه‌هاى متعدد و دستخطهاى ناصر الدين شاه به فرّخ خان و نيز بعضى از مكاتيب ميرزا آقا خان و رجال ديگر است ( خواه مربوط به ايام مأموريت فرنگ و خواه مربوط بدوران خدمت در دربار ، بخصوص در دوران امين الدولگى ) . اين اوراق و اسناد به صورت مجموعه‌اى بقطع بزرگ ( سلطانى ) صحافى و تجليد شده است و نزديك يكصد و پنجاه سند تاريخى مهم را حاوى است .\r\nدستهء ديگر فرامين مشاغل فرّخ خان است ( صندوق‌دارى نقدى ، حكومت كاشان ، وزارت داخله ، خرج اطاق ، تمليك برج نوش ، تحصيلدارى ماليات مملكت ، حكومت جوشقان ، پيشخدمتى خاصه ) و مكاتبات و اوراق و نيز سواد مرقوماتى ديگر كه تجليد نشده است و عكس آن قسمت كه اهميت بيشترى دارد درين جا چاپ مىشود .\r\n\r\n","description":"","footnote":"","page_name":" شرح حال 16 ","page_number":32},
  {"content":"\r\n\r\n\r\n1 - كسب تكليف و اخذ اختيار\r\nمضمون عده‌اى از اوراق عبارت است از تكليف و اصرار به فرخ خان كه به موضوع قضيهء هرات زودتر خاتمه بخشد ، بخصوص كه فرخ خان منظما از تهران كسب تكليف ميكرده و اختيارنامه ميخواسته است . درين زمينه ، از جمله اسناد مذكور در زير را بايد مطالعه كرد :\r\nتصوير 1 - خطابى است به امين الملك مورخ 24 ربيع الثانى 1273 . با حاشيه‌اى به خط ناصر الدين شاه كه در آن شاه صريحا وجود جنگ را مضر به حال ايران ، و تكاليف و تقاضاهاى انگليس را سخت دانسته است . ناگزير از فرخ خان ميخواهد كه كار را بگذراند . عبارت نهائى خوب مطلب را روشن و زمان گذشته را نزديك مىسازد :\r\n« اگر كلا يا بعضا تخفيفى دادى خدمت كلى است كه به دولت كرده‌اى و اگر ايلچى كبير انگليس هيچ تخفيف ندهد و در اجراى تكاليف خمسه اصرار داشته باشد و ببينى كه كار از دست ميرود البته قبول بكن و نگذار كار به جنگ و جدال بكشد . » شاه به خط خود نوشته است : « و الا چاره نيست قبول كن . »\r\nتصوير 2 - باز به همان تاريخ 24 ربيع الثانى 1273 . فرمانى است با حاشيه‌اى به خط شاه در همان موضوع و مصرّح باينكه : « مع هذا از قرار اين فرمان همايون به آن جناب امر و مقرر مىنمائيم كه موافق اختيار كليه . . . در قطع و فصل مواد برودت و عود دوستى آن دولت بكوشد » . در حاشيه شاه مؤكدا به خط خود مينويسد : « البته البته امر به زودى بگذران هرطور صلاح بدانى » .\r\nتصوير 3 - چهار روز قبل از اين دو فرمان ، ناصر الدين شاه فرمان ديگرى در 20 ربيع الثانى خطاب به فرخ خان صادر نموده و در آن تعهد مبنى بر تخليهء هرات را تأييد كرده بوده است .\r\n\r\n","description":"","footnote":"","page_name":" شرح حال 17 ","page_number":33},
  {"content":"\r\n\r\nتصوير 4 - مكتوبى است از ميرزا آقا خان در شوال 1273 به فرخ خان . از آن برمىآيد كه فرخ خان به ميرزا آقا خان نوشته بوده است كه لرد پالمرستن اعمال ميرزا آقا خان را مخالف مقاصد خودشان ميدانسته است و ميرزا آقا خان اين شائبه را بدين عبارت از خود دور مىسازد : « من بدوستى انگليس هيچ نمانده بود كه تمام شوم و حالا هم اگر بدخواهان من در حضور اعليحضرت ولينعمت من سعايت از من مينمايند ميگويند با انگليس دوستى مفرط دارد . . . چطور شد كه بدخواه انگليس هم قلم رفتم . شما كه امين الملك هستيد در طهران بوديد و از اين اوضاع اطلاع كامل داريد ، چه شد كه مطلب را درست حالى نكرديد . . . بگوئيد من بىعقل نيستم كه دوستى انگليس را از براى دولت خودم ترجيح بدوستى دول ديگر ندهم . واقعا امين الملك اگر ذهن اولياى دولت انگليس باشد كه من بدخواه آن دولت هستم از براى من اشكال دارد من بعد بتوانم با سفراى ايشان كارى صورت بدهم . »\r\nتصوير 5 - مكتوبى است از فرخ خان خطاب به ميرزا آقا خان كه در آن به شاق بودن تقاضاهاى انگليس اشاره مىكند و دستور العمل ميخواهد ( اين مكتوب را فرخ خان ظاهرا از تبريز فرستاده است . )\r\nتصوير 6 - جواب ميرزا آقا خان است بتاريخ جمادى الثانيهء 1272 به مكتوب مذكور در فوق كه برطبق مندرجات جواب معلوم مىشود رقعهء فرخ خان را به نظر شاه هم رسانيده بوده است . مينويسد : « هرطور كه سليقهء شما و اخلاص و ارادت شما نسبت به دولت مقتضى ببيند و از قبول آن ناگزير و لاعلاج باشيد بايد قبول كنيد و امر را بگذرانيد و راضى نباشيد كه امر به جنگ بكشد . در هرصورت قبول شرايط ترضيه كلا يا بعضا به اختيار كليهء شما است . هرطور قبول كنيد اولياى دولت تصديق شما را مرضى خواهند داشت . . . »\r\nتصوير 7 - سواد يكى از نامه‌هاى فرخ خان به ميرزا آقا خان است . در آن گزارش\r\n\r\n","description":"","footnote":"","page_name":" شرح حال 18 ","page_number":34},
  {"content":"\r\n\r\nمذاكرات را بتفصيل مينويسد و نمونه‌اى روشن از طرز كار فرخ خان درين مأموريت مهم و شايستگى و دقت يك نمايندهء سياسى است . طبق اين مكتوب كه بعد از 22 ربيع الاول تحرير شده است معلوم مىشود كه انگليسها از همان ابتداى امر مذاكرهء صلح را موكول به تخليهء هرات كرده بودند و دولت روس و فرانسه علنا جانب انگليس را ميگرفته‌اند و آنها هم تخليهء هرات را تأييد ميكرده‌اند . عثمانى نيز درين ميان به همين راه ميرفته است . سفير انگليس آنقدر به قدرت خودشان مطمئن بوده است كه راضى بملاقات با فرخ خان نميشده است .\r\n\r\n2 - عريضه‌هاى شكوائى و دستخطهاى التفات‌آميز\r\nچند عريضهء شكايت از فرخ خان و دستخطهاى التفات‌آميز شاه در ميان اين اسناد ديده شد كه بطور واضح حكايت از سعايت بدخواهان و رقباى فرخ خان مىكند . معلوم مىشود كه او فوق العاده محسود اقران و امثال خود بوده است ، خواه در دوران محمد شاه كه فرخ خان سمت مهمى نداشته ، خواه در ايام مأموريت مهم سياسى فرنگ و خواه در دورانى كه در دربار ناصر الدين شاه با لقب امين الدولگى مصدر امور و مورد شور شاه بوده است . تعدادى ازين عريضه‌ها ناظرست بر دلسردى فرخ خان از فيصله نيافتن قضيه هرات و بلاتكليف ماندن او در فرنگ يا اسلامبول ، مخصوصا از طرف صدراعظم .\r\nتصوير 8 - عريضه‌اى است از فرخ خان به محمد شاه ، و از آن برميآيد كه نسبت خيانتهاى عمده و خوردن مال ديوان به دو داده بوده‌اند .\r\nتصوير 9 و 10 - دستخط مستقلى است از شاه در دو صفحه ، ممهور به مهر پادشاهى خطاب به امين الملك در زمانى كه نامبرده در استانبول بوده است و اتباع عثمانى مشكلاتى براى سرحدات ايران ايجاد كرده بوده‌اند . شاه در انتها به زبان خودمانى\r\n\r\n","description":"","footnote":"","page_name":" شرح حال 19 ","page_number":35},
  {"content":"\r\n\r\nبه امين الملك مينويسد : « تا كى فس‌فس ميكنى ، سخت سخت باش . »\r\nتصوير 11 - فرمانى است از شاه در جواب نامهء امين الملك و اظهار رضايت از طرز مأموريت او ، مخصوصا آنجا كه مينويسد : « ضرور نيست به تو نوشته شود فلان كار را بكن و فلان كار را نكن . . . هرچه بنظرت خوب و درست بيايد كه شأن دولت ما محفوظ بماند البته بكن ، 9 جمادى الاولى 1273 . »\r\nتصوير 12 - فرمانى است مورخ 23 محرم 1274 با حاشيه‌اى به خط شاه در دلجوئى از فرخ خان و ترغيب او به ختم كار سرحدات ايران و عثمانى ، با اين عبارت كه « . . . امورات دايرهء دولتين ايران و عثمانلو را به زودى بگذران و يكطرفى كن . حسن كفايت تو درين امر بايد ظاهر شود . »\r\nتصوير 13 - اصل عريضه‌اى است از فرخ خان با جوابى مبسوط از شاه در حاشيه مورخ 10 محرم 1275 . فرخ خان درين عريضهء منشيانه كه از اسلامبول در باب اختلافات با عثمانى فرستاده است مينويسد : « . . . فدوى را ازين حالت اضطرار اسلامبول نجات بدهند . مطالب دولت علّيه كه در اسلامبول بايد بگذرد بعضى گذشته و گذشتنى است كه تا بيست روز ديگر يك‌طرفى مىشود . چنان كه در اين مدت توقف اسلامبول اقسام تعب و زحمت را كشيده و ساعتى آسوده نگشته تا كارها به اينجاها كشيده ، و آن مطالبى كه گذشتنى نيست اگر تا بيست ماه ديگر هم فدوى در اسلامبول بماند يقين است باينطورها نخواهد گذشت . . . » و از دنبالهء عريضه چنين برمىآيد كه صدراعظم ميلى بمراجعت فرخ خان نداشته است . اما شاه در كنار عريضه صريحا نوشته است : « . . . وقتى كه مأيوس شدى كه ابدا ديگر پيشرفت ندارد البته به چاپارى و به زودى خودت را بحضور ما برسان . . . »\r\nتصوير 14 - دستخطى است از شاه مورخ 1276 با خطاب امين الدوله ، يعنى زمانى صادر شده است كه امين الدوله از مأموريت بازگشته و در طهران بوده است و در اذهان\r\n\r\n","description":"","footnote":"","page_name":" شرح حال 20 ","page_number":36},
  {"content":"\r\n\r\nاو را طرفدار انگليسها قلمداد ميكرده‌اند . شاه در دستخط خود مينويسد : « . . . در فقره كه نوشته بودى بعضى شما را طرفدار انگليسها ميشمارند به خدا قسم از هيچ‌كس از اين نوكرها كه حالا هستند اين فقره را نشنيده‌ام و ابدا همچه عرض نكرده‌اند و البته چون ميدانند كه بسياربسيار حرف لغو و بيهوده است ، اگر هم در دل داشته باشند عرض نميكنند و حال آنكه گويا در دل هم نداشته باشند و تو همچه نوكر نيستى كه اين نوع حرفها در حق تو بزنند . . . در دنيا هميشه در ميانهء نوع بشر حسد و بخل بوده و هست و هيچ‌وقت دنيا از اين خالى نخواهد بود . ليكن پادشاهان و بزرگان بايد عاقل باشند و گوش بحرفهاى بيهوده ندهند . . . و گويا كسى نتواند در خدمات مختصهء شما مداخله بكند . اگر هم شده باشد سهوا بوده است . بعد از اين ملاحظه خواهد شد . . . » ، ازين عبارت اخير خوب مستفاد مىشود كه امين الدوله از دخالت افراد ديگر در امورى كه مربوط به دو بوده است نارضائى داشته و تصورش آن بوده است كه شاه ديگران را در كارهاى او مدخليت مىداده است .\r\nتصوير 15 - جواب شاه است به عريضهء فرخ خان باز در موضوع حرفهائى كه مردم دربارهء او مىزده‌اند و شاه فرخ خان را با اين عبارت دل مىداده است كه : « . . .\r\nحرفهاى مردم را بىمعنى بدانيد . . . » ، از ظاهر دستخط برمىآيد كه در زمان حضور فرخ خان در تهران صادر شده است .\r\n\r\n3 - دوران بىمهرى حقيقى\r\nتصوير 16 - عريضه‌اى است از فرخ خان با دستخطى از شاه در حاشيه . از عبارت « قريب چهارده سال است » برمىآيد كه تاريخ انشاء آن 1278 بوده است .\r\nدرين عريضه فرخ خان عزل از وكالت مازندران را نشانه‌اى از عدم محبت شاه نسبت به خود ، در نتيجهء بدخواهى ديگران ، دانسته است و مىدانيم كه امين الدوله\r\n\r\n","description":"","footnote":"","page_name":" شرح حال 21 ","page_number":37},
  {"content":"\r\n\r\nدر ايام صدارت ميرزا محمد خان سپهسالار بتدريج از نظر شاه مىافتاد . عريضهء مذكور در فوق كه فرخ خان استنباط شخصى خود را در آن به شاه عرضه داشت كرده بوده است دالّ بر اقداماتى است كه سپهسالار بر ضد امين الدوله ميكرده . فرخ خان عاقبت به همين علل و به صورت « ما را از مدرسه بيرون ميرويم » و با ميل و اختيار سكونت كاشان را اختيار كرد . با همهء اين احوال شاه تا حدودى هواى او را از دور نگاه ميداشته است ، بدليل سند تصوير 17 .\r\nتصوير 17 - تلگراف دعوتى است مورخ 28 شوال 1282 از سپهسالار خطاب به امين الدوله ( كه در كاشان بوده است ) براى شركت در مراسم سلام تحويل سال .\r\n\r\n4 - فرخ خان در فرنگ\r\nتصوير 18 تا 20 - فرخ خان در فرنگ به علت رفتار متين و ابراز كفايت مورد احترام دول فرنگ مخصوصا فرانسويها بوده است . در فرانسه بمناسبت ورود او سازى مخصوص بنام « هزاردستان تهران » ساختند تا با پيانو نواخته شود . اين ساز در دفترى زيبا طبع شده است و سه صفحه از آن بطور نمونه درينجا چاپ مىشود .\r\nتصوير 21 - فرخ خان در پاريس بعضويت لژ فراماسونرى « گران اوريان » (  Grand Orient  ) انتخاب شد . در ورقهء عضويت او كه مورخ سال 1857 است سال تولد فرخ خان را 1814 ميلادى ( 30 / 1229 ) نوشته‌اند كه قطعا مأخوذ از اظهار شخص اوست .\r\n\r\n5 - اسناد ديگر\r\nتصوير 22 تا 25 - در ميان اوراق مرحوم امين الدوله عين روزنامهء حكومت بمبئى  Bombay Governement Gazette  مورخ 10 نوامبر 1856 وجود دارد كه در تواريخ خودمان مطالب آن نقل نشده است و اصل آن هم احتمالا در ميان اسناد دولتى\r\n\r\n","description":"","footnote":"","page_name":" شرح حال 22 ","page_number":38},
  {"content":"\r\n\r\nموجود نيست ، لذا عكس آن را درينجا براى نخستين‌بار بطبع ميرسانيم تا نظر رسمى و علنى حكومت هند در قضاياى هرات كه به صورت اشتهارنامه‌اى چاپ شده است در دسترس محققان قرار گيرد .\r\nتصوير 26 تا 29 - متن دو مكتوب است از بيبرستين كه سمت مترجمى هيأت فرخ خان را در فرانسه داشت و نمونه‌اى از قدرت انشاء فارسى آن شخص است كه بعدها به تحقيق ادبى در زبانهاى عربى و فارسى پرداخت و ديوان منوچهرى را به نحوى پسنديده طبع و لغتى بزرگ براى عربى به فرانسه تأليف كرد .\r\nمكتوب اول از پاريس به لندن متضمن اطلاعاتى است در باب عقد قرارداد و طرز مذاكرات ميان فرخ خان و مصادر امور فرانسه . در مكتوب دوم مورخ 15 ژانويه 1858 خبر سوءقصد نسبت به امپراطور فرانسه شرح داده شده است .\r\nتصوير 30 - مكتوبى است از فرخ خان به حاج ميرزا آقاسى در دفاع از خود ، در قبال شكايت دو نفر از اهالى كاشان از طرز حكومت او . حاج ميرزا آقاسى در حاشيه مينويسد : « . . . به تهمت نميتوانند به تو چيزى ببندند . كاشان مردمان بيكاره بسيار دارد ، لوطىبازى درمىآورند خاطرجمع باش تهمت و بهتان به جائى نميرسد . به پدرت هم بنويس مشغول تعمير كاشان باشد . . . »\r\nتصوير 31 - سواد عريضه‌اى است از ميرزا آقا خان به شاه كه آن را براى اطلاع فرخ خان به فرنگ فرستاده بوده‌اند . اعتماد الدوله درين عريضه به تهمت مردم در باب هواخواه انگليس بودن خودش اشاره كرده است .\r\nتصوير 32 - دستخطى است از شاه به فرخ خان در زمانى كه لقب امين الدوله داشته و در تهران بوده است . شاه درين دستخط به سياست انگليس و رفتن سفير آن دولت اشاره مىكند و مينويسد : « پولطيكى كه لارلنس ( ؟ ) همراه خود آورده بود اينجا ميگذارد يا آن پولطيك تازه را كه دوستى و حمايت ايران است با خودش ميبرد . »\r\n\r\n","description":"","footnote":"","page_name":" شرح حال 23 ","page_number":39},
  {"content":"\r\n\r\nازين دستخط خوب مستفاد مىشود كه فرخ خان پس از بازگشت از مأموريت در مسائل سياسى و خارجى ايران رابط محرمى ميان شاه و سفراى خارجى بوده است .\r\nسند ديگرى كه اين مطلب را تأييد مىكند فرمانى است از ناصر الدين شاه مورخ شوال 1276 خطاب به امين الدوله در موضوع مذاكرات مربوط به بحرين كه از لحاظ آنكه سندى مهم راجع به دفاع حقوق و مالكيت ايران بر آن جزيره است عينا از مجموعهء اين اسناد نقل مىشود ( شمارهء 136 از دفتر اسناد )\r\nامين الدوله از تفصيل گفتگوى وزيرمختار انگليس در باب بحرين و جوابهائى كه گفته بوديد مستحضر شدم . جوابهاى بسيار خوب گفته‌ايد . اگر دولت ايران مداخله يا مراوده با بحرين كرده چنان كه آن دولت‌خواه خود اطلاع تمام دارد حق خود ميدانسته است . حال كه وزيرمختار به آنطورها اظهار كرده و دليل ظهور بعضى طورها و حرفها دانسته است ما باوجود همهء دوستيها هيچ لازم نمىدانيم كه دنبالهء مطلب دراز بكشد و بحرين كه عجالة چندان معنى ندارد مخل كارهاى بامعنى ما باشد . شما كه حرف با وزيرمختار خواهيد زد مجملا اينقدر در نظر داشته باشيد كه ما نمىخواهيم كار را درين فقره بسط بدهيم . اگر شما را بىآنكه خلل به مقصود اصلى ما كه حفط صفاى كامل با دولت انگليس برسد ممكن شد كه قرار كار بحرين را هم با صرفه بگذاريد خدمتى است بدولت كرده‌ايد و الا همينقدر در نظر بگيريد كه سلب حقوق ما از بحرين نشده باشد و اطراف اين نكته را درست حفط نمائيد . آن‌وقت به وزيرمختار اطمينان بدهيد كه دولت ايران حالا پاپى و مقيد كار بحرين نيست و كارى نمىكند كه مايهء حرف و رنجش دولت انگليس شود و وزير دول خارجه درين فقره دستور العمل به حاكم فارس خواهد نوشت .\r\nخلاصه با دست ندادن حقوق دولت ايران از بحرين البته خاطر وزيرمختار را بهرطور كه صلاح دانيد آسوده نمائيد . فقرات ديگر كه عرض كرده بود بسيار خوب همانطور تمام نمائيد . زياده فرمايشى نبود . شوال 76 »\r\n\r\n","description":"","footnote":"","page_name":" شرح حال 24 ","page_number":40},
  {"content":"\r\n\r\nتصوير 33 - نامه‌اى است از ميرزا آقا خان به فرخ خان در موضوع اختيار دادن وساطت و حكميت به امپراطور فرانسه از طرف ايران . درين مكتوب ميرزا آقا خان مينويسد : « . . . اگر در فصول و قرارداد عهدنامه خلاف صرفه و شأن دولت ايران مندرج بود ايرادى بر شما داده نميشود ، چنان كه بمحض وصول عهدنامه فى الفور امضى داشتند و قبول شد . . . » . اتكاى مصادر امور ايرانى بر اين بوده است كه دولت فرانسه « . . . هميشه ملتفت حركات انگليسها نسبت بدولت ايران خواهند بود . . . » . در انتهاى مكتوب نوشته‌اند : « . . . اگر انگليس در تخليهء بوشهر و محمره و حركات نامناسب سفير خودش بخواهد ايستادگى نمايد ، رجوع بدولت فرانسه كرده بوديم و خواهيم كرد و طورى نباشد كه خود را كنار بكشند و ما را گرفتار انگليسها نمايند . . . »\r\n\r\n6 - فرخ خان و مؤلف مخزن الوقايع\r\nتصوير 34 - كاغذى است از ميرزا آقا خان خطاب به فرخ خان مورخ 25 ذى الحجهء 1273 . ازين مكتوب استنباط مىشود كه فرخ خان از منشيان خود ( ميرزا حسين سرابى و ميرزا ابو القاسم ) شكايت ميكرده و كفايت و قابليت آنها را در مأموريت مهم فرنگ كافى نميدانسته است . ميرزا آقا خان در جواب به او اختيار ميدهد كه در صورت اقتضا ديگرى را بجاى ميرزا حسين در تبريز يا خوى انتخاب نمايد .\r\nتصوير 35 - مكتوبى است از حسين سرابى مؤلف مخزن الوقايع به فرخ خان در باب مخارج استنساخ اين تأليف و اجازهء رفتن به تبريز كه در آنجا كار استنساخ را به اتمام برساند . ازين مكتوب ظاهرا مستفاد مىشود كه سرابى ميخواسته است نسخه‌اى منقّح از شرح مأموريت را در تبريز طبع كند تا هنگام ورود به طهران به شاه تقديم شود .\r\n\r\n","description":"","footnote":"","page_name":" شرح حال 25 ","page_number":41},
  {"content":"\r\n\r\nتصوير 36 - مكتوبى است از ميرزا آقا خان به فرخ خان كه در آن امين الدوله را از چاپ كردن مخزن الوقايع در تبريز برحذر داشته است ، به همان دليل كه مانع چاپ سفرنامهء سيف الملك هم شده بوده است « 1 » .\r\nوحشت ميرزا آقا خان از چاپ شدن اين نوع كتب ، به علت واقف شدن عامّه بر اوضاع فرنگ و نحوهء آزادى مردم و طريقهء حكومت آن ممالك ، بوده است و صريحا مىنويسد : « . . . شما هم البته نخواهيد گذاشت عاليجاه ميرزا حسين اين كتاب را باسمه نمايد كه به همه‌جا منتشر شود و براى مردم درست آگاهى از اوضاع اروپا حاصل شود كه مصلحت نيست . . . »\r\n\r\n\r\n","description":"","footnote":"\r\n( 1 ) - سيف الملك ( عباسقلى خان ) در سال 1271 براى تعزيت وفات نيكلا امپراطور روس به پطرزبورغ رفت . ميرزا حبيب اللّه افشار قزوينى كه سمت منشيگرى او را داشت شرح سفر و وضع مردم روسيه را نوشت ( نسخه‌اى ازين سفرنامه در كتابخانهء ملى بشمارهء 1787 خطى موجودست . )\r\n","page_name":" شرح حال 26 ","page_number":42},
  {"content":"\r\n\r\nتصوير 1\r\n\r\n","description":"","footnote":"","page_name":" شرح حال 27 ","page_number":43},
  {"content":"\r\n\r\nتصوير 2\r\n\r\n","description":"","footnote":"","page_name":" شرح حال 28 ","page_number":44},
  {"content":"\r\n\r\nتصوير 3\r\n\r\n","description":"","footnote":"","page_name":" شرح حال 29 ","page_number":45},
  {"content":"\r\n\r\nتصوير 4\r\n\r\n","description":"","footnote":"","page_name":" شرح حال 30 ","page_number":46},
  {"content":"\r\n\r\nتصوير 5\r\n\r\n","description":"","footnote":"","page_name":" شرح حال 31 ","page_number":47},
  {"content":"\r\n\r\nتصوير 6\r\n\r\n","description":"","footnote":"","page_name":" شرح حال 32 ","page_number":48},
  {"content":"\r\n\r\nتصوير 7\r\n\r\n","description":"","footnote":"","page_name":" شرح حال 33 ","page_number":49},
  {"content":"\r\n\r\nتصوير 8\r\n\r\n","description":"","footnote":"","page_name":" شرح حال 34 ","page_number":50},
  {"content":"\r\n\r\nتصوير 9\r\n\r\n","description":"","footnote":"","page_name":" شرح حال 35 ","page_number":51},
  {"content":"\r\n\r\nتصوير 10\r\n\r\n","description":"","footnote":"","page_name":" شرح حال 36 ","page_number":52},
  {"content":"\r\n\r\nتصوير 11\r\n\r\n","description":"","footnote":"","page_name":" شرح حال 37 ","page_number":53},
  {"content":"\r\n\r\nتصوير 12\r\n\r\n","description":"","footnote":"","page_name":" شرح حال 38 ","page_number":54},
  {"content":"\r\n\r\nتصوير 13\r\n\r\n","description":"","footnote":"","page_name":" شرح حال 39 ","page_number":55},
  {"content":"\r\n\r\nتصوير 14\r\n\r\n","description":"","footnote":"","page_name":" شرح حال 40 ","page_number":56},
  {"content":"\r\n\r\nتصوير 15\r\n\r\n","description":"","footnote":"","page_name":" شرح حال 41 ","page_number":57},
  {"content":"\r\n\r\nتصوير 16\r\n\r\n","description":"","footnote":"","page_name":" شرح حال 42 ","page_number":58},
  {"content":"\r\n\r\nتصوير 17\r\n\r\n","description":"","footnote":"","page_name":" شرح حال 43 ","page_number":59},
  {"content":"\r\n\r\nتصوير 18\r\n\r\n","description":"","footnote":"","page_name":" شرح حال 44 ","page_number":60},
  {"content":"\r\n\r\nتصوير 19\r\n\r\n","description":"","footnote":"","page_name":" شرح حال 45 ","page_number":61},
  {"content":"\r\n\r\nتصوير 20\r\n\r\n","description":"","footnote":"","page_name":" شرح حال 46 ","page_number":62},
  {"content":"\r\n\r\nتصوير 21\r\n\r\n","description":"","footnote":"","page_name":" شرح حال 47 ","page_number":63},
  {"content":"\r\n\r\nتصوير 22\r\n\r\n","description":"","footnote":"","page_name":" شرح حال 48 ","page_number":64},
  {"content":"\r\n\r\nتصوير 23\r\n\r\n","description":"","footnote":"","page_name":" شرح حال 49 ","page_number":65},
  {"content":"\r\n\r\nتصوير 24\r\n\r\n","description":"","footnote":"","page_name":" شرح حال 50 ","page_number":66},
  {"content":"\r\n\r\nتصوير 25\r\n\r\n","description":"","footnote":"","page_name":" شرح حال 51 ","page_number":67},
  {"content":"\r\n\r\nتصوير 26\r\n\r\n","description":"","footnote":"","page_name":" شرح حال 52 ","page_number":68},
  {"content":"\r\n\r\nتصوير 27\r\n\r\n","description":"","footnote":"","page_name":" شرح حال 53 ","page_number":69},
  {"content":"\r\n\r\nتصوير 28\r\n\r\n","description":"","footnote":"","page_name":" شرح حال 54 ","page_number":70},
  {"content":"\r\n\r\nتصوير 29\r\n\r\n","description":"","footnote":"","page_name":" شرح حال 55 ","page_number":71},
  {"content":"\r\n\r\nتصوير 30\r\n\r\n","description":"","footnote":"","page_name":" شرح حال 56 ","page_number":72},
  {"content":"\r\n\r\nتصوير 31\r\n\r\n","description":"","footnote":"","page_name":" شرح حال 57 ","page_number":73},
  {"content":"\r\n\r\nتصوير 32\r\n\r\n","description":"","footnote":"","page_name":" شرح حال 58 ","page_number":74},
  {"content":"\r\n\r\nتصوير 33\r\n\r\n","description":"","footnote":"","page_name":" شرح حال 59 ","page_number":75},
  {"content":"\r\n\r\nتصوير 34\r\n\r\n","description":"","footnote":"","page_name":" شرح حال 60 ","page_number":76},
  {"content":"\r\n\r\nتصوير 35\r\n\r\n","description":"","footnote":"","page_name":" شرح حال 61 ","page_number":77},
  {"content":"\r\n\r\nتصوير 36\r\n\r\n","description":"","footnote":"","page_name":" شرح حال 62 ","page_number":78},
  {"content":"\r\n\r\n\r\nمقدمه\r\nعلتى كه موجب اعزام هيأت سفارت فرخ خان امين الملك كاشانى به اروپا شد ، سالها قبل از اين قضيّه بوجود آمده بود . در آغاز قرن نوزدهم ميلادى و سيزدهم هجرى تسلّط انگلستان بر هندوستان قطعى و كامل شد و از آن پس لازم آمد كه راههاى ورود به اين كشور زرخيز بسته شود يا تحت نظارت دولت استعمارگر درآيد . آن روز جز ايران ، دولت مقتدرى كه همسايهء هند و داراى استعداد تسخير آن مملكت باشد وجود نداشت و فتح هندوستان بوسيلهء نادر شاه اين مطلب را ثابت كرده بود .\r\nخوشبختى استعمارگران در آن بود كه وقايع بعد از نادر ، ايران را بالنسبه از هند دور كرده بود . مع هذا پادشاهان درّانى و امراء محلّى افغانستان ، منطقهء نسبة خطرناكى را در مجاورت هندوستان بوجود آورده بودند و همين امر باعث تشويش خاطر انگليسها بود . « زمان شاه درّانى » قصد داشت كه شمال‌غربى هند را تصرف كند . قيام « تيپوصاحب » امير « ميسور » ، تحريكات فرانسويها و نقشهء زمان شاه با هم جمع شده ، خاطر دولت استعمارگر را پريشان كرده بود و از اينرو زمامداران انگليسى هند در پى چاره برآمدند و به دربار ايران متوسل شدند و اين پيش‌آمد ، اساس گرفتاريهاى بعدى دولت ايران در مشرق و جنوب كشور گرديد . فتحعلى شاه بدون اينكه بتواند كنه اين سياست را درك كند آلت اين سياست و مرتكب بزرگترين اشتباهات سياسى گشت و موجبات ضعف و شكست زمان شاه را با تقويت محمود و فيروز شاهزادگان درّانى فراهم آورد . توضيح آنكه : در سال اول سلطنت فتحعلى شاه ( 1212 ه .\r\n1797 م ) كه « زمان شاه » فرزند « تيمور شاه » و نوادهء « احمد خان ابدالى » در افغانستان\r\n\r\n","description":"","footnote":"","page_name":" مقدمه 1 ","page_number":79},
  {"content":"\r\n\r\nسلطنت ميكرد شاه محمود فرزند تيمور شاه با پسر خود كامران و برادر كهترش فيروز فرارا به ايران آمده به دربار فتحعلى شاه پناهنده و مورد عنايت شاهانه واقع شدند . . .\r\n« محمود باتفاق امير حسنخان طبسى و امير علم خان عرب سرداران خراسان كه بامر فتحعلى شاه مأمور كمك او بودند به قصد تصرف هرات عازم شد و آن شهر را محاصره نمود اما بتحريك قيصر ميرزا پسر زمان شاه و والى هرات كسان و اطرافيانش از دور او پراكنده شدند . امير علم خان نيز چون اين بديد مردم خود را برداشته راه قائن پيش گرفت . محمود به فراه فرار نمود و از آنجا پسر خود كامران را به يزد فرستاد و او باتفاق عموى خود فيروز بطهران آمد و قضايا را بعرض فتحعلى شاه رسانيد .\r\nشاهزاده محمود هم پس از چندى كه متوارى بود بالاخره بطهران رسيد « 1 » . . . » .\r\n« . . . از طرف ديگر طره‌باز خان افغان از نزد شاه زمان رسيد و معروض داشت كه در مملكت ما مسموع افتاد كه شهريار آهنگ خراسان فرموده همانا سفر شهريار به خراسان موجب آشفتگى و پريشانى امصار و بلدان است اگر سفر خراسان بديگر وقت افتد از اشفاق شاهانه بعيد نباشد . فتحعلى شاه در پاسخ او را مكتوبى كرد كه ما را از طلب ملك موروثى و تسخير خراسان تقاعد نخواهد رفت و اگر كسى را در اين كار سخنى باشد از زبان شمشير جواب خواهد گرفت . . . » .\r\nفتحعلى شاه در اواخر سال دوم جلوس خود عازم خراسان گرديد و شاهزاده محمود را همراه برد و در خراسان او را به امراء خراسان سپرد كه در اسعاف و انجاح مقصودش كه تسخير كابل و قندهار است دست باز ندارند .\r\nبه اين ترتيب محمود قندهار را تسخير كرد و پسر خود كامران را بحكومت آنجا\r\n\r\n\r\n","description":"","footnote":"\r\n( 1 ) - تاريخ روابط ايران و انگليس . محمود محمود . ج 1 ص 175 - مير علم خان را مؤلف امير على خان نوشته است و از روى منتظم ناصرى ج 3 ص 69 و 72 تصحيح شد .\r\n","page_name":" مقدمه 2 ","page_number":80},
  {"content":"\r\n\r\nگماشت و خود آهنگ كابل كرد . زمان شاه به قصد جنگ بجلوى او آمد اما شكست خورد و گرفتار گشت و شاه محمود بفرمود تا هردو چشم او را برآوردند .\r\nقيصر ميرزا پسر شاه زمان كه در هرات نشيمن داشت شهر هرات را به فيروز برادر شاه محمود گذاشته راه فرار پيش گرفت و در سمنان بدرگاه پادشاه پيوست « 1 » .\r\nدر سير وقايع افغانستان نكتهء بسيار مهم اين است كه از اين دو طرف متخاصم يعنى شاهزادگان افغانى كه بجان هم افتاده بودند و با جنگ خانوادگى تيشه بريشهء خود ميزدند هركدام كه از پا درميآمدند بشاه ايران متوسل مىگشتند و به او پناه ميجستند گوئى كه ايران را خانهء اصلى خويش و شاه را بزرگ خاندان خود ميدانستند چنان كه پس از اين قضيه نيز شاهزادگان افغان هروقت بيچاره و درمانده ميشدند به دربار ايران پناه مىآوردند و زندگانى آنها از طرف دولت ايران تأمين ميشد .\r\nبه شرحى كه گذشت ، اين ايام مصادف با زمانى بود كه انگليسها مشغول بسط نفوذ خود در هندوستان بودند و از ترس حملهء افغانها به هند ، ميخواستند كه شاه ايران را عليه آنها برانگيزند و از اينجا دست انگليسها در اين قضيه به كار افتاد و سرانجام افغانستان را از ايران جدا ساخت .\r\nشرح آن به اجمال اين است كه از زمان حكومت زمان شاه به علت اينكه اين پادشاه ببهانهء مطيع كردن قبائل شمال هندوستان لشكر به اين سرزمين برده بود مسئلهء افغانستان با سياست انگلستان در هند ارتباط پيدا كرد و از آن پس به صورت يك گرفتارى بسيار بزرگى براى ايران درآمد . چه تا آنزمان مسئلهء افغانستان براى ايران مسئله سركوبى رعاياى شورشى و نظير ساير انقلابات داخلى ايران بود كه بنابر اصل الاهم فالاهم پادشاهان ايران به آن ميپرداختند . اما انگليسها ميخواستند از افغانستان سدى جلوى ايران بسازند و روسها مايل بودند كه اگر مىتوانند ، بوسيلهء دولت ايران\r\n\r\n\r\n","description":"","footnote":"\r\n( 1 ) - تاريخ روابط سياسى ايران و انگليس ( ص 177 ) منقول از ناسخ التواريخ با اندك تصرف .\r\n","page_name":" مقدمه 3 ","page_number":81},
  {"content":"\r\n\r\nآن را به صورت شارع صاف و هموار و آزادى براى تجاوز به هندوستان درآورند . و در اين ميان ايران پس از جنگها و تلفات مالى و جانى بىشمار يكى از اصيل‌ترين و قديمترين قطعات خود را از دست داد و بدبختانه دنبالهء آن نيز به بلوچستان كشيد و دو ناحيهء بزرگ مشرق ايران از كشور ما جدا شد .\r\nبا اينكه حملهء زمان شاه بمرزهاى هند و سركوبى قبايل مهراته ظاهرا بنفع انگليسها بود معهذا فرمانرواى هند يعنى « لرد ولّسلى » « 1 » - برادر « ول لينگتن » « 2 » سردار مشهور انگليسى - كه خود با قبائل مهراته در جنگ بود از ورود سپاه افغان به خاك هند رضايت نداشت و علت آن هم واضح بود زيرا اين نواحى زمانى در تصرف احمد خان درّانى و قبل از آن بموجب معاهدهء رسمى در تصرف نادر بود و فرمانرواى هند ميترسيد با ورود افغانها اين منطقه از هندوستان مجزا گردد .\r\nفرمانرواى هند درصدد برآمد كه زمان شاه را از طرف ديگر مشغول نمايد و براى اين مقصود مهدى على خان خراسانى نمايندهء بازرگانى خود را كه در بوشهر اقامت داشت در سال 1224 به دربار ايران فرستاد .\r\nمأموريت مهدى عليخان اين بود كه دوستى ايران و افغانستان را برهم زند و بدون اينكه ميان دو پادشاه جنگى برپا كند فتحعلى شاه را وادارد كه زمان شاه را از دست‌اندازى به شمال هندوستان مانع آيد .\r\nاتفاقا زمانشاه در همان زمان از سفاهت بوسيلهء يكى از امراى خود بنام « طره‌باز خان » به دربار ايران پيشنهاد كرد كه چون خراسان با افغانستان همسايه است دولت ايران آنجا را به افغانستان واگذارد .\r\nاين پيشنهاد وسيلهء بسيار مهمى براى پيشرفت نظريات فرستادهء فرمانرواى هند و باعث خشم فتحعلى شاه شد و به زمان شاه پيغام داد كه درصدد تصرف همهء\r\n\r\n\r\n","description":"","footnote":"\r\n( 1 ) -  WOLlesley \r\n( 2 ) -  Wellington \r\n","page_name":" مقدمه 4 ","page_number":82},
  {"content":"\r\n\r\nقلمرو دولت صفويه است و عنقريب سپاه ايران تمام افغانستان را مسخر خواهند كرد .\r\nاين جريان از يكطرف و پيدا شدن ناپلئون در عرصهء سياست اروپائى و نقشه‌هاى او راجع به هند از طرف ديگر بيش از پيش ايران را در صحنهء سياست اروپائى وارد و روزبروز بيشتر سرگردان و ناتوان ساخت .\r\nفتحعلى شاه پس از معاهده با حكومت هند عليرغم زمان شاه ، دو برادر او محمود و فيروز را كه از ترس زمان شاه به ايران پناهنده شده بودند مورد احترام قرار داد و چنان كه گفته شد سپاهيانى به محمود داد و او در 1216 قندهار و كابل را از برادر گرفت و زمان شاه را دستگير و كور نمود و خود تحت حمايت ايران امير افغانستان گرديد و فيروز بحكومت هرات رسيد .\r\nدر سال 1222 فيروز كه تحت حمايت ايران بر ولايت هرات و غوريان حكومت داشت بر « محمد ولى ميرزا » پسر شاه و حكمران خراسان عاصى شد . محمد ولى ميرزا بر هرات دست يافت و فيروز ميرزا شكست خورده از آنجا گريخت .\r\nدر سال 1229 فيروز بار ديگر به قصد غوريان كه حكومت آن را والى خراسان به « محمد خان » پسر « اسحق خان قرائى » از خوانين تربت حيدريه واگذاشته بود حركت نمود .\r\nبرادرزادهء او كامران ميرزا ( پسر محمود ) كه در قندهار امارت ميكرد از اين فرصت استفاده كرده به قصد استيصال فيروز و حمله به خراسان بجانب هرات حركت نمود و آنجا را در محاصره گرفت .\r\nفيروز كه خود را از همه جانب در خطر ميديد به سردار اردوى فتحعلى شاه در خراسان يعنى « اسمعيل خان دامغانى » پناه برد و حاضر شد كه با اداى پنجاه هزار تومان نقد و خراج ساليانه تحت حمايت ايران بماند و خطبه و سكه را بنام فتحعلى شاه جارى سازد .\r\n\r\n","description":"","footnote":"","page_name":" مقدمه 5 ","page_number":83},
  {"content":"\r\n\r\nاسمعيل خان اين شرايط را پذيرفت و بدفع كامران ميرزا رفت . كامران به قندهار گريخت و فيروز بار ديگر تحت تبعيّت ايران به امارت برقرار گرديد .\r\nدر سال 1232 بار ديگر فيروز علم مخالفت برافراشت . اين‌بار شاهزاده « حسنعلى ميرزا شجاع السلطنه » پسر فتحعلى شاه و والى خراسان شخصا به هرات تاخت و آنجا را مسخر نمود و فيروز با دادن پنجاه هزار تومان جريمه بخشوده شد و مقرر گرديد كه مثل گذشته بنام شاه ايران سكه بزند و خطبه بخواند .\r\nبعد از برگشتن سپاه ايران از هرات محمود برادر فيروز كه تازه از زندان برادرش « شجاع الملك » رهائى يافته و بار ديگر امارت قندهار و كابل را بدست آورده بود ، بتحريك وزير خود « فتح خان بارك‌زائى » و بدعوت امراى سركش خراسان مخصوصا محمد خان قرائى پسر اسحق خان درصدد لشكركشى به اين سرزمين برآمد و فتح خان در 1233 با لشگرى فراوان بحدود كافر قلعه رسيد و در اين حمله « رحيم خان ازبك » والى خوارزم و امير بخارا نيز با او همدست بودند و خيال ايشان اين بود كه از هرطرف خراسان را مورد تاخت‌وتاز قرار دهند .\r\nشجاع السلطنه بعجله خود را به هرات رساند و فتحعلى شاه نيز شخصا به خراسان آمد و « ذو الفقار خان دامغانى » در نزديكى « كافر قلعه » فتح خان را شكستى سخت داد و قريب 12 هزار نفر از افغانان بچنگ سپاه ايران افتادند .\r\nپس‌ازاين فتح والى خوارزم از در عذرخواهى درآمده به خيوه برگشت و خوانين خراسان هم به غير از محمد خان قرائى همه بر سر جاى خود نشستند . محمد خان را هم شجاع السلطنه پس از خراب كردن قلعهء تربت بدست آورد و كشت « 1 » .\r\n\r\n\r\n","description":"","footnote":"\r\n( 1 ) - تاريخ مفصل ايران مرحوم اقبال صفحات 376 و 377 - ولى ظاهرا مطلب اخير اشتباه است و محمد خان مدتها بعد زنده بوده است چه بتصريح جهانگير ميرزا و نادر ميرزا در بقيه در صفحهء بعد\r\n","page_name":" مقدمه 6 ","page_number":84},
  {"content":"\r\n\r\nفتح خان پس از فرار به هرات معتمد الدولهء نشاط را كه در جنگ اسير افاغنه شده بود با عده‌اى از ريش‌سفيدان هرات پيش فتحعلى شاه فرستاد و تقاضاى بخشايش كرد و محمود شاه هم سفيرى را مأمور خدمت شاه ايران كرد و حركت وزير مستبد خود را بر خلاف ميل خويش جلوه داد .\r\nشاه ايران اين عذر را پذيرفت به شرط آنكه محمود شاه فتح خان را سياست و كور كند يا او را دست‌بسته به دربار ايران بفرستد . محمود ميرزا با شق اول موافقت نمود و بعنوان اينكه فتح خان نسبت به خاندان فيروز حاكم سابق هرات بدرفتارى كرده است او را توقيف نمود و بالاخره در سال 1234 بدست كامران پسر خود او را كور كرد .\r\nكور شدن فتح خان باعث شورش برادران عديدهء او كه همه بدست فتح خان بحكومت ولايتى نشسته و اقتدارى بهم رسانيده بودند گرديد و اين برادران ياغى عليرغم محمود و كامران هركدام يكى از شاهزادگان درّانى را بسلطنت علم نمودند و فتنهء عظيمى در افغانستان برخاست و بالاخره خاندان درّانى بدست دوست محمد خان ارشد برادران فتح خان در 1242 منقرض گشت و تمام افغانستان به غير از هرات كه ضميمهء خراسان بود بدست سلسلهء باركزائى افتاد .\r\nاما محمود شاه و پسرش كامران ميرزا پس از آنكه از كابل و قندهار رانده شدند به آن قناعت ورزيدند كه تحت اطاعت ايران به اميرى هرات باقى بمانند ولى چون از\r\n\r\n\r\n","description":"","footnote":"\r\nبقيه از صفحهء قبل\r\nتاريخ نو ( ص 178 ) « . . . محمد خان قرائى را كه پادشاه مرحوم ( مراد محمد شاه قاجار است ) او را بجان امان داده بود صحيحا و سالما به تبريز رسانيدند . . . و بعدا . . . به خيال باطل بممالك روم فرار كرد و رجال دولت عثمانى موافق مهرنامه او را به شهر « برسه » فرستادند و مخارج مناسبى قرار دادند چون سن او نزديك به هشتاد بود به زودى بجهان ديگر سفر كرد . بندهء درگاه مكرر او را ملاقات كردم .\r\n","page_name":" مقدمه 7 ","page_number":85},
  {"content":"\r\n\r\nفكر استقلال بدر نرفته بودند هروقت مجال مىيافتند سركشى ميكردند و سركوبى و مطيع ميشدند .\r\nدر سال 1241 بين اين پدر و پسر بهم خورد و كامران محمود را از آنجا راند و شجاع السلطنه خود به هرات رفت و كامران را بر كرسى امارت مستقر نمود و اين حال باقى بود تا ايام لشگركشى شاهزاده عباس ميرزا وليعهد به هرات كه بوسيلهء پسرش محمد ميرزا صورت گرفت « 1 » .\r\n\r\nمحاصرهء هرات در زمان فتحعلى شاه ( محاصرهء اول )\r\nآغا محمد خان و فتحعلى شاه هردو مايل بودند كه سرزمين افغانستان را كه هميشه جزئى از ايران بوده است دوباره تصرف نمايند .\r\nروسها پس از دو جنگى كه با ايران كردند و سراسر قفقاز را تصرف نمودند از اين مقصود فتحعلى شاه استفاده و خيال شاه را تقويت نمودند .\r\nاين سياست از همه جهت براى روسيه فايده داشت چه اگر ايران افغانستان را تصرف ميكرد اولا به ظاهر جبران ايالات از دست رفته ميشد و كينهء او نسبت به روسيه تخفيف مىيافت . ثانيا نفوذ دولت روس تا مرز هندوستان بسط مىيافت و اگر هم از عهده برنميآمد نزاع ايران با انگليس - كه بىشك در اين قضيه ذىنفع بود - باعث ميشد كه ايران به كلى از انگليس رنجيده به روسيه نزديك شود .\r\nاز اينرو فتحعلى شاه عباس ميرزا را بتسخير هرات مأمور كرد و اين تصميم شاه ، مخالف با سياست انگليس بود و از آن يك دوره گرفتاريهاى تازه‌اى براى ايران پيش آمد كه بالاخره چنان كه خواهيم ديد كار را در اوايل سلطنت ناصر الدين شاه بجنگ\r\n\r\n\r\n","description":"","footnote":"\r\n( 1 ) - تاريخ مفصل ايران . ص 377 - 378 .\r\n","page_name":" مقدمه 8 ","page_number":86},
  {"content":"\r\n\r\nرسمى بين ايران و انگليس كشاند و منجر بمنتزع شدن قطعى تمام افغانستان از ايران گرديد .\r\nپس از آنكه عباس ميرزا از جانب پدر مأمور تسخير هرات شد با اينكه مزاجش دوچار كسالت و انحراف شده بود خسرو ميرزا و محمد ميرزا از دو طرف بمحاصرهء هرات فرستاد و خود نيز با قائم‌مقام به خراسان آمد « 1 » .\r\nهرات در اين تاريخ در دست كامران ميرزا بود و او اسما از ايران تبعيت ميكرد ، ولى باطنا نسبت به اين دولت صفائى بخرج نميداد ، بلكه هروقت هم فرصتى بدست ميآورد به سيستان مىتاخت « 2 » گوئى از سياست انگلستان اطلاع كامل داشت و ميدانست كه در حمله به هرات بهر كيفيت كه باشد مانع دولت ايران خواهد شد .\r\nمحمد ميرزا باتفاق لشكر آذربايجان و خراسان از راه قلعهء كوهستان روانهء هرات شد و اميرزاده خسرو ميرزا را بتسخير آن قلعه مأمور نمود .\r\nدر اين موقع ميرزا ابو القاسم قائم‌مقام با هشت هزار نفر بكمك محمد ميرزا رسيد .\r\nبا آمدن قائم‌مقام و خسرو ميرزا و احمد ميرزا پسران وليعهد وضع سپاه ايران بهبودى يافت و محمد ميرزا هرات را در محاصره گرفت .\r\nكار محاصرهء هرات رو بپيشرفت بود چه توپخانهء ايران - كه در دست يك صاحب‌منصب جوان لهستانى بنام بروسكى « 3 » - بود هرات را بنحو مؤثرى بمباران مينمود و نزديك بود كه آن شهر گشاده شود ، ليكن ناگهان خبر فوت عباس ميرزا رسيد و محمد ميرزا مجبور شد كه براى فعاليت در گرفتن تاج و تخت با كامران ميرزا صلح كند .\r\nبه اين ترتيب لشكركشى هرات در زمان فتحعلى شاه بدون نتيجه و با ناكامى\r\n\r\n\r\n","description":"","footnote":"\r\n( 1 ) - تاريخ مفصل ايران ص 396 با اندك تصرف .\r\n( 2 ) - تاريخ مفصل ايران ص 396 .\r\n( 3 ) -  Browsky \r\n","page_name":" مقدمه 9 ","page_number":87},
  {"content":"\r\n\r\nخاتمه يافت و محمد ميرزا بسرعت راه تهران را پيش گرفت و سوگند ياد كرد كه هروقت باشد اين ناكامى را جبران كند .\r\n\r\nمحاصرهء هرات در زمان محمد شاه ( محاصرهء دوم )\r\nبر اثر تغيير و تبديلى كه در اوضاع ايران رخ داد كامران ميرزا حاكم هرات بوعده‌هاى خود عمل ننمود و بولايت سيستان هم دست‌اندازى كرد .\r\nمحمد شاه كه با خود عهد كرده بود هروقت بتواند كار هرات را خاتمه بدهد بجمع‌آورى سپاه پرداخت . انگليسها با اينكه مطابق پيمانى كه با ايران بسته بودند در صورت بروز جنگ بين ايران و افغانستان حق مداخله نداشتند « 1 » چون از پيشرفت نفوذ روس در جوار هندوستان هراسان بودند ، كوشش بسيار براى جلوگيرى از اين لشكركشى كردند ، ليكن نتيجه‌اى نبخشيد ، چه شاه شخصا ميل داشت كه هرات را بگيرد و كنت سيمونيچ سفير روسيه نيز او را به اين كار تشويق و ترغيب مينمود و حتى حاضر شد كه خود نيز شخصا در بعضى از خدمات نظامى شركت نمايد « 2 » .\r\nانگليسها معترف بودند كه هرات از آن ايران است چه مستر مك نيل كه در همان وقت سفير انگليس در ايران بود بتاريخ 24 فوريه 1837 - 16 ذى القعدهء 1252 شرح ذيل را بدولت انگليس مىنويسد :\r\n\r\n\r\n","description":"","footnote":"\r\n( 1 ) - پيمان 25 نوامبر 1814 - 10 ذى الحجه 1229 و عين آن ماده اين است :\r\nفصل نهم - اگر جنگ و نزاعى فيما بين دولت عليهء ايران و افغان اتفاق افتد اولياى دولت بهيهء انگريز را در آن ميانه كارى نيست و به هيچ طرف كمك و امدادى نخواهند كرد مگر اينكه به خواهش طرفين واسطهء صلح گردند . . . ( تاريخ روابط سياسى ايران و انگليس - ص 146 ) و نيز در مادهء هفتم معاهدهء سال 1224 چنين قيد شده بود : « هرگاه بين دولت عليهء ايران و افغانستان جنگ واقع شود اعليحضرت پادشاه انگلستان را در آن ميان دخالتى نخواهد بود مگر اينكه بميل طرفين واسطهء صلح شود . ( همان كتاب ص 73 ) .\r\n( 2 ) - تاريخ جنگ انگليس و ايران ص 7 .\r\n","page_name":" مقدمه 10 ","page_number":88},
  {"content":"\r\n\r\n« صرف‌نظر از ادعاى دولت ايران راجع بتملك هرات اگر موضوع اختلاف را بين دو دولت مستقل فرض نمائيم اينجانب معتقد است كه حق با دولت ايران است و هرات در اين مورد تقصير دارد . در موقع مرگ عباس ميرزا كه شاه فعلى از محاصرهء هرات دست كشيد و مراجعت نمود مذاكرات طرفين به عقد قراردادى منتهى شد كه خطوط سرحدى در آن تعيين گرديده « 1 » و طرفين نيز تعهد كرده بودند كه از عمليات خصمانه نسبت بهمديگر اجتناب نمايند .\r\nاز آن تاريخ تاكنون دولت ايران به خاك افاغنه هيچ دست‌اندازى نكرده درحالىكه پس از مرگ شاه سابق « 2 » حاكم هرات با تركمنها و ايل هزاره همدست شده به خاك ايران تجاوز نموده و رعاياى آن مملكت را بغلامى برده بودند و افاغنهء هرات اين مشى تجاوزكارانه را لا ينقطع ادامه ميدهند . . . بنا بمراتب فوق شاه در حمله بقلمرو كامران ميرزا و بىاعتنائى بيادآوريهاى ما داير بعدم مبادرت بچنين اقدامى محق و ناگزير مىباشد « 3 » » .\r\nبالاخره در اواخر سال 1252 دولت ايران بار ديگر براى تصرف هرات اردوكشى نمود . در جريان اخير فتح محمد خان از طرف كامران ميرزا براى حل قضايا بطور دوستانه به طهران وارد شد و از مستر مك نيل نيز براى حضور در مذاكرات دعوت به عمل آمد و فتح محمد خان حاضر شد قراردادى را به امضاء برساند كه بموجب آن كامران سيادت ايران را بر افغانستان بشناسد و همه‌ساله خراجى بپردازد و شاه او را بمقامى كه دارد بشناسد و دربارهء جانشين‌هاى او مداخله نكند . آنها نيز اجراى اين قرارداد را تعهد كنند و دولت انگليس واسطه و شاهد فيما بين باشد « 4 » .\r\n\r\n\r\n","description":"","footnote":"\r\n( 1 ) - ولى در منابع ايرانى چنين چيزى نيست .\r\n( 2 ) - مراد فتحعلى شاه است .\r\n( 3 ) - تاريخ جنگ انگليس و ايران ص 10\r\n( 4 ) - به همين دليل شايد اين كار تحريك انگليسها بوده است .\r\n","page_name":" مقدمه 11 ","page_number":89},
  {"content":"\r\n\r\nچون نمايندهء هرات پيشنهادهاى فوق را تسليم كرد همه بحيرت افتادند چه بديهى بود كه در صورت مبادلهء چنين قراردادى دولت روس در بازى شطرنجى كه تهيه كرده بود مات ميشد ولى دولت ايران كه تحت نفوذ شوم آن دولت بود پيشنهادهاى فوق را نپذيرفت و معلوم شد كه دولت ايران تنها به اخذ غرامت راضى نميشود بلكه اصولا درصدد تصرف هرات است و صدراعظم ايران در طى اظهارات خود داير بعدم موافقت با پيشنهادهاى حكمران هرات تصريح كرد كه هرات و توابع آن يكى از ايالات ايران است .\r\nبالاخره اردوى ايران در اول جمادى الثانيه 1254 ( مطابق 23 ژوئيه 1837 ) حركت كرد و در 21 رجب ( دهم اكتبر ) « كاپيتن ويكوويچ » افسر روسى به اردوى ايران ملحق شد و رسما اعلام داشت كه مأموريت دارد ورود سپاه روس را به استرآباد و اشتراك مساعى آنان را با سپاهيان ايران در تصرف هرات بعرض شاه برساند . در اين اوان مأمورين ايران و روس براى پيشرفت منظور خود با سران و سركردگان افاغنه بدسيسه و مواضعه مشغول بودند « 1 » » .\r\nاين مطالب بنابر نوشته‌هاى يك تن انگليسى است و در منابع ايرانى از آن چيزى ديده نميشود بخصوص راجع بآمدن سپاه روس . همينقدر دربارهء علاقهء روسها نسبت بامر هرات مذكور است كه چون اردوى شاه به بسطام رسيد فرستادهء نيكلا تزار روس به اردوى او پيوست و نامهء امپراطور را رسانيد و تقاضا كرد كه پادشاه ايران با تزار كه براى سركشى بامور قفقاز وارد ايروان شده است ملاقاتى نمايد « 2 » .\r\nمحمد شاه ظاهرا بعذر كسالت مزاج پسر هشت سالهء خود ناصر الدين ميرزا را باتفاق ميرزا محمد خان اميرنظام زنگنه و ميرزا تقى خان فراهانى نزد تزار فرستاد .\r\n\r\n\r\n","description":"","footnote":"\r\n( 1 ) - جنگ انگليس و ايران ص 10 و 11 و 12\r\n( 2 ) - منتظم ناصرى ج 3 ص 168 - تاريخ نو ص 254 .\r\n","page_name":" مقدمه 12 ","page_number":90},
  {"content":"\r\n\r\nدر اين ملاقات كه در رجب 1253 واقع شد نيكلا وعده داد كه در فتح هرات از مساعدت با محمد شاه كوتاهى ننمايد .\r\nكامران ميرزا و يار محمد خان بتحكيم برج و باروى هرات پرداختند و بيش از 22 هزار سپاهى در آن شهر گرد آوردند و از عمّال سياسى و مهندسين انگليسى يكى كه « پوتين جر » « 1 » نام داشت با لباس مبدّل و بعناوين ساختگى « تاجر اسب » و « سيد علوى » و « طبيب » خود را به هرات رساند و با كامران ميرزا و يار محمد خان در تعمير حصار هرات و دفاع از آنجا جدا شركت جست .\r\nمحاصرهء هرات ده ماه به طول انجاميد « . . . زيرا حاج ميرزا آقاسى سوء تدبير بخرج داده شهر را از سه طرف در محاصره نگهداشته بود و براى اين كار چنين دليل ميآورد كه ناراضيها از سمت باز شهر مىتوانند خارج شوند و از اين راه به قواى دشمن لطمه وارد مىآيد « 2 » و بقول صاحب ناسخ التواريخ دليل حاجى اين بود كه : « . . . چون اطراف شهر را نيك حصار دهيم كار بر خصم صعب شود و در حراست خويش نيك بكوشد و حفظ حصار نيكو كند و كار ما بدرازا كشد . اما چون يك سوى شهر گشوده و راه فرار گشاده است چون لختى سختى بيند شهر را بگذارد و راه فرار بردارد . . . » « 3 » .\r\nاين دستور حاجى كه شايد اساسا براى كاميابى انگليس‌ها بود موجب اعتراض سران لشكر و حتى ميرزا آقا خان نورى گشت و گفتگوها از آن برخاست و سرانجام بعرض شاه رسيد و شاه نيز نظر امراء را تأييد كرد ولى حاجى دست‌بردار نبود ناچار بين فرماندهان اختلاف افتاد و كار بكام دشمنان گرديد « 4 » .\r\n\r\n\r\n","description":"","footnote":"\r\n( 1 ) -  Pottinger \r\n( 2 ) - تاريخ روابط ايران و افغانستان - احمد توكلى ص 49 .\r\n( 3 ) - ناسخ التواريخ قاجاريه ج 2 ص 60 .\r\n( 4 ) - « . . . چيزى كه بيشتر عايق نيل مرام شد اين بود كه باطنا امرا با هم مخالفت بهم رسانيدند و علىرغم يكديگر كار مىكردند . . . » منتظم ناصرى ج 3 ص 169 .\r\n","page_name":" مقدمه 13 ","page_number":91},
  {"content":"\r\n\r\nدر مدت محاصره چندبار كامران ميرزا خواست كه به محمد شاه تسليم شود ولى از يكطرف نسبت بجان خود اطمينان نداشت و از طرف ديگر مستر مك نيل وزيرمختار انگليس مقيم تهران كه در بهار سال 1254 از تهران به اردوى محمد شاه آمده بود بداخلهء شهر هرات رفت و افغانها را تشجيع و بمقاومت تشويق نمود و به آنها گفت كه اگر شهر هرات بدست قشون ايران افتد دولت انگليس بهر قيمت شده آن را مجددا پس خواهد گرفت و اين كار به زور قشون انگليس انجام خواهد شد « 1 » و در حقيقت مك نيل ميديد كه كنت سيمونيچ وزيرمختار روسيه كه كمى قبل از رسيدن او به اين حدود رسيده بود ، در تحريض شاه بگرفتن هرات جدى مخصوص دارد ، او هم محرمانه از تسليم كامران ميرزا به پادشاه ايران جلوگيرى ميكرد و ميكوشيد كه بشكلى هرات را براى كامران ميرزا نگاه دارد و از ورود قشون ايران به آنجا جلوگيرى كند .\r\nاستدلال انگليسها براى مخالفت با اقدامات دولت ايران در تصرف هرات اين بود كه :\r\nاولا - ايران بتحريك دولت روس به افغانستان لشكركشى كرده است .\r\nثانيا - چون ايران با دولت روسيه معاهدهء سياسى و تجارتى دارد و تمام مواد اين عهدنامه بنفع روسها است هرگاه دولت ايران هرات يا قسمتهاى ديگر افغانستان را متصرف شود دولت روس در آن قسمتها نيز همان امتيازات سياسى و اقتصادى را كه بموجب عهدنامه‌هاى تركمانچاى و گلستان بدست آورده است در آنجا نيز دارا خواهد بود .\r\nثالثا - چرا دولت ايران بخواهشهاى آنها تن درنميدهد يعنى چرا از دادن امتيازات بدولت انگليس روى زمينه مواد و شرايط عهدنامهء تركمانچاى خوددارى مىكند « 2 » .\r\n\r\n\r\n","description":"","footnote":"\r\n( 1 ) - تاريخ روابط ايران و انگليس ج 1 ص 269 .\r\n( 2 ) - تاريخ روابط سياسى ايران و انگليس - محمود محمود ج 1 ص 268 .\r\n","page_name":" مقدمه 14 ","page_number":92},
  {"content":"\r\n\r\nدر محرم 1254 مستر مك نيل بعنوان اينكه واسطهء صلح بين كامران ميرزا و محمد شاه شود باتفاق « مهديخان قره‌پاپاخ » از صاحب‌منصبان ايران و چهار نفر سوار داخل هرات شد . اما به عكس ، افغانان را بپايدارى تشويق كرد و در آخر ، صورت معاهده‌اى را كه يار محمد خان تهيه كرده بود و بموجب آن جميع درخواستهاى محمد شاه از طرف كامران ميرزا پذيرفته ميشد جز اصل موضوع نزاع ، يعنى تسليم هرات ، با خود آورد . اين معاهده را مك نيل در شب 25 محرم 1254 بحضور محمد شاه برد اما شاه آن را نپذيرفت .\r\nمحاصرهء هرات كه دفاع از آن از داخل بتوسط پوتين‌جر و از خارج بدستورهاى دائمى مستر مك نيل روزبروز جدىتر و تصرف آن مشكلتر ميشد همچنان ادامه داشت و در حقيقت در اين ميان مبارزه‌اى بين سيمونيچ سفير روسيه و مك نيل سفير انگليس جريان داشت .\r\nعلاوه بر مك نيل سرهنگ استودارت وابستهء نظامى دولت انگليس در ايران نيز در اردوى محمد شاه بود و عجب است كه « . . . پوتين‌جر هميشه با لباس مبدل به اردوى شاه ايران رفت‌وآمد مينمود و با كلنل استودارت ملاقات و مشورت ميكرد و حتى بوسيلهء كلنل استودارت با حاجى ميرزا آقاسى هم ملاقات نمود . . . » « 1 » .\r\nمك‌نيل چندبار بعنوان وساطت خود را بميان انداخت و صورت قراردادهائى را براى تصويب محمد شاه حاضر نمود ولى محمد شاه و حاجى ميرزا آقاسى از قبول آن خوددارى ميكردند و در آخر كار قصد ايشان بر اين شد كه لااقل در مقابل ترك محاصرهء هرات و دست شستن از آنجا مقدار نسبة هنگفتى پول از دولت انگليس بگيرند ولى مك‌نيل بهيچوجه زير اين بار نرفت چه او از يك طرف اطمينان پيدا كرده بود\r\n\r\n\r\n","description":"","footnote":"\r\n( 1 ) - تاريخ روابط ايران و انگليس محمود محمود . ص 268 ج 1 .\r\n","page_name":" مقدمه 15 ","page_number":93},
  {"content":"\r\n\r\nكه محمد شاه از عهدهء تسخير هرات برنخواهد آمد و از طرف ديگر بهانه‌هائى براى او در وارد ساختن فشار سياسى به شاه پيش آمده بود كه از آن جمله بود تهديد حكمران بوشهر به نمايندهء بريتانيا .\r\nبعد از مدتها مذاكره بين محمد شاه و مستر مك‌نيل عاقبت محمد شاه كه از تحريكات وزيرمختار انگليس در تقويت كامران ميرزا و اصرار او در برگرداندن قشون ايران از دور هرات آزرده‌خاطر شده بود ديگر بپيشنهادهاى او اعتنائى نكرد و مك‌نيل بعنوان تهديد در 14 ربيع الاول 1254 اردوى محمد شاه را ترك گفت و از راه مشهد عازم تهران گرديد .\r\nدر شاهرود از طرف دولت متبوعهء او به او دستور رسيد كه از جانب دولت انگلستان عدم موافقت اولياى امور آن را با نقشهء محمد شاه در تسخير هرات جدا گوشزد پادشاه ايران بنمايد . به همين جهت مك‌نيل سرهنگ استودارت را از آنجا به اردوى محمد شاه فرستاد تا در يك پيغام شفاهى به پادشاه ايران بفهماند كه حمله به هرات در حكم تهديد هندوستان و مغاير با عهدنامهء مودّت بين ايران و انگلستان است .\r\nضمنا به اطلاع او برساند كه پنج كشتى جنگى بريتانيا به خليج فارس آمده و جزيرهء خارك را متصرف شده‌اند .\r\nاين پيغام ، از آنجهت شفاها گفته شد كه سندى مبنى بر سياست تعرض‌آميز و نارواى انگلستان بدست شاه ايران داده نشده باشد .\r\nمك‌نيل همچنان از بين راه محرمانه نامه‌اى به كامران ميرزا نوشت و به او توصيه كرد كه به پادشاه ايران تسليم نشود تا او به لندن برسد چه اگر تسليم شود نتايجى كه تاكنون حاصل كرده بر باد فنا خواهد رفت .\r\nسرهنگ استودارت در 20 جمادى الاولى 1254 به اردوى محمد شاه رسيد .\r\nپيش از آن سپاه ايران در هشتم جمادى الاولى حملهء سخت ديگرى به هرات كرده بودند\r\n\r\n","description":"","footnote":"","page_name":" مقدمه 16 ","page_number":94},
  {"content":"\r\n\r\nو نزديك بود كه كار آن را يكسره كنند اما چون سرهنگ استودارت صريحا محمد شاه را بجنگ تهديد نمود و محمد شاه از مساعدت روسها هم مأيوس بود ناچار در 18 جمادى الاخره از سر هرات دست برداشت « 1 » و جميع تقاضاهاى دولت انگليس را پذيرفت .\r\nبه اين ترتيب محمد شاه عملا از هرات چشم پوشيد و انگليسها شروع بتسخير آن نقطه كردند .\r\nدر سال 1258 كامران ميرزا بدست يار محمد خان گرفتار و پس از آن كشته شد و يار محمد خان رسما سكّه و خطبه بنام شاه ايران كرد و از طرف دولت ايران لقب ظهير الدوله يافت .\r\nاين تغيير سياست هرچند براى استوار ساختن مقام حكومت بود لكن بعدا توجه خاص و تدابير و مراحم ميرزا تقى خان امير كبير نسبت به او باعث شد كه وزير جدا طرفدار ايران گردد و خود را تحت اختيار دولت ايران قرار بدهد و از اين راه بآرزوى خود برسد و حكمران هرات و فراه و اراضى مجاور آن گردد .\r\nپس از بازگشت محمد شاه از هرات انگليسها كه شروع به اعمال نفوذ در افغانستان و حتى تصرف آن كشور نموده بودند بر مملكت قندهار و كابل استيلا يافتند و كهندل خان امير قندهار فرار كرده پناه به محمد شاه آورد و محمد شاه شهر بابك را به اقطاع او مقرر داشت و او با كسان و اتباع خود بدانجا رفته اقامت نمود « 2 » .\r\n\r\n\r\n","description":"","footnote":"\r\n( 1 ) - پس از مدت ده ماه ايام محاصره برحسب تقدير قادر قدير و يا بسبب سوء تدبير حاجى وزير و يا به جهت اخلال سفير كبير انگريز صورت فتحى روى نداد . . . » حقايق الاخبار .\r\n( 2 ) - « . . . كهندل خان و برادرانش « مهردل خان » و « رحم‌دل خان » چون دانستند كه در قندهار محصور خواهند شد . . . اهل و عيال خود را با پانصد سوار برداشته بدربار شهريار غازى آمدند . . . شهر بابك كرمان و هرات و مروس ( مروست ) فارس كه متصل به يكديگر مىباشند به سيورغال آنها مرحمت شده . . . » منتظم ناصرى ج\r\n","page_name":" مقدمه 17 ","page_number":95},
  {"content":"\r\n\r\nبعد از چندى افاغنهء كابل و قندهار اتفاق نموده به اخراج لشكر انگليس از ولايت خود عازم و جازم شدند و بطلب كهندل خان فرستادند و كهندل خان با اطلاع محمد شاه با كسان و اتباع خود از راه سيستان به قندهار رفت .\r\nافاغنه بسردارى او و دوست محمد خان بر سر لشكر انگليس رانده زياده از بيست هزار نفر از آنها را بقتل رسانيدند و كار قندهار به كهندل خان و امر كابل به دوست محمد خان متعلق گرديد و اين دو عرايض اخلاص و دولتخواهى به خدمت شاه ايران فرستادند .\r\nبعد از استيصال لشكر انگليس در كابل و قندهار يار محمد خان نيز كسان دولت انگليس را از هرات اخراج كرده عريضهء دولتخواهى و خدمتگزارى بحضور محمد شاه نوشته با كسان معتمد خود به خدمت پادشاه ارسال داشت و آنها در اصفهان بحضور محمد شاه رسيدند و محمد شاه آنان را نوازش نمود و فرامينى بنام يار محمد خان صادر كرد .\r\nبعضى از اولاد كامران ميرزا نيز پس از كشته شدن او به طهران به خدمت محمد شاه آمدند و مواجب و سيورسات دربارهء آنها برقرار شد و در تهران مقيم شدند « 1 » .\r\nعلت اينكه سرداران كابل و قندهار بسيار متمايل و حتى مجبور به اتحاد با ايران بودند ، آن بود كه سرداران مزبور خاندان درّانى را از سلطنت محروم نموده بودند و غاصبين تاج و تخت افغانستان بشمار ميرفتند و به خوبى ميدانستند كه هرقدر افغانها را براى مخالفت با خاندان درّانى تحبيب يا تهديد نمايند باز ايشان از صميم قلب اعقاب درّانى را بر ديگران ترجيح خواهند داد و بدين لحاظ بود كه از افغانها نگرانى داشتند .\r\n\r\n\r\n","description":"","footnote":"\r\n( 1 ) - « . . . جهانگير ميرزا و جلال الدين ميرزا پسران كامران ميرزا حكمران هرات به قصد ملازمت آستان اقدس بحضور مبارك آمدند و مورد الطاف كامله گرديده منزل و راتبه و انعام لايقه دربارهء آنها مبذول شد . . . » منتظم ناصرى ج 3 ص 175 .\r\n","page_name":" مقدمه 18 ","page_number":96},
  {"content":"\r\n\r\nاز زمان نادر در كابل و قندهار چندين ايل ايرانى اقامت كرده بودند كه علاوه بر جنگجوئى و رشادت از جهت فكر بر ديگران برترى داشتند . سرداران كابل و قندهار نيز كه از جانب افاغنه و سدوزيها نگران بودند با ايرانىها كه آنها را قزلباش ميگفتند روابط دوستانه پيدا كردند .\r\nاين قزلباشها نيز زبان و مذهب خود را حفظ كرده هنوز به وطن اصلى خود علاقمند بودند . به اين معنى كه در قلب خاك افغان و بين عدهء كثيرى سنى آداب ايرانى و آئين تشيّع خود را محفوظ داشته بودند و بوسيلهء ارتباط با امراى باركزائى در كابل و قندهار دامنهء نفوذ خود را توسعه داده احساسات مشتركى نسبت به سدوزيها پيدا كرده بودند و مىگفتند كه محبت افغانها نسبت بايشان ممكن است باعث اعادهء امراى مخلوع باشد و افغانها باز زمام مملكت خود را بدست بگيرند . « 1 »\r\nبدين لحاظ اشخاص مزبور « 2 » قهرا به طرف ايران متمايل بودند تا نه فقط در مقابل تعرضات خارجى بايشان يارى نمايند بلكه موقع فعلى آنها را نيز حفظ كنند و احساس ميكردند كه سردارانى كه به آنها خدمت مىكنند ممكن است به ايران متكى شوند و ميگفتند بايد نفوذ ايران در اين حدود توسعه پيدا كند و در آن صورت چون آنها تنها نمايندهء ايران در اين مملكت هستند بايد سرداران بايشان زيادتر مايل شوند .\r\n\r\nروابط ايران و افغانستان در زمان ناصر الدين شاه\r\nزمانى كه ناصر الدين شاه در ايران به سلطنت رسيد وضع افغانستان از اينقرار بود كه دوست محمد خان در كابل - كهندل خان در قندهار و يار محمد خان در هرات امارت ميكردند و دو نفر اخير الذكر يعنى كهندل خان و يار محمد خان در وفادارى و صميميت خود نسبت به ايران باقى بودند و به عمال انگليسى كه با صرف پول ميخواستند\r\n\r\n\r\n","description":"","footnote":"\r\n( 1 ) - يعنى دوباره درّانىها پادشاه شوند .\r\n( 2 ) - يعنى مردان كابل و قندهار . . . منقول از جنگ انگليس و ايران ص 35 .\r\n","page_name":" مقدمه 19 ","page_number":97},
  {"content":"\r\n\r\nايشان را راضى كنند روى خوش نشان نميدادند . مخصوصا يار محمد خان سخت مىكوشيد كه امراى افغانستان را هرچه بيشتر با خود همراه كرده دست اجانب را از دخالت در امور افغانستان كوتاه نمايد و به اين منظور از دولت ايران نيز استمداد ميكرد و حتى در فتنهء سالار كه فرصتى براى اثبات اطاعت و صدق و صفاى خود يافت بمعاضدت فرمانرواى خراسان آمد و حشمت الدوله را از محاصرهء سالار نجات داد و در سال 1265 كه حشمت الدوله با اردوى خود متوجه هرات گرديد . . . يار محمد خان از بابت ماليات هرات نقدا جنسا خدمات نمود « 1 » .\r\nامير كبير صدراعظم ناصر الدين شاه نيز پس از رفع غائلهء سالار و آرام كردن خراسان ، متوجه مسئلهء افغانستان و هرات گرديد و چون اين مرد باكفايت « اساس حكومت مقتدرى را در ايران ريخت صيت شهرت آن تمام نواحى همجوار را فراگرفت و سران افغانستان مخصوصا كهندل خان و يار محمد خان كه قدوهء امراى آن سامان بودند و بحقيقت و بطون سياست اجانب آگاهى داشتند تشكيل يك چنين دولتى را موهبتى عظمى دانسته روى بجانب ايران آورده از تجاوزات بيگانگان دست استعانت دراز كردند .\r\nامير كبير با اتخاذ سياست مسالمت و تحبيب‌آميز بدون اينكه دست به اسلحه برد هرات را عملا ضميمهء خراسان كرد چه او به خوبى درك كرده بود كه با سياست جنگجويانه در افغانستان كارى از پيش نميتوان برد زيرا لشكركشى به هرات دشمنى علنى با انگليسها است و چنان كه تجربهء زمان محمد شاه ثابت كرده بود انگليسها براى منصرف كردن ايران از هيچ اقدامى حتى اعلان جنگ هم خوددارى نخواهند كرد . پس لازم بود كه بدون اعمال سياست جنگ‌آورانه از جدا شدن هرات از خراسان ممانعت نمايد و امير قندهار را نيز به اطاعت و فرمانبردارى وادارد . » « 2 »\r\n\r\n\r\n","description":"","footnote":"\r\n( 1 ) - منتظم ناصرى ج 3 ص 199 .\r\n( 2 ) - امير كبير و ايران ج 3 ص 608 - 610 با اندك تصرف .\r\n","page_name":" مقدمه 20 ","page_number":98},
  {"content":"\r\n\r\nتدابير امير در هرات كاملا مؤثر افتاد و در آن شهر خطبه و سكّه بنام شهريار ايران شد و امراى آن ديار كه تا چندى پيش بتحريك اجانب خطّهء خراسان را ميدان تاخت‌وتاز و تاراج خود قرار ميدادند بطيب خاطر يكى پس از ديگرى طريق اطاعت پيش گرفته معتمدين و محارم خود را با تحف و هدايائى روانهء دربار شاه ايران مينمودند . چنان كه در اوائل سال 1268 دوازده نفر از طرف امراى افغانستان با عرايض و هدايائى چند به طهران آمدند و هريك به انعامات فاخر مفتخر گرديدند و شادمان به هرات بازگشتند « 1 » .\r\nپس از فوت يار محمد خان فرزند ارشد او صيد محمد خان بىدرنگ عريضه‌اى چاكرانه و خالصانه پيش حسام السلطنه فرمانفرماى كل خراسان فرستاد . و از طرف ديگر « ميرزا احمد خان » وزير و « ميرزا بزرگ خان » قزلباش را كه از معتمدين او بود با عرايضى چه از جانب خود و چه از طرف ديگر خوانين و اعيان هرات ، كه همگى مشعر بر اظهار اطاعت و انقياد از حكومت ايران بود . با هدايا و تحفى مخصوص به دربار طهران گسيل داشت » . « 2 »\r\n« فرستادگان صيد محمد خان چون به دربار رسيدند مورد عنايت مخصوص امير واقع گرديده پس از اظهار چاكرى تعهد كردند كه مثل زمان يار محمد خان از حكومت خراسان اطاعت كرده كما فى السابق خطبه و سكّه را بنام شهريار ايران نمايند ازاينرو\r\n\r\n\r\n","description":"","footnote":"\r\n( 1 ) - امير كبير و ايران ج 3 ص 608 - 610 با اندك تصرف .\r\n( 2 ) - امير كبير و ايران ج 3 ص 610 - 613 - « . . . ميرزا بزرگ خان قرائى از جانب اهالى هرات و حاكم جديد با پيشكش و عرايض به دار الخلافه گرائيد . امضاى حكومتش را از شهريار تاجدار مستدعى و خواستگار گرديد . حسب المسئول ايشان و پاداش خدمت يار محمد خان ، ميرزا احمد خان فراهانى ناظم ديوان‌خانهء مباركه فرمان مبارك مشعر بر حكومت و بر لقب ظهير الدوله و اسب و يراق طلا و كارد مرصّع مأمور به هرات آمد و روز پنجم محرم عازم گشت . . . » حقايق الاخبار در وقايع سال 1267 ه . ق .\r\n","page_name":" مقدمه 21 ","page_number":99},
  {"content":"\r\n\r\nامير صيد محمد خان را بحكومت هرات و لقب ظهير الدوله مفتخر ساخته هدايائى بهمراه « ميرزا احمد خان فراهانى » ناظم ديوان پسر « محمد رضا خان فراهانى » وزير تبريز و « عبد الرسول خان » مهندس نوادهء نظام الدوله صدر اصفهانى « 1 » براى او فرستاد و اين دو كه بخصوص حامل فرمان حكومت هرات بودند بهمراهى فرستادگان صيد محمد در پنجم محرم 1268 بسوى هرات عزيمت كردند .\r\nسياستى كه از طرف امير براى احراز تفوق و تقويت نفوذ و تسلط ايران بر هرات و افغانستان با آنهمه كارشكنىهاى اجانب اعمال ميشد تا وقتى ثمربخش بود كه امير روى كار و زنده بود ولى همين كه صدارت به ميرزا آقا خان صدر اعظم نورى رسيد ورق برگشت و چون وزيرمختار انگليس از چنگ امير و سماجتها و پافشارى او خلاص شد ، با توجه باينكه هنوز ميرزا آقا خان بر كار خود مسلط نشده بود مسئلهء هرات از طرف او عنوان شد و يقول نويسندهء كتاب اميركبير و ايران كلنل شيل وزيرمختار انگليس از ميرزا آقا خان پاداش رساندن او را بمقام صدارت طلب كرد كه هرات به حالت استقلال خود باقى بماند . . . » 15 ربيع الثانى 1269 .\r\nاز طرف ديگر دولت انگلستان با شفيع خان شارژه دافر ايران مقيم لندن ترك مراوده و صريحا به او پيغام كرد كه تا امر هرات را اولياى دولت ايران با كلنل شيل نگذرانند افتتاح مراوده نخواهد شد .\r\nميرزا آقا خان نورى نيز براى بقاء بمقام صدارت فورا با نمايندهء دولت انگليس قرارنامه‌اى امضا كرد كه بموجب آن :\r\nاولا - دولت ايران متعهد شد كه وجها من الوجوه قشون به خاك هرات نفرستد مگر در وقتى كه قشونى از خارج بر سر هرات بيايد يعنى از سمت كابل و قندهار .\r\n\r\n\r\n","description":"","footnote":"\r\n( 1 ) - همان مرجع ص 615 . عنوان علمى عبد الرسول خان مربوط بدوره‌هاى بعد است زيرا ظاهرا او آنوقت از محصلين دار الفنون بود .\r\n","page_name":" مقدمه 22 ","page_number":100},
  {"content":"\r\n\r\nثانيا - قشون مزبور داخل شهر هرات نشود و بمحض مراجعت قشون خارج . . .\r\nفورا بلا تأمل قشون ايران به خاك ايران مراجعت نمايد .\r\nثالثا - دولت ايران وجها من الوجوه مداخله در امور داخلهء هرات ننمايد . . .\r\nمگر همانقدر كه در ايام ظهير الدوله يار محمد خان مرحوم مداخلهء فيما بين بود . . .\r\nرابعا - تعهدات خود را ضمن نامه‌اى بهمراه مأمورى از سفارت انگليس براى صيد محمد خان بفرستد .\r\nخامسا - از فرمانفرماى هرات تقاضاى سكّه و خطبه يا هرگونه علامت اطاعتى ننمايد . . .\r\nسادسا - عباسقلى خان پسيان نمايندهء خود در هرات را احضار كند و ديگر نماينده‌اى نفرستد . . .\r\nسابعا - جميع امراء و خوانين هرات را كه در مشهد مقيّد هستند آزاد كند . . .\r\nو در آخر اين تعهدنامه به صورت فورماليته شرط شده بود كه . . . از طرف دولت انگليس مراوده و مداخله وجها من الوجوه در امور داخلهء هرات و توابع هرات نشود .\r\nبا وجود چنين تعهدى كلنل شيل بلادرنگ شروع بمداخله در كار هرات كرد و ابتدا « سلطان خان » نامى از اهالى قندهار را كه گماشتهء او بود به هرات فرستاد و اهالى آنجا را بعصيان و شورش برانگيخت و چون دولت ايران اعتراض كرد صريحا جواب داد كه « من درآمد شدن با مردم هرات خود را آزاد ميدانم » « 1 » .\r\nاما انگليسها چون صيد محمد خان را منفور عامّه ديدند و ميدانستند كه از طرف ايران هم به او كمكى نخواهد شد لذا مأمورى را بنام « عباس خان ريحان » محرمانه به مشهد فرستادند و محمد يوسف ميرزا و محمد رضا ميرزا نوادگان فيروز ميرزا\r\n\r\n\r\n","description":"","footnote":"\r\n( 1 ) - از اميركبير تأليف آدميت .\r\n","page_name":" مقدمه 23 ","page_number":101},
  {"content":"\r\n\r\nحاكم اسبق هرات را كه در پناه حمايت دولت ايران سرميكردند بحكومت هرات دعوت نمودند .\r\nمحمد رضا ميرزا يا عباس خان ريحان فورا خود را به هرات رسانيدند و با همدستى پاره‌اى از بزرگان آن شهر كه از جور و ستم صيد محمد خان بجان آمده بودند حاكم هرات را گرفته بقتل آوردند .\r\nمحمد يوسف ميرزا نيز به هرات آمده در محرم 1272 بحكومت نشست و تظاهرات اطاعت‌آميزى نسبت به دربار ايران نمود ولى چون در نهان با عمّال اجنبى سروسرّى داشت با وجود اينكه ساليان دراز در پناه حمايت ايران بآسودگى در مشهد بسر برده و از خزاين احسان اين دولت بهره‌مند گرديده بود حق مخدوم را نشناخت و راه خيانت پيش گرفت . به اين معنى كه چون دوست محمد خان قصد هرات كرد با اينكه محمد يوسف از دولت ايران كمك خواسته بود مع هذا بدستبرد به سپاهيان ايران كه به هرات آمده بودند پرداخته پرچم بريتانيا را در هرات برافراشت .\r\nاين قضيه و قصد دوست محمد خان بتسخير و غارت سيستان كه همه حاكى از تحريك بيگانگان بود حسام السلطنه را وادار كرد كه براى حفظ خراسان به هرات نيرو بفرستد . على الخصوص كه بموجب قرارنامهء 1269 نيز دولت ايران به اين امر مجاز بود . حسام السلطنه سلطان مراد ميرزا كه بقول مرحوم اقبال بعد از عباس ميرزا رشيدترين شاهزادهء قاجاريه بود شخصا به هرات عزيمت كرد و در سال 1272 آن شهر را بمحاصره گرفت و سرانجام با وجود كمكهاى شايان انگليسها و تهديدات آنان و كوششهاى امير دوست محمد خان ، بر اثر تدابير يك تن مهندس فرانسوى بنام « بوهلر » كه از عمال نيكنام فرانسوى در ايران و مدتى معلم دار الفنون و در اين موقع فرماندهء توپخانه بود پس از هشت ماه محاصره آن شهر را تسخير كرد « 1 » .\r\n\r\n\r\n","description":"","footnote":"\r\n( 1 ) - مطالب مربوط به هرات در زمان ناصر الدين شاه اغلب مقتبس از كتاب « اميركبير و ايران » آدميت است .\r\n","page_name":" مقدمه 24 ","page_number":102},
  {"content":"\r\n\r\nانگليسها در آغاز ميخواستند بوسيلهء ميرزا آقا خان نورى شاه را از اين كار منصرف نمايند ولى ميرزا آقا خان از عهدهء اين كار برنيامد و در مقابل با جلوگيرى از كمك فرستادن به حسام السلطنه آن را جبران كرد .\r\nحسام السلطنه از صدر اعظم به شاه شكايت كرد و شاه به ميرزا آقا خان نوشت كه « اگر نميتواند اقداماتى نظير اقدامات اميركبير بكند استعفا دهد » .\r\nبا همهء كارشكنىهاى ميرزا آقا خان ، سلطان مراد ميرزا توانست هرات را تسخير كند و اصولا اين شاهزاده نسبت به هرات نظر خاصى داشت يعنى آن را براى حفظ خراسان از تاخت‌وتاز تركمانان مرو لازم ميدانست چه راه تركمانان از كنارهء هرات و غوريان بود .\r\nميرزا آقا خان نورى نيز در پاسخ نامهء سفير انگليس در استانبول بمطلبى نظير اين مطلب اشاره نموده مينويسد : « . . . دولت ايران بنابر پلوتيك معيّن خود و شرايط حفظ امنيت خراسان بتعجيل به تهيهء فرستادن لشكريان به آن صفحات پرداختند كه شايد او [ دوست محمد خان 
  ] ترك خودسرى و تخليهء قندهار و صرف‌نظر از تعرض هرات كرده مراجعت نمايد ، سودى نبخشيده بر جسارت خود افزود و بطمع سيستان و افساد قاينات ولايات معظمهء خراسان و كرمان افتاد . آدمها و كاغذها و خلعتها فرستاد و دعوتها نمود و خود را در انظار عوام مستظهر بدولت انگليس وانمود كرد و به اين ادعا منتظر نتيجه‌هاى بزرگ نشسته . . . » و پيش از اين مطلب در همين نامه مينويسد : « . . . كيفيت هرات و تعيين لشكر اين دولت محض حفظ امنيت داخل و خارج خراسان بدون خيال و قصد تازه در آن صفحات . . . » و در حقيقت از اين نامه و از نظر شاهزاده سياست ايران نسبت به هرات روشن مىشود ، يعنى حفظ امنيت خراسان .\r\nدولت انگلستان پيش از آنكه هرات را در دست ايران ببيند مجددا به همان سياست ديرينهء خود يعنى بهانه‌جوئى و تهديد متوسل شد و موضوع ميرزا هاشم نورى\r\n\r\n","description":"","footnote":"","page_name":" مقدمه 25 ","page_number":103},
  {"content":"\r\n\r\nو زن او را - كه بهانه‌اى مفتضحانه بود و تفصيل آن را بايد در مبحث روابط سياسى ايران و انگليس ديد - پيش كشيد و با ايران قطع رابطه كرد و اعلان جنگ داد .\r\nاجمالا جريان قضيه آن بود كه : ميرزا هاشم خان در زمان محمد شاه جزو غلام بچه‌هاى اندرون بود و به اين مناسبت با پروين خانم دختر احمد على ميرزا پسر فتحعلى شاه و خواهر شمس الدوله زن ناصر الدين شاه ازدواج كرد . اين خانم با سفارت انگليس روابطى پيدا مىكند و مورد توجه طامسن شارژ دافر انگلستان واقع مىشود بطوريكه كم‌كم او را در سفارتخانه منزل مىدهند ، حتى هنگامى كه سفارت به ييلاق ميرفته براى خانم هم چادر مخصوص در سفارتخانهء قلهك ميزدند . . . » بر اثر اين روابط « ميرزا هاشم خان را منشى سفارت مىكنند » در حالىكه او مستخدم دولت ايران بوده است .\r\nناصر الدين شاه از وضع خواهرزنش كه توهينى به حرم سلطنت بوده است متغير مىشود و دستور مىدهد كه « هرطور هست آن زن را از سفارت انگليس بيرون بياورند » .\r\nكار اختلاف بالا مىكشد و چون موره  Murray  به سفارت منصوب و وارد تهران مىشود او نيز ميخواهد در اين مقام جاى طامسن را بگيرد و دل بگرو مهر خانم بدهد .\r\nبرادرخانم يعنى سلطان حسين ميرزا كه اين پيش‌آمد ننگى براى خاندانش بود ، با استفتاء از علماء در مقام ربودن خواهر برمىآيد و او را بدست مىآورد و نگه ميدارد .\r\nاز طرف ديگر صدراعظم ايران به سفارت انگليس مينويسد : « هر مراسله‌اى به خط ميرزا هاشم خان باشد براى سفارت پس خواهد فرستاد . . . » .\r\nپس از اين جريان ، موره به حالت اعتراض نامه‌ها بدولت ايران نوشت « . . . و اين رشته را به جائى كشانيد كه ترك مراوده نموده بيرق سفارت را . . . » فرود آورد .\r\nاين داستان بتفصيل به اطلاع مأمورين سياسى خارجى مقيم طهران رسيد و در روزنامه‌اى وقايع اتفاقيه نيز انتشار يافت اما فى الواقع « . . . اين قطع رابطه مربوط\r\n\r\n","description":"","footnote":"","page_name":" مقدمه 26 ","page_number":104},
  {"content":"\r\n\r\nبه زن ميرزا هاشم خان نبود ، بلكه تمام اين بهانه‌جوئىها . . . مربوط به هرات و افغانستان بود . . . » « 1 »\r\n\r\nداستان جنگ جنوب\r\nدولت انگليس پس از آنكه اطلاع يافت شرايط سفير او در استانبول از طرف فرخ خان امين الملك كه از طرف دولت ايران به سفارت عثمانى و فرانسه و چند مملكت ديگر اروپا رفته بود رد شده است تصميم گرفت كه با فرستادن كشتى جنگى و لشكر به ايران ، اين دولت را بخالى كردن هرات وادارد و به همين عزم « در چهارم ربيع الثانى 1273 چهل و پنج كشتى انگليسى كه حامل 8500 نفر لشكر نظام و خدمه و 1150 سر اسب‌سوارى و 450 رأس گاو عرّاده‌كش بود در لنگرگاه بوشهر رسيد و لنگر انداخت « 2 » » . دو روز بعد انگليسها جزيرهء خارك را تصرف كردند و آنگاه بوشهر را گرفتند . ناصر الدين شاه ميرزا محمد خان قاجار كشيكچىباشى را كه بعدها سپهسالار لقب يافت و بصدارت نيز رسيد بجلوگيرى انگليسها مأمور جنوب كرد . اما نه او و نه خانلر ميرزا احتشام الدوله والى خوزستان ، با وجود رشادت سپاهيان ، هيچكدام نتوانستند از پيشرفت انگليسها در طرف بوشهر و محمّره ( خرمشهر ) جلوگيرى كنند و حتى انگليسها تا اهواز نيز جلو آمدند . دربار ايران وارد جنگ شد ولى از همان اول كار معلوم بود كه در اين كارزار كار ايران زار است . زيرا نه در قشون فرماندهء كافى و لايق وجود داشت ، و نه در مقامات عاليهء دولت فكر دفاع از وطن ، و نه در خزانه پول ، و نه متحدى قوى در خارج . داستان رقّت‌بار جنگ جنوب ضمن كتاب « چند تاريخچهء » كسروى بنابر يادداشتهاى يك ياور فراهانى آمده است . واتسون نيز در كتاب خود به آن اشاره\r\n\r\n\r\n","description":"","footnote":"\r\n( 1 ) - سياستگران دورهء قاجار صفحات 32 - 36 .\r\n( 2 ) - حقايق الاخبار در وقايع سال 1273 . منتظم ناصرى ج 3 ص 251 .\r\n","page_name":" مقدمه 27 ","page_number":105},
  {"content":"\r\n\r\nنموده است . كاپيتن هنت انگليس نيز كتابى دربارهء آن نوشته است و اين هردو كتاب به فارسى ترجمه و چاپ شده است .\r\nاز همه مهمتر نامه‌هائى است كه ميرزا آقا خان نورى براى فرخ خان امين الملك نوشته است . سواد اين نامه‌ها در كتابچه‌اى بنام « كتابچهء دستور العمل » جمع‌آورى شده و اكنون در اختيار جناب آقاى حسنعلى غفّارى معاون الدوله نوادهء مرحوم فرّخ خان است .\r\nدر يكى از اين نامه‌ها نوشته شده است : « . . . كشيكچىباشى به فارس رفت با ده هزار نفر قشون مستعدّ يعنى آنچه سابق بود . ايلخانى ابو الملوك به كرمان رفت و ميرود با پنج هزار تركمان كه جعفر قلى خان ايلخانى مىآورد . على قلى ميرزا با افغانها يعنى سردارها ميرود بحكومت هرات كه آنجا بماند و حسام السلطنه با سردارهاى افغان و قشون بروند بسر قندهار ، ليكن بىمآل و معيوب است . اظهار حيات بجهة مصالحه البته البته البته . اقدام بمصالحه بكن و بگذران كه قدرت زياده از شش ماه در ما و قشون ما نيست فى التاريخ . . . » [ 7 جمادى الثانيه 1273 
  ] .\r\nدر نامهء ديگر مينويسد : « . . . زيادتر از همه درد بىپولى است از شما كه نميتوان پنهان داشت كار بجاى ( كذا ) رسيده است كه اشرفىهاى دوهزارى عهد آقا محمد خان را كه در خزانه به قدر هشت و نه هزار تومان [ بود 
  ] بيرون آورده سكّه زده و بخرج ميدهيم و هرروز اخراجات است كه صد هزار و پنجاه هزار سردرمىآورد . . . »\r\nاينكه آقاى خان ملك ساسانى مينويسد : « . . . ميرزا آقا خان نورى خود را دست‌پاچه و وحشت‌زده نشان داد و شاه را از بىحساب بودن قشون انگليس و اشغال سرتاسر خاك ايران ترسانيد « 1 » . . . » از نوشته‌هاى ميرزا آقا خان هم برمىآيد و البته با نسبت مواضعهء صدراعظم با انگليسها هم منافات ندارد به اين معنى كه صدراعظم در عجز ايران\r\n\r\n\r\n","description":"","footnote":"\r\n( 1 ) - سياستگران دورهء قاجاريه ص 29 .\r\n","page_name":" مقدمه 28 ","page_number":106},
  {"content":"\r\n\r\nمبالغه كرده شاه و سفير را وادارد كه زودتر قرارداد صلح را امضا نموده انگليسها را بآرزوى خود برسانند .\r\nدر نامهء ديگرى مورّخ بتاريخ 24 ربيع الثانى 1273 مينويسد : « . . . خلاصه اگر كسى حرف گوش كند و دولتى ثالث شود حرف حسابى داريد . نشود ، هيچ چاره بجز عجز نيست . حالتى و حواسى به من نمانده است . مرده‌ام . كاش زودتر خلاص ميشدم . هرچه عقلت برسد بكن . . . نظم خراسان باشد و احترام و حفظ شأن دولت ، هرات نباشد . خلاصه بگذران بگذران . صداى توپ بلند شد . خدا حفظ كند . . . » در حاشيهء نامه هم به خط شاه نوشته شده است : « . . . البته البته امر به زودى بگذران .\r\nهرطور صلاح بدانى نگذار كار بمخاصمهء سخت بكشد البته 1273 » .\r\nبهمن ميرزا بهاء الدوله شرح چند جلسهء مشاورهء دربار را كه دربارهء صلح يا جنگ با انگليس ، تشكيل شده بود ، در يادداشتهاى خود آورده است . از روى آن مىشود فكر زمامداران ايران را سنجيد . اينك شرح يك جلسه :\r\n« روز چهارشنبه هجدهم ماه ربيع الثانى است سنهء 1273 ، امروز صبح خانه بودم فرّاش آمد كه شاه شما را با سيف اللّه ميرزا خواسته است . رفتم در خانه ما را بردن « 1 » در ميان باغ شاه ، در عمارت نو ، اطاق بزرگ زمستانى آينه ، جمعى از شاهزاده‌ها امناى دولت جمع بودن « 2 » با جناب شيخ رضا ( ؟ ) مجلس شورا بود كه جنگ بايد كرد يا صلح با انگريس . آنچه معلوم شد فرّخ خان نوشتهء پس دادن هرات را داده است با خسارت وارونه كه ما به هراتى بدهيم . بسيار كار خلاف قاعده كرده است . حالا درمانده‌اند در كار و ترضيهء ديگر كه عزل صدراعظم باشد موقوف كرده‌اند . باز ترضيهء ديگر خواسته‌اند پنج ترضيه يكى با افغان « 3 » مراوده نكنيم . يكى بندرعباس را به امام مصعد ( مسقط ) به همان شش هزار تومان واگذاريم . يكى طلب تبعهء دولت انگريس را\r\n\r\n\r\n","description":"","footnote":"\r\n( 1 و 2 ) - در اصل چنين است و صحيح آن بردند و بودند .\r\n( 3 ) - در اينجا كلمه‌اى خوانده نشد .\r\n","page_name":" مقدمه 29 ","page_number":107},
  {"content":"\r\n\r\nنقد بدهيم . يكى قونسول انگريس در تمام شهرهاى ايران بنشيند . اين شش شرط را ترضيه بدهد . يكى هم ايلچى او به شهر كه وارد مىشود توپ بيندازند . صدر گفت با اين شرطها صلح كنيم بهتر است يا جنگ بايد كرد ؟\r\nجمعى به صلح راضى شدند با اين شرطها ، جمعى بجنگ راضى شدند با اين شرطها ، قبول صلح نكردند . حالا كسانى كه بودن « 1 » جنگى صلحى را اسم ميبريم اهل مجلس معلوم مىشود كسانى كه جنگ را قبول كردن « 2 » جناب شيخ رضا ( ؟ ) ، ايلخانى ، على قلى ميرزا ، كشيكچىباشى ، ميرزا موسى وزير ، ميرزا مهدى نورى ، ميرزا زين العابدين ، محسن ميرزا ، فضل على خان ، اين نه نفر جنگ را ترجيح بر صلح دادند و ساير صلح را ترجيح بجنگ دادن « 3 » اين اشخاص‌اند : محمد ولى ميرزا ، بهاء الدوله ، سيف اللّه ميرزا ، بهرام ميرزا ، فرهاد ميرزا ، اردشير ميرزا ، نظام الملك ، مستوفى الممالك ، وزير دول خارجه ، سردار كل ، ميرزا فتحعلى خان ، امين لشكر ، ايشيك آقاسىباشى ، ميرزا زمان ، حاجى ميرزا محمد خان دبير ، محمد خان ميرپنجه ، عباسقلى خان جوانشير ، عباسقلى خان نورى ، احمد خان نوائى ، محمود خان قراگوزلو ، وزير نظام ، حاجب الدوله ، آقا محمد حسن ، معير الممالك ، اين بيست و سه نفر صلح را طالب شدند . بعد سركار صدراعظم حكم كرد نوشتند . مهر كردند . بعد از مهر كردن ، با جنگىها محاجّه كرد زياد ، بعد با صلحىها محاجّه كرد زياد . تا پنج ساعت و نيم از شب رفته نشسته بوديم .\r\nبعد مجلس برهم‌خورد . در اين بين باز كاغذى از فارس رسيد كه در دريا جنگ شده است با بندر بوشهر اما هنوز خير است . . . »\r\nشش روز بعد باز شورائى در دربار تشكيل شد . شاه تصميم بجنگ گرفته بود شايد پيامهاى حسام السلطنه در او مؤثر واقع شده بود چه بموجب نوشتهء آقاى خان ملك ساسانى : « . . . حسام السلطنه براى اينكه كوشش او بهدر نرود خيلى در اين كار دست‌وپا كرد . ابتدا قاصدى چند به طهران فرستاد و نوشت كه از آمدن\r\n\r\n\r\n","description":"","footnote":"\r\n( 1 - 2 - 3 ) - در اصل چنين است و صحيح آن بودند . كردند . دادند .\r\n","page_name":" مقدمه 30 ","page_number":108},
  {"content":"\r\n\r\nكشتىهاى انگليس به بوشهر نگران نباشيد . انگليسها هرگز نميتوانند از برازجان بالاتر بيايند . . . « 1 » » بهمن ميرزا در يادداشتهاى خود نوشته است :\r\n« يكى ديگر كاغذى از هرات رسيد مراد ميرزا نوشته بود كه كاغذى از پسر امير دوست محمد خان گرفته بود فرستاده بود بمضمون اين‌كه انگريسها پول دادند ، تفنگ دادند ، اسباب دادند ، ما اين‌روزها از سه طرف بسر هرات خواهيم آمد . اين كاغذ بسيار دست‌پاچه كرد ما را . . .\r\nروز سه‌شنبه 24 بيست و چهارم ماه ربيع الثانى است ، سنهء 1273 ، امروز صبح رفتم در خانه ، باز مجلس اجلاس بود ، فراش مرا خبر نكرده بود ، حاجب الدوله در خلوت خبر كرد ، رفتيم به همان اطاق ، نهار صدراعظم را آوردند خورديم ، بعد گفتگو شد .\r\nديروز استخاره كردند ، همه بد آمد . سواى جنگ . آيهء جهاد آمده بود امر و خواندن « 2 » آيه را . حكم جنگ شد . تمام جنگى شدند . سياه كردن ( سياهه كردند ) يارى مردم را كه مأمور كنند . من گفتم ساسان ميرزا را ( اوز ) عوض من بنويسيد نوشتند . بارى اسباب هم كه لازم جنگ بود سياهه كردند . بعد شاه اهل اجلاس را خواست . رفتيم خدمت شاه رسيديم . بسيار از جنگ گفت . گفت اگر بايد درياى نور را هم بفروشم خواهم فروخت ، خرج خواهم كرد . اگر رشت و مازندران را هم كرايه گذارم خواهم گذاشت ، جنگ خواهم كرد . چه مردى بود كز زنى كم بود . حكم جنگ داد . مردم هم يارى لشكر كردند . بعد شاه گفت ما از نوكرهامان چيز نميخواهيم . اگر خودشان پيشكشى بما دادند . دادند ، اگر ندادند هم نمىخواهيم . مرخص كرد .\r\nدو ساعت بغروب مانده بود كه بيرون آمديم از خدمت شاه . . . امروز كاغذ تجارت به حاجى محمد رحيم ده‌دشتى رسيده بود كه انگريسها از آن بندرها بسر چاه آب شيرين\r\n\r\n\r\n","description":"","footnote":"\r\n( 1 ) - سياستگران دورهء قاجار ص 29 ببعد ، بنقل از نوشتجات حسام السلطنه محفوظ در كتابخانهء سلطنتى .\r\n( 2 ) - در اصل چنين است و صحيح خواندند .\r\n","page_name":" مقدمه 31 ","page_number":109},
  {"content":"\r\n\r\nبوشهر آمدند . باقر خان تنگستانى رفت دعوا كرد . دوتا توپ گرفت . برگرداند حضرات را . . . »\r\nتحت تأثير اين افكار ، شاه وارد جنگ شد و خواست از نيروى مردم كمك بگيرد و از اينرو حكم جهاد داده شد . بهاء الدوله در اين‌باره مينويسد :\r\n« روز پنجشنبه يازدهم ماه جمادى اول است سنهء 1273 . . . امروز حكم شده بود كه كلّ مردم در مسجد شاه جمع شوند فرمان شاه را بخوانند . ملّاها حكم جهاد بدهند . مردم از هرطرف بروند . صدر در خلوت نهار خورد . مردم در مسجد جمع بشوند .\r\nمردم كل طهران در مسجد شاه جمع شدند . . . پنج منبر گذاشتند صورت فرمان را خواندند كه شاه نوشته بود . حكم ملّاها را گفتند كه جهاد است . فرمان شاه نوشته بود كه من از مال و جان در راه دين گذشتم آنچه بايد بدهم بكنم خواهم كرد .\r\nصدراعظم چهار ساعت بغروب مانده آمد در مسجد . ايوان رو به آفتاب نشست . تمام امراء و شاهزاده‌ها نشستند . مردم جوقه‌جوقه بودند بطورى كه راه نبود . در مسجد شاه بعد از فرمان كه در پنج منبر خواندند صدر برخاست خودش رفت به روى منبر از جانب شاه بمردم دلدارى داد . . . »\r\nقبلا هم « در 7 صفر 1273 كه هرات فتح شد ، حسام السلطنه ضمن فتح‌نامه عريضه‌اى به شخص شاه نوشته بود مبنى بر اينكه شورش سپاهيان هند شروع شده ، اگر اجازه ميفرمائيد با همين قشونى كه همراه دارم به هندوستان بروم . ميرزا آقا خان در نزد شاه سعايتها كرد و دلايل و شواهدى آورد كه اگر حسام السلطنه به هندوستان برود سلطنت ايران را هم به رايگان بدست خواهد آورد . . . « 1 » » . بعد هم در بحبوحهء شورش « قاصدها فرستاد كه در هندوستان شورش عظيم برپا شده هرچه از انگليسها بخواهيد خواهند داد . بيدار باشيد . مفت نبازيد بخرج كسى نرفت « 2 » . . . » حتى\r\n\r\n\r\n","description":"","footnote":"\r\n( 1 و 2 ) - سياستگران دورهء قاجار ص 29 ببعد با اندك تصرف .\r\n","page_name":" مقدمه 32 ","page_number":110},
  {"content":"\r\n\r\nبه شاه نوشت « بمتجاوزين اروپائى بگوئيد حسام السلطنه خودسرانه به هرات حمله كرده و از اوامر مركز سرپيچى مىكند تا انگليسها از فشار بحكومت مركزى منصرف شده و مستقيما در افغانستان حمله نمايند كه باميد خدا با كمك افاغنه شكست خواهند خورد . « 1 » »\r\nاما اين نامه‌ها و پيامها با تلقينات سوء ميرزا آقا خان نورى مواجه شده در شاه سوء تأثير بخشيد و در نتيجه ناصر الدين شاه‌نامه‌اى شديد به حسام السلطنه نوشت و دستور داد كه فورا هرات را تخليه نمايد و الا يقين خواهد كرد كه حقيقة قصد سرپيچى و تمرّد دارد .\r\nمحمد يوسف خان هراتى در كتاب تاريخ خود بنام عين الوقايع مينويسد :\r\n« انگليسها به ميرزا آقا خان نورى صدراعظم ايران رشوه‌اى وعده كرده بودند و او خيال پادشاه ايران را از ضبط هرات منصرف نمود و حكمى بمرحوم حسام السلطنه نوشت كه هرات را تخليه نموده به مشهد برگردد كه دولت انگليس دست از محاربهء بنادر فارس بردارد .\r\nمرحوم حسام السلطنه در جواب نوشت كه حال سزاوار نيست دولت ايران هرات را تخليه نمايد زيرا خسارت فوق العاده متحمل شده‌ايم و آنگاه بسيارى از مردم قزلباشيه كه تقيّه در طريقهء خود داشتند آشكار شده و خرابى و صدمات كلى از هرحيث\r\n\r\n\r\n","description":"","footnote":"\r\n( 1 ) - تاريخ روابط ايران و افغانستان - احمد توكلى ص 55 از اين نامه‌ها برميآمد كه اتهام مواضعه چندان نادرست نيست زيرا صدراعظم از شورش هند آگاه بوده و باز اصرار در گذرانيدن كار صلح ميكرده و شاه را هم به اين امر وادار مينموده است .\r\nيادداشتهاى بهمن ميرزا بهاء الدوله كه از آن ياد شد ، نسخه‌اى است خطى در كتابخانهء مجلس ، با غلطهاى فاحش املائى و بسيار بدخط ، بطوريكه خواندن آن جز با تمرين و ممارست ، آسان نيست و از اينجهت احتمالا بنده هم كلماتى را درست نخوانده‌ام .\r\n","page_name":" مقدمه 33 ","page_number":111},
  {"content":"\r\n\r\nو هرجهت بدولت و ملت ايران فراهم مىشود ولى ميرزا آقا خان صدراعظم كه تصميم گرفته بود هرات را بدولت انگليس واگذار كند در جواب حسام السلطنه نوشت معلوم مىشود شما را خيال سلطنت و پادشاهى بسر افتاده كه به هرات مانده جواب تعليقهء دولت را اينطور داده‌ايد اگر خود را جزء دولت ايران و خيرخواه پادشاه ميدانيد فورى هرات را تخليه نموده به مشهد برگرديد « 1 »\r\nدر اثر اين فشارها حسام السلطنه مجبور شد حكومت هرات را به « سلطان احمد خان » معروف به « سلطان جان » فرزند « محمد عظيم خان » برادر بزرگ امير دوست محمد خان واگذار كند و با يكعده مهاجر هراتى كه تماما شيعه بودند به مشهد مراجعت كند .\r\nبا تمام اين احوال سكنهء هرات باز چشم اميد به طرف دولت ايران داشتند زيرا دوست محمد خان را كه تنها فرمانرواى مقتدر آن روز افغانستان بود دست‌نشاندهء انگليسها ميدانستند .\r\n\r\nسفارت فرخ خان\r\nميرزا آقا خان نورى در ضمن محاصرهء هرات براى اصلاح حال نقارى كه بين او و سفير انگليس پيش آمده و منجر بقطع روابط دولتين شده بود فرّخ خان امين الملك كاشانى را با اختيارات تمام مأمور استانبول و پاريس كرد تا در اين شهرها با سفراى انگليس ملاقات كند و روابط حسنه را بين ايران و انگليس برقرار سازد و همين سفر است كه منشاء تأليف اين كتاب شده است .\r\n\r\n\r\n","description":"","footnote":"\r\n( 1 ) - عين الوقايع ص 129 - 130 - بنقل از تاريخ روابط ايران و انگليس و سياستگران دورهء قاجاريه . بهمن ميرزا بهاء الدوله نيز در يادداشتهاى خود مينويسد :\r\n« روز سه‌شنبه سىام ماه جمادى اول است سنهء 1273 . . . صدر آمد ، رفت خدمت شاه ، ما نهار خورديم ، نهار صدراعظم را ، صدر برگشت ، از دلتنگى شاه گفت . خودش گفت كه من خبت ( خبط ) كرم ختا ( خطا ) كه از براى كار خودم دولت ايران را برهم زدم . . . »\r\n","page_name":" مقدمه 34 ","page_number":112},
  {"content":"\r\n\r\nبراى فرّخ خان مأموريت خطيرى پيش آمده بود . حفظ منافع مملكت ، رضايت خاطر شاه ، حفظ خود از بدنامى و بدگوئى خلق را مىبايست با هم جمع كند . نامه‌هائى از او در دست است كه نشان مىدهد در اين مأموريت شرط احتياط را از دست نداده و بارها از دولت اختيارنامه خواسته است . در جواب يكى از اين نامه‌ها ، ميرزا آقا خان نورى به او مينويسد : « ايضا به خط معهود ( يعنى رمز ) امين الملك بسيار حيف بود از مدرك شما با دستخط مبارك و كاغذ صريح من كه بگذران بگذران هرقسم باشد باز اختيارنامهء تازه خواسته بوديد بلاشرط . . . » ( تاريخ اين نامه 14 رجب 1273 است ) .\r\nدر استانبول سفير انگليس پس از چند بار اصرار امين الملك و استنكاف او از ملاقات ، عاقبت براى تجديد روابط به او پيغام داد كه مقاصد خود را كتبا به اطلاع سفير برساند و او را وادار نمود كه بنويسد : « من از جانب دولت ايران مأمور و مختارم كه در مقام رضاجوئى اولياى دولت انگليس برآيم و بر ذمهء من است كه اولياى دولت ايران عساكر مأمورهء خود را از هرات و افغانستان منصرف نمايند و به هيچ قسم در افغانستان مداخله ننموده خسارت و زيانى كه در اين مأموريت لشكرى به افغانستان رسيده از خزانهء دولت ايران ادا شود « 1 » » .\r\nاگرچه فرخ خان در مأموريت خود اختياراتى داشت و نگرانى شاه و صدراعظم را هم كاملا ميدانست و بعد از سپردن اين سند هم صحّت و تصويب آن را موقوف بتصديق اولياى دولت ايران كرد ولى اين كار اقدام تهوّرآميزى از جانب او بود كه در همان به دو امر امتيازى براى انگليسها محسوب ميشد و همان باعث شد كه\r\n\r\n\r\n","description":"","footnote":"\r\n( 1 ) - حواشى كتاب جنگ انگليس و ايران ص 121 بنقل از حقايق الاخبار ناصرى در وقايع سال 1273 .\r\n","page_name":" مقدمه 35 ","page_number":113},
  {"content":"\r\n\r\nدولت انگليس علاوه بر آنكه هيچ نوع امتيازى به ايران نداد پاى ادعا را بالاتر گذاشت « 1 » و شرايط سختى پيشنهاد كرد كه يكى از آنها رها كردن هرات ، ديگر صرفنظر كردن از دعاوى خود دربارهء افغانستان و ديگر عزل اعتماد الدوله از صدارت بود .\r\nامين الملك مرتب جريان كار خود و تكليفها و پيشنهادهاى سفير انگليس در استانبول را بحضور شاه گزارش مىداد . در جواب يكى از اين گزارشها به او مينويسند :\r\n« امين الملك . كاغذهاى تو رسيد همه را بدقت ملاحظه كرديم و بتكاليف سخت دولت انگليس مطّلع شديم . اگرچه قبول هرفقره از آن ضرر واضح و نمايان از براى دولت ايران دارد ، اما تدارك كلى دولت انگليس و يقين به استدامت اين خصومت و جنگ و حالت حاليّهء دولت ايران مقتضى نيست كه تمكين بكشيدن اين رشته شود . كمال سعى و اهتمام را در تسهيل آن تكاليف بكن . اگر كلا يا بعضا تخفيفى دادى خدمت كلّى است كه بدولت كرده [ اى 
  ] و اگر ايلچى كبير انگليس هيچ تخفيفى ندهد و در اجراى تكاليف خمسه اصرار داشته باشد و ببينى كه كار از دست ميرود البته قبول بكن و نگذار كار بجنگ و جدال بكشد تا ببينيم بعد از اين فضل خدا و همّت ائمّهء هدى چه‌طور مساعدت در تقويت و پيشرفت كار اين دولت خواهد كرد 22 ربيع الثانى . حاشيه : دستخط مبارك ، هرقدر از تكاليف شاقّه را به استاديهاى [ كذا 
  ] كه خودت ميدانى كمتر كنى خدمت بزرگ بزرگ بدولت كرده [ اى 
  ] و الّا چاره نيست قبول كن . »\r\nامين الملك به علت سختى شرايط و رسيدن خبر فتح هرات زير بار قبول آنها نرفت و به پاريس شتافت تا شايد به وساطت ناپلئون سوم امپراطور فرانسه اختلافات ايران و انگليس را بوضعى خوشتر فيصل دهد .\r\nفرخ خان در پاريس به وساطت امپراطور فرانسه بمذاكرات با سفير انگليس\r\n\r\n\r\n","description":"","footnote":"\r\n( 1 ) - همان مدرك با تصرفاتى و در اصل عقيدهء مرحوم اقبال است .\r\n","page_name":" مقدمه 36 ","page_number":114},
  {"content":"\r\n\r\nمشغول بود ولى درعين‌حال مرتبا بدولت خود مىنوشت كه در كار عجله نكنند .\r\nدر جواب يكى از نامه‌هاى او صدراعظم مينويسد : « ما بنا داشتيم مأمور مختارى به بوشهر بفرستيم كه هرطور است كار را با سردار انگليس بگذراند . كاغذهاى شما رسيد نوشته بوديد عجله در كار نكنيد و اقلا چهار پنج ماه خوددارى نمائيد كار در پاريس ميگذرد . به همين ملاحظه از نيّت خودمان صرفنظر كرديم و گذراندن كار را در بوشهر موقوف كرديم و يقين داريم تو از ما زيادتر بصيرت دارى امر را بهتر مىگذرانى . . . چاره بجز قبول نداريم ما نمىتوانيم هفت و هشت ماه طول بدهيم .\r\nقوّه نداريم . قشون نداريم . پول نداريم . مردم ايران هرزه هستند . امان است .\r\nامان است . بگذران . شارژ دفر فرانسه از اين مراتب مطّلع است و اين فقرات را به و الفسكى وزير امور خارجهء خودشان نوشته است . . . 24 رجب . روز عيد نوروز ئيلال ئيل 1273 . » در نامهء ديگرى به او مينويسند : « تا زود است و پرده از روى كار برداشته نشده است كه خدانكرده صدمه و لگد افغانان و ديگرى نخورده‌ايم كار را بهر قسمى كه صلاح دانيد بگذرانيد و هرچه از تكاليف كم كرده‌ايد خدمت به ولينعمت و دولت خود كرده‌ايد و هرچه نكرده‌ايد معلوم است در قوّه نداشته‌ايد . اين كاغذ را به خط معهود حسب الامر سركار اعليحضرت شاهنشاه ولينعمت همايون خود بشما مىنويسم و بملاحظهء نظر مبارك رسيده است و پاى همين كاغذ را براى سند مهر ميكنم كسى بحث و ايرادى بشما نخواهد داشت البته بگذرانيد . . . »\r\nبراثر اين قبيل نامه‌ها بود كه امين الملك بالاخره « در تاريخ هفتم رجب 1273 معاهدهء پاريس را با سفير انگليس امضاء كرد و بموجب آن قرار شد كه انگليسها بنادر و جزاير ايران را خالى كنند و ايران نيز سپاه خود را از هرات و افغانستان بيرون برد و استقلال آنها را بشناسد و بعدها از هرگونه ادعائى نسبت به آنها صرف‌نظر كند و در حل اختلافاتى كه\r\n\r\n","description":"","footnote":"","page_name":" مقدمه 37 ","page_number":115},
  {"content":"\r\n\r\nبين ايران و افغانستان بروز نمايد ايران بحكميت انگليس راضى گردد « 1 » .\r\n« معاهدهء پاريس كه بموجب آن افغانستان به كلى از تحت تبعيت ايران خارج گرديد دولت ايران را بعذرخواهى از سفير انگليس واداشت باعث افزايش نفوذ اين دولت در دربار طهران شد و اعتماد الدوله با خوشى تمام شرايط آن را پذيرفت زيرا كه از عزل خود ميترسيد .\r\nدربارهء اين صلح در جواب يكى از نامه‌هاى فرّخ خان نوشته است : « . . . برادر من ، حالت بد ايران و نداشتن استطاعت جنگ و گرفتن محمّره و بوشهر ده [ كذا 
  ] و نداشتن پول و اين خلق منافق ايران كه يد بيضا كردم كه تابحال فساد و حرام‌زادگى نكردند ، اين صلح و ده مساوى پست‌تر بهشت است و فوز عظيم و اگر با كفايت خودت و مهربانى دولت بزرگ فرانسه چيزى كم شود البته بهتر است و الا كم نشد باز ممنون و شاكر هستيم . . . »\r\nاما دولت او پس از ختم جنگ با انگليس چندان مدتى دوام نكرد . چه ناصر الدين شاه كه از اختلال امور در عهد صدارت اعتماد الدوله كاملا آگاه شده بود در محرم 1275 او را از صدارت انداخت و شخصا زمام امور را در دست گرفت « 2 » » .\r\nمعاهدهء پاريس از طرف ناصر الدين شاه و ميرزا آقا خان نورى صدراعظم و ويكتوريا ملكهء انگلستان امضاء شد و ملكهء ويكتوريا به خط خود در زير آن نوشت :\r\n« تا ميتوانيم مانع ميشويم كه اصول اين پيمان بهم بريزد و با تمام قوا در حفظ آن خواهيم كوشيد » .\r\n\r\n\r\n","description":"","footnote":"\r\n( 1 ) - متن معاهده را علاوه‌بر اين كتاب ميتوان در كتاب « معاهدات ايران با ممالك خارجه تأليف مؤتمن الملك پيرنيا و كتاب « معاهدات بين بريتانياى كبير و ايران تأليف « هرتسل » يافت .\r\n( 2 ) - تاريخ مفصل ايران - مرحوم اقبال ص 423 .\r\n","page_name":" مقدمه 38 ","page_number":116},
  {"content":"\r\n\r\nبموجب پيمان فوق ايران از هرات چشم پوشيد و موافقت كرد كه هرات حكومت مستقلى داشته باشد و حاكم آن نيز از بين بزرگزادگان افغانى كه در ايران بودند انتخاب شود و سلطان احمد خان سابق الذكر برادرزاده و داماد دوست محمد خان را شاه بحكومت هرات تعيين كرد و يكنفر ايرانى بنام سيد ابو الحسن شاه به وزارت او تعيين شد ( 1273 ) .\r\nسلطان احمد تا سال 1279 حكومت ميكرد و همچنان خطبه و سكّه بنام ناصر الدين شاه بود كه در يك طرف سكّه‌ها نوشته شده بود « ضرب دار النصره هرات 1277 » در طرف ديگر « سلطان ناصر الدين شاه قاجار » . سلطان احمد از طرف دولت ايران ملقّب به سردار شد و پسرش شهنواز خان لقب ميرپنج گرفت . علت اينكه انگليسها در اين شش سال در قبال اين قضيّه ساكت ماندند اين بود كه گرفتار شورش هند بودند و بلافاصله بعد از فراغت از اين مهمّ دوباره جدا به كار جدا كردن افغانستان از ايران پرداختند و بتحريك آنها در سال 1279 دوست محمد خان هرات را محاصره و فتح نمود و به اين طريق وقايع هرات كه مدتى قريب بيك قرن وسيله‌اى براى تضعيف ايران بود به ضرر دولت ايران پايان يافت .\r\nعجب اين است كه اين قضايا را انگليسها بتحريك روسها و روسها بتحريك انگليسها ميدانستند و حتى « سوبولوف » وزير داخلهء وقت روسيه گفته بود كه روسيه ممكن بود بپذيرد كه ايران هرات را تصرف كند ولى نميتوانست قبول كند كه ايران هرات را بنفع انگلستان بگيرد « 1 » » .\r\nحسين محبوبى اردكانى\r\n\r\n\r\n","description":"","footnote":"\r\n( 1 ) - روابط ايران و افغانستان - توكلى - ص 59 - 61 .\r\n","page_name":" مقدمه 39 ","page_number":117},
  {"content":"\r\n . \r\n","description":"","footnote":"","page_name":" مقدمه 40 ","page_number":118},
  {"content":"\r\n\r\n\r\nپيشگفتار\r\nكتاب حاضر از نظر موضوع يكى از مهمترين سفرنامه‌هاى دورهء قاجاريه است ؛ زيرا شرح وقايع مأموريتى است مربوط به قضاياى هرات و عقد معاهدات با دول اروپائى ، و از نظر قدمت نيز تا آنجا كه اطلاع حاصل است ظاهرا هفتمين سفرنامه‌اى است كه در دورهء قاجاريه نوشته شده . نخستين آنها سفرنامهء ميرزا صالح شيرازى بوده است ، و پس از آن به ترتيب : سفرنامهء ميرزا ابو الحسن شيرازى ، سفرنامهء خسرو ميرزا ، سفرنامهء رضا قلى ميرزا فرزند فرمانفرما ، سفرنامهء آجودان‌باشى و سفرنامهء رضا قلى خان هدايت را بايد نام برد .\r\nاز اين شش سفرنامه اولى و سومى و چهارمى و پنجمى شرح سفر اروپا تا لندن است ، و دومى شرح سفر روسيه ، و ششمين شرح سفر خوارزم . سفرنامهء رضا قلى ميرزا در دست طبع است ، و چهار سفرنامهء ديگر هنوز چاپ نشده است . سفرنامهء رضا قلى خان هدايت را نيز « شارل شفر » مستشرق فرانسوى بطبع رسانيده است .\r\nناصر الدين شاه از نظر علاقه‌اى كه بشناسائى ممالك و شوقى كه در آشنائى به طرز حكومت آنها داشت به مأمورين خود در خارجه دستور ميداد كه در حدود امكان وضع جغرافيائى قلمرو مأموريت خود را تحقيق و به صورت كتابى جمع‌آورى كنند . از آن جمله است جغرافياى روسيه كه بوسيلهء مرحوم حاج ميرزا محمد خان مجد الملك در اوائل پادشاهى ناصر الدين شاه و در زمان صدارت امير كبير نوشته شده و در كتابخانهء مجلس شوراى ملى محفوظ است . كتاب حاضر هم در حقيقت اثرى است از همين نوع ، در دو جلد و مشتمل بر شرح وقايع مسافرت فرّخ خان و يك ضميمه در جغرافياى اروپا و تشكيلات ادارى كشورهاى اروپائى .\r\n\r\n","description":"","footnote":"","page_name":" مقدمه 41 ","page_number":119},
  {"content":"\r\n\r\nمتأسفانه از احوال نويسندهء آن يعنى حسين بن عبد اللّه سرابى اطلاع زيادى در دست نيست . همينقدر ميدانيم كه در اواخر دورهء خدمت خود بكارپردازى مصر منصوب شده است ، و فرزند او يعنى ميرزا رضا خان مؤيد السلطنه از محصلين اعزامى دورهء ناصر الدين شاه و بعدا مدتها سفير ايران در برلن و چندگاهى نيز وزير عدليّه بوده است ، و در مطاوى اين اثر نيز اشارتى بيش از اين به احوال مؤلّف ديده نمىشود .\r\nاين كتاب شرح يك مأموريت مهم سياسى است . ضمنا مؤلّف در خلال آن به وصف ممالك و چگونگى امور آنها و نكات ديدنى كه براى ايرانى تازگى داشته است پرداخته ، و البته مطالبى هم بوده است كه مؤلّف به اقتضاى عضويت در هيأت رسالت فرّخ خان امين الملك - كه هيأتى سياسى و مأمور به مذاكرات بسيار مهم بوده است - نمىتوانسته است به بحث در آن مطالب بپردازد .\r\nبر روى هم در اين سفرنامه مراسلات و صورت مذاكرات مهمى مندرج است كه براى اهل تحقيق فوق العاده سودمند است . از اين سفرنامه به خوبى نظر دولتهاى عثمانى و فرانسه و انگليس نسبت به ايران معلوم مىشود و مخصوصا عقايد سلاطين و سياستمداران عثمانى و از اينرو براى تحقيق در روابط ايران و عثمانى در دورهء قاجاريه از منابع ارزنده بشمار ميرود .\r\nشرح مفصّل مسافرت از تهران تا سرحد عثمانى ، تشريفات پذيرائى و هديه‌ها - چه در ايران و چه در خاك عثمانى - نمايندهء رسوم قرن پيش است و امروز كه اين رسوم از ميان رفته است اطلاع بر آنها خالى از لطف نيست . مذاكرات سفير با اولياى دولت عثمانى - كه دل و زبان يكى نداشتند - خواندنى است . برطبق معمول ، تعارف در مشكلات سياسى كار دو طرف را آسان ميساخت « 1 » .\r\nماجراى ميان سفير ايران و سفير انگليس در اسلامبول ، شرح وقايع سفر كشتى و دريا ، تماشاى آثار تاريخى اروپا و اظهارنظر مؤلّف دربارهء هركدام خود از\r\n\r\n\r\n","description":"","footnote":"\r\n( 1 ) - نظير بحث دربارهء « رحمت » و « زحمت » در صفحهء 97 از سطر 19 ببعد .\r\n","page_name":" مقدمه 42 ","page_number":120},
  {"content":"\r\n\r\nموضوعات جالب توجه محسوب مىشود . نامه‌هاى متبادله بين سفير ايران و سفير انگليس ، نامه‌هاى سفير به صدراعظم ، استدلالهاى سفير ايران براى روشن شدن حقايق تاريخى درخور توجه است .\r\nهرچند علت پيش آمدن اين سفر در مقدمهء قبلى به تفصيل آمده است ، و ليكن براى ورود به مطلب اجمالا گفته مىشود :\r\nاساس اين مسافرت بواسطهء پيش‌آمد مسألهء هرات و تجزيهء نواحى شرقى ايران و جنگهاى معروف بين سپاه ايران و افغان و دخالت دولت انگلستان در اين ماجراست .\r\nفرّخ خان امين الملك خود شاهد بسيارى از پيش‌آمدهاى مربوط به اين موضوع بود . قسمتى از دورهء خدمت دولتى را در دستگاه عباس ميرزا و محمد شاه گذرانيده و در آغاز سلطنت ناصر الدين شاه از رجال دربار گرديده بود ، و در اين جريانات بر بسيارى از اتفاقات مملكتى اطلاع يافته و فرد مطّلعى شده بود . به احتمال قريب به يقين او ريشهء كار را ميدانست و اطلاع داشت كه عباس ميرزا چه كوششها به كار برده بود تا افغانستان از دست نرود . ميدانست كه محمد شاه با چه كيفيتى خود را به پشت دروازهء هرات رسانيد و چگونه رقابت دو سفير روس و انگليس كار او را دشوار گردانيد .\r\nتا آنجا كه سفير دولت انگليس دولت ايران را تحت فشار قرار داد و قطع رابطهء سياسى نمود و از ايران بيرون رفت و نيروى دريائى انگليس در خليج فارس خارك را به تصرف درآورد . محمد شاه بناچار از گرفتن هرات دست برداشت و آن كار را به وقت ديگر موكول ساخت ، ولى ديگر نه مجال يافت و نه بيمارى به او اجازه داد كه در پى آرزوى خود اقدام نمايد .\r\nفرّخ خان بر قضاياى هرات در زمان ناصر الدين شاه و بهانه‌هاى سفير انگليس ، قضيهء ميرزا هاشم نورى اسفنديارى ، ادعاهاى انگليس در مورد حقوق كسانى كه خود را به آن بسته بودند و امثال اين امور ، كاملا مطلع بود و از اين جهت ميتوانست\r\n\r\n","description":"","footnote":"","page_name":" مقدمه 43 ","page_number":121},
  {"content":"\r\n\r\nبه سياستمداران اروپائى توضيحات كافى بدهد . فرّخ خان در اين مأموريت ميزان تدبير و كفايت خود را نشان داد و با اينكه قبل از اين سفر به اروپا نرفته بود و زبان خارجى نميدانست ، و وارد كارهاى مربوط به سياست خارجى نبود مع هذا با جرأت و جسارت اين مأموريت را قبول نمود و در سراسر مأموريت خود با حوصله و متانت با رؤساى كشورها و وزراء و شخصيتهاى سياسى نشست و برخاست كرد و با آنان مذاكره نمود ، و از نظر رفتار و معاشرت و برخورد كسى بر او خرده‌اى نگرفت .\r\nفرّخ خان : « بهنگام بازگشت از سفارت فرنگ و توقف در اسلامبول برحسب امر ناصر الدين شاه مكتوبى در باب انتظام لشكر و مجلس و تنظيمات نوشته بحضور خسروانه ارسال ميدارد و در آن نصايح سودمندى به شاه راجع به اين مطالب مينمايد » « 1 » اين مكتوب اكنون در كتابخانهء ملّى محفوظ است .\r\n* * * تصحيح كتاب مبتنى بر دو نسخهء خطى است كه هردو متعلق به جناب آقاى حسنعلى غفّارى ( معاون الدوله ) نوادهء پسرى مرحوم فرّخ خان غفّارى است .\r\nاين دو نسخه كه در كتاب با علامات « الف » و « ب » مشخص شده است ، در مواردى با هم اختلاف دارد ، ولى بهرحال از نسخ ديگر مانند نسخهء مرحوم اقبال ( متعلق به دانشكدهء ادبيات دانشگاه تهران ) و نسخهء كتابخانهء ملّى تبريز « 2 » كاملتر است ، و چون نسخهء خانوادگى است ، احتمال كلى ميرود كه از نسخه‌هاى ديگر هم كه احيانا در جاهاى ديگر هست كاملتر باشد .\r\n\r\n\r\n","description":"","footnote":"\r\n( 1 ) - فهرست نسخ خطى كتابخانهء ملى ص 146 .\r\n( 2 ) - مشخصات نسخهء كتابخانهء ملى تبريز : به خط نستعليق شكسته ، بدون جلد ، اندازه 26 * 19 ، نام كاتب محمد رضى ، كتاب شماره‌گذارى نشده است ، تعداد صفحات 254 ، شماره ثبت دفتر كتابخانه 3327 ، اول و آخر كتاب افتاده است ، نوع كاغذ فرنگى ، اين نسخه شامل دو جلد است كه جلد اول از صفحهء 1 تا 169 و جلد دوم از 172 تا 254 است .\r\n","page_name":" مقدمه 44 ","page_number":122},
  {"content":"\r\n\r\nمشخصات دو نسخهء مورد استفاده بشرح ذيل است :\r\nنسخهء الف : به خط شكستهء نستعليق در 454 صفحه ، خط اواخر قرن 13 ، مجدول ، با سرلوحهء مذهّب ، قطع رحلى ، جلد ضربى ، بدون نام كاتب .\r\nنسخهء ب : به خط شكستهء نستعليق در 431 صفحه ، خط قرن چهاردهم ، قطع خشتى ، بدون نام كاتب . در مقايسهء نسخهء الف با نسخهء ب خصوصيات ذيل به چشم مىخورد :\r\n1 - تحريركنندهء نسخهء ب قواعد املائى و انشائى را بيشتر درنظر داشته و مراتب شخصيت افراد را در تركيب جملات و اداى القاب و مناصب مراعات كرده است .\r\n2 - متن دو نسخه از لحاظ جمله‌بندى در اغلب موارد با هم اختلاف دارد و تحريركنندهء نسخهء ب اكثر جملات و كلمات را به سائقهء ذوق و سليقهء خود تغيير داده است ، و گاهى مضمون و معناى قسمتهاى از نسخهء الف را در قالب جملاتى ديگر ريخته كه كاملا با متن نسخهء ديگر فرق دارد .\r\n3 - غالبا اغلاطى كه در نسخهء الف به چشم مىخورد در نسخهء ديگر نيست و اصلاح شده است .\r\n4 - دقّت و امعان نظر مختصر در متن دو نسخه اصالت و قدمت نسخهء الف را كاملا نشان ميدهد ، و از اين‌رو نسخهء مزبور اصل و ديگر نسخه بدل قرار داده شد .\r\nانشاء كتاب خالى از سهو و عيب نيست . در موارد بسيار افعال حذف شده است . گاهى افعال نادرست است . لغات نامأنوس و اغلاط املائى در كتاب زياد به چشم مىخورد . مهمتر از همه آنكه مؤلّف ، پيش از اين سفر پنج سال در روسيه بسر برده و از محيط ايران دور مانده و تازه به طهران آمده بود كه دوباره به عنوان منشى سفارت فرّخ خان تعيين شد ، از اين جهت در اداى تعبيرات فارسى تسلط چندانى\r\n\r\n","description":"","footnote":"","page_name":" مقدمه 45 ","page_number":123},
  {"content":"\r\n\r\nنداشته و بيشتر تحت تأثير زبان تركى بوده و كلماتى از آن زبان را نيز در انشاء خود آورده است نظير تكر ( چرخ ) ، كورك ( پارو ) و نظاير اينها .\r\nبا اين خصوصيات نه تنها نمىتوان كتاب را ادبى دانست بلكه در مواردى هم انشاء آن نارسا و احيانا خسته‌كننده است ، و از آن جهت در هنگام چاپ كوشش بسيار به عمل آمده است كه در موارد لازم عبارات كتاب توضيح داده شود . موارد مبهم ، با توضيحى ولو مختصر روشن شود ، و دربارهء اعلام تاريخى و جغرافيائى مختصر توضيحى درج و لغات كتاب معنى گردد تا كار خواننده نسبة آسان شود .\r\nاين كتاب از نظر احتواء بر اصطلاحات نظامى عثمانىها نيز حائز اهميت است .\r\nاصطلاحاتى چون ميرلوا ، ميرآلا ، فريق ، ميرميران ، قائم‌مقام ، قرخ‌سردار ، مدبّر ، شهبندر ، قولّلر آقاسى و نظاير اينها در اين كتاب به چشم مىخورد كه مىتواند براى اهل تحقيق سودمند باشد .\r\nاستعارات و تعبيرات مؤلف از آنچه مىديده است و تشبيه آنچه بنظرش ميرسيده بسيار ساده و گاهى عاميانه و بهرحال نمايندهء يك روح ساده و بىآلايش شرقى و درعين‌حال دلكش و خوش است .\r\nكوه « وزوو » را به كوره‌هاى آجرپزى تشبيه كرده مىنويسد :\r\n« از جمله ، اول كوه آتشفشان بود كه كوه گرد مدورى ، مانند كوه » « دماوند در مقابل شهر ، در چند فرسخ مسافت ، واقع و نمايان و بقرار ده كورهء » « آجرپزى دوده و بخار على الاتصال از سر كوه متصاعد و مانند قطعات ابر رو به » « آسمان بلند مىشود » ( ص 165 )\r\n\r\n","description":"","footnote":"","page_name":" مقدمه 46 ","page_number":124},
  {"content":"\r\n\r\nدر اعجاب از شكوه رژهء قشون فرانسه از جلو امپراطور در صفحهء 294 ، آيهء آخر از سورهء شعراء  « وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ »  را كه در ايران معمولا در پايان مجالس وعظ و روضه‌خوانى بمناسبت وقايع كربلا و ظلم يزيد مىخوانند ، و مؤلف آن را درنظر داشته ، به كار ميبرد !\r\nدر ص 187 ، با مشاهدهء كالسكه‌هاى بخار فرانسه به ياد حضرت سليمان مىافتد و به آيهء سى و پنج سورهء ص  « رَبِّ اغْفِرْ لِي وَ هَبْ لِي مُلْكاً لا يَنْبَغِي لِأَحَدٍ »  اشاره مىكند .\r\nرسوم تازهء فرنگى ، مظاهر مختلف تمدن جديد ، چشم او را مىگيرد ولى خوددارى و احتياط شرقى مآبانه ناچار او را از هربىپروائى مبرّى ميدارد و تنها اشاره بدان را كافى ميداند . از اين نمونه است :\r\n« بعضى مردان لباس زنان ، و بعضى زنان لباس مردان مىپوشند ، » « و در ميان آن لباس تبديل در هرجا هرگونه صحبت ممكن و هرگونه شوخى » « و ظرافت و گستاخى معفوّ است ، و هرگونه شوخى را با زنها مىتوان كرد . و هر » « زن را بدون سابقه و آشنائى بناى تعريف صورت گذاشته مىتوان بوسيد ، و در » « بوسه آزادى تام حاصل است . از هرجا و از هركس باشد ، از هيچ‌كس تعرضى » « نخواهد بود . اگر برفرض زنى به مقام تعرض برآيد همهء مردم او را سرزنش » « مىكنند كه اين مجالس براى عيش مهيا و آزادى تام در ميان ملت براى » « صحبت حاصل [ است 
  ] ، اگر شما را تنفرى از اين حركتها بود نمىبايست داخل » « اين مجلس بشويد ! ( در وصف كارناوال ص 214 از س 20 ببعد )\r\n« اطاق بزرگى مخصوص رقص است كه زن و مرد بهم دست داده با » « كمال آرامى و ادب رقص مىنمايند و اين رقص موافق علم موزيكان اختراع » « شده است تا كسى به چشم خود مشاهده ننمايد نمىتواند محسنات اين را » « دريافت نمايد ! » ( ص 203 )\r\n\r\n","description":"","footnote":"","page_name":" مقدمه 47 ","page_number":125},
  {"content":"\r\n\r\nاحساس خويش را بىپروا بيان مىكند ، در وصف تيمارستان لندن مىنويسد :\r\n« ديوانه چو ديوانه ببيند خوشش آيد . موافق مضمون اين مصرع » « كمترين بنده نيز خود را عارى از آن ناخوشى نديد ! از مشاهدهء حالت ايشان » « هيچ متنفر نبودم . عجب ديوانگى است كه با يك حركت خارق العاده » « از تكاليف دنيوى و اخروى برى ، و از هزارهزار مرارات مستخلص گرديده ، » « و در همچنين مكان باوجود موجود بودن جميع ما يحتاج در راحت‌اند . »\r\nهرچند خواننده از اين كتاب كه برمبناى يك موضوع سياسى است انتظار لطافت و ظرافت متون ادبى را ندارد ، ولى گه‌گاه به مطالبى در اين كتاب برمىخورد كه خالى از ظرافت و نكته‌پردازى نيست و به كتاب تنوع بخشيده است :\r\n« مسيو كولمن رئيس تجار آنجا كه ميزبان اصيل و آدم بسيار ظريف » « و شوخ بود مىگفت : حالا كه سفارت كبرى از شهر ما مراجعت به پاريس » « مىنمايد ، به اين زودى بمفارقت ايشان هيچ نمىتوانيم خودمان را راضى » « بكنيم ؛ ولى از اين هم مىترسم كه اگر دو سه روز ديگر هم بمانند زنهاى » « ما را از ما دلسرد خواهند نمود ! چنانچه ديشب زنهاى ما به غير از صحبت » « ايرانيها هيچ گفتگوى ديگر نداشتند » ( ص 281 و 382 )\r\nچون تصحيح متن و تهيه فهارس لازم جهت آن را ادارهء كل انتشارات دانشگاه بر عهدهء اينجانبان گذارد ، در اجراى نظر ، به منظور آنكه كتاب به حد امكان صحيح و منقّح به چاپ برسد بجز مراجعه به مصادر و مراجع مختلف از ارشاد استاد مجتبى مينوى و نيز معاضدت آقاى دكتر ابراهيم باستانى پاريزى بهره‌مند شده‌ايم .\r\nكريم اصفهانيان قدرت اللّه روشنى\r\n\r\n","description":"","footnote":"","page_name":" مقدمه 48 ","page_number":126},
  {"content":"\r\n\r\nصفحهء اول نسخهء الف\r\n\r\n","description":"","footnote":"","page_name":" مقدمه 49 ","page_number":127},
  {"content":"\r\n\r\nصفحه‌اى از نسخهء ب\r\n\r\n","description":"","footnote":"","page_name":" مقدمه 50 ","page_number":128},
  {"content":"\r\n\r\n\r\n[ مقدمه مولف 
  ]\r\nبسم اللّه الرّحمن الرّحيم الحمد للّه الاول قبل الانشاء و الآخر بعد فناء الاشياء لم يشارك فى الاهيته و لم يظاهر فى وحدانيته « 1 » لا خلف بوعده و لا نقض فى عهده و لا تنازع فى ملكه\r\nفرد\r\n سر پادشاهان گردن‌فراز * بدرگاه او بر زمين نياز « 2 » \r\nصانع قديمى كه امين راز و سفير خبير حضرت بىنياز ، با دل آگاه و طغراى لى مع اللّه « 3 » ، ديباچهء روزنامهء معارف را به « ما عرفناك حق معرفتك « 4 » » كه اوفى و ابلغ محمد تست زينت داد و دفتر مفاخر و محامدش به « ما عبدناك حق عبادتك » در مقام عبوديت ترتيب يافت ؛ در اولين قدم بعثت ، از جانب رب العزت ، با كاينات عهد بسط رحمت بست ، و وعدهء بث نعمت داد و اتباع گزين را به اتبّاع آئين مبين امر فرمود\r\n\r\n\r\n","description":"","footnote":"\r\n( 1 ) - مأخوذ از دعاى جمعه و دوشنبه ، مفاتيح الجنان ص 27 و 24 ، اصل : فى الهيته ، فى الوحدانيته .\r\n( 2 ) - بوستان سعدى ص 1\r\n( 3 ) - اشاره به حديث معروف نبوى است : « لى مع اللّه وقت لا يسعنى فيه ملك مقرب و لا نبى مرسل ( احاديث مثنوى تأليف بديع الزمان فروزانفر نشريه شمارهء 283 دانشگاه تهران ، بهمن 1334 ، ص 39 ) ، مولانا گويد :\r\n « لا يسع فينا نبى مرسل * و الملك و الروح ايضا فاعقلوا » \r\n( 4 ) و ( 5 ) - اشاره به حديث معروف نبوى است كه فرمود : « ما عبدناك حق عبادتك و ما عرفناك حق معرفتك . »\r\n","page_name":" 1 ","page_number":129},
  {"content":"\r\n\r\nو از عالم امر در توديع اسرار ملك جاويد و اصول دولت توحيد ، بهر يك نكته‌ها فروخواند تا در هرمرتبه از وجود « 1 » ، راه اختلاط و ايتلاف گيرند و رنگ انحراف و اختلاف نپذيرند . تعارض اكوان و شؤون ، و تخالف الوان گوناگون عرصهء امكان ، و تفصيل درجات عالم و تفضيل طبقات امم را كه از مشيت جارى و اراده نافذ حضرت عزيز عليم است بر تقدير ، تقصير نگيرند و همه را بمقتضيات حكمت بالغه و رحمت شاملهء حق جل شأنه تقرير كنند كه ناطقه از استنطاق اين مسايل معذور است و قوت مستعده را استكشاف اين حقايق غيرمقدور ، لاجرم بميامن افاضات امين حضرت رب العالمين و ائمهء طاهرين و بشكرانهء اين نعمت كه ملت و دولت اسلام از ميان ملل و دول بامتيازات نخست و استحكامات عهد الست در اعلى درجه اختصاص است ، دعاى خسرو باذل و عادل دين‌پرور دادگستر ، بحر نوال ، كسرى خصال ، مروج دين و رونق ملت و آئين ، مرجع السلاطين و ملجاء الخواقين ، السلطان بن السلطان ،\r\n\r\nناصر الدين ،\r\n شاه قاجار كه از « 2 » رايت او ملك جهان * شده آراسته چون صحن چمن ز ابر « 3 » بهار\r\nصيت عدلش را پيوسته سفير تقدير * ميبرد تا كندش نشر بهر ملك و ديار \r\nواجب آمده زيب ديباچهء كتاب و طراز فاتحهء اين فصل الخطاب نمود . اللهم ايد جيشه و ابد عيشه .\r\nچون در عهد فيروزى مهد شاهنشاه جهان‌ستان - كه تا جهانست\r\n\r\n\r\n","description":"","footnote":"\r\n( 1 ) - اصل وجود راه ، راه\r\n( 2 ) - اصل : كز\r\n( 3 ) - اصل : زبر\r\n","page_name":" 2 ","page_number":130},
  {"content":"\r\n\r\nجهانش بكام باد - ارادهء اقدس همايونشان نظر بمصالح امور دولت و ملت قرار بر اين گرفت ارسال رسل كه در تأكيد مبانى صفا و ولا از احسن وسايل است سفير مخصوصى كه در دربار همايون معتمد و كفايت عقل او در ميان رجال دولت ، معتقد باشد بسفارت - كه فوايد آن نامحصور است - مأمور دول ثلاثهء عثمانى و فرانسه و انگليس - كه هريك على حد ذاته از دولتهاى متين و فريد روى زمين و مستغنى از تمجيد هستند - فرمايند تا از راه لطف مقال و حسن خصال او كه در معنى مفسر اسرار و مبيّن « 1 » ضماير افكار است روابط دوستى و و داد « 2 » چنانچه شايد ، و علايق يك‌جهتى و اتحاد به نحوى كه بايد ، استحكام و ازدياد پذيرد و موجبات اختلاف ، سمت ايتلاف گيرد و شرايط مطابقت و موافقت بارادهء سنيه و نيّت جميلهء پادشاهان قدرتوان و شهرياران قوىمكنت بلندهمت ذيشوكت و شأن دول معظم - كه در وسيلهء دوستى مسابقت جسته و موالات اين دولت علّيه را بطيب خاطر ، طالب و براستى ثابت و صايب و راغب بودند - به امضى برسانند . ذات حميده صفات جناب مجدت و نجدت نصاب فخامت و مناعت اكتساب كفالت و كفايت‌مآب مقرب الخاقان فرخ خان امين الملك - كه در حضرت پادشاهى بخلوص محض و محض خلوص موصوف بود - از جمله مقرّبان دربار سپهرمدار اقدس ، بانتخاب اين مهم جليل و انتصاب اين رتبت نبيل اختصاص يافته ، در سال فرخنده‌فال لوىئيل « 3 » خيريت دليل ، مطابق سنهء ميمونه\r\n\r\n\r\n","description":"","footnote":"\r\n( 1 ) - اصل : تبين .\r\n( 2 ) - اصل : روداد .\r\n( 3 ) - اسم سال پلنگ كه سال پنجم از دورهء دوازده‌سالهء منجمين ترك بود ، ( فرهنگ نظام ) . اصل : لوىايل .\r\n","page_name":" 3 ","page_number":131},
  {"content":"\r\n\r\nهزار و دويست و هفتاد و دو هجرى كه بانواع امتيازات و اقسام تخصيصات از مقرّ خلافت كبرى عازم اين مقصد عظمى مىشدند ، كمترين چاكر درگاه عالميان‌پناه حسين بن عبد اللّه « 1 » السرابى الاصل تبريز ى المسكن همراه مقرب الخاقان محمود خان ميرپنجه « 2 » از سفر پطرزبورغ مراجعت بدار الخلافه نمود ، وابسته بدستگاه وزارت خارجه دولت ابدمدت و در خدمت جناب جلالتمآب مقرب الخاقان معتمد السلطان ميرزا سعيد خان مؤتمن الملك وزير دول خارجه بود ، دوباره با منصب منشىگرى سفارت كبرى مفتخر گرديده در خدمت جناب معظم‌اليه با اشخاص مفصلة الذيل « 3 » :\r\nميرزا زمان خان عموى جناب امين الملك مستشار ، ميرزا ملكم خان « 4 » مستشار ، نريمان خان نايب اول ، محمد آقا مترجم ، ميرزا رضا مترجم ، ميرزا ابو القاسم خان منشى خاصه ، بنده درگاه ميرزا حسين مؤلف اين اوراق منشى ، مأمور سفر خيريت اثر فرنگستان شد .\r\n\r\n\r\n","description":"","footnote":"\r\n( 1 ) - حاج ميرزا حسين خان گران‌مايه پدر ميرزا رضا خان مؤيد السلطنه مؤلف اين كتاب غ .\r\n( 2 ) - محمود خان قراگوزلو ( ناصر الملك ) پدربزرگ ابو القاسم خان ناصر الملك بود كه پس از عضد الملك ، نايب السلطنهء احمد شاه قاجار شد ( اين شخص اخير ) محمود خان در سال 1275 لقب ناصر الملك گرفت . در سال 1276 وزير تجارت ، در 1279 وزيرمختار ايران در لندن ، در 1292 حاكم گيلان ، در سال 1299 حاكم كرمانشاه و كردستان ، در 1301 وزير امور خارجه شد غ .\r\n( 3 ) - اشخاص مفصلة الذيل . . . فرنگستان شد . مأخوذ از نسخه بدل .\r\n( 4 ) - سرگذشت ناظم الدوله ميرزا ملكم خان ، سفير ايران در لندن و نويسنده روزنامهء قانون متولد سال 1249 قمرى بتفصيل در مقدمهء كتاب « مجموعهء آثار ميرزا ملكم خان » ( تهران ، 1327 ) تدوين آقاى محيط طباطبائى مندرج است .\r\n","page_name":" 4 ","page_number":132},
  {"content":"\r\n\r\nچون در آغاز سفر مطمح نظر جناب امين الملك استنباط گرديد كه برحسب امر قدر قدرت « 1 » بعلاوه ماموريت رسمى دولتى مقصودشان استعلام و استفهام جزئى و كلى اوضاع يروپ و منظورشان حتى المقدور مقصود بافتتاح ابواب مراودات دوستى با عموم آن صفحات اروپاست ، لهذا كمترين چاكر عن ميل برضاى خاطر و متابعت به خيال فايده‌مند آن‌جناب نموده مصمم گرديد كه وقايعات ( كذا ) مفيدهء آن سفر را من البدو الى الختم تأليف و ضبط و ترتيب ادارهء امور دولتى و ملتى فرنگستان را مهما امكن ثبت و درج نمايد .\r\nهزاران شكر مرخدا راست كه بحول و قوه قادر سبحانى و يمن توجه حضرت سلطانى ، سفر فرخنده اثر ، حسب المرام ، بختام و آنچه منظور و مقصود بود ، موافق تمنى بحصول و انجام رسيد ؛ و كتابى تأليف گرديد موسوم به مخزن الوقايع و منقسم شد به دو جلد :\r\nجلد اول در بيان وقايعات و گزارش « 2 » حالات و محاورات و مكالمات جناب ايلچى كبير با سلاطين و رجال دول فرنگستان .\r\nو جلد دوم در شرح ادارهء امور و ترتيب كارهاى دولتى و ملتى فرانسه است و انتظام اوضاع عموم ممالك يروپ نيز بتفاوت جزئى بدان منوال است .\r\nو كليه اين مراتب مسطوره مشتمل بر يك مقدمه و چهارفصل قرار داده شد كه مقدمه حاوى وقايعات مختصره از دار الخلافه الى اسلامبول و فصول اربعه محتوى احوالات دول مقتدرهء ثلاثهء عثمانى\r\n\r\n\r\n","description":"","footnote":"\r\n( 1 ) - اصل : قدرقدر\r\n( 2 ) - اصل : گذارش\r\n","page_name":" 5 ","page_number":133},
  {"content":"\r\n\r\nو فرانسه و انگليس و بعضى از دول عليحدهء يروپ است ، كه وقايعات هركدام در ضمن فصلى مندرج گرديد .\r\n\r\nحركت از تهران و توقف در كن\r\nاين است كه توكّلا على اللّه شروع ميگردد ابتدا بر مقدمه :\r\nو آن بدين نهج است كه بتاريخ روز دوشنبه يازدهم شهر ذيقعدة الحرام سنهء يكهزار و دويست و هفتاد و دو هجرى ، جناب ايلچى كبير « 1 » معظم‌اليه هنگام عصر در نياوران شمران از حضور مهر ظهور حضرت اقدس ظل اللهى روحنا فداه مرخصى حاصل نموده منزل اول را قريهء كن نمودند ، و تا روز جمعه نيز به جهت ناتمامى بعضى كارهاى خود و اجزاى سفارت در قريهء مزبوره توقف شد . مقرب الخاقان آقا اسماعيل « 2 » پيشخدمت خاصهء سلام ، از حضور مبارك همايون مأمور باحوالپرسى جناب ايلچى كبير بوده به كن آمد و بعضى از صاحب‌منصبان سفارت كبرى نيز همراه مسيو نيكلا مترجم اول سفارت فرانسه « 3 » - كه مامور به مهماندارى سفارت كبرى و در خدمت جناب ايلچى تا فرانسه رفتنى بودند - از شهر آمده ملحق گرديدند .\r\nيوم شنبه 16 شهر مزبور از قريه مذكور حركت نموده بواسطهء ناخوشى وباى قزوين ، از راه على شاه عوض كه مشهور بعلى شهباز است روانه شدند . در قريه مزبور حاج آقا محمد ملك التجار قزوين وارد شده و كاغذى نيز از مقرب الخاقان حسنعلى خان خويى كه وزير قزوين\r\n\r\n\r\n","description":"","footnote":"\r\n( 1 ) - سفير كبير .\r\n( 2 ) - پدر ميرزا رضا خان اقبال السلطنه و ميرزا على نقى خان حكيم الممالك ( فرزانه )\r\n( 3 ) -  J . B . Nicolas  صاحب دو جلد كتاب لغت فرانسه به فارسى است كه بعدها كنسول فرانسه در تبريز شد .\r\n","page_name":" 6 ","page_number":134},
  {"content":"\r\n\r\nبود رسانيد كه ناخوشى قزوين بالمره رفع شده و راه خيارج و ابحر « 1 » شوره‌زار و هواى غيرسالمى دارد ، جناب ايلچى از راه قزوين تشريف بياورند ، هم مخلص خود را از ملاقات خود محفوظ و هم از راه خوش - آب‌وهوا عبور خواهند كرد .\r\nجناب معظم‌اليه نيز دعوت او را قبول نموده بملاحظهء شوره‌زار بودن آن راه و ضايع گرديدن پاهاى اسبان شاهى - كه برسم ارمغان باعليحضرت امپراطور فرانسه ميبردند - بنا گذاشتند كه از راه قزوين روانه شوند . فرداى آن روز از راه على شهباز حركت و منزل به منزل طى مسافت كرده وارد يك فرسخى شهر قزوين شدند .\r\n\r\nدر قزوين\r\nدر منزل مزبور حاجى حسنعلى خان و طهماسبقلى خان و جناب شيخ الاسلام با جمعى از تجار و معتبرين قزوين باستقبال آمده و بعضى تعارفات از قبيل قند و چائى و حلويات همراه خود آورده بودند . حسب الفرمايش جناب ايلچى تقسيم به صاحب‌منصبان سفارت و بعاليجاه مسيو - نيكلاو به مسيو فكتى « 2 » گرديد . و از آنجا فردا سوار شده وارد شهر شدند ، چادرهاى سفارت را در مقابل دروازه رشت زده بودند . تا چهار ساعت از شب گذشته حضرات معروضه در خدمت جناب ايلچى كبير بودند .\r\nفردا نيز جمعى از اعيان و اشراف و علماء و سادات ذوى العز و الاحترام بديدن آمدند ، و تعارفات معقولى از شهر آورده بودند ؛ تقسيم باجزاى سفارت گرديد .\r\nروز شنبه نيز بقرار يوم سابق مشغول ديدوبازديد بودند . آدمى\r\n\r\n\r\n","description":"","footnote":"\r\n( 1 ) - در اصل چنين است .\r\n( 2 ) - فكتى  Fochetti  معلم شيمى و فيزيك در دار الفنون طهران و دواساز سفارت كبرى در اين مسافرت بود .\r\n","page_name":" 7 ","page_number":135},
  {"content":"\r\n\r\nاز مقرب الخاقان حاجى ميرزا محمد خان « 1 » دبير مهام خارجهء آذربايجان رسيد كه الان دبير مهام خارجه از تبريز آمده بسيار شايق بود كه جناب ايلچى كبير را ملاقات نمايد و چون بسيار خسته [ بود 
  ] و حمام لازم داشت سلامى خدمت جناب ايلچى فرستاد و خود نيز بعد از حمام خواهد آمد . جناب ايلچى كبير راضى به زحمت ايشان نگرديده مقرب الخاقان حاجى حسنعلى خان را گفت چون رسيدهء شما است زحمت كشيده ديدن بكنيد و از جانب من نيز سلامى رسانيده احوالپرسى بكنيد و خود نيز حركت از قزوين نموده راهى شدند .\r\n\r\nزنجان\r\nجناب شيخ الاسلام با جمعى از معتبرين تجار بقرار نيم فرسخ مشايعت كرده معاودت به شهر نمودند . و حاجى حسنعلى خان و حاجى - آقا محمد ملك التجار و برادر او تا قريهء كهك كه منزل آن روز بود همراه بودند . از آنجا نيز حضرات مذكوره فرداش تا خاك قزوين مشايعت نموده مراجعت كردند . جناب امين الملك آن شب را منزل در خرم‌دره [ كردند 
  ] ، و فرداش وارد سلطانيه [ شدند 
  ] ، و در آنجا عاليجاه ميرزا محمد رضا مستوفى خمسه وارد ، و از جانب مقرب الخاقان چراغعلى خان حاكم آنجا بعضى تعارف از قبيل قند و چائى و شيرينيات [ كذا 
  ] آورده و فردا از آنجا عازم زنجان شدند و در يك فرسخى شهر چراغعلى خان با جمعى از اعيان و صاحب‌منصبان نظامى زنجان استقبال نموده همراه هم وارد شهر و منزل شدند . حاكم معزىاليه قبل از ورود همه‌گونه شيرينيات ( كذا ) و ميوجات در چادرپوش سفارت ترتيب داده بودند . بعد از صرف شيرينى و غيره مستقبلين متفرق و در دو روز توقف\r\n\r\n\r\n","description":"","footnote":"\r\n( 1 ) - ميرزا محمد خان دبير مهام خارجه ( كارگزار ) آذربايجان است كه بعدها بلقب مجد الملك ملقب شد . وى پدر ميرزا عليخان امين الدوله و ميرزا تقى خان مجد الملك بود و رسالهء مجديه ازوست .\r\n","page_name":" 8 ","page_number":136},
  {"content":"\r\n\r\nآنجا خود چراغعلى خان و پسرش ولى خان در لوازم احترام و مهماندارى زياد مراقبت نمودند .\r\nيوم جمعه بيست و نهم بعد از ناهار « 1 » هردو در خدمت جناب ايلچى كبير صرف ناهار نموده همراه سفارت سوار شدند . در نيم فرسخى مقرب الخاقان معزىاليه با همراهانش مراجعت و جناب ايلچى كبير روانه بصوب تبريز گرديد . در هرجا از منازل عرض راه با اعزاز و احترام تمام استقبال و پذيرائى ميكردند و قربانى مىكشتند . در قصبهء ميانج چاپار از اردو رسيد و بعضى احكام بجناب ايلچى و تبريز و اسلامبول داشت .\r\nاز آنجا حركت و روانهء تركمان [ شدند 
  ] . يك روز توقف نموده بعضى نوشتجات اخبار به تبريز و به مقرب الخاقان حاجى ميرزا احمد خان مصلحتگزار « 2 » مقيم اسلامبول و بعاليجاه ميرزا ملكم خان « 3 » نوشتند . سواد بعضى نوشتجاتى كه ملاحظه مضامين آنها براى مأمورين خارجه من بعد خالى از فايده نخواهد بود ، در اين كتاب ضبط آنها لازم افتاد و آن عبارت نه من‌باب خودبينى است كه اين كتاب من عنوان و دستور العمل آنها خواهد بود ؛ زيرا كه بديهى است مأمورين دولت ابدآيت منتخب شدهء اولياى دولت و مستغنى از ارائت و هدايت خواهند بود . ولى از آنجا كه ملاحظهء اوضاع سلف باعث يك نوع مزيد استحضار و بصيرت آينده ميتواند بود ، لهذا جسارت بعرض مضامين بعضى از آنها نمود و در ضمن نوشتجات\r\n\r\n\r\n","description":"","footnote":"\r\n( 1 ) - در اصل نهار .\r\n( 2 ) - در اصل مصلحت‌گذار : مصلحتگزار در آن تاريخ بجاى شارژ دافر ( كاردار امروز ) گفته ميشده است .\r\n( 3 ) - ملكم خان قبلا به اسلامبول اعزام شده بود .\r\n","page_name":" 9 ","page_number":137},
  {"content":"\r\n\r\nزياد منزل تركمان ، فقط به همين مراسلهء مصلحتگزار مقيم اسلامبول اكتفا گرديد :\r\n\r\nدستور العمل مأموريت\r\nمقرب الخاقانا مخدوم مكرم مهربانا ، مقارن حركت از منزل ميانج چاپارى رسيده و بستهء پاكت بزرگى از مقر سلطنت عظمى آورده بدوستدار رساند . بعضى از آن كاغذهاى ملفوف پاكت حكايتى بود كه متعلق بدوستار بود و بعضى از آنها احكامى بود كه بايد دوستدار از مضمون آن مطلع گشته به تبريز خدمت جناب قايم‌مقام روانه نموده كه جناب معزىاليه مصحوب چاپار مستعجلا روانهء اسلامبول دارند . البته از مضامين آنها بعد از خواندن و ملاحظه نمودن استحضار و اطلاع كامل حاصل نموده ، موافق رأى و سليقهء اولياى دولت عليه چنانچه سابقا معمول داشته‌اند ، و لا حقا هم معمول خواهيد داشت ، و ان شاء اللّه تا ورود دوستدار به اسلامبول كارهاى عمدهء دولتى را صورت خواهيد داد .\r\nو زحمتى كه برحسب [ امر 
  ] اولياى دولت عليه بايد به آن مخدوم بدهم اين است كه اوقات ورود سفارت دولت عليه را به خاك دولت عثمانى به آن مخدوم بتعجيل اظهار دارم - اگرچه سابقا اولياى دولت تفصيل احترام سفارت را به آن مخدوم نوشته‌اند كه باولياى دولت عثمانى بطورى كه شايسته بدانند اظهار دارند و در دار الخلافه بجناب حيدر افندى مصلحتگزار دولت عثمانى رسما مرقوم رفته است ، ولى دور نيست كه اولياى دولت عثمانى متمسك به اين بشوند كه وقت ورود سرحد را استحضار نداشته‌اند . لهذا تفصيل را به آن مخدوم بطور لزوم مينويسم كه روز سيم ذيحجه در تركمان سه روز ديگر تبريز ، ده روز توقف آنجا ، منزل به منزل به خاك عثمانى يك روز هم در خوى خواهد بود ، از اين قرار به شرط حيات معمول خواهد شد . چون حسب الامر بود در مقام زحمت برآمدم . البته معذور خواهيد داشت و در مدت مقدور پيش از اينكه دوستدار وارد اسلامبول شود آن مخدوم را ملاقات كرده از وضع آنجا و تفصيل ورود سفارت استحضار بهمرساند كه باعث ندامت بعد نشود و اگر ملاقات آن مخدوم چنانچه خواسته‌ام ميسر نشود ، پيش از ورود بايد تفصيلات را كه متعلق به اين كار است بهرطور است به من برسانيد و البته تا حين دريافت ملاقات ، با پاكت دولتى\r\n\r\n","description":"","footnote":"","page_name":" 10 ","page_number":138},
  {"content":"\r\n\r\nهروقت روانه ميسازيد ، بطور اختصار مرا هم از كيفيت حالات ، اخبار خواهيد داد كه زياده لازم است . چون ميدانستم كه اين كاغذ را نور چشم مكرم ميرزا ملكم خان خواهد ديد وقت هم بسيار تنگ بود ، كاغذ او را مختصر كردم . البته در حالتى كه پيش آمدن مقدور آن مخدوم باشد نور چشم مشار اليه را زحمت همراهى خواهيد داد .\r\nبتاريخ سيم شهر ذيحجة الحرام سنه 1272\r\nفرداى آن روز از منزل تركمان روانه شدند در منزل « چرازاخوان » صفر « 1 » على بيك پيشخدمت جناب ميرزا صادق قايم‌مقام « 2 » پيشكار آذربايجان وارد [ شد 
  ] و بارخانهء شايسته آورد و در منزل يوسف‌آباد عاليجاه اسد اللّه خان ايشيك آقاسى « 3 » از جانب نواب مستطاب شاهزاده نصرة الدوله « 4 » باحوالپرسى جناب ايلچى كبير آمده كالسكه و تخت روانى نيز احتراما از جانب سركار شاهزاده آورده بود و در منزل باسمنج نيز سركار شاهزاده بارخانهء « 5 » شايانى فرستاده بودند .\r\n\r\n\r\n","description":"","footnote":"\r\n( 1 ) - در اصل سفر .\r\n( 2 ) - برادرزادهء ميرزا آقا خان اعتماد الدوله صدر اعظم در سال 1270 به پيشكارى آذربايجان تعيين گرديد ، در 1273 مغضوب و بطهران احضار شد ، در 1275 پس از عزل ميرزا آقا خان از صدارت به لقب « امين الدوله » ملقب و به وزارت داخله منصوب گرديد و در همان سال فوت كرد .\r\n( 3 ) - به معناى حاجب دربار ( دوره صفويه ) ، داروغهء ديوانخانه ( فرهنگ معين ص 417 ) ؛ و در اينجا مراد حاجب فرمانفرما والى آذربايجان است .\r\n( 4 ) - فيروز ميرزا نصرة الدوله پسر مرحوم عباس ميرزا نايب السلطنه وليعهد فتحعلى شاه در سال 1270 ه . ق به نيابت از طرف وليعهد صغير حكمران آذربايجان گرديد و در سال 1293 بلقب فرمانفرما ملقب شد نامبرده پدر عبد الحسين ميرزا فرمانفرما و ناصر الدوله بود .\r\n( 5 ) - بسته‌هاى كالا ( فرهنگ معين ، ص 448 ) ؛ و در بعضى موارد به مجموعهء مواد غذائى و ميوه و امثال اينها اطلاق ميشده است .\r\n","page_name":" 11 ","page_number":139},
  {"content":"\r\n\r\n\r\nورود به تبريز\r\nيوم دوشنبه نهم شهر ذيحجة الحرام ، صبحى ، زودتر از قريهء مزبوره حركت و در نزديكى خلعت‌پوشان جناب قايم‌مقام جلودار خود را با سه رأس اسب يدك ، همراه دسته‌اى از تفنگداران و غلامان براى تكريم سفارت فرستاد . از خلعت‌پوشان تا دار السلطنهء تبريز ، على الاتّصال ميرپنجگان و سرتيپ [ ان 
  ] و سرهنگان و اكثرى از تجار و صاحبمنصبان نظام و غير نظام ، دسته بدسته ميرسيدند . در اثناى ورود شهر ، فراشان سركار شاهزاده همراه آردليهاى « 1 » توپخانه ، بجلو جناب ايلچى كبير افتاده با اعزاز و احترام تمام ، داخل شهر و شرفياب خدمت سركار شاهزاده شدند . پس از آن مراجعت به منزل خود كه عمارت وليعهدى را قرار داده بودند گرديد و سركار شاهزاده كمال مراقبت و ملاطفت را دربارهء سفارت كبرى فرمودند .\r\nآن روز و آن شب را ناهار و شام از كارخانهء « 2 » خود التفات نمودند و چند نفر از فراشان و عملهء خلوت خود را ما دام توقف سفارت در تبريز ، بخدمتگزارى مقرر داشتند . طرف عصر جناب قايم‌مقام يك طاقه شال ترمهء بسيار اعلى با دوازده خوانچهء شيرينى ، بعنوان منزل مباركى بسفارت فرستاد و هنگام غروب آقا حسين پيشخدمت و صندوقدار ، از جانب سركار شاهزاده ، يك طاقه شال ترمهء خوب و چند خوانچه شيرينى بسفارت آورده ، احوالپرسى يكان‌يكان از صاحبمنصبان كرد و جناب ايلچى كبير بمنازل صاحبمنصبان سفارت و همراهان فرنگى خود از تعارفات تقسيم نموده ، از جا و مكان و احوال هريك فردا فردا احوالپرسى نمود .\r\n\r\n\r\n","description":"","footnote":"\r\n( 1 ) - فراشى كه مأمور فراخواندن و احضار سپاهيان و يا متهمان و گناهكاران است ( فرهنگ معين ، ص 42 ) ؛ اصطلاح نظامى است .\r\n( 2 ) - به مجموعهء وسائل آشپزخانهء بزرگان و امرا اطلاق ميشده است .\r\n","page_name":" 12 ","page_number":140},
  {"content":"\r\n\r\nفرداى روز ورود كه عيد اضحى بود صاحبمنصبان نظام از ميرپنجگان و سرتيپان و سرهنگان و عاليجاه محمد رضا خان بيگلربيگى و اعيان و كدخدايان دار السلطنهء تبريز ، اول صبحى بديدن جناب ايلچى كبير آمده ، از آنجا بالاتفاق براى سلام عيد شرفياب حضور سركار شاهزاده شدند و عصر آن روز عاليجناب حاجى مير محمد حسين و حاجى محمد ابراهيم تاجر قزوينى با جمعى از تجار معروف و معتبر تبريز و عراق بديدن آمدند .\r\nخلاصه در مدت اقامت پانزده روز در تبريز ، سركار شاهزاده و جناب قايم‌مقام و علما و فضلا و اعيان دار السلطنهء تبريز و آذربايجان ، كمال اعزاز و احترام را دربارهء سفارت به عمل آوردند و از همه‌جا تعارفات منزل مباركى فرستادند و با همه ديد و بازديد شد و اكثرى از اعيان ، دعوت بمهمانى نمودند و در لوازم مهماندارى و مهمان‌نوازى بهيچوجه نقص و قصورى نگذاشتند و بخصوصه مقرب الخاقان ميرزا جعفر خان مشير الدوله « 1 » كمال خصوصيت و همراهى و مهربانى در ايام توقف تبريز نمود .\r\nخلاصه جناب ايلچى كبير قريب به حركت از تبريز ، نوشتجات اخبار بعاليجاهان ميرزا بزرگ خان كارپرداز ارزروم « 2 » و حاجى ميرزا احمد خان وزير مقيم اسلامبول و ميرزا ملكم خان نوشتند و روز سه‌شنبه بيست و چهارم\r\n\r\n\r\n","description":"","footnote":"\r\n( 1 ) - در سال 1264 ه . ق مأمور حدود با دولت عثمانى شد . در سال 1275 رئيس شوراى دولتى و در 1276 مأمور سفارت كبراى ايران در انگلستان گرديد و در سال 1278 به ايران مراجعت نموده به توليت آستان قدس رضوى منصوب شد .\r\n( 2 ) - در اصل : ارضروم ؛ بنا به ضبط لغت‌نامه دهخدا ( جزوه اختيار - اژدها ص 1812 ) ارزروم ، ارزن الروم و ارزنة الروم هرسه نام يك شهر و اسم قبلى آن قالىقلا بوده است . بگفتهء اهل تحقيق ارض روم اشتباهى است كه تركها كرده و گمان نموده‌اند كه اسم مركب از « ارض » و « روم » است .\r\n","page_name":" 13 ","page_number":141},
  {"content":"\r\n\r\nذى الحجة الحرام كه بناى حركت از تبريز گرديد ، جناب قايم‌مقام براى وداع بسفارت آمده و بعد از مراجعت ايشان ، جناب سفير كبير شرفياب خدمت سركار شاهزاده شده ، از ايشان وداع نمود و دو ساعت بغروب مانده از شهر سوار شدند و همه صاحبمنصبان نظام و غيرنظام و اعيان و تجار ، براى مشايعت تا خارج شهر همراهى نموده ، ايشان معاودت به شهر [ نمودند 
  ] و جناب ايلچى كبير روانهء منزلى كه قريهء آلوار بود شدند و آن شب را مقرب الخاقان يحيى خان ايلخانى و تقى خان سرهنگ خويى ، در خدمت جناب معزىاليه بسر بردند .\r\nصبح در قريهء مزبوره عاليجناب حاجى مير محمد حسين بديدن آمد و دو نفر آدم از جانب سركار شاهزاده و جناب قايم‌مقام بارخانه و تعارفات جاخالى آورده ، احوالپرسى از جانب ايشان نمودند . هنگام عصر حضرات مراجعت به شهر [ نمودند 
  ] و سفارت كبرى روانهء باغ ملكزاده [ گرديد 
  ] و از آنجا نيز حركت [ كرده 
  ] منزلى در شبستر و منزل ديگرى در تسوج و از آنجا وارد بقريهء ديزج خوى گرديد . بورود آنجا يك دسته سرباز خويى با صاحبمنصب خود كه از جانب نواب مستطاب محمد رحيم ميرزا حكمران خوى و سلماس مأمور بقراولى سفارت كبرى بودند . در جلو چادرهاى سفارت استقبال نمودند و بارخانهء شايسته نيز همراه مهماندارى كه از جانب سركار شاهزاده تعيين شده بود از خوى رسيد .\r\n\r\nخوى\r\nروز دوشنبه سلخ ذيحجه از قريهء ديزج سوار و روانهء داغ‌باغى خوى كه منزل تعيين شده بود ، گرديدند . در نيم فرسخى خوى ، نواب اميرزاده داراب ميرزا پسر شاهزاده محمد رحيم ميرزا كه نايب الحكومه بود ، همراه اعيان و آقايان و با جمعى از معارف خوى استقبال سفارت كبرى را\r\n\r\n","description":"","footnote":"","page_name":" 14 ","page_number":142},
  {"content":"\r\n\r\nنمودند . قبل از ورود سفارت به منزل ، شاهزاده معظم‌اليه فراشباشى خود را با يك دسته فراش تعيين نموده اطراف چادرهاىپوش ، حوضها بسته و آبها جارى نموده و بقرار بيست كله‌قند و چند گروانكه چائى و پانزده خوانچه شيرينى و حلويات پاكيزه و ميوه‌جات زيادى دور چادر ترتيب داده و بچادر همهء صاحبمنصبان سفارت نيز فردا فردا خوانچهء شيرينى و ميوه از جانب سركار شاهزاده مرحمت و فرستاده بودند و عصر ، سركار شاهزاده يك طاقه شال ترمهء اعلى به منزل مباركى فرستاد .\r\nفرداى آن روز خود سركار شاهزاده بديدن آمد . پنج روز مدت توقف خوى براى سفارت بسيار خوش گذشت . سركار شاهزاده و تقى خان سرهنگ ، مهمانى شايانى نمودند و در لوازم احترامات و مهماندارى كمال مراقبت را به عمل آوردند و در خوى ابو القاسم بيك آدم مقرب الحضرة ميرزا بزرگ خان كارپرداز « 1 » ارزروم از جانب مومىاليه رسيد و تفصيل تعيين مهماندار از جانب اولياى دولت عثمانى و قرار تشريفات و پذيرائى در سرحد و تشخيص منازل عرض‌راه الى ارزروم را آورد و دو سواد كاغذ او اين بود :\r\n\r\nدستور پذيرائى رسمى\r\nقربانت شوم رقيمه [ اى 
  ] كه در سيم شهر ذيحجة الحرام از منزل تركمان مصحوب چاپار دولت بسرافرازى اين عقيدت كيش ، شرف صدور يافته بود ، در دوازدهم شهر مزبور به زيارت آن سرافرازى حاصل نموده ، مژده تشريف‌فرمائى بندگان عالى را اولياى دولت عليه در چهارم ذيقعدة الحرام مرقوم فرموده‌اند . احكام دولتى در تبريز نميدانم بچه وسيله معطل شده است . در يازدهم ماه ذيحجه يك روز پيش از رسيدن تعليقهء بندگان عالى ، بكمترين رسيد . در ساعت ورود احكام كه شب سه‌شنبه يازدهم باشد ،\r\n\r\n\r\n","description":"","footnote":"\r\n( 1 ) - ميرزا بزرگ سابقا پيشكار حاجى ميرزا آقاسى بوده در سال 1269 مأمور كارپردازى ( كنسولى ) ارزروم شد و در 1282 كارپرداز بغداد گرديد .\r\n","page_name":" 15 ","page_number":143},
  {"content":"\r\n\r\nبىتعويق ، همان شب بجناب پاشا والى ارزروم نوشته اخبار داده سواد كاغذى كه بجناب جلالتمآب محمد وجيهى پاشا والى ارزروم نوشت اين است :\r\nدولتلوافنديم حضرتلرى « 1 » امشب كه شب سه‌شنبه يازدهم ذيحجة الحرام است ، چاپار وارد شد و از جانب اولياى دولت قوى شوكت عليهء ايران احكاماتى كه به جهت دوستدار شرف صدور يافته است اخبار تشريف‌فرما شدن جناب مقرب الخاقان مؤتمن السلطان فرخ خان امين الملك [ است 
  ] كه حسب الامر اقدس اعليحضرت قدرقدرت شاهنشاه ظل اللّه روحنافداه برسم سفارت كبرى از دربار شوكتمدار همايون ، مأمور بسفارت پاريس و دولت فخيمهء فرانسه [ اند 
  ] و مأموريت مخصوصه در دربار شوكتمدار دولت عليهء عثمانى دارند و حامل نامهء مودت ختامهء همايون از جانب سنى الجوانب سركار اعليحضرت قدر قدرت شاهنشاهى روحنافداه باعليحضرت قدر قدرت اقدس سلطان روم ابد اللّه سلطانه هستند .\r\nدر باب حفظ مراتب احترام جناب معظم‌اليه بسرحد و ثغور « 2 » خاك دولت عليهء عثمانى ، بنا باقتضاى سلم و مصافات كامله كه فيما بين دولتين عليتين قوى شوكتين حاصل است ، در وقت ورود بسرحد اسباب احترام و اكرام درخور مأموريت و شأن جناب معظم‌اليه در سرحد موجود باشد ، لوازم احترامات و تشريفات و توقيرات عظيم الشأن و لازمهء مهماندارى به عمل آيد . لهذا در كمال توقير و احترام زحمت‌افزاى انجمن‌خاطر آن جناب جلالتمآب ميگردد كه برحسب امر اولياى دولت عليهء ايران كه بدوستدار مرقوم فرموده‌اند كه در ساعت ورود چاپار به آن جناب اخبار دهد ، هرطورى كه اقتضاى مودت و تمهيد موجبات توقير و تعظيم و اتحاد دولتين عليتين را خود آن جناب ميدانند معمول دارند و جواب تقرير و ابلاغ مراتب را نوشته ، به جهت دوستدار بفرستد و جناب جلالتمآب سفير كبير و مأمور مخصوص و حامل نامهء مودت ختامهء اعليحضرت\r\n\r\n\r\n","description":"","footnote":"\r\n( 1 ) - جملهء تعارفى است ترجمهء تقريبى آن « مخدوم عاليشان صاحب‌دولت » است .\r\n( 2 ) - متن اصلى : سنور .\r\n","page_name":" 16 ","page_number":144},
  {"content":"\r\n\r\nقدرقدرت شاهنشاه ايران روحنافداه باعليحضرت قدرقدرت شاهنشاه عثمانى و سلطان روم در يازدهم شهر ذيقعدة الحرام از دربار شوكتمدار شاهنشاهى رخصت حاصل نموده بيرون آمده‌اند ، در اين روزها وارد خاك عثمانى خواهند شد .\r\n« حرره فى يازدهم ذيحجة الحرام سنه 1272 »\r\nفرداى آن شب كه يازدهم باشد به جهت ديدن عيد كه لازم بود جناب پاشا را ملاقات نمايم بديدن رفته شفاها مطالب را به او حالى كردم . جواب جناب پاشا اين بود مراسم تشريفات و پذيرائى جناب سفير كبير را بايد مصلحتگزار شما در اسلامبول ببابعالى اخبار داده و از آنجا حكم و دستور العمل به جهت من فرستاده باشند كه از آن قرار معمول دارم ، از اسلامبول بهيچوجه در اين باب حكمى نشده . در جواب گفتم :\r\nالبته از اسلامبول هم بايد بشما حكم برسد ، ليكن الآن فرصت اينكه منتظر خبر اسلامبول بشويم [ نيست و 
  ] وقت از موقع ميگذرد ، جناب سفير كبير وارد سرحد خواهند شد . جناب پاشا گفت مهماندار مشخص ميكنم نزد شما ميفرستم .\r\nفرداى آن روز جناب پاشا و دفتردار افندى كه برتبه و پايهء معتمد دربار سپهر احتشام قايم‌مقام تبريز است ، بكارپرداز خانهء دولت عليه ببازديد تشريف آوردند ، زياده گفتگوى تشريفات و پذيرائى بميان آمد .\r\nجناب پاشا گفت تقرير رسمى شما را بمجلس داده‌ام ، اهالى مجلس قرار تشريفات و پذيرائى سفير كبير را خواهند داد . روز پانزدهم جواب كاغذ بنده را جناب پاشا نوشته از جانب پاشا حاجى مصطفى سركرده را مهماندار قرار داده بودند و از جانب عسكريه نيز يك نفر « قوللر آقاسى « 1 » » كه در معنى\r\n\r\n\r\n","description":"","footnote":"\r\n( 1 ) - در اصل قولار : قوللر آقاسى : رئيس غلامان خاصه ؛ داروغهء ديوانخانه ( فرهنگ فارسى معين ، ج 1 ، ص 73 ) .\r\n","page_name":" 17 ","page_number":145},
  {"content":"\r\n\r\nمنصب ياورى داشت . بعد از آنكه كاغذ جناب پاشا را خواندم ، از مهماندار ايشان مستحضر شدم ، شرحى مبنى بر جواب كاغذ جناب پاشا نوشتم :\r\nارجمندى ابو القاسم ترجمان را كه حامل همين عريضه است فرستادم و مأموريت به او دادم كه يا مطالبى كه در تشريفات و پذيرائى كه در مكتوب قيد كرده‌ام جناب پاشا قبول نمايد ، يا بنويسد كه نخواهم كرد و بجز اين دو فقره مأموريت ديگر ترجمان نخواهد داشت .\r\nسواد تقرير ثانوى ميرزا بزرگ خان جناب جلالتمآب محمد وجيهى پاشا والى ارزروم است :\r\n\r\nاعتراف به نقص تشريفات\r\nدولتلوافنديم حضرتلرى ، رقيمهء درر نظيمه كه در جواب تقرير دوستدار مرقوم فرموده بوديد زيارت شد . شرحى در باب تشريف‌فرما شدن جناب جلالتمآب مقرب الخاقان ، مؤتمن السلطان ، امين الملك دولت عليهء ايران و ايلچى و مأمور مخصوص بدولت عليهء عثمانى و حامل نامهء مودت علامة از جانب سركار اقدس اعليحضرت قدرقدرت شاهنشاه با فر و جاه روحنافداه ، بسركار اعليحضرت سلطان روم ايد الله تعالى جيشه و سفير كبير دولت فخيمهء فرانسه و صاحب نشان تصوير مبارك همايون و حمايل در مرتبه اول مرقوم فرمودند ، مهماندار از سرحد الى ارزروم حاجى مصطفى قرخ سردارا « 1 » تعيين كرده‌اند . راستى اين است اين گونه تشريفات كه آن جناب جلالتمآب در حق جناب ايلچى كبير دولت دوست كه به خاك عثمانى وارد مىشود مناسب و شايسته ديده‌اند ؟\r\nوكلاى دولت ايران در حق يكنفر شهبندر « 2 » دولت عليهء عثمانى كه به خاك ايران وارد مىشود ، مناسب نخواهند ديد .\r\nتشريفات و پذيرائى سفرا وراى اين گونه قرارهائيست كه آن جناب داده‌اند . رتبهء جناب جلالتمآب امين الملك بعلاوهء سفير كبيرى بالاتر از مشيريست . حاجى مصطفى قرخ سردار كه دوستدار كمال معرفت باحوال او دارم ، چگونه آن جناب مناسب مهماندار و\r\n\r\n\r\n","description":"","footnote":"\r\n( 1 ) - قرخ سردار از اصطلاحات نظامى عثمانيهاست و به فرماندهء چهل نفر اطلاق ميشده است .\r\n( 2 ) - كنسولهاى عثمانى در آن زمان شهبندر ناميده ميشدند .\r\n","page_name":" 18 ","page_number":146},
  {"content":"\r\n\r\nميزبان چنين سفير كبير عظيم الشأنى كه مختار دولت بزرگست [ ميدانند ؟ 
  ] .\r\nتشريفات و پذيرائى سفرا قواعد كليه دارد . مشروحات مفصله كه در كتابهاى امور خارجه نوشته‌اند ملاحظه بفرمائيد و از آن قرار معمول داريد . من جمله جناب جلالتمآب احمد دقيق افندى سفير كبير دولت عليهء عثمانى كه بسفارت و پيام‌رسانى به خاك دولت عليهء ايران وارد شد ، قبل از ورود مشاراليه بسرحد ، از جانب اولياى دولت عليه ايران مقرب الخاقان امير الامراء العظام جعفر قلى خان ميرپنج پسر امير الامراء العظام اسكندر خان سردار با اقتدار كه از سلسلهء عليهء قاجار و بمنصب لوائى سرافراز بود ، بميزبانى و مهماندارى احمد دقيق افندى برقرار شد ، از آذربايجان الى سرحد استقبال نمودند ، كمال توقير و احترام و پذيرائى را معمول داشتند ، در هريكى از منازل از نظام و غيرنظام و وجوه مملكت و حكام و والى استقبال نمودند ، فوق الغاية لازمهء احترام و پذيرائى را معمول داشتند .\r\nحال كه سفير كبير مختار از جانب دولت عليه ايران وارد اين مملكت مىشود ، آن جناب حاجى مصطفى را مأمور بمهماندارى جناب معظم‌اليه فرمودند و از جانب عسكر يك نفر قول آقاسى را با سوارهاى نظام كه عددش را نميدانم مأمور فرمودند ؟ از شما سؤال ميكنم در كدام دولت باستقبال مشير قول آقاسىباشى فرستادند ؟ و در كدام ايالت « 1 » استقبال سفير ، حاجى مصطفى را كه مرتبه‌اش معلوم نيست مأمور كردند ؟ در حقيقت و نفس الامر اين گونه قرار و رفتار جناب جلالتمآب كمال بىاحترامى و ناپذيرائى بجناب جلالتمآب سفير كبير دولت عليهء ايران است .\r\n\r\nاين مراسم بايد انجام شود\r\nدوستدار كارپرداز مخصوص دولت عليهء ايران مقيم ارزنة الروم هستم اين گونه قرارداد آن جناب جلالتمآب را با كمال بىاحترامى و ناپذيرائى و نقص شأن اعظم سفير كبير دولت متبوعهء خود ميدانم ، رسما به آن جناب جلالتمآب مينويسم و زحمت مىدهم و اين نوشته را در ميان خود و آن جناب سند ميدانم :\r\nاول مهماندارى كه مشخص مينمايد بمنصب و پايهء جعفر\r\n\r\n\r\n","description":"","footnote":"\r\n( 1 ) - در نسخهء ديگر « دولت » ضبط شده است .\r\n","page_name":" 19 ","page_number":147},
  {"content":"\r\n\r\nقلى خان كه بمنصب لوائى « 1 » سرافراز و مهماندار جناب احمد دقيق افندى بود ، به آن مرتبه و پايه باشد ، بسرحد با نظام بفرستند ، بعد از ورود بسرحد قايم‌مقام بايزيد با اهالى مجلس بايزيد ، استقبال نمايند ، چنان كه در خوى هم نسبت به جناب احمد دقيق افندى معمول داشتند . و همچنين مدبر « 2 » ها و قرخ سردارها الى حسن قلعه بايد در خدمت جناب جلالتمآب سفير كبير باشند .\r\nروز ورود به حسن قلعه ، آلاى « 3 » نظاميه كه در حسن قلعه هستند مقرر بفرمايند صف نظامى بسته ، احترام نظامى نسبت بجناب سفير كبير معمول دارند ، روز ورود به شهر حكم بفرمايند كه كل وجوه مملكت و اهالى مجلس باستقبال بروند و آن جناب جلالتمآب هم در كشكى گنبد حكم بفرمايند چادر احترام بزنند ، خود آن جناب جلالتمآب و روساى عسكريه باتفاق جناب سفير كبير ، با نظام داخل شهر بشوند ، بعد از ورود جناب ايلچى حكم شليك توپ بفرمايند . در ايام توقف در شهر ، خود آن جناب جلالتمآب لوازم احترامات را بهتر ميدانند . در روزى كه از ارزنة الروم جناب سفير كبير حركت ميفرمايند باز شليك توپ نمايند و حكم بفرمايند بطور شايستگى از جناب معظم‌اليه مشايعت شود [ و 
  ] با مهماندار صاحب‌نشان و نظام الى خاك طرابزن بروند .\r\nاگر چنانچه آن‌جناب جلالتمآب غير از اين تشريفات و پذيرائى معمول خواهند داشت ، جواب اين تقرير دوستدار را رسما امروز كه يوم جمعه پانزدهم ذيحجه است مرقوم فرمايند كه مخصوصا چاپار خدمت جناب ايلچى كبير بفرستم ، مراتب را عرضه داشت نمايم . و همچنين مراتب را باسلامبول خدمت مصلحتگزارى دولت عليهء ايران اظهار نمايم . امروز جواب تقرير دوستدار بايد برسد ، كه عصرى چاپار را لابد بايد فرستاد كه در خدمت\r\n\r\n\r\n","description":"","footnote":"\r\n( 1 ) - در اصطلاحات نظامى عثمانى اساسا ميرلوا معادل مقام اميرتومانى در قشون قاجاريه بوده است ( سفرنامهء فراهانى ، ص 147 ) .\r\n( 2 ) - از اصطلاحات ادارى عثمانى .\r\n( 3 ) - از اصطلاحات نظامى عثمانيهاست و معمولا به فرمانده سه هزار نفر و يا مأمور دفترى كارهاى سه هزار تن از سپاهيان اطلاق ميشده است و اين مورد اخير را در ايران لشكرنويس مىگفتند ( سفرنامهء فراهانى ، ص 147 ) .\r\n","page_name":" 20 ","page_number":148},
  {"content":"\r\n\r\nذيموهبت جناب سفير كبير دام مجده مشرف گردد .\r\nحرره فى 15 شهر ذيحجه سنه 1272 .\r\nبعد از رفتن ترجمان و دادن تقرير ، جناب پاشا بار خواسته بود كه مجلس نمايد و شور و مشورت كند . ترجمان گفته بود كه مأموريت من را كارپرداز بشما نوشته است ، يا قبول نمائيد يا الآن بنويسيد كه قبول نخواهم كرد . الآن بايد با چاپار روانه نمائيم . بالاخره جناب پاشا مطالب احترامات و تشريفات [ را 
  ] كه تحريرا به او نوشته بودم قبول نموده بودند .\r\nمهماندار را حسين پاشا كه عنوان سعادتلو دارد - و در معنى عنوان ما امير الامرا است و بپايهء فريقى كه از منصب ميرپنجگى بالاتر است - و يكنفر سرهنگ ، پنجاه نفر سوارنظام به مراسم مهماندارى برقرار شدند كه به بايزيد آمده قايم‌مقام بايزيد را با اهالى مجلس و اعيان وجوه بايزيد برداشته و حاجى مصطفى سركرده هم با سوارهء ابو ابجمعى خودش باتفاق حسين پاشا پيش از ورود سفارت كبرى به سرحد خاك عثمانى الى حسن قلعه لازمهء استقبال و پذيرائى را معمول دارند و همچنين مدبر و حكامهاى ماسين‌عليا و سفلى و اليشكر و حسن قلعه و غيره از سرحد خاك عثمانى الى حسن قلعه لازمهء استقبال و پذيرائى را معمول دارند .\r\nديروز كه روز يكشنبه شانزدهم بود ، حسين پاشا و سرهنگ و حكام و قايم‌مقام و مدبرها به طرف سرحد روانه شدند . ارجمندى ابو القاسم ترجمان را كه از جزئى و كلى هرامور اصول و قواعد عثمانى مستحضر است [ و 
  ] از گفتگوهائى كه در اينجا قرار شده است با اطلاع است ، امشب كه شب سه‌شنبه 18 شهر ذيحجة الحرام است با اسب چاپارخانه با چاپارى فرستادم اول در عرض راه مجددا حسين پاشا را ملاقات نموده ، همچنين مدبرها\r\n\r\n","description":"","footnote":"","page_name":" 21 ","page_number":149},
  {"content":"\r\n\r\nو حاجى مصطفى سركرده را ديده ترتيب و اسلوب آنها را بدهد ، از آنجا به بايزيد رفته قايم‌مقام را ملاقات نمايد .\r\nمراسم احترامات و تشريفات كه شفاها به ترجمان حالى شده است بهمگى آنها حالى نمايد . پيش از ورود سفارت كبرى به خاك عثمانى در اواجق و چالدران الى خوى مأموريت دارد بيايد شرفياب ركاب بندگان عالى شود ، عرايضى كه از تشريفات و پذيرائى كه به او حالى شده است مفصلا معروض خاكپاى سفارت كبرى نمايد و همچنين فرمايشات هم اگر از جانب سفارت باشد به او بشود ، همه‌جا در ركاب سفارت كبرى باشد ، الى يك منزل به سرحد خاك عثمانى . روزى كه فرداى آن روز سفارت كبرى نزول اجلال به سرحد خاك عثمانى خواهند فرمود اذن مرخصى ترجمان داده به بايزيد بيايد به ترتيبى كه به او دستور العمل داده شده حسين پاشا و سرهنگ و قايم‌مقام بايزيد را با اجزاى مجلس بايزيد و حاجى مصطفى سركردهء سواره‌نظام و دويست و سيصد سوار ديگر كه تعيين شده است برداشته در اول خاك عثمانى منتظر قدوم سفارت كبرى باشد . بعد از آن همه‌جا در ركاب سفارت كبرى بوده جان‌نثارى را معمول دارد . ان شاء اللّه تعالى اين چاكر هم بعضى امورات و ترتيبات ديگر را مهيا خواهم نمود .\r\nاميدوارم كه از فضل خداوند از اقبال شاهنشاه جمجاه روحى فداه و حسن توجهات اولياى دولت ابدمدت قاهره ، زياده از حد قدرت خود در تشريفات و پذيرائى سفارت كبرى جان‌فشانى نمايم ، ليكن بايد مقرر شود و بفرمايند چاكران را بىخبر نگذارند ، هرمنزل در تشريفات و پذيرائى گفته‌ام ترجمان نوشته به جهت چاكر بفرستند . بندگان عالى\r\n\r\n","description":"","footnote":"","page_name":" 22 ","page_number":150},
  {"content":"\r\n\r\nدر هرمقال احكام بسرافرازى چاكر مرقوم دارند . سه روز به ارزروم مانده احضارم بفرمائيد ، با اسب چاپارى خودم با يك آدم شبانه سوار ميشوم ، قريب به طلوع صبح شرف تقبيل سفارت كبرى را حاصل خواهم نمود .\r\nهرگونه فرمايشات لازمه را ميشنوم و هرگونه عرايض را معروض ميدارم ، طرف عصر به چاپارى عودت به شهر ارزروم خواهم نمود ، بعد از آن ان شاء اللّه روز ورود سفارت به ارزنة الروم با جملهء شيعيان و تجار دولت عليه مراسم استقبال و پذيرائى و جان‌فشانى را معمول خواهم داشت .\r\nخدا ميداند دلم خيلى ميخواست از اول سرحد در ركاب بندگان عالى باشم ، مراسم خدمتگزارى را به عمل آورم ، ليكن امورات معظمه كه بايد صورت انجام پذيرد موقوف به بودن چاكر است . ان شاء اللّه در مشايعت اگر مرخص بفرمايند چند منزل ملتزم ركاب خواهم بود . عرض و جسارت چاكر اين است هركسى بيايد در هرمنزل اخبار و احكام بفرمائيد بنويسيد ، روانه داريد كه مستحضر باشم . روز ورود ان شاء اللّه تعالى در سه منزلى ارزنة الروم در حضور مبارك قرار خواهند فرمود كه هرگونه امورات بخواهيد مستحضر باشيد از ارجمندى ابو القاسم مستفسر شويد بعرض خواهد رسانيد . پاكتى از عاليجاه مقرب الخاقان حاجى ميرزا احمد خان رسيده بود اينك در جوف پاكت ايفاد خدمت بندگان عالى نمودم .\r\n\r\nكاغذ حاجى ميرزا احمد خان\r\nصاحبا ، اگرچه چندى قبل از اين در ضمن احكامات مباركهء اولياى دولت عليهء ابدى از آن قرار مقرر گشته بود كه روز وقت و ساعت حركت سركار ملازمان عالى را در دار الخلافه به كمترين بندگان بيان و انفاد فرمائيد كه موافق دستور العمل حركت كرده در باب تشريفات لازمه با وكلاى دولت عثمانى\r\n\r\n","description":"","footnote":"","page_name":" 23 ","page_number":151},
  {"content":"\r\n\r\nكفتگو نمايد « 1 » ولى الى حال حكم آخرى زيارت نشد ، اما مخلص اخلاص شعار به ملاحظه اينكه مبادا تا احكامات مباركهء آخرى و تبريز زيارت شود خدانكرده در اجراى تشريفات و احترامات لازمه قصورى دست دهد ، پيش از وقت تقريرى به بابعالى داده احكاماتى كه براى واليان و مأمورين عرض راه لازم است همان ساعت نويسانده با پوستا فرستادند كه در اجراى مراسم احترامات و ايفاى لوازم تشريفات قصورى ننمايند و سواد نسخهء آن را مع ترجمه اينك به جهت استحضار ملازمان سركار عالى انفاد داشت ان شاء اللّه رسيده .\r\nسواد حكم باب عالى كه در باب تشريفات جناب امين الملك بوالى ارزروم نوشته است\r\n\r\nسواد حكم باب عالى\r\nاين دفعه از جانب دولت ايران فرخ خان امين الملك نام بعنوان ايلچيگرى كه فوق‌العاده باشد به دربار سعادت‌مدار ارسال شده و افاده و اظهار كرده‌اند كه از طريق بايزيد خواهد آمد .\r\nاز آنجا كه خاك مأمورين دولت عليه در اثناى راه در حق سفير مومى اليه هرگونه احترامات فائقه و اجراى حق معاونت آن تسهيلات لازمه در مقتضيات مناسبات دوستى و مخالصت است كه بين الدولتين در كار است ، لهذا اعلام مىشود كه حين تقريب سفير مومى اليه بشهرهاى بزرگ به محلهاى مقر ولات شخص معتبرى را باستقبال بفرستند و در جاهائى كه عساكر شاهانه است به گذرگاه سفير مومى اليه يعنى براى سلام دادن و يا خود در محل اقامت آن بلوك ، عسكر تعيين كرده در اينخصوص و در ساير صورتها باجراى حرمت و رعايت كامله و در اثناى راه باستقبال و تسهيلات لازمه و اسباب خوشنودى سفير مومى اليه همت فرمايند .\r\nتحريرا فى 2 شهر محرم الحرام سنهء 1273 .\r\n\r\n\r\n","description":"","footnote":"\r\n( 1 ) - در اصل : نمايند و ظاهرا غلط است .\r\n","page_name":" 24 ","page_number":152},
  {"content":"\r\n\r\nسواد كاغذ جناب جلالتمآب امين الملك به عاليجاه ميرزا بزرگ خان\r\n\r\nنامهء امين الملك به ميرزا بزرگ خان\r\nبرادر مكرم مهربان آقا ابو القاسم ، مترجم شما را با نوشتجاتى كه به من نوشته بوديد بعد از ورود به خوى ملاقات نمودم ، از تفصيل احوالات ديوان و جوابى كه بكارگزاران دولت عثمانى نموده بودند استحضار كامل حاصل كردم ، و در طى عريضجاتى كه خدمت اولياى دولت عليه بتوسط همان چاپار ارزروم انفاد ميداشتم بطورهاى شايسته اظهار رضامندى از آن برادر نمودم ، و در نكات كفايت و كاردانى آن برادر شرح مبسوطى معروض داشتم ، ان شاء اللّه تعالى عن‌قريب از اولياى دولت عليه به آن برادر خواهد رسيد . بعضى از نكات ديگر در اين باب هست شفاها حين ملاقات اظهار خواهد شد .\r\nخودم به ملاحظهء اينكه دههء عاشورا در خاك دولت عليه بانجام برسد قرار دادم ، پنجم محرم از خوى حركت كرده بطورى قطع طريق بكنم كه روز يازدهم داخل خاك عثمانى شوم . آقا ابو القاسم خواست يك روز پيش از من روانه به سرحد شود كه به اعتقاد خودش مستقبلين را اخبار كرده تا ورود من به سرحد حاضر باشند ، اينكه معرفى مستقبلين را نموده بودند معلوم است كه وثوق من به اولياى دولت عليه بمعرفى آن برادر است ، زيرا كه من حالا خود ، شأن حسين پاشا و ديگران را نميدانم .\r\nالبته باوجود آن غيرتى كه جبلى آن برادر است و چنان كه از مراسله‌اى به والى ارزروم نگاشته شده بود معلوم ميگشت راضى نشده و نخواهيد شد كه خدانكرده منقصتى در لوازم احترامات سفارت كبرى حاصل شود ، و البته پيش از ورود به ارزروم چنانچه من خواسته‌ام و لاحق هم خود نگاشته‌ايد دو سه منزل به ارزروم مانده چاپارى تشريف آورده مرا ملاقات نموده باز معاودت نمايند .\r\nبهر جهت ملاقات شما كمال لزوم را دارد تا ان شاء اللّه ورود به ارزروم ملاقات كارگزاران آن دولت از روى بصيرت و معرفت بشود .\r\n\r\n","description":"","footnote":"","page_name":" 25 ","page_number":153},
  {"content":"\r\n\r\nو از اين قرارى كه معين كرده‌ايد و آقا ابو القاسم حساب كرده بايد بيستم و بيست و يكم محرم وارد ارزروم بشويم و از قرارى كه شنيده‌ام آذوقه در راهها بسيار كم است ، اگر چنين است بايد فى الجمله در فكر ملزومات ورود سفارت از قبيل جو ، كاه ، و نان و روغن و ساير اسباب لازمه بشويد و اين زحمت را متحمل شده به اين معنى كه به يكى از تجار ايرانى رجوع نموده موجود كند كه بعد از ورود تسليم كرده قيمتش را بگيرد . حال گذشته از اينكه كلّ بنه را مكارى حمل مىكند به قدر شصت و هفتاد قاطر همراه است و همين عدد هم از صاحب‌منصبان و نوكر همراه است اين در حالتيست كه به صعوبت اين تداركات به دست بيايد و الا فلا .\r\nپاكتى هم به عاليجاه مخدومى حاجى ميرزا احمد خان نوشته‌ام زياده بايد مراقبت كنيد كه زود به او برسد ؛ زياد لازم است . و پاكتى هم كه مخدوم مشاراليه فرستاده بود ، در جوفش سواد حكمى بود كه از بابعالى به ولايت ارزروم و طرابزن صادر كرده انفاد داشته بود ، البته براى شما هم فرستاده و ديده‌ايد ولى شما محتاج بر حكم اسلامبول نشديد و مهلت نداديد كه ولاة منتظر حكم بابعالى بشوند ، من كمال رضامندى را از وضع رفتار و سؤال و جواب شما با كارگزاران دولت عثمانى حاصل كردم ، انصافا بسيار خوب و با جرئت و با عرضه حركت كرده‌اند .\r\nسواد سؤال و جواب شما را با تفصيل خدمات شما خدمت اولياى دولت عليه معروض داشتم . آقا ابو القاسم هم امروز كه چهارم محرم است ، از سرجد روانهء سرحد شد ، من هم فردا از خوى حركت ميكنم ، و ان شاء اللّه يازدهم محرم از سرحد گذشته وارد خاك عثمانى خواهم شد ، و شما را بطورى كه خود نوشته بوديد سه منزل به ارزروم مانده بايد از فيض ملاقات شما محظوظ شده براى ورود سفارت هم به شهر استحضار درست حاصل نمايم .\r\n\r\n","description":"","footnote":"","page_name":" 26 ","page_number":154},
  {"content":"\r\n\r\nسواد كاغذ امين الملك به مقرب الخاقان حاجى ميرزا احمد خان\r\n\r\nنامهء امين الملك به حاج ميرزا احمد خان\r\nمخدوم مكرم مهربانا ، نوشتهء مهر سرشتهء شريف كه مورخهء پانزدهم شهر ذيحجة الحرام بود در غرهء محرم الحرام هنگامى كه وارد خوى شده بوديم از مطالعهء آن بىاندازه مشعوف و مسرور شدم . اينكه نگارش رفته بود كه تا تاريخ فوق از جانب اولياى دولت عليه و خود دوستدار ، حركت سفارت از دار الخلافة الباهره به آن مخدوم اشعارى نشده زياد مايهء تعجب گشت ، اگرچه يقين دارد كه پاكتهاى دولتى و مراسلات دوستدار در راه‌ها ان شاء اللّه تعالى عيب نكرده است ، ولى سبب اينهمه تأخير را ندانستم چه بوده است ، و تا نوشته رسيد پاكتهاى پىدرپى كه از دار الخلافه نزد آن مخدوم انفاد شده بدوستدار برسد كمال اغتشاش حواس را خواهم داشت ، زيرا كه از وقتى كه دوستدار از ركاب مبارك مرخصى حاصل كرده‌ام سه پاكت نزد آن مخدوم و نور چشم كرام « 1 » ميرزا ملكم خان از جانب اولياى دولت ارسال شده كه دو پاكت آن مبنى بر جواب مطالب انفادى اسلامبول بود كه كتابچه‌هاى سؤال و جواب آن مخدوم و نور چشم مشاراليه را سواد نموده جواب هرمطلب را در پهلوى خودش مرقوم فرمود و با احكام و نوشتجات ديگر و يك پاكت آخرى مخصوص بود بجواب و سؤالى كه با جناب وزير دولت خارجهء انگليس شده بود و اين پاكتها را چاپار مخصوص ارزروم و طرابزن حامل بوده است و اگر دو پاكت آخرى به تقريبى تعويق در رسيدنش شده باشد ، پاكت اولى بلاخلاف بايد از تاريخ مراسلهء آن مخدوم رسيده باشد . ان شاء اللّه اهتمام خواهيد فرمود و به زودى رسيدگى پاكتها را قلمى خواهيد داشت كه هرچه زودتر پاكتها برسد ، از آن مخدوم ممنون‌تر خواهم بود .\r\nخودم مراسله خدمت آن مخدوم نگاشته‌ام يكى را از منزل تركمان به چاپارى كه حامل پاكت اولى بود دادم و دويمى را از تبريز زحمت‌افزا شدم در نوشتهء اولى اظهار شده بود كه در هيجدهم ذيحجه از تبريز حركت كرده روانهء مقصد خواهم شد ، چنين اتفاق\r\n\r\n\r\n","description":"","footnote":"\r\n( 1 ) - در اصل چنين و جمع عربى كريم است و تعبير بهتر آن به فارسى « گرامى » است .\r\n","page_name":" 27 ","page_number":155},
  {"content":"\r\n\r\nافتاد كه در همان شب تب كردم و شب منجر به نوبه شد ، تب نوبه [ اى 
  ] كه هرگز در خود نديده بودم بشدت گريبانگير دوستدار شده ، به آن حالت وارد تبريز شده چند روز هم در تبريز گرفتار بودم ، تا كم‌كم به تفضل خدا افاقه شد . به اين سبب چند روزى در حركت تعويقى پيدا شد ، تا روز بيست و چهارم ذيحجه از تبريز حركت كرده ، وارد خوى شدم و با اينكه ايام عاشورا بود بملاحظهء تعويقى كه از روى ناچارى در حركت واقع شد معطل اتمام دهه نشده فردا كه پنجم عاشورا است از خوى روانهء ارزروم ميشوم و خود ميدانيد از آنجائى كه حركت ميكرديم در هيچيك از منازل اسباب تعويق و تأخيرى فراهم نخواهد بود و در هريك از شهرهاى ارزروم و طرابزن زياده از دو روز مكث نخواهد شد ان شاء اللّه عما قريب شرف ملاقات حاصل خواهد شد تا حين ملاقات به صحابت هرچاپار كه مطمئن باشد كه زيارت مراسلات را بكنم و از سلامتى احوال شما آسوده گردم .\r\nو سواد حكمى كه از بابعالى به ولاة ارزروم و طرابزن صادر گرديد نزد دوستدار فرستاده بوديد ديدم ، اگر بخواهم تمجيدى از نكات كفايت و كاردانى آن مخدوم بكنم خلاف ادب ميدانم و اين مرحله پرواضح است كه آن مخدوم با غيرت فطرى و ارادت جبلى كه بدولت دارند غفلت از امورى كه باعث نيكنامى دولتست نميفرمايند و آن سختيهائى كه از سفراى آنها به جهت تشريفات و احترامات خود باولياى دولت عليه كرده‌اند ، البته خود ديده و هم بتفصيل شنيده‌ايد در اين مقام يقين غفلت نخواهيد كرد .\r\nولى در سواد حكمى كه به ولاة صادر شده بود نكته‌اى بود كه ندانستم آن مخدوم از آن نكته غفلت كرده‌اند يا جهت ديگرى پيدا شده بود كه متحمل شده بودند . در آن حكم نوشته بودند كه امين الملك نام ذاتى از دولت ايران به سفارت ايران مأمور است ، كسى كه از دولت بزرگى به صفت ايلچىگرى مأمور است و صاحب\r\n\r\n","description":"","footnote":"","page_name":" 28 ","page_number":156},
  {"content":"\r\n\r\nاسم و لقب بزرگست بطور مجهول اسم او را نوشتن و حين سفارش نامه را بدست سفير آن دولت دادن خالى از ركاكت نبود .\r\nظاهر اين است كه اگر اين ايراد را باولياى آن دولت اظهار ميكرديد تغيير اين عبارت را تمنا ميكرديد محق بوديد ، و ايراد به قاعده كرده بوديد .\r\nآن فقره حالا كه گذشته است البته تا حين ورود سفارت كبرى به اسلامبول مراقبت تام و تمام خواهيد ورزيد كه بطور شايسته لوازم تشريفات را مرعى بدارند . مخلص هيچ لازم نميداند زياده از اين شرح و بسطى بدهد ، چنان كه دولت عثمانى به جهت جامعيت اسلاميت هميشه از اولياى دولت عليه تمنا كرده‌اند كه احترام سفراى آنها را زياده از سفراى دول متحابّه يروپ منظور دارند « 1 » و آن دولت هم پذيرفته‌اند ، البته آن مخدوم هم بخاطر اولياى آن دولت اين نكته را خواهند آورد كه احترامات سفير اين دولت را موافق شأن و منصبى كه دارند مرعى و ملحوظ بفرمايند ؛ و جناب احمد دقيق افندى كه بصفت ايلچىگرى كبير او موصوف بود ، حالا در اسلامبول ميداند كه اولياى دولت عليه تا چه حد پذيرائى نموده و به چه اندازه در لوازم احترامش كوشيده .\r\nجناب امين الملك جواب نوشتجات آنها را بتفصيل معروضه انفاد ، و روز يك‌شنبه ششم محرم از خوى حركت فرموده و منزل ، قريهء پرآباد دو فرسخى شهر خوى بود . اهالى آنجا استقبال خوبى كرده و قربانى كشتند ، عاليجاهان تقى خان و عباسقلى خان با يكصد سوار تا سرحد همراه سفارت بودند . در ابتداى خاك چالدران مقرب الخاقان على خان ماكوئى با دويست سوار باستقبال آمدند و همراه جناب امين الملك تا منزل آمده صرف ناهار با همديگر كردند ، و كاغذى نيز مقرب الخاقان على خان نوشتند : جناب امين الملك را بخانهء خود مهمان دعوت كرده بود ؛ جناب ايلچى كبير كاغذ با احترامى در جواب نوشتند و عذرخواهى كرده بودند .\r\n\r\n\r\n","description":"","footnote":"\r\n( 1 ) - در اصل : شود .\r\n","page_name":" 29 ","page_number":157},
  {"content":"\r\n\r\nهنگام عصر بارخانهء شايسته از بهلول آقا رسيد كه بقرار سى و چهل رأس گوسفند و چند ظرف روغن و نانهاى خاصه و چندبار ميوجات و چند كلّه قند و چائى بود ، جناب ايلچى كبير همهء آنها را تقسيم به همراهان و مهمانان خود فرمود ، فرداى آن روز عاليجاه بهلول آقا مسافتى از راه همراه بود ، مراجعت كرد .\r\n\r\nروضه‌خوانى سفير\r\nدر آن اثنا عاليجاه خليفه قلى خان با اقوام و سوارهء ابو ابجمعى خود باستقبال آمده تا خود اواجيق همراه بودند . جناب امين الملك به عاليجاه معزى اليه فرمودند چون امشب شب عاشورا است ، بايد روضه‌خوانى حاضر نموده حتى المقدور به لوازم تعزيه‌دارى مشغول شويم ، و فردا نيز چون عاشورا است كوچ كردن خلاف است ، بايد با شما در مصيبت شركت نمايم . ملّا و روضه‌خوان حاضر آمده آن شب و آن روز را به تعزيه‌دارى مشغول شدند .\r\n\r\n","description":"","footnote":"","page_name":" 30 ","page_number":158},
  {"content":"\r\n\r\n\r\n[ در خاك عثمانى 
  ]\r\nگفتار در شرح وقايعات بيرون شدن از سرحد دولت عليهء ايران ، و داخل شدن به سرحد دولت عثمانى ، و تفصيل تشريفات پذيرائى مأمورين از جانب والى ارزروم و آن صفحات يوم جمعه جناب ايلچى كبير از اواجيق سوار شده ، بعد از طى دو فرسخ مسافت داخل خاك عثمانى شدند ، بقرار يك صد « 1 » سوار و كسرى همراه تقى خان خوئى و عباسقلى خان پسر ابراهيم خان سيستانى و خليفه قلى خان در خدمت جناب ايلچى بودند . در اول سرحد ، عاليجاه حسين پاشاى ميرميران اميرتومان سواره‌نظام اناطولى و عاليجاه عاكف افندى قايم‌مقام « 2 » محال بايزيد و سليم‌بك سرتيپ و على آقاى سرهنگ سواره با دويست و پنجاه سوار پيشواز سفارت كبرى را نمودند . بعد از ملاقات ايشان و طى تعارفات رسمى ، جناب امين الملك ، عاليجاهان تقى خان و عباسقلى خان و خليفه قلى خان را يكان‌يكان عذر زحمت همراهى را خواسته با حضور صاحبمنصبان دولت عثمانى با ايشان زياده تلطّف و مهربانى كرده وداع فرمودند . صاحبمنصبان دولت عثمانى نيز با صاحبمنصبان تبعهء دولت عليهء ايران كه مراجعت مىنمودند ، تعارفات زياد به عمل آوردند و از همديگر وداع نمودند .\r\nهنگام وداع عاليجاه خليفه قليخان به مهماندار و صاحبمنصبان\r\n\r\n\r\n","description":"","footnote":"\r\n( 1 ) - در نسخهء ديگر دويست سوار ضبط شده است .\r\n( 2 ) - از اصطلاحات نظامى عثمانى است و سه هزار و دويست نفر تابين دارد ( سفرنامهء ميرزا حسين فراهانى ص 147 ) .\r\n","page_name":" 31 ","page_number":159},
  {"content":"\r\n\r\nدولت عليهء عثمانى بيان نمود كه جناب امين الملك و همراهان ايشان امانت بزرگى هستند از دولت عليهء ايران ، تا اينجا بسلامت آورده ايشانرا بشما و شما را به خدا سپرديم . ايشان نيز تعارفات به عمل آوردند و بعد از آن همراهان سفارت كبرى از سرحد مراجعت نموده ، سفارت كبرى با صاحبمنصبان دولت عثمانى روانه گرديد .\r\n\r\nدر قريهء ديزج\r\nو سه ساعت بغروب مانده وارد قريهء قزل ديزج كه اولين منزل خاك عثمانى است [ شدند 
  ] . چادرها و پيشخانهء سفارت كبرى را در كنار آبادانى زدند . هنگام ورود ، جناب امين الملك صاحبمنصبان دولت عثمانى را همراه خود به چادرپوش خود دعوت كرده ، قدرى مشغول صحبت دوستانه گرديده ، پس از صرف قهوه و قليان و چائى برخاسته به منازل خود متفرق شدند . هنگام قريب بغروب جناب امين الملك حسين پاشاى ميرميران و قايم‌مقام و ساير صاحبمنصبان را از براى چائى خوردن به چادرپوش خود دعوت فرمودند ، و مشغول صحبتهاى مقتضى مجلس گرديدند .\r\nفرداى آن روز از منزل حركت كرده روانهء قريهء پادين شدند ، و صاحبمنصبان دولت عثمانى بقرار يوم سابق با نظام و ترتيب همراه سفارت كبرى سوار بودند . در آن محال موسى آقاى كرد ميربلوك با جمعى از سواران كرد استقبال نمود . قبل از ظهر وارد منزل شدند . آن روز جناب امين الملك قرار دادند كه صاحبمنصبان دولت عثمانى كه مستقبلين و مهماندار بودند ، ليلا و نهارا شام و ناهار را مهمان سفارت كبرى بشوند ، و از جانب سفارت كبرى مهماندار از براى ايشان تعيين شد .\r\n\r\n","description":"","footnote":"","page_name":" 32 ","page_number":160},
  {"content":"\r\n\r\n\r\nانعام متولى اوچ كليسا\r\nيوم يكشنبه سيزدهم محرم الحرام يك ساعت بعد از طلوع آفتاب سوار شده در قريهء اوچ كليسا « 1 » براى ناهار پياده شدند . و اين كليسا از بناهاى بسيار قديم است و از سنگ و آهك برداشته شده ، از ابتداى بناى آنجا تا حال « 2 » يكهزار و پانصد و پنجاه و يك سال است ، و هنوز خرابى بهم نرسيده است . بناى آنجا را به جرجيس پيغمبر عليه السلام نسبت ميدهند ، و مدفن حضرت يحيى عليه السلام را نيز در آنجا مىگفتند .\r\nجناب سفير كبير تشريف برده و تفرج و گردش نموده ، مبلغ پنج تومان نيز انعام بر متولّى آنجا دادند .\r\nبعد از ناهار سوار شده روانهء قريهء كل سورى كه در كنار رودخانهء فرات واقع است گرديدند . يك فرسخ به منزل مانده ، محمد بيك ميرآلاى كه ميربلوك آن محال بود با جمعى از سوارهء اكراد استقبال نمودند ، و در خدمت سفارت وارد منزل گرديدند . از آنجا نيز به قرار هرروزه سوار شده از قريهء كل‌سورى روانهء منزل قراكليسا « 3 » گرديدند ، و در سه ساعتى راه در كنار رودخانهء بزرگى - كه شعبه‌اى از فرات مىگفتند - پائين آمده صرف ناهار نمودند ؛ چون علفزار و جاهاى باصفا و آب صاف و گوارائى داشت .\r\nاز آنجا بعد از ناهار سوار شده وارد قريهء ملّا سليمان گرديدند .\r\n\r\n\r\n","description":"","footnote":"\r\n( 1 ) - به معناى سه كليساست .\r\n( 2 ) - تا حال كه يكهزار و دويست و هفتاد و سه هجرى است ( مأخوذ از نسخهء بدل ) .\r\n( 3 ) - به معناى كليساى سياه است .\r\n","page_name":" 33 ","page_number":161},
  {"content":"\r\n\r\n\r\nشتر قربانى تاجر تبريز ى\r\nدر آن روز بقرار سه هزار بار تجارتى از ارزروم روانهء ايران بود .\r\nهمه روز از اول منزل تا آخر ، متصل قافله بود . همان روز آقا رحيم تبريز ى كه آدم آقا محمد ابراهيم تاجر قزوينى بود ، با قافلهء عظيمى در راه دچار « 1 » سفارت كبرى گرديدند . نزديك به پانصد بار شترى و قاطرى اقمشه و امتعه همراه داشت ، با همراهان خود پيشتر از قافله سبقت كرده ، سفارت كبرى را استقبال نمود و سه رأس گوسفند قربانى نمود و يكنفر شتر هم ميخواست نحر نمايد ، جناب ايلچى كبير مانع شد و نهايت محبت و مهربانى و احوالپرسى از آنها نموده روانه گرديدند .\r\nفرداى آن روز از قريهء ملّا سليمان حركت نموده در دامنهء گدوك طاهر صرف ناهار نموده ، از گدوك طاهر كه مشهور به اهار و از صعب‌ترين گدوكها است عبور نموده ، هنگام ظهر وارد قريهء طاهر شديم ، و عصر همان روز ميرزا بزرگ خان كارپرداز ارزروم باستقبال آمده وارد خدمت جناب ايلچى شد .\r\nروز ورود به قريه موسوم به يوزدرن « 2 » در بين راه مصطفى آقاى مدبّر با جمعى از اكراد ابو ابجمعى خود استقبال نمود و ناهار را در كنار نهرى همراه مستقبلين و مهمانداران صرف نموده سوار شدند . عاليجاه ميرزا بزرگ خان كه با اسب چاپارى آمده بود و دستور العمل ورود به ارزروم را معلوم كرده معاودت نمود . روز جمعه از قريهء يوزدرن سوار ، در كنار رودخانهء ارس صرف ناهار نموده ، روانهء قريهء حسن قلعه كه در هفت ساعتى ارزروم واقع است گرديد .\r\n\r\n\r\n","description":"","footnote":"\r\n( 1 ) - منظور روبرو شدن سفارت كبرى با قافلهء تجار ايرانى است .\r\n( 2 ) - يوزدرن به فتح دال و راء به معناى صد دروكننده است و شايد وجه تسميه از جهت آبادانى نسبى اين قريه بوده است .\r\n","page_name":" 34 ","page_number":162},
  {"content":"\r\n\r\n\r\nآبگرم حسن قلعه\r\nحسن قلعهء آباد ، در مكان مرتفعى واقع و آبگرمهاى زياد در مقابل دارد ، چمن و رودخانه‌هاى زياد دارد و جاريست . بعضى از آن آبگرمها تعمير گرديده گنبد و حصارى دارد ، و بعضى حوضهاى روباز و بىسقف است كه همهء اوقات در فصل بهار و تابستان مردم ارزروم و اطراف به آن آبگرمها ميآيند . در آن روز عاليجاه خالد خان افندى دفتردار عساكر اناطولى نيز كه شخص دوم در اناطولى محسوب مىشود و منصب او از اميرتومانى بالاتر بود با كوچ و عيال به آبگرم آمده در آنجا چادر زده بودند به خدمت جناب ايلچى رسيدند ، يك دو ساعتى صحبت نموده ، مراجعت كرد [ ند 
  ] .\r\n\r\nورود به ارزروم\r\nيوم شنبه 19 از حسن قلعه سوار شده ، منزل ، در قريهء بنى جائى كه در دو فرسخى ارزروم بود نمودند . در آن منزل كهيابيك « 1 » پيشكار جناب وجيه پاشاى والى و حاكم ارزروم باستقبال آمد ، و جناب امين الملك براى او منزلى از چادرهاى خود دادند ، و شام را هم در خدمت خود نگهدارى نمودند .\r\nيوم يكشنبه كه روز ورود ارزروم بود در يك فرسخى شهر حاجى غايب پاشاى ميرلو و مصطفى افندى مين‌باشى از جانب والى مزبور با جماعتى از غلامان كه باصطلاح عثمانى ضبطيه‌اند . باستقبال آمدند ، و از جانب جناب اسماعيل پاشا سردار قشون اناطولى چند نفر از صاحبمنصبان نظام به پيشواز آمدند . عاليجاه ميرزا بزرگ خان كارپرداز دولت عليه مقيم ارزروم با دويست نفر از كسبه و تجار و تبعهء دولت عليه وارد شد ، دو رأس اسب يدك نيز ميرزا بزرگ خان ترتيب داده همراه خود باستقبال آورده بود ، در آنجا جزو يدكهاى جناب ايلچى كبير گرديد .\r\n\r\n\r\n","description":"","footnote":"\r\n( 1 ) - در اصل : كيها ؛ كهياريش سفيد و پيشكار والى را گويند .\r\n","page_name":" 35 ","page_number":163},
  {"content":"\r\n\r\n\r\nاستقبال نمايندگان سياسى و رجال\r\nو بعد از آن قونسولهاى فرانسه و انگليس بيرقهاى « 1 » خود را كشيده باستقبال آمدند و عاليجاه مسيو آبت صاحب نايب قونسول دولت بهيّهء انگليس به اقتضاى رسوم مودّت ماضيه به پيشواز آمد . چون قونسول دولت بهيّهء فرانسه ، خود ناخوش بود صاحبمنصبان او استقبال نمودند .\r\nقريب به شهر يك فوج سرباز با طبل و موزيكان در كنار راه نظام زده لوازم احترام به عمل آوردند . در خارج شهر وجيه پاشا والى ارزروم با قاضى و مفتى و شيخ الاسلام و صاحبمنصبان نظام چادر زده منتظر بودند . سرهنگان و ميرآلايان با چند نفر از صاحبمنصبان چند قدمى از چادرها بيرون آمده استقبال كردند ، و خود پاشا نيز با على پاشا كه منصب فريقى داشت با حضرات قاضى و شيخ الاسلام و مفتى در دم چادر ، سفارت كبرى را پذيرائى نمودند .\r\nبعد از ظهور تعارفات رسمى ، صرف قهوه با ايشان نموده سوار شدند .\r\nوجيه پاشا به منزل خود معاودت كرد و جناب سفير كبير همراه قاضى و مفتى و شيخ الاسلام و چند نفر از پاشايان و صاحبمنصبان نظامى با پياده و سواره‌نظام و بيرقها و لواهاى دولت سنّيهء عثمانى ، در خدمت جناب ايلچى كبير تا درب منزل سفارت همراهى نمودند ، و قريب يك‌صد رأس گوسفند ، تبعهء دولت عليه ، از اول شهر تا منزل سفارت قربانى نمودند . آن روز تبعهء دولت عليه ، كمال سربلندى و افتخار را در نظر تبعهء دولث عثمانى داشتند ، و تبعهء عثمانى نيز از مشاهدهء آن احتشام كه يدكهاى متعدده در جلو و صاحب‌منصبان نظامى سفارت با حمايل و نشان با كمال تقطيع پيشاپيش و سايرين از تبعهء دولتين عليتين با تيپ سنگينى از پشت‌سر\r\n\r\n\r\n","description":"","footnote":"\r\n( 1 ) - در اصل : بيدقها .\r\n","page_name":" 36 ","page_number":164},
  {"content":"\r\n\r\nجناب سفير كبير وارد شدند ، كمال احترامات را داشتند . همان روز بيرقهاى دولتى دول متحابّه با علامت خاصه براى احترام سفارت كبرى افراخته و كشيده شد .\r\n\r\nتجديد ناهار و بيمارى سفير\r\nپس از ورود به منزل جناب پاشاى والى خدمت جناب امين الملك به مباركبادى ورود آمده ، بيان نمود كه جناب پاشا تدارك ناهار و شام براى سفارت كبرى ديده است ، اگر مرخص ميفرمايند ناهار حاضر است .\r\nجناب معزىاليه باوجود اينكه ناهار را قبل از ورود به شهر با صاحبمنصبان و مستقبلين ايشان صرف نموده بودند ، ليكن محض براى ملاحظهء اينكه مبادا به خاطر ايشان برسد كه از صرف ناهار آنها كراهتى دارند اظهار رضايت كردند ، و ناهار آورده كمى صرف نموده ، برداشتند .\r\nو در همان روز ورود قونسول فرانسه با حالت ناخوشى كه داشت با اتباع خود بديدن جناب امين الملك آمد . بعد از آن يك نفر صاحبمنصب از جانب مشير پاشا به مباركبادى منزل ، خدمت جناب ايلچى كبير رسيده تمناى تعيين وقت ملاقات كرد . جناب معظم‌اليه فردا سه ساعت از روز گذشته ، قرار دادند ، ليكن قبل از وقت موعود جناب امين الملك بواسطهء تب در خود حالت ملاقات را نديدند . ابو القاسم بيك مترجم كارپرداز را نزد پاشا فرستاده و بطور شايسته عذر ملاقات را خواستند ، و مشير پاشا نيز در حالتى كه لباس رسمى پوشيده و مستعد آمدن بوده با كمال ميل عذر را قبول نموده و قرار به فردا شد ، و فردا نيز به جهت رفع نمودن كسالت و نقاهت ملاقات ممكن نگرديد .\r\nجناب امين الملك حاجى عاكف افندى قايم‌مقام بايزيد را كه زياده اظهار ارادت به جناب ايلچى كبير مينمود ، و در عرض راه نيز بمناسبتى\r\n\r\n","description":"","footnote":"","page_name":" 37 ","page_number":165},
  {"content":"\r\n\r\nجناب امين الملك يك ثوب عباى تمام‌زرى به او داده بودند ، احضار فرموده و مراتب را بايشان گفتند و بطور شايسته و خوش به پاشا پيغام داده و شخصا عذر ملاقات را خواستند ، مشاراليه نزد پاشا رفته و پيغام را رسانيده مراجعت نمود .\r\nروز ديگر سه ساعت از روز گذشته مشير پاشا و عمر پاشاى داغستانى و على پاشاى داغستانى كه هردو منصب لوائى داشتند با صاحبمنصبان با لباس رسمى نظام آمده و جناب ايلچى كبير را ديدن نمودند .\r\n\r\nعذرخواهى قنسول روس\r\nو در همين روز قونسول دولت بهيّهء روس خدمت جناب ايلچى بديدن آمد و عذر خواست كه چون تازه وارد شده و تا امروز امضاى كشيدن بيرق خود از اسلامبول نرسيده بود ، نميتوانستم خدمت شما برسم . امروز امضا رسيد و خدمت شما رسيدم .\r\n\r\nسى كله‌قند كافى است\r\nروز ديگر تجار تبعهء دولت عليه بديدن آمدند ، جناب ايلچى كبير با ايشان نهايت خصوصيت و مهربانى را به عمل آورده فرداى آن روز تجار تبعهء دولت عليه يك صد و شصت كله‌قند به رسم مباركبادى منزل ، خدمت جناب امين الملك فرستادند . جناب معظم‌اليه سى كله‌قند قبول نموده باقى را پس فرستاد و سفارش كرد اگر مقصود مباركباديست و صرف شيرينى است سى كله كفايت خواهد كرد .\r\nروز چهارم جناب ايلچى كه عازم بازديد جناب وجيه پاشا والى ارزروم و اسماعيل پاشاى مشير اناطولى شدند ، جناب والى كشيكچىباشى خود را با پنجاه نفر از غلامان ضبطيّه با لباس رسمى براى احترام سفارت كبرى به سفارتخانه فرستادند . جناب معظم‌اليه همراه صاحبمنصبان خود با كشيكچى با كمال اجلال و اعزاز وارد بر سراى والى شدند . جناب\r\n\r\n","description":"","footnote":"","page_name":" 38 ","page_number":166},
  {"content":"\r\n\r\nوالى تا بيرون نشيمن خود باستقبال آمد ، در آنجا قدرى صحبتهاى دولتى نموده بعد از صرف قهوه و قليان از آنجا برخاسته به همان ترتيب به ديدن مشير پاشا رفتند . به ورود آنجا صف نظامى به امور موزيكانچى و طبّال براى پذيرائى صف زده بودند . بعد از پذيرائى و احترام بر موزيكانچيان فرمايش موزيكان زدن شد ، و آن مجلس نيز با كمال محبت و مهربانى گذشت .\r\n\r\nديدار كارپرداز\r\nو تا بيست و پنجم محرم الحرام جناب ايلچى بازديد قونسولهاى دول متحابه و آقايان و اعيان دولت عليهء عثمانى را تمام نموده ، به بازديد عاليجاه مقرب الحضرت العليه ميرزا بزرگ خان كارپرداز دولت عليه مقيم ارزروم تشريف‌فرما شدند . كشيكچىباشى جناب والى و غلامان ابو ابجمعى او على الرسم در باب اكرام هميشه همراه سفارت بودند .\r\nكارپرداز معزىاليه گوسفندان متعدده قربانى نمود و مسافت چند قدم تا منزل خود ، راهرو و دروديوار را با سيصد طاقه شال زيب و آرايش داده بود ، و تجار تبعهء دولت عليه بر در آنجا به پذيرائى حاضر بودند ، شيرينيها صرف نمودند و خطبهء بليغ بنام نامى حضرت اقدس پادشاه ايران ابّد اللّه دولته ادا نمودند .\r\nدر روز بيست و هفتم محرم كه روز حركت از ارزروم بود دو ساعت قبل مصطفى پاشاى ميرلوا و على پاشاى كرد و صاحبمنصبان نظام با جناب قاضى و مفتى حاضر شدند و كارپرداز دولت عليه نيز با تجار و تبعهء دولت عليه به رسم متابعت موافقت و تا ربع فرسخ يك فوج سرباز با بيرق و موزيكان رسوم احترام بجاى آورده بعد از گذشتن از فوج ، سفير كبير\r\n\r\n","description":"","footnote":"","page_name":" 39 ","page_number":167},
  {"content":"\r\n\r\nبا پاشايان و علما توديع كرده راه‌پيما شدند . از آنجا عاليجاه حسين پاشاى فريق « 1 » دوباره از جانب والى ارزنة الروم مهماندار همراه سفارت كبرى الى قصبهء بايبورد - كه آخر خاك ارزروم است - روانه بود . در روز ورود آنجا در يك فرسخى آن مدبّر قصبهء مزبوره با اجزاى مجلس خود چهارصد نفر سلطان نظام با كمال آراستگى و نظم با اسب و اسلحه در لباس ممتاز با سركرده و صاحبمنصبان و موزيكانچيان خود استقبال نمودند .\r\nبعد از ورود ، بلافاصله از جانب نسيم پاشا والى طرابزن يك نفر كهيا باتفاق على آقاى قاپوچىباشى « 2 » [ كه 
  ] به مهماندارى فرستاده [ شده 
  ] بود رسيده ، در كمال ادب ابلاغ مأموريت خود را كردند .\r\nو به‌قدر چهارصد خانوار قصبهء مزبوره رعيت دارد ، و قلعهء محكمى هم مشرف به آن آباديست ، و حالا بواسطهء صدمه [ اى 
  ] كه سابقا از لشكر روس به آنجا رسيده است مخروبه افتاده است . فردا هنگام حركت همان اخراجاتى كه در وقت ورود سفارت كبرى مرعى داشته بودند بدون كم و زياد معمول داشتند . حسين پاشا كه مأموريت خود را بانجام رسانيده بود از آنجا مراجعت نموده تعارفاتى كه سابقا عرض شده بود به او داده شد ، مهمانداران جديد تا ورود [ به 
  ] طرابزن همراه بودند .\r\n\r\nورود به طرابوزن\r\nمقرب الحضرة الخاقانيه مصلحتگزار دولت عليهء مقيم اسلامبول حاجى ميرزا احمد خان و ملكم خان با حافظ آقا وارد شد [ ند 
  ] . حاجى ميرزا احمد خان براى صورت دادن بعضى امورات لازمهء سفارت كبرى كه\r\n\r\n\r\n","description":"","footnote":"\r\n( 1 ) - فريق بيست هزار تابين دارد و مقام منيع سردارى است ( سفرنامهء ميرزا حسين فراهانى ، ص 148 ) .\r\n( 2 ) - دربان‌باشى ، رئيس دربانها ( فرهنگ معين ، ج 2 ، ص 2606 ) .\r\n","page_name":" 40 ","page_number":168},
  {"content":"\r\n\r\nپيش از وقت به چند روز ورود تفصيلى نوشته ، شرح داده بود ، بدان واسطه نتوانسته بود با ايشان همراهى نمايد .\r\nفردا بعد از حركت از منزل كه در بين راه به جهت تبديل لباس پياده شدند ، دفتردار افندى از جانب دولت عثمانى كه رئيس دفتر آن مملكت است با يك دو نفر از صاحبمنصبان نظام و اهل قلم وارد [ شدند و 
  ] از جانب نسيم پاشا والى طرابزن باستقبال آمده تهنيت ورود گفت . بعد از صرف ناهار و قهوه و قليان سوار شده روانه گرديدند .\r\nدر دو فرسخى شهر حاجى ميرزا احمد خان با قونسول دولت فرانسه « 1 » كه در حقيقت از حالتش استنباط معقوليت مىشد رسيدند . بلافاصله تجار تبعهء دولت عليّه آمدند . اگرچه تجار معتبر متوقف طرابزن كم است ، ولى علاوهء عاملين معتبر كه در آنجا هستند ، تجار معتبر ، مسافر ، زياد بودند ، و در روز ورود برحسب اتفاق جمعيتى زياده از متوقفين و مأمورين و مسافرين فراهم و تا ربع فرسخ آمده و در ربع فرسخى شهر خود والى و پاشا و مفتى و قاضى شهر با جمعى از پاشايان و صاحبمنصبان با لباس رسمى در چادرى كه براى پذيرائى زده بودند ايستاده بودند ، و همراه هم بودند . پس از پيشفنگ و سلام سرباز ، پاشا و همراهان او از چادر بيرون آمده پذيرائى كردند و تعارف رسمى بجاى آوردند . پس از صرف قهوه و قليان و صحبتى كه مبنى بر اتحاد دولتين بود سوار شدند و به سمت شهر روانه شدند ، و به جهت احترام دو دسته سرباز به دو قطار در دست چپ و راست در جلو افتاده و در پيش روى آنها و پشت سر يدكها صاحبمنصبان\r\n\r\n\r\n","description":"","footnote":"\r\n( 1 ) - نام كونسول فرانسه در نسخهء ديگر مسيو پونشار  Ponchar  مذكور است .\r\n","page_name":" 41 ","page_number":169},
  {"content":"\r\n\r\nنظام روانه [ بودند 
  ] ، و بدين ترتيب تا ورود به شهر والى پاشا با نهايت نظم و مراعات رسوم احترامات حركت نمود و هردو طرف راه از تماشاچى هرگروه به حدى جمعيت شده بود كه عبور از ميان مردم نهايت صعوبت را داشت ، و تجار تبعهء دولت عليّه از اول شهر تا منزل ، قربانى حاضر كرده در هرچند قدم قربانى ميكردند .\r\nبمحض ورود [ به 
  ] شهر از قلعه شروع به شلّيك توپ كردند ، الى ورود [ به 
  ] منزل سفارت كبرى كه عمارت دولت و نشيمن خود پاشا بود و باصطلاح خودشان « سراى » ميگويند ، بيست‌ويك تير بفاصله شلّيك شد . در درب عمارت دو دسته سرباز اداى احترامات نظامى نموده در حين ورود عمارت جمعى از صاحبمنصبان ديوانخانه‌ها و منشيان و نويسندگان با لباس رسمى خود حاضر شده بودند . پس از تعظيم آنها نسبت بهمهء ايشان اظهار مهربانى نموده داخل اطاق خود پاشا كه به جهت نشيمن مخصوص جناب ايلچى كبير قرار داده بودند شدند . پس از صرف قهوه و قليان و تعارفات رسمى جناب پاشا با ساير پاشايان و صاحبمنصبان خود و قونسول نمسه « 1 » [ و 
  ] فرانسه در كمال معقوليت و مهربانى و با خوشحالى برخاسته به منازل خود رفتند .\r\n\r\nخرج سفير پاى خودش است !\r\nاز قرار تقرير حاجى ميرزا احمد خان ، حافظ آقا پاشا بنا داشت كه در چند روز توقف سفارت ، متحمل اخراجات شام و ناهار سفارت باشد ، و جناب امين الملك به چندين ملاحظات راضى نشده با كمال مهربانى شام شب ورود را قبول كرده عذر زحمت تدارك كردن شام و ناهار ساير روزهاى توقف را خواستند ؛ بقسمى كه بهيچوجه از طرز رفتار و گفتار\r\n\r\n\r\n","description":"","footnote":"\r\n( 1 ) - در زمان قاجاريه به اطريش نمسه مىگفتند .\r\n","page_name":" 42 ","page_number":170},
  {"content":"\r\n\r\nدر اين باب غير از علامات دوستى و مهربانى چيز ديگر استنباط نگرديد .\r\nو قونسولهاى دولت فرانسه و نمسه محض مزيد دوستى و حفظ رسوم احترامات در هنگام ورود هردو پردهء بيرق خود را برافراشته بودند و در حقيقت بسيار استقبال خوب و رنگين و باشكوه بود . بعد هم مادامى كه در طرابزن بوديم تا روز حركت از آنجا والى نسيم پاشا و ساير صاحبمنصبان و تبعهء دولت عثمانى در مراعات احترام رسمى و احوالپرسى همه‌روزه بهيچوجه نقصى و كسرى نگذاشتند . و همچنين قونسولهاى مقيم آنجا هم تا روز آخر ، مراوده و ديدوبازديد ميداشتند ، بخصوصه قونسول فرانسه بطور خصوصيّتانه [ كذا 
  ] حركت كرد و مكرر به ديدن آمد ، يك شب مهمانى خوب و مخصوص با آتشبازى و ساير لوازم براى سفارت كبرى قرار داد . چون خانه‌اش كوچك بود عذرخواهى مينمود كه به جهت عدم وسعت مكان مقدور نگرديد كه مجلس شما را از اين بهتر صفا داده و از قونسولها نيز وعده بگيرم ، ولى بعد از شام براى شب‌نشينى و صحبت از قونسولها وعده گرفته بود و ايشان نيز بعد از شام حاضر شدند ؛ مجلس مهمانى آن شب همه با صحبتهاى مودّت‌آميز گذشت .\r\nروز پنجم توقف طرابزن كه بناى حركت بود باد و باران پرزورى آمده دريا طوفانى گرديده مانع حركت شد .\r\n\r\nسيزده صفر مسافرت ممنوع\r\nفرداى آن روز نيز به جهت اينكه سيزدهم صفر بود حركت نگرديد .\r\nروز چهاردهم كه حركت نموديم حاكم طرابزن با صاحبمنصبان و پاشايان و با دو دسته سرباز به همان ترتيب كه روز ورود نظم داده بود باز به همان قاعده و نظام از منزل تا كنار دريا همراهى كرد ، و در آنجا همهء اجزاى سفارت را سوار زورقها نموده خداحافظ كرده مراجعت نمود .\r\n\r\n","description":"","footnote":"","page_name":" 43 ","page_number":171},
  {"content":"\r\n\r\nدفتردار افندى و دو نفر صاحبمنصبى كه به مهماندارى تعيين گرديده بودند و از طرابزن تا قصبه بايورد آمده بودند همراه قونسول فرانسه و نمسه با كشتى همراهى كردند . دو ساعت به غروب مانده همراه آنها صرف چائى گرديده ايشان هم خداحافظ كرده مراجعت نمودند . يك ساعت و نيم به غروب مانده ، كشتى از مقر خود راه افتاد و در اثناى حركت كشتى قونسول فرانسه از خانهء خود بانداختن چند تير فشنگ بسفارت كبرى سلام داد . آن شب را تا فردا ظهر كشتى بدون درنگ طى مسافت كرده به قصبهء سامسون كه قصبهء كوچك و در لب دريا واقع و قريب پنجاه شصت فرسخ مسافت از طرابزن به آنجا بود [ رسيد 
  ] ، دو ساعت در مقابل سامسون براى بار گرفتن از آن شهر مكث نمود و باز روانه شد . به حمد اللّه با سلامتى سه شب در روى دريا مانده از طرابزن به اسلامبول رسيديم .\r\n\r\nسفارش صاحب كشتى\r\nفى الحقيقه از قونسول نمسه مقيم طرابزن و از كشتيبان و ساير اتباع كشتى كه نمسه‌اى بودند نهايت محبت و انسانيت و مهربانى مشاهده گرديد ، و از جانب صاحبان كشتى از نمسه سفارش مؤكّد به ناظر كشتى شده بود كه ايلچى ايران وقتى كه به طرابزن ميرسد ، بايد مبادرت بساير كشتىها نموده به طرابزن رفته سوارى كشتى را به ايلچى ايران عرض بكنى ، اگر قبول كرد با كمال امتنان و احترام تمام هرچه بار و آدم و احمال و اثقال دارند برداشته با نهايت استراحت و آسودگى ايشان را به اسلامبول برسانيد .\r\nناظر كشتى و ساير اتباع او زياده از منظور سفارت كبرى لوازم انسانيت و معقوليت به عمل آوردند .\r\n\r\n","description":"","footnote":"","page_name":" 44 ","page_number":172},
  {"content":"\r\n\r\n\r\nورود به اسلامبول\r\nروز جمعه 17 صفر المظفر [ 1273 
  ] دو ساعت به ظهر مانده كشتى سوارى سفارت از بغاز گذشته آمده در جلو اسلامبول در مكانى كه از آنجا سوار زورق بوده بكنار رفتنى بوديم ايستاد . در آن اثنا عاليجاه ميرزا عبد الرحيم خان « 1 » نايب سفارت دولت عليه مقيم اسلامبول با ميرزا احمد منشى و حاجى ميرزا مهدى منشى داماد حاجى ميرزا احمد خان با ساير آدمهاى معزىاليه وارد شدند . از ميرزا عبد الرحيم خان جويا شدند كه اولياى دولت عثمانى براى سفارت منزل كجا تعيين كرده‌اند و تشريفات به چه تفصيل قرار داده‌اند ؟ گفت اينك دو نفر امير آخور و شش ركابدار سلطانى و دو نفر جلودار جناب صدراعظم و دوازده تن فراش با يك رأس اسب خاصهء سلطانى مخصوص جناب سفير كبير و پانزده رأس نيز به جهت سوارى صاحبمنصبان سفارت كبرى در لب دريا حاضر است .\r\n\r\nسلطان هم با دوربين تماشا كرد\r\nبه مجرد رسيدن كشتى سفارت به دم اسكله كه مقابل عمارت سلطانى بود ، سلطان با دوربين نظاره نموده فرمايش كرده بود كه كسى با بيرق شير و خورشيد رسيد و ايلچى ايران است كه وارد مىشود ، بهتر اين است كه امروز به ينگى مسجد كه آن طرف دريا و در همسايگى سفارتخانهء دولت ايران است رفته و معبر ما هم در روى آب محاذى كشتى سوارى سفارتست از همان مكان كه سفارت ايران بيرون خواهند آمد و جمعيت زياد براى تماشاچى آنها در آنجا ازدحام نموده‌اند بيرون آمده\r\n\r\n\r\n","description":"","footnote":"\r\n( 1 ) - پسر ميرزا محمد تبريز ى از منسوبان ميرزا سعيد خان وزير امور خارجه در سال 1271 ه . ق نايب اول سفارت ايران در اسلامبول شد ، در سال 1275 كارپرداز تفليس و در سال 1279 شارژ دافر ( كاردار ) ايران در پطرزبورغ گرديد و بعد در آنجا به سمت وزيرمختارى منصوب شد و در سال 1285 به لقب ساعد الملك ملقب گرديد .\r\n","page_name":" 45 ","page_number":173},
  {"content":"\r\n\r\nتماشاى آنها را كرده باشيم . و از براى سفارت هم خبر رسيد كه اينك سلطان بعزم ارادهء مسجد از همين اسكله كه محاذى عمارت سلطان واقع است سوار زورق گشته و از مقابل كشتى سوارى سفارت عبور خواهند فرمود .\r\nدر آن اثنا موافق رسمى كه داشته‌اند يك تير توپ اخبار از عمارت سلطانى خالى نمودند ، تا اينكه زورق سوارى سلطان با چند زورق يدكى بر روى آب افتاد ، از مقابل هرمحله كه عبور مينمود توپ سلام خالى ميكردند ، نزديك آمده بقرار يك‌صد قدم فاصله از محاذى كشتى سفارت عبور فرمود . مقرب الخاقان حاجى ميرزا احمد خان با اتباع خود و صاحبمنصبان سفارت كبرى با لباس رسمى و همهء نوكران با لباس پاكيزه و فاخر در روى كشتى نظاره‌كنان و منتظر عبور سلطان بوديم . از همان مكان كه اسبان و كالسكه براى سفارت نگاهدارى نموده بودند و جمعيت تمام و ازدحام عام از تبعهء دولت عثمانى براى تماشا در كنار دريا صف كشيده بودند و تجار تبعهء دولت عليّه نيز با قربانيهاى چند منتظر رسيدن سفارت بودند ، سلطان از همان مكان بكنار آمد و همه اوضاع ورود سفارت را خود مشاهده فرمود . همين كه سلطان بكنار رسيد بلافاصله سفارت كبرى از كشتى بيرون آمده و بيرق به زورق زده صاحبمنصب كشتى براى احترام بيرق ، چند تير توپ خالى كردند ، سوار زورقهاى دولت گرديده در همان مكان كه زورقهاى سلطانى را نگهدارى نموده بودند بكنار آمده ، جناب امين الملك اسب مخصوص سلطان را سوار شده و همراهان از ساير اسبان با تيپ نظام تمام روانه شديم . از كنار آب الى سفارتخانه تقريبا يك هزار و پانصد قدم مسافت ميشد ، از چپ و راست\r\n\r\n","description":"","footnote":"","page_name":" 46 ","page_number":174},
  {"content":"\r\n\r\nكوچه‌ها ازدحام عام و كثرت تمام و ايرانيها نيز بفاصله قربانيها مينمودند تااينكه وارد سفارتخانهء دولت عليّه شديم .\r\n\r\nكله‌قندها روى ميز سفارتخانه\r\nحاجى ميرزا احمد خان كه از طرابزن همراه بود ميرزا عبد الرحيم خان از قرار دستور العمل معزىاليه سفارتخانه را با كمال پاكيزگى صفا داده ، از دم پلها تا مرتبهء سيم ، پاىانداز انداخته و در اطاق بزرگ روى ميز بيست و دو كله‌قند با شيرينيها ترتيب داده ، يك طاقه شال بسيار خوب در جاى نشيمن جناب ايلچى انداخته بود ، بعد از صرف شيرينى و قهوه و چائى ، صرف ناهار نموده ، صاحبمنصبان به منازل خود متفرق گرديدند .\r\nروز ورود به جهت بودن روز جمعه از هيچ طرف احوالپرسى و آمدوشدى نگرديد .\r\n\r\n","description":"","footnote":"","page_name":" 47 ","page_number":175},
  {"content":"\r\n\r\n\r\nفصل اول در ذكر وقايعات ايام توقف سفارت كبرى در اسلامبول ، و تفصيل مكالمات جناب جلالتمآب امين الملك ايلچى كبير با ايلچى انگليس و اولياى دولت سنيهء عثمانى\r\nروز شنبه هيجدهم از سفارتخانهء دولت فرانسه و نمسه و روس مترجم و نايب و از بابعالى ، كامل بيك تشريفاتچى براى احوالپرسى و تبريك منزل آمدند . تشريفاتچى منصبى است كه تشريفات سفرا حين ورود به شهر و ملاقات ايلچى با وزرا و رفتن به حضور سلطان و در ايام اعياد و مهمانيها براى سفرا عموما به صوابديد و اظهار او مقرر است .\r\nعاليجاه ميرزا ملكم خان مستشار سفارت را براى احوالپرسى ايلچى فرانسه و نمسه مأمور نمود و عاليجاه نريمان خان نايب اول سفارت كبرى به بابعالى نزد فؤاد پاشا وزير دول خارجه مأمور شد كه وقت ملاقات سفارت كبرى را با جناب صدراعظم و وزير دول خارجه دولت عليهء عثمانى بخواهد . وزير دول خارجه بعد از اظهار محبت و مهربانى زياد به خود نريمان خان ، احوالپرسى از جناب امين الملك نمود . بعد از صرف قهوه و چپوق جواب داده بود كه جناب صدراعظم جاى ديگر تشريف برده در منزل خود نيستند ، بعد از مراجعت ابلاغ مأموريت شما را كرده هرچه جواب دهند بشما اظهار ميكنم . هنگام عصر تنك « 1 » تشريفاتچى دويم\r\n\r\n\r\n","description":"","footnote":"\r\n( 1 ) - ظاهرا مراد « تنگ غروب » است .\r\n","page_name":" 48 ","page_number":176},
  {"content":"\r\n\r\nآمده از جانب وزير دول خارجه خبر آورد كه فردا در ساعت هشت بنده و جناب صدراعظم هردو در بابعالى منتظر ملاقات سفارت كبرى هستيم .\r\nيوم سه‌شنبه بيست و يكم در ساعت هفت ، پانزده رأس اسب با قواسان « 1 » به سفارتخانه آوردند ، صاحبمنصبان سفارت كبرى و حاجى ميرزا احمد خان با ميرزا عبد الرحيم خان نايب و ميرزا احمد منشى و حاجى ميرزا مهدى و اسد آقا مترجم خود ، همه با لباس رسمى سوار شده روانه شديم .\r\n\r\nسفير بالاى دست وزير خارجه\r\nاول به منزل وزير دول خارجه رفتيم ، در اثناى ورود در درب خانه و راهرو تا اطاق نشيمن جناب وزير دول خارجه هرچه از قراول و دربان و صاحبمنصبان امور خارجه بود [ ند 
  ] همه سرپا برخاسته « 2 » ، در هنگام عبور هركس موافق منصب خود تعظيم به عمل آورد ، تا اينكه وارد اطاق خود وزير دول خارجه شديم . تا نيمهء اطاق وزير دول خارجه سفارت كبرى را پذيرائى نموده از دست جناب امين الملك گرفته همراه خود برده ، در صدر اطاق بالاى دست راست خود نشاند ، و حاجى ميرزا احمد خان در دست چپ جناب ايلچى كبير نشست و صاحبمنصبان سفارت كبرى موافق ترتيب نشسته ، جناب امين الملك خود فردافردا معرفى اتباع سفارت كبرى را نمودند . جناب وزير دول خارجه نيز يكان‌يكان با همه تعارف به عمل آورد ، بعد ، از زحمات راه و كشتى جويا شدند و مشغول صحبتهاى مودّت‌آميز\r\n\r\n\r\n","description":"","footnote":"\r\n( 1 ) - در اصل : قواصان و اين كلمه از قوس به معناى كمان گرفته شده است و مراد تيراندازانى هستند كه در خدمت نظام بسر مىبرند و بعنوان پاسبان و مستحفظ همراه بزرگان و امراء در حركتهاى رسميشان مىروند و خانهء آنها را نيز پاسبانى مىنمايند و اين كلمه از اصطلاحات عثمانيهاست و شايد از دورهء كماندارى باقى مانده باشد .\r\n( 2 ) - در اصل : برخواسته .\r\n","page_name":" 49 ","page_number":177},
  {"content":"\r\n\r\nگرديدند ، و جناب امين الملك مراسلهء جناب مستطاب صدراعظم و جناب جلالتمآب ميرزا سعيد خان وزير دول خارجه را به جناب فؤاد پاشا وزير دول خارجه داده مراتب مودّت جناب صدراعظم را نسبت به جناب معظم‌اليه بيان فرمودند . وزير دول خارجه خود شخص حرّاف و زبان‌آور بود ، گفت كامليّت وجود و فصاحت بيان و طلاقت لسان رسول دليل مطبوعى مضامين‌نامه خواهد بود و بعد صرف قهوه و چپوق و قليان و شربت گرديده به عزم ملاقات جناب على پاشا و جناب صدراعظم برخاستند ، وزير دول خارجه تا دم درب اطاق ايضا مشايعت كرد .\r\n\r\nدر حضور صدراعظم\r\nاز آنجا بيرون آمده ما بين اطاق وزير دول خارجه و صدراعظم چند دالان و اطاق فاصله بود . همهء اين معابر پر از صاحبمنصبان و اتباع صدارت عظمى بودند . با همهء آنها نيز تعارف‌كنان عبور نموده ، در هنگام ورود جناب صدراعظم خود با لباس رسمى تا نصف مجلس پذيرائى سفارت كبرى را نموده ، جناب سفير كبير را همراه خود برده در صدر اطاق نشسته بعد از تعارفات رسمى يكان‌يكان معرفى اجزاى سفارت گرديد ، و جناب صدراعظم نيز توجه نموده با همه فردافردا تعارف به عمل آورد ، بعد صحبتهاى مودّتانه « 1 » و گفتگوهائى كه مايهء مزيد ارتباط و اتحاد دولتين علّيتين بشود طرح گرديد . جناب ايلچى كبير مراتب مأموريت خود و ابلاغ نامهء همايون را به حضور سلطان اظهار نمودند ، بعد قدرى صدراعظم از سفر فرانسهء خود و خوبى شهر پاريس صحبت كرده ، صرف قهوه و قليان و شربت گرديده خداحافظ نمودند . جناب صدراعظم باز تا دم درب اطاق خود آمده مشايعت كرد .\r\n\r\n\r\n","description":"","footnote":"\r\n( 1 ) - منظور مودت‌آميز است و از اين قبيل تعبيرات در اين كتاب زياد ديده مىشود .\r\n","page_name":" 50 ","page_number":178},
  {"content":"\r\n\r\nبعد از چند روز عاليجاه اسد اللّه بيك مترجم ميرزا احمد خان را نزد وزير دول خارجه فرستاد ، مطالبهء وقت براى ابلاغ نامهء همايون به حضور سلطان كردند ، جواب دادند كه اين روزها بعضى موانع در ميان هست يعنى خودمان بعضى امورات درپيش داريم ، بعد از رفع موانع خبر خواهد شد كه سفارت كبرى شرفياب حضور اعليحضرت سلطان بشوند .\r\nچند روز ديگر كه خبر بتعويق افتاد جناب امين الملك روز پنجشنبه سلخ صفر سنهء 1273 باز اسد اللّه بيك مترجم را به بابعالى فرستاده به مشاراليه سپردند كه امروز اصرار زياد در مطالبهء جواب صريح خواهيد نمود . بعد از ظهر اسد اللّه بيك مراجعت نموده از وزير دول خارجه كاغذى آورد كه بدين مضمون به جناب امين الملك نوشته بود .\r\n« دولتلوافنديم حضرتلرى كه از جانب شاهى مأمور به ابلاغ نامهء همايون به اعليحضرت شاهنشاهى است مقرر است كه روز يكشنبه 3 ربيع الاول با اجزاى سفارت كبرى در ساعت هفت شرفياب حضور اعليحضرت سلطان بشوند » .\r\n\r\nترتيب شرفيابى به حضور خليفه\r\nدر روز يكشنبه در ساعت پنج چهار نفر از باشيان ميرآخور « 1 » و هفت نفر جلودار و دو نفر نايبان قوّاس‌باشى يك رأس اسب با زين و يراق طلا از اسبان مخصوص سلطان براى جناب امين الملك و پانزده رأس براى صاحبمنصبان از جانب بابعالى به سفارتخانهء دولت عليّه آوردند . ساعت شش و نيم حاجى ميرزا احمد خان با نايب و منشى و مترجم خود كه چهار نفر\r\n\r\n\r\n","description":"","footnote":"\r\n( 1 ) - باش به تركى يعنى سر و در ايران و عثمانى معمولا كسى كه بر عده‌اى رياست داشت به آخر عنوان او كلمهء « باش » را اضافه ميكردند مانند سقاباشى يعنى سردستهء سقايان و ميرآخورباشى يعنى رئيس ميرآخورها و در اينجا مراد ميرآخورباشيان است .\r\n","page_name":" 51 ","page_number":179},
  {"content":"\r\n\r\nبودند ، و جناب امين الملك نيز با هشت نفر صاحبمنصبان سفارت كبرى با لباس رسمى حاضر شده سوار گرديده و به قرار بيست نفر از آدمهاى جناب ايلچى كبير و حاجى ميرزا احمد خان با لباس فاخر و پاكيزه به جلو افتاده و با كمال آراستگى و پيراستگى روانه شدند .\r\nاز سفارتخانهء دولت عليّه تا سراى سلطانى كه عمارت « بشيك‌داش « 1 » » ميگويند تقريبا يك ساعت راه ميشد . همهء اين معابر جاهاى معمورهء شهر و طرفين كوچه‌ها « 2 » اكثرى « 3 » بازار و دكاكين و خانه‌هاى فرنگى بود . و جمعيت زياد در طرفين معابر و در غرفه‌ها براى نظاره ازدحام نموده بودند و چند سوار ديگر كه قوّاس ميگويند به جلو افتاده جلو راه بازمينمودند .\r\nبدين نظام تا سراى سلطانى رسيده پياده شدند . دو دسته سرباز قراول مخصوص سلطان با قباى ماهوت گلى در دم درب پيشفنگ كرده سلام نظامى دادند . داخل عمارت اول گرديده كامل بيك تشريفاتچى و اسد بيك مترجم و عاصم بيك با چند نفر صاحبمنصبان ديگر آمده سفارت كبرى را راهنمائى به اطاقى نمود كه جناب وزير خارجه در آنجا بود . وزير دول خارجه در نيمهء اطاق پذيرائى جناب امين الملك را نموده همراه خود برده در صدر ، بالادست خود نشاند ، و حاجى ميرزا احمد خان در دست چپ در پهلوى جناب ايلچى نشست و صاحبمنصبان نيز از دو طرف به ترتيب نشسته بقرار ربع ساعت با وزير دول خارجه مشغول صحبت\r\n\r\n\r\n","description":"","footnote":"\r\n( 1 ) - در نسخهء ديگر « شيك‌داشى » نوشته شده است .\r\n( 2 ) - در اصل : كوچها ؛ و نظير اين كلمات مانند خانها بجاى خانه‌ها و غيره .\r\n( 3 ) - كلمهء « اكثرى » همان است كه امروز در زبان فارسى بجاى آن اكثرا مىگويند ؛ هرچند كه كلمهء دوم نيز از جهت داشتن تنوين صحيح نيست و از نظر رعايت درستى تكلم بايد « غالبا » بجاى آن گفته شود .\r\n","page_name":" 52 ","page_number":180},
  {"content":"\r\n\r\nشدند . بعد از صرف چپوق و قهوه آمده به شرفيابى حضور سلطان خبر نمودند از آنجا بيرون آمده همراه وزير دول خارجه و اسد اللّه بيك مترجم و عاصم بيك روانه گرديده چند نفر از آقايان به آئين همايون كه صاحب نشان بودند با لباس رسمى به جلو افتاده تا وارد سراى مخصوص سلطان كه به تركيب عمارات فرنگستان طرح شده بود گرديدند .\r\n\r\nشكوه درگاه خلافت\r\nدر دم عمارت سلطانى يكصد نفر عسكر و سه نفر سرهنگ با لباس قرمز و خيلى پاكيزه پيشفنگ سلام نظامى دادند . به درب اصل عمارت كه رسيديم دوازده پلهء بسيار وسيع از سنگ مرمر بالا رفته ، داخل اطاق بزرگى شديم . دوازده نفر يساول در طرف راست و دوازده نفر در سر پله‌ها و همچنين شش نفر در داخله اطاق در راست و شش نفر ديگر در چپ با تبرزينهاى مطلّا در دست ، و كلاه بلند پردار در سر ، و قباهاى ماهوت گلى گلابتون‌دوز تمام يراق در بر ، و شمشيرهاى غلاف طلا در كمر ، ايستاده بودند . از آنجا كه داخل اطاق بيرونى شدند ايشيك آقاسىباشى با نشان و لباس رسمى با چند نفر استقبال كرده با كمال احترام بعد از تعظيم به جلوى جناب امين الملك افتادند ، از آن اطاق بزرگ گذشته داخل صفّهء بزرگى شديم . در آن صفّه از غلامان خاص سلطانى با لباس ماهوت آبى صف كشيده و در سر كلاه قرمز گذاشته و ابلق « 1 » زده ايستاده بودند ، سلام دادند .\r\nاز آنجا كه عبور شد بيك درب وسطى رسيدند كه پردهء زنبورى آويزان كرده بودند ، در آنجا به قدر نيم دقيقه به جهت استكشاف نمودن بيرون آمدن اعليحضرت سلطان توقف شد . يك عدد چهلچراغ بلور بسيار بزرگى\r\n\r\n\r\n","description":"","footnote":"\r\n( 1 ) - در اصل : ابلغ .\r\n","page_name":" 53 ","page_number":181},
  {"content":"\r\n\r\nاز سقف آن آويزان بود و سقف آن صفّه يك جا از جام بلور قرمز و شفق عكس آن گنبد جام‌برگشته به دروديوار مصقول و به صراحيهاى معجر پلكانها كه همه بلور بودند تابيده ، يك جا دروديوار و سقف و سطح و چهلچراغ با آن بزرگى چنان رنگ شفقى گرفته بود كه چشم را خيره ميكرد .\r\n\r\nدر حضور خليفه\r\nو همين كه از پلكانها بالا رفته از اطاق وارد رواق شديم ديديم كه اعليحضرت سلطان عظيم الشأن عبد المجيد خان خداوندگار روم پادشاه اسلام‌پناه و ستون متين دين مبين ، مجرد و تنها چون سرو آزاده صحن رواق را مزيّن فرموده منتظر ورود سفارتست . همهء سفارت تعظيم نموده پيشتر رفته صف كشيده ايستاديم . جناب امين الملك قدرى پيشتر رفته دو سه قدم فاصله در حضور مبارك ايستاد ، در طرف راست جناب امين الملك عاليجاه سعيد بيگ مترجم « 1 » و در پهلوى او جناب فؤاد پاشا وزير دول خارجه و در طرف چپ عاليجاه حاجى ميرزا احمد خان و در پهلوى او عاليجاه ميرزا على نقى « 2 » نامهء مباركهء همايون را در دست گرفته ايستادند و صاحبمنصبان نيز به اندك فاصله خوددارى نمودند .\r\nجناب امين الملك شروع به ابلاغ مأموريت خود نمود و بعد نامهء همايون اعليحضرت اقدس شهريارى روحنا فداه را پيش برده به حضور سلطان رسانيد . اعليحضرت سلطان هم اندكى پيشتر حركت كرده با\r\n\r\n\r\n","description":"","footnote":"\r\n( 1 ) - اين شخص غير از اسد اللّه بيك مترحم سفارت و ظاهرا مترجم سلطان عثمانى بوده است .\r\n( 2 ) - ميرزا على نقى پسر آقا اسمعيل پيشخدمت خاصه سلام همراه سفارت بود و در پاريس براى تحصيل طب ماند ، پس از مراجعت به ايران در دربار مشغول خدمت گرديد ، و در سال 1284 به لقب « حكيم الممالك » ملقب گرديد ؛ خانوادهء « فرزانه » از اولاد آن مرحوم مىباشند .\r\n","page_name":" 54 ","page_number":182},
  {"content":"\r\n\r\nدست خود نامهء همايون را از جناب امين الملك گرفت و احترام نمود و در نزديكى خود ميزى گذاشته شده بود نامهء همايون را به وزير دول خارجه داده اشاره فرمود كه برروى همان ميز گذاشت و از سلامتى ذات خجسته صفات سركار اقدس شهريارى روحنا فداه سؤال نمود . جناب امين الملك عرض كرد در هنگامى كه كمال ميل را به ازدياد دوستى اعليحضرت سلطانى داشتند اين بنده را مأمور فرمودند . و بعد احوال خود جناب امين الملك را سؤال فرمودند كه در راه بشما چه‌طور گذشته ؟\r\nجناب امين الملك عرض نمود كه با شدت شوقى كه به زيارت اعليحضرت سلطان داشتم در نهايت خوشى و استراحت طى مسافت گرديده ، تا به اين سعادت جليل مشرف شدم . بعد اعليحضرت سلطان فرمودند نهايت امتنان و خوشحالى را دارم از ملاقات نوكرهاى بزرگ اعليحضرت پادشاه ايران كه با سلامتى و تندرستى وارد مملكت ما شدند و ما را از ديدار خود بهره‌مند نمودند . جناب امين الملك عرض كرد كه قدر و منزلت اين بندگان بواسطهء درك شرفيابى زيارت حضور اعليحضرت سلطان بعد از اين در خدمت اعليحضرت ولىنعمت خودمان بيشتر از سابق خواهد شد ، و بعد اعليحضرت سلطان احوالپرسى از خان مصلحتگزار و صاحبمنصبان سفارت فرموده مرخص شده مراجعت گرديد . در اطاق عليحده همراه وزير دول خارجه و سعيد بيگ مترجم پنج شش دقيقه نشسته صرف شيرينى گرديده خداحافظ نموده بيرون آمدند . ايشيك آقاسىباشى و سايرين تا دم پله مشايعت نمودند .\r\nبعد از شرفيابى حضور سلطان جناب امين الملك صاحبمنصبى خدمت جناب وزير دول خارجه فرستاده خواهش تعيين وقت براى\r\n\r\n","description":"","footnote":"","page_name":" 55 ","page_number":183},
  {"content":"\r\n\r\nمكالمات دوستى خود نمود . جناب وزير دول خارجه قرار ملاقات را به روز يكشنبه 18 شهر ربيع الثانى گذاشت .\r\n\r\nصورت‌مجلس ملاقات جناب امين الملك با جناب فؤاد پاشا وزير دول خارجهء دولت عثمانى\r\nيوم يكشنبه هيجدهم شهر ربيع الثانى سنهء 1273 بنا به وعده [ اى 
  ] كه هنگام آمدن جناب فؤاد پاشا وزير دول خارجه براى بازديد جناب امين الملك قرار داده بودند ، آن جناب جلالتمآب همراه عاليجاه حاجى ميرزا احمد خان به خانهء وزير دول خارجه تشريف بردند . در اثناى ورود جناب وزير دول خارجه در دم درب اطاق خود استقبال كرده پذيرائى نمود . بعد از جلوس و صرف قهوه و قليان قدرى صحبت دوستانه گرديده ، جناب امين الملك افتتاح كلام كرده فرمودند :\r\nاگرچه تابحال دو سه بار با ملاقات جناب وزير دول خارجه در صورت رسميه مستفيض شده‌ام و ليكن چون به وجهى كه معلوم جناب ايشانست چندان وسعت وقتى ندارم ، خواهش مينمايم كه امروز بلكه در اين مدت قليل كه در اين ولا خواهم بود بعضى زحماتى كه به جناب ايشان خواهم داد و بنا به اعتقاد شخصى من ان شاء اللّه تعالى هرچه زحمت داده مىشود از حسن اهتمامات خيرخواهانهء حقيقى قلبى ايشان كه نتايج حاصلهء آن محض دوستى دو دولت اسلام و فوايد خيريه در آن ضمن حاصل خواهد بود متحمل شوند .\r\n\r\nتعارفات دوجانبه بر سر خانهء محل سكونت\r\nجناب وزير دول خارجه گفت كه هروقت با جناب ايلچى كبير ملاقات شده است از بسكه استشمام رايحهء طيبهء محبّت حقيقى دست داده است در فرمايش هرگونه خدمت كمال ممنونيت حاصل است ،\r\n\r\n","description":"","footnote":"","page_name":" 56 ","page_number":184},
  {"content":"\r\n\r\nو من‌بعد هرچه ملاقات روى دهد شبهه‌اى نيست كه بر مراتب امتنان گذشته خواهد افزود و گذشته از اين من طالب بوده و خواهم بود كه بهيچوجه براى سفير كبير زحمتى واقع نشود . دليل اين اظهارات من اين است كه چون هميشه اولياى دولت عثمانى در اين فكر بوده و ميباشند [ كه 
  ] در خصوص توقير و احترام و استراحت و آرام جناب ايلچى كبير قصورى و فروگذارى واقع نشود ، از جانب اعليحضرت سلطان اراده صادر شده است كه خانهء نورى افندى را كه عمارت بس عالى به درياى سفيد ناظر و سراپا از سنگ است فرش بشود و ما دام التوقف در آنجا استراحت فرمايند ، و بالفعل مشغول تفريش آنجا هستند . هرچند در حق جناب ايلچى كبير ميتوانم بگويم كه بر وجه لايق لازمهء احترام به عمل نيامد ولى با محبت حقيقى خودشان بايد هرچه قصور شده است عفو بفرمايند ، و دولت عثمانى محض براى اكمال اسباب آسايش و استراحت جناب ايلچى اين خانه را تدارك ميفرمايند ، و من شخصا خيلى متأسف هستم كه ميبايست پيش از ورود خود جناب ايلچى خانهء مزبوره تدارك شود اما به جهت اقتضاى اصول اين مملكت ممكن نگرديد ، و الّا نه از راه مضايقه بود .\r\nجناب امين الملك در جواب گفتند كه اولا از فرط ارتباط خالصه دولتين عليتين خواه در عرض راه و خواه در خود اسلامبول لازمهء احترام در حق من به عمل آمده است بالفعل حق شكرگزارى را بيان و اظهار ميدارم ، و ثانيا پر مشخص است ثمرهء حاصلهء مواحدت دولتين عليتين و افكار ابكار اولياى حضرتين است كه اين نوع احترامات در حق يكديگر بظهور ميرسد ، و ثالثا اين التفات و شفقتى كه از جانب اولياى دولت علّيهء عثمانى\r\n\r\n","description":"","footnote":"","page_name":" 57 ","page_number":185},
  {"content":"\r\n\r\nدر خصوص تدارك خانه نسبت به اين بنده تعلق پذيرفته است مخصوصا در اين مجلس در خدمت جناب شما لازمهء شكرگزارى را بجا ميآورم و الحق موجب كمال ممنونيت من گرديد ، ولى چون به حمد اللّه بين الدولتين در اين گونه خصوصات « 1 » تكليف و تكلفى واقع نيست پاى مودّت و محبت بميان آمد همهء اين گونه تعارفات از ميان برخاسته مىشود . بناء عليه اوقاتى كه بنده در ارزروم بودم به ملاحظهء اينكه شايد سفارت علّيهء ايران آنقدر جا و مكان نداشته باشد و خان مصلحتگزار و اتباع ايشان كه همه در آنجا هستند مبادا جا تنگ بشود چنان كه همان‌طور تنگى هم حاصل است ، منظور اين بود كه اين زحمت خانه كه كشيده مىشود با كمال امتنان قبول نمايد و ما دام التوقف در آنجا باشد ، و ليكن حالا به هرطريقى كه بود در سفارتخانهء دولت علّيه منزل كرده و استراحت هم حاصل است . چون زيادى مدت توقف من گذشته است ديگر نميخواهم به جهت قليل‌مدت زحمت‌افزا شوم . اما با همهء اين اظهاراتى كه كردم هرگاه اين معذرت بنده در نظر اولياى دولت عثمانى غيرمستحسن جلوه‌گر شود و خدانكرده اولياى دولت عثمانى اين ملاحظه را فرمايند كه معذرت خواستن فلانى مبنى بر يك چيزيست ، نه چنانست . خدا شاهد است حقيقت مراتب را بيان كردم و در هردو اين صورت دولت عليّه مختار است . هرگاه رأى شريفتان قرار ميگيرد كه بنده در آنجا توقف نمايم مع التشكر قبول كرده و خواهم اقامت نمود . و اينكه اظهار فرمودند به جهت اصول مملكت قبل از ورود بنده خانه تدارك نشد و متأسف\r\n\r\n\r\n","description":"","footnote":"\r\n( 1 ) - اين اصطلاح را بجاى « در اين گونه موارد » يا در خصوص اين گونه امور بكاربرده است .\r\n","page_name":" 58 ","page_number":186},
  {"content":"\r\n\r\nبه اين كيفيت شده‌ام ، اول بايد باقتضاى محبت حقيقى تأسف بفرمايند كه باوجود محبت جاى تأسف بايد نباشد و ثانيا هرمملكت بديهى است اصول و قانون عليحده دارد ، با همهء اينها ممنونيت بنده از حد گذشته است هرقدر به مقام تشكر برآيم باز از عهده نخواهم برآمد .\r\nجناب ناظر امور خارجه گفت كه چون دوستى جانبين در سرحد كمال است بناء عليه دولت علّيه به جهت ايلچى كبير دولت علّيهء ايران تدارك خانه فرموده است ، اگر چنانچه حالا از سفارت باينجا نقل نمودن باعث زحمت خواهد بود راضى بر اين نخواهد شد كه مجددا گرفتار زحمت بشوند . اختيار با جناب ايلچى است و منظور هم استراحت ايشان است و ان شاء اللّه تعالى بعد از مراجعت از پاريس هم خانه حاضر است .\r\nجناب امين الملك جواب دادند كه در اين دو سه روزه جواب اين فقره را به خدمت جناب شما خواهم فرستاد و اين فقره در اينجا تمام شد .\r\nفقرهء ديگر ، جناب امين الملك گفتند كه امروز در خصوص اظهارات بعضى فقرات زحمت جناب وزير دول خارجه را زياد خواهم نمود . يقين است با كمال محبت و ميل قلبى شخصى كه دارند جواب آنها را از راه مهربانى بيان ميفرمايند . جناب معزىاليه جواب داد كه اظهارات جناب ايلچى كبير از آنجا كه مهرانگيز و محبت‌آميز است باعث ممنونيت من خواهد بود كه بيان فرمايند .\r\n\r\nبدگوئى از گذشتگان\r\nجناب امين الملك بيان نمود كه اعتقاد كاملهء اولياى دولت ايران اين اوقات بر اين است كه اگرچه در ميان اين دو دولت عظيمهء اسلاميه هميشه اساس دوستى و مودّت برقرار است و ليكن بر حالات سابقه تا بهرطورى كه بوده است از جانب امناى سابقهء جانبين به استقرار و استحكام\r\n\r\n","description":"","footnote":"","page_name":" 59 ","page_number":187},
  {"content":"\r\n\r\nاساس آن دوستى و محبت حقيقى كه مطلوبست اعتنا و دقت شايسته نشده ، يعنى فوايد پيوند ارتباط حقيقى باطنى كه اصل مقصود است كما يليق ملاحظه و منظور نشده است ، و بسيار موجب تأثر و تأسف ايشان گشته كه چرا بايد فيما بين اين دو دولت همجوار كه در حقيقت بهريكى از آنها منافعى حاصل آيد نفع طرفين خواهد بود اين گوهر گرانبهاى مؤالفت حقيقى در پردهء خفا بماند ؟ و محض غرض از مأموريت من به اين دربار اعليحضرت سلطان اين بوده است كه ان شاء اللّه تعالى بفضل خدا و از ميامن توجه اولياى دولت عثمانى اركان بنيان اين دوستى حقيقى دو دولت علّيه را بطورى استحكام داده ، به نحوى مايهء مراودهء حقيقى دايمى باشد كه محسود سايرين و ابدالآباد پاينده و برقرار بماند و اين شرف بزرگ را براى خود سعادت دارين اتخاذ مينمايم .\r\nجناب ناظر خارجه جواب داد كه بطورى كه جناب ايلچى ميفرمايند فى الحقيقة بين الدولتين عليتين روابط دوستى و يكجهتى بوده است و صحيح است ، آنچه شايست و بايست لازمهء اعتنا [ بوده 
  ] دقت نشده است و آرزو و آمال اولياى دولت عثمانى هم اين است كه بناى مصافات كاملهء دولتين روزبروز مستحكم گردد و با كمال ميل قلبى هرگونه منظوراتى كه موافق شأن اين دو دولت اسلاميه است در ايفا و اجراى آن بلامضايقه حاضر خواهند بود .\r\n\r\nعلت ترقى دول اروپا از نظر جناب سفير\r\nجناب امين الملك فرمودند جناب ناظر امور خارجه بهر علم محيط هستند كه اين اظهاراتى كه واقع شد دو قسم خواهد بود : يكى دوستى ظاهريست كه موافق پيشرفت اوضاع روزگار بهمديگر معامله و رفتار مىكنند و فى الحقيقة اين شقّ معنويتى ندارد ، ثانى اين است كه\r\n\r\n","description":"","footnote":"","page_name":" 60 ","page_number":188},
  {"content":"\r\n\r\nمراتب روابط دوستى كه از روى حقيقت باشد صفت مخصوصهء معنويت را پيدا مينمايد كه هرگاه فيما بين آن دو دولت دوست خالص نفع و ضررى ظهور نمايد چنان كه پايهء دوستى طرفين از روى حقيقت و نفع و ضرر هردو راجع بهمديگر است اولياى دولت ايران را منظور اين است كه اين دوستى در تحت شقّ ثانوى باشد ، يعنى درجهء رابطهء الفت و مودّت بين الدولتين اسلاميتين به جائى منتهى شود و در جائى صورت استقرار پيدا نمايد كه فى الحقيقة اين دو دولت بزرگ بالاشتراك نفع و ضرر طرفين را از همديگر عدّ فرمايند ، و موافق عقل هرذيشعورى از افراد انسانى اين كيفيت سزاوار شأن اين دو دولت علّيه خواهد بود ، زيرا چنان كه مسلم « 1 » است دول « يروپ » كه ساعت بساعت ترقى و وسعت در هرخصوص پيدا مىنمايند عمده اين است كه آميزش زيادى بهمديگر تحصيل كردند .\r\nاولياى دولت علّيهء ايران زياده تأسف مىكنند كه باوجود جهت جامعيهء اسلاميه چرا بايد در ميان اين دو دولت روزبروز الفت باطنى گرمتر نگردد .\r\nجناب ناظر امور خارجه جواب داد كه من شخصا شريك تأسف اولياى دولت ايران هستم ، بطوريكه جناب ايلچى كبير ميفرمايند همه صحيح و بجاست ، در صورتى كه در ممالك شرقيه بجز اين دو دولت اسلام دولت ديگر نباشد ، چرا بايد اتحاد و يكجهتى ايشان طورى نباشد كه محسود ديگران شوند و خدا ميداند كه رسوم مكالمه و مذاكرهء رسميه را بكنار بگذاريم ، از آنجاكه هردو اين دولت اسلام هستند و اهالى اسلام سواى اين دو دولت ، دولت ديگر ندارند به اعتقاد\r\n\r\n\r\n","description":"","footnote":"\r\n( 1 ) - در اصل : مسلّمى .\r\n","page_name":" 61 ","page_number":189},
  {"content":"\r\n\r\nشخصى و دينى من لازم بل الزم است كه رابطه و مناسبات يكجهتى اين دو دولت ظاهرا و باطنا در صورت واحد باشد ، به علت اينكه خدانكرده هرگاه به دولت عثمانى اندك ضررى عارض شود در حقيقت ضرر روحانيهء طبيعى دولت عثمانى است . بلى وكلاى دولت طرفين تا حال ملاحظه و منظور كردن منافع رابطهء باطنهء اين دو دولت را نميدانم بچه جهت اهمال [ كرده 
  ] و اكمال آن را تجويز نكرده‌اند .\r\n\r\nثمرات اتحاد و وحدت\r\nجناب امين الملك فرمودند منافع اتحاد حقيقى خواه بين الدول باشد و خواه افراد انسانى ، بتجربه رسيده است كه بهترين ثمرهء آن از اتحاد و اتفاق حاصل مىشود و در زمان حاليهء ما هم ، انواع و اقسام منفعت اتفاق و اتحاد به رأى العين مشاهده گرديده است ، و علاوه بر اين اتحاد و اتفاقى كه از روى حقيقت باشد بديهى است نتايج آن نور على نور خواهد بود و محتاج بيان هم نيست .\r\nبارى چنان كه در اول اظهار كردم مقصود اصلى از اين مأموريت بنده اين است كه اولياى دولت علّيهء ايران در اين آرزو هستند كه اين اتحاد و اتفاق بين الدولتين سمت استقرار يابد . ناظر امور خارجه گفت كه دولت علّيه براى استحكام روابط دوستى حقيقى به استكمال هرگونه اسباب لازمهء آن حاضر خواهد بود . جناب امين الملك جواب داد كه از اول اين مجلس افتتاح كلام از روى حقيقت بميان آمد و شيوهء رسوم تعارف رسمى در كنار ماند و محبت باطنى زيور گفتگو گرديد ، لهذا كمال امتنان را دارم كه جناب شما طرح و بناى رابطهء يك اتحاد حقيقى را بين الدولتين عليتين بگذاريد كه ابد الدّهر محفوظ و برقرار باشد .\r\n\r\n","description":"","footnote":"","page_name":" 62 ","page_number":190},
  {"content":"\r\n\r\nناظر امور خارجه گفت كه ان شاء اللّه از اهتمام و توجه اولياى دولتين عليتين « 1 » و از اقدامات خيرخواهانه بنده و مثل شما ذاتى اميدوارم كه آنچه در حق مربوطيت رشتهء اتفاق منظور و مطلوبست بر وجه اكمل به عمل آيد ، ولى چنان كه به جناب ايلچى كبير معلوم است كه اين ماده اتفاق بين الدّول به دو صورت جارى مىشود : يكى اينكه اتفاق عمومى است كه بين الدّول جاريست ، دوم اينكه خصوصى است كه آن هم با سند و وثيقه مربوط ميگردد ، و الحق شق ثانى كه خصوصى است هرگاه در ميان دو دولت با كمال حقيقت سمت استحكام يابد [ داراى 
  ] منافع كثيره خواهد بود ، و نتايج عديدهء حسنه مشاهده خواهد گرديد و خوبترين نعمتها است .\r\n\r\nاشاره به جزئى برودت بين ايران و انگليس\r\nجناب امين الملك فرمودند مسلّم است هركس در اين زمانه اندك بهره از فراست و عقل داشته باشد بايد قدر اين نعمت را بداند ، على الخصوص اين گونه نعمت كه خدمت ملل اسلام است دنيادنيا ثمرهء خوب خواهد بخشيد . اينكه اتفاق عمومى است بديهى است صورت ظاهرى را دارد . حقيقت و معنويت ندارد و ما هم با اين شق كارى نداريم ، و ليكن شق ثانى مرغوب و مطلوبست . اما اين فقره را هم تصريح مينمايم كه اين قرار اتفاق را كه ان شاء اللّه [ داده 
  ] خواهد شد من نميگويم حالا باشد ، دولت عليهء عثمانى معلوم است در اين باب مطالعات و ملاحظات لازمه را تأمل و تفكر خواهند فرمود و حالا هم از آنجا كه جزئى برودتى فيما بين دولت انگليس و ايران حاصل شده است ، دولت علّيهء عثمانى ملاحظهء صرفه و صلاح خود را خواهد فرمود ، خواه حالا\r\n\r\n\r\n","description":"","footnote":"\r\n( 1 ) - در اصل : دولت ، در نسخه بدل دولتين ضبط شده است .\r\n","page_name":" 63 ","page_number":191},
  {"content":"\r\n\r\nباشد و خواه بعد از سه ماه و چهار ماه و شش ماه و يا اينكه بعد از ختام مسألهء « 1 » حاضره فيما بين دولت ايران و انگليس باشد ، دولت علّيهء ايران به ربط اتفاق حقيقى و دائمى حاضر است .\r\nناظر امور خارجه گفت : معلوم است دولت علّيه تأملاتى كه براى خود لازم است مىكند ، و من هم با وكلاى دولت اين مسأله را در ميان گذاشته گفتگوئى مينمائيم ، اما شبهه نيست كه اين اتفاق منافع كلى بدولتين عليتين دارد . جناب امين الملك گفت كه در اول زحمت‌افزا شدم كه براى بنده در اينجا توقف زياده نخواهد شد ، هرگاه سريعا جواب اين مسأله را به من اعلام فرمايند ، ممنون خواهم شد . ناظر امور خارجه گفت ان شاء اللّه تعالى با وكلاى دولت گفتگو كرده جواب خواهم داد .\r\nفقرهء ديگر جناب وزير دول خارجه گفت ، فى الواقع مسموع شده است كه فيما بين دولت ايران و انگليس برودتى ظاهر شده است و اجمالا هم استحضار داريم و ليكن هرطور ميشد كه اين مسأله منجر به محاربه نميكشيد خوب ميشد ، زيرا كه اين روزها احوال عالم طور ديگر شده است . يعنى حكمداران يوروپ مراتب پوليطيك « 2 » دوليه را به جائى رسانيده‌اند كه اگر در مغرب يك هنگامهء جزئى ظهور مىكند به مشرق سرايت كرده احوال استراحت آنجا را بتزلزل مياندازد . اما از تفصيل ظهور اين مسألهء برودت كما يليق اطلاع ندارم و شخصا آرزو ميكنم كه كاش اين غايله هم مبدل به صلح ميشد .\r\nجناب امين الملك جواب داد كه بوجهى كه فرمايش ميفرمايند\r\n\r\n\r\n","description":"","footnote":"\r\n( 1 ) - در اصل : مسئله .\r\n( 2 ) - در نسخهء ديگر پوليتيك ضبط شده است .\r\n","page_name":" 64 ","page_number":192},
  {"content":"\r\n\r\nفى الحقيقه احوال عالم منقلب است و مسأله و حكم مسأله روزبروز رنگ ديگر پيدا مينمايد بهتر ميشد اينها باب صلح و اصلاح است زيرا كه دو دولت كه با همديگر دعوا مينمايند در صورتى كه غالب به خصم هم بشود باز ضرر و خسارت كلى ميكشد و تعمير شكست و بست محاربه را در ظرف چندين سال نميتواند بجا بياورد . و اين هم مسلّم است دولتى كه باوجود ثبوت حقوق دوليّه خود بناى گذشت كردن و چشم از حقايق ثابته خود پوشيدن را بگذارد ، و طرف مقابل در ناحقى خود اصرار و ابرام نمايد چيزى به نظر ارباب نظر ننموده‌اند ، مگر اينكه بلاجهت و سبب بهانه‌جوئى نمودن و دوست خود را ناچار به مرارت انداختن . و اگرچه چنانچه دردسر نبوده باشد و مانعى به مشاغل فوتى نشوم ، فى الجمله كيفيت ظهور و اصل اساس اين مسأله را بيان خواهم كرد ، و از سبك و سياق اظهارات من از آنجا كه حق‌شناس و حقانيت شعار هستيد درخواهيد يافت كه حق در يد كدام طرفست .\r\nجناب وزير امور خارجه جواب داد كه چون از اظهارات جناب ايلچى كبير بصيرت من زياد خواهد گرديد ممنون خواهم شد كه شرح مراتب را بيان فرمايند .\r\n\r\nيادى از حاج ميرزا آقاسى\r\nجناب امين الملك گفت كه اين واضح و آشكار است كه بعد از ارتحال خاقان مغفور كه محمد شاه جنت‌مكان در سرير سلطنت قرار يافت بهر طريقى كه بود وكالت مطلقه به مرحوم حاجى ميرزا آقاسى رسيد ، يعنى مرحوم مشاراليه صدراعظم شد . از آنجا كه مشاراليه علم و اطلاع كامل بر اصول دولتيّه نداشت ، رفته‌رفته سررشتهء بعضى امورات از هم\r\n\r\n","description":"","footnote":"","page_name":" 65 ","page_number":193},
  {"content":"\r\n\r\nگسيخت و شيرازهء ترتيب معاملات با دول خارجه پراكندگى « 1 » پيدا نمود ، و چون در وجود مسعود شاهنشاه مبرور نقاهتى بود ممكن نميشد كه از شدت آن نقاهت و ضعف ملتفت به همهء امورات بشوند . اين حالت مكدّره باعث جسارت سفرا و مأمورين خارجه شد ، فى الجمله ميدان را خالى به نظر آورده و فرصت اتخاذ كرده ، بعضى معاملات را كه مغاير دوستى و منافى مضامين عهدى باشد بهرطورى كه بود از پيش ميبردند .\r\nو يكى از آنها عمل نامناسبى را كه از پيش ميبرد ديگرى او را مثال « 2 » قرار داده عنفا او هم از پيش ميبرد . خلاصه آن‌وقت فرصت پيدا كرده هرچه دلشان خواست رفتار نمودند . بعد از آنكه شاهنشاه مبرور از دار فنا به دار بقا ارتحال فرمود و وجود مسعود اعليحضرت اقدس شهريارى زيورافزاى اريكهء سلطنت گرديد ، وكلاى دولت علّيه كه اصحاب كفايت بودند ديدند كه نظم داخله و خارجه از صورت ترتيب افتاده است ، موافق اصول و حقانيت صرف اوقات و افكار برشكست و بست انتظام امور خارجى و داخلى فرمودند و للّه الحمد با كمال ترتيب و تدبير به تنظيم نظامات لازمه پرداختند كه ماده امورات داخله و خارجه رونق يافت و بعضى فقرات را كه سابقا سفراى روس در حالت فرصت اجرا داشته بودند ، خواه به ارسال سفارات متعدده و خواه به ارسال تحريرات رسميه ، بطور خوب مخابره و مكالمه نموده بروجه احسن قرارى كه لازم بود دادند . اما باوجود اينكه با كمال ملايمت با سفرا و مأمورين دولت انگليس معامله و رفتار ميشد و بطور ميل و محبت رفتار مينمودند ،\r\n\r\n\r\n","description":"","footnote":"\r\n( 1 ) - در اصل : پراكنده‌گى .\r\n( 2 ) - در اصل : امتثال .\r\n","page_name":" 66 ","page_number":194},
  {"content":"\r\n\r\nمأمورين انگليس ابدا به حالت اولى خود تغيير ندادند ، و هميشه درصدد اين شدند كه مرام خودشان را حسب الخواهش خود كما فى السابق اجرا بدارند .\r\nاولياى دولت علّيه در مادهء ملايمت و نرمى آنچه لازمه بود به عمل آوردند و محض براى حفظ دوستى دولت انگليس آنها را متحمل ميشدند . ولى مأمورين انگليس هرگز تغيير حالت نكردند ، و معلوم است در هرجا اراذل « 1 » پيدا مىشود ، و در اين مدت پيشرفت خود در ايام شاه مرحوم دو سه نفر از اهل ايران را براى خود تبعه نموده بودند ، و اغلب آنها سفرا را بكارهائى بازميداشتند كه هم خسران بيّن عايد دولت ايران بوده و هم ضرر بالمآل دولت انگليس . نظر بسادگى مستر موره اين دو سه نفر ايرانى با مصلحتگزار سابق انگليس او را محرك شدند به جهت كارهاى نالايق كه آخرى او عمل ميرزا هاشم خانست .\r\n\r\nقضيهء ميرزا هاشم خان\r\nميرزا هاشم خان نوكر مواجب‌خور دولت ايران و از خردسالگى در خدمت غلام بچگى اعليحضرت سلطانى سرافراز بود ، و چون اعليحضرت پادشاهى نظر مرحمت و عنايت به او داشت او را به مكتب نظامى مقرر فرمودند كه در آنجا مشغول تربيت بشود ، و در آنجا بود و صاحب مواجب و مقررى شد و چون مومىاليه آدمى بو الهوس بود ميخواست كه موافق خواهش نفس خود رفتار كرده من غير استحقاق صاحب درجات اعلى و ترقيات بىانتها گردد ، چون بدون استحقاق ممكن نميشد تا پنج سال خود را بستهء سفارت انگليس قرار داد و شارژ دافر دولت انگليس ، رسما به وكلاى دولت علّيه نوشت و اعلام كرد كه ميرزا هاشم خان نوكر\r\n\r\n\r\n","description":"","footnote":"\r\n( 1 ) - در اصل : ارازل .\r\n","page_name":" 67 ","page_number":195},
  {"content":"\r\n\r\nانگليس و در سفارت انگليس منشى اول خواهد بود . اولياى دولت علّيه موافق قاعده با دلايل حقّيه ايراد جواب او نمودند كه مومىاليه نوكر مواجب‌خور اعليحضرت پادشاه است و چنين استنباط كردند كه او آدم بيغرض نباشد ، بهيچوجه مأموريت او در سفارت انگليس مقبول « 1 » نخواهد بود .\r\nبعد از گفتگو و مكالمهء بسيار از جانب دولت انگليس به طامسن صاحب « 2 » حكم رسيد كه فراغت از مأموريت مومىاليه نمايد و طامسن صاحب هم مشافهة خدمت اولياى دولت علّيه اظهار نمود كه ما از تصاحب ميرزا هاشم خان فراغت نموديم و اين مسأله هم تمام شد ، ولى ميرزا هاشم خان در سفارت انگليس دربست « 3 » نشسته بود در اين حال مأموريت مستر موره از جانب دولت انگليس به سفارت دولت علّيه ظهور نمود و اولياى دولت علّيه اميدوار بر اين بودند كه چون در پايتخت انگليس سفير و مصلحتگزارى ندارند شايد مأمورين انگليس هرموادى كه بظهور ميرسد براى پيشرفت امورات ذاتى خود مراتب را در لباس ديگر به وكلاى دولت انگليس مينويسند و مشتبه‌كارى مينمايند ، از\r\n\r\n\r\n","description":"","footnote":"\r\n( 1 ) - در اصل انگليس نخواهد بود ، « مقبول » مأخوذ از نسخهء بدل است .\r\n( 2 ) - كاردار انگليس ، در نسخهء اصلى طامس ضبط شده است - صاحب عنوانى است كه در ممالك اطراف ايران ابتدا به انگليسيان معنون و سپس بهمهء خارجيان ميدادند ( فرهنگ معين ، ج 2 ، ص 2119 ) - و ظاهرا اين كلمه در هندوستان از طرف عامهء مردم بعنوان تعارف و ادب نسبت به بزرگان ابراز ميشده است و بعدا كه انگليسها به هندوستان راه يافتند به آنان نيز صاحب گفته‌اند ؛ و صاحب به معناى رفيق و همصحبت است نه مالك .\r\n( 3 ) - متن اصلى : بسط .\r\n","page_name":" 68 ","page_number":196},
  {"content":"\r\n\r\nمأموريت مستر موره خوشحال شدند كه بعد از ورود او به دار الخلافه همهء امورات را در عالم خيرخواهى بروجه حقانيت صورت خواهد داد ، لازمهء احترام را بجا آوردند .\r\nبعد از ورود مستر موره به دار الخلافه ، مومىاليه شخصا ازبس‌كه آدم ساده‌لوح بود طامسن صاحب و ساير اتباع او كه ارباب غرض بودند براى رونق كار خود هرطور بود او را به اين مقام آوردند كه او هم در بعضى مواد رفتار و معامله را در سبك و سياق مأمورين سابق برداشت نمود ، و در اين بين با تحريك اهل غرض تجديد مطلع كرده مقدمة ميرزا هاشم خان را وسيله نمود و كاغذ رسمى نوشت كه ميرزا هاشم خان را مأمور به شيراز نموديم ، احكام لازمه را بدهند . اولياى دولت علّيه جواب مرقوم فرمودند كه اولا ميرزا هاشم خان نوكر مواجب‌خور و خانه‌زاد پادشاه است ، مأموريت او نظاما ممكن نخواهد بود ، و ثانيا دولت انگليس موافق مضمون معاهدهء حاضره بجز از تبريز و طهران و ابوشهر « 1 » حق و صلاحيتى ندارد در ساير ممالك دولت علّيه مأمور رسمى تعيين نمايد ، لهذا چون هردو اين فقره مغاير عهد است اولياى دولت علّيه در اجراى مأموريت آن معذور است .\r\n\r\nقطع رابطه بخاطر يك زن\r\nو مدتى در اين باب تحريرا سؤال و جواب شد ، چون زن ميرزا هاشم خان هم از منتسبان حرم پادشاهى است و ميخواست زن خود را در نزديكى سفارت انگليس اقامت دهد اولياى دولت علّيه بملاحظهء عديده رضا نميدادند ، در اين بين مستر موره كاغذى رسمى به اولياى دولت علّيه نوشت كه بايد زوجهء ميرزا هاشم خان را به خودش تسليم نمائيد ، اگر\r\n\r\n\r\n","description":"","footnote":"\r\n( 1 ) - نام بندر بوشهر است و از نظر علمى صحيح نيست .\r\n","page_name":" 69 ","page_number":197},
  {"content":"\r\n\r\nتسليم نشود بيرق دولت انگليس را خوابانيده و قطع مراوده خواهم كرد . اولياى دولت علّيه هرقدر جوابهاى مقرون به صلاح « 1 » نوشتند و با كمال خوبى و ملايمت و با دلائل قويّه ايراد جواب كردند فايده نبخشيد و ابرام و اصرار نمود ، و چون اين ماده هم موجب هتك حرمت و ناموس بود و ناچار در تسليم كردن زوجهء مومىاليه اظهار معذرت كردند ، مستر موره هم با همين بهانه بيرق دولت خود را خواباند و قطع مراوده فيما بين دولتين ايران و انگليس نمود .\r\n\r\nمسألهء هرات\r\nآمديم بر سر مقدمهء هرات - در سمت افغانستان سه حكومت هست :\r\nيكى كابل و يكى قندهار و يكى هرات ، قندهار و هرات هميشه در تحت حمايت دولت علّيهء ايران بوده و هست . دو سه سال قبل فيما بين دولت ايران و انگليس دربارهء هرات يك قرارنامه‌اى صورت استقرار يافت و مضامين مقاولهء آن اجمالا اين است كه دولت انگليس وجها من الوجوه مداخله در امور هرات ننمايند ، اما هراتى لدى الضروره از تكاليف اتفاقيه كمافىالسابق ممنوع نباشند ، بجز اينكه دولت ايران در هرات سكه بنام خود نزنند ، و يكى عساكر خود را در داخل هرات اقامت ندهند ، و سيم اينكه هرگاه از جانب افغانستان و غيره دشمن بر سر هرات بيايد دولت علّيهء ايران براى دفع شرّ آن حق و صلاحيت داشته باشد كه عسكر بر سر هرات بفرستد ، و همين كه دفع دشمن شد قشون خود را عقب بكشد ، و هرگاه از جانب انگليسها بخلاف ما ذكر با هراتى مراوده يا مداخله بظهور برسد قرارهاى مذكوره كان لم يكن انگاشته شود ، و اين\r\n\r\n\r\n","description":"","footnote":"\r\n( 1 ) - در اصل : مقرون نوشتند .\r\n","page_name":" 70 ","page_number":198},
  {"content":"\r\n\r\nقرارنامه‌اى بود كه شيل صاحب « 1 » اين قرارنامه را به زور گرفت ، و هرچه اولياى دولت ايران عدم حقيقت او را در خواستن چنين قرارنامه تحريرا و تقريرا اظهار نمودند مقبول او نشد تا كار به جائى رسيد كه اگر چنين نوشته نميدادند آن روز حالت امروز را ظاهر مينمودند .\r\n\r\nلشكركشى دوست محمد خان\r\nو هم‌چنين بطلان قرارنامه فقره بفقره گفته شد ؛ در اين قطع مراوده مستر موره ، دوست محمد خان حاكم كابل با عسكر و تدارك بر سر قندهار رفته كهندل خان حاكم قندهار كه فوت شده بود ، اولاد و احفاد و اقربا و متعلقان كهندل خان را تارومار و متوارى ساخته و قندهار را يك‌جا تصرف نموده و از آنجا به هواى تصرف هرات افتاد . حتى كاغذها به هرات و ساير بلاد سرحدات ايران از قبيل سيستان و قاينات و خراسان نوشته و آنها را به اطاعت خود دعوت نمود كه الآن كاغذهاى او نزد من حاضر است .\r\nاولياى دولت علّيه به جهت حفظ هرات و امور سرحدات خراسان و آن سرحدات و صفحات مقدار كافى عسكر فرستادند . عيسى خان هم كه يكى از اعيان وسط هراتست به هواى ايالت هرات افتاده با دوست محمد خان دست يكى كرده شاهزاده محمد يوسف را كه يكى از اولاد حكمرانهاى سابق هرات بود و در خدمت ايران مستخدم و در مشهد مقدس اقامت داشت تحريك و تطميع كرده ، بدون اذن و استحضار اولياى دولت ايران از مشهد مقدس به هرات برد ، و باتفاق يكديگر سيد محمد خان و خويشان او را به قتل آورده مخفى كاغذهاى متعدده به دوست محمد خان نوشت كه هرات را براى شما حاضر كرده‌ام .\r\n\r\n\r\n","description":"","footnote":"\r\n( 1 ) - شيل از افسران انگليسى و معلم سپاهيان ايران بود و در اوائل سلطنت ناصر الدين شاه به سفارت انگلستان در ايران منصوب شد و او يكى از توطئه‌گران برضد امير كبير بود .\r\n","page_name":" 71 ","page_number":199},
  {"content":"\r\n\r\nاولياى دولت علّيه ديدند كه هرگاه اندك اهمال و غفلتى روى دهد جميع سرحدات خراسان مغشوش خواهد شد . و بلكه باستقلال « 1 » حكومت هم نقصى واقع خواهد گرديد ، ناچار عساكر خود را براى محافظت هرات و آن سرحدات به سمت هرات حركت داده و متحمل اينهمه مخارج كثيره شده‌اند . كيفيت هرات هم اين است كه از روى حقيقت بيان گرديد .\r\nجناب ناظر امور خارجه گفت كه حالا عساكر دولت علّيه به هرات تصرف كرده داخل هرات شده‌اند يا نه ؟ جناب امين الملك فرمودند كه عساكر دولت علّيه اگرچه الى دو ماه داخل هرات نشده بودند و منظور هم وقايع احوال هرات است نه تصرف ، و ليكن عساكر مزبوره از هرات آن‌طرف تا سرحد قندهار رفته و هستند ، و به قدر چهل پنجاه فرسخ از هرات آن‌طرف گذشته‌اند . جناب ناظر امور خارجه گفت كه از اين طرف مراتب معلوم شد ، از قرارى كه شنيده‌ام انگليسها نيز بعضى تكليفها به دولت ايران مينمايند هرچند اصل موضوع و محمول « 2 » معلوم شد اما معلوم نيست كه روش خيال انگليس در چه درجه است و مراتب افكار دولت ايران چيست ؟\r\n\r\nسعى در دوستى انگليس\r\nجناب امين الملك جواب دادند كه اين تفصيلاتى كه زحمت داده اظهار نمودم اندك مشخص خواهد بود كه دولت علّيهء ايران از اول ظهور مسأله الى حال منظورى نداشته‌اند و تا امروز ضرر و خسارت اين‌قدر كشيده‌اند و اوقات ضايع نموده‌اند محض حفظ روابط دوستى دولت انگليس است باوجود اينكه اينقدر خرج و مصارف كرده و مرارتها كشيده\r\n\r\n\r\n","description":"","footnote":"\r\n( 1 ) - در اصل : بالاستقلال .\r\n( 2 ) - در اصل : مهمول .\r\n","page_name":" 72 ","page_number":200},
  {"content":"\r\n\r\nباز طالب و راغب اين بوده و ميباشند كه بهر قسمى باشد حتى المقدور دوستى انگليس را از دست ندهند و به بنده هم مأموريت داده‌اند كه با جناب ايلچى كبير انگليس در اينجا بر وجه حقانيّت قرار اين عمل را بدهم و اين غايله از ميان رفع بشود .\r\nاز روزى كه وارد اين ولا « 1 » شده‌ام به وسائل عديده پيغام داده‌ام كه طول كشيدن اين حالت بجز از ضرر و خسارت طرفين حاصلى ندارد ، قرار اين امر را با هم بدهيم و ان شاء اللّه باتمام برسانيم ، همه وقت خود را بكنار كشيده است « 2 » ، نميدانم در اين باب تكليف اولياى دولت علّيه ايران چيست ؟\r\nجناب وزير دول خارجه گفت از سياق كار چنين معلوم مىشود كه ماده باشكال پيوسته است ، به اعتقاد شخصى من اولا بايد حتى الامكان سعى و اقدام شود كه كار به محاربه منجر نشود زيرا كه اول اظهار شد كه ضرر محاربه باوجود غلبه از نفع بيشتر است ، و ليكن صورت اجبار و ناچارى امريست عليحدّه و به دو شق اين‌گونه امورات را از ميان مرتفع ميتوان نمود : اولش اين است كه بايد متحمل فداكاريها گرديد ، يعنى در بعضى چيزها گذشت را منظور داشت ، دوم اينكه حالا كه انگليسها كنارجوئى مينمايند و به مقام گفتگو نميآيند بايد كه بتوسط يك دولت خيرخواه شروع بگفتگو بشود .\r\n\r\nخيرخواهى جناب وزير خارجه\r\nجناب امين الملك جواب داد كه چون مسلّم است كه جناب وزير امور خارجه بهر علم محيط ميباشند ، و خدا ميداند يقين حاصل كرده‌ام كه هرچه فرمايش مىكنند با صميم قلب و با كمال حقيقت ميفرمايند ،\r\n\r\n\r\n","description":"","footnote":"\r\n( 1 ) - در نسخهء ديگر اسلامبول ضبط شده است .\r\n( 2 ) - يعنى ايلچى كبير انگليس حاضر به مذاكره نشده است .\r\n","page_name":" 73 ","page_number":201},
  {"content":"\r\n\r\nلهذا در اين باب در عالم خيرخواهى نسبت به دولت علّيه ايران و كمال التفات و محبّت به من در اين باب هرچه به نظر شريف رسيده است بيان فرمايند كه موجب مزيد ممنونيت بنده خواهد بود .\r\nجناب وزير خارجه گفت كه دو چيز دليل اين است كه من هرچه اظهار مىكنم شخصا از روى خيرخواهيست : يكى اينكه شخصا مايل بر اين هستم كه هرگونه كدورتى بين الدّول بظهور برسد سريعا مبدّل بصفا و مودّت گردد ، دوم اينكه به حمد اللّه دولت ايران اسلام است با طبيعت اصلى كه داريم يعنى در دين اسلام كه هستيم از زحمت آن بايد راضى نشويم كه خدانكرده اندك ضررى به دولت اسلام روى دهد و بلكه چنان كه سابق بيان شد خدانكرده اندك خسارتى به دولت ايران رو دهد ضرر دولت عثمانى محسوب خواهد شد .\r\n\r\nتقاضاى ميانجيگرى\r\nجناب امين الملك فرمودند حقوق همجوارى و دوستى كه جاى خود را دارد ، جناب ناظر خارجه خود حقوق اسلاميه را هم علاوه كرده‌اند ، در اين صورت دولت علّيه ايران ممنون خواهد بود كه دولت علّيه عثمانى در اين باب توسط عادلهء خود را دريغ نفرمايند . جناب ناظر خارجه گفت دولت علّيه از آنجا كه نفع و ضرر ممالك شرقيه را از نفع و ضرر خود عد ميفرمايند راضى نخواهند بود كه فيما بين اين دو دولت دوست نقار و كدورتى بوده باشد و در حالتى كه دولت علّيه ايران توسط او را دعوت ميفرمايند ، شخصا ميتوانم بگويم كه خود را بكنار نخواهد كشيد و در اجراى مساعى لازمهء ممكنه خود را معاف نخواهند داشت و ان شاء اللّه اين فقره را با وكلاى دولت عثمانى گفتگو كرده به جناب ايلچى جواب خواهم داد .\r\n\r\n","description":"","footnote":"","page_name":" 74 ","page_number":202},
  {"content":"\r\n\r\nجناب امين الملك جواب دادند كه چون فرمودند نفع و ضرر ممالك شرقيه از نفع و ضرر دولت عثمانى است ، پرواضح است كه نفع و ضرر دولت عثمانى هم نفع و ضرر دولت ايران خواهد بود و اصلا شبهه در اين ماده ندارد . بديهى است اولياى دولت عثمانى در اين باب ملاحظات را فرموده جواب خواهند داد و من شخصا ميتوانم بگويم آرزو كردهء دولت ايران است كه اين عمل بتوسط صافيهء دولت علّيه صورت انجام بگيرد ، و ليكن چون جناب ناظر امور خارجه ميدانند كه بنده را چندان وسعت وقت نيست ، زياده متوقع هستم كه جواب اين فقره را سريعا به من اعلام فرمايند و وسايل توسّط دولت علّيه را هم بهرقسمى كه به خاطر شريف اولياى دولت عثمانى خطور نمايد اظهار فرمايند .\r\nناظر امور خارجه گفت كه دولت علّيه آرزوى تمام دارد كه موفق بانجام و قرارداد اين فقره شود ، و پس از آنكه از جانب دولت علّيه ايران دولت علّيه را به توسط دعوت فرمايند چندان معذورى نيست ، و بلكه چون در عهدنامهء عمومى كه در مجلس پاريس منعقد شد بخصوصه حقوق توسّط را در يك بند آن تصريح و مقرر داشته‌اند كه هرگونه منازعاتى فيما بين دول متفقه ظهور نمايد اوّلا بتوسط ديگرى رجوع شود ، بعد ذلك مأمورين مجلس مزبور اين شرط را يك امر با خير و منفعتى تصور كرده خواهش نمودند كه اين خيرخواهى در بين جميع دول حتى دول بيطرف هم اگر منظور شود بهتر خواهد بود ، و به همين نهج قرار داده‌اند كه هريك از دول بيطرف شرط مزبور را امضاء نمايد مجرى خواهد بود على هذا من در عالم خيرخواهى مراتب را به حيدر افندى نوشتم كه اين مسأله را با اولياى دولت ايران هم مذاكره نمايد .\r\n\r\n","description":"","footnote":"","page_name":" 75 ","page_number":203},
  {"content":"\r\n\r\nجناب امين الملك جواب داد بلى حيدر افندى مذاكره كرده و از جناب اولياى دولت علّيه ايران به من اعلام شده است . جناب وزير امور خارجه گفت در اين صورت هرگاه اولياى دولت ايران موافقت نمايند اولا لازم است كه از طرف دولت ايران قبول آن را رسما اعلام فرمايند ، بعد ذلك دولت عثمانى از آنجا كه با دولت علّيه ايران و انگليس همعهد و روابط دوستى دارد موافق مضمون همان عهدنامه عمومى صلاحيت تمام دارد كه حسب الخواهش شما توسط نمايد ، و گذشته از اين اسلاميت هم يك دليل است به فحواى اينكه كار با نوبه است ميتواند هم بگويد كه يك‌وقت شما فيما بين ايران و عثمانى متوسط بوديد ، حالا دولت علّيه هم از راه خيرخواهى توسط مينمايد ، و اين اظهاراتى كه ميكنم علم اللّه شخصا مرام باطنى من است كه بيان مينمايم . ان شاء اللّه تعالى بعد از آنكه مراتب را به وكلاى دولت عثمانى اظهار خواهم كرد هرگونه مطالعه و ملاحظه نمايند به جناب ايلچى كبير اظهار خواهد شد .\r\n\r\nسرحدات ايران و عثمانى\r\nفقرهء ديگر جناب امين الملك اظهار فرمودند كه چنان كه مكرر زحمت داده‌ام عمدهء مأموريت من اين است كه پايه دوستى و مودت اين دو دولت عظيمه را به موافقت و التفات اولياى دولت عثمانى بدرجه‌اى قرار بدهد كه ما فوق ما سلف بوده ، ابد الدّهر برقرار بماند و جزما موادى كه بين الدولتين محل گفتگو است با شيوهء عادلهء دولت علّيهء عثمانى صورت انجام پذيرد ، از جمله كيفيت سرحدّات كه به اين طور معوق مانده و همه‌روزه بعضى تجاوزات ظهور مىكند و مايهء مرارت طرفين ميگردد ، اميدوارم ان شاء اللّه از اهتمام منصفانهء جناب شما همهء اين موادّ هم بر وجه حقانيّت صورت اختتام پذيرد .\r\n\r\n","description":"","footnote":"","page_name":" 76 ","page_number":204},
  {"content":"\r\n\r\nجناب ناظر خارجه گفت به وجهى كه جناب ايلچى كبير ميفرمايند صحيح است مادامى كه امر سرحد ناتمام باشد وكلاى طرفين خالى از مرارت نخواهند بود ، اما به اعتقاد من كيفيت سرحدات كه اين‌قدر طول كشيد سببش را بودن واسطهء فيما بين ميدانم .\r\n\r\nتقاضاى تخليهء قطور\r\nجناب امين الملك فرمودند كه صحيح ميفرمائيد ولى گويا واسطه‌ها لدى الضّروره بميان آمده‌اند امّا دولت علّيهء ايران از بس‌كه ميل تمام به ازدياد ارتباط حقيقى به دولت علّيه عثمانى دارند حاضرند كه اين مواد هم موافق عدالت طرفين قطع و فصل شود . بطورى كه معلوم خدمت شريفست بعد از آن‌كه مأمورين دول اربعه تشخيص سرحدات را نمودند معين و مشخص شد كه قطور با همهء قراء ملك صريح دولت ايران است و مأمورين متوسّطين هم تصديق كرده‌اند ، دولت علّيه عثمانى كه انصاف كامله دارند بايد بتخليه و تسليم قطور حكم صادر فرمايند ، بر همه‌كس معلوم شد دولت ايران در حفظ شرايط دوستى دولت عثمانى از هربابت مساعى خيرخواهانه خود را بظهور آوردند ، چنان كه هنگام ظهور مسألهء برودت فيما بين دولت عثمانى و روس فورا مطالب ثابتهء حقيقيّه خود را موقّة موقوف داشتند و به مقرّب الخاقان حاجى ميرزا احمد خان حكم صادر كردند كه موقّة مطالبهء مطالب مزبوره را موقوف دارد ، محض براى اينكه خدانكرده اگر در آن‌وقت ابرام و اصرار در اجراى حقوقات خود مينمود در انظار عالم بطور ديگر جلوه مينمود ، به حمد اللّه حالاكه رفع غايله شد و نقار مبدّل به صلح و صلاح گرديد آرزوى تمام دارند كه اين مسايل جزما بطور حقّانيت صورت انجام يابد و از اقدام و اهتمامات دولت عثمانى مطلوب است كه ان شاء اللّه تعالى\r\n\r\n","description":"","footnote":"","page_name":" 77 ","page_number":205},
  {"content":"\r\n\r\nرفع اين اشكالات بشود .\r\nجناب ناظر امور خارجه گفت دولت علّيه عثمانى ميل و محبت دولت علّيه ايران را نسبت به خود در سرحد كمال دانسته و ميداند ، و در ظهور مسألهء محاربه فيما بين دولت علّيهء عثمانى و دولت روس دولت علّيهء ايران رفتار خالصانه و محبّانه را ظاهر ساخت و در حالت بيطرفى بطور شايسته حركت فرمود ، دولت عثمانى اين حقوق خالصهء دولت ايران را انكار نميتواند بكند و الحق سزاوار اين است كه اين كيفيت سرحدات به زودى صورت انجام يابد ، و ليكن چون بعد از مراجعت مأمورين دول اربعه از تحديد حدود مشغول نقشه و خريطه « 1 » كشيدن بودند كه موافق همان نقشه قرار امر را بدهند ، و براى دولت علّيه هم در امر تحديد بعضى مظنونات حاصل گرديد در فكر رفع معاذير بودند كه مسألهء برودت فيما بين دولتين روسيه و عثمانى ظهور نمود و اين مسأله در عهدهء تأخير و تعويق ماند .\r\nجناب امين الملك جواب دادند اقدامات حقيقى همه معاذير را بر طرف مىكند و من شخصا چه‌قدر خوشحال ميشوم و چه‌قدر موافق اعتقاد شخصى من است كه در ظهور بعضى مسائل بين الدولتين ديگران به تسويه آن دخيل نشوند ، و دو شق اقتضاى آن را نمىكند كه مداخله غيرلازم آيد :\r\nشق اول اينكه للّه الحمد هردو دولت عظيمه ، دولتى هستند مختار و مقتدر در صورتى كه خودشان در گذرانيدن امورات اتفاقيه خود صاحب اقتدار باشند چه ضرور كرده است كه ديگرى دخيل بشود ، شق ثانى اين‌كه به اعتقاد شخصى من مداخله غير ، بجز از ضرر ثمرهء ديگرى نداشته\r\n\r\n\r\n","description":"","footnote":"\r\n( 1 ) - نقشه جغرافيائى را در عربى خريطه ميگويند .\r\n","page_name":" 78 ","page_number":206},
  {"content":"\r\n\r\nبلى هرگاه مطالعه و ملاحظهء جناب ناظر امور خارجه باظهارات من موافق آمد ، بعلاوه هرگونه منظوراتى كه دارند ، اميد كلى هست كه با كمال خوبى همهء اين امورات فيصل‌پذير گردد .\r\n\r\nقهر دوستانهء دولت عثمانى و موضوع بندر محمره\r\nجناب ناظر امور خارجه گفت كه الحق مطالعات و ملاحظات جناب ايلچى كبير بجا است . شق ديگر به نظر نميآيد كه بيان نمايم و براى تأييد قول جناب ايلچى كبير ، حالا دوستانه اين فقره را اظهار مينمايم كه آن اوقات كه پاى توسط غير در اين مسايل بميان آمده بود ، دولت علّيه عثمانى در نزد خود قهر دوستانه كرده بود . چنان كه در باب بندر محمّره « 1 » كه بجانب ايران ترك شده همين حالت قهر حاصل بود ، زيرا كه دولت علّيه آنجا را ملك خود ميدانست ، و حالا كه فيما بين دولت ايران و انگليس برودت ظهور كرده و پيشنهاد دولت انگليس اين است كه اول بلا اول آنجا را به حيطهء تصرف درآورد ، جاى آن داشت كه دولت علّيه به اين خيال باشد كه چون بندر محمره ملكى مرا از يد تصرف من بيرون كردند ، حالا هركه متصرف مىشود خود داند ، معهذا كمال ملاحظات حاصل است كه هرگاه آنجا را انگليس ضبط نمايد ، اولا بيرون آوردن آن از دست انگليس كمال اشكال را دارد ، و ثانيا تا چه درجه به آن صفحات عربستان مضرت خواهد رسيد ، و از اين حيث كمال تزلزل حاصل است .\r\nجناب امين الملك در اين مقام بناى مكالمات نموده و دلايل حقيّت ايران را ايراد نمود .\r\n\r\n\r\n","description":"","footnote":"\r\n( 1 ) - محمره ، همان نام بندر خرمشهر است و نظر وزير خارجه عثمانى بواگذارى اين بندر ايرانى به ايران است در مقابل ادعاى بىمورد عثمانى ، و دنباله مطلب اشاره به جنگى است كه پس از گرفتن هرات بوسيلهء ايرانيان ، دولت انگلستان با ايران در سال 1273 قمرى آغاز نمود و با شكست ايران و امضاى معاهدهء استقلال افغانستان ( معاهدهء پاريس ) پايان يافت .\r\n","page_name":" 79 ","page_number":207},
  {"content":"\r\n\r\nجناب وزير امور خارجه گفت منظورم آنها نيست ، على اىّ حال موافق عهدنامه قرارى داده شده است ، فقط ملاحظهء مآل كار ، آدم را متزلزل مينمايد ، و به همين ملاحظات دولت علّيه ميفرمايد كه چرا بايد ديگرى دخيل امورات واقعهء اين دو دولت اسلام بشوند ؟\r\n\r\nمأمور حق‌شناس و بىغرض براى تحديد حدود پيدا نميشود !\r\nخلاصه هرطورى بوده است دخيل شده بودند حال آنچه به نظر من ميآيد بنا به مظنوناتى كه براى دولت علّيه در مسألهء حدود عارض شده است ، مجددا از طرفين هريك ، يك مأمور حق‌شناس و بيغرض تعيين بشود ، بطور مختصر مجددا به احوال سرحدات رؤيت بكند و هرقدر معلومات كسب بكنند بىغرضانه به وكلاى دولت جانبين عرض و اظهار دارند ، تا براى وكلا هم معلومات تمام حاصل شود و بروجه عدالت قرار اين امر را بگذارند .\r\nجناب امين الملك جواب دادند اصل مقصود اين است كه در خصوص اتمام سرحدات صورت تسهيل منظور شود و وسيلهء خوبى را سررشته قرار داده سريعا اين امر بانجام برسد ، اين كيفيت كه جناب ناظر خارجه اظهار داشتند به اعتقاد من باز مايهء طول خواهد بود و آن در صورتى مىشود كه هيأت « 1 » حدود نامعلوم باشد ، به حمد اللّه احوال سرحدات از اول به طرفين معلوم بوده است ، و بعد از مراجعت مأمورين آگاهى و بصيرت تمام هم به طرفين حاصل شد ، گويا احتياج برؤيت طرفين نباشد .\r\nو وانگهى فرضا هم رؤيت مجدّد لازم آيد از انصاف جناب ناظر امور خارجه سؤال ميكنم آيا چنين شخصى را در اين ملك سراغى دارند كه بيغرض باشد ؟\r\n\r\n\r\n","description":"","footnote":"\r\n( 1 ) - در اصل : هيئت .\r\n","page_name":" 80 ","page_number":208},
  {"content":"\r\n\r\nجناب ناظر امور خارجه گفت كه چون همهء مذاكرات طرفين از روى حقيقت است ، لهذا تصديق جناب ايلچى را مىنمايم كه مشكل به نظر ميآيد در اين عهد آدم بيغرضى پيدا شود و در اين خصوص هم با وكلاى دولت عثمانى گفتگو كرده اظهارات جناب ايلچى را بيان خواهم نمود .\r\nجناب امين الملك تكرار فرمودند كه هرچه زودتر [ نتيجه را 
  ] به من برسانند ممنون خواهم بود ، اين فقره هم در اين‌جا ختم شد .\r\n\r\nمسألهء عشاير متجاوز و تقاضاى انعقاد قرارداد مبادلهء فرارىها\r\nفقره ديگر جناب امين الملك فرمودند بوجهى كه معلوم است مادامى كه كيفيت سرحدات در اين حالت باقيست ، عشاير و قبايل سرحدنشين از اين طرف راحت نيستند ، هرروز در سرحدات كردستان و اروميه و خوى و غيره انواع [ و 
  ] اقسام تجاوزات بظهور ميرسد و خسارت و قتل و غارت روى ميدهد ، چنان كه چند فقرهء آن مقدما بواسطه مأمورين بوكلاى دولت عثمانى اظهار شده است ، نميدانم در اين باب چه تدبير به نظر اولياى دولت عثمانى ميرسد كه اين حالات از ميانه رفع و بر طرف شود و موجب گله و شكايت نشود ، زيرا كه بعضى از عشاير دولت علّيهء ايران مثل زيلان « 1 » و حيدرانلو « 2 » و على آقاى شكاك « 3 » و\r\n\r\n\r\n","description":"","footnote":"\r\n( 1 ) - در اصل : ذيلان - زيلان ، زيلانلى از عشاير كرد هستند و در حوالى الشگرد سكونت دارند ( تاريخ مردوخ ، ج 1 ص 94 ) .\r\n( 2 ) - حيدرانلى ، از ايلات كردستان است و حدود دو هزار خانوار دارد ، مسكن آنان بين موش و اروميه است و در بعضى نواحى ديگر نيز متفرق هستند ( تاريخ مردوخ ، ج 1 ، ص 88 ) .\r\n( 3 ) - شكاك ، از طوايف معروف كرد است كه حدود ششهزار خانوار جمعيت دارد و در نواحى شمال سليمانيه و مغرب درياچه اروميه سكونت دارند ، عده‌اى نيز در حوالى سلماس هستند و تيره‌هاى مهم اين ايل عبارتند از شكاك ، شكفتى ، مكرى ، شاولى ( شاه‌ولى ) و بوتان . برطبق نوشتهء تاريخ مردوخ اصل اين كلمه شاه كاك و شه كاك بوده است ( تاريخ مردوخ ، ج 1 ، ص 98 ) .\r\n","page_name":" 81 ","page_number":209},
  {"content":"\r\n\r\nغفور خان زرزا « 1 » و سايرين هريكى بيك وسيله فرارا به اين طرف گذشته و در گوشه و كنار سرحدات اقامت نموده و از طرف مأمورين سرحدداران هم حمايت و تصاحب به عمل آمده ، هرروزه انواع [ و 
  ] اقسام هرزگى از آنها بظهور ميرسد .\r\nچنان كه معلوم جناب ناظر خارجه است همهء اينها مغاير مضامين عهدنامه و منافى حق همجواريست كه از آنها بظهور ميرسد . اولياى دولت علّيه ايران خواهش دارند كه با كمال انصاف و حقانيت قرار رد فراريهاى ايران را بگذارند كه سرحدات طرفين از وجود اين گونه اشخاص فتنه‌جو پاك و از حيّز امنيّت و آسايش نيفتد .\r\n\r\nوزير خارجه بناى دست بر دست ماليدن گذاشت !\r\nجناب وزير خارجه بناى دست بر دست ماليدن گذاشت كه آثار گريز از مجلس است و گفت چنان كه سابق ذكر شد تا امر سرحد نگذرد بعض اين گونه كيفيت بظهور خواهد رسيد و اين تجاوزات در حق سرحدات طرفين است ، چنان كه سرحدداران دولت عثمانى هم همه‌روزه از اين نوع شكايات به وكلاى عثمانى مينويسند كه همين كه مسألهء حدود ختم شد همهء اينها بالطبع بر طرف خواهد گرديد .\r\nو اينكه ميفرمائيد بعضى از عشاير ايرانى به اين طرف آمده‌اند :\r\nاولا پرواضح است آمدن اين گونه اشخاص به اين طرف براى دولت عثمانى ابدا نفعى ندارد و بلكه هريك از آنها آمده عرض حال داده براى خود\r\n\r\n\r\n","description":"","footnote":"\r\n( 1 ) - زرزا ، اين ايل حدود چهارصد خانوار دارد و در حوالى اروميه سكونت دارد و بنام زرزان نيز خوانده ميشوند ، البته ابن ايل غير از ايل زرزار است كه قريب پنجهزار خانوار جمعيت دارد و در حوالى ملاذگرد و كوه جنجرين ساكن هستند ( تاريخ مردوخ ج 1 ص 94 ) .\r\n","page_name":" 82 ","page_number":210},
  {"content":"\r\n\r\nاز دولت عثمانى وجه معاش ميگيرند ، اين هم يك نوع ضرر است ، و ليكن چون دولت علّيه يك رعايت را به قواعد جاريهء عموميه دارد ، به هيچ وجه نميتواند از دايرهء آن قاعده بيرون برود .\r\nبناء عليه در ارجاع اين گونه ملتجيان بيان معذرت مىكند و چنان كه مقدما بعضى از اهالى لهستان « 1 » به دولت علّيه التجا كرده بودند دولت روسيه و نمسه هردو ارجاع آنها را مطالبه مينمودند و بنده خودم براى اين ماده با سفارت به پطربورغ رفتم و حتى دولت علّيه آن‌وقت براى اين ماده ناچارا بافتتاح ابواب محاربه حاضر شده بود ، با همه گفتگو و مذاكره صلاحيت بارجاع آنها پيدا نكردند ، مگر همين قدر قرار داده شد كه ملتجيان مرقومه ، از خاك و خط سرحدات روس و نمسه دور باشند ، يعنى در وسط ممالك عثمانى به آنها [ اجازه 
  ] اقامت داده شود ، بناء عليه بموجب اصول دولت علّيه ملتجيان را مجبور نميتواند بكند كه مراجعت نمايند .\r\nجناب امين الملك جواب دادند اينكه فرمايش كرديد در خصوص تجاوزات سرحديه از دو روى است ، از جانب سرحدداران دولت عثمانى هم مكاتبات به وكلاى دولت عثمانى مينويسند ، چون منظور از همهء اين تفصيل و دردسر ، تسهيل امورات است ، لهذا همه‌چيز در دنيا يك ميزانى دارد ، هرموادى را هم از سبك و سياق اگر بتماميها دريافت نشود ، سررشته لا محاله پيدا ميتوان كرد . اين شكاياتى كه از طرفين واقع است بنده نميگويم مطلق حق به طرف من است و ليكن بايد باصل و اساس شكايات طرفين با كمال حقانيت رويت شود ، بعد از آنكه هركدام ، ثابت\r\n\r\n\r\n","description":"","footnote":"\r\n( 1 ) - در اصل : لهنان .\r\n","page_name":" 83 ","page_number":211},
  {"content":"\r\n\r\nگرديد بنابر آن قرارى داده گردد . پربديهى است شكايات واقعه تا درست معلوم نشود و حقيقت ماده بثبوت نرسد ، جايز نخواهد بود كه بمحض اظهارات بدون غوررسى كامل طلب اجراى قاعده از طرفين بشود .\r\nمن شخصا بسيار ممنون خواهم شد كه اين مواد سريعا بميان آمده و رويت و تسويه بشود . و اينكه فرموده‌اند دولت عثمانى در ارجاع فراريان دولت علّيه بنابر قواعد معذور هستند اولا معلوم و مسلم است حكمداران ممالك يوروپ براى پيشرفت امورات خود در ممالك خود يك نوع قاعده وضع مينمايند ، هرگاه از دولتين اسلام يكى به آن قواعد موافقت بكند يا نكند كسى را نميرسد كه بحثى و ايرادى وارد آورد .\r\nاما در حالتى كه يك ماده فيما بين دو دولت معهود و مشروط باشد ، قاعدهء جديد را چه رجوعى كه داخل عمل عهدى بشود چنان كه كيفيت رد فرارى در معاهدهء موجودهء دولتين عليتين اسلام بالصراحة درج شده است .\r\nاز آنجا كه اجراى احكام عهديه مترتب بعهدهء طرفين است ، لهذا دولت علّيهء ايران بموجب عهد و شرط در اجراى حقوق رد فرارى خود را معاف نميتواند بدارد ، ان شاء اللّه اولياى دولت عثمانى قرار اين فقره را بروجه عدالت و نصفت خواهد داد كه در عبارت معاهده چنان چيزى نيست مگر بالصراحة قيده شده است كه رد فرارى از طرفين بشود ، و وانگهى آنهائى كه به اين طرف آمده‌اند چنان كه مكرّر ببابعالى اظهار شده است همه صاحب تقصير هستند و براى تخليص گريبان آمده‌اند و اموال ميرى و غيره را برداشته آورده است . همين غفور خان كه مذكور شد بفرار ، پنجهزار تومان مال ديوان را آورده است . چگونه مىشود كه هركس موافق دلخواه خود حركت بكند و موجب ضرر مردم بشود و از جناب\r\n\r\n","description":"","footnote":"","page_name":" 84 ","page_number":212},
  {"content":"\r\n\r\nناظر خارجه سؤال ميكنم كه مگر عبارت عهد ، مغاير قواعد است ؟ هرگاه اين عبارت كه در عهدنامه در حق فرارى تصريح يافته است اولياى دولتين نمىدانسته‌اند كه موافق پوليطيك است ديگر جاى حرفى باقى نخواهد ماند و اگر خارج از پوليطيك است چگونه مىشود اولياى دو دولت عظيم ملاحظهء عبارات را كه موافقت به پوليطيك دارد كرده يا نكرده بلا تأمل ثبت عهدنامه كرده باشند .\r\nجناب امين الملك گفت كه اين كيفيت را تحريرا به من اعلام فرمائيد جناب ناظر امور خارجه هم قبول نمود . خلاصه جناب امين الملك گفت توقعات اولياى دولت ايران در دولت علّيه بواسطهء بنده اين است كه ان شاء اللّه همهء اين امورات با عدالت كاملهء دولت علّيه سمت انجام پذيرد .\r\nجناب ناظر خارجه گفت از اين طرف هم منظور اين است . جناب امين الملك گفت خلاصه اين مطالب را نوشته به خدمت خواهم فرستاد ، خواهشى كه از جناب شما دارم سريعا جواب آنها را التفات بفرمائيد بلكه ان شاء اللّه از يمن اهتمامات جناب شما قرارى در آن خصوص داده شود .\r\n\r\nزوار و اتباع ايرانى بايد از تعدى برى باشند\r\nو هكذا در باب تبعه و تجار و حجاج دولت علّيه كه در كتابچه تفصيلا مسطور است بايد قرار درستى داده شود . جناب ناظر خارجه گفت ان شاء اللّه بعد از آنكه وكلا را ديدم جواب همهء مواد را خواهم داد .\r\nجناب امين الملك گفت البته جناب ناظر خارجه معلوم كرده‌اند خواه در طرف بغداد و خواه در سرحدات و خواه در حق تبعه و تجار و زوار ، چه‌ها اجرا ميدارند ، از خان مصلحت‌گزار پرسيده در باب هرفقرهء آنها شرحى ببابعالى نوشته است . جامعهء اسلاميّت اقتضاى آن را مينمايد كه زوار ايرانى در آنجا از تعدى برى باشد .\r\n\r\n","description":"","footnote":"","page_name":" 85 ","page_number":213},
  {"content":"\r\n\r\n\r\nبىاحترامى به عباس ميرزا بخاطر انگليسها .\r\nچون از همهء فقرات اطلاع كامل دارند و هم در اول مجلس خيلى زحمت دادم لهذا مختصر كردم ، ان شاء اللّه بايد قرار همهء امورات اينجا داده شود ، و چيزى كه تازگى دارد بايد به خدمت زحمت بدهم اين است كه نواب عباس ميرزا « 1 » برادر اقدس شهريارى كه در عتبات هستند ، انگليسها دست بر روى نواب مشاراليه ميكشيدند و بنابرآن از جانب مأمورين دولت عثمانى هم لازمهء احترام به عمل ميآوردند . از قرارى كه معلوم است انگليسها اين اوقات از او اظهار بيميلى مىكنند ، از طرف والى بغداد و ساير مأمورين براى خاطر انگليسها در حق نواب مشاراليه بسيار بىاحترامى مىكند . الحق جاى بسيار تأسف است بايد به جناب والى بغداد بهر قسمى كه ميدانيد مرقوم فرمائيد كه در احترام نواب مشاراليه در آنجا كما فى السابق فروگذارى نكنند و هرگاه يك كارى و امرى داشته باشد رفع و رجوع آن حواله بعهدهء مأمور دولت علّيهء ايران مقيم بغداد بكنند و احدى دخل و تصرف ننمايد .\r\nجناب ناظر امور خارجه گفت كه تا حال [ دربارهء 
  ] اين گونه شاهزاده و اكابر ايران كه در ممالك دولت عثمانى ميباشند لازمهء حرمت به عمل آمده و قصورى نشده است ، ان شاء اللّه خواهم نوشت كه والى بغداد لازمهء احترام را در هرحال به عمل بياورد .\r\n\r\nدولت انگليس حق فرستادن كشتى جنگى به شط العرب ندارد\r\nبعد ذلك جناب امين الملك فرمود كه مكرّر زحمت دادم اولياى دولت علّيهء ايران احترامات خيرخواهانه خود را مرعى ميدارند كه اين مسأله برودت فيما بين دولتين ايران و انگليس بر طرف شود و مبدل بسلم و مصافات خواهد گرديد ، ولى از قرارى كه تواتر مىنمايد ، دولت انگليس\r\n\r\n\r\n","description":"","footnote":"\r\n( 1 ) - عباس ميرزا برادر ناصر الدين شاه كه بعد ملقب به ملك‌آرا شد .\r\n","page_name":" 86 ","page_number":214},
  {"content":"\r\n\r\nدر تدارك فرستادن كشتى جنگى بسرحدات ايران مىباشد ، خدا نخواسته هرگاه اين مسأله منتهى بمحاربه بشود ، دولت انگليس كشتى جنگى داخل به شط العرب بكند تكليف آن‌وقت دولت ايران چه خواهد شد و دولت عثمانى در اين باب چه مطالعه فرموده ، چه تدبير كرده‌اند ؟\r\nلا محاله دولت ايران بايد اين نكته را از اول بداند .\r\nجناب ناظر خارجه گفت در سابق هم اظهار كردم كه دولت علّيهء عثمانى قهر دوستانه كرده بود براى همين بود كه اوقاتى كه محمره به آن جناب ايران ترك شد ، دولت علّيه اين مطالعه را آن وقت كرده بود كه چون محمره به تصرف ايران گذشت در ظهور يك برودتى فيما بين دولت ايران و انگليس ، دولت انگليس لا محاله در اين خيال خواهد بود كه محمره را اول بلا اول در تصرف خود بياورد و جاى آن داشت كه دولت علّيه اين خيال را از خاطر بگذراند كه پس از آنكه محمره از دست من برفت هركس متصرف بشود خود ميداند ، معهذا كمال ملاحظات حاصل است كه هرگاه انگليس آنجا را ضبط بكند اولا استرداد آن از دست او ، كمال اشكال را دارد و ثانيا تا چه درجه نسبت به آن صفحات مضرت خواهد رسيد ، انگليس همين كه در آنجا قرار گرفت مركزى پيدا خواهد نمود استراحت عراق عرب و غيره يك جا منقلب و متزلزل مىشود .\r\nجناب امين الملك جواب دادند كه مقدمهء محمره امريست كه گذشته است حرفى در سر آن نيست ، حرف در سر آنست كه دولت انگليس را حق صلاحيت نخواهد بود كه كشتى جنگى داخل شط العرب نمايد ، زيرا كه شط مزبور متعلق بدولت ايران و عثمانى است ، بدون حق و صلاحيت ، چگونه شخصى غرضى كه مغاير اصول عمومى است ميتواند بكند ؟\r\n\r\n","description":"","footnote":"","page_name":" 87 ","page_number":215},
  {"content":"\r\n\r\nچون اين نكته را درست فهميدند لهذا حقا دولت علّيه ايران صلاحيت دانستن اين فقره دارد و الا بفضل خدا از ساير طرف احتياطى ندارد .\r\nجناب ناظر خارجه بعد از اندك تأمل جواب داد كه در اين فقره به اعتقاد من بايد مراجعه بقواعد نظامات دولّيه بشود تا معلوم شود حكم اين مسأله چيست .\r\nجناب امين الملك جواب داد از قرارى كه شنيده شده است اين گونه مسايل موقوف به احكام عهد است كه فيما بين دولت‌ها منعقد مىشود لا محاله بايد حقيقت اين مسأله را دانست .\r\nجناب ناظر خارجه گفت به وكلاى دولت هم اين اظهارات جناب ايلچى كبير را افاده خواهم كرد تا چه ملاحظه و مطالعه نمايند .\r\nجناب امين الملك گفت از اهتمامات جناب ناظر خارجه قويا مأمول « 1 » ميدارم كه جواب اظهارات مرا سريعا به من بيان فرمايند .\r\n\r\nصورت مجلس ملاقات جناب امين الملك با جناب صدراعظم رشيد پاشا بر سبيل روزنامه\r\n\r\nدر منزل رشيد پاشا\r\nبتاريخ روز دوشنبه نوزدهم شهر ربيع الاول ، جناب جلالتمآب امين الملك همراه مقرب الحضرة الخاقانيه حاجى ميرزا احمد خان روانهء بابعالى شدند . هنگام ورود جناب صدراعظم دم درب اطاق نشيمن خود پذيرائى نموده جناب امين الملك را همراه خود برده در دست راست خود ، جا قرارداد و خان مصلحتگزار را هم در دست چپ در بالاى كرسى نشاند . بعد از اجراى تعارفات رسمى از دو طرف و صرف قهوه و قليان\r\n\r\n\r\n","description":"","footnote":"\r\n( 1 ) - در اصل : معمول .\r\n","page_name":" 88 ","page_number":216},
  {"content":"\r\n\r\nجناب امين الملك گفت كه اولا ميدانم بوجهى كه ميل باطنى جناب اشرف صدراعظم دولت علّيهء ايران نسبت به جناب صدراعظم دولت قوى مكنت عثمانى است ، جناب صدراعظم هم محبت قلبى در حق جناب ايشان دارند و ثانيا مأموريتى كه در عهدهء اخلاص بنده است بنابرآن محبت كاملهء طرفين ، ناچار بايد در خدمت جناب صدراعظم بجا آورم و از اظهارات بعضى مطالب كه وظيفهء مأموريت بنده است متصدّع « 1 » حضور شريف آيم و شبهه نيست كه جناب صدراعظم با محبت حقيقهء خود استماع خواهند فرمود ، و اميد قويهء جناب صدراعظم ايران اين است كه بعد از اظهارات بنده ، آنچه در عالم محبت و خيرخواهى به نظر شريف جناب صدراعظم برسد ، در پيوند و چارهء آن رأى عالى خودشان را بيان فرمايند .\r\nجناب صدراعظم جواب دادند كه اولا من خيلى ممنون هستم كه جناب ايلچى كبير اظهارات خود را حسب المأموريه بيان فرمايند ، و ثانيا استماع آن را موجب محظوظيت خود ميدانم ، ثالثا خان مصلحتگزار و ميرزا احمد ، شاهد درجهء خلوص و ميل و محبت من نسبت به جناب صدراعظم هستند و مكرر اظهار كرده‌ام ، رابعا خوشحال از اين هستم و منتهاى آرزوى من است كه خدمتى نسبت به دولت ايران كرده باشم .\r\nجناب امين الملك جواب دادند كه من شخصا درست دريافت كرده‌ام كه اين اوقات درجهء زحمت و مرارت جناب صدراعظم ، ما فوق ندارد و شب و روز گرفتار زحمت و دردسر هستند و ليكن چون شيوهء حسنهء بزرگ‌منشى و عدالت جناب صدراعظم و رويهء مستحسنهء حقوق‌شناسى و كارگزارى ايشان مثل آفتاب روشن است ، فلهذا بالطبع اين صفات\r\n\r\n\r\n","description":"","footnote":"\r\n( 1 ) - در نسخهء ديگر « مصدّع » ضبط شده است .\r\n","page_name":" 89 ","page_number":217},
  {"content":"\r\n\r\nعاليه ، بعضى امورات را كه خالى از زحمت نيست دعوت مىكند ، و بنده هم حسب المأموريه كيفيت را عرض و اظهار دارد .\r\n\r\nايلچى انگليس حاضر به مذاكره نيست\r\nبه نحوى كه مكرّر خدمت جناب صدراعظم زحمت داده‌ام اولياى دولت علّيه ايران باوجود خساراتى كه در اين مسألهء حاضره فيما بين دولت ايران و انگليس كشيده و متحمل بعضى ناملايماتى كه بر همه‌كس معلوم است شده‌اند ، محض براى اين است [ كه 
  ] دوستى دولتين مشاراليهما برقرار باشد ، و بخصوصه بنده را مأمور فرموده‌اند كه در اينجا با جناب ايلچى كبير انگليس مذاكره نموده بطورى كه رضايت دولت انگليس در آن باشد ، و خللى به استقلال و شأن دولت ايران نرسد قرار لازمه را بدهيم . امّا جناب ايلچى مشاراليه ، هميشه از من كناره‌جوئى كرده است [ و 
  ] ممكن نشده است لا محاله يك مجلس گفتگو شود ، نميدانم در اين باب به خاطر جناب صدراعظم چه ميرسد ؟\r\nجناب صدراعظم فرمود كه چندى قبل چنان كه به جناب ايلچى كبير دوستانه اظهار كرده بودم ، من مراتب را از جناب ايلچى كبير انگليس سؤال كرده بودم ، كه بلكه مرام و مقصود را معلوم نمايم ، و حتى الامكان سعى و كوشش برقرار امر بشود . و ليكن جواب داده بود كه من مأذون از طرف دولت خود نيستم . و اين اظهارات سفير مومىاليه را به جناب ايلچى كبير بيان كرده بودم ، حال چنان معلوم مىشود كه كار باشكال پيوسته ، اما با همهء اين اگر يك‌دفعه مذاكره واقع ميشد ، و افتتاح ابواب مكالمه ميگرديد و معلوم ميشد كه افكار انگليسها در چه مركز است ، و مطالعه و ملاحظهء دولت علّيهء ايران در چه درجه است ، بلكه به وسايلى قدرى از اين طرف و قدرى از آن طرف به تعديل و تسويه امر پرداخته ميشد .\r\n\r\n","description":"","footnote":"","page_name":" 90 ","page_number":218},
  {"content":"\r\n\r\nمشكل اين است كه باب گفتگو مسدود و درجهء احوال نامعلوم است .\r\nجناب امين الملك جواب داد كه بعد از ورود خود به اين جا به وسايل عديده مأموريت خودم را به جناب ايلچى انگليس بيان كرده‌ام تمكين نكرده و قبول ننموده است ، و اگرچه جناب صدراعظم اجمال احوال مسأله را شنيده‌اند ولى هرگاه زحمت نباشد رخصت ميدهند تفصيل مراتب را عرض خواهم كرد .\r\nجناب صدراعظم جواب دادند كه كمال ممنونيت دارم كه بيان فرمائيد و مطلع شوم .\r\n\r\nدوستى دولت انگليس ممكن است از دست برود .\r\nجناب امين الملك شروع به اظهار كردن از به دو صدارت مرحوم حاجى ميرزا آقاسى تا مقدمهء رفتار سفراى دول خارجه و كيفيت ميرزا هاشم خان و قطع مراوده كردن مستر موره و خروج دوست محمد خان و مسأله هرات ، چنان كه در مجلس مذاكره جناب ناظر خارجه شرح داده شده است بعينها و بتمامها بيان كردند . و بعد اظهار نمودند باوجود همهء اينها اولياى دولت علّيه ايران حاضر نيستند كه خدانكرده دوستى دولت انگليس از دست برود ، و بنده را با اختيار كل مأمور فرموده‌اند كه ان شاء اللّه اين غايله از ميان برخاسته « 1 » شود ، اما چنان كه اول اظهار شد ملاقات با جناب ايلچى انگليس نشده است كه قرار امر داده شود .\r\nجناب صدراعظم جواب دادند كه از همهء تفاصيل مستحضر شدم اما بطورى كه جناب ايلچى كبير فرمودند ، عدم افتتاح ابواب ، ماده را به اشكال مياندازد ، ولى مكرّر كه آدمشان كه نزد جناب ايلچى كبير آمده است آيا از سبك و سياق اظهارات آنها چه دستگير جناب ايلچى كبير شده است ؟\r\n\r\n\r\n","description":"","footnote":"\r\n( 1 ) - در اصل برخواسته .\r\n","page_name":" 91 ","page_number":219},
  {"content":"\r\n\r\n\r\nشرط مذاكره ، تعهد عقب كشيدن قشون ايران از هرات است\r\nجناب امين الملك جواب دادند كه هرچه من با تحريرات و وسايل ديگر پيغام به جناب ايلچى كبير انگليس داده‌ام و مأموريت خود را بيان كرده‌ام با واسطهء آدمهاى خود به همين « 1 » جواب به من رسيده است كه من مأمور و مأذون از جانب دولت خود نيستم كه گفتگو نمايم . آن‌وقت ملاقات با او ميسر مىشود كه صراحة « 2 » به من بنويسيد « 3 » و سريعا عقب كشيدن قشون دولت ايران را از هرات بدون مكالمه و مذاكره از جانب دولت خود تعهد نمايد .\r\n\r\nاولتيماتوم دولت انگليس\r\nو اين‌دفعه كه آدمهاى جناب ايلچى نزد بنده آمده بودند ، ماده تضمين خسارات هرات را هم تازه علاوه كرده‌اند ، و علاوه بر اينها در همه‌جا بتواتر رسيده است كه از جانب دولت انگليس اولتيماتوم « 4 » به دولت ايران فرستاده شده است ، هرچه سؤال و تجسس كردم كه آيا اين فقره اصل دارد يا نه ، حقيقتش معلوم نگرديد ، و از جناب ايلچى انگليس هم سؤال كردم اين‌طور جواب داد كه باستحضار من اولتيماتوم به ايران نرفته است ، حقيقت مسأله بميان نميآيد كه هرطور است اقدام بانجام امر شود ؛ وانگهى در صورتى كه اولتيماتوم به ايران برود از آنجا كه اولياى دولت علّيه ايران مختار امورات خود هستند بالطبع مأموريت من در اين صورت موقوف خواهد بود . به جناب صدراعظم معلوم است در اين حالت تا چه درجه ماده اشكال پيدا مينمايد .\r\nجناب صدراعظم گفت بلى ، از قرارى كه معلوم است همهء اين تكاليف و هردفعه افزودن آن همين اولتيماتوم است ، و انگليسها در هروقت\r\n\r\n\r\n","description":"","footnote":"\r\n( 1 ) - « همين » صحيح‌تر به نظر ميرسد .\r\n( 2 ) - در اصل صراحتا\r\n( 3 ) - در اصل چنين است .\r\n( 4 ) - » » اولتماتم .\r\n","page_name":" 92 ","page_number":220},
  {"content":"\r\n\r\nاز براى اولتيماتوم اصرار مينمايند ، و فى الحقيقه ماده هم به اشكال پيوسته است و من ذاتا خيلى متأسف هستم كه لا محاله فتح ابواب مكالمه ميشد . آن‌وقت سعى و اقدام بنابر روش مصلحت ممكن بود و بعيد نبود كه قرارى داده ميشد .\r\n\r\nتقاضاى ميانجىگرى\r\nجناب امين الملك در جواب گفتند چنان كه سابق مصدّع شدم ، وثوق و اعتقاد جناب صدراعظم نسبت به جناب شما حدّ و پايه ندارد ، و فرمايشى كه به بنده كرده‌اند اول مأموريت بنده است كه در اين باب اظهارات خود به خدمت شريف بلادرنگ و بدون ملاحظه بيان سازم .\r\nاميد قطعى دارند كه جناب صدراعظم محبتى كه باطنا به جناب ايشان دارند اهتمامات خود را در اين خصوص دريغ نفرمايند ؛ و بطورى كه مناسب ميدانند همت كاملهء خود را در اين امر مرعى فرمايند كه هم دوستى دولتين ايران و انگليس باقى باشد و هم به استقلال دولت علّيهء ايران خللى واقع نشود . وثوق كاملهء جناب اشرف صدراعظم اين بنده را قويا مطمئن داشته است كه جناب صدراعظم شأن عالى دولت علّيه ايران را با صفت كاملهء حقانيت‌شناسى خود منظور ميدارند .\r\n\r\nقشون ايران بلاحرف بايد عقب بنشيند !\r\nجناب صدراعظم جواب دادند كه قلب شريف جناب صدراعظم ايران گويا بر اين است كه [ با 
  ] خلوص باطنى خود كه نسبت به دولت علّيه ايران دارم ، خود را بهيچوجه معاف نميدارم كه ان شاء اللّه موفق بانجام اين خدمت شوم ؛ امّا همين‌قدر كه هرگاه فتح مكالمه ميشد و منظورات تحريرا و شفاها معلوم ميگرديد بهر وجهى كه بود طورى ميشد كه قرارداد شود ؛ ولى چون اخلاص حقيقى وادار مينمايد كه از هرصورت و هرنكات اين مسأله فى الجمله اطلاع بهم رسانم ، بناء عليه در خصوص\r\n\r\n","description":"","footnote":"","page_name":" 93 ","page_number":221},
  {"content":"\r\n\r\nعقب كشيدن قشون ايران را « 1 » از هرات بطورى كه ايلچى انگليس اظهار مينمايد كه بلا حرف بايد تعهد بكنيد ، جناب ايلچى كبير چه ملاحظه كرده‌اند و چگونه جواب خواهند داد ؟\r\nجناب امين الملك جواب دادند كه خدا شاهد است بوجهى كه حسب الامر جناب اشرف صدراعظم مأموريت دارم بهرقسمى كه جناب شما صلاح ميدانيد از اين قرار رفتار خواهد شد و حاضر هم هستم ؛ ولى ميخواهم كه اين نكته را خدمت جناب صدراعظم بيان و اظهار دارم كه اولا اگرچه مشهور و متواتر گشته است كه دولت انگليس تدارك محاربه را با دولت ايران كرده و كشتيهاى جنگى به سمت ابوشهر فرستاده و حتى در خيال اين بوده است كه از طرف بصره هم كشتى به آن سرحدات بفرستد ، و ليكن دولت علّيه ايران به حمد اللّه از طرف شيراز و بصره و محمره و غيره به تقابل و تدافع ميتواند پردازد و چندان انديشه ندارد . حرف در سر اين است كه محاربه خوب نيست ، و اين را هم ميگويم كه دولت انگليس پول زياد دارد و دولت ايران آن‌قدر پول ندارد ، چون اين محاربه خدانكرده بشود شبهه نيست به طول خواهد انجاميد ، محض به ملاحظهء اينكه الصلح خير كوشيده قرار امر را گرفتن اولىتر است .\r\n\r\nاگر نصف ايران برود بهتر از تضمين است !\r\nديگر اينكه تعهد نمودن و عقب كشيدن قشون دولت ايران را از هرات بنده شخصا به اين ملاحظه كه محاربه روى ندهد و دوستى دولت انگليس از دست نرود بوجهى كه جناب صدراعظم صلاح دانند تعهد ميكنم و سند مىدهم ، ولى كيفيت تضمين خسارات هراتى دوباره ظهور كرده است در دستور العمل من نيست ، يعنى در اين باب دستور العملى ندارم . وانگهى به اعتقاد شخصى من قدرت و ياراى احدى نيست\r\n\r\n\r\n","description":"","footnote":"\r\n( 1 ) - در اصل چنين است .\r\n","page_name":" 94 ","page_number":222},
  {"content":"\r\n\r\nاين فقره را به خاكپاى اعليحضرت ولىنعمت من عرض نمايد .\r\nو معلوم جناب صدراعظم است كه گوش ايران تا حال اين گونه چيز را نشنيده است ، و بلكه نصف ايران اگر برود بهتر از اين است كه به زير اين بار گران برود ، از آنجا كه بنده در اين باب دستور العملى ندارم ممكن و متصور نخواهد بود كه در اين خصوص چيزى بگويم ، چنان كه اول عرض كردم اين بنده شخصا بر اين مايل نيستم كه محاربه ظهور كند و راضى بر اين نميشوم كه من سبب ظهور محاربه هم بشوم ، لهذا در اين فقره هم اينقدر ميتوانم بگويم ، آنقدر فرصت بشود كه من سريعا اين ماده را خدمت اولياى دولت متبوعه خود عرض كرده با چاپار مخصوص بفرستم كه به زودى به دار الخلافه برسد و اميدوار از نيت خالص خود هستم كه در اين باب از جانب اولياى دولت متبوعهء خود دستور العملى صادر شود كه اين فقره هم بر وجه حقانيت صورت‌پذير گردد .\r\nجناب صدراعظم فرمودند همهء فرمايش جناب ايلچى فى الحقيقه بجا است ، اما چه چاره كه كار به اشكال رسيده است ، و ليكن اظهارات خالصانهء جناب ايلچى كبير به اخلاص قلبى كه نسبت به دولت ايران دارم مرا وادار بر اين نمود كه خودم ايلچى انگليس را ببينم و منظورات او را هم بفهمم ، بلكه ان شاء اللّه ابواب مكالمه مفتوح شود ، بعد از آنكه مكالمه و ملاقات روى داد ان شاء اللّه رفع اين غايله خواهد شد .\r\nجناب امين الملك جواب دادند كه اولا اين زحمتى كه در اين باب متحمل ميشويد ، بديهى است كه موجب ممنونيت دولت علّيهء ايران خواهد بود ، و علاوه بر اين چون غيرت اسلام هم در ضمن هست بلا شك نيكنامى ابدى براى جناب صدراعظم حاصل خواهد شد ، ولى چون\r\n\r\n","description":"","footnote":"","page_name":" 95 ","page_number":223},
  {"content":"\r\n\r\nديروز باز جناب ايلچى انگليس آدم خود را نزد بنده فرستاده كاغذى را كه مشعر بر مواد مذكور در فوق « 1 » باشد خواسته بود ، و من هم وعده داده‌ام كه فردا جواب لازمه را مينويسم ، لهذا از جناب صدراعظم متوقع هستم كه فردا كه ايلچى انگليس را ملاقات خواهيد فرمود هرگونه جوابى كه خواهيد فرمود سريعا به بنده بيان فرمائيد ، تا بنابر آن جواب انگليس را بنويسم .\r\nجناب صدراعظم فرمود ان شاء اللّه فردا بشما جواب خواهم فرستاد .\r\nجناب امين الملك عذرخواهى همهء اين زحمات را كردند و جناب صدراعظم هم اظهار ممنونيت فرمود . بعد ذلك جناب امين الملك گفتند ديروز با جناب ناظر امور خارجه بعضى مكالمات نموديم ، خلاصهء جواب ايشان اين شد كه جناب صدراعظم را ديده جواب لازمه را مىدهم نميدانم مراتب را به خدمت شريف عرض كرده است يا نه ؟ جناب صدراعظم فرمودند كه ديروز ناظر خارجه به در خانه نيامده ، با جناب شما مشغول بوده است ، امروز هم ملاقات نكرده‌ام ، البته امروز به من بيان خواهد كرد .\r\nجناب امين الملك گفت كه چون تفصيل مراتب را به جناب ناظر امور خارجه بيان كرده‌ام و ايشان هم خدمت شريف عرض خواهند كرد ، لهذا تكرار عرض كردن را مخلص دردسر ميدانم ، با همهء اين اميدوار بر زيادتى لطف و مهربانى شما بوده ، زحمت اظهار مىدهم كه چون توقف بنده در اين‌جا زياد شده ، چندان وسعت وقت نمانده ، هرگاه از راه مهربانى جواب همهء مطالب بنده كه ناچار موقوف به ارادهء جناب شما است التفات فرمائيد ، فوق الغايه موجب ممنونيت بنده خواهد بود .\r\nجناب صدراعظم فرمودند كه ان شاء اللّه حتى الامكان سعى\r\n\r\n\r\n","description":"","footnote":"\r\n( 1 ) - در اصل : مذكور الفوق\r\n","page_name":" 96 ","page_number":224},
  {"content":"\r\n\r\nخواهم كرد . در اينجا ختم كلام شد ، خداحافظ كردند ، تخمينا سه ساعت مجلس مكالمه طول كشيد .\r\n\r\nصورت مجلس ملاقات جناب امين الملك ايلچى كبير با جناب رشيد پاشا صدراعظم دولت عليه عثمانى بر سبيل روزنامه\r\n\r\nدر منزل رشيد پاشا و مبادله تعارفات\r\nبتاريخ روز پنجشنبه پنجم شهر ربيع الثانى ، جناب امين الملك همراه مقرب الخاقان حاجى ميرزا احمد خان در ساعت هشت به بابعالى منزل جناب رشيد پاشا رفته و عاليجاه ميرزا احمد منشى سفارتخانه را نيز براى مترجمى همراه خود بردند . بعد از ورود [ به 
  ] اطاق و اجراى مراسم تعارفات رسمى از طرفين و احوالپرسى از يكديگر ، جناب امين الملك افتتاح كلام نموده گفت كه چون جناب صدراعظم استفسار از استراحت بنده فرمودند ، از آنجا كه در اين اوقات در جوار جناب صدراعظم هستم در همه حال آسوده و راحت ميباشم ، و اين سعادت را براى خود غنيمت ميشمارم ، و چيزى كه موجب عدم استراحت بنده است ، محرومى از فيض ملاقات شريف جناب صدراعظم است و آن هم به اين ملاحظه است كه كم زحمت مىدهم ، ميدانم كه زحمت جناب صدراعظم حد و حصرى ندارد ، با همهء اين ، حسن اخلاق شريف مجبور ميسازد كه خودم را از درك فيض حضور محروم و معاف ندارم .\r\n\r\nبحث دربارهء رحمت و زحمت !\r\nجناب صدراعظم جواب دادند كه به همه حال از ملاقات جناب ايلچى كبير ممنون بوده و مىباشم ، زحمت براى من نميشود ، بلكه فيما بين زحمت و رحمت يك نقطه هست و انتهاى زحمت رحمت خواهد بود .\r\nجناب امين الملك جواب دادند كه بىلفظ [ زحمت 
  ] ، رحمت\r\n\r\n","description":"","footnote":"","page_name":" 97 ","page_number":225},
  {"content":"\r\n\r\nبه تنهائى معنى ندارد و شخصى كه داخل دايرهء زحمت نيست بهره از نتيجهء رحمت نخواهد برد ، و اين نقطهء زحمت فيما بين [ زحمت و 
  ] رحمت مثل نقطه‌اى است كه فيما بين جنت و دوزخ است ، و چون زحمت هم بالطبع رحمت را دعوت مىكند ، از آن بابت است كه جناب صدراعظم رحمت محض هستند و ممدوح و مشهور به اين صفت مستحسنه ميباشند و زحمتشان هزارهزار رحمت را دعوت مىكند .\r\nجناب صدراعظم گفت كه صحيح است رحمت از زحمت حاصل مىشود و هرفايده كه در امور دنيا ديده مىشود از زحمت به ظهور ميرسد .\r\nجناب امين الملك جواب دادند كه من هم به اين اميدها بايد در اظهارات بعضى مطالب ، زحمت‌افزاى جناب صدراعظم شوم .\r\n\r\nتلاطم دريا و وعده خلافى صدراعظم\r\nجناب صدراعظم گفت وعدهء ملاقات را كه بروز سه‌شنبه داده بودم ، خدا ميداند كه سوار قايق شدم كه به بابعالى بيايم ، در عرض راه تلاطم دريا بطورى شدت كرد كه قايقچىها نتوانستند كورك « 1 » بزنند ، و حتى مدعى بر اين شدند كه بهيچوجه رفتن ممكن نخواهد بود ، و هرقدر سعى و كوشش كردند مقتدر نشدند كه قايق را به راه ببرند ، ناچار مراجعت گرديد و خلف واقع شد ، بايد جناب ايلچى عفو فرمايند ولى در اين دو سه روزه بىخبر ماندم كه جناب ايلچى كبير با ايلچى انگليس چه كردند و آخر امر بكجا پيوست .\r\nجناب امين الملك جواب دادند كه اولا عذرخواهى فرمودن جناب صدراعظم از من ، شبهه نيست كه از راه التفاتست ، زيرا كه من درجه خودم را ميدانم ، و ثانيا جناب صدراعظم بطورى كه جناب اشرف\r\n\r\n\r\n","description":"","footnote":"\r\n( 1 ) - تركى و به معناى « پارو » است\r\n","page_name":" 98 ","page_number":226},
  {"content":"\r\n\r\n\r\nگفتگو دربارهء روابط سياسى ايران و انگليس\r\nصدراعظم دولت ايران به من فرموده‌اند ، صاحب‌اختيار من هستيد ، كمال ممنونيت را از اظهار فرمودن اعتذار دارم ، و ثالثا در اين چند روزه فيما بين بنده و جناب ايلچى انگليس هرچه واقع شده است همه را بتماميها بواسطهء خان وزير مقيم ، به اطلاع جناب صدراعظم رسانيده‌ام و از همهء فقرات او مطلع و مستحضر هستند و حالت اين دو سه روزه هم اين است كه بنده بطورى كه سابق مكرر زحمت داده‌ام ، تكاليف دولت انگليس را با اين‌كه از جانب دولت خودم به اين وضع مأموريت نداشته‌ام ، محض بقاى دوستى دولت انگليس را « 1 » قبول كرده و بهر يكى از فقرات نوشتهء رسميه به جناب ايلچى انگليس داده‌ام ، و خدا ميداند و بجناب صدراعظم هم معلوم است محض ملاحظهء اينكه دوستى دولت انگليس را دولت متبوعهء من زياده طالب هستند شخصا ما فوق اختيار و مأموريت خود هم حركت كردم .\r\nبا همهء اين باز روزبروز تكاليف را زياد مينمايند ، و بزعم من ، دولت انگليس گويا عادت و سليقه‌شان بر اين است كه هردولتى را كه فى الجمله از خود ضعيف‌تر تصور كرد و با او يك مسأله و مطلبى بميان آمد ، ميخواهد هرقدر كه دلخواه خودش است اجرا دارد ، الحق خيلى غرابت دارد . باوجود اينكه مأموريت مخصوصه ب فرانسه دارم ، نبايست اين‌قدر توقف من در اينجا واقع شود ، محض به جهت اتمام اين فقره اين‌قدر در اينجا معطل شدم و همه روزه آنچه اسباب رفع اين برودت است به اين وسايل فراهم آوردم و متحمل بعضى حالات شدم كه بلكه دوستى دولت انگليس با ايران برقرار باشد ، با همهء اين ، نه جناب ايلچى انگليس خود به مقام مكالمه و ملاقات مىآيد كه سؤال و جواب شود ، و نه اقدام\r\n\r\n\r\n","description":"","footnote":"\r\n( 1 ) - در اصل چنين است .\r\n","page_name":" 99 ","page_number":227},
  {"content":"\r\n\r\nبقرار اين فقرات مىكند ، بجز تضييع وقت و مرا معطل كردن و هرساعت يك نوع تكليف شاق بميان آوردن ثمره حاصل نشده است . چون معطلى بنده زياده از حد گذشت و مىبينم كه غير از طول و دفع الوقت حاصلى بظهور نميرسد ، امروز كاغذى بجناب ايلچى انگليس نوشتم ، مضمونش اين است كه به نظر شريف رسيده است .\r\n\r\nصدراعظم گفت : انگليسها در پى اجراى خيال خود مىباشند .\r\nجناب صدراعظم گفت همهء اظهارات جناب ايلچى كبير صحيح است و الحق در اين باب آنچه لازمهء اقدامات خيرخواهانه و ملايمت است بطور خوب به عمل آورده‌ايد ، به نحوى كه در نزد همهء اهل وقوف مستحسن و پسند آمده است ، و اين كاغذى را كه به اين سبك نوشته‌اند علم اللّه منتهاى شيوهء پوليطيك و بسيار خوبست ، و فرضيهء خود و دولت خود را بطور حكميانه و عاقلانه اجرا داشته‌ايد . اما من در اين يك دو روزه ايلچى انگليس را ديده باز به تفصيل مكالمه و مذاكره مىكنم و در اين مسأله در عالم خيرخواهى هرچه توانسته « 1 » باشم به جناب ايلچى كبير اظهار خواهم كرد ، و فى الواقع بطورى كه جناب ايلچى كبير بيان فرموده‌اند انگليسها هميشه در پى اجراى خيال خود ميباشند ، و على زعم من گويا انگليسها چنين خيال در نزد خود بكنند كه جناب صدراعظم ايران در القاآت دولت روسيه صورت موافقت ابراز داشته و با آنها گرم ميگيرند ، به اين جهت كه از سمت هرات و افغانستان دولت روسيه اختلال به حال هندوستان برسانند ، بنابراين خيال ظن ميتوان كرد كه به اين درجه در پى اجراى خيالات خودشان خواهند بود .\r\n\r\nايران فريفتهء مواعيد روسيه نشد .\r\nجناب امين الملك جواب دادند اگرچه جناب صدراعظم بسيار\r\n\r\n\r\n","description":"","footnote":"\r\n( 1 ) - در اصل تراشيده\r\n","page_name":" 100 ","page_number":228},
  {"content":"\r\n\r\nخوب طبيعت و خيالات انگليسها را بجا آوردند و ميتوان گفت كه اين خيالات را هم ميكنند ، و ليكن مسلم است هيچ آمال و هيچ خواهش شخص نميتوان گفت كه موافق خيال و تصوراتى كه در نزد خود كرده است ميتواند اجرا بدارد ؛ زيرا كه هرگاه چنين باشد كارخانه عالم گردش نميكند و [ در 
  ] ثانى كه از جانب دولت روسيه انواع القاآت به ظهور آمد و وعدهاى زيادتى كردند كه از خاك ايران به خاك عثمانى كه چهار فرسخ مسافت دارد عسكر بگذرانند . جناب اشرف صدراعظم به ملاحظهء دوستى دولت عثمانى و جهت جامعهء اسلاميه ، با كمال خوبى جواب داده و اسكات نمود و راضى نشد كه چهار فرسخ سهل است ، يك وجب تخطى به خاك ايران بگذارند . چگونه مىشود شخصى كه بيك وجب تخطى عساكر دولت ديگر را به خاك دولت خود قبول نكرده و راضى نباشد ، حالا راضى شود كه عساكر روسيه با اين راه دور و دراز به هرات و افغانستان و هندوستان راه پيدا كرده بآنجاها بگذرد .\r\n\r\nشاه از جزئيات امور آگاه است .\r\nوانگهى امروز اعليحضرت شاهنشاه ايران از بس‌كه كمال ميل را به اطلاع جميع وقوعات دارند ، كل امورات جزئى و كلى بايد به خاكپاى همايون عرض بشود . بدون اراده عليهء عاليه احدى ياراى آن ندارد كه خودسر اقدام به امرى بكند ، على الخصوص در امورات دول خارجه بايد كل مطالب از لحاظ مبارك بگذرد و جميع مسودّه‌هاى تحريرات دول خارجه مطلق از نظر همايون بگذرد ، پس از آنكه با كلمهء صحيح است موشّح گرديد مسودّه را مينويسند . زهى ملاحظه خام است كه انگليسها اين خيالات را كرده باشند .\r\nجناب صدراعظم گفت نميگويم كه اولياى دولت ايران فريفتهء\r\n\r\n","description":"","footnote":"","page_name":" 101 ","page_number":229},
  {"content":"\r\n\r\nاظهارات دولت روسيه مىشود ، و الحق اين مسألهء محاربه كه فيما بين دولت علّيه و دولت روس ظهور كرده بود طورى حركت حكيمانه كردند كه همه دولت‌ها « 1 » تصديق و تعريف كردند ، و حتى دولت علّيه از اين حركت قويهء بيطرفى ايستادن دولت علّيه ايران ممنون است ، و بلكه همين حركت را يك نوع مساعدت ميداند كه از جانب دولت علّيه ايران در حق دولت عثمانى بظهور آمد ، و ميدانم كه آن اوقات دولت روسيه در چه فكر بود و ساعت بساعت چه وعده به دولت علّيه ايران ميداد ، و ليكن ميگويم ظن مىشود كه انگليسها در نزد خودشان اين خيالات را كرده باشند .\r\n\r\nتقاضاى دولت انگليس دربارهء عهدنامهء تجارتى جديد\r\nجناب امين الملك جواب دادند كه مثلا يكى از تكليفهاى تازه اين است كه بايد دولت ايران با دولت انگليس مجددا عهدنامهء تجارتى ببندد ، و در آن قيد شود كه دولت انگليس در جميع ممالك ايران قونسول تعيين نمايد ، آيا اين چه خيال است كه هرساعت مىكنند ؟\r\nجناب صدراعظم گفت فرمايش جناب ايلچى كبير صحيح است و ليكن در سمت اروپا توسيع عمل تجارت هميشه آمال دولتهاست ، بناء علّيه مشكل به نظر مىآيد كه اين تكليف انگليسها ، رد [ شود 
  ] و تصديق نشود .\r\nجناب امين الملك جواب دادند كه بلى الحق در هيأت دولت چيزى كه معتنا است اولين درجه‌اش توسيع تجارت و زراعت است كه احياء و قوام دولت با آنها است ، و ليكن هرچيزى را يك وسيله لازم است ، اولا دولت انگليس پنجاه سال متجاوز است كه عهدنامه با دولت ايران\r\n\r\n\r\n","description":"","footnote":"\r\n( 1 ) - در اصل دولها .\r\n","page_name":" 102 ","page_number":230},
  {"content":"\r\n\r\nدارد و با آن‌طور ، تا حال امور ايشان بطور خوب گذشته احتياج بتجديد ندارد .\r\n\r\nفساد قونسول انگليس در تبريز\r\nو ثانيا يك قونسولشان كه در تبريز اقامت ميكرد اين گونه مداخلات و مفسده بظهور ميآورند و دولت ايران را بىسبب و بىجهت بمرارت مياندازند ، و از عهدهء فساد يك قونسول نميتوانند برآيند ، كجا مانده كه در همهء ممالك ايران قونسول داشته باشند .\r\nو ثالثا حالا چه داعى شده و چه استحقاق بهم رسانيده‌اند كه امروز مجددا عهدنامهء تجارتى بسته شود ؟ اين گونه مواد با رضاى طرفين مىشود نه بعنف .\r\nجناب صدراعظم ديگر چيزى نتوانست بگويد ، همين‌قدر گفت خدا ان شاء اللّه امورات را با خير و خوبى بگذراند .\r\nجناب امين الملك گفتند مادهء اين مطالب تازهء انگليس را هركه ببيند ميداند كه دولت انگليس مقصودش مضمحل كردن دولت ايران است . شاهنشاه ايران راضى نشد كه به غير حق ، ميرزا هاشم خان بىسرپائى از دايره رعيتى و نوكرى ايران خارج شود ، مثل صدراعظم نوكر بزرگ محترمى را كه بسبب خدمات عمده به اين مقام رسيده و مورد مرحمت گشته ، اگر شاهنشاه ايران برضاى ديگران وانگهى بىسبب معاف بدارد ، بعد از اين كدام يك از اهل ايران خواهند توانست باطمينان خدمت بكنند ، يا شاهنشاه آنها را محل وثوق خود قرار خواهند داد ؟ اين تكليف آشكار است كه دولت انگليس ميخواهد سلب اختيار كليهء دولت ايران را بكند ، حتى خود شفاها بايلچى انگليس گفتم اگر مقصود دولت انگليس محاربه است مختارند از اظهار اين گونه تكليفات ، و اگر غير اين است\r\n\r\n","description":"","footnote":"","page_name":" 103 ","page_number":231},
  {"content":"\r\n\r\nشايسته نيست ، زيرا كه هرگز پذيرفتنى نيست .\r\n\r\nجانب‌دارى انگليس از امام مسقط\r\nيكى هم از جمله تكاليف جناب ايلچى انگليس است كه چون امام مسقط دوست دولت انگليس است دولت علّيه ايران در باب بندر عباسى قرارى بدهد كه موافق رضاى امام مسقط باشد .\r\nجناب صدراعظم سؤال كرد كه اين امام مسقط در كجا مىشود و بندر عباسى در كدام طرف واقع است ؟ جناب امين الملك جواب داد كه بندر عباسى در خليج فارس از بناهاى شاه عباس است . جناب صدراعظم گفت از اسم شهر معلوم است كه اين ملك ايران است و امام مزبور به آنجا چه كار دارد ؟\r\nجناب معزىاليه جواب داد كه امام مسقط چندين سال بود كه بندر عباسى را از دولت ايران اجاره كرده همه‌ساله اجاره مقررى را ميداد ، دو سه سال پيش از اين دولت ايران خواست اجاره آنجا را زياد كند امام مزبور قبول نكرد ، بناى بىعدالتى گذاشت و حتى اظهار ياغيگرى گذاشت « 1 » ، دولت ايران مقدار كافى عسكر فرستاد محاربه كرده تنبيه كامل از او به عمل آمده بندر را تصرف كردند و از جانب دولت انگليس باطنا به او تقويتى هم ميشد .\r\nامام مزبور ديد كه غلط بزرگى كرده است امسال آدم خدمت اولياى دولت علّيه فرستاده عفو تقصيرات خود را التماس نمود . اولياى دولت علّيه هم قبول كردند و به اجاره بندر عباسى موافق قاعده افزوده شد و امام مزبور قبول كرده و بالفعل در سر خدمت خود مىباشد . باوجود اينكه ابدا دخلى به دولت انگليس ندارد ماده او را بميان آورده مسأله را براى خود تراشيده است . جناب صدراعظم گفت حالت اطاعت او به دولت\r\n\r\n\r\n","description":"","footnote":"\r\n( 1 ) - در اصل چنين است .\r\n","page_name":" 104 ","page_number":232},
  {"content":"\r\n\r\nايران چگونه است ؟ جناب ايلچى كبير جواب دادند حالت او و مسقط براى توضيح ماده ، مثل افلاق و بقدان « 1 » و مصر است .\r\n\r\nدولت انگليس گويا مصمم به محاربه است\r\nبعد ذلك جناب صدراعظم گفتند كه من مقدما هم اظهار كرده بودم هرطور است رفع اين فقره را من ان شاء اللّه از جناب ايلچى انگليس خواهش خواهم كرد . جناب امين الملك جواب دادند آنچه بعقل ناقص من ميرسد دولت انگليس منظور ندارد اين عمل تمام بشود و گويا مصمم به محاربه است ، و حتى شنيده‌ام كه كشتيهاى جنگى ايشان در نزديك سواحل ايران هستند ، و هرگاه دولت انگليس اين تصورات را كرده است كه با دولت ايران جنگ نمايد و مرام خود را با جنگ بگذراند ، گويا پر به آسانى اين تصورات صورت‌پذير نگردد .\r\nاين بنده از حالا جناب شما را شاهد ميگيرم كه در خصوص گذشتن اين عمل ، دولت متبوعهء من تا چه درجه اقدام نمود و از هيچ‌چيز مضايقه نكرد كه دوستى دولت انگليس از دست نرود و اين بنده در ما فوق دستور العمل خود در قبولى تكاليف چه حركت كردم . پس از آنكه دولت ايران از هربابت مأيوس بشود ناچار در وقايع استقلال خود صرف اوقات خواهد نمود تا از پردهء غيب چه ظهور نمايد .\r\nجناب صدراعظم بعد از اين اظهارات قدرى سكوت كرده گفت الحق آنچه معلومات دارم ، دولت علّيهء ايران درهمه‌حال در اين مسأله مضايقه نميفرمايند ، و جناب ايلچى هم در هرباب حركت عاقلانه و حكيمانه بظهور آورده است ، در اين شك و شبهه نيست بلى از ايشان منتها اسباب را\r\n\r\n\r\n","description":"","footnote":"\r\n( 1 ) - دو ولايت والاشى و مولداوى  - Valachie et Moldavie  در آن تاريخ جزو عثمانى بودند و بعد دولت رومانى را تشكيل دادند .\r\n","page_name":" 105 ","page_number":233},
  {"content":"\r\n\r\nفراهم آوردنست ، بديهى است هرچه ظهور خواهد كرد در زير پردهء تقدير است . اما من در اين دو سه روزه ايلچى انگليس را ملاقات ميكنم و هرچه لازمهء سعى و اقدام است علم اللّه مضايقه نخواهم كرد ، تا به‌بينم چگونه خواهد شد و مراتب را به جناب ايلچى كبير حالى خواهم نمود .\r\nجناب امين الملك گفت هرطور كه جناب صدراعظم صلاح ميدانند بنده حاضر هستم . اين فقره در اينجا تمام شد .\r\n\r\nفقرهء ديگر\r\nجناب امين الملك گفتند كه يك دو مجلس كه با جناب فؤاد پاشا ملاقات واقع شد ، پاره فقراتى را به جناب ايشان اظهار كرده و منتظر جواب بودم كه بواسطهء تغيير از مقام خارجه ممكن نشد ، البته ايشان به جناب صدراعظم عرض كرده‌اند ، و هرگاه دردسر نشود بطريق اجمال بيان خواهم كرد . جناب صدراعظم گفت از بس‌كه از اظهارات جناب ايلچى كبير خوشم ميآيد ، هرگاه مكرّر فرمايند محظوظ خواهم بود .\r\n\r\nگفتگو دربارهء حسن مناسبات دو دولت\r\nجناب امين الملك گفت كه چنان كه به جناب صدراعظم معلوم و مستغنى از اظهار است ، ميل و محبت حقيقى دولت ايران نسبت به دولت علّيهء عثمانى در سرحد كمال است ، چنان كه آثار نتايج آن را بطورى بشهود آوردند كه در نزد احدى مخفى « 1 » نماند . چون بتجربه رسيده است كه ارتباط حقيقى كه معنوى باشد ، منافع كثيره را متضمن است ، چنان كه اولياى دولت علّيهء ايران ، نفع آن را در ديگران مشاهده كردند ، اين ملاحظه را مينمايند كه در كلّ روى زمين ، سواى اين دو دولت ، اسلام\r\n\r\n\r\n","description":"","footnote":"\r\n( 1 ) - « مخفى » مأخوذ از نسخهء بدل است .\r\n","page_name":" 106 ","page_number":234},
  {"content":"\r\n\r\nدولت ديگر ندارد . چرا بايد محبت و روابط اين دو دولت اسلام در حالتى نباشد كه ظاهرا و باطنا يك وجود باشند ، و مختصر اين است كه طالب و راغب هستند كه فيما بين اين دو دولت قويشوكت ، ربط « 1 » يگانگى طورى بشود كه معنا صورت مواحدت پيدا نمايد .\r\nجناب صدراعظم گفت درست حالى نشدم كه معنى اين رابطه چيست ؟ جناب امين الملك جواب داد كه اگرچه للّه الحمد بين الدولتين عليتين اسلام ، روابط دوستى و اتحاد برقرار است ، و ليكن منظور و ملاحظهء اولياى دولت ايران اين است كه دولتهاى يوروپ از بس‌كه با هم آميزش زياد كرده و اتحاد و اتفاق نمودند ، روزبروز ترقى و وسعت پيدا كردند .\r\nچرا بايد اتفاق و اتحاد اين دو دولت اسلام ، صورت مواحدت را پيدا نكرده ، از اين منافع محروم باشند .\r\nجناب صدراعظم جواب داد كه اولا للّه الحمد دوستى حقيقى بين الدولتين عليتين هميشه برقرار بود ، به اعتقاد من به قدر ذرّه قصورى واقع نيست . و ثانيا هرگاه مقصود « 2 » فراهم آوردن اسباب تزايد و تأييد باشد ، هرچند رابطهء حقيقى واقعه در سرحد كمال است ، اما بعد از آنكه اين مسأله فيما بين ايران و انگليس رفع شد ، ان شاء اللّه به تحصيل اسباب تأييد و تزايد آن مهم پرداخته خواهد شد .\r\n\r\nقصور در انعقاد پيمان تدافعى و تعرضى\r\nو ليكن يك نوع اتفاق ديگرى هم هست كه اتفاق تدافع و تحفّظ ميگويند ، و چنان كه در ميان بعضى دول يوروپ هست كه آن هم در ضمن عهدنامه قرار داده مىشود « 3 » كه در محاربهء دشمن ، شريك همديگر\r\n\r\n\r\n","description":"","footnote":"\r\n( 1 ) - در نسخه بدل « روابط » ضبط شده است .\r\n( 2 ) - « مقصود » مأخوذ از نسخهء بدل .\r\n( 3 ) - در اصل : قرار كه مىشود .\r\n","page_name":" 107 ","page_number":235},
  {"content":"\r\n\r\nميشوند ، اما اين فقره بسيار ملاحظه و مطالعه ميخواهد .\r\nجناب امين الملك گفت كه بديهى است در اين خصوصات ، ملاحظات كافيه بايد « 1 » بشود و عرض كردن اين فقره در اين مجلس نه از اين راه است كه حالا اقدام به اين امر بشود ، چون براى عرض كردن افكار اولياى دولت علّيهء ايران به خدمت جناب صدراعظم مأموريت مخصوصى داشتم ، لهذا در اين مجلس عرض كردم ، اولياى دولت عثمانى هروقت را مناسب و مقتضى دانيد كه صلاح دولت عثمانى باشد ، براى ربط اين اتفاق ، دولت علّيهء ايران حاضر است . اين فقره هم در اينجا ختم گرديد . اما چنان كه در مجلس مكالمه جناب فؤاد پاشا مسطور است معلوم خواهد شد كه بيك ملاحظه احوال انگليسها را در چه درجه معتنابه « 2 » ميدانند .\r\n\r\nفقرهء ديگر\r\n\r\nگفتگو دربارهء مناسبات ايران و عثمانى\r\nجناب امين الملك گفت از آنجا كه مراتب انصاف و حقانيت جناب صدراعظم مثل آفتاب روشن است ، حسب المأموريه بعضى مسايلى كه دولت ايران با دولت عثمانى دارند ، بايد اين بنده على التفصيل به وكلاى دولت عثمانى اظهار دارم . و چنان كه يك دو دفعه به جناب فؤاد پاشا اظهار كرده‌ام ، لازم ميدانم هم « 3 » فقرات آنها را بر سبيل اجمال خدمت جناب صدراعظم بيان سازم ، و از عدالت كاملهء خود التفات به قرارداد آنها فرموده مدت قليلى كه در اينجا هستم ، جواب و قرارمدار آنها را به بنده اعلام فرمايند .\r\n\r\n\r\n","description":"","footnote":"\r\n( 1 ) - در اصل : باشد .\r\n( 2 ) - در اصل : معتنا .\r\n( 3 ) - در اصل چنين است و « اهم » مناسبتر به نظر مىآيد .\r\n","page_name":" 108 ","page_number":236},
  {"content":"\r\n\r\nجناب صدراعظم جواب داد كه پايهء اعتقاد من اين است كه اين هردو دولت اسلام يكى هستند . بر عهدهء من لازم است بهرطور كه امورات دولت متبوعهء خودم را اجرا ميدارم ، امورات دولت عليهء ايران را هم سوا ندانسته ، اين‌طور اجرا دارم ، و فى الحقيقه هم بايد اين‌طور دانسته باشم .\r\nجناب امين الملك جواب دادند كه اولياى دولت ايران هم همين اعتقاد و اعتماد را به جناب شما دارند و شما را خيرخواه جميع فرق اسلام ميدانند . در اين صورت بديهى است تكليف شخص بزرگ صد مراتب زياده از اشخاص ديگر است . فريضهء ذمت صفت عدالت جناب صدراعظم است كه در انجام امورات جميع اهل اسلام خود را بهيچوجه معاف ندارند .\r\nجناب صدراعظم جواب داد كه اين اظهارات جناب ايلچى كبير از نيك‌نظرى و نيك‌فطرتى خودشان است ، و از دست من بندهء عاجز چه ميآيد . بطورى كه فرمودند اعتقاد ذاتى من هم اين است كه جناب صدراعظم دولت علّيهء ايران هم صدراعظم جميع اهل اسلام است ، فى الواقع واجب « 1 » ذمّت است كه در انجام امورات اين دو دولت اسلام كه متضمن آرام و استراحت بلاد و عباد باشد ، اقدامات خيرخواهانهء خود را دريغ ننمائيم .\r\n\r\nتحريكات در سرحدات\r\nجناب امين الملك جواب داد كه مدتيست در سرحدات دولت علّيهء ايران ، از جانب بعضى مأمورين دولت عثمانى ، پاره [ اى 
  ] حالات بظهور ميرسد كه موجب اختلال استراحت سكنه و مخلّ امنيت آنجاها مىشود . و بعضى عشاير و نوكرهاى دولت علّيهء ايران ، هريكى بيك\r\n\r\n\r\n","description":"","footnote":"\r\n( 1 ) - اصل : واحه ، تصحيح قياسى است .\r\n","page_name":" 109 ","page_number":237},
  {"content":"\r\n\r\nملاحظهء واهى ، موافق هواى نفس خود ، به خاك عثمانى مىآيند ، و از جانب مأمورين عثمانى هم حمايت ميشوند ، و بعضى از آنها در نزديك حدود اقامت كرده و پى فرصت بوده شب و روز قتل و غارت [ مىكنند 
  ] و خسارت ميزنند .\r\nآيا انصاف اين است ، اولياى دولت عليهء ايران ، درهمه‌حال پاس اتحاد و محبت دولت عثمانى را بروجه اكمل داشته و هرگونه مناسبات دوستى را اظهار سازند ، و در مقابل آنطور محبت و مودت ، از جانب مأمورين دولت عثمانى اين گونه حالات را ملاحظه نمايند ؟ سبب تأسف اولياى دولت علّيهء ايران خواهد بود .\r\nجناب صدر گفت كه در اين صورت حق بجانب دولت ايران است ، هرگاه من هم باشم البته متأسف خواهم بود . اما چنين تصور ميكنم كه مدتها است اين گونه حركات در سرحدات بظهور نميرسد ، و حتى مقدما تعليمات هم به مأمورين سرحدات رفته است كه كمال دقت را در اين خصوصيات به عمل آورند ، خودشان را از اين گونه كيفيات معاف دارند . نميدانم حالا تازه چه ظهور كرده است و يا مثل سابق بعضى حركات نامناسب واقع مىشود يا نه ؟\r\nجناب امين الملك جواب دادند كه حالت اوايل سرحدات ، بطورى كه معلوم جناب صدراعظم است كماكان باقيست ، و ساعت بساعت هم ، در هرحال ، حركات عجيب و غريب كه منافى رأى اولياى دولتين است بظهور ميرسد .\r\nيكى از فقرات سابق اين است كه على آقاى شكاك كه از ارومى فرار كرده به خاك عثمانى گذشته و بزرگ عشاير ، هركسى ، او را تصاحب\r\n\r\n","description":"","footnote":"","page_name":" 110 ","page_number":238},
  {"content":"\r\n\r\nنموده است ، در خط حدود ايران اقامت كرده ، شب كه مىشود براى دزدى و هرزگى و خسارت به خاك ايران ميگذرد ، و چون به همه جاى ايران بلد است ، نهب و غارت اموال ايرانى را كرده و بعضى را تطميع مىكند ، و كاروان مىزند و انواع اقسام مفسده‌ها را بظهور آورده ، باز مراجعت به خاك عثمانى مينمايد . در صورتى كه او خود تبعهء دولت علّيهء ايران باشد ، چرا بايد او را مأمورين اولياى دولت عثمانى تصاحب نمايند ، و او هم جسارت پيدا كرده به خاك ايران بگذرد ، و مرتكب ضرر و خسارت شود ؟\r\nو هم‌چنين در سرحد خوى و كردستان و غيره كه تفصيل همهء اينها در كتابچه مسطور و بيان داده شده است .\r\nو از تازه‌ها اين است : غفور خان زرزا كه مدتى در دار الخلافهء طهران محبوس بود ، واسطه برانگيخته مرخص شد . حال پنج شش هزار تومان اصل مال ديوان را برداشته به خاك عثمانى گذشته است . در اردبيل و موصل « 1 » در كمال اعزاز او را استقبال كرده‌اند ، بطورى كه به سفرا آنطور احترام نميشود و قس على ذلك .\r\nگفتند و بديهى است جناب صدراعظم بهر علم محيط هستند .\r\nهمهء اين حالات مغاير دوستى و مودت و منافى مضمون عهد و شرط است .\r\nچرا بايد اين گونه اشخاص كه خالى از غرض نيستند و بهواى نفس خود رفتار مىكنند ، در اين طرف قبول بشوند « 2 » و موجب پاره‌اى قيل و قال شوند ؟\r\nاولياى دولت علّيهء ايران آرزو دارند كه از جانب وكلاى دولت عثمانى در اين خصوصات اعتناى كامل بظهور آيد ، و بطورى صرف افكار فرمايند\r\n\r\n\r\n","description":"","footnote":"\r\n( 1 ) - در اصل : موسل .\r\n( 2 ) - در اصل بشود .\r\n","page_name":" 111 ","page_number":239},
  {"content":"\r\n\r\nكه موافق عدالت ، رفع همهء اين غايله گردد .\r\nو همچنين در بغداد ، قرانتين خانقين « 1 » و عدم اعتناى والى آنجا در امورات اتفاقيهء تبعهء دولت عليهء ايران ، چنان كه چند روز قبل كاغذ عاليجاه كارپرداز دولت عليهء مقيم بغداد را خان مصلحتگزار خود به نظر شريف رسانده و خوانده و ترجمه كرده است . و حسب الاشارهء جناب صدراعظم ترجمهء كاغذ مزبور را با تقرير سفارت به مقام خارجه فرستاده است . كارپرداز از مشاراليه اينقدر كه بخان مصلحتگزار نوشته است ، واضح است كه خدمت اولياى دولت ايران چه تفصيل خواهد نوشت ، و پس از آنكه اولياى دولت علّيهء ايران اين گونه حالات را مشاهده و ملاحظه نمايند ، تا چه درجه مكدّر و مأيوس خواهند بود . بارى بعضى در فقرات بغداد و سرحدات و غيره شمرده و بعد گفتند كه ان شاء اللّه بايد در اين خصوصات قرار درستى و محكمى داده شود كه مايهء رفع اين مواد كه سرحدداران و مأمورين عثمانى مرتكب ميشوند بشوند .\r\nجناب صدراعظم جواب دادند كه همهء اين اظهارات جناب ايلچى كبير صحيح و درست است . اولا بايد درهمه حال سرحدات دولتين در كمال امن و استراحت باشند ، و ثانى خودم ان شاء اللّه سركشى و ملتفت بهمهء اينها ميشوم و حتى المقدور كسانى كه بىاعتدالى مينمايند ، بعضى را تنبيه و بعضى را توبيخ و برخى را هم تأديب مينمايم ، و احكامات اكيدهء عمومى نشر و اعلام ميسازيم كه از ظهور حركات خلاف ، بسياربسيار حذر نمايند .\r\nو اگرچه بعضى آدمها از خاك ايران به اين طرف ميآيند ، اما خدا\r\n\r\n\r\n","description":"","footnote":"\r\n( 1 ) - در اصل : خانقى .\r\n","page_name":" 112 ","page_number":240},
  {"content":"\r\n\r\nميداند كه من ابدا راضى و خوشحال به اين خصوصات نيستم ، و ان شاء اللّه مطلق احكامات نشر ، و تعليمات بهمهء سرحدداران و مأمورين عثمانى خواهم فرستاد كه هرگز مرتكب اين گونه حالات نشوند ، و ابدا احدى را كه از خاك ايران به خاك عثمانى مىآيد قبول نكنند ، و احترام و تصاحب نمودن را يك جا موقوف دارند . و من ميتوانم بگويم كه همهء اين ظهورات از بىوقوفى سرحدداران است ، زيرا كه يكى موافق پوليطيك سابقه رفتار مىكند و يكى از حالت داخله ، و از پوليطيك حاليهء دولت خود بىخبر است ، موافق هواى نفس خود حركت مينمايند ، و بعضى از راه نادانى مرتكب پاره‌اى حالات ميشوند ، و وقتى كه يكى از اهالى ايران به خاك عثمانى بگذرد و نزد يكى از آنها بيايد او را بطورى تصاحب مىكند كه كانّه براى دولت خود يك ولايتى را فتح كرده است ، بىخبر از آنست كه فقره ، سراپا مضرّت است . خلاصه آنچه از دست من برآيد در اين خصوصات مضايقه نخواهم كرد .\r\n\r\nتأثير نفس صدراعظم در بهبود مناسبات !\r\nجناب امين الملك بعد از شمردن چند فقره از مطالب ، گفتند كه چون مطالب معوّقه دولت ايران در كتابچه ، على التفصيل مسطور است ، و سابقا از طرف خان مصلحتگزار كتابچه مزبوره [ كذا 
  ] ببابعالى داده شده است . و ليكن چند فقره آن كه بايد ان شاء اللّه قرار آنها به زودى داده شود و جواب لازمه آنها را به بنده بدهند ، در ورقه عليحده ، فردا پس‌فردا به مقام خارجه ، در ضمن مراسله بيان خواهم كرد .\r\nاميدوار چنان هستم كه با كمال التفات قرار آنها را داده به بنده بيان فرمايند ، زيرا كه مدت قليلى در اينجا خواهم بود و هرچند فرمايش فرمودند كه همهء مطالب دولت علّيه ايران صورت انجام خواهد يافت ،\r\n\r\n","description":"","footnote":"","page_name":" 113 ","page_number":241},
  {"content":"\r\n\r\nو ليكن از قرارى كه معلوم است ، مكرّر ، احكامات در خصوص هريكى از مواد از وكلاى عثمانى صادر شده است ، باز مأمورين دولت عثمانى اهمال را به كار برده‌اند . امّا اميد كلى كه براى انجام امورات مزبوره به بنده حاصل شده است ، اين است كه تأثير نفس جناب صدراعظم ان شاء اللّه همهء مطالب را اجرا و قرار همهء امورات را خواهد داد .\r\nو نيز جناب امين الملك گفت كه امروز خيلى مصدّع اوقات شريف جناب صدراعظم شدم در اظهارات و در مكالمات هرچه قصور ديده باشند بايد عفو فرمايند .\r\nجناب صدراعظم گفت استغفر اللّه جناب ايلچى كبير شخصى است نجيب و اديب ، و در همهء صفات ممدوحه آراسته ، هروقت كه ملاقات وى روى ميدهد بسيار مشعوف ميشوم .\r\n\r\nدر صورت بروز جنك بين ايران و انگليس دولت عثمانى چه وضعى خواهد داشت ؟\r\nجناب امين الملك گفتند كه اگرچه خيلى مصدّع شدم و ليكن يك چيز ديگر هم بايد به خدمت عرض شود ، و بانصاف عادله خود جواب فرمايند . آن اين است هرچند اميد كلى دارم كه اين مسأله كه فيما بين دولتين ايران و انگليس است ، به زودى مبدّل بصفا و مودت شود ، ليكن سبك و سياق انگليسها طور ديگر ملاحظه مىشود . و بر اولياى دولت علّيه ايران هم لازم است كه به تدابير نگاهدارى سرحدّات و غيره پردازند . هرگاه خدانكرده فيما بين دولتين كار به محاربه منجر شود ، و انگليس بخواهد كشتى داخل شط العرب نمايند ، تكليف دولت ايران چه خواهد بود و دولت علّيه عثمانى چه ملاحظه و چه منظور دارند ؟\r\n\r\n","description":"","footnote":"","page_name":" 114 ","page_number":242},
  {"content":"\r\n\r\nجناب صدراعظم جواب داد كه و اللّه ما هم در زمان و در حالت باريك هستيم ، و به جناب ايلچى معلوم است كه ما با دولت انگليس دوست هستيم ، و وانگهى در محاربه روسيه در حق دولت علّيه اينقدر مالا و جانا [ كذا 
  ] احترامات به عمل آورد . اگرچه به حق نميتواند داخل شط العرب بشود ولى طور ديگر را نميدانم . خداوند ان شاء اللّه به زودى اين غايله را بر طرف نمايد كه از اين حالتها خلاصى حاصل آيد .\r\nجناب امين الملك ديد كه جواب ، موافق سؤال نگرديد .\r\nگفت كه پرواضح است جناب صدراعظم هزار درجه از بنده و امثال « 1 » بنده بعلم پوليطيك اعلم‌اند . دولت انگليس نظاما و قانونا بهيچوجه حق و صلاحيت ندارد كه داخل شط مزبور شود ؛ زيرا كه شط مزبور فيما بين دولتين مشترك است .\r\nصدراعظم گفت مىشود كه دولت انگليس بگويد طرف يسار شط مزبور مال ايران است ، من از آن سمت مرور خواهم كرد .\r\nجناب امين الملك جواب داد در صورتى كه شط مزبور فيما بين دو دولت دوست باشد ، گويا مشكل است كه بدون رضاى صاحبان ملك ، دولت ديگر داخل شط العرب باشد .\r\n\r\nجناب صدراعظم جواب مهمل ميدهد !\r\nجناب صدراعظم گفت حقيقتش اين است من درست نميدانم كه در خصوص اين گونه شهرهاى بزرگ ، قرار و اصول عمومى چيست .\r\nبايد درست برسم و مطالعه و ملاحظه نمايم و بعد جواب بدهم .\r\nجناب امين الملك ديدند كه جناب ايشان جواب مهمل ميدهد . گفت ان شاء اللّه تعالى جواب اين فقره و فقرات ديگر را به زودى التفات خواهند فرمود .\r\n\r\n\r\n","description":"","footnote":"\r\n( 1 ) - در اصل : امتثال\r\n","page_name":" 115 ","page_number":243},
  {"content":"\r\n\r\nجناب صدراعظم گفت ان شاء اللّه جواب همهء فقرات را خواهم داد و مكرّر گفت كه ايلچى انگليس را مطلق خواهم ديد ، بلكه ان شاء اللّه تعالى اين مسأله برودت از ميان رفع بشود .\r\nجناب امين الملك برخاسته خداحافظ نموده مراجعت كردند و در خصوص فقره شط العرب ، جناب صدراعظم ابدا موافق سؤال جواب نداد .\r\nفى پنجم شهر ربيع الثانى سنهء يكهزار و دويست و هفتاد و سه هجرى .\r\n\r\n","description":"","footnote":"","page_name":" 116 ","page_number":244},
  {"content":"\r\n\r\n\r\nصورت مكالمه و مكاتبهء ايلچى كبير دولت فخيمه انگليس مقيم اسلامبول\r\nفرداى روز ورود سفارت كبرى به اسلامبول محمد آقا مترجم مأمور شد باحوالپرسى ايلچى كبير ، كه بدين نحو بيان بكند : اولا جناب امين الملك مرا فرستاده كه با كمال احترام دريافت ملاقات شما را بكنم و احوال سلامتى شما را پرسيده او را از صحت مزاج شريف شما خوشوقت نمايم . ثانيا در اين سفر ناخوشيهائى كه به او عارض شده خدمت شما اظهار نمايم . و تا ديروز كه وارد اسلامبول شده‌ايم ناخوشى نوبه مراقب بوده چنان كه حين ملاقات از رنگ و حالت او دريافت خواهيد كرد .\r\nو ميگويند اميدوارم كسب صحت نموده به زودى از دريافت خدمت شما جزئى برودت كه فيما بين دولتين رو داده است رفع كرده و اين نيكنامى را ذخيرهء دنيا و آخرت خود بكنم « 1 » .\r\n\r\nمذاكرات محمد آقاى مترجم با ايلچى انگليس\r\nپس از ابلاغ سفارشات ، ايلچى كبير انگليس از محمد على آقا « 2 » ، از حالات خودش پرسيده بود ، كه كجائى هستيد و در كجا تحصيل فرانسه كرده‌ايد . بعد گفته بود كه زياد تأسف از اين دارم كه شما را حامل اين گونه سفارش مينمايم .\r\n\r\n\r\n","description":"","footnote":"\r\n( 1 ) - اين قسمت الى انتهاى سواد كاغذها در نسخهء اصل ( الف ) وجود ندارد و تمام اين قسمت تا فصل دوم تحت عنوان « در وقايع عزيمت سفارت كبرى از اسلامبول به فرانسه » منقول از نسخهء بدل ( ب ) است .\r\n( 2 ) - اين شخص با محمد آقاى مذكور در فوق ظاهرا يكى است و براى مؤلف يا استنساخ‌كننده اشتباهى حاصل شده است .\r\n","page_name":" 117 ","page_number":245},
  {"content":"\r\n\r\nبايلچى خود بگوئيد كه من شخصا زياد ساعى بودم كه اين كار به خوبى بگذرد . ولى رفتارهاى ناشايست دولت ايران ، بسبب فساد ديگران نگذاشت كه اين كار بانجام برسد . حال بتأسف تمام ميگويم كه چند روز پيش ، نوشتجات دولت خودم به من رسيد كه با ايلچى دولت شما هيچ در اين باب گفتگو ننمايم ؛ و از شما خواهش مينمايم كه اين سفارش مرا كلمه به كلمه بايلچى برسانيد .\r\n\r\nخوددارى ايلچى انگليس از مذاكره با مصلحتگزار ايران\r\nيك روز بعد از محمد على آقا ، حاجى ميرزا احمد خان مصلحتگزار ، به منزل ايلچى انگليس رفته بعد از اخبار ورود ، آدمهاى ايلچى پذيرائى نموده ، بايلچى كبير اخبار نموده بودند . تقرير معزىاليه اين است كه بعد از اخبار ، دو نفر صاحب‌منصب ، يكى نايب و يكى مترجم ، آمده از جانب ايلچى عذرخواهى نمودند كه سفير كبير ميگويد از ملاقات شما و جناب امين الملك ايلچى كبير احتراز دارم ، ببخشيد .\r\nمن گفتم هنوز ايلچى كبير مرا نديده است ، و از مطلب من مستحضر نشده است كه منظور از آمدن چيست ، و چه پيغامى به او دارم ، چه مضايقه بعد از آنكه مرا به بيند و مطلب مرا بفهمد ، و مصلحت خود را در اينطور جواب دادن بداند ، مختار است .\r\nآن دو نفر برخاستند و جواب مرا بايلچى گفته مراجعت نمودند ، كه ايلچى گفت هرچه پيغام دارد به اين دو نفر بگويد .\r\nگفتم ديروز جناب امين الملك ، بتوسط محمد على آقاى مترجم سفارت كبرى كه خدمت شما فرستاد و ورود خودشان را اخبار داده ، عذرخواهى فرموده بودند . و ليكن ترجمان مشاراليه ، از جانب شما اينطور جواب آورد كه گويا جناب شما فرموده بودند ، از جانب وكلاى\r\n\r\n","description":"","footnote":"","page_name":" 118 ","page_number":246},
  {"content":"\r\n\r\nدولت بهيه انگليس ، چند روز قبل حكمى بجناب شما رسيده است كه با جناب امين الملك در مسألهء حاضره گفتگو ننمائيد .\r\nاولا من كه مصلحت‌گزار هستم ، از جانب جناب امين الملك مأمورم كه اين نوع كيفيت را بر وجه وضوح از جناب شما استعلام نمايم .\r\nثانيا در صورتى كه چنين حكمى بجناب شما رسيده باشد ، جاى تأسف زياد هست كه در عرض مدت پنج شش ماه ، زحماتى كه جناب شما و بنده متحمل بوديم ، و براى اينكه مأموريت‌نامه با اين بنده نبود ، و از جانب اولياى دولت ايران اختيار تام و تمام به جهت گذراندن مسألهء حاضره با جناب امين الملك بود ، اتمام عمل ، موقوف به ورود جناب ايشان گشته بود . و هرروزه منتظر ورود او بوديم كه نتايج اين زحمات حاصل شود . و الحمد للّه اينك ايشان وارد شده حاضر و مهياى اتمام عمل هستند .\r\nدر چنين موقع و مقام كه وقت ظهور و بروز نتايج نيك است ، جناب شما اينطور جواب داده باشيد و چه مضايقه از جانب وكلاى دولت انگليس چنين حكمى بشما رسيده باشد ، باز از راه مراتب خيرخواهى جناب شما مأمول است ، كه در اصلاح ذات البين هرطورى كه صلاح بدانيد خود را بالمرّه كنار نكشيده ، چنان كه افكار اولياى دولت ايران است كه در حفظ مراتب دوستى قديمى دولت انگليس ، از مساعى جميله فروگذارى نكرده ، جناب شما هم نكنيد .\r\nو طرز و طور اصلاحكارى را كه به جاهاى خطرناك نكشد ، بفرمائيد مظنّه قوى اين است كه ان شاء اللّه تعالى ، هنگام ملاقات رسميانه [ كذا 
  ] يا دوستانه ، با جناب امين الملك هم رفع اشكالات بشود و هم مشاهده\r\n\r\n","description":"","footnote":"","page_name":" 119 ","page_number":247},
  {"content":"\r\n\r\nبقيّه ناخوشى جناب ايشان پارهء خيالات و شبهات را مرتفع سازد .\r\nبالجمله جناب امين الملك زايد الوصف طالب است كه ان شاء اللّه تعالى اختتام اين عمل بتوسط خيرخواهانهء شما بانجام برسد و هيچ شبهه نميرود كه ان شاء اللّه ملاقات دو سفير كبير منتج نتايج نيك خواهد بود .\r\nاگرچه رسما هم نباشد شخصا باشد .\r\n\r\nتلگرام به لندن\r\nهمين يادداشت را كه براى آنها تقرير [ شد 
  ] ، رفتند بايلچى كبير گفتند . جواب آوردند چون براى من حكمى رسيده است كه در اين مواد با جناب فرخ خان مكالمه نكنم ، حالا نميتوانم مكالمه بكنم .\r\nاما چون مصلحتگزار ميگويد كه جناب ايشان اختيار تام و تمام دارد ، و ميتواند ترضيه را بدهد ، و امر هرات را قرارى بدهد ، مضايقه ندارم ، كه با تلغراف ب لندن خبر بدهم و مأموريت جديد از براى خود بخواهم .\r\nمشروط بر اينكه اگر جناب امين الملك هم مثل شما بانجام نرساند تكاليف زيادتر و شديدتر خواهد بود ، و من امشب با تلغراف خبر مىدهم ، دو روز ديگر بشما جواب مىدهم .\r\nمن گفتم بسيار خوب ، دو روز ديگر شما جواب ميفرستيد ، يا من بيايم ؟ گفتند يا ما خود خواهيم فرستاد ، يا شما خواهيد آمد . خداحافظ نموده ، مراجعت كردم .\r\nدر نوزدهم شهر صفر المظفر 1273 با ايلچى انگليس بتوسط نايب و مترجم اين مكالمه شد .\r\n\r\n","description":"","footnote":"","page_name":" 120 ","page_number":248},
  {"content":"\r\n\r\n\r\nسواد كاغذيست كه به جناب جلالتمآب ميرزا آقا خان صدراعظم نوشته شده است\r\nخداوندگارا نايب ايلچى انگليس با يك نفر صاحب‌منصب ديگر كه اسمش چرچيل و مدتى هم در تهران بود آمدند نزد من . و از جانب ايلچى كبير ، بموجب نوشته [ اى 
  ] كه ترجمهء آن [ را 
  ] در دست داشتند ، اين پيغام را به من رساندند كه بموجب اطمينان « 1 » كه جناب شارژ دافر ايران روزى كه به طراپيه تشريف آوردند ، و مرا امكان نبود كه او را ديدن بكنم ، بواسطهء مسيو اليسون پيغام داده شد ، مبنى بر اينكه جناب جلالتمآب امين الملك ايلچى كبير نزد دولت فرانسه كه الآن در اسلامبول شرف اقامت دارند ، دستور العمل كافى و كلى براى رفع صعوبات واقعهء فيما بين دولتين عليتين انگليس و ايران ، در خصوص ترضيه دادن كليه ، بدون درنگ به دولت انگليس دادند .\r\nمشهود ميدارد كه اينجانب از طرف دولت خودمان مأذون گرديد كه اظهارات جناب امين الملك را در باب ترضيه استماع نمايد . لهذا اظهار ميدارد كه جناب مشاراليه هرچه افادات را مناسب ديده‌اند ، تذكار بفرمايند ، و مقتضى و منتظر آن است كه با تحرير باشد ، و از اين پيغام معلوم است كه منظور ايلچى كبير نه اين است كه در باب شرايط اصلاح با من بناى گفتگو و مذاكره گذارد ، بلكه منتظر اين است كه من بروم از جانب دولت ايران تكاليف دولت انگليس را قبول نمايم ، و اين واضح است كه تا جواب تكاليفى كه به طهران فرستاده‌اند ، به اولياى دولت انگليس نرسانيده ، [ بناى 
  ] مذاكره نخواهند گذاشت . و مقصود از اين پيغام ، محض كنجكاوى و تحقيق احوال بنده است ، چنان كه ايلچى كبير\r\n\r\n\r\n","description":"","footnote":"\r\n( 1 ) - در اصل چنين است .\r\n","page_name":" 121 ","page_number":249},
  {"content":"\r\n\r\nدر ضمن پيغام خود نميگويد كه من حاضر هستم كه در باب ترضيه ، اظهارات شما را استماع نمايم .\r\nبارى با حامل اين پيغام ، در باب اختيار خود و منظور اولياى دولت ايران و ميل شخص من در اصلاح اين امور و شرايط حصول و مقصود طرفين آنچه كه مناسب مجلس بود بيان نمودم .\r\nنايب مشاراليه كه مأمور مذاكرهء مطالب نبود ، از فدوى دو جواب ميخواست ، يكى در باب اختيار خودم و دستور العمل ، و ديگرى اينكه من حاضر هستم كه تكاليف دولت انگليس را بلادرنگ قبول نمايم يا نه ؟ .\r\nبنده اول پرسيدم كه تكاليف دولت انگليس كدام است ؟\r\nنايب مشاراليه ، در اين باب نتوانست جواب شافى بدهد . مقصودم از اين سؤال اين بود كه بفهمم دولت انگليس همان تكاليف سابق را كه به طهران فرستاد ، يا اينكه ابراز شرايط ديگر را كرده است « 1 » . بعد از سؤال و جواب زياد ، آخر الامر بموجب نوشته از جانب من براى ايلچى كبير اين پيغام را برد كه من از جانب دولت ايران اختيار دارم كه در باب اصلاح امورات فيما بين دولتين ايران و انگليس قرارى كه شايسته بدانم بدهم . و هيچ لازم ندارم كه در اين باب ، دوباره رجوع بدستور العمل اولياى دولت خود نمايم . و در باب قبول تكاليف دولت انگليس چون بر مراتب آن استحضار ندارم ، نميتوانم در اين باب جوابى بشما بگويم .\r\nعلاوه بر اين شرحى شخصا بمضامين مناسب بتوسط نايب مزبور به ايلچى كبير پيغام دادم كه اگر بيش از اين مقام رسمى ، در يك مجلس دوستانه و شخصا با هم گفتگو نمائيم كه به جهت « 2 » اصلاح\r\n\r\n\r\n","description":"","footnote":"\r\n( 1 ) - در اصل چنين است .\r\n( 2 ) - در اصل چنين است و ظاهرا « جهت » صحيح است .\r\n","page_name":" 122 ","page_number":250},
  {"content":"\r\n\r\nامورات ، مكالمات ما خالى از فايده نباشد ، مجلس ما در اينجا ختم شد .\r\nجاى ترديدى نيست كه تا از تكاليف آخرى خبرى نرسد ، ايلچى كبير انگليس با فدوى مذاكرهء مطلب نخواهد كرد . و اگر هم بكند ، مادامى كه تفصيل ورود چاپار آخرى انگليس به طهران به من نرسد ، بنده بهيچ‌طور نميتوانم حرف بامعنى و قرار قطعى بميان بياورم .\r\nدر اين صورت لابد هستم كه منتظر خبر طهران باشم ، و لكن در اين بين اگر ممكن باشد رشتهء اين پيغامات را از دست نخواهم داد ، و اگر چنانچه منتظر هستم از جانب سفير كبير انگليس دوباره پيغامى برسد ، براى بنده هيچ حرفى نميماند ، مگر اينكه چنين جوابى بگويم و السلام .\r\n\r\nسواد نوشتهء جناب امين الملك بايلچى كبير انگليس\r\nآن جناب ، مراتب اختيارات دوستدار را ، بموجب نوشته خواسته بوديد . اينك زحمت‌افزا ميگردد كه من از جانب دولت ايران اختيار تمام دارم كه در باب برودت فيما بين دولتين ايران و انگليس ، با آن جناب گفتگو نمايم . با كمال شوق حاضر هستم كه به جهت حفظ و بقاى دوستى دولتين ، هرقرارى كه شايستهء حالت طرفين باشد باستصواب آن جناب به امضاء برسانم . فى چهارم شهر ربيع الاول 1273 .\r\n\r\nپيغام ايلچى انگليس\r\nبگوئيد بجناب جلالتمآب ايلچى كبير كه نوشتهء ايشان بهيچوجه شامل آنچه ايشان و جناب شارژ دافر قرار داده ، و فى الحقيقه وعده كرده‌اند ، نيست . من اعلان نامهء نوشته و ممهور و ممضى ، بامضاى خود او\r\n\r\n","description":"","footnote":"","page_name":" 123 ","page_number":251},
  {"content":"\r\n\r\nخواسته‌ام ، بر مضمون اينكه دستور العمل از دولت ايران دارد كه صعوبات واقعهء فيما بين دولتين انگليس و ايران را تسويه و اصلاح بدارد و به دولت انگليس بلادرنگ كمال ترضيه را بدهد . اگر اعلان‌نامهء مذكوره [ كذا 
  ] را التفات نفرمايند ، ديگر با جناب ايشان مخابره نمىتوانم بدارم ، و دولت ايران بايد بعاقبتى كه رفتار ناهنجار او داده است بماند .\r\n\r\nجواب بايلچى كبير انگليس\r\nاز تفصيل پيغامات جناب ايلچى كبير اطلاع يافتم . اولا آنچه در باب اختيار خودم پريروز نوشته‌ام كافى و به اعتقاد من شامل لازمهء اختيار خود ميدانم . اينك ترجمهء آن را ارسال ميدارم و يقين دارم كه مضامين آن را به جهت انجام كار كافى خواهند شمرد . ثانيا هيچ مضايقه ندارم كه نوشتهء عليحده موافق يادداشت شما بنويسم . مگر آن يك فقره ، كه بلادرنگ تكاليف دولت انگليس را قبول نمايم . و در اين مسأله رجوع بانصاف شما مينمايم ، كه آيا يك سفيرى ميتواند پيش از آنكه از مراتب تكاليف مقابل خود استحضار حاصل كند ، تعهد نمايد كه من از جانب دولت خود آن تكاليف را بلادرنگ قبول خواهم كرد ؟\r\nبديهى است كه پس از ملاقات و اطلاع از احوال طرفين و رضاجوئى دولت انگليس حتى المقدور اهتمام خواهد شد .\r\n\r\nپيغام ايلچى انگليس\r\nبگوئيد بايلچى كبير ايران ، چون در مقابل سؤال من كه در باب صاحب‌اختيار [ بودن 
  ] ايشان كرده بودم ، جواب ايشان برسد ، من حاضر هستم\r\n\r\n","description":"","footnote":"","page_name":" 124 ","page_number":252},
  {"content":"\r\n\r\nكه از ايشان قبول بكنم ، بموجب نوشته هراظهارى كه بخواهد كند در خصوص ترضيهء دولت انگليس ، پس از وصول آن اظهار ، من رد نخواهم كرد كه جناب او را به‌بينم . اميدوارم كه آن اظهار بطورى متضمن رضايت خواهد بود كه رفع نمايد آن مضامينى را كه اگر طور ديگر باشد ، نتايج آن بر عهدهء او خواهد بود .\r\n\r\nجواب جناب امين الملك بتوسط نايب و مترجم ايلچى انگليس\r\nجناب ايلچى كبير دولت انگليس ، بتوسط شما پيغام داده بودند ، كه هراظهارى كه در باب ترضيهء دولت انگليس داشته باشم ، اعلام نمايم . خواهش دارم كه از قول من بجانب ايشان اظهار بداريد ، كه از به دو ورود خودم تا به حال ، به واسطه‌هاى متعدده ، مأموريت و شوق شخص خودم از براى اصلاح اين كار ، و حفظ دوام دوستى دولت انگليس براى دولت ايران ، بجناب ايشان اظهار داشته‌ام . و اميدوارم كه خدا سعادت و نيكنامى حصول اين مقصود را نصيب من نمايد ، و خود را نيك‌بخت ميشمارم كه سرو كار من با مثل آن جناب سعادتمندى افتاده است . و به جهت رفع صعوباتى كه بميان آمده است خود را در هيچ نوع اهتمام ، معاف نخواهم داشت ؛ زيرا كه اولياى دولت ايران گوهر گرانبهاى دوستى انگليس را بسيار محترم ميشمارند . ولى نميدانم متعذّر بودن خودم را بچه زبان اظهار بدارم كه مايهء ملالت خاطر ايشان نشود ، كه پيش از اظهارات ايشان نمىتوانم اقدام بكارى بكنم . البته چنانچه مكرّر اظهار شده است ، پس از اظهار مكنونات ايشان بقدرى كه قوهء شخص و استعداد دوستى من باشد ، در رضاجوئى دولت انگليس\r\n\r\n","description":"","footnote":"","page_name":" 125 ","page_number":253},
  {"content":"\r\n\r\nمضايقه نخواهم كرد و السلام .\r\n\r\nايضا پيغام ايلچى انگليس\r\nملاقاتى كه جناب ايشان تكليف كرده است ، هيچ حسنى نخواهد داشت ، مادامى كه ايشان اصرار دارند كه حرف خود را اينقدر مبهم بگويند . از ايشان بپرسيد كه آيا حاضر هستيد كه دولت خود را رسما متعهد سازيد كه بلادرنگ عساكر ايران را از هرات پس بخواهند ؟\r\nو همچنين از خاك هرات بدهند تلافى نقدى به جهت آن خسارتى كه عساكر ايران در آن ملك وارد آورده‌اند ؟ از قبول اين دو شرط موافق دستور العمل خودم ناگزير هستند . ميرزا ملكم خان اگر بدون نوشته آمده است لابد است از اينكه مادامى كه جواب درست يا نوشته از جناب امين الملك ايلچى كبير نيامده است نه با ايشان و نه با ملكم خان گفتگو خواهم داشت .\r\n\r\nجواب امين الملك\r\nچون مقصود دوستدار اين است كه بخواست خدا ، در باب رفع برودت فيما بين دولتين هرقرارى كه با آن جناب بگذارم مصون از تغيير و تبديل بوده باشد ، به اين ملاحظه لازم دانستم از آن جناب استفسار نمايم كه آيا اولياى دولت انگليس تكاليف خود را باولياى دولت علّيه ايران نموده جواب از اولياى دولت ايران خواسته‌اند يا خير ؟ در حالتى كه اولياى دولت انگليس جواب اين مطلب را از اولياى دولت ايران خواسته باشند ، لازم خواهد بود كه منتظر جواب طهران باشم ، و اگر\r\n\r\n","description":"","footnote":"","page_name":" 126 ","page_number":254},
  {"content":"\r\n\r\nبعدا از مأموريت دوستدار به اين امر از جانب دولت انگليس تكليفى بدولت ايران نشده ، رسما مرقوم دارند تا از روى اطمينان بذل جهد خودم را نموده ، بقدرى كه ميدانم مقدور دولت من است در مقام استرضاى دولت انگليس كه دولت بزرگ و دوست قديم دولت ايران است ، با كمال شوق برآيم ؛ و السلام .\r\n\r\nپيغام سفير انگليس\r\nمن اعلام ميكنم كه هيچ سؤال يا اظهارى كه مقتضى جواب باشد ، باستحضار من از جانب دولت انگليس بدولت ايران اظهار نشده ، مگر كاغذى [ از 
  ] لرد كلارندون « 1 » بصدراعظم ، كه جواب آن رجوع شده بود به اختيار و دستور العمل كه موافق نوشته بجانب امين الملك داده شده . بر آن اعلامنامه « 2 » كه داده بودم ، چيزى ديگر نمىتوانم افزود ، و همان سؤالى كه قبل از آن كرده‌ام باز تجديد ميكنم ، آن اعلامنامه را بدست خود نوشته و ممضى كرده‌ام ، بتوسط يك نفر صاحب‌منصب سفارت ايلچى كبير ايران داده مىشود . مادامى كه آن تعهد نوشته كه من خواسته بودم ، به من نرسد ، پيش از آن با جناب ايشان مخابره كردن حاصلى نخواهد داشت . در تكاليف مخصوص خود و در مصالح دولت خود بهترين حاكم است ، چنانچه نتايج حركات او نيز بر عهدهء خود او خواهد بود ؛ و السلام .\r\n\r\n\r\n","description":"","footnote":"\r\n( 1 ) - وزير خارجهء وقت انگلستان  Lord Clarendon \r\n( 2 ) - در اصل اعلان‌نامه ، ورقه‌اى كه براى اطلاع مردم از امرى صادر كنند ؛ اعلاميه ( فرهنگ معين ص 36 ) .\r\n","page_name":" 127 ","page_number":255},
  {"content":"\r\n\r\n\r\nجواب امين الملك\r\nپيغام آن جناب در خصوص هرات رسيد . اينك بطور صريح اعلام ميكنم كه حاضر هستم در باب تخليهء هرات به آن جناب اطمينان كامل بدهم . و در اين خصوص با آن جناب چنان قرارى بگذارم كه هم متضمن به رضايت دولت انگليس ، و هم موجب بقاى امنيّت سرحدات ايران شود . و در تلافى خسارت اهل هرات چون اين مسأله تابحال بهيچوجه بميان نيامده ، و دولت ايران هرگز اين گمان نميكرد ، دولت انگليس اظهار چنان تكليف نمايد ، لهذا من در اين باب دستور العملى ندارم ، ولى حاضر هستم كه پس از ملاقات و مذاكره با آن جناب مراتب را به زودى رجوع به طهران نمايم . و اميد هست كه اولياى دولت ايران حتى المقدور حفظ لوازم دوستى دولت انگليس را مرعى خواهد داشت .\r\n\r\nسواد كاغذ امين الملك بجناب صدراعظم ميرزا آقا خان\r\nخداوندگارا اگرچه هنوز عاقبت كار ما درست مشخص نشده است ، اما چون « واپور « 1 » » روانه است لازم آمد كه مختصرى از حالت گفتگوى خود عرض نمايم . تفصيل ملاقات بنده با رشيد پاشا و فؤاد پاشا از قرارى است كه جداگانه عرض شده .\r\nدر باب تكليف آخرى ايلچى كبير انگليس با ايشان مفصلا مذاكره نموده‌ام ، و همچنين چندين بار از ايلچى فرانسه تحقيق مراتب نموده‌ام . از جميع اين گفتگوها چيزى كه معلوم من شده است ،\r\n\r\n\r\n","description":"","footnote":"\r\n( 1 ) -  Vapeur  به زبان فرانسه بمعنى بخار است و مجازا بكشتى بخار هم گفته مىشود .\r\n","page_name":" 128 ","page_number":256},
  {"content":"\r\n\r\nاين است كه دولت انگليس نمىتواند از هرات بگذرد ، و بايد دولت ايران انگليسها را از حالت هرات كاملا آسوده نمايد .\r\nبعد از نوشتن كاغذ آخرى بايلچى انگليس ، سواد آن را با واپور گذشته ارسال داشته‌ام .\r\nايلچى انگليس دو سه دفعه آدم فرستاد ، و آخر الامر به خط خود كاغذى به اين مضمون نوشته ، كه از جانب دولت انگليس ، تكاليف تازه به طهران فرستاده نشده . بنده اول بر سبك كاغذ ايشان بعضى ايراد [ ها 
  ] گرفتم ، و جواب آن را ناقص گذاشتم . ايلچى دوباره نايب خود را فرستاده اظهار داشت كه اگر در باب هرات جواب كافى ندهد ، پيش از اين گفتگوهاى ما حاصلى نخواهد داشت . بنده چند روزى مهلت خواستم ، و پس از تفصيل ملاقات رشيد پاشا و استفسار رأى ايلچى فرانسه ، آخر الامر مصلحت را در آن ديدم كه تخليهء هرات را صراحة تعهد نمايم .\r\nپيغامات انگليس و جواب آخرى بنده عليحده نوشته شده است . جواب بنده عمدا قدرى مبهم شده است . در باب تلافى خسارت هرات جواب قطعى را محول بر رأى اولياى دولت عليه كرده‌ام . احتمال ميرود بفرمائيد بفلان دليل حرف انگليسها بيجاست و ميبايست بفلان دلايل ايشان را ساكت بكنى . بلى ، دلايل محق بودن ما زياد است ، اما جاى گفتگو و استدلال باقى نمانده ، چنانچه ايلچى انگليس صراحة گفته بود كه من نميگويم شما حق داريد يا نداريد ، من با شما مذاكره نميكنم .\r\nمن از جانب دولت انگليس بشما حكم ميكنم .\r\nبعد از آنكه مذاكره دو دولت به اين مقام كشيد ، معلوم است كه بجز از توپ دليل ديگر مسموع نخواهد بود . انگليسها خود بهتر از ما ميدانند كه ما چه‌قدر محق هستيم . معنى حرفها و تكاليف ايشان اين است كه ما زور داريم و شما بايد تمكين نمائيد . با اين حالت طرف مقابل ، باز سى چهل روز است كه\r\n\r\n","description":"","footnote":"","page_name":" 129 ","page_number":257},
  {"content":"\r\n\r\nدر كشمكش هستيم ، و منتهاى كارى كه از ما ساخته مىشود ، اين خواهد بود كه پس از تعهد تخليه هرات ، حضرات را اينقدر معطل بكنيم ، تا در خصوص ساير تكاليف ايشان جواب از اولياى دولت عليه برسد .\r\nمنظورات انگليس از ساير نوشتجات [ كذا 
  ] من معلوم است . وظيفه [ اى 
  ] كه در اين مسايل بر خود قرار داده‌ام اين است كه حتى المقدور اسباب دورى جنگ بشوم . و ليكن در ضمن اجراى اين وظيفه بقدرى كه ممكن باشد اهتمام تمام خواهم كرد ، كه اولياى دولت ايران در اختيار خود باقى بمانند كه اگر راضى به قرارداد اينجا نباشند ، مصلحت خود را بطور ديگر حفظ نمايند .\r\nحق مطلب اين است كه تكليف فدوى روزبروز مشكل‌تر مىشود ، زيرا كه از يك طرف تمكين تحكّمات حضرات را منافى غيرت شخص خود مىبينم و از طرف ديگر جنگ با انگليس را مصلحت دولت خود نميدانم .\r\nخلاصه عرض بنده اين است كه بايد همهء تكاليف دولت انگليس را باندك تفاوت قبول كرده و يا بايد اعلام جنگ نمود و در انتخاب اين دو تكاليف بنده عرضى ندارم ، زيرا كه از بس در اين مسايل گفتگوى زياد شده است ، بصيرت اولياى دولت عليه احتياج بعرض جديد ندارد ، يا جنگ با انگليس يا تمكين بدانچه مىخواهند .\r\nخارج از اين دو شق هرراهى كه پيش گيرم ، باز آخر الامر منجر بيكى از اين دو شق خواهد بود .\r\nاصل مسأله اين است كه عرض شده ، فروعات آن از قراريست كه عرض خواهد شد . ولى اين را هم عرض بكنم كه هرچه اين گفتگوها در ميانه طول بكشد ، مايهء مزيد تكاليف خواهد شد ؛ چنان كه شده است . اولياى دولت عليه در اين صورت نبايد خود را بتصورات بى جا معطل نمايد ، بايد هرچه زودتر يك عزم آخرى اختيار كند . اگرچه بعد از چند روز پس از تشخيص تكليف آخرى ، آدمى مخصوصا روانه دار الخلافه خواهم نمود ،\r\n\r\n","description":"","footnote":"","page_name":" 130 ","page_number":258},
  {"content":"\r\n\r\nاما اولياى دولت عليه نبايد منتظر آدم مزبور باشند و از حالا هر عزمى كه بايد اختيار نمايند ، پيش از وقت بفدوى اعلام بفرمائيد كه ديگر بيش از اين منتظر و اميدوار نوشتجات جانبين نباشم .\r\n\r\nسواد كاغذ امين الملك بجناب ميرزا آقا خان صدراعظم\r\nخداوندگارا در حينى كه ديروز ميخواستم پاكتها را مهر بكنم ، يك دو نفر نايب ايلچى كبير وارد منزل بنده شدند ، و گفتند ديشب سه ساعت از غروب گذشته از ايلچى كبير انگليس براى شما كاغذ رسيد . ولى چون شما مهمان ايلچى فرانسه بوديد ، مراتب را با تلگراف بايلچى انگليس خبر داديم . ايشان هم مقرر داشتند كه در وقت شب مزاحم نشويم و الآن كاغذ او را براى شما ميخوانيم ، تا يك ساعت مهلت داريد و جواب هم آسان است ، يا بلى يا خير . اما اينقدر بدانيد كه دقيقهء آخر است . بعد از اين گفتگو كاغذ ايلچى را درآوردند ، مضمون آن از اين قرار بود :\r\nالان از دولت انگليس به من احكام مخصوص رسيد كه با جناب فرخ خان و با دولت ايران قطع مراوده را نمايم « 1 » و سروكار ايشان را محوّل به ژنرال اوترام « 2 » كه بزرگ لشگركشى به خاك ايران است بكنم ؛ مگر اينكه مراودهء ما بلادرنگ منتهى بيك قرار قطعى و كافى بشود و من نميتوانم او را ملاقات كنم و ما بقى مراودهء خود را در خصوص اولتيماتوم كل تمام نمايم ؛ مگر اينكه فى الفور رسما اعلام كنيد كه حاضر است بدون هيچ نوع شرط تكليف سابق مرا در خصوص هرات قبول نمايد . تكليف مزبور اين است كه او رسما اظهار بدارد كه حاضر است دولت خود را رسما متعهد بسازد كه بلادرنگ عساكر خود را از هرات و از خاك\r\n\r\n\r\n","description":"","footnote":"\r\n( 1 ) - در اصل چنين است .\r\n( 2 ) - فرمانده انگليسى سپاهيان هندى مأمور جنگ با ايران در جنوب .\r\n","page_name":" 131 ","page_number":259},
  {"content":"\r\n\r\nهرات پس بكشد و تلافى نقدى بدهد به جهت جميع خساراتى كه بواسطه عساكر ايران در آنجا وارد آمده است .\r\nاين كاغذ را خواندند و بطورهاى صريح جواب قطعى خواستند .\r\nبنده بهزار نوع طرح و قهر و ملايمت از ايشان تا غروب مهلت خواستم . ولى پيش از آنكه بروند ، يك كاغذ عليحده كه ايلچى انگليس محرمانه بايشان نوشته بود و راجع به بنده ميشد از براى من ترجمه زبانى نمودند . از مضمون كاغذ مزبور آنچه بخاطر من مانده از اين قرار است : دستور العمل من حكمى است ، ديگر فرصت باقى نمانده است ، من تابحال به جهت تسهيل امر آنچه در قوه داشتم اهتمام نمودم ، اما مغشوش‌كاريهاى صدراعظم نگذاشت كه كار بگذرد و بواسطهء آن قسم حركات خود ، دولت را در خطر و پادشاه خود را بىدوست گذاشت ، وخايم « 1 » ايران حالتها كه ايران را محل ورود لشكر قوى ميسازند ، همه بر عهدهء ايشان و امين الملك خواهد بود .\r\nآنچه كه ميگويم فورى و قطعى است و در اين دقيقه آخرى امين الملك اگر بدولت خود صادق است وقت آن است كه پادشاه و دولت خود را و دولت و رئيس خود ، صدراعظم را از اين ورطه نجات بدهد . من تا به حال اينقدرها بواسطهء همراهى شما مايه معطلى دولت انگليس شده مراتب خيرخواهى و حسن نيت خود را به قدر كفايت اظهار ساخته‌ام ، و اميدوارم كه جناب امين الملك مرا قادر خواهد كرد كه اين مصايب عظمى را از دولت ايران رفع نمايم .\r\nپس از رفتن نايب ايلچى ، بنده دو ساعت هرنوع تعقلى كه ميبايست بكنم نمودم ، و ديدم اگر جواب ندهم حكما اعلام جنگ خواهد بود ، و دولت ايران لابد خواهد بود كه خواه بخواهد و خواه نخواهد با انگليسها بجنگد . و از آن‌طرف اگر كار را در اينجا بگذرانم ، دولت ايران مختار خواهد بود ، يا اينجا را قبول كند\r\n\r\n\r\n","description":"","footnote":"\r\n( 1 ) - در اصل چنين است .\r\n","page_name":" 132 ","page_number":260},
  {"content":"\r\n\r\nيا اينكه بميل خود اعلام جنگ نمايد . اگر با انگليسها قطع مراوده نمايم ، براى ايران يك عزم واحد خواهد بود كه عبارت از جنگ است ، و اگر امر را بگذرانم براى دولت ايران دو عزم باقى خواهد ماند كه عبارت از جنگ و صلح باشد . پس از تدقيق جميع نكات اين مسأله ، و بعد از مأيوسى از جميع وسايل اطراف ، آخر الامر لابدّ و ناچار به اين مضمون كاغذى بايلچى انگليس نوشتم :\r\nمن صريح بجناب شما اعلام ميكنم حاضر هستم كه دولت ايران را متعهد بسازم كه عساكر خود را از هرات و از خاك هرات بلادرنگ پس بخواهند و نيز حاضر هستم كه در باب تلافى نقدى خسارت اهل هرات با آن جناب قرار [ ى 
  ] كه متضمن رضايت باشد بگذارم ، 23 ربيع الاول 1273\r\nاحتياج باظهار نيست كه بر فدوى چه گذشت ، تا اين كاغذ را نوشتم . اينقدر عرض مىكنم كه در اين ده روز آخرى صدمات انگليس على الخصوص اين ضرب آخرى مرا سى سال پيرتر كرده .\r\nالبته خواهيد ملتفت شد كه كاغذ من باز موافق دلخواه ايلچى نشده و باز يقين ندارم كه به اين قدرها راضى خواهد شد يا اينكه باز قطع مراوده خواهند نمود . بنده هنوز هم نمىتوانم عرض بكنم كه كار را خواهم توانست گذراند يا خير ، اينقدر ميدانم كه حتى المقدور در اتمام امر خواهم كوشيد . بتاريخ 23 شهر ربيع الاول 1273\r\n\r\nبجناب صدراعظم\r\nخداوندگارا تكاليف انگليس را محض تحصيل فرصت و تسديد جنگ قبول ميكنم . زيرا كه دولت ايران كاملا مختار\r\n\r\n","description":"","footnote":"","page_name":" 133 ","page_number":261},
  {"content":"\r\n\r\nخواهد بود هردقيقه كه ميخواهد اعلام جنگ نمايد . فرصت صلح موقوف بيك ساعت ، ولى فرصت جنگ هميشه ميسر است .\r\nاگر صلح من مقبول دولت عليه شد ممضى خواهند داشت ، و اگر مصلحت دولت را در جنگ ديدند ، همان ساعت اعلام نمايند كه ايلچى ما در اختيار و دستور العمل خود تجاوز نموده و ما با انگليس جنگ داريم ، بلى ، بنده در آن صورت ضايع خواهم شد .\r\nولى تضييع من در جنب صلاح دولت سهل خواهد بود . بتاريخ شهر 24 شهر ربيع الاول 1273\r\n\r\nپيغام جناب امين الملك بايلچى انگليس\r\nمن ، بجناب شما بموجب نوشته اعلام كرده بودم كه من حاضر هستم كه دولت ايران را رسما متعهد سازم كه لشكر خود را از هرات و از خاك هرات بلادرنگ پس بخواهند ، و نيز حاضر هستم كه در باب تلافى نقدى خسارات اهل هرات با آن جناب قرارى كه متضمن رضايت باشد بگذارم . حالا بموجب يك نوشتهء دولتى به من خبر رسيد كه عساكر اعليحضرت اقدس شهريارى بدون خون‌ريزى و بخواست اهل هرات داخل شهر مزبور شده‌اند و باوجود ظهور اين واقعه ، من بر خود واجب ميدانم كه اعلام سابق خود را كه در فوق مكرّر شده تماما برقرار دارم . فى بيست و ششم ربيع الاول 1273\r\n\r\nسواد كاغذ امين الملك بجناب ميرزا آقا خان صدراعظم\r\nخداوندگارا چنانچه با چاپار سابق مختصرا عرض كردم فرداى روز ملاقات فدوى با ايلچى انگليس ، دو نايب او آمدند نزد بنده ، و از جانب ايلچى كبير به اين مضمون پيغام آوردند كه\r\n\r\n","description":"","footnote":"","page_name":" 134 ","page_number":262},
  {"content":"\r\n\r\nاگر شما بموجب نوشته اعلام نمائيد دو فقره اولتيماتوم كه سابقا بتوسط خان مصلحت‌گزار به طهران فرستاده شد كاملا و بدون شرط از جانب دولت ايران قبول نمودم ، آن‌وقت مضايقه نخواهم داشت كه شما بتوسط چاپار مخصوص اين شش تكليف آخرى را به طهران بفرستيد و در اسلامبول منتظر جواب دولت ايران باشيد .\r\nبنده پرسيدم كه آيا ايلچى در آن صورت تعهد خواهد كرد كه عساكر انگليس را از سرحدات ايران بردارد يا خير ؟ گفتند ايلچى كبير نميتواند لشكر انگليس را از مقصد خود بازدارد .\r\nگفتم پس توقف من در اسلامبول چه فايده خواهد داشت .\r\nدر خصوص فرستادن چاپار به طهران خواهد ايلچى كبير مضايقه كند يا نكند من خواهم فرستاد . در اين صورت چه منت است بر من ميگذاريد . گفتند موافق دستور العملى كه از لندن رسيده است ايلچى كبير ميبايد با شما قطع مراوده نمايد ، به علت اينكه شما تكاليف آخرى را قبول نكرديد .\r\nولى چون ايلچى كبير شما را خيرخواه و مرد بابصيرت ميداند ميخواهد طورى بشود كه اين امر به اصلاح بگذرد . به اين جهت اگر شما اولتيماتوم سابق را رسما قبول و تعهد نمائيد ايلچى با شما قطع مراوده نخواهد نمود تا جواب طهران برسد . بعد از اين گفتگو از جانب ايلچى انگليس به اين مضمون كاغذى خواندند :\r\nجاى تأسف است كه جناب فرخ خان نمىتواند تكاليف ما را قبول كند و به اين واسطه مرا قادر نمايد كه نگذارم تدارك لشكركشى ما پيش برود . هرگاه جميع تكاليف ما را قبول ميكرد برعهده خود مىگرفتم ، دو فقرهء صدراعظم و قونسولها و فقرهء مراوده آينده ممالك افغان را با دولت ايران رجوع بهمت و ملاحظهء دولت انگليس نمايم . نه اين است كه در باب اين سه فقره تغييرى در منظورات دولت انگليس حاصل شده باشد ، بلكه چون طالب صلح\r\n\r\n","description":"","footnote":"","page_name":" 135 ","page_number":263},
  {"content":"\r\n\r\nهستم محض رفع خون‌ريزى بر عهدهء خود گرفتم كه اين سه فقره را رجوع دوباره بدولت انگليس نمايم . احتمال ميرفت كه اين سه فقره بىآنكه موقوف بشوند قابل يك نوع گفتگو به نظر مىآمدند « 1 » ، و اگرچه در باب اين پيغامها با دو نفر نايب انگليس گفتگوى مشروح نمودم ولى جواب قطعى را محول بفرداى آن روز كردم . فى سلخ شهر ربيع الاول 1273\r\nپيش از آنكه بايلچى انگليس جوابى بفرستم ، اين پيغامات را بالتفصيل « 2 » گفتگوى فدوى با نايبان انگليس به اطلاع آن دو نفر دوست مخصوص ما « 3 » رساندم ، و رأى ايشان را در اين موارد استفسار نمودم . ايشان بعد از آنكه فقرات اولتيماتوم سابق را تحقيق نمودند ، مصلحت در آن ديدند كه بدون تامل قبول اين اولتيماتوم سابق را تعهد بكنم ، و برحسب تكليف ايلچى انگليس در اسلامبول بمانم ، تا خبر از طهران برسد . گفته بودند ماندن شما در اينجا عيبى ندارد مگر اينكه نسبت بدولت فرانسه خلاف رسم خواهد بود ، آن هم مىنويسم و عذر تأخير سفارت را ميخواهم ، و چون زياد لازم مىشود كه ايلچى روس را از اين تفاصيل مطلع سازم بنده خود همان روز ايلچى روس را ملاقات نمودم .\r\n\r\nايضا سواد كاغذ امين الملك بجناب ميرزا آقا خان صدراعظم\r\nخداوندگارا وقتى كه وعدهء جواب انگليس نزديك شد ، آدم فرستادم پيش نايب ايلچى كبير انگليس كه با تلغراف بايلچى بگوئيد كه من اولتيماتوم سابق را قبول ميكنم ؛ اما پيش از اينكه نوشته را بدهم ميخواهم ايلچى را يك‌دفعه ببينم . فرداى آن روز نايب مشاراليه منزل فدوى آمد و از جانب ايلچى به اين مضمون\r\n\r\n\r\n","description":"","footnote":"\r\n( 1 ) - در اصل چنين است و بسياق كلام صحيح آن به نظر آيند است .\r\n( 2 ) - در اصل چنين است و بسياق كلام با تفصيل مناسبتر به نظر مىآيد .\r\n( 3 ) - يكى از اين دو دوست مسلما سفير كبير فرانسه بوده است .\r\n","page_name":" 136 ","page_number":264},
  {"content":"\r\n\r\nكاغذى خواند كه من از جانب انگليس ممنوع هستم كه در اين كارها بيش از اين اهمال نمايم ، و علاوه بر لشكرى كه مأمور خليج فارس است عساكر ديگر بر لشكر سابق افزوده‌اند و بدوست محمد خان پول و اسلحه زياد فرستاده‌اند . من نميتوانم فقرهء اولتيماتوم دولت انگليس را تغيير بدهم ، و نيز ممنوع هستم از ملاقات جناب فرخ خان مگر اينكه فردا ظهر بيايد و قرار تكاليف دولت انگليس را رسما تعهد نمايد . كاغذ ايلچى كبير به نظر فدوى مبهم مىآيد ؛ زيرا معلوم نمىشد كه غرض از تكاليف دولت انگليس اولتيماتوم سابق بود يا شش تكليف آخرى ! نايب ايلچى ميگفت مقصودش شش تكليف آخر است . بنده براى ايلچى چنين پيغام دادم كه اگر منظور شما اين است كه من بيايم و شش تكليف آخرى را قبول نمايم ، من جواب اين فقره را بشما داده‌ام و صريح بشما اظهار داشته‌ام كه هرگز نميتوانم در خصوص اين نوع تكليف با شما مذاكره نمايم ، تا چه رسد كه تعهد اجراى آنها را نمايم ، و لكن هرگاه منظور شما اولتيماتوم سابق است حاضر هستم كه بعد از ملاقات شما اولتيماتوم سابق را بطور خوش بگذرانم .\r\nفرداى آن روز بازآمدند و از قول ايلچى اين پيغام آوردند :\r\nمن با جناب فرخ خان هيچ گفتگو ندارم ، چيزى كه بايد بكند اين است كه بموجب نوشته دولت خود را متعهد سازد كه جميع فقرات اولتيماتوم سابق را كه تعلق بمراجعت مستر موره دارد به طهران مجرى سازد ، و در باب شش فقرهء ديگر كه ميخواهند بصحابت چاپار مخصوص بفرستند ، و در اينجا منتظر جواب اولياى دولت خود باشند ، به همين طور كه مذكور شد رفتار نمايد . و اگر اعلامى كه بايد در خصوص اولتيماتوم سابق بنويسد كافى و بىعيب باشد ، امشب به من بنويسيد تا فردا ظهر ملاقات او را منتظر خواهم بود . پس از تحقيقات و تأملات زياد از روى ناچارى و بملاحظهء\r\n\r\n","description":"","footnote":"","page_name":" 137 ","page_number":265},
  {"content":"\r\n\r\nصواب سببهاى خارجه لازم آمد كه اين كاغذ را بايلچى انگليس بنويسم .\r\n\r\nسواد نوشتهء جناب امين الملك بايلچى انگليس\r\nمن فقرات اولتيماتوم را كه جناب شما قبل از ورود من به اسلامبول بتوسط حاجى ميرزا احمد خان باولياى دولت عليه رسانيده‌اند قبول نمودم . و ليكن چون شليك توپ در پاى تخت ايران هميشه از حقوق و امتيازات مخصوص شاهنشاه بوده است ، حتى وليعهد ايران نيز از اجراى چنين تشريفات هرگز بهره نداشته است ، لهذا قرار اين فقره را محوّل بانصاف و همت دولت انگليس مينمايم . و مقدور است كه در هركدام از شهرهاى سرحد ايران كه سفارت انگليس معين نمايد ، بيست و يك شليك تير توپ اجرا شود ؟ و چون امر هرات موافق رضاى دولت انگليس ميگذرد امر ميرزا هاشم خان نيز موافق ميل اعليحضرت اقدس شهريارى خواهد گذشت ، با همان شرايطى كه سابقا دولت ايران اظهار داشته است . و اين خود بديهى است كه اعليحضرت اقدس شهريارى جناب مستر موره را پذيرائى خواهد فرمود ، بهمان‌طورى كه سلاطين يوروپ سفراى بزرگ دول خارجه را پذيرائى مينمايند . تحرير فى سلخ ربيع الاول 1273\r\n\r\nبجناب ميرزا آقا خان صدراعظم نوشته شده\r\nخداوندگارا روز بعد نايب ايلچى كبير دوباره آمد كه ايلچى كبير ميگويد كه اين كاغذ پرمفصّل است . شما همين‌قدر بنويسيد كه اولتيماتوم كه تعلق بمراجعت مستر موره دارد قبول نمودم . اظهار ساير فقره‌ها ضرور نخواهد بود . چون ميرزا ملكم خان\r\n\r\n","description":"","footnote":"","page_name":" 138 ","page_number":266},
  {"content":"\r\n\r\nسواد اولتيماتوم سابق را به خط انگليس از نايب مشاراليه خواسته بود ، نايب از جانب ايلچى سوادى ابراز نمود كه با اولتيماتوم سابق اختلاف داشت . اين معنى در اين سواد جديد فقرات هرات نبود ، و در عوض آن رفتن ميرزا هاشم خان به شيراز بود . منظور ايلچى كبير اين بود كه من اولتيماتوم جديد را قبول نمايم ، ولى فدوى همان كاغذ اولى را مجددا نوشتم بدون آنكه اسم ميرزا هاشم خان و طرز پذيرائى مستر موره مذكور شود .\r\nنايبان ايلچى بازآمدند كه ايلچى كبير اين كاغذ را قبول نميكنند . بايد شما بنويسيد كه اين اولتيماتوم سابق را قبول مينمايم .\r\nعلاوه ايلچى محرمانه نوشته بود كه اگر جناب امين الملك فقرهء توپ و ميرزا هاشم خان را قبول نمايد ، من بر عهدهء خود مىگيرم كه دولت انگليس از اين فقره بگذرد . چون ميرزا ملكم خان سواد اولتيماتوم را پس فرستاده بود كه اين سواد دخلى باولتيماتوم سابق ندارد ، نايب ايلچى سواد مزبور را دوباره بفدوى داده كه قبول آن را تعهد نمايد . بنده هم جوابش را بفردا محوّل نمودم .\r\nهريك از اين ملاقات نايبان سفارت انگليس تا دو ساعت طول كشيد ، هرتفصيل و هرگونه مطلب كه مقتضى مجلس بود همه را مشروحا مذاكره كرده‌ايم ، و هيچ لزومى ندارد كه عرض بكنم كه چه نوع پيغامات براى ايلچى فرستادم . آنچه دليل بحث و ملايمت و قدر تملق و تهديد بود همه را در موقع خود بكاربرده‌ام ، و هيچ نقطه را از دست نداده‌ام ، مگر بهزار كشمكش و انواع ايستادگى قبول اولتيماتوم سابق به اين ملاحظه بوده است كه اگر به اين قدر تمكين ما امر بگذرد كه بسيار خوب و اگر نگذرد اولا يك بهانه انگليس كمتر خواهد بود و در نظرها مراتب صلح جوئى دولت ايران بيشتر جلوه‌گر خواهد بود . خلاصه تا امروز هرچه كرده‌ام از روى ناچارى و بملاحظهء صلاح وقت و شرايط احتياط بوده است .\r\n\r\n","description":"","footnote":"","page_name":" 139 ","page_number":267},
  {"content":"\r\n\r\n\r\nسواد كاغذ امين الملك بايلچى دولت فخيمهء انگليس\r\nچون اولياى دولت ايران با كمال ميل و محبت طالب حفظ دوستى انگليس هستند ، و اولياى دولت انگليس بقاى دوستى خود را منوط به پس كشيدن عساكر ايران در هرات ساخته بودند ، من نيز تخليهء شهر مزبور را برعهده خود گرفتم .\r\nعلاوه بر اين وقتى كه جناب شما آن اولتيماتوم را كه بتوسط ميرزا احمد خان مصلحت‌گزار به طهران فرستاده بوديد و از جانب دولت ايران رد شده بود دوباره به دوستدار تكليف نموديد ، من اولتيماتوم را برحسب خواهش شما بموجب نوشتهء مورخهء سلخ شهر ربيع الاول 1273 قبول نمودم . تا به حال در رفع مشكلات فيما بين بقدرىكه در قوه داشتم كوشيدم ، حتى از اختيار و دستور العمل خود تجاوز نمودم . حال اختيار من به آخر رسيده است ، به آن جناب اظهار ميدارم كه اگر تعهداتى كه در باب هرات و ترضيهء سفارت انگليس نموده‌ام مقبول دولت انگليس شده است ، من حاضر هستم كه قراردادهاى خود را بانجام برسانم .\r\nو اگر اولياى دولت انگليس تعهدات مرا به جهت رفع برودت فيما بين كافى نداند « 1 » ، بنابر عدم اختيار به جهت قبول تعهدات ديگر توقف من در اسلامبول حاصلى نخواهد داشت . و چون مأموريت حاصلهء برعهده من است ، از آن جناب خواهش دارم كه مراتب تعهدات مرا به اطلاع دولت خود برسانيد كه اگر قبول نكند من بتوانم بعد از يك هفتهء روانه مقصد بشوم . ولى رسما به آن جناب اظهار مىدارم كه اگر اولياى دولت انگليس تعهدات مرا كافى ندانند ، و اقدام بكارى بكنند كه منافى عهدنامهء دوستى فيما بين باشد ، يا خللى به سرحدات\r\n\r\n\r\n","description":"","footnote":"\r\n( 1 ) - كذا در اصل ، و صحيح آن « ندانند » است .\r\n","page_name":" 140 ","page_number":268},
  {"content":"\r\n\r\nايران برساند ، آن‌وقت جميع تعهدات و گذشتهائى كه در باب هرات و ساير مواد نموده‌ام باطل و كان لم يكن خواهد بود . تكليفى كه برعهدهء من باقى خواهد بود اين خواهد بود كه اظهارات و تكاليف آن جناب را معروض اولياى دولت ايران نمايم . فى پنجم شهر ربيع الثانى 1273\r\n\r\nسواد كاغذ جناب امين الملك بجناب اشرف ميرزا آقا خان صدراعظم\r\nخداوندگارا جوابى كه بايلچى كبير انگليس وعده داده بودم تا چند روز بتأخير انداختم . چون ديدم كه به جهت رفع بهانه جوئى انگليس بطور كامل پيش‌دستى شده است ، و ديگر مثل هرات وسيلهء خصومتى ندارند ، خواستم در ضمن اظهار ميل ما ، در گذراندن كار چنان حركتى بكنم كه يا انگليسها بمقام اصلاح بيايند ، و يا اينكه جميع تعهداتى كه در باب هرات و ساير مواد كرده‌ام به كلى باطل باشد . بنا به اين خيال پس از رجوع به آراء دوستان كاغذى كه سواد آن اينك ارسال [ و به اين عبارت شروع 
  ] مىشود :\r\n« چون اولياى دولت ايران با كمال ميل » بايلچى كبير انگليس نوشتم . به اعتقاد خودم با معنىتر از اين كاغذ نمىشود ، به علت اينكه دولت ايران مراتب صلح‌جوئى خود را به آخر رسانيده ، و بعد از همه اين نقلها هنوز چيزى مايه نگذاشته است . اگر دولت انگليس واقعا طالب صلح است و تهديدات او بىمعنى بوده است جواب كاغذ همان خواهد بود . زيرا كه مىگويم اگر با ما صلح مىكنيد ما هرات را بشما مىدهيم ولى اگر حركتى بكنند كه خلاف عهدنامه باشد آنچه هم داده‌ايم پس مىگيريم . موافق نوشتهء آخرى فدوى هروقتى كه يك نفر سرباز انگليس داخل خاك ايران بشود نوشته [ اى 
  ] كه در باب هرات داده‌ايم باطل\r\n\r\n","description":"","footnote":"","page_name":" 141 ","page_number":269},
  {"content":"\r\n\r\nخواهد بود ، به جهت رد لشكركشى انگليس بهتر از تعهدات سابق ، و لاحق تدبيرى نخواهد بود اگر دولت انگليس با وصف تعهدات من باز با ايران بجنگد ، در نظر جميع دول ، مورد بحث و ملامت خواهد بود . و اگر به همين تعهدات بنده اكتفا بكند و بمقام صلح برآيد آن‌وقت در هزار جا حرف خواهيم داشت .\r\nاولا چنان كه ايلچى نوشته بود كه بدون شرط بايد هرات را واگذاريد ، به اين لفظ بدون شرط را ننوشته‌ايم ، و در مقامش مىتوانيم بگوئيم كه هرات را تخليه مىكنيم ، اما بايد عساكر ايران تا به قندهار برود و خسارت جنگ را از دوست محمد خان بگيريم . و در باب خسارت هم البته ملتفت شده‌ايد كه چه‌قدر مبهم نوشته‌ايم ، قرارى كه مقتضى رضايت باشد خيلى معنى دارد ، مثلا اگر بايد باهل هرات خسارت داده شود بايد تلافى را از كسى خواست كه سبب خسارت ايشان شده است . بنابراين دوستمحمد خان بايد فلان قدر بما بدهد كه ما يك جزو آن را به هراتى رسانيم .\r\nخلاصه حرفهاى حسابى با نهايت مدّ بود « 1 » اولياى دولت عليه از تعهدات اينجا خاطرجمع باشند ، تعهدات اينجا بجز [ اينكه 
  ] دولت انگليس را جبرا بمقام صلح بياورد ، و در حين جنگ ، دولت ايران را در نظرها محق سازد ، هيچ نتيجه و عيبى نخواهد داشت . گذشته از اينها يك فقره هم هست كه من تخليه هرات را تعهد نكرده‌ام ، همين‌قدر نوشته‌ام كه حاضر هستم تخليه هرات را تعهد بكنم ، وقتى كه بمقام تعهد مزبور رسيديم البته حرف خيلى خواهيم داشت .\r\nبالجمله الحال كه مشغول عرض اين عريضه بودم دو نفر نايب سفارت انگليس و يك اولتيماتوم تازه كه مثل اولتيماتوم سابق بود - كه قبل از ورود به اسلامبول مصلحت‌گزار از جانب\r\n\r\n\r\n","description":"","footnote":"\r\n( 1 ) - نويسنده ميخواهد بگويد حرفهاى سفير ايران خيلى كش‌دار بوده است .\r\n","page_name":" 142 ","page_number":270},
  {"content":"\r\n\r\nايلچى انگليس ارسال دار الخلافه داشته بود - آوردند . فقط فرقى كه داشت اين بود كه فقرهء هرات را در اين اولتيماتوم تازه ننوشته بودند ، به علت اينكه امر هرات بموجب نوشتهء عليحده قرار يافته است .\r\nايلچى پيغام داده بودند كه اگر اين اولتيماتوم تازه [ را 
  ] قبول نمايند راضى خواهم شد كه آن شش فقرهء كلى را شما به طهران بفرستيد ، به شرط اينكه در اسلامبول اينقدر منتظر باشيد تا جواب دولت ايران برسد . در اين ضمن كاغذى از جانب ايلچى درآوردند كه به بنده رد نمايند . از گفتگوى دو نفر نايب و از پيغامهاى ايلچى چيزى كه آشكار ميشد اين بود كه من تا دو ماه در اسلامبول معطل بشوم كه به قدر امكان دير به پاريس برسم . ميل انگليسها در ممانعت عزيمت بنده به فرانسه از هرطرف ظاهر مىشود .\r\nبنابراين بايلچى پيغام دادم كه در توقف من در اسلامبول حاصلى نمىبينم ، زيرا كه بقول خودتان در صورتى كه اينجا هم بمانم باز لشكركشى خواهيد نمود ، و داخل ايران خواهيد شد ، خسارت جنگ خواهيد خواست ، تكاليف اولتيماتوم را خواهيد افزود ، اگر هم بروم باز اين كار را خواهيد نمود ، پس ماندن من چه فايده خواهد داشت . من در اسلامبول ميمانم به شرط اينكه شما تعهد بكنيد كه لشكر شما داخل خاك ايران نشود ، و اگر شده است يا پس بروند يا از جاى خود تجاوز به پيش نكنند ، و در هيچ صورت از دولت ايران مطالبهء خسارت لشكركشى ننمايند ، و يك وجب از خاك ايران را ضبط نكند و آن فقرهء قونسولها و افغانستان و صدراعظم و ميرزا هاشم خان و توپ را رجوع بدولت انگليس نمايند ، كه تغيير بدهد ، آن‌وقت من مضايقه نخواهم داشت كه در اينجا منتظر جواب دار الخلافه طهران بشوم ، و الا معطلى من در اينجا بجز كسر مأموريت اصلى خودم هيچ نتيجه نخواهد داشت .\r\nنايب ايلچى هرچه خواست كاغذ آخرى مرا رد نمايد من\r\n\r\n","description":"","footnote":"","page_name":" 143 ","page_number":271},
  {"content":"\r\n\r\nقبول نكردم آخر الامر باز برداشت و برد . گفتگوى بنده با انگليسها در اينجا ختم شد . مظنّه ديگر نيايند و اگر هم بيايند باز كار ما بانجام نخواهد رسيد . انگليسها چيزى كه ميخواهند اين است كه مرا در اينجا معطل كنند ، من بانواع ملاحظات مصمم شده‌ام كه بعد از ده روز ديگر از اينجا روانه بشوم ؛ زيرا كه در انجام كار ما به كلى مأيوس هستم .\r\nديشب به تنهائى مهمان ايلچى فرانسه بودم ، اول دو سه ساعت با مسيو بوره در منزل عليحده حرف زديم . بعد يك ساعت هم با ايلچى كبير مكالمه نمودم . تفصيل مكالمه را عرض نمىكنم ، به علت اينكه راضى نمىشوند كه عقايد ايشان در جائى بروز كند .\r\nحاصل گفتگوهاى ايشان اين است كه در پيغامات و نوشتجات فدوى بروز مىكند ، تعهداتى كه در باب هرات كرده‌ام زياد از وصف تحسين مىكنند و ندادن تعهدات مزبوره منتج چند معايب ميدانند كه احتياج بشرح آن نيست و نمىتوانم عرض كنم كه بچه حد كاغذ آخرى مرا پسنديدند . ميگويند در باب هرات و ساير فقرات به نحوى رفتار كرده‌اى كه هرنوع بهانه‌جوئى انگليس را از دولت ايران برى نموده آنچه در قوه بوده در اصلاح امر كوشيده حالا تكليف به آخر رسيده و در اينجا كارى ندارى ، حرفهاى حضرات را نمىنويسم اما چون تا به حال آنچه كرده و گفته‌ام باستحضار ايشان بوده است از حركات و تحريرات فدوى خيالات ايشان نيز فهميده مىشود . مختصر عرايض بنده اين است كه در اسلامبول كاركردنى براى بنده باقى نمانده و من هم رفتم . فى شهر ربيع الثانى 1273\r\n\r\nايضا بجناب صدراعظم\r\nخداوندگارا عرض آخرى بنده اين است كه مىنويسم چيزى كه خيلى لازم است كه اولياى دولت ايران بدانند اين است\r\n\r\n","description":"","footnote":"","page_name":" 144 ","page_number":272},
  {"content":"\r\n\r\nكه جاى ترديد و تأمل نمانده است ، بايد اولياى دولت عليه جنگ را مصمم باشند ، و ديگر خود را معطل اخبار اينجا نسازند .\r\nبلى هنوز اميد باقى است كه در اينجا يا در پاريس شايد وسيلهء اصلاحى پيدا شود ، و اين بديهى است كه اين فدوى تا جان دارد بهر قسمى كه ميسر مىشود در رفع جنگ خواهم كوشيد . ولى بعد از اين اولياى دولت نبايد آنى اميدوار اخبار بنده باشند .\r\nشما بهر راهى كه بدانيد و بتوانيد بمقام رفع و دفع دشمن برآئيد ، كوشش من در اصلاح ، بايد بهيچوجه ربط بجنگ شما نداشته باشد . مبادا بفرمائيد دست نگاه بداريم تا خبر آخرى برسد ، خبر آخرى اينجا دخلى بتأمل پيشدستى شما نخواهد داشت ، بلكه بعد از اين حسن خيرخواهى اينجا موقوف به پيشرفت كارهاى آنجا خواهد بود . ولى يقين بدانيد كه اين جنگى است ، يا بايد پيش برد يا تمام شد .\r\nدر اين خصوص اعتقاد دوستان اين است كه بايد قوّت حمله را از سمت افغانستان بقدرى كه ممكن مىشود افزود ، اگر بهمت كامله و تمام قدرت مأيوسانه هجوم بر سر دشمن آوريد ان شاء اللّه نجات مظفرانه خواهيد يافت . ولى اگر فى الجمله غفلت نموديد پيش از وقت بدانيد كه دين و دولت از دست رفته است .\r\nبتاريخ دهم شهر ربيع الثانى 1273\r\n\r\nسواد كاغذ امين الملك به ايلچى انگليس\r\nاينكه جناب ايلچى كبير در خصوص توقف من در اسلامبول اينقدر اصرار مينمايند ، من هرگز تعهد نكرده‌ام كه بدون جهت و بىاميد فايده در اسلامبول پنجاه روز معطل بمانم . حرف من [ اين 
  ] بود كه اگر ملاقات من با ايلچى ميسر شود ، و بتوانم اولتيماتوم و مشكلات حاضره را تغيير و تبديل بدهم ، آن‌وقت از ماندن ، من اينجا مضايقه نخواهم داشت . اما بعد از آنكه اصرار\r\n\r\n","description":"","footnote":"","page_name":" 145 ","page_number":273},
  {"content":"\r\n\r\nمن در ملاقات ايلچى كبير سودى نبخشيد ، و آخر الامر لابد شدم كه اولتيماتوم سابق را برحسب خواهش و اصرار جناب ايلچى كبير بموجب اعلام مورخهء سلخ ربيع الاول 1273 قبول نمايم ، و جناب ايشان هم در رفع مشكلات فيما بين اظهار عدم اختيار نمودند ، ديگر از توقف من در اسلامبول اميد فايده باقى نماند .\r\nاگر جناب ايشان از روى انصاف ملاحظه نمايند ، تصديق خواهند كرد كه مراتب اهتمام و خيرانديشى خود را در اصلاح برودت فيما بين دولتين بدرجهء كمال رسانده‌ام . و از حدّ مأموريت خود بمراتب تجاوز كرده‌ام ؛ زيرا كه همان اولتيماتوم را كه دولت انگليس بتوسط خان مصلحتگزار به طهران فرستاده بود ، باوجود اينكه از جانب دولت ايران رد شده بود ، من محض رضاجوئى دولت انگليس برحسب اصرار ايلچى كبير قبول نمودم .\r\nحال كه اختيار من به آخر رسيده است ، و بواسطهء قبول چنان تعهد ، مقصود اصلى دولت انگليس را به عمل آوردم ، و از طرف ايشان در مقابل اقدامات اينجانب بهيچوجه همراهى نشده ، لهذا لابد هستم كه مضمون آن اعلامى كه بتاريخ پنجم شهر ربيع الثانى 1273 به ايلچى كبير نوشته‌ام بخاطر ايشان بياورم ، و مجددا اظهار بدارم كه من موافق همان اعلام خود رفتار خواهم كرد ، ولى در حالتى كه چنان خبرى كه مايهء اميد فايده باشد از جانب جناب ايلچى كبير انگليس به اين جانب برسد .\r\n11 شهر ربيع الثانى 1273\r\n\r\nسواد كاغذ آخريست كه جناب امين الملك به ايلچى كبير انگليس نوشته و جميع تعهداتى كه سابق نموده بود باطل و كان لم يكن انگاشته و سواد عليحده نيز بهمهء سفراى دول متحابه مقيم اسلامبول نوشته و حالت خود و تشدّد ايلچى انگليس را بيان نموده است\r\nاگرچه تا به حال ميل اولياى دولت ايران را در حفظ دوستى انگليس بكرّات به آن جناب اظهار داشته و برطبق اين اظهار خود دلايل\r\n\r\n","description":"","footnote":"","page_name":" 146 ","page_number":274},
  {"content":"\r\n\r\nواضحه بيان و آشكار نموده‌ام ، ولى پيش از حركت خود از اسلامبول لازم ميدانم كه مقصود حقيقى و مراتب صلح‌جوئى دولت ايران و اهتمام شخص خود را در حفظ روابط دوستى دولت انگليس مجددا بخاطر آن جناب بياورم .\r\nاولياى دولت ايران از به دو روابط خود با دولت انگليس قدر دوستى آن دولت را فهميده روزبروز طالب ازدياد آن بوده‌اند .\r\nو اگرچه در اين چند سال بىاعتدالى و تحكّمات مأمورين دولت انگليس در ايران و بخصوصه رفتارهاى غيرمترقبهء جناب مستر موره به حدى بعيد از شرايط دوستى و بقسمى مخرّب استقلال دولت بود كه به اين چنين رفتار بقاى شأن و استقلال هيچ دولتى برقرار نمىماند ، ولى چون اولياى دولت ايران يقين ميدانستند كه آن حركات مأمورين دولت انگليس منافى شأن و انصاف دولت انگليس است ، و قطع داشتند كه اولياى آن دولت هرگز راضى نميشدند كه نام و قدرت چنان ملت در ايران اسباب آن نوع رفتار ناپسنديده بشود ، و از آن طرف معلوم شده بود مادامى كه حالت اغتشاش و غيرثابت افغانستان باقى است ممكن نيست كه دوستى دولتين ايران و انگليس براى طرفين منتج فوايد لازمه « 1 » بشود ، لهذا دوستدار با اختيار كامل و با دستور العمل وسيع از جانب سنى الجوانب اعليحضرت شاهنشاه ولى النعم خودم مأمور شدم كه طرح مقاصد دوستى دولت ايران را بدولت انگليس حالى نمايم .\r\nو در باب استقرار حالت افغانستان و تغيير رفتار مأمورين انگليس در ايران چنان قرارى بگذارم كه هم مقصود پولطيك دولت انگليس به عمل بيايد ، و هم روابط دولتين بيشتر از سابق مطابق صلاح طرفين باشد . و چون آن جناب از مقدمات گفتگوى فيما بين اطلاع كامل داريد اميدوار آن بوديم كه باقتضاى انصاف با آن جناب بناى طرح دوستى دولتين را بتكميل برسانم ، ولى هنوز هم در تعجب هستم كه با وصف ميل سابق آن جناب و آرزوى\r\n\r\n\r\n","description":"","footnote":"\r\n( 1 ) - در اصل : لازمهء فوائد .\r\n","page_name":" 147 ","page_number":275},
  {"content":"\r\n\r\nصادقانه خودم كه اول ورود خود به جهت ملاقات آن جناب اظهار نمودم ، چگونه اتفاق افتاد كه از آن‌طرف آن‌همه تأمل و اكراه‌ها از ديدن من بظهور رسيد .\r\nيقين دارم كه آن جناب هرگز فراموش نخواهند نمود كه من به جهت درك ملاقات شما و تسهيل مذاكره چه‌قدرها كوشش نمودم ، و تحمل چه نوع حالات را بر خود روا داشتم ، و آخر الامر بىآنكه با آن جناب ملاقات نمايم ، و بىاينكه هيچ‌يك از مطالب دولت خود را بتوانم حالى كنم ، برحسب اصرار آن جناب تخليهء هرات را به جهت رفع منازعهء فيما بين بر عهدهء خود گرفتم . حتى در اين باب از اختيار خود بمراتب تجاوز نمودم . ولى در حينى كه خيال ميكردم كه بواسطهء قرار امر هرات رفع برودت فيما بين به كلى شده است ، با كمال تعجب ديدم كه آن جناب چند مطلب كه بهيچوجه دخلى به مسألهء اصلى نداشت ، و هيچ سفيرى نمىتوانست در آن نوع مطالب مذاكره نمايد به اين جانب اظهار نمودند . چنان تكاليف ، دليل واضحى بود كه مقصود دولت انگليس وراى حفظ دوستى دولت ايران است .\r\nاما باز به جهت تكميل اهتمام خود خواستم آن جناب را ملاقات نمايم كه شايد بطورى كه مغاير شأن سلطنت ايران نباشد راه اصلاحى پيدا شود ولى آن جناب در حين ملاقات بر خلاف اميد من اظهار داشتيد كه بهيچوجه مأذون نيستيد كه مطالب دولت ايران را بشنويد و اختيار نداريد . بنابراين ديگر براى من در اسلامبول تكليفى باقى نماند .\r\nلهذا در آن مجلس صراحة اظهار نمودم كه بعد از سه روز از اسلامبول حركت خواهم نمود ، و مراتب تكاليف شما را بدولت ايران رسانيده و در ضمن اين ملاقات بموجب نوشتهء تازه بر حسن نيت دولت ايران در خصوص هرات كه خبر گرفتن آن رسيده بود اعلام جديدى به آن جناب دادم .\r\n\r\n","description":"","footnote":"","page_name":" 148 ","page_number":276},
  {"content":"\r\n\r\nروز بعد بواسطهء عاليجاهان مستر موره و چارچيل « 1 » براى دوستدار پيغام دادند كه من در اينجا بمانم تا در باب تكاليف دولت انگليس جواب اولياى دولت ايران برسد . و در اين ضمن بتوسط ايشان چنين اظهار داشتند كه اگر من اختيار قبول تكاليف آخرى انگليس را مىداشتم جناب شما تفسير سه فقره تكاليف مزبوره را كه عبارت از روابط ايران با افغانستان و فقرهء قونسولهاى انگليس و تغيير صدارت عظمى باشد رجوع بدولت انگليس خواهيد نمود .\r\nمن باوجود اينكه مأيوس بودم از قبول كردن دولت ايران آن تكاليف را ، ولى محض اينكه سند براى توقف خود پيدا كنم و دليلى بر كمال ميل ايران بدوستى دولت انگليس آشكار نمايم ، بايشان گفتم اگر در لشكركشى دولت انگليس توقيفى واقع بشود ، و قرار ملاقات تازه با من بدهند كه در آن ملاقات بتوانم اظهارات خود را بيان بسازم ، و از چند فقرهء لازمه كه يكى توقيف لشكركشى است اطمينان حاصل نمايم ، مضايقه نخواهم داشت تا رسيدن جواب توقف نمايم .\r\nباز آن جناب ملاقات خود و اصلاح كار را منحصر بقبول اولتيماتوم سابق دولت خود نموده بودند . اولا چون حتى المقدور همراهى با آن جناب را تكليف خود مىدانستم ، دويم از براى آشكار شدن كمال همراهى دولت ايران بدولت انگليس كه ديگر هيچ جاى شك و شبهه نماند ، سيم باميد اينكه بعد از قبول اين اولتيماتوم رفع برودت خواهد شد و كارها به آسانى خواهد گذشت و دولت انگليس بعد از ملاحظه اين‌چنين همراهى با كمال مهربانى اشكالاتى را كه دولت ايران به آنها گرفتار است خواهد نمود ، من بر خلاف دستور العمل خود بموجب نوشتهء سلخ شهر ربيع الاول 1273 بر عهدهء خود گرفتم ، و جميع تعهدات خود را چه در باب هرات و چه در خصوص سفارت انگليس و قبول اولتيماتوم مزبور ختم نمودم .\r\n\r\n\r\n","description":"","footnote":"\r\n( 1 ) - در اصل چنين است و مقصود همان چرچيل سابق الذكر است .\r\n","page_name":" 149 ","page_number":277},
  {"content":"\r\n\r\nباوجود اين‌همه گذشت من ، باوجود حصول مقصود دولت انگليس ، آن جناب در رفع برودت فيما بين قدمى پيشتر نگذاشت سهل است ، نخواستيد كه رد يا قبول تعهدات مرا از جانب اولياى دولت انگليس اعلام نمائيد . بنابراين لابد شدم كه اعلام پنجم ربيع الثانى 1273 را به آن جناب رسما بنويسم ، و در آن ضمن اظهار دارم كه اگر دولت انگليس تعهدات مرا به جهت رفع برودت فيما بين كافى بدانند ، من حاضر هستم كه آنها را مجرى بدارم .\r\nولى اگر كافى ندانند تعهدات مزبوره جميعا باطل خواهد شد .\r\nو من تا يك هفتهء ديگر از « 1 » اسلامبول روانه خواهم شد .\r\nچون جواب اعلام مزبور بعد از چند روز انتظار به اين جانب نرسيد او را دوباره بموجب اظهارات مورخهء پانزدهم شهر ربيع الثانى 1273 بخاطر آن جناب آوردم ، و باميد اينكه شايد جواب كافى برسانيد باز عزيمت خود را چند روز بتأخير انداختم . اما با وصف اظهارات متواتره من ، تا امروز كه پانزده روز است كه از تاريخ اعلام مزبور گذشته است ، اصلا [ از 
  ] آن جناب جوابى كه مايهء اميد فايده باشد بدوستدار نرسيده ، بلكه از تقرير نايبان شما يقينم شده است كه در اين باب جوابى به من نخواهد رسيد .\r\nدر اين صورت بديهى است كه معطلى من بيش از اين در اسلامبول حاصلى نخواهد داشت . بنابراين زحمت‌افزا ميگردد كه برحسب اعلام پنجم ربيع الثانى 1273 من ، و باقتضاى سكوت آن جناب در جواب اعلام مزبور ، من تا بيست و چهارم شهر حال از اسلامبول روانهء مقصد خود خواهم شد . از مضامين مسطوره و از اقدامات سابق من معلوم است كه آنچه در قوهء من بود در اصلاح برودت فيما بين سعى و اهتمام نمودم ، و در حفظ دوستى دولت انگليس اينقدر با آن جناب همراهى كردم كه آخر الامر اولتيماتوم دولت انگليس را كه از جانب دولت ايران رد شده بود من بر عهدهء\r\n\r\n\r\n","description":"","footnote":"\r\n( 1 ) - در اصل : در .\r\n","page_name":" 150 ","page_number":278},
  {"content":"\r\n\r\nخود گرفته ، بواسطهء آن تمام مقصود دولت انگليس را به عمل آوردم .\r\nبديهى است كه مقصود از جميع اين تعهدات من رفع برودت فيما بين بود . حال كه از تعهدات من مقصود مزبور به عمل نيامد ، به حكم اعلام مورخهء پنجم ربيع الثانى و بموجب همين نوشته هرتعهدى كه كرده‌ام جميعا باطل و كان لم يكن ميدانم و مسألهء برودت فيما بين را در حالتى كه قبل از ورود من بود در همان حالت باقى ميگذارم . و اين واضح است كه عزيمت من از اسلامبول بهيچوجه خللى بر حالت سابق مسأله نخواهد رساند . زيرا كه اولياى دولت ايران بر ميل سابق خود در حفظ دوستى دولت انگليس ثابت هستند ، و مأموريت و اختيار من در اصلاح برودت فيما بين باقى است .\r\nهيچ شكى نيست كه اولياى دولت ايران مراتب صلحجوئى خود را چه بتوسط من و چه بتوسط مأمور ديگر ، چه در اسلامبول و چه در لندن و چه در جاى ديگر ، باولياى دولت انگليس خواهد رسانيد . و اعليحضرت شاهنشاه ايران تا بتوانند راضى نخواهند شد كه قدر دوستى دولت انگليس در نظر دولت ايران محو گردد .\r\nبتاريخ 20 شهر ربيع الثانى 1273\r\n\r\nسواد كاغذ جناب امين الملك به جناب ميرزا آقا خان صدراعظم\r\nخداوندگارا بعد از عزيمت چاپار آخرى در اسلامبول نايبان ايلچى كبير انگليس چندين دفعه نزد فدوى آمدند ، و با تدابير مختلفه اصرار نمودند كه من در اسلامبول بمانم تا خبر آخرى در باب شش فقره تكليف انگليس از طهران برسد . و نيز در باب اولتيماتومى كه به طهران فرستاده شده بود و من بتاريخ سلخ ربيع الاول 1273 قبول كرده بودم دوباره نوشته بدهم ، و فقرهء هرات را در اولتيماتوم مزبور استثنا بكنم . منظور انگليسها در باب توقف من در اينجا بديهى است مبنى بر يك حيله بود كه شايد عزيمت مرا به پاريس\r\n\r\n","description":"","footnote":"","page_name":" 151 ","page_number":279},
  {"content":"\r\n\r\nبه قدر امكان مشكل سازند . چنانچه در پاريس هم در اين باب گفتگوئى شده است .\r\nو مقصود ديگر انگليس در باب تحصيل نوشتهء تازه به جهت اولتيماتوم سابق اين است كه در باب هرات سه نوشته داده‌ام ، و موافق رسم دولتى نوشتهء اولى باطل و نوشتهء آخرى سند است .\r\nزيرا كه اگر اولى صحيح بود دوم را نميخواستند ، و اگر دويم مقبول شده بود ديگر سيم را مطالبه نمىكردند . اولتيماتوم سابق را كه قبول كردم فقرهء هرات نيز در ضمن اولتيماتوم مزبور بود . ايلچى كبير انگليس پس از قبول اولتيماتوم سابق ملتفت شد كه بواسطهء اين قرارداد تازه ، نوشتهء دويم هرات باطل شده است .\r\nبنابراين بتوسط نايبان خود هرقدر كه ميتوانست تدبيرها و اصرارها نمود كه اولتيماتوم را قبول نمايم ، باستثناى فقرهء هرات ، و اظهار بدارم كه اين اولتيماتوم دخلى بفقرهء هرات ندارد ، زيرا كه امر هرات بواسطهء نوشتهء سابق قرار يافته است .\r\nبنده ميگفتم قرار آخرى سند است زيرا كه قرار اولى هرات را قبول نمودم بدون اولتيماتوم ، اما بعد شما خودتان اصرار نموديد كه فقرهء مراجعت مستر موره را نيز قبول نمايم ، من هم بنا باصرار شما ، هم فقرهء هرات و هم فقرهء مراجعت مستر موره را بواسطهء اولتيماتوم خودتان قبول نمودم ، و قرار آخرى ما را با اولتيماتوم مزبور ختم نمودم . حرف فدوى موافق رسم دولتى « 1 » صحيح بود ايلچى كبير هم معطل مانده بود كه چه بحثى بر من وارد بياورد .\r\nزيرا كه آن اولتيماتوم كه نوشتهء سابق هرات را باطل كرده بود من برحسب خواهش توقف من در اسلامبول چندين شرط قرار دادم كه يكى توقيف لشكركشى انگليس بود بخليج فارس ، و تغيير شش تكليف آخرى . ايلچى هيچيك از تكاليف مرا قبول ننموده و آن نوشتهء آخرى مرا كه بواسطهء آن جميع تعهدات سابق\r\n\r\n\r\n","description":"","footnote":"\r\n( 1 ) - در اصل : دولتى كه .\r\n","page_name":" 152 ","page_number":280},
  {"content":"\r\n\r\nخود را باطل كرده بودم دو دفعه پس فرستاد . من قبول نكردم آخر الامر نوشتهء مزبور را در دفعهء سيم نايب ايلچى نزد بنده گذاشت و رفت . ولى آنچه سفرا ميگويند پس آوردن كاغذ مزبور ، حالت مسأله را تغيير نمىدهد . حكم كاغذ مزبور در حالت اولى خود باقى است . علاوه‌برآن مواد كاغذ مزبور را پيش از وقت به سفرا داده بودم . بارى ايلچى كبير انگليس متصل آدم فرستاد پيش من كه در اينجا بمانم ، تا خبر آخر از طهران برسد . چون در عرض توقف من هيچ فايده به من مترتب نگرديد ، و از روى اطلاعات صحيحه معلوم شد كه مقصود انگليسها اين است كه بى جهت در اينجا معطل بمانم كه مبادا در پاريس در آن مجلس جديد كه دوباره منعقد ميشد اسباب گفتگوئى بشوم ، لهذا آخر الامر رفتن خود را رسما همه‌جا اعلام نمود .\r\nو چون دولت فرانسه هم دو دفعه با تلغراف از من سؤال كرد كه چه وقت از اسلامبول حركت خواهد كرد ، روز عزيمت خود را مشخص نمودم . در اين بين‌ها با ايلچى كبير انگليس ، باز در ضمن ، پيغامها نوشته كه سواد آن در جوف است فرستادم « 1 » چون از ايلچى انگليس اصلا اميد فايده حاصل نشد و قطع نمودم كه مراوده و توقف من در اسلامبول بجز خفت و معطلى هيچ نتيجه نخواهد داشت ، لهذا كاغذ مفصل كه سوادش انفاد مىشود به ايلچى كبير انگليس نوشتم و سواد آن را همان روز براى سفراى فرانسه و روس رسما فرستادم ، و يك سوادى هم محرمانه به ايلچى آمريك دادم .\r\nو روز بعد نايبان ايلچى انگليس آمدند و گفتند كه ايلچى نمىتواند كاغذ آخرى شما را قبول نمايد ، بنابراين كاغذ مزبور را بشمارد مىكند . بنده گفتم منظور من از اين كاغذ رسانيدن مضامين آن بود به ايلچى انگليس حال كه مضامين مزبور به ايلچى\r\n\r\n\r\n","description":"","footnote":"\r\n( 1 ) - در اصل چنين است .\r\n","page_name":" 153 ","page_number":281},
  {"content":"\r\n\r\nمشاراليه رسيده خواهد كاغذ را نگاهدارند و خواهند دور بيندازند . از براى حالت مسأله فرقى نمىكند كاغذ را نمىگيرم ، و هرچه نوشته‌ام موكّد مىدارم . اگر ايلچى كبير نمىتواند از من كاغذى قبول نمايد ، پس جميع نوشتجات مرا رد نمايد و اگر يكى را نگاه ميدارد پس ساير نوشتجات مرا نيز بايد نگاه بدارد .\r\nدرهرصورت من كاغذ نوشته و به ايلچى رسيده ميدانم . نايبان آخر الامر كاغذ را در اطاق فدوى گذاشتند و رفتند هركاغذى كه به ايلچى كبير نوشته‌ام از نايب ايلچى قبض گرفته‌ام .\r\nتحرير 25 ربيع الثانى 1273\r\n\r\n","description":"","footnote":"","page_name":" 154 ","page_number":282},
  {"content":"\r\n\r\n\r\nفصل دوم در وقايع عزيمت سفارت كبرى از اسلامبول به فرانسه\r\n\r\nحركت از اسلامبول\r\nبتاريخ يوم دوشنبه بيست و چهارم شهر ربيع الثانى دو ساعت به غروب مانده سفارت كبرى از اسلامبول حركت نموده خود را به كشتى بخارى كه از دولت فرانسه مخصوصا براى سفارت كبرى آورده بودند رسانيدند . بمجرّد ورود بيرق شير و خورشيد را در بالاى كشتى باز نمودند ، و براى احترام ، صاحبمنصبان كشتى موازى « 1 » نوزده تير توپ خالى كردند . و اين كشتى جنگى بود كه دويست نفر سرباز و ده نفر عمله و يك نفر سرهنگ و دو نفر نايب او و هشت عرّادهء توپ داشت ، و از دولت فرانسه به سرهنگ مزبور حكم شده بود كه اخراجات سفارت ايران با دولت فرانسه است ، هرچه تدارك و ما يحتاج موافق احوال ايشان لازم و ضرور خواهد بود بايد در كشتى آماده و مهيّا داشته باشد .\r\n\r\nاخراجات سفارت ايران با دولت فرانسه است\r\nبعد از ورود به كشتى ايلچى كبير فرانسه مقيم اسلامبول براى وداع سفارت كبرى به كشتى آمده و اندك زمانى صحبت كرده ، به صاحبمنصبان كشتى سفارت كبرى را سپرده ، پس از صرف چائى وداع كرده ، معاودت\r\n\r\n\r\n","description":"","footnote":"\r\n( 1 ) - از اصطلاحات مخصوص مستوفيان و دفترداران قديم است و علاوه بر آن كلمات « مبلغ » براى پول ، « مقدار » براى جنس و « معادل » براى نوع شمردنىها پيش از عدد نوشته ميشده است .\r\n","page_name":" 155 ","page_number":283},
  {"content":"\r\n\r\nنمود . و بعد از او مقرب الخاقان حاجى ميرزا احمد خان با اتباع خود و با بعضى از تجّار تبعهء دولت علّيه كه براى مشايعت آمده بودند صرف چائى نموده وداع و مراجعت به شهر نمودند . هنگام غروب آفتاب كشتى از مقابل اسلامبول حركت و روانه گرديد . بعد از طى يك شبانه‌روز نزديك به غروب كم‌كم هواى دريا منقلب گرديد ، و باد مخالف وزيدن آغاز نهاد . چون ايام تحت الشعاع و شبها زياده تاريك مىشد ، سرهنگ كشتى احتياط كرده كشتى را در تنگه‌اى موسوم به داردانل « 1 » اقامت داد .\r\n\r\nتفرج در آتن\r\nصبح كه روشن شد روانه گرديدند . بعد از طى دو شبانه‌روز باز باد بناى تندى گذاشت ، و دريا را انقلاب و تلاطمى روى داد . احوال جناب ايلچى كبير و اتباع سفارت كبرى از كثرت صدمات كشتى منقلب گرديده ، با هزار مرارت روز چهارم وارد پيره « 2 » كه بندر شهر آتن « 3 » پايتخت مملكت يونانست شدند ، و در آنجا براى رفع خستگى دو روز اقامت گرديد .\r\nجناب امين الدوله « 4 » در هنگام اقامت آنجا تفرّج شهر آتن را لازم دانسته ، و سرهنگ را اخبار نمودند كه آدم فرستاده ، چند كالسكه در كنار دريا حاضر نمايند . از كشتى كنارى شده اول خود بندر را گردش نمودند .\r\nاز آنجا كه اين بندر معبر گردش‌كنندگان درياى سياه و مارمارا « 5 »\r\n\r\n\r\n","description":"","footnote":"\r\n( 1 ) - در اصل : داردانيل ، داردانل  Dardanelles  .\r\n( 2 ) - پيره  Piree  . مأخوذ از نسخه ( ب ) .\r\n( 3 ) - آتن  Athenes  .\r\n( 4 ) - امين الدوله هم‌لقب فرخ خان بوده است و در ابتدا امين الملك لقب داشته و بعد لقب او تغيير يافته است .\r\n( 5 ) - مارمارا  Marmara  .\r\n","page_name":" 156 ","page_number":284},
  {"content":"\r\n\r\nو ارشيپل « 1 » و مديترانى « 2 » است كشتيهاى جنگى چند از دولتين فرانسه و انگليس براى محافظت آن بندر و استحضار از احوال سياحان آن معبر در آنجا اقامت داشتند ، و براى خود قراول‌خانه‌هاى « 3 » خوب تعمير نموده‌اند .\r\nدولت فرانسه دو فوج و دولت انگليس يك فوج سرباز مقيم داشتند .\r\nبندر مزبور قريب به هزار خانوار سكنى « 4 » داشت و خود شهر آتن يك فرسخ از دريا و ازين بندر دور بوده و همهء صاحبمنصبان در خدمت جناب امين الملك بعد از تفرّج بندر ، روانهء شهر شدند .\r\n\r\nتماشاى يكى از معابد قديمه\r\nو در اول ورود خواستند آثار قديمه را مشاهده نمايند از خارج شهر ، اول در سرتلى به مسجدى « 5 » وارد شدند كه از بناهاى بسيار قديم و از قرارى كه مذكور مينمودند سه هزار سال قبل برين بنا شده و معبد اهل آن عصر بوده است ، و همهء آن اساس از اصل تا فرع كلا از سنگ مرمر صاف و برّاق تعمير « 6 » گرديده ، و در اندرون تمثالهاى رب النّوعان خود\r\n\r\n\r\n","description":"","footnote":"\r\n( 1 ) - آرشيپل  Archipel  در فرانسه به معناى مجمع الجزاير و در اينجا مراد درياى اژه است .\r\n( 2 ) - مديترانه  Mediterranee  .\r\n( 3 ) - قراول‌خانه : مكانى بلند قريب يك فرسنگ بيرون شهر كه شب و روز سربازان در آن مراقب بودند و چون سپاه دشمن را از دور ميديدند براى اطلاع مردم شهر آتشى روشن ميكردند يا بوسيله‌اى آنان را آگاه مىساختند .\r\n«\r\n ميان ابروش پرريو و رنگست * قراول‌خانهء شهر فرنگست \r\n» ( فرهنگ معين ، ج 2 ص 2655 )\r\n( 4 ) - در اصل چنين است و صحيح آن سكنه است .\r\n( 5 ) - در اصل چنين است و مراد از آن مطلق معبد است . در نسخه ب كليسا ضبط شده است .\r\n( 6 ) - در اصل چنين است و ظاهرا مراد اين است كه بنا گرديده .\r\n","page_name":" 157 ","page_number":285},
  {"content":"\r\n\r\nو تصوير حكما و دانشوران و صاحبان علوم و صناعان غريبه را از سنگ مرمر تراشيده و با نمره گذاشته بودند . و پاره‌اى تمثالها در آنجا نشان دادند كه به بقرات و سقرات « 1 » و افلاطون اسناد ميدادند و اللّه يعلم بحقايقه « 2 » .\r\n\r\nشرحى از آكروپول\r\nو از آنجا قدرى بالاتر گذشته چهار دستگاه عمارت بسيار عالى و باشكوه در سر تلى مسطح و وسيع مشاهده شد ، كه از بلندى آن كلاه انديشه از سر مىافتاد ، و در فكر استحكام آن بناى فلك‌سا عقل رزين بسيار سست بود . بديهى است آثارى كه از سه هزار سال پابرجا بماند خود دليل محكمى خود خواهد بود [ كه 
  ] از اولين بناهاى روى زمين است . از قرارى كه مورّخين نوشته‌اند ، سه هزار سال پيش از اين جماعت جمهورين [ كذا 
  ] قبل از اسكندر معماران مهندس‌پيشه و كارشناس در هرجا كه سراغ داشته‌اند آورده اين اساس را بنا نموده‌اند ، و پادشاهان كيان اين مملكت را مسخّر نموده « 3 » و آتش زده همهء اين بنا از سطح و سقف « 4 » از ستون و ديوار هرچه هست از مرمر است .\r\nاطراف عمارت از خارج به بلندى سه چهار ذرع از زمين با سنگ مرمر برداشته و صفّه قرار داده ، و دورادور « غلام‌گردش » « 5 » و بقرار هفتاد هشتاد ستون مرمر ده دوازده ذرع بلندى دور غلام‌گردش ستون زده شده ،\r\n\r\n\r\n","description":"","footnote":"\r\n( 1 ) - در اصل چنين است .\r\n( 2 ) - در اصل چنين است و صحيح آن « و اللّه اعلم بحقايقه » است .\r\n( 3 ) - مراد لشكركشى خشيارشا به يونان و سوختن ارگ آتن است .\r\n( 4 ) - در اصل : صقف .\r\n( 5 ) - اطاقى كه ميان دو اطاق ديگر واقع باشد و بهردو راه داشته باشد - ايوان و در عمارت - ديواريست حايل ميان حرمسرا و ديوانخانه .\r\n( فرهنگ معين ، ج 2 ، ص 2424 )\r\n","page_name":" 158 ","page_number":286},
  {"content":"\r\n\r\nبعضى كه كوتاه بوده بىوصله و بعضى كه بلند بوده چنان وصل نموده بودند كه گويا يك‌پارچه بود . از عمارت اول كه بمرتبهء دويمى صعود مىشود ، پنجاه شصت پله به پهناى حياط از سنگ مرمر درشت و ضخيم برداشته شده ، و ابدا سنگها از همديگر رد نشده بود . و حوض بسيار بزرگى مربع مستطيل در وسط عمارت واقع ولى شكسته و ريخته شده است .\r\nاگرچه اين عمارت الآن خرابه و ريخته است ، باز بعضى طاقها و ديوارها و اين غلام‌گردش دوره و ستونها كه سر پا مانده است مثل روز اول سخت و قايم و محكم است .\r\nديوارهاى طاقها كه شكسته است پنج شش ذرع قطر و ضخامت آنها ملاحظه شد ، و همهء بناها از اندرون و بيرون و ديوانخانه و دفترخانه و كشيكخانه و مريضخانه هريك در جاى خود نشان داده شد « 1 » پادشاه شهر آتن چند نفر معمار و بنّا تعيين كرده بود كه سنگهاى رد شده را جابجا نموده و بعضى جاها را تعمير كرده نگذارند از حالت حالى خرابتر بشود ، و بعضى جاها را نيز تعمير كرده باز در كار بودند . فى الحقيقه آثار غريب و عجيبى بود كه با اين امتداد زمان و مرور دهور هنوز در مكانيّت خود باقى به نظر آمد .\r\n\r\nتوصيفى از آتن\r\nخود شهر آتن در مقابل اين عمارت و در مساحت هموار واقع شده ،\r\n\r\n\r\n","description":"","footnote":"\r\n( 1 ) - ظاهرا مراد معبدى در حوالى « آكروپول  Acropole  » است و آكروپول به معناى قسمت مرتفع شهر است كه براى دفاع از شهر در آن بناهائى مىساختند و در غالب شهرهاى دنيا در قديم بوده است ( ارگ ) ولى اختصاصا به ارگ و يا عمارت حكومتى شهرهاى يونان نظير آتن - ارگوس - تبس - كورنت و بالاخص به شهر آتن اطلاق مىشود . و در اينجا مقصود ارگ قديمى آتن است ( دائرة المعارف بريتانيا در مادهء آكروپول )\r\n","page_name":" 159 ","page_number":287},
  {"content":"\r\n\r\nكه طرف مشرق و سمت شمالى شهر تلهاى جنگلى پست و بلند و زراعت‌كاريهاى ديمى نمودار ، و سمت غربى كه بيك فرسخ مسافت منتهى به دريا مىشود همه باغات [ كذا 
  ] و محل زراعت بود . هواى اين مكان گرمسير و خاك زمينش بسيار قابل و حاصلخيز است . از ميوجات [ كذا 
  ] ، انگور بسيار و ساير [ ميوه‌ها 
  ] هم از هرجنس به قدر اعتدال ، و از مركبات پرتقال و نارنگى و ليمو زياد به نظر درآمد . و درخت زيتون افزون از همهء اشجار بود . خود آتن شهر وسطى « 1 » است بتركيب شهرهاى فرنگستان طراحى گرديده ، كوچه‌هاى راست و مفروش از سنگ و از همهء صاحب‌صنعتان فرنگستان با خانه و كوچ آمده در آنجا سكنى گرفته مشغول كاسبى خود ميباشند . شهريست مشتمل و محتوى بر همهء ملّت ، و پادشاه آنجا در خارج شهر در جاى وسيعى بطرح عمارات فرنگستان عمارتى ساخته ، يك طرف عمارت باغ مخصوص پادشاهى و صحرا است ، و جلو عمارت كه متصل به شهر است ميدان هموار و وسيعى ، دوره معجر « 2 » چدنى و اطراف ميدان خيابان درخت‌زار و جلو آن خيابان نيز باغ بسيار خوبى ساخته شده ، كه از همه جور درختان ليمو و پرتقال و نارنگى و گلهاى مختلفهء الوان كاشته شده .\r\nدولت يونان دولت كوچكيست و سى هزار قشون دارد گردهء كارشان « 3 » را از فرنگستان برداشته ، موافق اندازهء خود اسباب تجارت دريا و صحرائى فراهم آورده ، بوسيلهء هردو مىتوانند به آسانى حركت نمايند .\r\n\r\n\r\n","description":"","footnote":"\r\n( 1 ) - ظاهرا نويسنده ميخواهد بگويد شهر متوسطى است ، نه بزرگ نه كوچك .\r\n( 2 ) - در اصل چنين و در نسخهء ب محجر است .\r\n( 3 ) - گروه به معناى طرح اوليه و سرمشق مىباشد .\r\n","page_name":" 160 ","page_number":288},
  {"content":"\r\n\r\nچون هوا منقلب و بىوقت بود بعد از دو ساعت گردش مراجعت به شهر گرديد .\r\n\r\nحركت از آتن\r\nفرداى آن روز هنگام غروب از آنجا حركت گرديد . بعد از طى مسافت يك دو ساعت باز هواى دريا منقلب گرديده احتياط نموده مراجعت به بندر مزبور كردند . و شب را در آنجا مانده صبح كه دويم جمادى الاول بود حركت و روانه شدند . فرداى آن روز باز باد بناى وزيدن گذاشت .\r\nاگرچه از طرف پهلو و مخالف نبود ، ليكن از بس‌كه تند ميوزيد و امواج كوه‌كوه در تلاطم بود و تكان كشتى اهل سفارت را به اين سو و به آن سو ميانداخت ، احوال جناب ايلچى و اجزاى سفارت زياده منقلب و درهم شده از كثرت تهوّع « 1 » همه بىحس و بىحال افتاده ، سه روز و سه شب از بالا رفتن و سرازير آمدن كشتى نه طبخ چيزى ممكن و نه از انقلاب مزاجها ميل و اشتهاى اكل و شربى براى احدى باقى مانده بود .\r\n\r\nورود به بندرگاه سيسيل\r\nپس از طى مسافت سه شبانه‌روز وارد بندرگاه جزيرهء سيسيل « 2 » شدند كه يكصد و پنجاه فرسخ از شهر آتن فاصله دارد . كشتى سوارى سفارت كبرى آمده در مقابل بندر ايستاد . اتباع سفارت كه از تلاطم دريا هركدام در جاى خود بى خود افتاده بود [ ند 
  ] از مژدهء رسيدن كشتى به بندر مزبور قوّت قلب و اطمينانى بهم رسانده يك‌يك به صفّهء كشتى بيرون آمدند ، و از استخلاص صدمات دريا حالت با بشاشتى داشته شكرگزارى مينمودند . اتفاقا آن روز اول ماه ژانويه و ابتداى سال نو [ و 
  ] روز عيد نوروز همهء مسيحيان بود افواج چند از سربازخانه‌هاى دور شهر با حركت نظامى\r\n\r\n\r\n","description":"","footnote":"\r\n( 1 ) - در اصل تهوّى .\r\n( 2 ) - سيسيل  Sicile  .\r\n","page_name":" 161 ","page_number":289},
  {"content":"\r\n\r\nآمده در مقابل اقامتگاه كشتيها كه ميدان مسطح و وسيعى بود بناى مشق گذاشتند .\r\nجناب امين الملك ميل تماشاى آنها نموده از كشتى بكنار آمدند ، و بتفصيل تفرّج مشق آنها را كردند . از ملبوس و اسلحه « 1 » چنان آراسته و پيراسته بودند كه گويا همه را بيك نمره و يك اندازه همان روز از كارخانه بايشان داده بودند . هر فوج به طرز عليحده لباس مختلف و الوان داشتند فوجى با شلوار ماهوت گلى و قباى ماهوت آبى و كلاه پردار و با اسلحهء برّاق و عموم سرباز صاحب اپاليط « 2 » الوان بودند ، و فوجى برعكس اينها و افواج ديگر بر خلاف همديگر بانواع مختلفه و لباسهاى متفاوته ملبّس گرديده ، همه‌گونه بنديلات « 3 » را بطور خوش‌آيندگى ترتيب داده بودند ، كه زياده پسنديده و مطبوع بود .\r\n\r\nتوصيفى از بندر مسبن\r\nبعد از تماشا سوار كالسكه [ شدند 
  ] و شهر را گشت و گردش نمودند .\r\nخوش‌تركيب و باصفائى در بغاز دريا و در دامنهء كوهى اتفاق افتاده .\r\nعمارات و بناهاى عاليه چهار پنج مرتبه سنگى بنا شده ، و كوچه‌هاى راست و مفروش از سنگهاى نظامى تراشيده پاك و پاكيزه طولا لب دريا بقرار نيم فرسخ و عرضا بدامنهء كوه و سينه‌كش كشيده شده ، جميع خانه باغچه‌ها در چلهء زمستان سبز و خرم ، و درختان مملو از پورنقال و ليمو و نارنگى بودند .\r\nزورقها را پر كرده آورده در كشتيها ميفروختند .\r\nجزاير سيسيل قسمت آباد و داير و حاصلخيز مملكت اتاليا است كه اطرافش همه دريا و خود اين جزاير كوهستانات [ كذا 
  ] پست و بلند\r\n\r\n\r\n","description":"","footnote":"\r\n( 1 ) - در اصل : اصلحه .\r\n( 2 ) - اپاليط ظاهرا جمع جعلى كلمهء فرانسهء اپولت است به معناى سردوشى .\r\n( 3 ) - كذا در اصل هردو نسخه و ممكن است كه « منديلات » ( جمع منديل ) بوده است .\r\n","page_name":" 162 ","page_number":290},
  {"content":"\r\n\r\nبدون سنگلاخ و جنگلستان سبز و خرم و بسيار وسيع است . اصل شهر و پاىتخت اين جزاير موسوم به پالرم « 1 » [ است 
  ] و چون كنار از دريا و راه بود مشاهده نگرديد . ولى همين شهر مسمّا به مسين « 2 » بندر بزرگيست كه در معبر راهى كه از اسلامبول به فرانسه ميرود واقع و منزلگاه كشتيهاى عابرين و متردّدين است كه براى برداشتن آب شيرين و ما يحتاج ديگر چند ساعتى در آنجا متوقف مىشود . چون دهات و شهرهاى اين جزاير بسيار آباد و بندرگاهش همين شهر است و از هرمملكت به آسانى قشون به اين بندر ميرسد ، دور شهر ، چه از طرف كوهستان و چه از جانب دريا قلعه‌ها و سربازخانه‌ها و قورخانه و انبارهاى سنگى بسيار محكم متصل به يكديگر آنقدر تعمير كرده‌اند كه شهر يك جا احاطه و پشتبامهاى متعدده به اين بناها قرار داده و بطور باستيان « 3 » ترتيب كرده توپها در روى آنها گذاشته‌اند ، و عموم اين بناها از سنگ درشت و ضخيم است كه با ميخهاى آهنى به يكديگر متصل و وصل است . چنان در قوام و استحكام اهتمام شده است كه خيال را راه رخنه به آنجا نميرسد . و اين از متعلقات ناپل است .\r\n\r\nبه حكم امپراطور سفارت ايران در دريا نماند\r\nمنظور جناب امين الملك اين بود كه دو روزى به جهت دفع صدمهء دريا در آنجا توقّف نمايد . قونسول دولت فرانسه مقيم آن شهر بديدن آمده به كماندان « 4 » كشتى پيغام داد كه امپراطور فرانسه حكم كرده است كه\r\n\r\n\r\n","description":"","footnote":"\r\n( 1 ) - پالرم  palerme  .\r\n( 2 ) - مسين  Messine  در اصل پسين ضبط است .\r\n( 3 ) - مأخوذ از فرانسه ، استحكام برآمدهء برج‌مانندى كه در قلعه مىسازند ( فرهنگ نفيسى ، ج 1 ، ص 514 )\r\n( 4 ) - كلمهء فرانسه به معناى فرمانده .\r\n","page_name":" 163 ","page_number":291},
  {"content":"\r\n\r\nسفارت ايران را در دريا معطّل ننموده زودتر بكنار رسانند . عليهذا آن روز را مانده ، فردا هنگام غروب از بندر مزبور حركت گرديد .\r\nبعد از طى مسافت چند فرسخ از آنجا كه چلّهء زمستان و فصل بسيار بد [ بود 
  ] ، بخصوصه در دريا كه هيچوقت خالى از ابر و باد مشاهده نشد ، كم‌كم باد وزيدن آغاز نهاد و اندك‌اندك ابرها از اطراف بجنبش آمد ، و ساعت بساعت زيادتر گرديد ، تا اينكه يك جا روى آسمان پوشيده شد ، و مه روى دريا را مسخّر نمود .\r\n\r\nتلاطم دريا و پريشانى سفارت\r\nبارش « 1 » بتندى تمام بناى باريدن گذاشت ، و برق و رعد على الاتصال بغرّيدن شروع كرد ، دريا طوفانى گرديد ، لطمه‌هاى آب مانند قطعات ابر بهيجان آمد و امواج ، كوه‌كوه متراكم شده ، هنگامى كه به كشتى مىخورد آنقدر كشتى را بلند مينمود كه در سرازير آمدن آن احدى را اميد حيات نبود . زورق بزرگى را كه در گوشهء سر كشتى با زنجير كلفت آهنى بسته بودند ، و دو ذرع از آب ارتفاع داشت ، تلاطم امواج چون كوهى به او برخورده و توى زورق ريخته زنجير حلقه‌ها را يك جا بريده و كنده برد . از مشاهدهء اين حال اضطراب و قلق « 2 » و هراس تمام بر اهل كشتى غلبه نموده ، به غير از توسّل به خدا از هيچ طرف اميد اعانتى به خيال نمىآمد .\r\nاتباع سفارت چون مرغ نيم بسمل در ميان اطاق كشتى در غلطيدن و طپيدن بودند ، و از مشاهدهء حالت يكديگر پريشانى كه داشتند علاوه ميشد . براى ملاحظهء نجات ، هرچه جستجوى اطراف و خشكى ميگرديد ،\r\n\r\n\r\n","description":"","footnote":"\r\n( 1 ) - بارش اسم مصدر است و در اينجا بجاى باران به كار برده شده است .\r\n( 2 ) - در اصل : غلق .\r\n","page_name":" 164 ","page_number":292},
  {"content":"\r\n\r\nهيچ دامن بيابانى بجز از درياى بىپايان و اصلا كوهى بزرگتر از تراكم امواج و ابدا چيزى نزديكتر از غرق شدن به نظر نمىآمدند .\r\nاعوذ باللّه من هذه الاحوال .\r\n\r\nيادى از حافظ !\r\n شب تاريك و بيم موج و گردابى چنين هايل * كجا دانند حال ما سبكباران ساحلها « 1 » . \r\nلاجرم محض تفضّل خدا و توسل بولايت ائمهء هدى ، با مژدهء روشنائيهاى شهر ناپل « 2 » ، بر دلهاى افسرده فرحى و بر بدنهاى مرده رمقى تازه حاصل آمد . هنگام صبح هركدام از اتباع كه از جاى خود حركت نموده به صفّهء كشتى بيرون مىآمدند اصلا خونى در بشرهء ايشان نمانده بود .\r\nجناب امين الملك به رسيدن آنجا طاقت كشتى نشستن نياورده به شهر ناپل رفته در مهمانخانه منزل نمودند . بعد از استراحت فى الجمله بناى گردش و تفرّج شهر ناپل را گذاشتند . غرايبات [ كذا 
  ] زيادى در آن شهر مشاهده گرديد : از جمله ، اول كوه آتشفشان « 3 » بود كه كوه گرد مدوّرى ، مانند كوه دماوند در مقابل شهر ، در چند فرسخ مسافت ، واقع و نمايان و بقرار ده كورهء آجرپزى دوده و بخار على الاتصال از سر كوه متصاعد ، و مانند قطعات ابر رو به آسمان بلند مىشود . و شبها گاهى شعله‌هاى آتش از آنجا مشتعل و نمايان ميگردد .\r\nاز قرارى كه در تواريخ نوشته شده است هزار و هفتصد سال قبل از اين شهر بزرگى كه اسم آن پومبه‌ئى « 4 » بوده است ، در دامنهء همين كوه واقع\r\n\r\n\r\n","description":"","footnote":"\r\n( 1 ) - از نخستين غزل ديوان حافظ .\r\n( 2 ) - ناپل  Naples  .\r\n( 3 ) - مراد كوه « وزوو  « Vesuve  است .\r\n( 4 ) - پومپه‌ئى  Pompei  ، در اصل : پورميسى .\r\n","page_name":" 165 ","page_number":293},
  {"content":"\r\n\r\nو از همان منفذ كه بخار و دود متصاعد مىشود ، سيلاب خاكسترى غليان و سيلان كرده ، سرازير گرديده ، شهر را خراب و يك جا منعدم الآثار كرده .\r\n\r\nاشاره‌اى به سرگذشت شهر پومپه‌ئى\r\nقريب يكصد سال قبل از اين يك نفر زارع در اثناى زراعت سوراخ عميقى پيدا [ كرده 
  ] و چند چيزى از قبيل تمثال آدمى از سنگ مرمر تراشيده ، و پاره [ اى 
  ] مسينه‌آلات زنگ‌زده ، از آنجا بدست ميآورد . و در تاريخ هم معلوم بود كه در آن حوالى شهرى در زير خاكستر مانده است . بعد از آنكه از زارع اين حكايت بروز مىكند ، پادشاه ناپل آدم تعيين [ كرده 
  ] ، و آنجاها را كنده ، زيرزمينى پيدا مينمايند . بعد از آن عملهء زياد به كار انداخته ، سر كوچه را بدست آورده ، كوچه را سراسر خالى مينمايند ، تا به دروازهء شهر ميرسند . درب « 1 » دروازه ، دروازه‌بان را با اسباب حربى كه داشته است ، سرپا مرده درمىآورند .\r\nبعد از آن درب كوچه دكاكين را با رديف ، خالى مينمايند ، و درب عمارات را بدست ميآورند ، و تخليه مىكنند . و هرچه از اسباب طلا و نقره و مسينه‌آلات و اسباب غيره كه نپوسيده بود جمع مىكنند . و از آن كوچه بر كوچه‌هاى ديگر ، به عمارات عاليه و كليساهاى بزرگ و تماشاخانه و دو ميدان بزرگ و سربازخانه ميرسند ، و همه را تخليه مىنمايند . و از آن جمله زنى را در خانه ، سرپا به ديوار چسبيده ، با گردن‌بند و دست‌بند طلا يافته بودند .\r\n\r\n\r\n","description":"","footnote":"\r\n( 1 ) - درب به معناى در بزرگ و فاصلهء ميان دو كوه است كه از آن عبور و مرور مىشود مانند « باب الابواب » در قفقاز و اينكه امروز بجاى در ( باب ) استعمال ميكنند صحيح نيست ؛ هرچند در عربى بجاى در به كار رفته است .\r\n","page_name":" 166 ","page_number":294},
  {"content":"\r\n\r\n\r\nموزهء ناپل\r\nو هرچه از اين شهر از خاك بيرون آورده بودند ، در خود شهر ناپل ، عمارت بسيار عالى تعمير « 1 » كرده ، در اطاقهاى آن بانمره ترتيب داده‌اند .\r\nو آن اطاقها كلا قراول و نگهبانان دارند و سپرده بيك نفر ژنرال است .\r\nدر اثناى گردش شهر ، اول راهنمائى سفارت كبرى بتفرّج اين عمارت گرديد . در مرتبهء اول كه وارد اطاقهاى اولى شدند ، سنگهاى صفحهء مرمرى دو سه ذرع مطوّل و مربع خاتمكارى و با اقسام مختلفه منقّش گرديده ، و تمثالهاى انسانى و حيوانى از سنگ مرمر از هرگونه كوچك و بزرگ چنان با حالت تراشيده بودند كه مثل زنده به نظر مىآمدند . و بعضى تمثالهاى بزرگ و قطور از مرمر و چدن بانمره قرار داده ، و لباسشان بطور لباس فراخ عربى ، و دامنهاش را چنان چين‌چين روى هم آورده و حمايل دوش كرده بودند ، كه گوئى دامنهاشان در حركت بود ، و ستونهاى مرمرى و سنگى الوان و مشجّرىوار صيقل داده شده ، و بقرار سيصد عدد بانمره گذاشته بودند .\r\nاز آنجاها گذشته در وسط طالارى ، معجرى از چدن دور صفّهء مربعى كشيده و صورت اسكندر و دارا را با نقش خاتمى با اسلحه و اسباب خود كشيده بودند . بعد از آن بمرتبهء بالا رفته يك اطاق را مثل دكان زرگرى فرنگى طرح داده اسباب خورده [ اى 
  ] كه از شهر خرابه بيرون آورده در آنجا چيده بودند : از جمله سمتى از اطاق را اسباب طلا و نقره‌آلات از قبيل دستبند و گردن‌بند و هرجور اسباب زنانه و غيره چيده ، و سمت ديگرى را تخته‌بندى نموده و صفّه برداشته سنگهاى معدنى الوان كه اكثرش عقيق بود ، از قبيل بازوبند و گردن‌بند و نگينهاى مختلفه\r\n\r\n\r\n","description":"","footnote":"\r\n( 1 ) - تعمير در اينجا به معناى ساختمان است نه مرمت . و از اين ساختمان ظاهرا مراد موزهء ناپل است .\r\n","page_name":" 167 ","page_number":295},
  {"content":"\r\n\r\nو اسبابهاى كنده‌كارى غيره سه و چهار صفحه ترتيب داده ، و از جنس اين نگينها جام بزرگ آبدارى از عقيق كنده شده و مخطوط در سر چارچوبه نشانده بودند كه بسيار لطيف و نظيف و صاف بود ، و وقتى كه بروشنائى گرفته ميشد همهء مغزش پيدا [ بود 
  ] و حاجب « 1 » ماوراى خود نبود . و مىگفتند در قيمت مثل الماس است .\r\nو چند پول ديگر در توى بشقابى ريخته شده بود ، نقل مينمودند كه اين پولها را در توى كيسه پوسيده در دست يك مرد پيدا نمودند .\r\nو از جمله دكان نقاشى را درآورده بودند كه همه رنگ نقاشى را با ظرفهاش آورده در صفحه چيده بودند . و از دكان بقالى حبوبات از قبيل نخود و عدس و لوبيا و گندم باخوشه و بىخوشه و همچنين گردو و خرما و كشمش و مويز با خوشهء پوسيده و سياه‌شده در توى بشقابها گذاشته بوده همه منجمد [ محجّر 
  ] شده ، ولى از حالت و مادهء اصلى متلاشى نگرديده بود .\r\nو بعضى اسبابهاى نقرهء ديگر هم از قبيل جام و آفتابه و لگن و قهوه‌خورى و قاشقهاى بزرگ و كوچك و ظروف ديگر در صفحهء ديگر چيده بودند .\r\nو چند اطاقهاى ديگر ظروف مسينه و آهنى از قبيل ديگ و ظروف آشپزخانه و ظروف چينى و غيره از هرقبيل دورادور اطاقها ترتيب داده بودند .\r\nو يك مرتبهء ديگر اطاقهاى مخصوصه پرده‌هاى تصويرى و نقاشى بود كه از پرده‌هاى تصويركاريهاى قديم و جديد زياد در آنجا گذاشته بودند ، و در همهء اطاقها نقاشان مشغول تحصيل و نقاشى بودند .\r\n\r\nوصفى از ناپل\r\nاز آنجا گذشته گردش شهر را نمودند . شهر ناپل بهترين شهرهاى فرنگستان است . در خوبى هوا و مرغوبى مكانيّت و قشنگى شهر مشهور\r\n\r\n\r\n","description":"","footnote":"\r\n( 1 ) - در اصل : حاجت .\r\n","page_name":" 168 ","page_number":296},
  {"content":"\r\n\r\nآفاق است . در كنار دريا طول آبادى قريب يك فرسخ و عرضا به سينه‌كش كوه كشيده ، عمارات عاليه روى هم تا قلّهء كوه واقع [ شده 
  ] و جميع خانه‌ها باغچه دارد و در عين چلّهء زمستان انواع [ و 
  ] اقسام گلهاى مختلفه در شكفتگى است . همهء درختان سبز و خرم ، و پورتقال و ليمو و نارنگى همه در طراوت و تازگى ، از درختان آويزان .\r\nصحرا و زراعتگاه‌ها چون فصل بهار سبز و ريحان « 1 » و سبزيات [ كذا 
  ] در دكان سبزى « 2 » فروشان از هرجور مالامال . حتى گل بنفشه را دسته‌دسته در كوچه‌ها گردانيده ميفروختند . شهرى وسيع و بندرگاه خوب عمارات عاليه چهار پنج مرتبه با كوچه‌هاى وسيع و راست و مفروش از سنگهاى نظامى بزرگ پاك و منقح . بناهاى عاليه از هرقسم از قبيل مهمانخانه‌ها و مدارس و كليساهاى عالى قديم و مشهور و مريضخانه‌ها و قهوه‌خانه‌هاى بسيار نظيف و يك عمارت تماشاخانه دارد كه از اولين بناهاى فرنگستان شمرده مىشود . يك شبانه‌روز در شهر مزبور مانده حركت به سمت پاريس گرديد .\r\n\r\nرفتن و برگشتن\r\nبعد از طى مسافت يك شبانه‌روز در روى دريا باز چنان طوفانى شد كه صاحبمنصبان كشتى براى مشورت اجلاس نموده ، متفق اللفظ ، سواى مراجعت به شهر ناپل ، چارهء ديگر نديدند . بعد از قطع مسافت سى فرسخ راه دوباره معاودت به ناپل گرديد . دو شبانه‌روز اجزاى سفارت شصت فرسنگ راه گردش نموده ، حيران و سرگردان مرده و مدهوش افتاده ، نميدانستند كه بكجا مىبرند و از كجا ميآورند « 3 » . بديهى است كه از اسلامبول\r\n\r\n\r\n","description":"","footnote":"\r\n( 1 ) - در اصل : ريان ، تصحيح قياسى است .\r\n( 2 ) - در اصل : سبز .\r\n( 3 ) - ضمير سوم‌شخص جمع افتاده است .\r\n","page_name":" 169 ","page_number":297},
  {"content":"\r\n\r\nتا فرانسه يك هفته راه بيش نيست . سفارت ايران كه بيست و چهار روز در روى دريا چون ماهى در طپيدن بودند ، خود دليل خواهد بود كه تا چه حد زحمت و مرارت كشيده‌اند .\r\n\r\nرفع خطر\r\nبارى بمحض ورود دوباره به شهر ناپل ، جناب امين الملك كنارى گرديده باز در مهمانخانه منزل نمودند . در اين حركت از ناپل و مراجعت دوباره ، اگرچه زحمت بسيار كشيده شد ، ليكن از تفضّل خداوندى رفع مهلكه و دفع مخاطرهء عظيمى گرديد و آن اين بود : اول روز كه به لنگرگاه ناپل رسيديم ، كشتى سفارت را در نزديكى يك كشتى بخار جنگى كه از دولت ناپل و پر از اسباب قورخانه و توپخانه بود اقامت دادند . از قضا همان شبى كه از همسايگى او حركت كرده روانه شديم ، و فردا دوباره بسبب طوفان معاودت نموده بدآنجا رسيديم ، همان كشتى آتش گرفته ، چهل نفر از اهل خود تلف نموده ، به همسايه‌هاش نيز ضرر كلى رسانيده بوده .\r\nو منفعت ديگر نيز اين بود كه در اقامت دو روز آخر بتفرّج شهر خرابه رفته بتفصيل تمام گردش شد . و مشاهده گرديد كه ربع شهر را خالى نموده بودند ، و همهء آثارش از دكاكين و بازار و عمارات آشكار است . كوچه‌هاش راست و مفروش از سنگهاى تختهء ناتراش و ديوارهاش همه از سنگ و آجر مثل روز اول پابرجا است . و كارخانجات و عمارات عاليه و حمامها و دوجا تماشاخانه و كليسا و سربازخانه و ميدان بزرگ نظامى و عمارات پادشاهى كه همه فرش زمين اطاقها و كنار حوضها و زمين طالار و ايوانها با نقشهاى خاتمكارى منقّش بودند . و حياط ديوانخانه را كه خالى نموده بودند ، از سنگ مرمر انواع [ و 
  ] اقسام\r\n\r\n","description":"","footnote":"","page_name":" 170 ","page_number":298},
  {"content":"\r\n\r\nتمثال وحوش و طيور را تراشيده ، دور حوض قرار داده شده ، مثل روز اول همه در جاى خود باقى بود .\r\n\r\nخانه‌هاى ناپل\r\nوضع و تركيب عمارات بطور ايران است . اول عمارات يك‌مرتبه و هرخانه حياطى و حوضى در وسط دارد . دوم نقاشى اطاقها قريب و شبيه نقاشكاريهاى ايرانست . و هرعمارت اندرون و بيرونى عليحده دارد ، ابدا بطرح حالى فرنگستان شباهت ندارد . حالا در هرمحله چند خانه سكنى نموده و قراولخانه دارند . عمارت ديوانى را فى الجمله تعمير نموده ، در ميان باغچهء عمارات ، درختان مركبات پربار بودند .\r\n\r\nورود هيأت سفارت به بندر تولن\r\nبعد از دو روز اقامت فى الجمله اعتدال بهم رسانيده از ناپل حركت گرديد بعد از سه شبانه‌روز كه متحمل زحمات زياد شدند ، روز چهارمى با سلامتى و شكرگزارى به بندر طولون « 1 » كه اول بندر فرانسه است رسيدند . و به رسيدن آنجا نوزده تير توپ خالى كردند ، و جميع اهل شهر در لب دريا ايستاده بودند . سرهنگ كشتى كنارى شده بعد از اندك مدتى مراجعت نموده ، و خبر آورد كه عمارت عالى ، منزل تعيين گرديده ، و كالسكه‌ها در كنار دريا حاضر است ، و خبر ورود سفارت را با تلغرافيا [ كذا 
  ] به شهر مارسيل « 2 » و پاريس فرستادند ، و حاكم شهر و صاحبمنصبان بحرى و برّى براى پذيرائى حاضرند .\r\nسفارت كبرى با كمال توقير و احترام روانهء منزل شدند ، و حاكم آنجا كه امير بحرى و منصب امير تومانى داشت ، با صاحبمنصبان نظامى خود بديدن جناب امين الملك آمدند . و فردا نيز در شهر مزبور براى رفع خستگى توقف كرده ، همراه امير بحرى مزبور بتفرّج كشتيخانه‌ها\r\n\r\n\r\n","description":"","footnote":"\r\n( 1 ) - تولن  Toulon  .\r\n( 2 ) - مارسى  Marseille  ؛ و به اين صورت نوشته مؤلف است .\r\n","page_name":" 171 ","page_number":299},
  {"content":"\r\n\r\nو توپخانه‌ها و جبّه‌خانه‌ها و جاهاى غريبه رفتند . در اثناى گردش راهنمائى به يك كشتى شد كه يكصد و چهل عرّادهء توپ داشت ، و از قرارى كه مىگفتند به دو كرور تمام شده بود . بعد از تفرّج و گردش كه مراجعت به شهر نمودند . ايضا براى احترام نوزده تير توپ خالى كردند .\r\nبعد از دو شب اقامت در طولون هنگام ظهر سوار كشتى شده يك ساعت از شب رفته وارد مارسيل شدند .\r\n\r\nورود به مارسى\r\nبه مجرد ورود ايضا نوزده تير توپ از كشتى خالى نمودند . چون شب تاريك و بيموقع بود ، ورود سفارت را هنگام شام مصلحت نديدند ، و همان شب را در كشتى ماندند ، و كاغذى از وزير دول خارجه رسيد كه : از جانب خود و از طرف ملت فرانسه به جناب ايلچى كبير مباركبادى ورود و احوالپرسى ميكنم . و عاليجاه مسيو بيبرستين « 1 » مترجم اول وزارت خارجه از جانب اعليحضرت امپراطور باحوالپرسى شما مأمور و تا ورود به پاريس مهماندار خواهد بود . و بهمه‌جا سفارش شده است كه سفارت كبرى را با احترام و استراحت وارد نمايند . اميدوارم كه ان شاء اللّه تعالى در هرجا براى شما خوش بگذرد .\r\nفرداى آن روز يك ساعت به ظهر مانده كه اوضاع تشريفات را فراهم آورده بودند از كشتى بناى حركت گرديد . عاليجاه مسيو بيبرستين مترجم اول وزارت خارجه همراه يك نفر ژنرال كه مباشر مهام امور خارجهء شهر مارسيل بود ، با چند نفر از صاحبمنصبان و نجباى مارسيل ،\r\n\r\n\r\n","description":"","footnote":"\r\n( 1 ) - بيبرستين كازيميرسكى  A . de Biberstein Kasimirski  مؤلف يك جلد كتاب لغت فرانسه به فارسى و يك جلد دستور زبان فارسى است و در زمان محمد شاه نيز بعنوان مترجم سفارت فرانسه به ايران آمده است و تلفظ صحيح نام او بيبرشتين است .\r\n","page_name":" 172 ","page_number":300},
  {"content":"\r\n\r\nبا پنج عرّادهء كالسكه در لب دريا حاضر ، و يك دسته سوار بيرقدار « 1 » نيز با صاحبمنصبان خود در سر راه صف كشيده ، و از جنبين راه اهل نظام با طبل و موزيكان صف زده ايستاده . و اهل شهر نيز از اناث و ذكور در كوچه‌ها و غرفه‌ها و معابر ازدحام عام نموده بودند .\r\n\r\nتشريفات پذيرائى از سفارت\r\nسفارت كبرى از كشتى كنارى گرديدند ، و نوزده تير توپ ايضا خالى نمودند ، و موزيكانچى و طبّال بناى زدن گذاشتند . از لب دريا تا منزل ، عرض راه پر از جمعيت بود . با احترام و اعزاز تمام سوارهء بيرقدار از جلو و نظام از طرفين راه وارد منزل شدند . در دم درب منزل نيز يك فوج نظام با طبل و موزيكان نظام زده بودند . به مجرد ورود ، سلام نظامى داده آغاز موزيكان و طبل زدن كردند . منزل در عمارت بسيار عالى ، با همهء اسباب و ما يحتاج آماده نموده بودند .\r\nبعد از ورود سردار قشون بحرى با صاحبمنصبان نظام و حاكم شهر با كلانتر و نجباى شهر با لباس رسمى بديدن سفارت آمدند . زياده گرم‌گيرى و محبت و مهربانى نمودند ، و خواهشمند شدند كه سفارت كبرى دو سه روزى در مارسيل بمانند ، و رفع خستگى دريا را بكنند ، و مشق قشون ما را ملاحظه نمايند . و به تماشاخانه آمده داخل مجلس عيش ما بشوند ، و تفرّج شهر ما را نمايند ، و بناهاى قديم و جديد مارسيل را ببينند .\r\nجناب امين الملك چون ميل آنها را عن قلب ديد قبول نموده سه روز در آنجا اقامت نمودند . فرداى روز ورود ، سردار قشون آنجا چند فوج سرباز را با چند عرّادهء توپ در ميدان مشق نظام حاضر نموده ، يك دسته سوارهء بيرقدار بدرب منزل سفارت فرستاده ، همان روز هم\r\n\r\n\r\n","description":"","footnote":"\r\n( 1 ) - در اصل : بيدقدار .\r\n","page_name":" 173 ","page_number":301},
  {"content":"\r\n\r\nدر روزنامه چاپ زده بودند كه سفارت ايران هنگام ظهر در ميدان مشق حاضر بوده ، تماشاى نظام را خواهند كرد ، و شب را نيز به تماشاخانه خواهند آمد .\r\n\r\nتماشاى مشق نظام و تآتر\r\nوقت ظهر ايضا اهل شهر در كوچه و معابر براى تماشا ازدحام نموده بودند . خود سردار با لباس رسمى به درب منزل سفارت آمده ، و چند رأس اسب نيز براى سوارى اجزاى سفارت آورده بود . جناب امين الملك همراه صاحبمنصبان خود سوار شده با همان سوار بيرقدار در جلو سفارت روانهء ميدان شدند . بورود ميدان سلام نظامى داده بناى مشق گذاشتند . بعد از اتمام مشق جناب ايلچى كبير تحسين و تصديق زياد كرده ، و با همهء اهل نظام و صاحبمنصبان تعارفات شايان به عمل آورده ، و از مهربانيهاى ملت فرانسه اظهار تشكر و امتنان نمودند . بعد از اتمام آنجا سردار مزبور با جمعى از صاحبمنصبان و مباشر مهام خارجه و مترجم وزارت همراه جناب ايلچى كبير بگردش و بديدن بعضى بناها و مكانهاى قديم و جديد رفتند ، و در مراجعت نيز سردار معزىاليه همراه رفقاى خود تا درب منزل رقابت كرده معاودت نمودند ، و شب را نيز به تماشاخانه دعوت كردند .\r\n\r\nتماشاى باغ‌وحش\r\nروز سيم نيز بتفرّج محلات و ييلاقات و در شهر كه كلا باغات و عمارات و جاهاى خوش‌منظر به نظر آمد ، عازم گرديدند . و در يكى از باغات كه مخصوصا براى نگاهدارى هرجور وحوش و طيور و حيوانات بود ، مشاهدهء همه قسم مخلوقات عجيبه و غريبه گرديد . فى الجمله در اين مدت سه شبانه‌روز در لوازم اعزاز و احترام و مهماندارى و مهربانى در مارسيل بهيچگونه فروگذارى نگرديد . شام و ناهار بسيار خوب\r\n\r\n","description":"","footnote":"","page_name":" 174 ","page_number":302},
  {"content":"\r\n\r\nترتيب داده از اول شام تا آخر كه بقرار يك ساعت و نيم متجاوز طول ميكشيد ، هرشب پنجاه نفر موزيكانچى بناى موزيكان ميگذاشتند .\r\nاز براى اهل سفارت هيچ‌وقت و هيچ‌روز « 1 » خوشحالتى بهتر از ايام اقامت شهر مارسيل نشده بود .\r\n\r\nعيب‌جوئى از همسايه\r\nاول بعد از خروج از سرحد ايران و ورود به سرحد عثمانى كه قريب دو ماه و نيم كه در خاك عثمانى بوديم ، چه در اثناى عرض راه و چه ايام توقف اسلامبول ، ابدا رسوم تعارفى و بوى انسانيتى از اين همسايهء نامهربان ملاحظه نگرديد . اولين شخصى كه از دولت عثمانى مأمور مهماندارى سفارت كبرى بود حسين پاشاى عثمانى بود منصب امير تومانى داشت ، و از اركان دولت عثمانى شمرده ميشد . از ارزروم با دويست سوار باسم مهماندارى تا به سرحد آمد ، و جميع آشپزخانه و صندوقخانه و قهوه‌خانه و اسباب احتشام اين شخص جليل القدر منحصر بيك خورجين چرم مستعمل ، و در آن گنجينهء محتشمه سواى جورابهاى پاره‌پاره و چكمه‌هاى كهنه و پوستين نود ساله كه عبارت از رختخواب بندگان اميرتومان و يك قهوه‌دان منحوس دسته‌شكسته بود ، كه گاهى يك فنجان قهوهء تلخى كه مايهء افتخار و مهمان‌نوازى دولت عثمانى صرف ميفرمود « 2 » . و اين مهماندارى را فوزى عظيم و نعمت غيرمترقبه انگاشته ، همه‌روزه شام و ناهار را در سر سفرهء سفارت كبرى با رؤساى قوم خود ميل ميفرمود ، و هيچ راضى نبود كه اين مأموريت او به آخر برسد ! .\r\nوالى ورود پاىتخت نيز هركه در هربلوك و محال مهماندار ميشد ،\r\n\r\n\r\n","description":"","footnote":"\r\n( 1 ) - در اصل : پنج روز .\r\n( 2 ) - در اصل چنين است .\r\n","page_name":" 175 ","page_number":303},
  {"content":"\r\n\r\nمهمان محترم سفارت كبرى بود . تا اينكه ورود به اسلامبول گرديد ، و قريب دو ماه و نيم در آنجا اقامت شد ، نان و نمك احدى از اهل مملكت و اعيان دولت عثمانى چشيده نگرديد . و از اين طايفه كه دوست ملتى و دولتى ايرانست ، بهيچوجه لازمهء مهمان‌نوازى به عمل نيامد . هيچ دولت و ملت اين حركت نالايق را بر خود گوارا نميداند كه ايلچى محترمى از دولت همسايهء خود كه با همديگر هم‌ملت و دوست قديم و با هم مراوده داشته و هيچ رابطهء گله و كدورت نداشته باشند ، و بخصوصه نامهء مباركه [ كذا 
  ] پادشاه خود را كه محض اظهار دوستى و يكجهتى به آن دولت آورده بود خود علامت اتحاد بود .\r\nابدا در مدت دو ماه اقامت اسلامبول يك نفر بمقام اظهار محبت و مهربانى برنيامد ، و رسوم انسانيت يك جا از ميان ايشان برداشته و هيچ قبح اين معنى را برخورد نگرفتند ، و بالمرّه خود را جاهل بر رسوم و قواعد در نظر ما جلوه‌گر دادند . صد هزار بار شكر كه ملت و دولت ايران بصفات حميده و مهماندارى و مهمان‌نوازى در همه‌جا مشهور و معروف [ است 
  ] و احترام مهمان و گرامى داشتن مسافرين و سيّاحان را بر همه‌چيز مقدم ميدارند ، و چنان كه در حين عبور جناب ايلچى كبير از خاك ايشان غير از مستقبلين و مهمانداران در هرمنزل هركس كه وارد منزل جناب ايشان ميگرديد با كمال خوشحالى و امتنان بيرون ميرفت ، و بر خلاف آن دولت بزرگوار همسايه دوست قديم عثمانى ملت فرانسه بمقام تلافى آنها برآمده در مراعات رسوم انسانيت و در ملاحظهء قواعد مهماندارى و مهمان‌نوازى بهيچوجه نقصى و قصورى نگذاشتند .\r\n\r\nمهمان‌نوازى فرانسويها\r\nدر طولون و شهر مارسيل محبتهاى ملت پرمحبت فرانسه همهء\r\n\r\n","description":"","footnote":"","page_name":" 176 ","page_number":304},
  {"content":"\r\n\r\nزحمات راه و دريا و نامهربانيهاى ملت عثمانى را فراموش كرد . پذيرائى خوب و شايسته كردند و در منازل عالى استراحت دادند ، و مشق نظام خود را بجلوه درآوردند ، و جاهاى گردشگاه خود را گرداندند ، و به تماشاخانه دعوت نمودند ، و در هرنوع از لوازم احترامات خوددارى و مضايقه نكردند .\r\nآن سرحد خاك عثمانى و مملكت بايزيد بود كه اگر تدارك خود سفارت كبرى از ايران همراه نبود ، اهل سفارت و مهمانداران و مستقبلين كه مهمان سفارت بودند ، بىشام و ناهار مىماندند . و اين سرحد خاك فرانسه بود ، در شام و ناهار آنقدر نعمت فراوان ريختند كه به غير از سفارت و مهمانداران و اعيان مارسيل يكصد نفر هم دوباره در سر ميز مىنشستند ، باز نعمت باقى بود . حسن و قبح و نيك و بد و احسان و دنائت ممكن نيست كه در پردهء خفا مستتر بماند .\r\n\r\nداستانى از مسافرت به روسيه\r\nاين صفت پسنديده و ممدوحه كمترين چاكر را مجبور نمود بتعريف احوال نجيبه زنى كه اوصاف جميله‌اش تا ابد پاينده خواهد بود . و آن اينست كه در سال هزار و دويست و هفتاد و يك هجرى همراه مقرب الخاقان محمود خان ميرپنجه قراگوزلو كه از پطربورغ مراجعت كرد فصل چلهء زمستان و سرماى مملكت روس [ بود 
  ] ، رودخانه‌هاى بزرگ بضخامت يك ذرع بل متجاوز يخ بسته بودند . و در ولايت مسكونهء قزّاق يك نفر از صاحب‌منصبان قزّاق كه منصب ياورى داشت و از نجباى قزّاق بود ، از بس‌كه اين ياور به سفرا و مأمورين دولت علّيهء ايران به پطربورغ در اثناى ذهاب و اياب محبت و مهربانى مىنمود ، و از لوازم مهماندارى و مهمان‌نوازى كم و كسرى نميگذاشت ، مأمورين دولت علّيه در ذهاب و اياب بسيار طالب ملاقات او بودند ، و او نيز به احوال و اخلاق مأمورين\r\n\r\n","description":"","footnote":"","page_name":" 177 ","page_number":305},
  {"content":"\r\n\r\nدولت علّيه مشتاق و شيفته بود . پيش از رسيدن مأمورين به سرحد و خاك قزّاق دو سه منزل از محل نشيمن خود پيش آمده ، استقبال و از اول خاك قزّاق تا آخر همراهى و مهماندارى مينمود ، و از جانب دولت روس نيز مأموريت مهماندارى داشت ؛ ولى چون مقرب الخاقان محمود خان مصلحتگزار و مأمور مقيم در پطربورغ بود ، حق نداشت كه در ذهاب و اياب در خاك روس از مهمانداران مطالبهء اخراجات بكند .\r\n\r\nپذيرائى از سفراى ايران در روسيه\r\nفرض مهماندار اين بود كه در عرض راه منزل منقّحى با آتش و روشنائى حاضر و آماده دارد . اخراجات شام و ناهار و سايره با خود مقرب الخاقان معظم‌اليه بود . ليكن اين ياور از اول خاك قزّاق تا آخر مهماندارى مينمود ، بطريق مهماندارى مهمانداران دولت ايران جميع ما يحتاج را از اكل و شرب و غيره در منزل خود از براى سفارت حاضر داشت ، بدون اينكه چشم‌داشت تعارفى از كسى داشته باشد ، و در لوازم مهماندارى آنچه لازمهء مهمان‌نوازى بود به عمل ميآورد .\r\nاز منزل ياور صبح حركت كرده دو سه ساعت از روز گذشته وارد كنار رودخانه . . . « 1 » كه از رودخانه‌هاى بزرگ و مشهور و متردّدين با قايق عبور مينمودند رسيديم . آب آن رودخانه چنان يخ بسته بود كه جميع چاروادار و قافله از روى يخ عبور مينمودند . از قضا آن روزها آنجا ، باران خارج العاده « 2 » ، دو سه روز على الاتصال آمده يخ معبر رودخانه را شكسته بود . به رسيدن آنجا محتاج شدند كه قايق آورده احمال و اثقال و اسبان را با كالسكه‌ها بگذرانند .\r\n\r\n\r\n","description":"","footnote":"\r\n( 1 ) - نام رودخانه در نسخهء اصل و بدل ذكر نشده است .\r\n( 2 ) - در اصل چنين است و مراد مؤلف باران غيرعادى است .\r\n","page_name":" 178 ","page_number":306},
  {"content":"\r\n\r\n\r\nمهمان‌نوازى يك خانم روسى\r\nمحمود خان و محمد خان خلف مرحوم محمد حسن خان سردار كه در آن سفر همراه بود با رفقاى ديگر از كالسكه‌ها پياده شده قدرى بالاتر از گذرگاه از روى يخ پياده عبور نمودند ، و دهكدهء بزرگى نيز موسوم به . . . « 1 » در كنار رودخانه و در سر راه واقع بود . اهل آبادى نيز در آنجا جمع بوده بعضى بگذراندن بارها مشغول و بعضى بتماشا ايستاده بودند ، و هوا نيز كمال سرما را بحدّى داشت كه موى كلاه و صورت همه يخ بود . در هنگامى كه همه پياده گذشته به آن شدت سرما در كنار آبادانى منتظر گذراندن بارها بوديم ، ناگاه زن متشخّصه [ اى 
  ] كه عمّهء ياور مذكور بوده آمده بعد از اسلام و تعارف دعوت به خانهء خود كرد كه : اينجا بسيار سرد و تا احمال و اثقال بگذرد بشما بد خواهد گذشت ، توقع دارم كه تا بارها گذشته و آماده باشند در خانهء من به آرامى صرف چائى و قهوه بشود .\r\nبمقام اصرار آمد و چند نفر آدم زبان‌دان تعيين نمود كه احمال و اثقال را با درستى و بىعيب و نقص بگذرانند . و پانزده نفر ايرانى بوديم از آقا و نوكر همه را برداشته به خانهء خود برد .\r\n\r\nدختران مهماندار\r\nخانه [ اى 
  ] بود در وسط باغچهء بزرگى ، در طرح خانه و باغچه‌هاى فرنگى تعمير گرديده ، و آنچه در خانهء بزرگان فرنگى اسباب خانه بهم ميرسيد در خانهء او موجود بود . بعد از ورود آنجا دو نفر زن متشخّصه كه قدرى مسن بودند با سه و چهار نفر دختر جوان بديدن آمدند ، از اقوام صاحبخانه بودند ، صاحبخانه آنها را معرفى نمود ، و به مقرب الخاقان محمود خان گفت : در ميان ما رسم است مهمان عزيز را خودمان خدمت ميكنيم ، اگر مرخص ميفرمائيد دختران مشغول مهماندارى شما بشوند .\r\n\r\n\r\n","description":"","footnote":"\r\n( 1 ) - نام اين دهكده نيز ذكر نشده است .\r\n","page_name":" 179 ","page_number":307},
  {"content":"\r\n\r\nبديهى است اين خواهش در همه‌جا با كمال ميل و تشكر قبول مىشود .\r\nاول ورود از هرجور شيرينى در سر ميز حاضر گرديد . بعد از آن چند قسم مربّا كه رسم فرنگيها است با شيرينى حاضر كردند . بعد چائى با نانهاى مختلفه چائى آوردند .\r\n\r\nده قسم كباب\r\nبعد از صرف شيرينى و چائى صاحبخانه با كمال مهربانى گفت دختران مختصر ناهارى در اطاق ديگر ترتيب داده‌اند خواهش دارند كه نان و نمك نيز صرف بشود . جناب معظم‌اليه گفت ما در ضمن چائى در اكل و شرب مضايقه نكرديم و مستغنى از غذاى ديگر شديم ، و حال آنكه در چاپارخانهء جلوئى براى ناهار موعود هستيم ، تدارك ديده شده و منتظر هستند . گفت از ما ناهار نيست مختصر ماحضريست براى زير غليان به ناهار آنجا برسيد باز محتاج ناهار خواهيد شد . خلاصه از آنجا حركت كرده وارد اطاق ناهار شديم . در سر ميز آنچه غذا در ميان ايشان رسم بود آماده بود . بعد از صرف ناهار كه از سر ميز برخاستند ، دختران پشت سر هم ده قسم كباب طيور در توى بوشقاب با كارد و چنگال آورده تعارف مينمودند ، و اصرار در خوراندن آن ميكردند ، و مىگفتند ما خودمان مخصوصا آن كبابها را درست كرده‌ايم ، چگونه مىشود كه اينها در خدمت شما صرف نشود . بعد از آنكه از ناهار مراجعت به اطاق اولى گرديد ، قهوه صرف كرده حركت گرديد . تا نزديك كالسكه‌ها خانم‌ها و دختران همراهى نمودند ، و هركدام يك جعبهء شيرينى آورده در توى كالسكه آذوقه راه گذاشتند و با كمال مهربانى و تعارفات روانه نمودند .\r\n\r\n","description":"","footnote":"","page_name":" 180 ","page_number":308},
  {"content":"\r\n\r\n\r\nيادگارى سفير ايران براى خانم روسى\r\nعجبتر اين است در چاپارخانهء سيّمى كه منزل شب بود عرّابه « 1 » [ اى 
  ] از عقب رسيد مملو از غذا كه خانم معروضه فرستاده و سفارش كرده بود ، چون اين تدارك براى ايشان ديده شده بود صرف آن را بىوجود ايشان گوارا نديديم . مقرب الخاقان محمود خان پنج تومان انعام براى آورنده و قاليچه‌كار كردستان خوبى كه مرغوبتر و سنگين‌تر از يك طاقهء شال كشمير بود ، براى خانم يادگار ايرانى فرستاد . در رهگذر زنى بود بىسابقه و بىلاحقه ؛ نه دوستى ملتى داشت و نه چشم‌داشت تعارف ، اينطور انسانيت خود را بظهور رسانيد ، منتها ده بيست تومان خرج كرد و يك كرور مايهء نيكنامى براى خود بيادگار گذاشت « چه مردى بود كز زنى كم بود » .\r\nهمهء ملت روس باوجود اينكه حق گرفتن خرج نداشتيم از پطربورغ تا سرحد ايران كه قريب چهارصد فرسنگ است در همهء شهرها و قصبچه‌ها و اكثرى « 2 » از منازل قبول گرفتن پول ننمودند . پيش از رسيدن به منزل در هرمنزل شيرينى در روى ميز ترتيب داده شده ، و چائى با نانهاى مخصوصهء چائى آماده بود ، و شام و ناهار بسيار پاكيزه موجود و حاضر داشتند . فى الحقيقه دولت و ملت روس در مراعات رسوم احترامات و تشريفات و پذيرائى سفراى كبار و مأمورين سايرهء دولت عليهء ايران كمال مراقبت و مواظبت را به عمل آورده ، در قواعد مهماندارى و مهمان‌نوازى شايستهء شأن بزرگوار خود رفتار نموده ، و در خرج و اخراجات دربارهء آنها بهيچوجه خوددارى و مضايقه ننموده‌اند .\r\n\r\n\r\n","description":"","footnote":"\r\n( 1 ) - در اصل : عرّاده .\r\n( 2 ) - رجوع شود به صفحهء 52 .\r\n","page_name":" 181 ","page_number":309},
  {"content":"\r\n\r\n\r\nدريغ از نان و نمك\r\nولى مردان و رجال دولت عثمانى باوجود اينهمه خصوصيتهاى سابقه و لاحقه جاى بسيار تعجب است كه براى ايلچى كبير و محترم دولت همسايهء دوست خود [ يك 
  ] خوشهء انگور و يك دانهء سيب هم تعارف نكردند ، و طعم نمك خود را نيز در سفرهء خود دريغ فرمودند . و حال آنكه سالهاى سال است كه سفراى دولت عثمانى به دولت علّيهء ايرانى تردّد مىنمايند ، در عرض راه و در همه‌جا تعارف و انسانيت مشاهده كرده‌اند ، و نان و نمك همهء اولياى دولت ايران را چشيده‌اند . بارى دنيا همه‌چيزش در افراط و تفريط است . اگر نامهربانيهاى ملت عثمانى نمىشد شايستگيها و مهربانيها و انسانيت ملت فرانسه معلوم نميگرديد .\r\n\r\nحركت از مارسى\r\nخلاصه روز چهارم از شهر مارسيل هنگام صبح حركت كرده وارد عمارتى كه مخصوص راه‌آهن در كنار شهر واقع بود رسيدند « 1 » . و كالسكهء مخصوصى كه نشيمن دوازده نفر و دوتا گوشواره داشت - كه هريكى نشيمن‌گاه چهار نفر و هزار نفر و هزار بار آراسته‌تر از اطاق يك نوداماد بود - براى سفارت آماده و گرم نموده بودند ، و طريقهء گرم كردن هم اينطور بود : چون اطاق كالسكه از چوب و گرفته شده بپارچهء حرير بود آتش گذاشتن آنجا با حركت تند كالسكه مخالف بود ، لوله‌هاى چندى از آهن ساخته و آنها را به قاليچه‌هاى فرنگى دوخته و آن لوله‌ها را پر از آب داغ نموده ميان كالسكه‌ها ميگذارند ، و در زير پاى آدمها است ، هروقتى كه آبها سرد شد در منزلها عوض مىكنند ، و با هواى آن لوله‌ها كالسكه گرم مىشود و نوكران را نيز نشيمن‌گاه عليحدّه تعيين شده . و اسبان\r\n\r\n\r\n","description":"","footnote":"\r\n( 1 ) - در اصل چنين است و صحيح آن « شدند » است .\r\n","page_name":" 182 ","page_number":310},
  {"content":"\r\n\r\nارمغانى حضرت اقدس شهريارى روحنا فداه را نيز اطاق بزرگ با آذوقه و آخور قرار داده بودند .\r\n\r\nورود به شهر ليون\r\nتا حوالى ظهر با جمعيت و ازدحام روانه بوديم . چون در هرشهر و آبادى به جهت كم و زياد بودن آدمها چند دقيقه توقف ميگرديد ، ساعتى شش فرسخ طى مسافت ميشد . بعد از ظهر كالسكهء سوارى سفارت را سوار نموده روانه نمودند . ساعتى ده فرسخ روانه گرديد تا اينكه دو ساعت از شب رفته وارد شهر ليون « 1 » كه شهر دويّم و مشهورترين شهرهاى فرانسه است شدند . و صاحب‌منصبى از جانب حاكم شهر در سر راه‌آهن منتظر رسيدن سفارت كبرى بوده و چند كالسكه نيز در آنجا حاضر داشت . از كالسكهء راه‌آهنى پياده شده و به كالسكه‌هاى اسبى سوار و روانهء منزل گرديدند .\r\n\r\nوصف ليون\r\nليون شهر بسيار معتبر در كنار رودخانهء رن واقع ، و رودخانهء مزبور بسيار بزرگ و سودمند و گردشگاه لتكه و قايق است . و شهر مزبور دويست و پنجاه هزار سكنه و متعدد كارخانه‌ها از هرقبيل و مهمانخانه‌ها و بيمارخانه‌ها و مدارس و تجارتگاه بسيار خوب دارد . از كثرت چراغهاى گازى و وفور روشنائى كوچه‌ها و خانه‌ها و بازارهاى كلّ شهر مثل روز روشن [ و 
  ] منوّر بود . منزل بسيار خوب آماده ، جميع اطاقها چهل‌چراغها و ديواركوبهاى متعدده ترتيب داده ، و شام رنگينى هم مهيا و آماده گرديده بود .\r\nبه مجرد ورود ، حاكم شهر كه منصب سردارى و از معتبرين و اركان دولت فرانسه و بقرار ده يازده نشان آرايش سينه و نزديك بهفتاد سال داشت ، بديدن آمده ، قدرى پرسش از اوضاع ايران و صحبتهاى متفرقه\r\n\r\n\r\n","description":"","footnote":"\r\n( 1 ) - ليون  Lyon  .\r\n","page_name":" 183 ","page_number":311},
  {"content":"\r\n\r\nنمود ، و فردافردا احوالپرسى از اتباع سفارت كرد . چون اكثرى از آنها را فرانسه دان ديد ، بسيار شكفته‌خاطر گرديده ، قدرى نيز با آنها صحبت نموده و عذرخواهى كرد كه : زياد شايق هستم كه در خدمت شما باشم ، ولى چون خستگى راه را داريد زياده بر اين مصدّع نمىشوم ؛ رفت .\r\nبعد از آن حاكم شهر آمد چون در اثناى شام بود سرپا احوالپرسى و تعارفات به عمل آورده مراجعت نمود . همان شب را در شهر ليون مانده ، قبل از طلوع صبح از منزل حركت كرده ، بسر راه‌آهن رسيده سوار شده ، روانه گرديدند . از شهر مزبور تا پاريس يكصد فرسخ مسافت است . باز تا وقت ناهار همراه جمعيت روانه بوديم . بعد از ناهار كالسكه سوارى سفارت را سوا نمودند ، با جمعيتى كه تا شهر همراه بودند ، روانه كردند .\r\n\r\nتعجب ايرانيان از آبادى كشور فرانسه\r\nدر مدت اين دو روز از مارسيل تا شهر پاريس كه تخمينا دويست فرسخ مىشود ، هرچه ملاحظه شد كلا عجيب و غريب ، و هرچه مشاهده گرديد عموما حيرت‌آور بود . اولا : اين دويست فرسخ همه به نظر مثل يك شهر آمد ، زيرا كه اين مسافت بهم متصل دهات و قصبچه‌ها و شهرهاى داير و آباد است . و در اين مملكت زمين بسيار كم ، و آدم متمول زياد ، يك وجب جا بىصاحب و لم يزرع پيدا نميشود . و هرچه دهات و باغات و خانه‌ها ساخته شده ، همه به يك اندازه و يك قرار ترتيب گرديده است ؛ زيرا كه درين ولايت هيچكس خودسر نميتواند بنائى بسازد مگر به اذن دولت و موافق نقشهء معماران دولتى . آنست كه هردهى و هرشهرى و هرباغى و هرزراعتى و هرشهرى و هرراهى ساخته مىشود ، همه بطرح معماريست . اين صحرا و اين مسافت همه آبادانى ، و باغات و زراعت كلا با ميزان كاشته شده [ است 
  ] . طرح و وضع زراعت و تخم‌افشانى و مجراى\r\n\r\n","description":"","footnote":"","page_name":" 184 ","page_number":312},
  {"content":"\r\n\r\n\r\nكشاورزى اروپائى\r\nآب را بنوعى اندازه و ترتيب داده‌اند ، كه هنگام آبيارى خودبخود آب ، همه‌جاى زراعت را گرفته ، حاجت دست زدن و اسباب به كار بردن بهيچوجه نخواهد بود . و رودخانه و نهرها را بهرطرف جدول‌وار گردانيده ، قرار آب و قسمت زمين و ساعت آبيارى را چنان تعيين كرده‌اند ، كه ابدا افراط و تفريط و قطره‌اى كم‌وبيش نميگردد .\r\nو هرجا كه دهاتست مثل شهرهاى بزرگ كوچه‌ها راست و مفروش با سنگ با كمال پاكيزگى است و همهء خانه‌ها آب و باغچه گلكارى دارند .\r\nو هرمالك در ميان ملك زراعتگاه خود براى رعيت زارع خود خانهء منقّحى از سنگ و آجر ساخته ، و براى آن خانه باغچه قرار داده كه هرجور گل موافق هرفصل در طراوت و شكفتگى است . اين خانه‌ها كه در ميان زراعتگاه بنا گرديده ، راه و گردشگاه آنها را سوا و مخصوصى قرار داده‌اند ، كه از ابتداى حاصل تا تحصيل محصول سبزه لگدكوب و سنبلى تلف نميشود . و هرجا كه زراعت گرديده است ، از بس‌كه در تنقيح و تنظيم آن زراعت و راه آب و گردشگاه و كردو « 1 » بستن آن اهتمام و سعى نموده‌اند ، خود آن زراعت و راه‌آب مثل يك باغچهء واقعى در نظر جلوه‌گر است .\r\n\r\nراههاى هموار و شوسه\r\nتوجه و اهتماماتى كه در تعمير راهها مشاهده شد خارج از قدرت و قوت بشريت ملاحظه گرديد . آنچه صحراى هموار است راهها را كنده و با آهك و سنگ ريخته نموده‌اند ؛ چنانچه اگر تمام سال بارش بشود ذره‌اى گل و پست و بلندى نميشود . هرجا كه گود است پر و صاف نموده‌اند ،\r\n\r\n\r\n","description":"","footnote":"\r\n( 1 ) - خ كرد و تصغير خ كرد و خ كرد صورتى از « خ كرت » است به معناى قسمتهاى مجزا و مشخص شده از يك باغ يا يك زمين زراعتى .\r\n","page_name":" 185 ","page_number":313},
  {"content":"\r\n\r\nاگر پنجاه ذرع گودى داشته است . و هرجا كه بلندى داشته است كاويده همواره نموده‌اند . راهها تا چشم كار مىكند خيابان و راست ، هرجا كه كمر و دامنهء كوه است كاويده و تراشيده با زمين برابر نموده‌اند ، اگرچه همه سنگ بوده است .\r\nو هرمعبرى كه از كوه ميگذرد سوراخ نموده راه را گذرانده‌اند ، و البته هيچ‌جا اين راه كمتر از دوازده ذرع پهنايى « 1 » نخواهد داشت ، زيرا كه گذرگاه و راه كالسكهء بخار را اينقدر مسافت لازم است . در حكم اينها تراشيدن و كندن و بريدن سنگ و خاك و چوب على السويه به نظر درآيد .\r\nاعداد فراسخ را در كنار راه ستون سنگى نشانده و حك نموده‌اند . و راههائى كه بر راست و چپ جدا مىشود و بهرطرف كه سوا ميگردد همه را در سنگها نوشته‌اند كه فلان راه بكدام سمت شهر ميرود .\r\n\r\nراه‌آهن فرانسه\r\nاز همه عجيبتر كالسكه‌هاى بخار است كه اطاقهاى خوب و نشيمن‌گاههاى مرغوب و بسيار راحت ، مهار يكديگر بهر سمت و بهر ولايت چون تير شهاب سارى و على الاتصال در كار و جاريست . اوضاع اين كالسكه‌هاى بخار و وفور اسباب و احتشام و مخارج و مداخل آن خيال انسان را گم [ ميسازد 
  ] و همه حيرت‌آور است . اوقاتى كه كمترين چاكر در سفارت پطربورغ بود ، مخارج راه‌آهن آنجا تا مسكو كه كمتر از يكصد فرسخ است ، مبلغ سيصد و شصت كرور منات ، چيزى كم و زياد مذكور و مشهور بود ، و اين مسافت از شهر مارسيل تا شهر پاريس قريب دويست فرسخ ميگويند . وانگهى در فرانسه راه‌آهن بهمهء ممالك باز است ، و اين‌همه راهها كلا در دو سه فرسخى براى راه‌آهنى عمارتها و باغچه‌ها\r\n\r\n\r\n","description":"","footnote":"\r\n( 1 ) - اصل چنين است .\r\n","page_name":" 186 ","page_number":314},
  {"content":"\r\n\r\nو مهمانخانه‌ها و آب‌انبارها ، و در هركدام چندين كالسكه‌ها و چرخها مهيا و آماده دارند ، كه در وقت كم و زياد بودن آدم و بار هرقدرى كه اطاق نشيمن و بار لازم باشد ، اسبابش فراهم و موجود است .\r\nخيلى غرابت داشت كه در مسافت سير يك روز چهارفصلى مشاهده شد . چون سمت قبلهء « 1 » فرانسه گرمسير است . هنگام حركت از مارسيل همهء باغچه‌ها پر از اقسام گلها و درختان مركبات پربار و صحرا سبز و خرم و مثل بهار بود . بعد از طى مسافت چهل و پنجاه فرسخ نزديك بسردسير ، برگها سرخ و زرد و چون فصل خزان ملاحظه شد . بعد به كوهها گذر افتاد كه همه پر از برف و سرد و عين زمستان مينمود . از سرعت سير كالسكه‌هاى بخار است كه ايجاد معجزه نموده ، يكصد فرسخ در يك روز سير مىكند ، و گرمسير و سردسير را به يكديگر متصل مينمايد ، همان ساعتى كه در بيابان بىپايان حركت مىكند كه هيچ كوهى در نظر پديد نيست ، از سرعت سير بغتة به كوهى رسيده مثل خورشيد در زير ابر ناپديد مىشود .\r\n\r\nيادى از حضرت سليمان\r\nبهر كار و شغلى و صنعتى كه نظر مىافتد عقل حيران و واله است .\r\nحضرت سليمان از درگاه جناب احديت درخواست نمود كه  رَبِّ اغْفِرْ لِي وَ هَبْ لِي مُلْكاً لا يَنْبَغِي لِأَحَدٍ  « 2 » . جناب اقدس بارى اجابت فرموده اساس بساط و باد بايشان عطا فرمود ، كه در روى زمين آنطور سلطنت مخصوص و مختصّ حضرت او بود . اين سلاطين فرنگستان را خداوند تعالى آنقدر قدرت داده است ، و اسباب موجود فرموده است ، كه هركدام\r\n\r\n\r\n","description":"","footnote":"\r\n( 1 ) - مقصود مؤلف جنوب فرانسه است ، به عادت ايران كه قبلهء شهرهاى آن جنوب يا جنوب غربى است .\r\n( 2 ) - آيهء سى و پنج سورهء ص با اين تفاوت كه بجاى لاحد باحد نوشته شده است .\r\n","page_name":" 187 ","page_number":315},
  {"content":"\r\n\r\nيك بساطى را خود ايجاد نموده‌اند . اول آن كشتيهاى بخار بحرى و ثانى اين كالسكه‌هاى بخار برّى كه هركدام يكصد هزار بار و يكصد هزار قشون بدون اينكه پاى احدى از رفتار مجروح شود ، و يا بارش گرانى نمايد ، و يا خودش خسته گردد ، و يا از برف و بارش و گرما و سرما اذيتى برسد ، با همهء قورخانه و توپخانه و آذوقه در برّ و بحر روزى يكصد فرسخ حركت ميدهد .\r\n\r\nتلگراف\r\nو آن عمل تلغرافيا كه در ساعتى از يكصد بلكه از هزار فرسخ خبر ميدهد ، و نمونه‌اى از طى الارض است . و آن روشنائى گاز آتش را مثل آب جريان داده به آسمان متصاعد كند ؛ و يا در زمين به كار ببرد ، اختيارش در دست خودشان ، البته جريان اين هزار مرتبه از آب آسانتر است . كرور كرور فانوسها در هرشهر مشتعل گرديده روى زمين را مثل آسمان پر از ستاره نموده‌اند . همهء اينها از آثار قدرت خداوندى نمونه‌ايست كه به مخلوق خود بيدريغ عطا فرموده است . در آبادى مملكت آنقدر كه ممكن است اهتمام نموده و نقطهء بيدست زده نگذاشته‌اند و در سهولت همهء كارها آنچه مقدور بوده است كوشيده‌اند . و در امنيت ولايت و مملكت آنقدر تلاش نموده به مردم اطمينان داده‌اند كه اگر بيوه‌زنى كرور و مليون را بخواهد به طرفى حمل و نقل نمايد ، هيچ دغدغه و تشويش نخواهد داشت .\r\n\r\nتعجب از امنيت در كشور فرانسه\r\nشاهد اين مقال حال و مقدمه دختريست كه عرض مىشود : عاليجاه مسيو بيبرستن مترجم وزارت خارجه كه مهماندار سفارت كبرى بود ، سى چهل فرسخ به پاريس مانده با تلغرافيا خبر داد كه چائى در منزل پيش حاضر نمايند . به رسيدن آن محل سه نفر دختر جوان اسباب چائى را در توى\r\n\r\n","description":"","footnote":"","page_name":" 188 ","page_number":316},
  {"content":"\r\n\r\nاطاق كالسكه آورد ، مشغول چائى دادن بودند . بعد از اتمام چائى دوباره دو تا دختر بيرون از كالسكه مشغول چائى دادن به آدمهاى جناب ايلچى كبير بودند ، و يكى از دختران مشغول چائى دادن در توى كالسكه بوده ، و منتظر اتمام رفقاى خود بود ، كه ناگاه كالسكه‌هاى بخار بغتة حركت كرده روانه شد و دختره با ظروف و چائى در كالسكه روانه گرديد .\r\nاين حركت غفلتى كالسكه ، دختر و رفقاى بازماندهء او را به غير از خنده هيچ‌چيز نشد ، و اضطرابى بخاطرشان خطور ننمود .\r\nجناب امين الملك عذرخواهى از دختر مينمود كه چگونه شما تنها مراجعت خواهيد كرد . دختر اظهار انبساط مىنمود كه اين مهماندارى شما كمال خوشبختى و افتخار بود براى من ، و كمال خوشحالى را از اين همراهى شما دارم . در هريكى از منازل كه كالسكه بايستد من با كمال اطمينان مراجعت خواهم كرد . به قدر ده فرسخ همراه بود .\r\nدر هنگام ايستادن كالسكه دختر همه را وداع نموده پائين آمد ، و جناب امين الملك انعامى به دختر التفات كرده ، عذرخواهى زحمت او را كرد .\r\nاز آسودگى مملكت بود كه دختر پانزده ساله موضّع و مقطّع و خوشگل با ده دوازده نفر مرد بيگانه با كمال آرامى و بشاشت روانه گرديده اصلا پروائى نداشت .\r\n\r\nورود به پاريس\r\nاز آنجا كه عبور شد كالسكهء بخار را چنان تند نمودند كه مستقبل و حال را به هيچ نحو زمانى باقى نمانده همه در ماضى صرف ميشد ، تا اينكه دو ساعت از شب دوشنبهء بيست و چهارم جمادى الاول [ 1273 
  ] وارد شهر ارم نمود پاريس شديم . از مشاهدهء شب پاريس و كثرت روشنائى فانوسهاى مرتّبه در كوچه‌ها و در عمارات و بازار هرچه به خيال وسعت\r\n\r\n","description":"","footnote":"","page_name":" 189 ","page_number":317},
  {"content":"\r\n\r\nداده اغراق‌گوئى شود ، عشرى از اعشار و يكى از هزار نخواهد بود .\r\nشهريست در روى زمين منحصر بفرد . بارى جناب وزير دول خارجه ، قبل از ورود سفارت كبرى پنج عرّادهء كالسكه همراه يك نفر صاحب‌منصب وزارت در سر راه‌آهن حاضر نموده بود . سوار شده در هرجا از بلوار كه كوچهء اول پاريس و نمونه‌اى از خيابان جنان و از ميدان شانزاليزه « 1 » كه زبان در ميدان تعريف و توصيف آن گنگ و ابكم است عبور نموده در كوچهء آونومونتانك « 2 » وارد منزل شديم .\r\n\r\nديد و بازديدهاى رسمى\r\nعمارتى بود عالى كه از براى همهء صاحب‌منصبان اطاقهاى عليحده مفروش ، با جميع مايحتاجش ، حتى تخت با رختخوابش و ظروف دست ، و روشورى با دو زوج دستمال كتان و آئينه‌هاى بزرگ و ساعت مجلسى در هراطاق ، و آنچه براى آدم در منزل لازم مىشود موجود و فراهم بود .\r\nروز سه‌شنبه جناب وزير دول خارجه مسيو بيبرستن مترجم وزارت خارجه را به احوالپرسى فرستاده ، عذرخواهى نمود كه : زياد طالب بودم كه با جناب ايلچى كبير زودتر ملاقات نموده باشم ، ولى افسوس دارم از اينكه اعليحضرت امپراطور امروز مرا دعوت به شكار نموده نتوانستم از ملاقات ايشان محظوظ باشم .\r\nروز پنجشنبه جناب امين الملك بديدن جناب وزير دول خارجه رفت . بعد از مراجعت از آنجا كاغذى از ايشك آقاسىباشى « 3 » رسيد كه رسما نوشته بود كه : روز دوشنبه 27 اعليحضرت امپراطور سفارت كبرى را بحضور خود طلبيده پذيرائى خواهند نمود . و وقت غروب نيز يك نفر\r\n\r\n\r\n","description":"","footnote":"\r\n( 1 ) - شانزاليزه  Champs - Elysees \r\n( 2 ) - آونومونتنى  Avenue Montaigne  .\r\n( 3 ) - رئيس تشريفات .\r\n","page_name":" 190 ","page_number":318},
  {"content":"\r\n\r\nاز نايبان خود را كه شخص بزرگ و صاحب نشانهاى متعدد بود ، به احوالپرسى فرستاده سفارش كرده بود كه من خودم نيز فردا كه روز جمعه است ايلچى كبير را ملاقات كرده قرار تشريفات و پذيرائى را حالى خواهم نمود .\r\nروز جمعه با يك نفر از نايبان خود بديدن آمده و صحبتهاى مودّت‌آميز طرح شد ، و قرار تشريفات و پذيرائى را بيان نموده ، پس از صرف قهوه و چائى معاودت كرد . روز پنجم ورود كه وعدهء شرفيابى حضور اعليحضرت امپراطور بود جناب ايلچى كبير اول صبح خود ببازديد جناب ايشك آقاسىباشى رفته به صاحب‌منصبان سفارت كبرى سپرد كه همگى با لباسهاى رسمى حاضر و آماده باشند . پس از مراجعت جناب سفير كبير از بازديد ، دو ساعت قبل از وعده ، مسيو بيبرستن و دو نفر از نايبان ايشيك آقاسىباشى در سفارتخانه حاضر گرديدند .\r\n\r\nشرفيابى بحضور امپراطور فرانسه\r\nنيم ساعت به وعده مانده چهار دستگاه كالسكهء شش اسبه كه از كالسكه‌هاى مخصوص و اسبان خاصهء اعليحضرت امپراطورى بودند ، براى سفارت كبرى آوردند ، و همهء يراق اسبان و كالسكه‌ها طلا بودند .\r\nهمراه كالسكهء جناب امين الملك چهار نفر شاطر « 1 » سواره در جلو و چهار نفر كالسكچى در پيش‌رو و پشت‌سر نشسته بودند . در ساعت موعود جناب ايلچى كبير و اجزاى سفارت كبرى به ترتيب تمام سوار شده روانهء درب خانهء « 2 » اعليحضرت امپراطورى گرديدند . كوچه‌ها و راه‌ها از طرفين\r\n\r\n\r\n","description":"","footnote":"\r\n( 1 ) - مردى چست و چالاك كه با لباس مخصوص پيشاپيش شاهان و اميران رود ( فرهنگ معين ، ج 1 ، ص 1998 ) .\r\n( 2 ) - اصطلاح آن روز ايران و بمعنى امروزى دفتر كار - در آن دوره چون كاركنان دولت را نوكر پادشاه ميدانستند وقتى سر كار ميرفتند مىگفتند درب خانه رفته‌اند .\r\n","page_name":" 191 ","page_number":319},
  {"content":"\r\n\r\nازدحام بود .\r\nملت فرانسه تعظيمات و تكريمات و سلام ملتى مينمودند . و جناب ايلچى كبير نيز با همه تعارفات و مهربانى مىنمود ، تا اينكه وارد ميدان موسوم به كاروزل « 1 » شدند . ميدان مسطح وسيعى است كه احاطه شده است با دو دستگاه عمارت قديم امپراطورى : يكى موسوم به طويلرى « 2 » و ديگرى به لوور « 3 » كه اين دو عمارت بهترين عمارات فرنگستان [ است 
  ] و در همهء شهرها تصوير اين دو عمارت را كشيده و دارند . قريب ده هزار ذرع بلكه متجاوز اطراف اين دو عمارت مىشود . هر دو متصل بهم و چهار طرف بناهاى سه و چهار مرتبه [ است 
  ] و البته متجاوز از هزار پنجرهء آئينه به طرف ميدان و اطراف بازميشود . در تركيب و طرح و وضع اين عمارات يك نوع احتشام و فخامتى [ وجود 
  ] دارد كه گوئى يك كوه با رعبى است كه در وسط شهر واقع گرديده است .\r\n\r\nتعريف شانزاليزه\r\nتعريف ميدان شانزاليزه « 4 » كه زبان در ميدان تعريف و توصيف آن گنگ و ابكم است ، مختصر اينست : كوچه‌ايست دو فرسخ فرانسه طول دارد ، جنبين عمارات عاليه هفت و هشت مرتبه همه با ميزان تعمير شده ، و نزديك بيكصد ذرع عرض كوچه است ، و چهار قسمت است دو قسمت از جنبين مخصوص براى تردّد و گردشگاه زن و مرد پياده است ، و دو قسمت وسط مختصّ به جهت كالسكه‌ها است يكى براى ذهاب و ديگرى به جهت اياب است . و اين كوچه به چندين قسم آرايش دارد اولى اين است\r\n\r\n\r\n","description":"","footnote":"\r\n( 1 ) - ميدان كاروزل  Place du Carrousel  .\r\n( 2 ) -  Palais des Tuileries  .\r\n( 3 ) -  Palais du Louvre  .\r\n( 4 ) -  Champs - Elysees  .\r\n","page_name":" 192 ","page_number":320},
  {"content":"\r\n\r\nدو قسمتى كه مخصوص متردّدين پياده است دو رديف درخت خوش برگ و ساق كاشته شده ، و يك‌درميان ستونهاى مفرغى منبّت نصب و در سر آنها فانوسهاى بزرگ آئينه وضع گرديده است .\r\nشبها اين دو فرسخ كوچه ، دو قطار اين فانوسها مثل دو زنجير آتش و دو جدول موزون ممتد و در تلألؤ است . بروشنائى اين فانوسها غلبه مىكند كرور كرور و مليون مليون چهل‌چراغها و پنج شاخه‌ها و ديواركوبها و لامپهاى الوان كه در دم پنجره‌ها و غرفه‌هاى عمارت كه در جنبين كوچه واقع است . و مرتبهء اول جميع عمارات ، بازار و حجراتست ، عموما در و پنجرهء آئينهء يكپارچه ، و خودشان منقّش و كمترينش بقرار سى و چهل عدد روشنائى دارد .\r\nحجرات بزرگ و مهمانخانه‌ها و قهوه‌خانه‌ها و تماشاخانه‌ها و در هركدام هزار و دو هزار اسباب روشنائى متلالئى و در سر درب طاق‌نماها اسم بناها و صاحبان را با آتش نوشته‌اند ، و عقاب بزرگى را كه علامت دولت است با روشنائى گاز مصوّر نموده‌اند . و ده دوازده هزار كالسكه دائما فقط در اين كوچه در حركت است كه هركدام دو عدد فانوس الوان در جلو روشن دارد .\r\nبارى در همان ميدان نيز جمعيتى از مردم دور زده ، و دو فوج سرباز خاصهء امپراطورى با لباس و اسلحهء منتخب و ممتاز از دم درب ميدان تا درب عمارت دو قطار صف كشيده ايستاده بودند . به مجرد ورود سفارت كبرى به ميدان افواج با بيرق سلام نظامى دادند ، و طبل و موزيكان زدند تا اينكه داخل به عمارت شده ، دالان اول نايبان ايشيك آقاسىباشى\r\n\r\n","description":"","footnote":"","page_name":" 193 ","page_number":321},
  {"content":"\r\n\r\nو غلام پيشخدمتان و عملجات خلوت بودند كه استقبال كرده و راهنمائى نمودند .\r\n\r\nدر كاخ امپراطورى\r\nدالان دوم كه رسيدند به قدر سيصد قدم طول داشت كه از اول مرتبه تا مرتبهء دوم و سيم مرتبه پله خورده متصاعد مىشد . دالان بسيار وسيع و پله‌ها مفروش با فرشهاى الوان فرنگى و چهلچراغهاى بزرگ از سقف آويزان بود . از اول اين دالان تا آخر دو صفهء قراولان خاصه كه همه مكمّل و مسلّح و ضخيم الجثّه و قوىهيكل بيك نمره و يك اندازه منتخب شده ايستاده بودند . همه با كلاه‌خود ابلق و اسلحه و اسباب ممتاز بودند .\r\nاز آنجا گذشته وارد تالار بزرگى كه يكصد قدم متجاوز طول داشت شدند . در آنجا نيز قراولان خاصه با لباسهاى رنگين و سنگين دوقطاره صف كشيده بودند ، و اينها آراسته‌تر از قراولان اولى بودند . و از آنجا نيز گذشته وارد طالار ديگر شدند كه تصوير ناپلئون و سرداران و رجال دولت فرانسه را كشيده بودند . در آنجا وزير دول خارجه آمده با جناب ايلچى كبير چند دقيقه صحبت نموده مراجعت بحضور امپراطور كرد .\r\n\r\nدر حضور امپراطور فرانسه\r\nبعد از آن ايشيك آقاسىباشى بيرون آمده سفارت كبرى را راهنمائى بحضور نمود . با ترتيب و نظم مقرّره شرفياب حضور گشته ، جناب ايلچى كبير با مترجم وزارت پنج شش قدم فاصله در پيش روى اعليحضرت امپراطور و صاحب‌منصبان سفارت كبرى نيز اندكى عقب‌تر در مقابل ايستاده ، اسباب و اشياء تعارفى را نيز جناب ايلچى كبير هريكى را بدست يكى از اجزاى سفارت داده بود [ و 
  ] در دست داشتند . اعليحضرت امپراطور و امپراطريس هردو در وسط طالار در مقابل تخت خود ايستاده بودند .\r\n\r\n","description":"","footnote":"","page_name":" 194 ","page_number":322},
  {"content":"\r\n\r\nزيردست اعليحضرت امپراطور دوازده نفر از رجال دولت با لباس رسمى و نشانهاى متعدده ايستاده و زيردست امپراطريس چهارده نفر از خانمهاى تربيت شدهء نجبا كه در اصطلاح فرانسه ايشان را دم‌دونر « 1 » ميگويند يعنى خانمهاى مفتخر شده كه نديم و مصاحب امپراطريس و صاحبان حمايل و نشان هستند ايستاده بودند . و در مقابل اعليحضرت امپراطور جناب امين الملك با نه نفر صاحب‌منصبان ايرانى خود صف زده بودند . بعد از جابجا شدن و آرام گرفتن جناب ايلچى كبير با كمال بلاغت عرض نمودند :\r\n\r\nنطق ايلچى كبير در حضور امپراطور\r\nنظر باستقرار كمال دوستى و يكجهتى ما بين دولت علّيهء متبوعهء خودم با دولت فخيمهء فرانسه ، برحسب امر اعليحضرت شاهنشاه ولىنعمت خود مأمورم كه بجهات عديده اداى رسوم تبريك و تهنيت بحضور ملوكانه اعليحضرت امپراطورى نمايم ، و خود را زياده خوشبخت و خوشحال ميدانم كه در وقتى مأمور اين سفارت شدم كه اقسام سعادت و نيكبختى براى اين دولت روى داده است :\r\nاولا جلوس ميمنت مأنوس اعليحضرت امپراطورى بسرير سلطنت ممالك فرانسه ، ثانيا ولادت با سعادت نوّاب مستطاب وليعهد آن اعليحضرت كه باعث مزيد استقلال و استقرار سلطنت همايون و مايهء چشم‌روشنى كل اهالى فرانسه و دوستان يكجهت اين دولتست ، ثالثا انعقاد عهد عمومى ما بين دول متّفقه با دولت روس در پاىتخت اين دولت كه موجب شوكت و نيكنامى اعليحضرت امپراطوريست ، رابعا انعقاد عهدنامهء دوستى ما بين دولت ايران و اين دولت جاويدنشان كه\r\n\r\n\r\n","description":"","footnote":"\r\n( 1 ) -  Dame d'Honneur \r\n","page_name":" 195 ","page_number":323},
  {"content":"\r\n\r\nسالها مأمول و تمنّاى سلاطين شوكت‌آئين دو دولت و آرزوى مواليان و كل اهالى دو مملكت بوده ، امروز بعون اللّه تعالى بكام خاطر دو پادشاه با فرّ و جاه در عين مباركى سمت استقرار يافت .\r\n\r\nجواب امپراطور\r\nاعليحضرت امپراطور در جواب جناب ايلچى اين‌طور فرمايش نمودند : مسيو ايلچى كبير من خوشبخت هستم كه پادشاه شما ، شما را مأمور فرموده كه مباركبادى ايشان را به من ابلاغ نمائيد . در ابتداى جنگ مشرق‌زمين ، من با ميل طالب شدم كه روابط قديم ما را با دولت ايران تجديد نمايم ، و بيطرفى دولت ايران براى ما بيفايده نگرديد .\r\nامروز خود تهنيت ميگويم از اين عهدنامهء تجارتى كه فيما بين دو مملكت ما انعقاد يافت ، زيرا كه استحكام روابط تجارتى هميشه موجب استحكام دوستى ملل است .\r\nبا تأسف تمام اطلاع يافتم از جنگى كه فيما بين شما و يكى از متحدين مخصوص من ظهور كرده . اما از روى صدق مايل و از خدا طالب هستم ، و من نذرها ميكنم كه مأموريت شما در اين صفحات عالم به زودى باعث رجعت صلح محكم بشود . من از شما ممنونيت دارم از آن اظهارات خوش‌آيند كه نسبت بدولت فرانسه و وليعهد من بيان نموديد ، و از شما خواهش دارم كه از مراتب خيرخواهى من نسبت به خود مطمئن باشيد .\r\n\r\nتقديم هدايا\r\nبعد از آن جناب ايلچى كبير نشان تمثال بيمثال اعليحضرت شاهنشاهى را با نامهء همايون بدست گرفته پيش برد . و اعليحضرت امپراطور و امپراطريس هردو از پلهء تخت پائين آمده ، نامه و تمثال\r\n\r\n","description":"","footnote":"","page_name":" 196 ","page_number":324},
  {"content":"\r\n\r\nهمايون را امپراطور بدست خود گرفته بيكى از اعيان حضورى « 1 » داد .\r\nو بعد از آن تسبيح مرواريد ارمغانى علياحضرت امپراطوريس را عرض نمودند ، معظم‌اليها خود بدست گرفته رسم تعارفات بجا آورده بيكى از زنان داد . بعد از آن جناب ايلچى كبير شمشير نوّاب وليعهد را بدست گرفته پيش برد ، خود امپراطور پيش آمده و شمشير را گرفته بسيار اظهار خوشحالى و امتنان نموده فرمود كه : از اين شمشير زياد ممنونيت دارم زيرا كه اعليحضرت پادشاه ايران وليعهد را يادآورى نموده و آن را بيادگارى فرستاده است .\r\nبعد از آن جناب ايلچى كبير صاحب‌منصبان سفارت كبرى را معرفى كرده و اعليحضرت امپراطور فردافردا به همه توجه و التفات فرمودند . و در ساعت سه به همان ترتيبات به سفارت كبرى مراجعت نمودند . جناب وزير دول خارجه تا درب اطاق مشايعت نمودند ، و ايشيك آقاسىباشى تا درب عمارت همراهى كرد ، و دو نفر نايبان ايشيك آقاسى همراه مسيو بيبرستن تا منزل همراه بودند . بعد از آن افتتاح ابواب ديدوبازديد گرديد .\r\n\r\n\r\n","description":"","footnote":"\r\n( 1 ) - در نسخهء ب « بجناب وزير امور خارجه » مذكور است .\r\n","page_name":" 197 ","page_number":325},
  {"content":"\r\n\r\n\r\nقرار بازديد سفرا در فرنگستان بدين تفصيل است\r\n\r\nآداب ديدوبازديد سفرا\r\nوقتى كه سفيرى وارد يكى از اين ممالك مىشود ، اول رفته وزير دول خارجه را ديدن مىكند . و بعد از آن در منزل خود نشسته منتظر احضار پادشاه مملكت ميگردد . تا ملاقات با پادشاه ، خود و صاحب‌منصبان او آزادى ندارند كه مراوده به مجالس مهمانى و تماشاخانه داشته باشند .\r\nبعد از شرفيابى حضور ، آزادى تام دارند كه با مردم مراوده داشته بهرجا كه مىخواهند بروند . در خصوص ديدوبازديد اگر شخص وارد ايلچى كبير است ، بايد مبادرت نموده برود سفراى كبارى كه پيش از او وارد شده‌اند ديدن بكند ، و صاحب‌منصبان خود را نيز بفرستد به احوالپرسى سفرائى كه در شأن از خودش كمتر است ، و با دولت او عهدنامهء دوستى دارد . بعد از آنكه خودش سفراى كبار را ديدن نمود كاغذى مينويسد :\r\nفلان شخص سفير كبير دولت فلان ، شرفياب حضور پادشاه گرديده و مأموريت خود را با نامهء پادشاه خود بحضور پادشاه رسانيده ، فلان روز را از ساعت فلان تا فلان ساعت در منزل خود نشسته خوشوقتى را خواهد داشت از پذيرائى عموم اعضاى سفارت .\r\nو ميدهد آن كاغذ را به قدر كفاف چند ورق چاپ ميزنند و جاى اسامى را در آن كاغذ خالى ميگذارند . بعد از چاپ به اسم هركس يكى نوشته براى اخبار ميفرستد ، و همان روز موعود خود و صاحب‌منصبانش لباس رسمى پوشيده مشغول پذيرائى ميباشند . بعد از اتمام ديد هركس كه\r\n\r\n","description":"","footnote":"","page_name":" 198 ","page_number":326},
  {"content":"\r\n\r\nآمده است خود رفته بازديد مىنمايد ، هركس در منزلش هست ديدن مىكند ، و هركس نيست كارت اسم خود را به قاپوچى « 1 » آن منزل ميدهد ، و قاپوچى هرروز هركه كارت به او سپرده است در وقت ورود آقاش خواهد رسانيد ، و همان كارت عوض بازديد او بوده ، مستغنى از ديدن دوباره خواهد بود .\r\n\r\nمحسنات كارت ويزيت\r\nو اين كاغذ كارت رسم خوبيست براى بازديد ، آن هم بدين قرار است كه هركس از زن و مرد دسته كارتى به بزرگى ورق گنجفه « 2 » از يكصد تا هزار « 3 » اسم و منصب و ولايت خود را نوشته ، يا منزلش كه در كدام كوچه مىنشيند ميدهد چاپ ميزنند ، در نزد خود دارد بهركس كه ديدن لازم دارد ميرود اگر خواست ديدن بكند خودش داخل شده ديدن مىكند ، و الّا گوشهء كارت را مىشكند و به قاپوچى ميدهد . شكست كارت علامت اين است كه خودش آمده ، اگر خودش نرود ميتواند به رفيق خودش يا به پسرش و يا به زن خودش كارت بدهد كه در وقت گردش اين كارت مرا به قاپوچى فلان شخص بدهد .\r\nجناب امين الملك بعد از شرفيابى حضور اعليحضرت امپراطور اول بناى ديدن از شاهزادگان و خانوادهء سلطنت نمود . جناب وزير دول خارجه فرداى روز شرفيابى حضور اعليحضرت امپراطور از جناب ايلچى كبير وعدهء شام گرفت . و از نجباى پاريس نيز جمعيتى از زن و مرد در آن مجلس بودند . خود وزير دول خارجه و زنش كمال مهربانى و اظهار خصوصيت مىنمودند .\r\n\r\n\r\n","description":"","footnote":"\r\n( 1 ) - حاجب ، دربان .\r\n( 2 ) - مراد ورق‌بازى است كه سابقا در مشرق معمول بوده است .\r\n( 3 ) - نسخهء ب « هر قدر كه خواسته باشد » .\r\n","page_name":" 199 ","page_number":327},
  {"content":"\r\n\r\n\r\nترتيب حضور در مجالس مهمانى اشرافى\r\nو رسم پذيرائى مهمانها در بعضى مجالس بزرگ اين است كه چند روز پيشتر كارت دعوت بجميع اكابر و اعيان و معارف شهر مىفرستند كه شب فلان ، چندم ماه ، فلان كس ، در ساعت معيّن در منزل خود مجلس شب‌نشينى و مهمانى بال كه عبارت از مجلس رقص و موزيكان است دارد ، خود را مفتخر ميداند از دعوت به فلان كس و يا به فلانه خانم . و شب مزبور مجلس خود را فراخور امكانيّت خود آرايش ميدهد و منتظر ساعت است .\r\nاول دم درب بيرونى نوكران چندى پذيرائى واردين را مىكنند ، و راهنمائى مىنمايند به درب اندرون . و در دم درب اندرون شخصى قوىهيكل چماقى در دست ايستاده است ، بمجرّد ورود مهمان ، چماق خود را بر زمين مىزند ، در اندرون شنيده در را بازميكنند . و در اين اطاق ديگر نيز نويسنده سر ميز نشسته از قرار ثبت كارتهاى دعوت ، رسيدگى به واردين مىنمايد « 1 » و زود اسامى آنها را مىنويسد و كارت دعوت را از مهمانان مطالبه مىنمايد .\r\nبعد از آن مهمان به اطاق انتظار وارد مىشود . بورود آنجا موكّل آنجا بصداى بلند صدا مىكند كه ايلچى فلان جا يا فلان صاحب‌منصب وارد شد . صاحب‌خانه بمحض شنيدن بدم درآمده مهمان را پذيرائى مىنمايد .\r\nو فرداش « 2 » ايضا سفارت كبرى با لباس رسمى مخصوصا بديدن زن جناب وزير دول خارجه رفتند . زن مشاراليها در دم درب اطاق پذيرائى كرد ،\r\n\r\n\r\n","description":"","footnote":"\r\n( 1 ) - در اصل چنين است .\r\n( 2 ) - نسخهء ب « روز بعد » .\r\n","page_name":" 200 ","page_number":328},
  {"content":"\r\n\r\nو زن جوانى بود بسيار عاقله . اول از زحمات راه و دريا احوالپرسى كرد .\r\nبعد از آن از شرفيابى حضور امپراطور و امپراطريس و از صحبتهاى آن مجلس تحقيقات نمود . و بعد از آن از كيفيت و سبب نقار دولت ايران و انگليس سؤال كرد . و بعد از آن از طرز و طور و مستورى زنهاى ايران پرسش نمود . و بعد دختر و پسر خود را كه هفت و هشت‌ساله بودند احضار نموده به جناب امين الملك معرفى نمود . و بعضى صحبتهاى متفرقه كرده بيرون آمدند .\r\n\r\nديدن از شاهزاده خانم ماثيلد\r\nبعد از آن ديدن از شاهزاده ژرون « 1 » كه برادر ناپليون اول و عموى اين ناپليون حال است گرديد . بعد از آن از پرنس ناپليون پسر شاهزاده ژرون كه در اوايل اين دولت وليعهد امپراطور حال بود ديدن گرديد .\r\nبعد از آن از شاهزاده خانم قيسل « 2 » دختر شاهزاده ژرون كه دختر عموى امپراطور است [ ديدن 
  ] گرديد كه در فرانسه اولين زن و بسيار دلاور و متشخّصه و در نزد امپراطور و همهء اعيان مملكت و در همهء مجالس ، محترمه و زياد موقّر است .\r\nدر حين شرفيابى دو جا سفارت كبرى تعظيم نمود . خود شاهزاده خانم با چهار خانم ديگر كه از نجباى مملكت بودند در وسط اطاق پيش آمده پذيرائى سفارت كبرى را فرمود ، و جناب ايلچى كبير را همراه خود برده در روى نيم‌تختى همراه هم نشستند ، و صاحب‌منصبان را نيز در پيش روى خود در صندليها نشاندند . اول احوالپرسى از زحمات راه و دريا و دعواى دولت ايران و انگليس كرد ، و ترغيب به صلح نمود ، و ضررهاى جنگ را\r\n\r\n\r\n","description":"","footnote":"\r\n( 1 ) - ژروم  Jerome  .\r\n( 2 ) - در استنساخ اين اسم اشتباه شده و صحيح آن ماثيلد  Mathilde  است .\r\n","page_name":" 201 ","page_number":329},
  {"content":"\r\n\r\nنشان داد ، و از ترتيب قشون ايران و كميّت و كيفيت ايشان تحقيقات كرد ، و بعد روى به صاحب‌منصبان سفارت كبرى نموده احوالپرسى از ايشان نمود .\r\nجناب ايلچى كبير برخاسته معرفى صاحب‌منصبان را فردافردا كرد .\r\nخود شاهزاده خانم پيش آمده يك‌يك بناى احوالپرسى گذاشت و اكثرى را فرانسه دان ديده زياده مشعوف گرديده بناى صحبت با ايشان گذاشت .\r\nجناب ايلچى اذن مرخصى خواست ، گفت شما را بسيار خواهم ديد و مكرّر دعوتها خواهم كرد ، ولى على العجاله سه روز بعد از اين كه روز چهارشنبه است براى شب از نجباى پاريس وعده گرفته‌ام و خودم حالا از جناب ايلچى كبير وعده ميگيرم كه شب مزبور را با همهء صاحب‌منصبان در اينجا حاضر باشيد . جناب ايلچى كبير نيز تشكر و امتنان نموده بيرون آمدند .\r\nشب مزبور به خانهء شاهزاده خانم معروضه رفتيم جمعيتى زياد از زن و مرد در آنجا جمع بودند ، و جميع اطاقها مملو [ بود 
  ] و [ مهمانان 
  ] در گردش بودند ؛ به مجرد ورود شاهزاده تا دم اطاق تشريف آورده پذيرائى نمود ، و جناب ايلچى كبير را به خانمهاى مجلس معرفى مىنمود ، و زياده اظهار التفات و مهربانى ميفرمود . همهء اطاقها را گردش نموديم و در اطاق مخصوصى ميز سراسرى گذاشته از هرقسم خوردنى و آشاميدنى و شيرينى در روى ميز حاضر موجود بود . در اثناى گردش موافق دلخواه هركس هرچه ميل مىكند به آزادى صرف خواهد كرد .\r\n\r\nتوصيف مجلس بال\r\nاينطور مجالس را مجلس بال ميگويند . اين مجالس در فرنگستان در موسم زمستان متداول است ، و كيفيت آن بدينقرار است كه نجباى\r\n\r\n","description":"","footnote":"","page_name":" 202 ","page_number":330},
  {"content":"\r\n\r\nمملكت از زن و مرد دعوت مىكنند ، و قرار دعوت باين‌طور است كه كاغذهاى الوان بتركيب قطعهاى ايران مخصوصا براى دعوت ساخته شده است ، و با خط خوب نوشته و چاپ شده است ، كه فلان آقا و يا فلان خانم در كوچهء فلان در خانهء خود خوشبخت ميداند از اينكه وعده بگيرد از فلان شخص كه جاى اسم باز است هركس را ميخواهند وعده بگيرند اسم او را مينويسند و ميفرستند و اين دعوت براى شب‌نشينى و عشرتست .\r\nاطاقهاى متعدده پر از گل و عطريات با اسبابهاى نفيس و سنگين آرايش گرديده ، اطاق بزرگى مخصوص رقص است كه زن و مرد بهم دست داده با كمال آرامى و ادب رقص مىنمايند و اين رقص موافق علم موزيكان اختراع شده است . جميع حركتهاى اين رقص از روى علم است كه در مدرسه اين رقص را با درس ياد ميگيرند . معلم موزيك ، كتاب موزيك را با يك دسته موزيكانچى در پيش روى خود باز نموده و جميع موزيكانچيان نيز هركدام كتابى در پيش دارد ، صفحه‌بصفحه خوانده از روى آن موزيكان ميزنند ، و اهل مجلس نيز بهواى نغمات موزيك رقص مىنمايند . براى تربيت ايشان اين علم موزيك و اين مجلس و اين حركت رقص زياد نافع و سودمند است .\r\nتا كسى به چشم خود مشاهده ننمايد نمىتواند محسّنات اين را دريافت نمايد . رقص فرنگستان نه رقصى است كه قباحتى و ركاكتى داشته باشد . در جميع فرنگستان پادشاهان و دانشمندان اين علم موزيك را سودمند دانسته درصدد اخذ آن برآمده‌اند . بارى اطاقهاى متعدده براى گردش است . اطراف اين اطاقها را با انواع [ و 
  ] اقسام گلها آرايش ميدهند و حوضها و فواره‌ها مىنشانند . اطاقى مخصوص براى مشغوليات و بازى\r\n\r\n","description":"","footnote":"","page_name":" 203 ","page_number":331},
  {"content":"\r\n\r\nقرار ميدهند . متعدد ميزها گذاشته مىشود ، و در روى ميزها موجود است اسباب شطرنج و تخته‌نرد و اوراق كارت براى هرگونه بازى . در اين مجالس اين اسباب براى بردوباخت نيست ، براى مشغول بودن و سبب زيادتى هوش براى اختراع هرصنعت ميدانند .\r\nو اطاق بزرگى نيز براى اكل و شرب قرار ميدهند ، دورادور آن اطاق ميز سراسرى ترتيب داده مىشود . در روى ميز از شيرينهاى متعدده و از نانهاى شكرى چندين جور و از مشروبات هرچه ممكن است و هرچه ايجاد شده است ، از نعمتهاى خدا در روى ميز مهيا و آماده است ، و پيشخدمتهاى متعدده در عقب ميزها ايستاده مشغول خدمت است .\r\nهركس هرچه ميل مىكند پيشخدمتها همان ساعت خواهند رسانيد و همهء اهل مجلس به آزادى حركت كرده هركس بتقاضاى خواهش خود رفتار خواهند نمود .\r\n\r\nفوائد مجالس مهمانى\r\nولى در مجلسى كه دو هزار و يا سه هزار از زن و مرد جمع است انقلابى و اغتشاشى و قيل‌وقالى ابدا ممكن نميشود . در تكلم بسيار آرام و با تعارفات و در حركت به يكديگر پهلو خالى كرده راه ميدهند . چه‌قدر منفعتها در انعقاد اين مجلسها ملاحظه نموده‌اند . اولى اينست كه اين مجلس بال براى نجباى مملكت است ، همه‌كس درصدد تربيت اولاد خود مىشود كه قابل اين مجلس بشود ، و همه‌كس جهد و تلاش مىكند كه كار كرده و بيكار نمانده از امثال خود پائين‌تر نماند ، و با همه‌كس ملاقات نموده طرز و طور و اسلوب خوب را ياد بگيرد .\r\nدو روز بعد از مهمانى شاهزاده خانم معظم‌اليها ، بسته پاكتى از جانب والى شهر كه رئيس نجبا باشد رسيد ، و در جوف آن بسته پاكت ،\r\n\r\n","description":"","footnote":"","page_name":" 204 ","page_number":332},
  {"content":"\r\n\r\nپاكتهاى عليحده به اسم اجزاى سفارت كبرى فردافردا گذاشته شده بود ، و مضمون اين بود كه والى شهر شب جمعه سه ساعت از شب گذشته در عمارت اوتل دويل « 1 » كه خانهء مسكونهء خودش است مجلس مهمانى دارد و كمال خوشبختى دارد از وعده گرفتن جناب ايلچى كبير ايران ، بتاريخ دوازدهم شهر جمادى الثانى سنهء 1273 .\r\nشب موعود كه عازم مجلس والى شهر بوديم ، بسته پاكتى از جانب جناب ايشيك آقاسىباشى رسيد مضمون اين بود : حسب الفرمايش اعليحضرت امپراطور مفتخر هستم براينكه وعده بگيرم از جناب ايلچى كبير پادشاه ايران در شب پنجشنبه پنجم ماه فوريه سه ساعت از شب گذشته به جهت شب‌نشينى بحضور اعليحضرت امپراطور در عمارت طويلرى و همچنين فردافردا به صاحب‌منصبان سفارت كبرى .\r\n\r\nشب‌نشينى در حضور امپراطور\r\nو قرار اين است كه هنگام رفتن هركس بليط خود را برداشته در حين ورود چند نفرى تعيين گرديده است كه ملاحظهء واردين و موعودين را از روى كتابچهء ثبتى كه در هنگام تقسيم بليطها برداشته‌اند مطالبهء بليط را مىكنند . بايد در آنجا هركس بليط خود را داده بگذرد . اگر احيانا بليط كسى در راه افتاده و يا مفقود شده باشد ، اگر آن شخص معروف و مشهور است مانع نميشوند ، و همان آن مينويسند ، و اگر غيرمشهور است مانع ميشوند .\r\nبارى شب موعد به خانهء والى شهر رفتيم آن شب موافق بليط از دو هزار زن و مرد از نجباى شهر وعده گرفته شده بود . اين عمارت از بناهاى قديم پاريس است كه شارل پنجم كه از پادشاهان مشهور\r\n\r\n\r\n","description":"","footnote":"\r\n( 1 ) - عمارت شهردارى  Hotel de Ville  .\r\n","page_name":" 205 ","page_number":333},
  {"content":"\r\n\r\nفرانسه است در ايام سلطنت خود در اين عمارت سكنى داشته است .\r\nبعد از آن پادشاهان گاهى ديوانخانه و گاهى دفترخانهء شهرى قرار داده بوده‌اند . و در سنهء هزار و ششصد و پنجاه ، هانرى چهار كه پادشاه مشهور فرانسه بود ، او دوباره خرج بىاندازه كرده براى خود نشيمن قرار داده بود . بعد از آن هرپادشاهى كه آمده چيزى ببزرگى آن افزوده . و بناى تازه تعمير نموده و آرايشى به بناهاى قديم علاوه كرده است .\r\n\r\nوصف عمارت شهردارى پاريس\r\nحالا شهر پاريس اين عمارت را مهمانخانهء شهر اسم گذاشته ، و شانزده مليون فران « 1 » كه عبارت از سه كرور و يكصد هزار تومان ايرانى باشد به تعمير و آرايش آن خرج كرده‌اند : عمارتى است مربع و سه مرتبه و اطرافش از چهار طرف باز ، و هرچهار طرف چهار دستگاه عمارتيست كه بىعديل و نظير و هرطرف مختص نشيمن مجالس مفصلهء ذيل است :\r\nآنچه طرف شمال و درب اصلى عمارت است ميدان بسيار خوبى در منظر عمارت واقع ، و سر درب بسيار باشكوهى كه در پيشانى آن قرار داده شده است ساعتى بزرگ و در عقب آن ساعت ، تعبيه شده است چراغى كه عكس روشنائى آن به جوف ساعت برگشته شبها خود ساعت چون ماه تابان در لمعانست . و در بالاى آن ساعت در روى قصر ، در سر درب ، تصوير هانرى چهار را از برونز سوار اسبى نشانده‌اند . و يك دستگاه از اين عمارت مختص نشيمن والى شهر و عيال و متعلقان او است . آن هم به اين تفصيل است : مرتبهء اول از يك سمتى واگذار عيال و وابستگان او ، و مرتبهء دويم مختص براى مجالس مهمانيها و پذيرائى سفراء و غرباء و سيّاحان از اعيان و شاهزادگان و نجباى هرمملكتى كه بعزم سياحت به پاريس مىآيند .\r\n\r\n\r\n","description":"","footnote":"\r\n( 1 ) - مراد فرانك است .\r\n","page_name":" 206 ","page_number":334},
  {"content":"\r\n\r\nمرتبهء سيم براى دفترخانه امورات و اليگريست كه قريب بيكصد نفر نويسنده و مستوفى در سر كار او در كاراند . و چندين كارهاى عمده ابو ابجمع اوست كه از آن جمله اخراجات تعمير ساليانهء شهر پاريس است كه هرسال نه كرور تومان ايران خرج تعمير است ، و با او است محالات و مضافات شهر پاريس ، و با والى شهر است حكومت رودخانهء سن « 1 » ، يعنى حاكم جميع امكنه و محالاتى كه رودخانهء سن آنها را مىگيرد . و قسمتى از اين عمارت مختص است براى اعياد بزرگ كه اهل شهر جمعيت انبوهى جمع گشته آن عمارت را چراغان « 2 » نموده مشغول عشرت خود ميگردند .\r\n\r\nرسمى از زنهاى فرنگستان\r\nو قسمتى براى مجلس مشورت عامه ، قسمتى مخصوص مشورت دانشمندان و علماء است ، و قسمتى واگذار نويسندگان و صاحب‌منصبان و كاركنان ديوانخانه‌هاى آنها است . بارى اين عمارت يكى از بناهاى عاليهء مشهورهء فرنگستان است . هيچ دكان نقاشى در همهء شهرهاى فرنگستان بهم نميرسد كه نقشهء اين عمارت را نداشته باشد . شب موعود كه وارد آنجا شديم ، اول وارد غلام‌گردش مرتبه اول شديم ، كه اين غلام‌گردش بهمهء اطاقهاى مرتبهء اول راه ميدهد . و از آنجا عبور نموده وارد اطاق بزرگى شديم كه نوكرهاى دورادور براى گرفتن و نگاهدارى نمودن بالاپوشهاى مردم مأمور بودند . چون قاعدهء زنهاى فرنگستان اين است بهر مجلسى كه وارد ميشوند بايد با لباس سنگين و فاخر و سر و گردن و سينه و دست تا بازو باز باشد .\r\nدر اين اطاق بالاپوش و كلاه‌خود را سپرده ميگذرند . و از آنجا عبور\r\n\r\n\r\n","description":"","footnote":"\r\n( 1 ) - سن  Seine  .\r\n( 2 ) - در اصل : چراغوان .\r\n","page_name":" 207 ","page_number":335},
  {"content":"\r\n\r\nنموده وارد اطاقى شديم كه فى الحقيقه هشت‌بهشت « 1 » روى زمين بود ، و از وسط اين اطاق پلكانى به پهنائى چهار ذرع ، مرتبه بمرتبه متصاعد گرديده راست بقرار يكصد و پنجاه قدم طولانى ميرود تا داخل اطاقهاى مرتبهء دويم و سيم مىشود . اين پلكانها همه از سنگ مرمر سفيد و برّاق است .\r\n\r\nتزيينات عمارت شهردارى پاريس\r\nآرايش اولى فرش اين اطاق و پلكانها از فرش مخملى فرنگى كه همهء نقشهاش انواع [ و 
  ] اقسام گلكارى [ بود 
  ] و مدّنظر ، يك جا مفروش از گل مىنمود . آرايش ثانى دور اين اطاق و جنبين پلّكانها از ابتدا تا انتها معجرى به بلندى سه چارك كشيده شده ، و يك ذرع از ديوار فاصله داشت كه خود اين آلات معجر مطلّا و ميانهء معجر و ديوار مملو از بوته‌هاى گل بود ، و اين بوته‌هاى گل نيز به بلندى معجر ايستاده هررنگ گل در رعونت و شكفتگى مىنمود .\r\nآرايش ثالث اين بود : در ميان اين گلها از دم درب اول تا آخرين مرتبه ، بفاصلهء هرسه ذرع ، ستون چدنى مطلّا به بلندى معجر و بوتهء گلها نصب گرديده ، و در سر هرستون پنجشاخه از برونز و در سر هرشاخهء فانوس هندوانه [ اى 
  ] « 2 » نشانده بودند ، و در مدّنظر اين معجر مطلّا و اين گلزار و اين فرش زمين و اين پنجشاخه‌ها كه هركدام پنج ماه در سر داشتند ، و در يك پلكان بقرار دويست و سيصد ماه تابان جلوه‌گر و عالمى ديگر به نظر مىآورد .\r\n\r\n\r\n","description":"","footnote":"\r\n( 1 ) - مراد بهشت‌هاى هشتگانه است به اين ترتيب : خلد ، دار السّلام ، دار القرار ، جنّت عدن ، جنّت المأوى ، جنّت النّعيم ، عليّين و فردوس ( فرهنگ آنندراج ) و علاوه بر اين ، هشت‌بهشت نام يكى از كاخهاى صفوى بوده است در اصفهان ( لغت‌نامهء دهخدا ) .\r\n( 2 ) - نسخهء ب « گوى الوانى » .\r\n","page_name":" 208 ","page_number":336},
  {"content":"\r\n\r\nو علاوه براينها چهلچراغها نيز از سقف با قطار آويزان بود . در مرتبهء دوم اطراف اين دالان پلكان غلام‌گردش و گردشگاه اطاقهاى بالا بود كه در وقت گردش اين منظر مدّنظر مىشد ، از آنجا عبور نموده وارد اطاق اول شدند . ازدحام عام جمعى از زن و مرد در گردش بودند ، و از آنجا نيز عبور به اطاق ديگر شد كه در آنجا زن والى با دو دختر خود صاحب مجلس مشغول پذيرائى مهمانهاى خود بودند .\r\n\r\nپذيرائى والى و زن و دخترانش\r\nبه رسيدن آنجا زن والى با دختران خود پيش آمده پذيرائى سفارت كبرى را نمودند ، و با جناب ايلچى كبير تعارفات زياد به عمل آوردند ، و به خانمهاى مجلس معرفى مىنمودند . مردم بود كه از هركمين متوجه تماشاى وضع لباس و تركيب ايرانيان بودند ، و در نظر همه پسنديده بود .\r\nبعد از ديد و بجا آورد تعارفات وقت آزادى و گردش اطاقهاى عليحده بود .\r\nورود به طالار بزرگى گرديد كه مجلس اصلى و محل رقص مردم است ، و طول طالار قريب دويست قدم ميشد ، دور طالار دو مرتبهء كوچك و نيم‌تختهاى مطوّل براى نشيمن مردم تماشاكن گذاشته شده ، و اطراف كلا آئينه‌هاى سه چهار ذرعى نصب گرديده ، هرطاق‌نما يكپارچه آئينه بود .\r\n\r\nباز هم تزيينات\r\nهمهء اين اطاقها بطورهاى مختلفه مطلّا و مذهّب و تصويركارى گرديده ، هرچه اسباب چوبى و آهن از در و پنجره و ستون و صندلى و ميز و سايره بود ، عموما مطلّا و مذهّب ، و هرچه از پرده و روى صندلى و اسباب غيره بود ، هراطاق برنگ عليحده مخمل فرنگى بود . و اطراف اين اطاقها گلكارى گرديده و حوضهاى فوّاره نيز در ميان اطاقها در كار بود . دو چيز در اين مجالس اندازه ندارد ، يكى اوضاع گلكارى و ديگرى اسباب روشنائى است . سقف و ديوار اطاقها يك جا مملو مىشود با چهلچراغهاى\r\n\r\n","description":"","footnote":"","page_name":" 209 ","page_number":337},
  {"content":"\r\n\r\nمتصل بهم و پنجشاخه‌ها و ديواركوبها . بهرطرف كه تفرّج ميرود مجلس رقص است ، و آواز موزيكان و اطاقهاى عليحده براى استراحت و صحبت و بازى و خوراك مهيا مىشود .\r\nتا دو ساعت از نصف شب گذشته در آنجا مانده بيرون آمدند . هنگام بيرون آمدن زن والى زياد اظهار مهربانى و ملاطفت نموده ، از جناب امين الملك در آن هفته وعدهء شام گرفت . بعد از دو شب فاصله كه وعده و شب دعوت اعليحضرت امپراطور بود ، عاليجاه مسيو بيبرستن آمده گفت كه مقرر شده است كه قدرى پيشتر از وقت كه هنوز مردم جمع نگرديده است ، جناب ايلچى كبير در وقت مخصوص شرفياب خدمت اعليحضرت امپراطور بشود .\r\n\r\nشرفيابى حضور امپراطور\r\nنيم ساعت پيش از وعده وارد شدند . مردم تازه‌تازه بناى جمع شدن داشتند ، ولى در اطاقهاى خارج مشغول گردش بودند . جناب ايلچى كبير همراه مسيو بيبرستن به اطاق مخصوص اعليحضرت امپراطور داخل شده شرفياب حضور گرديدند ، و اجزاى سفارت نيز در اطاق رقص منتظر بيرون آمدن امپراطور و امپراطوريس بوديم كه درهاى اطاقها را باز نمودند ، و مردم مثل رمهء گوسفند از بيرون هجوم‌آور شدند . طالار بزرگ چنان مملو شد كه حركت براى كسى ممكن نبود . مقابل تخت امپراطور اندك جائى با التماس براى مجلس رقص خالى كردند ، و عموم سفرا و اجزاى سفرا از همه مقدّم ايستاده بودند ، تا اينكه بعد از انعقاد مجلس امپراطور و امپراطريس تشريف آوردند ، هركس در جاى خود ايستاده بود .\r\nامپراطور خود گردش كرده اول دست بهمهء سفرا داده و فردافردا احوالپرسى نمود ، و بعد با شاهزادگان و با نجباى ديگر كه از ممالك ديگر\r\n\r\n","description":"","footnote":"","page_name":" 210 ","page_number":338},
  {"content":"\r\n\r\nبراى سياحت به پاريس آمده بودند ، و بعد با سرداران و اركان دولت فرانسه ، بعد از آنكه تعارفات مختصر به عمل آمد قدرى بمقابل تخت وسعت داده و بناى رقص گرديد . اول اعليحضرت امپراطور دست امپراطوريس را گرفت و بعد ، از ساير اعيان و سفرا يك زن و يك مرد نوبه‌بنوبه رقص مىنمودند . باز دستهء عليحده داخل شده مشغول رقص بودند . بعد امپراطوريس در مقابل تخت با زنهاى چند نشسته مشغول تماشا و صحبت بودند ، و امپراطور نيز سرپا در گردش و با مردم گرم صحبت بود ، و ساير مردم نيز در مجالس مشغول موزيكان و رقص بودند .\r\n\r\nعيش شبانه\r\nتا دو ساعت از نصف شب گذشته به همين منوال مردم مشغول عيش و عشرت بودند . و بقرار متداوله در طالار بزرگى ميز اكل و شرب موجود و فراهم و براى حاضرين مجلس بر وفق دلخواه همه‌گونه نعمت مهيا [ بود 
  ] . اعليحضرت امپراطور را در اطاق شام خود ميز عليحده و مخصوصى ترتيب داده شده بود كه سفراء و خاصان خود را دعوت به آنجا فرموده بناى اكل و شرب گذاشتند . اين مجالس بال مجلس آزاديست ، مىگردند و مىنشينند و رقص مىكنند و مىخورند و هروقت بخواهند بدون خداحافظ از سر مجلس بيرون ميروند . سفارت كبرى نيز تا دو ساعت از نصف شب گذشته در آنجا بوده بعد از صرف غذا از خدمت اعليحضرت امپراطورى مرخص شده بيرون آمدند .\r\n\r\nپذيرائى سفير ايران از كورديپلوماتيك\r\nبعد از آن بناى ديدوبازديد شد كه در جزوهء پيش تفصيل آن مسطور است . بعد از آن خود جناب امين الملك سفراء و وزراء و اركان دولت را ديدن نمودند . پس از اتمام بازديد خود كاغذى بدين مضمون\r\n\r\n","description":"","footnote":"","page_name":" 211 ","page_number":339},
  {"content":"\r\n\r\nنوشته چاپ زدند كه فرّخ خان امين الملك بعد از شرفيابى حضور اعليحضرت امپراطور فرانسه و رساندن نامهء اعليحضرت پادشاه ايران كه مبيّن مأموريت و درجه و شأن خود بود ، تعجيل مىكند به اخبار نمودن به اعضاى كورديپلوماتيك كه خوشبختى خواهد داشت از پذيرائى آقايان كورديپلوماتيك روزهاى فوريه از ساعت دو بعد از ظهر تا ساعت چهار .\r\nاين كاغذها را به صاحبانش تقسيم كردند و در روزهاى موعود در سر وعده با لباس رسمى خود در منزل خود مشغول پذيرائى شدند .\r\nچون آن روز محض ديد و بجا آوردن رسم متعارف است زياد نمىنشينند . عموم سفراء و اتباع ايشان در روزهاى مقرره آمده بازديد بجا آوردند ، و همه از جناب ايلچى كبير مسألت « 1 » نمودند كه ايام توقف پاريس همهء اوقات ملاحظهء دوستى دائمى نموده از مراوده و احوالپرسى غفلت ننمايند . هركدام از اهل اين ممالك كه به سفارت كبرى مىآمدند آنقدر محبت و مهربانى ميديدند ، خود شفاها اظهار دوستى و طالب آشنائى مىگرديدند .\r\n\r\nعيد بقرا\r\nدر اين ايام كه اواسط ماه فوريه و اواخر ماه جمادى الثانى است عيديست در ميان ملت فرانسه و اكثرى از ممالك يروپ كه آن را عيد بقرا « 2 » مىنامند ، شبيه به عيد قربان ما است كه جماعت قصابان موازى چهار رأس گاو قوىهيكل و ضخيم الجثه و خارج العاده [ كذا 
  ] تحصيل نموده ، و مدتى آنها را پرورانيده در چاقى و فربهى به اقصى الغايه مىرسانند ، و مدت سه روز آنها را با حجله در روى عرّاده‌هاى شش اسبه و چهار اسبه\r\n\r\n\r\n","description":"","footnote":"\r\n( 1 ) - در اصل : مسئلت .\r\n( 2 ) - مقصود  Boeufs Gras  است .\r\n","page_name":" 212 ","page_number":340},
  {"content":"\r\n\r\nمىگردانند و اين حجله‌ها به انواع [ و 
  ] اقسام زينتها مزيّن گشته .\r\nحجلهء اول بلاتشبيه مثل حجلهء دامادى جناب قاسم ساخته شده و آرايش گرديده با پارچه‌هاى حرير و زرى ، و پوشش خود حجله از مخمل گلى با ريشه‌ها و قوتاسهاى « 1 » مطلّا است و پرده‌هاى بيرقى چند كه هركدام منسوب بيكى از ممالك يروپ است به اطراف حجله نصب شده است ، و چند دختر از قصابان با زينت و آرايش كامل در اين حجله نشانده‌اند .\r\nدختر اول لباس حرير سبز پوشيده و در سرش تاجى از گل و منسوب به خود فرانسه است ، دختر دوم با لباس حرير آبى علامت انگليس است ، دختر سيم با لباس ليموئى منسوب به روس ، دختر چهارم با لباس سفيد منسوب به مملكت پ روس ، و در وسط حجلهء منبرمانندى گذاشته و سه دختر در روى آن نشانده كه هركدام منسوب بيك ستاره كه همهء منبر و دخترها آرايش به گل سورى گرديده است ، و دو نفر دختر بالاى آنها نشسته و هركدام حربه [ اى 
  ] در دست گرفته يكى از آن دختران منسوب به صلح و ديگرى علامت بركت است ، و دو نفر دختر ايضا در عقب آنها نشسته يكى لباس قرمز و ديگرى زرد منسوب به دولت عثمانى و اتريش است ، و هركدام از اين دختران تاجى از گل سورى در سر و اسلحه [ اى 
  ] از آن دولتى كه [ بدان 
  ] منسوب بود در دست داشت .\r\n\r\nكارناوال عيد\r\nو از براى هرگاوى نيز حجله‌اى آرايش گرديده با شاخ و برگ گل بود ، و در عقب اينها حجلهء ديگر مملو از جماعت مقلّدين كه هركدام لباسهاى مختلفهء مضحك پوشيده و هركدام اسبابى از موزيك و سازهاى\r\n\r\n\r\n","description":"","footnote":"\r\n( 1 ) - قوتاس و قوتاش صورتى است از كلمهء قطاس و آن حيوانى دريائى است مانند گاو كه دم آن را بر گردن اسبان و بر سرهاى علم بندند ( فرهنگ نفيسى ) .\r\n","page_name":" 213 ","page_number":341},
  {"content":"\r\n\r\nديگر در دست و مشغول تقليد و سازندگى بودند ، و چهل سوار موزيكانچى نظام همراه ايشان با نوبه مشغول طبل و موزيك ، و دسته‌اى سواره‌نظام از پس و پيش روان ، و مشغول راه بازنمودن و پاسبان آنها بودند .\r\nبدين تفصيل جميع شهر را گردش مىنمودند و به در خانهء اعليحضرت امپراطور و وزراء و سفراء رفته و ساعتى در آنجا توقف نموده و موزيكانچيها بناى موزيك گذارده و انعامى گرفته رد مىشدند ، و در روزنامه‌ها هرروزه تفصيل احوال و گردشگاه آنها كه امروز نوبت گردش فلان كوچه و به در خانه كىها خواهند رفت مىنويسند . هر محله و كوچه منتظر روز نوبهء خود و در هرجا جمعيت تمام و ازدحام عام همراه آنها بود .\r\n\r\nانعام به افراد كارناوال\r\nروز اول به اين تفصيل به درب سفارت كبرى آمده بناى موزيكان گذاردند ، و كثرت تامى در كوچهء سفارت منعقد بود . جناب امين الملك مبلغ بيست تومان انعام داده و ايشان نيز اظهار امتنان و تشكر كرده عبور نمودند . و از قرارى كه در روزنامه‌ها نوشته بودند گاو اولى طولا سه ذرع ارتفاعا يك ذرع و نيم و و زنا 1390 كيلو چهار خروار و سى من و سايرين نيز يك درجه از او كمتر بودند . خلاصه اين سه روز و شب در فرانسه ايام عيد [ و 
  ] در همهء كوچه‌ها و محلات مجالس عيش و عشرت برپا و جميع ملت را از زن و مرد آزادى تام حاصل است . اكثرى از زن و مرد با لباس تبديل و با روى پوشيده در كوچه‌ها و در مجالس عيش گردش مىنمايند .\r\n\r\nهرگونه شوخى با زنها ميتوان كرد\r\nبعضى مردان لباس زنان و بعضى زنان لباس مردان مىپوشند ، و در ميان آن لباس تبديل در هرجا هرگونه صحبت ممكن و هرگونه شوخى و ظرافت و گستاخى معفوّ است ، و هرگونه شوخى را با زنها ميتوان كرد !\r\n\r\n","description":"","footnote":"","page_name":" 214 ","page_number":342},
  {"content":"\r\n\r\nو هرزن را بدون سابقه و آشنائى بناى تعريف صورت گذاشته ميتوان بوسيد ، و در بوسه آزادى تام حاصل است . از هرجا و از هركس باشد از هيچ‌كس تعرّضى نخواهد بود . اگر برفرض زنى بمقام تعرّض برآيد همهء مردم او را سرزنش مىكنند كه اين مجالس براى عيش مهيا و آزادى تام در ميان ملت براى صحبت حاصل [ است 
  ] ، اگر شما را تنفرى از اين حركتها بود نمىبايست داخل اين مجلس بشويد ، و حال آنكه ابدا از كسى تعرّض نخواهد بود ، و مردم نيز چون تربيت‌شده هستند هرگز حركتهاى انزجارانه [ كذا 
  ] نخواهند نمود ، و همه با هم با ميل و خواهش و التماسانه [ كذا 
  ] صحبت مىكنند ، و در هرمجلس هزار گونه لباس و هزار قسم تركيب چه صورتا و چه تركيبا تبديل مىشود ، و اكثرى از متمولين در يك شب چندين دفعه تغيير لباس مىكنند ، و كرور كرور اخراجات تغيير لباس اين شبها مىشود .\r\n\r\nبلوار ايتاليا\r\nكوچهء بلوار « 1 » كه كوچه‌ايست مشهور در پاريس و متجاوز از يك فرسخ طول دارد . در همه شبهاى سال گردشگاه عام ، هردو طرف عمارات پنج و شش مرتبه و مملو از روشنائيست . در تعريف اين كوچه هرچه ذكر شود در ظاهر اغراق و در حقيقت عشرى از اعشار ممكن نيست كه به تقرير آيد . اول عرض شد كه يك فرسخ و نيم طول و جميع اين كوچه از جنبين بقرار سه ذرع پهنائى از اول كوچه تا آخر يكپارچه سنگ مصنوعى صاف و پاك و هموار است .\r\nاگر يك‌يك اوضاع اين كوچه را بتفصيل مذاكره نمايم ، جميع عقل سامعين حيران خواهد بود . هيچ جاى تعجب نيست براى ناظرين\r\n\r\n\r\n","description":"","footnote":"\r\n( 1 ) - بولوار ديطالى  Boulevard Des Italiens  .\r\n","page_name":" 215 ","page_number":343},
  {"content":"\r\n\r\nخود پاريس هم ، هرشب اين هنگامه خالى از حيرت نخواهد بود . براى است ، كه اكثرى از تماشاخانه‌ها و قهوه‌خانه‌ها و مهمانخانه‌ها در اين كوچه است ، و جميع اين كوچه سراسرى بازار و دكاكين و همه مملو از چهلچراغها و ديواركوبها و پنجشاخه‌ها و لامپها و انواع [ و 
  ] اقسام اسباب روشنائيها و غرفات بناهاى جنبين اين كوچه نيز در تلألؤ و روشنائى ، و البته بىاغراق در اين يك كوچه در دو طرف گذرگاه و غرفات بالا و پائين زياده از پانصد هزار اسباب روشنائى هرشب در لمعان است ، و البته سامعين را يقينا به نظر اغراق خواهد آمد و البته بگويم جرأت كرده ميتوانم « 1 » يك مليان « 2 » در اين كوچه فقط اسباب روشنائى است .\r\nكسانى كه پاريس را ديده‌اند هيچ اسناد دروغگوئى به من نمىتوانند بدهند ، براى اينكه البته در اين كوچه بيست و سى باب فقط قهوه‌خانهء بزرگ و مشهور ، و از جمله يكى قهوه‌خانه مشهور به پاريس « 3 » است كه هرشب دو هزار و پانصد اسباب روشنائى روشن است . و البته ده هزار كالسكه هميشه در اين كوچه در تردّد است كه هركدام يك جفت فانوس الوان در جلو دارند . و اين كوچه قطع‌نظر از روشنائى بازار و دكاكين و خانه‌هاى مرتبه‌بمرتبه و بناهاى ساير سراسرى ، دو رديف درختزار و يك در ميان ستون منبّت چدنى نصب و در سر آن فانوس بزرگى از آئينه وضع شده و مثل زنجير آتش از دو طرف سراسرى كشيده شده و اين فانوسهاى الوان جلوى كالسكه‌ها مثل موج آتش در وسط كوچه متحرك است .\r\n\r\n\r\n","description":"","footnote":"\r\n( 1 ) - در اصل چنين است .\r\n( 2 ) - به معناى يك مليون و ظاهرا تلفظ انگليسى اين كلمه است كه در زمان قاجاريه ، در ايران رايج شده است .\r\n( 3 ) - كافه دوپارى  Cafe de Paris  .\r\n","page_name":" 216 ","page_number":344},
  {"content":"\r\n\r\nدر كوچه همچنين اين شبها از ازدحام عام و كثرت بيحد و بيعد از زن و مرد و از صغير و كبير با تغيير لباس و آزادى مشغول گشت و گردش مىشوند ، و چندين هزار صندليها در جلو دكاكين و پائين درختان با رديف و قطار براى استراحت متردّدين و تفرّج‌كنندگان كوچه گذاشته‌اند .\r\nهرشب على الاتصال چندين هزار زن و مرد در اين كوچه در تفرّج و گشت و گردش‌اند . عجبتر اين است : در هرچند قدمى از جنبين كوچه چارطاق منقشى بتركيبهاى مختلفه براى بولگاه مردم تعمير گرديده با خط جلى در اطراف آن نوشته شده است ، طرف چپ مخصوص زنان و طرف راست مختصّ مردان است . اين بناى استراحت در همهء مكانهائى كه مجمع و گردشگاه عامه است حتى در همهء باغات نيز تعمير و موجود گرديده است .\r\n\r\nوصف شانزاليزه\r\nو بعضى چارطاقهاى منقش خيلى قشنگى نيز تعمير گرديده براى زنهاى روزنامه‌فروش است كه تفرّج‌كنندگان پاريس از آن روزنامه‌ها ابتياع نموده ملاحظه مىكنند . خلاصه عقل از تصور و زبان از تقرير تفصيل اوضاع اين كوچه عاجز و قاصر است ، بهتر اين است از اين كوچه بگذريم ، ولى غافل ازينم كه اين كوچه منتهى به ميدان شانزاليزه و اين ميدان گوشه‌اى از روضات جنان و فى الحقيقه محسود ممالك جميع فرنگستان است . همان صبحى كه از شهر لندن حركت نموده مراجعت به پاريس ميكرديم بزرگى شهر لندن و آن عمارات عاليه و آراستگى كوچه‌ها و آن شكوه شهريت آن ، خيالات ما را پر و عالم ما از ملاحظهء آن عوالم خارج از اندازه قدرت محض بهت و حيرت بود .\r\nهمان شب وارد پاريس و عبورمان از اين ميدان بود ، به مجرد نظر ،\r\n\r\n","description":"","footnote":"","page_name":" 217 ","page_number":345},
  {"content":"\r\n\r\nهمهء اوضاع شهر لندن از خاطر محو شد . « هرچه خوبان همه دارند تو تنها دارى » . شهرهاى يروپ همه خالى از بناهاى غريبه و آثارهاى قديمه نيستند ، ولى پاريس مجمع همهء غرايب و عجايب و مكان انبساط و شكفتگى است .\r\n\r\nشروع مذاكرات صلح\r\nخلاصه در اين بين جناب امين الملك در باب اصلاح نقار فيما بين دولتين ايران و انگليس به استحضار و صوابديد اعليحضرت امپراطور فرانسه و با مشورت جناب كونت والوسكى « 1 » وزير دول خارجه آن دولت بهيّه ، بناى افتتاح مكالمات و مكاتبات با جناب لردكاولى « 2 » ايلچى كبير دولت بهيّهء انگليس مقيم فرانسه گذاشت . دولت انگليس چون پايدارى و ايستادگى جناب امين الملك را در اسلامبول حتى الامكان والى اقصى المقام ديده و فهميده بود كه جناب ايشان با نوشتجاتى كه ما بين ايشان و ايلچى كبير دولت مشاراليها مقيم اسلامبول رد و بدل گرديده ، و مراتب بىتقصيرى دولت ايران و تعديات دولت انگليس را با فرستادن سواد نوشتجات بنزد سفراى دول خارجه مدلّل نموده ، و بتوسط ايشان بهمهء دول منتشر گردانيده است ، و در پاريس هم با همهء سفراء مراوده داشته ، با كفايتى كه دارد ميتواند منشاء بسى كارها بشود ، و از آن طرف نيز دولت ايران بجهات عديده خود را مجبور بجنگ ديده ، با جميع ملت به جوش و هيجان آمده است .\r\nو علاوه بر اينها اعليحضرت امپراطور فرانسه نيز براى نيكنامى خود و اصلاح ما بين و رفع نقار از ميان دو دولت دوست خود بهيچوجه\r\n\r\n\r\n","description":"","footnote":"\r\n( 1 ) - كنت والوسكى  Comte Walewski  .\r\n( 2 ) - لرد كاولى  Cowley  .\r\n","page_name":" 218 ","page_number":346},
  {"content":"\r\n\r\nخوددارى و كوتاهى نخواهد نمود . لهذا اولياى دولت انگليس طالب صلح گرديدند و ايلچى كبير خود را كه مقيم پاريس بود مأذون بمراوده و مكالمه با جناب امين الملك نمودند ، و اعليحضرت امپراطور فرانسه و اولياى دولت ايشان نيز چون مراتب درايت جناب امين الملك و بدست آوردن زمام مهام مصالحه را از جناب ايشان و قرين و قريب ديدند ، اسباب توسط را براى وسيلهء نيكنامى خود موجود ملاحظه كرده ، بناى توسّط را گذاردند .\r\nاين بود كه با تفضّل خدا و مساعى بلانهايهء جناب امين الملك اسباب فراهم آمده امر مصالحه بحصول پيوست و عهدنامهء مجدده مسطوره در ذيل در دو نسخه به خط فارسى و فرانسه نگارش پذيرفته با مهر هردو ايلچى كبير مختار ايران و انگليس مختوم گرديد . عهدنامهء ايران بتوسط عاليجاه نريمان خان « 1 » نايب اول سفارت كبرى براى امضاء انفاد ايران و عهدنامهء انگليس به صحابت عاليجاه لنج صاحب ارسال لندن شد . اين است سواد عهدنامهء مباركه كه معروض مىشود :\r\n\r\nعهدنامهء پاريس بين ايران و انگليس\r\nبسم اللّه الرحمن الرحيم چون « 2 » اعليحضرت خورشيد رايت اقدس همايون ، پادشاه اعظم و شاهنشاه بالاستقلال كل ممالك ايران ، و اعليحضرت شاهنشاه انگليس هردو على السويه از روى صدق مايل اين هستند كه مصايب جنگى را كه منافى ميل و مكنونات دوستانهء ايشان\r\n\r\n\r\n","description":"","footnote":"\r\n( 1 ) - نريمان خان همان است كه بعدها با لقب قوام السلطنه سفير ايران در اطريش گرديد .\r\n( 2 ) - عبارات اين عهدنامه با عبارات محمود محمود ص 532 ( تاريخ روابط سياسى ايران و انگليس ) تفاوت دارد . غ\r\n","page_name":" 219 ","page_number":347},
  {"content":"\r\n\r\nاست رفع نمايند ، و روابط دوستى كه مدت مديدى فيما بين دولتين علّيتين برقرار بوده مجددا بيك صلحى كه بروفق فوايد طرفين باشد ، بر بنيان محكم برپا نمايند ، لهذا براى اجراى اين مقصود مطلوب اعليحضرت پادشاه ايران جناب جلالتمآب مقرب الخاقان فرخ خان امين الملك سفير كبير دولت علّيهء ايران ، صاحب تصوير همايون و حمايل آبى و داراى كمر مكلل به الماس و غيره و غيره و غيره را و علياحضرت پادشاه انگليس جناب مجدت نصاب هنرى ريچارد چارلس بارون كاولى از امناى دولت انگليس و از اجزاى مشورت مخصوصهء مباركهء علياحضرت پادشاه انگليس حامل نشان بزرگ سلك شريف حمام « 1 » و سفير كبير مخصوص و مختار دولت انگليس در نزد اعليحضرت امپراطور فرانسه و غيره و غيره و غيره را وكلاى مختار خود تعيين فرمودند ، و ايشان بعد از آنكه اختيارنامه‌هاى خود را ابراز و مبادله نمودند و موافق تركيب رسمى ديدند ، فصول ذيل را مقبول و مقرر داشتند :\r\nفصل اول : از روز مبادلهء امضاءنامه‌هاى عهدنامهء حال فيما بين اعليحضرت شاهنشاه ايران و علياحضرت « 2 » پادشاه انگليس و همچنين فيما بين خلفا و ممالك و رعاياى طرفين صلح و دوستى دائمى خواهد بود .\r\nفصل دوم - چون بدولت و اقبال فيما بين دولتين ايران و انگليس صلح برقرار گرديد به حكم اين فقره مقرر است كه عساكر دولت انگليس ممالك ايران را تخليه خواهد كرد و موافق تعهدات و شرايط ذيل :\r\n\r\nآزادى اسيران و عفو خيانتكاران\r\nفصل سيّم : دولتين عليتين معاهدتين تعهد مىكنند كه كل اسراء كه در حين جنك بدست عساكر طرفين افتاده باشند بلادرنك آزاد نمايند .\r\n\r\n\r\n","description":"","footnote":"\r\n( 1 ) - نشان حمام يكى از نشانهاى اشرافى درجهء اول دولت انگلستان است .\r\n( 2 ) - در اصل : اعليحضرت . ( رجوع شود به ملحقات ) .\r\n","page_name":" 220 ","page_number":348},
  {"content":"\r\n\r\nفصل چهارم : اعليحضرت شاهنشاه ايران تعهد مىكند كه بلافاصله بعد از مبادلهء امضانامه‌هاى اين عهدنامه يك عفونامهء كامل اعلام نمايد كه بواسطهء آن جميع رعاياى ايران كه در وقت جنگ به مراودهء خود با عساكر انگليس مصدر خيانتى شده باشند از عقوبت اين حركت خود معاف باشند ، بطورىكه هيچكس هردرجه داشته باشد به جهت اين حركت خود مورد تنبيه و اذيت و تعدى نخواهد [ شد 
  ] .\r\n\r\nعقب‌نشينى از هرات\r\nفصل پنجم : اعليحضرت شاهنشاه ايران تعهد مىنمايد كه بلادرنگ لازمهء تدابير را به كار ببرد كه عساكر و كارگزاران ايران [ را 
  ] از ملك و شهر هرات و ساير ممالك افغان پس بكشد ، تخليهء ممالك مزبوره تا مدت سه ماه بعد از مبادلهء امضانامه‌هاى اين عهدنامه معمول خواهد بود .\r\nفصل ششم : اعليحضرت شاهنشاه ايران راضى مىشود كه ترك بكند كلّ ادعاهاى سلطنتى بر خاك و شهر هرات و ممالك افغان و هرگز مطالبه نكند از رؤساى هرات و ممالك افغان هيچ علامت اطاعت مثل سكه و خطبه و باج ، و نيز اعليحضرت ايشان تعهد مىكند كه بعد از اين از هرمداخله در امورات داخلهء افغانستان اجتناب نمايد . اعليحضرت ايشان وعده ميدهد كه استقلال هرات و تمام افغانستان را اعتراف نمايد ، و هرگز به استقلال ممالك مزبوره مداخله نكند . در صورت ظهور منازعه فيما بين دولت ايران و ممالك هرات و افغانستان ، دولت ايران تعهد مىكند كه اصلاح آن را رجوع به اهتمامات دوستانهء دولت انگليس نمايد ، و اقدام به جنگ نكند مگر در صورتى كه اهتمامات دوستانهء دولت انگليس مثمر ثمرى نشود . از طرف ديگر دولت انگليس تعهد مىكند كه همه وقت اعتبار خود را در ممالك افغان به كار ببرد ، و نگذارد كه از آنها باعث هيچگونه تشويش و پريشانى دولت ايران بشود ، و اگر دولت ايران در وقوع مشكلات رجوع بدولت انگليس نمايد دولت انگليس\r\n\r\n","description":"","footnote":"","page_name":" 221 ","page_number":349},
  {"content":"\r\n\r\nنهايت كوشش را خواهد كرد كه منازعات فيما بين را موافق حق و مطابق شأن دولت ايران اصلاح نمايد .\r\n\r\nقشون ايران حق ماندن در هرات ندارد\r\nفصل هفتم : در صورتى كه از جانب هرات و ممالك افغان به سرحدات ايران تجاوزى بشود ، هرگاه ترضيهء شايسته داده نشود ، دولت ايران حق خواهد داشت كه به جهت دفع و تنبيه جانب متعدى اقدام بحركات جنگ نمايد ، اما اين صراحة « 1 » معلوم و مقبول است كه هرلشكرى كه از جانب دولت ايران كه به جهت مقصود مزبور از سرحد بگذرد ، بمحض اجراى مقصود خود مراجعت به خاك خود خواهد كرد ، حق مزبور نبايد بهانهء توقف دائمى عساكر دولت ايران يا اتفاق شهرى يا يك جزو ممالك مزبوره به ممالك ايران بشود .\r\nفصل هشتم : دولت ايران تعهد مىكند كه بلافاصله بعد از مبادلهء امضانامه‌هاى اين عهدنامه ، جميع اسرائى كه در حين جنگ در افغانستان بدست آورده است ، بدون مطالبه عوض نقدى آزاد نمايد ، و همچنين جميع افاغنه كه به اسم گروى يا به جهت امور دولتى در هر جاى ممالك ايران مقيد باشند بهمان‌طور آزاد خواهند بود ؛ به شرط اينكه افاغنه هم از طرف خود اسراء و مقيدين ايرانى را كه در دست آنها باشند بدون عوض نقدى آزاد نمايند . دولتين معاهدتين در صورت لزوم مأمورين نصب خواهند كرد كه شرايط اين فقره را معمول دارند .\r\nفصل نهم : دولتين عليتين تعهد مىكنند كه در باب نصب و اعتراف قونسولهاى جنرال و قونسولها و وكلاى قونسول هريك از اين دو دولت در ممالك ديگر همديگر باشند « 2 » ، حالت دول كاملة الوداد مىشود « 3 » .\r\n\r\n\r\n","description":"","footnote":"\r\n( 1 ) - در اصل : صراحتا .\r\n( 2 ) - در اصل چنين است .\r\n( 3 ) - در نسخهء ب پس از كلمه « مىشود » اضافه دارد : « و نسبت به رعاياى طرفين و تجارت ايشان در هرباب همانطور رفتار خواهد شد كه نسبت به رعايا و تجار دول كاملة الوداد مىشود » .\r\n","page_name":" 222 ","page_number":350},
  {"content":"\r\n\r\n\r\nبازگشت سفير انگليس\r\nفصل دهم : بلافاصله بعد از مبادلهء امضانامه‌هاى اين عهدنامه سفارت انگليس مراجعت به طهران خواهد كرد .\r\nدر همان وقت دولت ايران راضى بشود كه سفارت مزبور را پذيرائى نمايد با شرايط خاطرخواهى و تشريفات مندرجه شرح عليحده وكلاى دولتين عليتين متعاهدتين .\r\n\r\nپرداخت مطالبات رعاياى انگليس\r\nفصل يازدهم : دولت ايران تعهد مىكند كه در مدت سه ماه بعد از مراجعت سفارت انگليس به طهران يك نفر مأمور را تعيين نمايد كه باتفاق يك نفر مأمور دولت انگليس مطالبات نقدى جميع رعاياى انگليس را از رعاياى دولت ايران تحقيق و مشخص نمايد ، و دولت ايران هريك از اين مطالبات كه به تصديق مأمورين مزبوره بجا باشد ، يا دفعة « 1 » يا بقسط خواهد داد ، در يك مدتى كه بيشتر از يك سال از تاريخ اعلام مأمورين مزبوره نباشد و مأمورين مزبوره تحقيق و مشخص خواهند كرد قروض دولت ايران به رعاياى ساير دول تا وقت عزيمت سفارت انگليس از طهران در زير حمايت دولت انگليس بودند ، و از آن وقت ببعد ترك حمايت مزبور نكرده‌اند .\r\n\r\nدولت انگليس هيچيك از رعاياى ايران را حمايت نخواهد كرد\r\nفصل دوازدهم : در فصل سابق مقرر شده دولت انگليس اين حق را ترك و آشكار خواهد كرد كه حمايت نكند بعد از اين هيچيك از رعاياى ايران را بالفعل در نوكرى سفارت و قونسولها و وكلاى قونسول انگليس نباشد ، به شرط اينكه چنين حقى به دول ديگر داده و معمول نشود . در اين باب و جميع خصوصيات ديگر دولت انگليس مطالبه مىكند و دولت ايران هم تعهد مىنمايد كه همان امتيازات و معافات در ممالك ايران بدولت انگليس و بنوكر و رعاياى آنها داده خواهد شد كه به دول كاملة الوداد و بنوكرها و رعاياى ايشان داده مىشود . همچنين دولت انگليس و نوكرها و رعاياى آن بهره‌ياب خواهند بود از همان اعتبار و\r\n\r\n\r\n","description":"","footnote":"\r\n( 1 ) - در اصل : دفعتا .\r\n","page_name":" 223 ","page_number":351},
  {"content":"\r\n\r\nاحترام كه به دول كاملة الوداد و نوكرها و رعاياى آنها داده مىشود .\r\n\r\nتجديد قرارداد منع برده‌فروشى\r\nفصل سيزدهم : دولتين عليتين معاهدتين به حكم اين ، تجديد مىنمايد آن قرار را كه در ماه آقست « 1 » هزار و هشتصد و پنجاه و يك مسيحى مطابق شهر شوال سنهء 1267 هجرى در باب رفع تجارت غلام و كنيز در خليج فارس فيما بين اين دو دولت داده شده است .\r\nو علاوه بر اين تعهد مىكنند كه قرار مزبور پس از انقضاى مدت برقرارى آن‌كه عبارت از ماه آقوست 18 باشد تا مدت ده سال ديگر برقرار خواهد بود ، و به اين نحو امتداد خواهد يافت تا يكى از جانبين بيك اعلام رسمى قرار مزبور را موقوف بدارد . اما اعلام مزبور معمول نخواهد بود مگر بعد از يك سال ظهور آن .\r\n\r\nبازگشت سپاهيان انگليس از ايران\r\nفصل چهاردهم : بلافاصله بعد از مبادلهء امضانامه‌هاى اين عهدنامه عساكر انگليس هرنوع حركات خصمانه را نسبت بدولت و مملكت ايران ترك خواهد نمود . دولت انگليس علاوه بر اين تعهد مىكند بمحض اينكه قرار تخليهء هرات و ممالك افغانستان از عساكر ايران و همچنين قرارداد پذيرائى سفارت انگليس به طهران كاملا مجرى خواهد شد ، عساكر انگليس خود را از جميع ولايات و اماكن و جزاير كه تعلق به ايران دارند ، بلادرنگ پس خواهند كشيد ، و دولت انگليس تعهد مىكند كه در اين اثنا سركردهء عساكر انگليس عمدا هيچ حركتى كه موجب ضعف اطاعت رعاياى ايران نسبت به اعليحضرت شاهنشاه ايران باشد نخواهد كرد ، بلكه تقويت اطاعت مزبور نهايت مقصود دولت انگليس است . علاوه بر اين دولت انگليس تعهد مىكند كه به قدر امكان رعاياى ايران از زحمت حضور عساكر انگليس ايمن خواهند بود و همچنين آذوقه كه براى عساكرهء مزبوره لازم شود دولت ايران تعهد مىكند كه به كارگزاران خود قدغن نمايد كه\r\n\r\n\r\n","description":"","footnote":"\r\n( 1 ) - مراد ماه اوت يا آگست است .\r\n","page_name":" 224 ","page_number":352},
  {"content":"\r\n\r\nعساكر انگليس در تحصيل آذوقهء مزبوره اعانت كنند . و نيز دولت انگليس تعهد مىنمايد كه در حين اخذ اشياء قيمت آن موافق نرخ روز از جانب مأمورين انگليس بلادرنگ داده خواهد شد .\r\nفصل پانزدهم : عهدنامهء حال ممضى خواهد شد و امضانامه‌هاى آن مبادله خواهد شد در بغداد ، در مدت سه ماه يا زودتر هرگاه ممكن شود ، و به جهت اثبات مسطورات فوق ايلچيان طرفين اين عهدنامه را ممضى و به مهر خود ممهور ساخته در پاريس در چهار نسخه در هفتم شهر رجب المرجّب در تاريخ هزار و دويست و هفتاد و سه هجرى تحرير يافت .\r\n\r\n","description":"","footnote":"","page_name":" 225 ","page_number":353},
  {"content":"\r\n\r\n\r\nتفصيل اوضاع باز شدن دار الشوراى فرانسه در شهر پاريس\r\n\r\nدار الشوراى فرانسه\r\nبقراريست كه هرسال رسم است كه در ماه فوريه كه در اوايل [ تحويل 
  ] آفتاب به حوت است وكلاى رعيت از محالات و نواحى فرانسه بپاى تخت جمع آمده مجلس دار الشّورا را بازمىنمايند ، و اوضاع سال گذشته مملكت را ملاحظه مىنمايند ، نفع و ضرر و خير و شرّ و مداخل و مخارج را محال به محال از رعيت و قشون و تجارت و خرابى و آبادى هرچه شده است كما هو حقه رسيدگى نموده در مقام تعديل آن برمىآيند .\r\nو در ابتدا اعليحضرت امپراطور سلام عامى نموده ، وكلاى رعيت و وزراى مملكت و رجال دولت فرانسه را احضار نموده سفراى دول خارجه را نيز به آن مجلس دعوت مىكنند . در اين مقدمه كه جناب ايلچى كبير با ايلچى كبير انگليس مقيم فرانسه در گفتگوى مصالحه بودند اين موسم رسيد كه هنگام باز شدن دار الشورا بود . از جناب ايشيك آقاسىباشى كاغذى به جناب امين الملك رسيد كه پانزدهم ماه فوريه هنگام ظهر اعليحضرت امپراطور سلام عام نموده اعلانات خود را بيان خواهد فرمود . حسب الامر مفتخر هستم بر اينكه دعوت بكنم جناب ايلچى كبير پادشاه ايران را به مجلس حضور ايشان در ساعت مزبوره با صاحب‌منصبان خود . و در ساعت مزبور جناب ايلچى كبير با صاحب‌منصبان خود با لباس رسمى شرفياب حضور گرديدند كه مجلس\r\n\r\n","description":"","footnote":"","page_name":" 226 ","page_number":354},
  {"content":"\r\n\r\nمنعقد و وكلاء و امناء و سفراء هركدام در صندلى قرار و آرام گرفتند .\r\nاعليحضرت امپراطور رو به حضّار مجلس سرپا برخاسته شروع به بيان اعلانات خود فرمودند :\r\n\r\nنطق ناپلئون سوم در مجلس فرانسه\r\nصاحبان من : بيانات سال گذشتهء من كه در هنگام باز شدن دار الشورا شرح داده بودم بعون اللّه تعالى حسب المرام صورت انجام گرفت ، و من از خداوند تعالى مسألت و استدعا كرده بودم كه سعىهاى ما را راهنمائى بفرمايد به منفعت‌هاى كثيرهء نفسانى و تربيت‌هاى پسنديدهء انسانى ، اين مستدعيات من مىنمايد كه مقبول شده باشد . مصالحه‌نامه فيما بين دول متفقه با دولت روس بسته شد ، و نقار و نزاع بالمرّه از ميانه مرتفع گرديده ، و مشكلات مفصّله كه ما را ممانعت مىنمود از انعقاد عهدنامه در پاريس با خوشبختى تمام منحل گرديد ، و گفتگوهاى نزاع‌آميز كه فيما بين دولت پ روس و دول متّفقهء حلوتيك « 1 » بود از حالت نقار و نزاع افتاده ، اميدوار هستيم كه در اين اندك زمان به اصلاح آن برسيم .\r\nو دوستى سه دولت باقوّت كه حامى دولت يونان بود ، دولت فرانسه و انگليس را مستغنى از اين نمود كه قشون خود را در بندر يونان معطّل بگذاريم ، و اگر يك نفاق تأسفّانه [ كذا 
  ] برخاسته است در خصوص كارهاى مملكت ناپل ، بايد او را نيز اسناد داد بخواهشهاى خوبى كه قوت ميدهد به اقبال دولت ملكهء ويكتوريا و دولت من در منافع جسمانى و روحانى امروز كه مراودهء دوستى و اتحاد كه ما بين همهء دول بزرگ موجود است . ما بايد كار بكنيم با جدّ و جهد تمام در توسعه و ترتيب كارهاى داخلهء خود در وسعت و رفاهيّت و قوّت ملت ، و ما بايد دفع بكنيم بعضى دردهائى كه مانع پيشرفت كار و ترقى ملت مىشود .\r\n\r\n\r\n","description":"","footnote":"\r\n( 1 ) - مراد دولت سوئيس است .\r\n","page_name":" 227 ","page_number":355},
  {"content":"\r\n\r\nمقصود از تربيت انسانى استراحت روحانى و آسودگى جسمانى است ، اين در رفتار خودش است ، ولى بايد آن را مثل قشونى تصور كرد كه ظفر آن ميسّر نمىشود بدون فدا و بدون قربانى . اين راههاى سريع السّير كه آسان كرده‌اند مراوده‌هاى مردم را ، و باز نموده‌اند به تجارت راههاى جديده ، و جابجا نموده‌اند منافع را و عقب انداخته‌اند ممالكى را كه هنوز از اين اسباب محروم‌اند ، و اين چرخهاى بخار بغايت پرمنفعت كه زياد كرده‌اند كارهاى مردم را و جابجا نموده‌اند در اول بعضى مردم را ، و بيكار گذارده‌اند در آخر اكثرى را ، و اين معدنها كه منتشر كرده‌اند به عالم منافع و نتايج نامعدود ، و اين افزايش وسعت مردم كه ده مقابل زياد كرده است مصارف و ما يحتاج را و پهن كرده است خرجهاى مختلفه را ، و برانگيخته است همه‌چيز را به قيمت اعلى ، و اين چشمه‌ها [ ى 
  ] هرگز خشك نشدهء دولتمندى كه نام او اعتبار و زائيده از تعجب و سحر است ، ولى اغراقات و زياده‌روى در معاملات لاجرم منجر مىشود به خرابيهاى شخصانى « 1 » ، در آن‌وقت لازم مىشود بدون اينكه پيش‌بندى بشود ، يعنى دست مردم بسته بشود اعانت بكنيم كسانى كه نمىتوانند در سير خود سرعت داشته باشند ، و بايد بعضى را محرّك و بعضى را اصلاح نمود ، و بعضى از اين جماعت حريص و مضطرب را وظيفه قرار داده مراعات كرد كه در اين مملكت فرانسه همه‌چيز را از دولت منتظراند بهركدام اينها بايد ملاحظهء حدود نمودن و به قدر امكان و واضح كردن و منتظم داشتن ، اين است حقوق ما و بايد تصديق و قبول نمود كه مملكت در ترقى است زيرا كه باوجود جنگ و گرانى اسباب\r\n\r\n\r\n","description":"","footnote":"\r\n( 1 ) - كذا در اصل .\r\n","page_name":" 228 ","page_number":356},
  {"content":"\r\n\r\nترقى تنزل ننموده و علاوه بر ماليات اصلى كه معيار درست دولت مردم است و در سنهء 1856 پنجاه مليون بود در مدت برقرارى بناهاى امپراطورى اين مداخلها خود متزايد گرديده ، بعلاوه جديد عمل خارج از اصل « 1 » رسيده است به دويست و ده مليون . بارى يك درد بزرگى پيدا شده است در قسمتى از نواحى و محالات ما كه اگر تفضّل خدائى بما يك حاصل زراعت خوب و با بركتى ندهد ، كرور كرور احسانهاى مردمان احسان‌كننده و مليون مليون دستگيريهاى دولت فرانسه نمىتواند كرد مگر افاقهء جزئى .\r\nپس بايد بالمضاعف بكنيم سعىهاى خودمان را براى چارهء اين دردها ، بعلاوه پيش‌بينىهاى انسانى .\r\n\r\nبه اميد حاصل بيشتر\r\nچند محال را امسال طغيان آبها گرفته و خسارتهاى زياد شده است ، و همه مرا اميدوارى داده‌اند كه ميتوان علم را به جائى رساند كه زمام طبيعت همه اوقات در دست باشد . من تفاخر خواهم داشت بر اينكه بخوابانم اين بلاهاى طغيان آبها را در فرانسه در خوابگاه خود ، چنانچه در جاى خود خوابيده‌اند شورشهاى عامهء فرانسه ، كه هرگز نتوانند بيرون آمدن و طغيان كردن ، و يك سبب بدبختى كه هيچ كمتر بزرگ نميتوان شمرد در خيالات مردم جابجا شده است .\r\nوقتىكه يك بحرانى واقع مىشود و يا يك اغتشاش واهى و بيمايه كه از دروغهاى جعلى مفسدين بروز مىكند كه هيچ جهتى به غير از خجالت و نادانى نخواهد داشت ، بناى اضطراب و بيطاقتى ميگذارند ؛ حتى در اين اواخر رسيد بمقامى كه نزديك بود به صنايع و مستندات ملتى « 2 »\r\n\r\n\r\n","description":"","footnote":"\r\n( 1 ) - نسخهء ب « بعلاوه عمل جديد كه خارج از اصل جمع است . . . »\r\n( 2 ) - نسخهء الف : « به صنايع و مستندات نزديك ملتى . . . »\r\n","page_name":" 229 ","page_number":357},
  {"content":"\r\n\r\nتزلزلى روى دهد . گويا تصور مىكنند كه دولت غير از وسعت و افزايش و ترقى چيز آخرى را طالب است ، بنابراين حقوق خيرخواهان عاقل اين است كه منتشر بكنند در همه جا نصايح عاقلانه موافق صرفهء پوليطيكه ، و بخصوص قوت بدهند به قلبهاى مضطربه كه هراندك وقتى خسارت و تنگدستى بر ايشان روى ميدهد ، در نفس اول كم مىكنند جرأت‌هاى خود را و زياد مىنمايند وحشت‌هاى خيالى را .\r\n\r\nكم كردن خرجها\r\nبنا بظهور مقتضيات مختلفه من مصمم شده‌ام كه كم بكنم خرجها را بدون اينكه معطّل بگذارم كارهاى بزرگ را ، و بدون اينكه خللى بحالت‌هاى معيّنه برسانم ، و تخفيف بدهم بعضى از ماليات را بىاينكه نقصان برسد به ماليات ولايتى . مخارج سنهء 1857 « 1 » بشما خواهد نمود ميزان را كه در تساوى دخل‌وخرج همهء ملاحظات پيش‌بينى به كار رفته است ، و براى اداى اخراجات قشون نيز كافى خواهد بود . در همهء صدمات و مصايب مىتوانيم اطمينان داشته باشيم بدون اينكه حاجت استعانتى به اعتبار ملتى بشود .\r\n\r\nميزان قشون فرانسه در زمان ناپلئون سوم\r\nمخارج عساكر برّى و بحرى كشيده « 2 » شد ، و در خصوص حدود بطورىكه مراعات شده است ، نگاهداشته شده است ، موافق ترتيب عسكرى احترامات و درجاتى كه با اقبالهاى خوب كسب گرديده ، و نگهدارى شده است ايضا يك لشكر شايسته كه براى صيانت مملكت كافى خواهد بود و به همين ملاحظه است كه موافق قسمت جديد امسال قشون ما به صد هزار « 3 » معيّن شده ، و اين قسمت از قسمت ساير سالها بيست هزار نفر علاوه گرديده است ؛ ولى موافق اين قاعدهء تازه كه\r\n\r\n\r\n","description":"","footnote":"\r\n( 1 ) - مأخوذ از نسخهء ب و در نسخهء الف 1858 مذكور است .\r\n( 2 ) - نسخهء ب : موازنه .\r\n( 3 ) - نسخهء ب : پانصد هزار .\r\n","page_name":" 230 ","page_number":358},
  {"content":"\r\n\r\nپسنديده‌ام و آن را عمده ميدانم سه قسمت آن از اين ترتيب دو سال در خدمت مىمانند و بعد از آن داخل رديف ميشوند كه بمحض ظهور خطر بيشتر از ششصد هزار قشون حاضر مشق خواهيم داشت ، و بواسطهء اين تخفيف كه به لشكر داده‌ام مىتوانم مواجب صاحب‌منصبان جزء را قدرى زياد بكنم ، و اين ازياد مواجب بواسطهء گرانى اين سالها بسيار لازم شده است ، و به همين سبب مخارج مقرّره پنج مليون برآورد گرديده است كه بر مواجب نوكرهاى جزء از نظام و غيرنظام علاوه شود .\r\nو يك جمعى نيز مقرّر گرديده است كه بمخارج كشتيهاى بخارى كه در بحر محيط سير مىنمايند مصرف شود . با وصف ازدياد اين مخارج من بشما تكليف خواهم كرد كه اين ماليات صد و يك را كه براى جنگ معيّن شده است موقوف بداريد ، كه اين تخفيف مبلغ بيست و سه هزار مليان خواهد بود ، ولى در عوض اين تخفيف موافق مصلحت وكلاى رعيّت مىخواهم يك حقى تازه به روى چيزهاى حملى و نقلى بگذارم .\r\nدولت فرانسه يك ملاحظهء مصلحتانه كرده بود در فرستادن مقصّرين محبوسين به ولايت گيام « 1 » ولى بدبختانه يك ناخوشى مطبقه « 2 » و محرقه‌مانند ، دور ازين مملكت مدت پنج سال مىشود كه در آنجا امتداد يافته است و اوضاع آنجا را از پيشرفت انداخته است . بايد تدبيرى نمود كه آنها را از آن ولايت نقل به ولايت افريق « 3 » يا جاى ديگر نمود .\r\n\r\n\r\n","description":"","footnote":"\r\n( 1 ) - ظاهرا مراد ولايت‌گويان فرانسه در شمال امريكاى جنوبى است .\r\n( 2 ) - در اصل : متبقه و صحيح آن مطبقه است به معناى تب دايم كه در شبانه‌روز پيوسته باشد و محرقه به تخفيف آن هم قسمى از تب دايم و متصل است و مطبقه و محرقه برروى هم نوعى بيمارى است ( با استفاده از فرهنگ نفيسى ) بنا بگفتهء آقاى دكتر محمود نجم‌آبادى مطبقه همان تب « تيفوئيد » يا حصبه است ( حصبه را هم ايشان بمعنى سرخك و در معنى متداول امروز غلط مىدانند ) و محرقه همان تب « تيفوس » است .\r\n( 3 ) - يعنى افريقا .\r\n","page_name":" 231 ","page_number":359},
  {"content":"\r\n\r\n\r\nتوجه به مستعمرات\r\nمملكت الجرى « 1 » به اهتمام و مراعات آدمان كاردان و كافى و زراعت و تجارت روزبروز در تزايد و ترقى و مستحق توجهات ما شده است ، و من سعىها به عمل خواهم آورد كه در آبادى آن مملكت لازمهء تدابير را بشما تكليف نمايم . و بخصوصه شما را ملتفت مىسازم بقوانين و ميزانهاى مخصوصه كه در باب آبادى و وسعت ولايت كولونى به كار برده شده . من خواهش ميكنم از توجهات شما دائما در مواظبت و مراقبت امور زراعت و پيشرفت امور محصولات و زراعتكارى بايد هميشه منظورنظر ما باشد زيرا كه آبادى و خرابى و ترقّى و تنزّل مملكت موقوف بترقى و تنزّل زراعت است .\r\nو يك تكليف موافق قانون به مارشال وزير لشكر دارم كه از همه‌چيز تقدّم آن لازم است و آن اين است كه عموم قوانين نظامى را كه از مدت شصت سال تا به حال وضع و برقرار گرديده است در يك جا جمع نمايند ، و يقين دارم كه خوشبخت خواهند بود از اينكه اين كار عمده به اسم او شهرت و اتمام خواهد يافت .\r\n\r\nتشكر از پشتيبانى نمايندگان مجلس\r\nاى صاحبان من : وكلاى رعيّت ، چون اين فصل آخر سال گذشته است مرا مأذون بداريد كه اظهار امتنان و تشكر از شما بكنم از آن تقويت مؤثّرانه و خلوصيت‌آميزى كه در اين مدت چهار سال به من كرده‌ايد . امپراطورى را شما به من دعوت نموده‌ايد و در هرتدبيرى كه باعث ترتيب و انتظام و آبادى مملكت بود با من شراكت نموديد و شما قويا تقويت كرديد در اين ايام جنگ و شما شريك غم و الم من شديد در اين اوقات گرانى و وبائى . و شما قسمت نموديد ايّام شادمانى مرا\r\n\r\n\r\n","description":"","footnote":"\r\n( 1 ) - مراد الجزاير است در شمال افريقا .\r\n","page_name":" 232 ","page_number":360},
  {"content":"\r\n\r\nهنگامى كه خداوند عالم عطا فرمود يك صلح مظفّر و يك فرزند محبوب .\r\nو همراهى صادقانهء شما مرا قادر كرد باينكه در فرانسه بنيان دولت را به رضا و مصالح خلق بگذارم ، و اين يك اهتمام مشكلى بود كه عادت بدهم ملت فرانسه را بيك رسم و وضع جديد و قانون تازه ، و حدّى بگذارم به آزادگيهاى « 1 » بىاندازهء مرافعه‌خانه‌ها « 2 » ، و رفع بكنم هرج و مرج مشورت‌خانه‌ها و انقلابات عزل و نصب وزراء كه بناى عمدهء اينها از آزادگيها ميشد كه به آزادگيها با هم مباحثه و جرّ و بحث مىنمودند كه بالاخره منجر به افساد و منازعه ميشد .\r\nبدترين دشمنان آزادى نفوس در مباحثه و خشونت حرفهاى نامناسب است با تقويت موافقت اعيان ملت و با خلوصيت و باوفا بودن اهل نظام و بخصوصه به استظهار و پشت‌بندى نمودن اهل مملكتى كه ميدانند كه همهء ساعات من صرف شده به مصالح و منافع آنها بوده است . و من داخل نمودم به اين ولايت يك آرام و استراحت مملو از اميدوارى بدون اينكه خللى بحقوق كسى برسد .\r\nدر عالم ، فرانسه دوباره بدرجه‌اى رسيد كه سزاوار و شايستهء آن بود و مىتواند خود را تسليم بكند به آسايش و اصلاح كامل . خداوند تعالى ما را حمايت بفرمايد . عن‌قريب است كه ميتواند بگويد به ايام ما آنچه كه يك مورّخ مشهور ملتى براى ايام قونسولگرى ناپليون اول نوشته است كه همه‌كس با هم موافقت را داشته از آسايش و استراحت\r\n\r\n\r\n","description":"","footnote":"\r\n( 1 ) - نسخهء ب : آزادىها .\r\n( 2 ) - مراد محاكم است .\r\n","page_name":" 233 ","page_number":361},
  {"content":"\r\n\r\nعامه همه محظوظ و خوشوقت بودند .\r\n\r\nدعوت زن وزير دول خارجهء فرانسه از ايلچى كبير\r\nبعد از مراجعت از حضور اعليحضرت امپراطور كاغذ دعوتى از زن جناب وزير دول خارجه رسيد كه فردا شب خوشبختى را خواهيم داشت از حضور جناب ايلچى كبير پادشاه ايران همراه صاحب‌منصبان خود .\r\nچون آن ايام اوقات قبل از پرهيز مسيحيّون و روزهاى عيش و عشرت ايشان بود ، همه‌روزه مجالس بال در خانه‌هاى اعيان و اشراف فراهم ، و هرشب سفارت كبرى در جائى موعود بودند . و بعضى از شبها اتفاق مىافتاد كه كاغذ دعوت خدمت جناب امين الملك از دو جا و سه جا مىآمد . چون از وزراء و سرداران و اركان دولت فرانسه مىرسيد ، جناب ايلچى كبير نمىتوانست بر خود سزاوار داند كه در دعوت بعضى خود را معاف بدارد ؛ لهذا دعوت همه را قبول نموده در هركدام ساعتى مانده عذرخواهى كرده روانهء مجلس ديگر مىشدند .\r\n\r\nبال‌ماسكه\r\nاز جمله اين شب ، شب دعوت زن وزير دول خارجه بود ، كه اين زن از نجبا و مشاهير فرانسه است ، و طرح مجلس وضع بال‌مسكى « 1 » بود يعنى اين مجلس محض آزاديست كه اهل آن مجلس از زن و مرد تغيير صورت و تبديل لباس نموده از لباسهاى قديمى ملت مىپوشند ، و به روهاى خود روبند مىاندازند ، و بعضى صورتهاى عملى « 2 » از بازار كه براى اين روزها مىسازند مىگيرند و بر روى خود مىبندند . جميع اهل شهر از هرطبقه مجلس مخصوصى در محلّه و كوچهء خود دارند ، و صورت\r\n\r\n\r\n","description":"","footnote":"\r\n( 1 ) - بال‌ماسكه .\r\n( 2 ) - عملى در اينجا به معناى ساختگى است و مراد صورتى است كه از گچ و مقوا و امثال اينها مىسازند و آن را صورتك ( ماسك ) مىگويند .\r\n","page_name":" 234 ","page_number":362},
  {"content":"\r\n\r\nمصنوعى در هرتركيب در بازار و دكاكين ساخته دارند ، به صورت خود گذارده بهرجا و بهرمجلس وارد شده با آزادى تمام صحبت و شوخيها مىنمايند ، و رقص مىكنند .\r\n\r\nشركت امين الملك در مجلس بال‌ماسكه\r\nو چون عاليجاه مسيو بيبرستن مترجم وزارت خارجه وضع مجلس را ذكر نموده بود كه بايد اهل مجلس همه تبديل لباس نمايند و از لباسهاى قديم پوشند ؛ لهذا جناب امين الملك نيز لباس سلامى كه در ايران رسم است پوشيده ، و شال‌كلاه بر سر نهاده ، و صاحب‌منصبان سفارت كبرى نيز با لباسهاى مختلفهء ايرانى ملبّس گرديده وارد مجلس جناب وزير دول خارجه گرديدند . مجلس آراسته و از كثرت روشنائيهاى چهلچراغها و ساير اسباب روشنائى بزم شب روشن‌تر از مجلس روز بود .\r\nدور اطاقها و راهروها و معبرها از غلام‌گردش و پلكان - هرچه اندرون و بيرون بود - از كثرت گلكارى گلستان آراسته مىنمود . و معشرى چون محشر از زن و مرد در حركت و جنبش ، هركدام به لباس ملوّن ملبّس ، و حالت و حركت غريبه داشتند . از جمله خود وزير دول خارجه لباس وزير دول خارجهء لوئى چهاردهم را پوشيده و موهاى سر خود را سفيد نموده در دم درب اطاق ايستاده بود . جناب امين الملك در اثناى ورود نشناخته عبور نمودند . و بعد از آنكه معلوم كردند ، مراجعت كرده لوازم تعارفات به عمل آوردند . و بعد از تعارفات و تكريمات با زن وزير دول خارجه كه صاحب مجلس بود با سايرين نيز از سفراء و وزراء احوالپرسى كرده خود را بگوشه كشيده بتفرّج مجلس مشغول بود .\r\n\r\nشوخى زنها با امين الملك\r\nدر بعضى جا موزيك مىزدند و رقص مىنمودند و بعضى جا با زنهاى روىبسته انواع مزخرفات گفته شوخيها مىنمودند . درين بين دو نفر زن\r\n\r\n","description":"","footnote":"","page_name":" 235 ","page_number":363},
  {"content":"\r\n\r\nبا روى پوشيده آمده با جناب امين الملك بناى صحبت گذاشتند ، و در ضمن اين صحبتها انواع شوخيها كرده و بذله‌ها مىگفتند . جناب امين الملك چون از وضع و روش آنها استحضار نداشت و ايشان در شوخى و ظرافت حدّى قرار نمىدادند جواب ايشان را گاهى رجوع به ايلچى كبير عثمانى مىنمودند و هركدامى كه خود سزاوار جواب مىديدند ، بتوسط صاحب‌منصبان خود جواب مىدادند .\r\nبقرار ساعتى در نزد جناب ايلچى كبير نشسته صحبتهاى بامزه نموده خداحافظ كرده رفتند . بعد معلوم شد كه علياحضرت امپراطريس بوده است . و آن شب اعليحضرت امپراطور و امپراطريس چند مرتبه در آن مجلس تبديل لباس نمودند ، دو ساعت از نصف شب گذشته مجلس منقضى و مردم متفرق گرديدند .\r\nو بهمين‌طور مهمانيهاى بال هرشب در خانهء مشاهير فرانسه متواتر مىآمد ، تا اينكه گفتگوهاى مصالحهء مباركه ما بين جناب امين الملك و ايلچى كبير دولت انگليس بانجام رسيد ، و عهدنامه مختوم و ممهور شد . جناب ايلچى كبير انگليس سفارت كبرى را بشام و شب‌نشينى دعوت كرده و مجلس بال قرار داده و از دوستان و مخصوصان خود وعده گرفته اتمام مصالحه را بواسطهء او براى خود فخر عظمى دانسته با زن و عيالش اظهار بشاشت و شكفتگى مىكرد ، و شكر مىنمود و اظهار ميل و محبت بىنهايهء خود و زنش نسبت به جناب امين الملك و اتباع ايشان مىكردند .\r\nبعد از آنكه كار مصالحه به كلى به اتمام رسيد ، اعليحضرت امپراطور سفارت كبرى را مخصوصا بحضور خود دعوت بشام فرمودند . و اين\r\n\r\n","description":"","footnote":"","page_name":" 236 ","page_number":364},
  {"content":"\r\n\r\nمجلس شام امپراطورى نيز از مجالس اقبال‌بخت ايشان و مفاخرت به دول بود كه نيّت ارجمند و مقصود خاص خود را مقصور به آن فرمود كه مراتب مهمان‌نوازى خود را سزاوار شأن پادشاهانه بجا آورده به آن مقصودى كه اعليحضرت شاهنشاه ايران سفير كبير خود را مأمور فرموده‌اند حسب المرام برسانند . چنانچه در اول شرفيابى حضور فرمودند كه : من نذرها مىكنم كه اين سفر پاريس براى ايلچى كبير مبارك و ميمون بوده در آن مأموريتى كه اعليحضرت شاهنشاه ايران آن را سزاوار دانسته‌اند خوشحال و مقضى المرام باشند . اين بود كه به اقبال بخت بلند ايشان و تدابير صايبه و از اهتمامات فوق الغايه جناب امين الملك بود بدون امتداد زمان و بىقهر و غلبه و خسارت كلّيه و بدون قتل و نفوس و بىاينكه خفّت شأنى بدولت يكى از طرفين عايد شود به اتمام رسيد ؛ چنان كه هيچ دعوا بدون صدمات مفصّلهء فوق منجر به اصلاح نگرديده است ، و هيچ نقار بدين ارزانى رفع نشده است .\r\n\r\nصلح ارزان به نظر امپراطور فرانسه\r\nدعواهاى قبل كه دول متّفقه با دولت روس و يا بعد كه دولت انگليس با هنديان كرد بدولت ايران هزار هزار شكرانه ميدهد كه قتل نفوس و خسارت مالى و جانى براى ايشان تا بچه حد رسيد ، و به نظر هيچكدام از دول نمىآمد كه دولت ايران در اين مخمصهء غيرمترقبه به اين آسانى و بدين ارزانى مستخلص شود . در حقيقت اين مراتب اول راجع به اقبال بخت جوان‌بلند حضرت اقدس شهريارى روحنا فداه و ثانى بكفايت و فراست و كاردانى جناب امين الملك بود كه در اسلامبول در مقابل مثل جناب لرد كليف « 1 » شخصى كه ايلچى كبير مختار دولت انگليس كه همهء\r\n\r\n\r\n","description":"","footnote":"\r\n( 1 ) - كذا در اصل ، نام كامل سفير مزبور ستراتفورد دورد كليف است .\r\n","page_name":" 237 ","page_number":365},
  {"content":"\r\n\r\nسفراء از او حساب مىبردند ايستادگى نمود ، و به انواع سخت‌گيريها و تندى و خشونتهاى او متحمل شد ، و بىتقصيرى دولت ايران و بيحسابيها و زيادتيهاى مأمورين دولت انگليس و تعديات خود ايلچى كبير مقيم اسلامبول را موافق نوشتجات و مكاتبات فيما بين با دلايل و براهين واضحه در نزد سفراى كبار دول خارجه ثابت نمود ، و همه بمقام تصديق آمدند و حركات جناب امين الملك را تحسين كردند .\r\n\r\nمحاسن ايلچى\r\nبعد از مدلّل بودن و مؤثّر « 1 » نبودن به جناب ايلچى كبير مومىاليه بر همه شرحى من‌باب اتمام حجت كه سواد آن پيشتر عرض شده است به ايلچى كبير انگليس نوشت و سواد آن را نيز بتوسط سفراء به دول بزرگ و بتوسط روزنامه‌نويسان بهمهء دول و ملل انتشار داد . پس از آنكه همه بر بيحسابى و بيحقى جناب ايلچى مصدّق و مقر گرديدند و تحمل جناب امين الملك فوق طاقت آمد ، مراوده و مكاتبه با ايشان را قرين مصلحت نديده آهسته خود را واپس كشيد .\r\nايلچى كبير انگليس پس از آنكه منتقل شد كه نتيجهء سختيهاى او بغايت سست گرديد ، پشيمان شده بناى ملايمت گذاشت ، و خود با وجود اينكه دو ماه سفارت كبرى در اسلامبول بود ، و هيچ بازديدى از سفارت ننموده بود ، نزد جناب امين الملك آمد و تعهدات كرد ، چون مثمر ثمر خوب نمىنمود مقبول نگرديد . و جناب امين الملك او را با كمال ندامت و افسوس مهمل گذاشته به پاريس آمده با جناب لردكاولى ايلچى كبير دولت انگليس مقيم پاريس بناى مكالمه گذاشت ، و اين ايلچى كبير چون از همهء گفتگوهاى ما بين سابق خبردار بود بتوسط دولت فرانسه بكنار آمده حسب المرام طرفين صورت انجام دادند .\r\n\r\n\r\n","description":"","footnote":"\r\n( 1 ) - در اصل : ماثّر .\r\n","page_name":" 238 ","page_number":366},
  {"content":"\r\n\r\n\r\nمهمانى به شام به افتخار صلح\r\nو بعد از طى گفتگوها و مهر شدن عهدنامه‌ها روز جمعه شهر رجب كارت دعوت از جانب اعليحضرت امپراطور به سفارت كبرى رسيد كه شب يكشنبه دو ساعت از شب رفته جناب امين الملك ايلچى كبير دولت ايران با صاحب‌منصبان خود موعوداند كه در حضور اعليحضرت امپراطور صرف شام نمايند . در ساعت موعود سفارت كبرى روانهء حضور امپراطور شدند . اين دفعه راهنمائى در عمارت طولرى از معبر غيرمتعارف و اطاقهاى عليحده از اطاقهاى سابقه كه ملاحظه و مشاهده شده بود گرديد . بعد از تحقيق از ايشيك آقاسىباشى معلوم گرديد كه اين قسمت مخصوص اعليحضرت امپراطريس بوده است . بعد از آنكه از چند اطاق عبور نموده و بمجلس اصلى رسيديم ، جمعيت مخصوصى از زن و مرد در آنجا حاضر كه جماعت زنها خانمهاى مصاحب امپراطريس ، و مردها نيز از خاصان سلطنت بودند . به غير از وابستگان كسى خارج از دايرهء سلطنت در آنجا نبود . اهل مجلس يكان‌يكان از زن و مرد با جناب امين الملك و اجزاى سفارت احوالپرسى و تعارف به عمل آوردند .\r\nبعد از نيم ساعت اعليحضرت امپراطور با امپراطريس وارد مجلس شدند ، و همه برخاسته تعظيم نمودند . اعليحضرت امپراطور قبل از همه آمده دست جناب امين الملك را گرفته احوالپرسى نمودند . بعد با اجزاى سفارت و افراد مجلس يكان‌يكان تعارف به عمل آوردند . بعد اعليحضرت امپراطور دست امپراطريس را گرفته وارد مجلس شام شدند . طالار بزرگى سه رديف چهلچراغها بهم متصل آويزان ، و ميزى به طول طالار در وسط ترتيب داده شده ، روى سفرهء شام با گلدانهاى چينى و بلور مطلّا و با انواع گلهاى مختلفه و با شيرينيهاى الوان و با پنج‌شاخهاى طرح غريبه آرايش شده ،\r\n\r\n","description":"","footnote":"","page_name":" 239 ","page_number":367},
  {"content":"\r\n\r\nو هرقسم از انواع اكل و شرب موجود و فراهم ، و روى ميز يك گلستان واقعى بود . و موزيكانچيان هم در غرفات طالار مشغول موزيك زدن بودند تا اينكه همه‌كس در جاى خود آرام گرفتند .\r\nو يك رسم ديگر هم در فرنگستان هست كه در مهمانيهاى بزرگ ، ناظر مجلس شام اسامى مهمانها را به كاغذهاى مخصوصى بتركيب نيم‌قطعه مىنويسند و جاى مدعوين را به ترتيب معيّن مىنمايند ، و كاغذ هركس را در روى ميز در پيش روى هركس مىگذارند ، در حين ورود مجلس موعودين را از آن قرار راهنمائى مىنمايند . و بعضى جاها اسامى غذاهاى موجوده را هم كه بمجلس خواهند آورد مىنويسند و پيش روى هركس مىگذارند ، تا مردم بهركدام ميل دارد خوددارى نموده موافق ميل خود صرف شام خواهد كرد . چون غذاهاى فرنگيها يك‌يك و با مرور وارد مجلس مىشود پيش از وقت همه‌كس خواهند دانست كه چه موجود و فراهم است .\r\nبارى يك طرف امپراطريس و امپراطور و طرف ديگر ايلچى كبير ايران بود كه بقرار يك ساعت و نيم مجلس شام طول كشيد . در آن بين ، حضار مجلس برخاسته تعظيم به اعليحضرت امپراطور و علياحضرت امپراطريس كرده صرف « شام‌پى » « 1 » بسلامتى ايشان كردند . و دوباره اعليحضرت امپراطور و امپراطريس و حضّار مجلس برخاسته تعظيم به جناب امين الملك نموده ، به اسم مبارك اعليحضرت اقدس شهريارى روحنا فداه و سلامتى وجود مبارك صرف كردند . معلوم گرديد كه اين مجلس مخصوص محض به جهت انعقاد عهدنامهء مصالحه و شكرانهء او\r\n\r\n\r\n","description":"","footnote":"\r\n( 1 ) - شامپانى .\r\n","page_name":" 240 ","page_number":368},
  {"content":"\r\n\r\nبود كه لوازم خيرخواهى و شيوهء رضيهء دوستى هردو طرف را ملاحظه فرموده ، بر همهء عالميان صلح‌جوئى و نيكنامى خود را واضح و آشكار گردانيد ؛ در اين ضمن دو منفعت عظماى باقى تحصيل نمود يكى فخر ملت فرانسه بود كه مصالحهء فيما بين دو دولت بزرگ در مملكت ايشان منعقد گرديد ، و ديگرى افتخار اين بود كه وجود پرقيمت اعليحضرت ايشان در نظر جميع دول مصلح و خيرخواه جلوه‌گر شد .\r\n\r\nتغيير ذائقه\r\nجاى هزار شكرانه خواهد بود كه مردم شخص انسان را خيرخواه و مصلح شناسند . و بديهى است كه هيچ نعمت بالاتر از اين نخواهد بود .\r\nخلاصه پس از صرف شام مراجعت بمجلس اوّلى گرديد ، و حضار مجلس گاهى نشسته و گاهى گردش‌كنان با همديگر مشغول صحبت بودند .\r\nبراى تغيير ذائقه و تفريح ، اول قهوه با شير و نانهاى شكرى كه مخصوص قهوه بود دور گرديده صرف شد ، دور ثانى و ثالث اقسام بستنيات « 1 » و ليمو « 2 » و مربّيات و دور آخر بطرح ايرانى شير و چائى را در وسط مجلس قرار داده و انواع [ و 
  ] اقسام نانهاى چائى آورده با مرور صرف چائى شد .\r\nبعد از نصف شب علياحضرت امپراطريس بدايرهء سفارت كبرى تشريف آورده احوال اجزاى سفارت را فردافردا پرسيده ، با جناب امين الملك مشغول صحبت گرديد ، و از اوضاع ايران و از مجالس زنان و مستورى ايشان تحقيق فرمود . در اين بين اعليحضرت امپراطور تشريف آورده دست جناب امين الملك را گرفته احوالپرسى كرده از مجلس بيرون رفتند و مجلس متفرق گرديد .\r\n\r\n\r\n","description":"","footnote":"\r\n( 1 ) - در اصل چنين است .\r\n( 2 ) - در نسخهء ب « ليمونات » .\r\n","page_name":" 241 ","page_number":369},
  {"content":"\r\n\r\n\r\nگفتار در شرح وقايعات سفر لندن است\r\nبعد از انعقاد عهدنامهء دوستى فيما بين دولتين ايران و انگليس ، جناب سفير كبير بملاحظهء استحكام مبانى دوستى و اتحاد حضرتين ، و به جهت آنكه اولياى دولت انگليس محض مودّت و اتحاد مكرّر اظهار ميل رفتن جناب معزىاليه را به لندن نموده بودند ، عزم آنجا را كرده ، و جناب لردكولى هم رسما اظهار نمود كه اعليحضرت پادشاه ذيجاه انگليس و اولياى آن دولت ، شما را با كمال احترام پذيرائى شايسته خواهند كرد . و عاليجاه لنج صاحب كه شخص معروف و حامل عهدنامهء صلح از پاريس به لندن بود ، در بيست و يكم شهر رجب از لندن آمده ، و از جانب اولياى دولت انگليس به جناب ايلچى كبير اظهار نمود كه اعليحضرت پادشاه انگليس محض تجديد مودّت دولتين ، سفارت كبرى را با كمال احترام و شايستگى پذيرائى خواهند فرمود ، و هرچه زودتر به لندن وارد شوند بهتر است .\r\n\r\nخروج از فرانسه\r\nو عاليجاه مشاراليه از جانب والى شهر لندن كه بحسب منصب بعد از پادشاه شخص اول است جناب ايلچى كبير و صاحب‌منصبان سفارت كبرى را براى شب شنبه بمجلس شام دعوت نموده . لهذا در بيست و دوم رجب سفارت كبرى به اتفاق عاليجاه لنج صاحب سوار كالسكهء بخار گرديده روانهء لندن شدند . و عاليجاه مسيو بيبرستن مترجم وزارت فرانسه و مهماندار سفارت كبرى مأمور بمشايعت سفارت تا آخر خاك فرانسه بود . در مدت چهار ساعت بقرار چهل [ و 
  ] پنج فرسخ مسافت\r\n\r\n","description":"","footnote":"","page_name":" 242 ","page_number":370},
  {"content":"\r\n\r\nراه طى كرده به منزل امين « 1 » رسيده و صرف ناهار نموده بعد از دو ساعت [ و 
  ] نيم ديگر به شهر و بندر بولون « 2 » كه در سرحد و آخر خاك فرانسه واقع است ورود گرديد .\r\nحاكم آنجا و قونسول دولت انگليس به استقبال آمده لوازم انسانيت را به عمل آوردند . بعد بكنار درياى محيط در محلى كه كشتى حاضر بود فرود آمدند . اين كشتى از كشتيهاى مرغوب دولت انگليس است كه مختص براى سوارى سفراء و وزراء و مخصوصين است . به قدر چند دقيقه در آنجا توقف گرديده مسيو بيبرستن از آنجا مراجعت و سفارت كبرى سوار كشتى گرديده روانه شدند . و بعد از طى دو ساعت مسافت در دريا وارد بندر موسوم به فكس‌تن « 3 » كه اول خاك انگليس است گرديدند .\r\nبعد از ورود سفارت كبرى به بندر مزبور اهالى آنجا اظهار بشاشت و شادمانى كرده به جهت احترام كلاه از سر برداشتند . يك نفر مأمور و صاحب‌منصب وزارت خارجه از جانب جناب لرد كلاراندن « 4 » وزير امور خارجه دولت انگليس به اتفاق چند نفر از اعيان بندر ، نزديك جناب سفير كبير آمده ، ورود سفارت كبرى را تهنيت نمودند ؛ و لازمهء مودت را به عمل آوردند . و كالسكه نيز براى سفارت كبرى آورده بودند سوار شده عازم و روانهء مهمانخانهء آنجا كه براى سفارت كبرى تدارك شام در آنجا ديده بود گرديدند .\r\n\r\n\r\n","description":"","footnote":"\r\n( 1 ) - شهر آمين  Amiens  .\r\n( 2 ) - بندر  Boulogne - Sur - Mer \r\n( 3 ) - بندر  Folkestone  .\r\n( 4 ) - كلارندن  Clarendon  .\r\n","page_name":" 243 ","page_number":371},
  {"content":"\r\n\r\n\r\nورود به لندن\r\nبعد از استراحت فى الجمله و صرف شام دو ساعت از شب رفته از آنجا حركت نموده و سوار كالسكهء بخار گرديده در مدت دو ساعت [ و 
  ] نيم وارد شهر لندن شدند . بمحض رسيدن آنجا دو نفر برادر عاليجاه لنج صاحب و جناب لرديد بيكلربيكى « 1 » و يك نفر مأمور وزارت امور خارجه جناب سفير كبير را رسما پذيرائى كرده به اتفاق روانهء مهمانخانه‌اى موسوم به كلاريج كه براى سفارت كبرى منزل تعيين كرده بودند شدند . و اين مهمانخانه در لندن مشهور و معروف و هركس از شاهزادگان و سفراء و سيّاحان نجيب بعزم سياحت به لندن مىآيند در اين مهمانخانه منزل مىنمايند .\r\n\r\nشرفيابى امين الملك بحضور ملكهء انگليس\r\nخلاصه فرداى شب ورود حوالى ظهر عاليجاه همس صاحب نايب وزارت خارجه از جانب جناب لرد كلارندون وزير امور خارجه خدمت ايلچى كبير آمده مباركبادى گفت ، و احوالپرسى نمود ، و از جانبين صحبتهاى رضايت‌آميز در خصوص رفع نقار فيما بين دولتين عليتين گرديد .\r\nو جناب ايلچى كبير اظهار امتنان از محبتهاى جناب وزير خارجه نمودند .\r\nو او مراجعت كرد و بعد از رفتن او تب نوبهء شديدى عارض جناب ايلچى شد . درين بين لنج صاحب رسيده از جانب وزير خارجه ابلاغ نمود كه علياحضرت ملكه جناب ايلچى كبير را بجهات عديده امروز دو ساعت بغروب مانده احضار و پذيرائى خواهند فرمود . اول محض التفات در حق خود ايلچى كبير است كه زحمت راه كشيده باكفايت و كاردانى خود رفع نقار فيما بين دو دولت دوست قديم نمود ، و مستحق التفات هردو دولت گرديد ، و ثانى چون براى خود علياحضرت مشاراليها حالتى در پيش است\r\n\r\n\r\n","description":"","footnote":"\r\n( 1 ) - ظاهرا مراد لردماير  Lord Mayor  و ( بيكلربيكى ) را به معناى شهردار گرفته است .\r\n","page_name":" 244 ","page_number":372},
  {"content":"\r\n\r\nتعويق را لازم نمىداند ، ثالثا چون ايلچى كبير را با مردم ديدوبازديد خواهد شد ، و شب را نيز دعوت بمهمانى والى شهر شده است در حركت خود آزاد باشد .\r\nجناب ايلچى كبير باوجود تب شديد چون خود را مجبور ديد در مقابل پيغامات جناب وزير خارجه ، سفارش نمودند كه كمال تشكر و افتخار را از توجهات ملوكانهء علياحضرت ايشان دارم . هرآنى احضارم بفرمايند شرفيابى حاحل خواهم نمود . و شخصا نيز بعاليجاه لنج صاحب سپردند كه برسد ببيند كه اوضاع تشريفات پذيرائى مثل سفراى ساير بقرارى كه رسم و متداول است فراهم است يا نه ؟ بعد از تحقيق ، مشاراليه خبر آورد كه اوضاع پذيرائى بقرار متداوله موجود است . دو ساعت از ظهر گذشته دو عدد كالسكهء شش اسبه با كالسكچيهاى قرمزپوش و يك نفر شاطر سواره كه در انگليس مخصوص سلطان است در درب مهمانخانه حاضر شدند .\r\nجناب ايلچى كبير با اتباع خود با لباس رسمى به اتفاق لنج صاحب سوار كالسكه‌ها شده روانهء بارگاه سلطانى شدند . چند جا قراول در اثناى ورود ، نظام كشيده ايستاده بودند . در وقت ملاقات سلام نظامى دادند .\r\nاول ورود راهنمائى به اطاق بزرگى گرديد كه در آنجا ايشيك آقاسىباشى با چند نفر صاحب‌منصب ديگر استقبال و پذيرائى كردند و از آنجا به اطاق ديگر رفته جناب وزير خارجه را ملاقات نمودند ، و طرفين انعقاد عهدنامهء جديده را مباركبادى گفته اظهار تشكر و خوشنودى بر رفع نقار فيما بين نمودند . در اين اثنا جناب ايلچى را تنها اخبار بشرفيابى حضور كردند .\r\n\r\n","description":"","footnote":"","page_name":" 245 ","page_number":373},
  {"content":"\r\n\r\n\r\nاجازهء شرفيابى صاحب‌منصبان سفارت\r\nجناب ايلچى به جناب ايشيك آقاسىباشى گفتند كه اين صاحب‌منصبان تا اينجا شرفياب حضور سه پادشاه « 1 » بزرگ شده‌اند ، و امروز هم با كمال شوق بعزم شرفيابى حضور تا اينجا آمده‌اند ، هيچ سزاوار و شايسته نخواهد بود كه آنها از اين شرفيابى محروم بمانند .\r\nايشيك آقاسىباشى بعد از عرض اين مطلب مراجعت كرده جناب ايلچى را با صاحب‌منصبان خود راهنمائى نمود و گفت : علياحضرت امپراطريس كمال ميل را بملاقات صاحب‌منصبان سفارت كبرى نيز دارند . سفارت كبرى به اتفاق جناب وزير امور خارجه در اطاق خود علياحضرت ملكه كه با شوهر خود پرنس آلبرت سرپا ايستاده بودند شرفياب شدند .\r\n\r\nتعارفات\r\nبعد از اداى تكريمات لازمه علياحضرت ملكه چند قدم از مقر خود پيشتر آمده جناب ايلچى نيز قدرى پيشتر حركت كرده ايستاده عرض نمود كه : اين بنده خود را معزّز ميشمارم و كمال تشكر را دارم كه بعد از فضل خدا و همت بخت بلند پادشاه ذيجاه و صفاى ذات و حسن نيت اولياى حضرت ايشان امروز بمنتهاى مأموريت خود رسيده و موافق ميل اعليحضرت ولىنعمت خود رسم مأموريت حقيقى خود كه رفع برودت حاصله ما بين دو دولت قديم الاتحاد بود به عمل آوردم . و اينك از جانب سنى الجوانب اعليحضرت ولىنعمت خود خدمت علياحضرت ملكه وقوع مصالحهء مباركه را تهنيت مىگويم . و افسوس از برودت واقعه مىخورم ، و اميدوار هستم كه ان‌شاءاللّه‌تعالى ، من بعد بمقتضاى مصلحت طرفين و اتحادى كه هميشه اين دو دولت داشته‌اند ، و ميل دو پادشاه\r\n\r\n\r\n","description":"","footnote":"\r\n( 1 ) - از اين سه پادشاه مراد سلطان عثمانى و پادشاه بلژيك و پادشاه فرانسه است .\r\n","page_name":" 246 ","page_number":374},
  {"content":"\r\n\r\nذيجاه روزبروز اسباب اتحاد روابط و دادوستد بيشتر شود ، تا همواره رعاياى طرفين آسوده بوده ، و به اعانت يكديگر در ترقى ملك و مملكت خود كوشيده ، و بدعاگوئى وجود اعليحضرت سلاطين خود مشغول باشند .\r\nعلياحضرت ملكه بعد از شنيدن عرايض جناب ايلچى كبير تبسمى فرموده گفت : الحق بيانات جناب ايلچى كبير همه صحيح و درست و منظور حقيقى دولت انگليس نيز همه اوقات در ترقى و آبادى و پيشرفت دولت ايران بوده است ، و بىميلى و افسوس ما نيز بوقوع اين غايله تا حال معلوم اعليحضرت پادشاه ايران گرديده است . و من نيز كمال خوشحالى و خوشوقتى را دارم كه به حمد اللّه اين امر كه باعث ضرر طرفين و خارج از رضايت اولياى دولتين بود رفع شد و اصلاح آن در دست چون شما سفيرى كه كافى و وافى بوديد شد . و فى الحقيقه كمال رضامندى را از زحمات و كاردانى شما دارم ، و اميدوار هستم بنا بصلح‌جوئى و خيرانديشى خود مراتب بىميلى دولت و ملت انگليس را در نقار با دولت ايران و كمال ميل ايشان را به استحكام بنيان دوستى و اتحاد با آن دولت خدمت اولياى دولت خود حالى خواهد نمود ، و ايشان را از ميل و منظور كما هو حقه آگاه خواهيد ساخت .\r\nجناب ايلچى عرض كرد كه : اعليحضرت ولينعمت من از اول بمناسبت ميلى كه بدوستى دولت بهيّهء انگليس داشتند ، هرگز خود را راضى نمىفرمودند ، به اينكه سبب برودت واقعه را با ميل اولياى دولت انگليس بدانند ، بلكه همه اوقات سبب او را از خلافكاريهاى مأمورين دولت بهيّه دانسته‌اند ، و بدين سبب بود كه به هيچ قسم در آن سرحدات\r\n\r\n","description":"","footnote":"","page_name":" 247 ","page_number":375},
  {"content":"\r\n\r\nاسباب حربيّه فراهم نياورده بودند . و اميدوار هستم كه بعد از رفع جزئى مشكلاتى كه هميشه باعث دلخورى امناى دولتين بوده است اتحاد و دوستى دولتين بيشتر از سابق محكم و برقرار خواهد بود .\r\nو بعد از اتمام اين بيانات نامهء مباركهء همايون را پيش برده بدست علياحضرت ملكه دادند و ايشان نيز نامهء مباركه را گرفته بدست وزير خارجه دادند . و احوالپرسى از سركار اقدس شهريارى روحنافداه كردند . و اظهار تأسف از نقاهت مزاج سفير كبير فرموده ، بعد شوهر خود شاهزاده البرت را به جناب ايلچى كبير معرفى نمودند . و جناب سفير كبير نيز اجزاى سفارت را معرفى نمود . علياحضرت ملكه هريك را توجه و التفات فرمودند . جناب امين الملك تعظيم مرخصى كرده بيرون آمدند . جناب وزير خارجه تا اطاق آخر مشايعت سفارت كبرى را كرده دوباره مراجعت بحضور نمودند ، و ايشيك آقاسىباشى تا نزد كالسكه همراهى نموده ، جناب ايلچى را روانه و خود معاودت نمود .\r\n\r\nدر مهمانى والى لندن\r\nسفارت كبرى بعد از رسيدن به منزل چون براى شام موعود بخانهء جناب بيكلربيكى شهر بودند يك ساعت از شب گذشته همراه عاليجاه لنج صاحب روانه به دعوتگاه خود شدند . جناب والى شهر و زنش سفارت كبرى را در اطاق اول پذيرائى نمودند ، و بعد از خوش‌آمد و تعارفات رسمى راهنمائى به اطاقهاى ديگر نمودند كه جمع كثيرى از زن و مرد دعوت شده و منتظر پس‌ماندگان بودند . و مردم دسته‌بدسته آمده با جناب ايلچى كبير تعارفات به عمل مىآوردند و اظهار رضايت و خوشنودى از رفع نقار فيما بين ميكردند . در اين بين جناب ايلچى كبير بىتقصيرى دولت ايران و اصلاح‌انديشى جناب اشرف افخم صدراعظم و بيحسابيها\r\n\r\n","description":"","footnote":"","page_name":" 248 ","page_number":376},
  {"content":"\r\n\r\nو خلافكاريهاى مأمورين دولت بهيّه را تعداد و بيان مىنمود ، تا اينكه موعودين همه حاضر و اخبار بشام نمودند .\r\nفى الحقيقه شام بزرگ و چهارصد نفر از زن و مرد در يك مجلس مشغول شام خوردن بودند ، و قريب سه هزار تومان اخراجات شام را مىگفتند . بارى از جمله چيزهاى غريبه اين بود كه على الرسم قدحى از شراب پر كرده بدست صاحب مجلس مىدهند . و او از جاى خود برخاسته بسلامتى علياحضرت ملكه خورده بر زيردست خود رد مىكند به اين سياق دوره را به آخر مىرسانند . و پس از آن به اسم هريك از اعاظم مجلس صرف مىشود . هر بزرگى كه اسم او برده مىشود از جاى خود برخاسته بعد از دعاى وجود علياحضرت ملكه اظهار تشكر از حضار مجلس و از حضور خود در آن مجلس مىنمايد . و ذكر مىنمايد مراتب صدق و دولتخواهى خود را بدولت و ملت انگليس . و بيان مىنمايد خدماتى را كه در آن سال در راه دولت از عهده برآمده است .\r\n\r\nخدمت كلارئدون\r\nيكى از آن بزرگان از جمله جناب لرد كلاراندن وزير خارجه بود كه چون نوبت به او رسيد برخاسته بعد از تقديم مقدمات بيان نمود كه :\r\nمن كمال تشكر و امتنان را دارم از اينكه نقارى كه فيما بين دولتين انگليس و ايران كه دوست قديم دولت انگليس است واقع بود رفع نمودم . و اينك ايلچى كبير آن دولت را در اين مجلس كه مجمع احباب و خيرخواهان دولت انگليس است حاضر مىبينم . و بر خود لازم مىشمارم كه از جناب ايشان در خصوص زحماتى كه در باب اين صلح متحمل شده‌اند عذرخواهى بكنم . و اميدوار هستم كه بعون خدا بعد از اين دوستى ما روزبروز در تزايد باشد .\r\n\r\n","description":"","footnote":"","page_name":" 249 ","page_number":377},
  {"content":"\r\n\r\nخلاصه مجلس شام تا چهار ساعت طول كشيد بعد از آن برخاسته در اطاق ديگر صرف قهوه كردند . بعد از آن جناب ايلچى كبير با جنابان لاردپارلمستان « 1 » صدراعظم دولت انگليس و لارد كلاراندن وزير خارجه بكنجى كشيده بناى صحبت گذاشتند ، و معايب كارى كه باعث اغتشاش و اختلال و انزجار دولت ايران مىشود تعداد نمودند . و در باب مشكلاتى كه سبب برودت آخرى شد گفتگو كردند ، تا اينكه مجلس منقضى و هركدام به منازل خود متفرق شدند . و اين مجلس مجمع بزرگى است كه هرسال يك‌دفعه والى شهر از خواص لندن وعده مىگيرد و اين مجمع فراهم مىشود .\r\n\r\nتماشاى پارلمنت\r\nروز شنبه روز سيّم ورود لندن ، هنگام ناهار چند نفرى از بزرگان دولت بهيّهء انگليس بديدن جناب ايلچى كبير آمدند از جمله يكى راسن‌سن « 2 » صاحب بود كه مدتى در بغداد و ايران مأمور دولت بوده است ، و حالا در سلك يكى از وزراى هند است . و بعد از آن هنگام ظهر جناب امين الملك و صاحب‌منصبان سفارت بنا بوعده‌اى كه به عاليجاه لنج صاحب داده بودند جهت ديدن مجلس پارلمند كه روز آخر و مرخصى اجزاى آن مجلس بود تشريف بردند . عمارتى بود بسيار عالى و قديم و اطاقى مختص اين مجلس بود بسيار بزرگ ، و در صدر اين اطاق شاه‌نشينى واقع و در وسط آن صندلى براى علياحضرت ملكه گذاشته ، و تاج سلطنت را از بالاى آن آويخته‌اند ، و در دست راست يك صندلى براى نشيمن شوهر خود ملكه گذاشته‌اند . و در اطراف اطاق مرتبه بمرتبه جهت نشستن مردم\r\n\r\n\r\n","description":"","footnote":"\r\n( 1 ) - لردپالمرستون  Palmerston  .\r\n( 2 ) - رولينسون  Rawlinson  .\r\n","page_name":" 250 ","page_number":378},
  {"content":"\r\n\r\nاز زن و مرد صندليها ترتيب داده‌اند . خلاصه در اين روز چون علياحضرت « 1 » ملكه خود از آمدن بمجلس معذور بود ، لهذا چهار نفر از رجال دولت و رؤساى آن مجلس را براى خود وكيل تعيين و به جهت مرخصى اجزاى پارلمند روانهء آن مجلس فرمودند . اشخاص مذكوره وارد مجلس شده در سمت بالاى اطاق مقابل تخت ملكه جابجا شدند .\r\nبعد از آن يكى از وزراء كه در وسط مجلس ايستاده بود فرمانى مشتمل بر مأموريت چهار نفر وكيل از جانب علياحضرت ملكه براى مرخص كردن اجزاى پارلمند انشاء نمود . و بعد از آن اجزاى پارلمند را بمجلس احضار كردند اجزاى مذكوره از درب اطاق پائين داخل شده در مقابل تخت صف كشيده ايستادند . آن چهار نفر حسب الامر علياحضرت ملكه بحضار مجلس فرمودند كه : علياحضرت ملكه اجزاى پارلمند را مرخص ميفرمايند تا هريك بمقر خود رفته و از نو وكلاى عليحده تعيين شود ، بعد از دو ماه مجددا حسب الامر علياحضرت ملكه مجلس فراهم شده در باب گفتگوهاى گذشته مذاكره شود . حضرات بعد از شنيدن اين حكم تعظيم كرده بيرون رفتند ، و مجلس به آخر رسيد ، و جناب سفير كبير مراجعت به منزل فرمودند .\r\n\r\nديدن از وزير امور خارجهء انگليس\r\nو دو ساعت بغروب مانده بديدن جناب لرد كلاراندن وزير دول خارجه رفتند . مجلس بسيار خوب گذشت و ليكن چون مجلس رسمى و محض از براى ديدن بود ، چندان گفتگوى دولت در ميان نيامد ؛ ليكن همين‌قدر جناب سفير كبير با دلايل و براهين قويّه به ايشان آشكار كردند كه اعليحضرت اقدس شهريارى و جناب اشرف صدراعظم تا چه مرتبه بر وقوع اين امر بىميل بودند ، و تا چه حد حركات ناشايست مأمورين دولت انگليس مايهء رنجش خاطر اعليحضرت اقدس شهريارى شده است .\r\n\r\n\r\n","description":"","footnote":"\r\n( 1 ) - در اصل : اعليحضرت - و غالبا تا آخر مبحث به همين ترتيب است .\r\n","page_name":" 251 ","page_number":379},
  {"content":"\r\n\r\n\r\nباز هم تعارفات\r\nجناب وزير دول خارجه مكرّرا در جواب گفت كه : دولت انگليس هميشه بمقتضاى مصلحت خود و ملاحظهء دوستى سابق ، بىنهايه طالب استقلال و فراغت و ترقى دولت ايران است ، و هرگز راضى نخواهد شد كه مرتكب كارى كه باعث خلل دولت ايرانست بشود . و هميشه سعى در ازدياد دوستى و اتحاد با آن دولت خواهند كرد .\r\nجناب امين الملك در جواب گفتند كه : ميل قلبى دولت ايران بر ازدياد دوستى دولت انگليس بر همه‌كس واضح است ، و دلايل كلى در اين باب اقامه نمودند ، و گفتند : اميدوار هستيم كه بنا بوعده‌اى كه جناب وزير دول خارجه در ازدياد اتحاد با دولت عليّهء ايران دادند ، سعى خواهند كرد در رفع جزئى معايبى كه هميشه باعث رنجش خاطر اولياى دولت ايران و مخلّ اوضاع سلطنت آن سامان بوده است .\r\nبالاخره ازين قبيل گفتگو زياد شده مجلس منقضى شد . و هم در آن مجلس جناب وزير خارجه جناب سفير كبير و اتباع را بمجلس شب‌نشينى خود دعوت كرد . بعد از رسيدن به منزل رقعه‌اى از ايشيك آقاسىباشى رسيد كه علياحضرت ملكه سفارت كبرى را شب سه‌شنبه به جهت صرف شام خدمت خود دعوت نمودند . جناب امين الملك در جواب كمال شكرگزارى و امتنان از التفاتات علياحضرت ايشان نموده وعده دادند .\r\nدو ساعت از شب رفته بنا بوعده به اتفاق عاليجاه لنج صاحب مهماندار بخانهء وزير امور خارجه رفتند ، و جمعيت كثيرى از زن و مرد در آنجا حاضر بودند . جناب ايلچى كبير به قدر دو ساعت در آنجا توقف كردند و اكثرى از مردم بواسطهء مسيو لنج به جناب ايلچى كبير معرفى شدند ، و طالب صحبت و آشنائى بودند بعد از اتمام مجلس مراجعت به منزل شد .\r\n\r\n","description":"","footnote":"","page_name":" 252 ","page_number":380},
  {"content":"\r\n\r\nفرداى آن روز جناب وزير دول خارجه بديدن جناب سفير كبير آمد و بعضى صحبتهاى مودت‌آميز مذاكره شده ، جناب ايلچى كبير در خصوص گفتگوهاى مطالب دولت خود از جناب وزير خارجه تعيين وقت مخصوص خواست ، و او نيز دو روز بعد را وعده دادند . بعد از رفتن او چند نفرى از اعيان و بزرگان انگليس و سفير كبير دولت بهيّهء روس بديدن آمدند . و همچنين آن روز را و فردا را مشغول ديدوبازديد بودند .\r\nتا شب سه‌شنبه كه وعدهء شرفيابى حضور علياحضرت ملكه بود دو عدد كالسكهء مخصوص سلطنت با كالسكچيهاى مخصوصى بسفارت آوردند .\r\nجناب سفير كبير با صاحب‌منصبان سوار كالسكه‌ها شده روانهء حضور گرديدند . چون بدرب عمارت سلطانى رسيدند از كالسكه پياده شده وارد اطاق بزرگى شدند كه در آنجا صورت سلاطين و معارف سابقه را گذاشته بودند .\r\n\r\nمهمانى شام در حضور ملكهء انگلستان\r\nجنابان صدراعظم و وزير امور خارجه كه در آن اطاق بودند جناب ايلچى كبير را استقبال نمودند و با كمال مهربانى و خوشوقتى از طرفين رسم تعارف مرعى شده ، و در اين وقت علياحضرت ملكه با زنهاى معتبره و ملكزادگان تشريف آوردند . جناب ايلچى كبير و اتباع سفارت در يك سمت اطاق صف كشيده لوازم تعظيم به عمل آوردند . علياحضرت ملكه از جناب ايلچى كبير احوالپرسى كرده به اطاق شام اشاره فرمودند . خودشان دست نوّاب پرنس آلبرت شوهر خود را گرفته جناب ايلچى كبير را نيز اشاره بگرفتن نوّاب ملكزاده فرمودند . جناب معزىاليه نيز حسب الامر با نوّاب ملكزاده به اطاق شام رفتند .\r\nو آن اطاقى بود بسيار بزرگ و مزين بتصوير سلاطين كار استادان\r\n\r\n","description":"","footnote":"","page_name":" 253 ","page_number":381},
  {"content":"\r\n\r\nقديم ، و ميزى بسيار وسيع در وسط گذاشته و اسباب ميز ملوكانه در روى آن چيده ، پيشخدمتان زياد همه با لباس ماهوت قرمز زنجيره‌دار و اپليط « 1 » حاضر ايستاده ، علياحضرت ملكه در يك سمت ميز با شوهر خود و چند نفر زن ديگر مثل زن جناب صدراعظم و غيره نشستند ، در سمت ديگر جناب ايلچى كبير در نزد نوّاب ملكزاده مقابل شوهر ملكه نشستند ، و سايرين نيز هريك در جاى خود جابجا شدند و مشغول شام خوردن گرديدند .\r\nدر سر شام موزيكانچيهاى مخصوص سلطانى در اطاق ديگر مشغول موزيك زدن شدند . علياحضرت ملكه در سر شام زياد اظهار التفات به جناب ايلچى كبير فرمودند ، و نوّاب ملكزاده طرف صحبتشان با جناب معزىاليه بود .\r\nبعد از شام علياحضرت ملكه از روى صندلى برخاسته توجه به جناب ايلچى كبير كرده ، اول از سلامتى وجود مبارك سركار اقدس شهريارى و حالات فرخنده علامات و سنّ مبارك اعليحضرت شاهنشاهى و آداب و رسوم ايران استفسار فرمودند . و بعد اظهار رضامندى از رفتار جناب سفير كبير و اظهار افسوس از ناخوشى او نموده ، به انواع صحبتها ميل و بىغرضى خود را در دوستى دولت ايران بيان نموده فرمودند كه :\r\nان‌شاءاللّه من بعد بايد مراتب اتحاد ما بين دولتين به حدى باشد كه زياده بر سابق به نظر آيد .\r\nجناب ايلچى كبير در مقابل هريك از فرمايشات علياحضرت ملكه جوابهاى وافى كه دليل بر فرط ميل قلبى اعليحضرت اقدس شهريارى و جناب اشرف صدراعظم و ساير اولياى دولت عليّه بر دوستى و اتحاد دولت انگليس بود عرض كردند .\r\n\r\n\r\n","description":"","footnote":"\r\n( 1 ) - رجوع شود به ذيل صفحهء 162 .\r\n","page_name":" 254 ","page_number":382},
  {"content":"\r\n\r\nعلياحضرت ملكه با هريك از اتباع سفارت به زبان فرانسه متكلم شده و اظهار التفات ملوكانه نموده ، بعد از آن به طرف جناب لاردپالمرستان رفته و نوّاب پرنس آلبرت شوهر خود را فرمودند كه آمده با صاحب‌منصبان سفارت كبرى صحبت نمايد . نوّاب معظم‌اليه نيز با هريك بقسمى اظهار محبت كردند . خلاصه علياحضرت ملكه در اين مجلس اقسام التفاتها به جناب سفير كبير فرمودند . بعد به پائين اطاق رفته نشستند . علياحضرت ملكه شوهر خود و جناب صدراعظم و وزير خارجه و جناب سفير كبير و شاهزاده پسر عموى خود را به خدمت خود احضار فرمودند ، و هريك را اذن نشستن دادند ، و جناب ايلچى كبير را نزد پرنس آلبرت جا دادند .\r\nبعد از صرف چائى و شب‌نشينى برخاسته تشريف بردند . اهل مجلس هم هريك به منزل خود معاودت نمودند .\r\n\r\nديدن از صدراعظم انگلستان و بازديد او\r\nروز چهارشنبه جناب سفير كبير بديدن جناب صدراعظم رفتند بعد از مراجعت سفراى دول متحابّه بديدن جناب امين الملك آمدند .\r\nروز پنجشنبه جناب صدراعظم بديدن جناب ايلچى كبير آمد . بعد از آن جناب امين الملك بديدن عمارت پارلمند و بتماشاى پل « 1 » معروف كه از زير رودخانهء معروف به طميز « 2 » گذرانده‌اند رفتند : اين پل از آثار غريبهء شهر لندن است و تفصيل آن بنحويست كه اجمالا عرض مىشود كه سابقا نظر باينكه كشتى بخار هنوز متداول نشده بود گذشتن كشتيهاى بادبانى از اين محل صعوبت داشت ؛ و اكثر مال التجاره را در اينجا فرود مىآوردند . و بودن پل در روى آب مانع عبور كشتيها ميگرديد ، و بدون پل\r\n\r\n\r\n","description":"","footnote":"\r\n( 1 ) - تونل .\r\n( 2 ) - تايمز  Thames  .\r\n","page_name":" 255 ","page_number":383},
  {"content":"\r\n\r\nهم تردّد مردم و حيوانات كمال اشكال را داشت . لهذا جمعى از تجار اجتماع نموده و به اصطلاح فرنگستان كمپانى قرار داده بمشورت و صوابديد معماران و مهندسان قرار دادند ، و بنا گذاشتند كه از زير آب نقبى زده و آن را كم‌كم گشاد و وسيع نموده ، از سنگ تراشيده سطح و سقف و ديوار قرار داده ، طاق محكم و مستحكمى بزنند . به همين تركيب يكصد قدم فاصله به آب مانده زمين را خندق نموده پلّه‌پلّه تخته‌بندى كرده تا كنار آب رسانيده‌اند . و در كنار آب بيست و پنج ذرع اين خندق عمق دارد .\r\nاز آنجا به خط مستقيم كه پانصد و سى قدم مسافت آبست چهار قدم عرض و پنج قدم ارتفاع از زير آب نقب گذرانده ، و با آهك و سنگ طاق زده چهل و هشت چشمه قرار داده شده است ، و چهل و هفت پايه از سنگ از وسط طاق ستون‌زده شده دو قسمت تعيين گرديده است ، مانند دو كوچه يكى براى رونده و ديگرى براى آينده .\r\nحالا براى اينكه عبور زياد نميشود يكى را موقوف نموده و دكاكين ساخته و انواع [ و 
  ] اقسام اسباب‌فروش از هرقماش در آن چشمه‌ها گذاشته مشغول خريد و فروش هستند ، هم معبر است و هم راسته‌بازار خوب . اين شيب زمين را به اين عرض و طول و عمق چنان بنّائى و حجّارى نموده‌اند كه ابدا آثار رطوبتى استنباط نمىشود بلكه همه اوقات آب‌پاشى و جاروب مىنمايند . و آنقدر اسباب روشنائى قرار داده‌اند كه روز و شبش على السويه و يكسان است ، و ليكن با تفاصيل معروضه هنوز چنانچه بايد به اتمام نرسيده و پانزده سال است كه كار مىكنند ، هنوز با اسب و كالسكه عبور نميشود و منفعتى كه از آن منظور دارند بظهور نميرسد . مبلغى كه از براى ساختن پل مزبور جمع كرده\r\n\r\n","description":"","footnote":"","page_name":" 256 ","page_number":384},
  {"content":"\r\n\r\nبودند تمام گرديده بعد لابد مانده مبلغ يك كرور تومان ايران از دولت قرض نموده صرف كردند ، باز ناتمام ماند و طورى تعمير نگرديد كه راه آمد و شد كالسكه و حمل‌ونقل بازگرديده منفعتى كه منظور دارند به عمل آيد ، بلكه حالا به همين قدر است كه از متردّدين وجه جزئى گرفته بمرابحه تنخواه ديوان داده شده ، و خرج مستحفظين آنجا مىشود ؛ ولى من بعد خيال دارند كه مجددا نيز تنخواهى فراهم آورده و چند خانوار « 1 » از اطراف پل خريده علاوه كرده راه را بقسمى بسازند كه آمد و شد كالسكه و بلكه راه‌آهن نيز راه انداخته ، منافعى كه منظور داشته‌اند به عمل آورند .\r\nبالاخره بعد از تماشاى پل مذكور مراجعت به منزل گرديد .\r\nدر اين اثنا مسيو لنج ، مذكور نمود كه فردا خانهء والى شهر جمعيت كثيرى از اهل شهر براى برقرار نمودن پنج نفر وكيل كه از جانب ايشان در مجلس پارلمند گفتگو نمايند مجتمع ميشوند ، و ديدن آن مجلس خالى از تماشا نخواهد بود . جناب سفير كبير نيز بنا بميلى كه ميخواهند از جميع اوضاع فرنگستان مستحضر بشوند ، اگر بخواهند تشريف برده مشاهده نمايند خالى از غرابت نخواهد بود . جناب ايلچى كبير كه مايل مشاهدهء مجالس و اوضاع غريبه بود به لنج صاحب عزيمت آنجا را مقرّر نمود . لنج صاحب بنا به قرارداد روز گذشته در سفارتخانه حاضر بوده به اتفاق سفارت كبرى عازم خانهء مزبور شدند .\r\n\r\nصحنه‌اى از انتخابات انگلستان\r\nدر آنجا اطاقى مختص براى اين مجلس ساخته شده است كه نشيمنگاه پنجهزار نفر آدم است ، و در صدر آن اطاق صفّه‌اى بود بلند ، و در وسط آن چيزى شبيه به منبر تعمير نموده بودند ، و اطراف و دور اطاق را\r\n\r\n\r\n","description":"","footnote":"\r\n( 1 ) - نسخهء ب : « خانه را » .\r\n","page_name":" 257 ","page_number":385},
  {"content":"\r\n\r\nبراى نشيمن جمعيت از مرد و زن تخته‌بندى كرده‌اند . بارى پس از آنكه مجلس مهيّا و آماده گرديد ، درب اطاق را باز كردند جمعيت انبوهى بقرار چهار پنجهزار نفر وارد مجلس گرديده در وسط ايستادند . و اين اشخاص از هرجمله و ميان يك طايفه منتخب گرديده بدان مجلس حاضر شده‌اند .\r\nپس از انعقاد مجلس و اجتماع مردم اوّلا پنج نفر از مردمان معروف هريك از جانب يكى از اشخاصى كه منظور داشته‌اند وكيل شوند پىدرپى آمده و در صفّهء اطاق در نزد منبر ايستاده به آواز بلند شرحى از صفات حميده و افعال و اخلاق موكّل خود بيان مىنمايند . و در آن مجلس هركس طالب آن شخص باشد كلاه از سر برداشته به آواز بلند او را تصديق و قيد مىكند . و هركس كه مخالف او باشد مضمونهاى خلاف گفتهء او را تكذيب مىنمايند ، و مانع ميشوند آن شخص را از گفتگو نمودن . چنانچه شخصى را فرصت تكلّم ندادند ، و جميع اهل مجلس بمقام انكار او برآمدند ، آن شخص متكلّم چون ديد اهل مجلس به حرف او گوش نميدهند رو به طرف روزنامه‌نويسان كه در زيردست او نشسته بودند كرده مطالب خود را بيان ميكرد . مردم به اين هم راضى نشده با قيل‌وقال زياد او را مانع آمدند مخذولا و منكوبا مراجعت نمود .\r\nبعد از آن اشخاصى كه خود مىخواستند وكيل بشوند يك‌يك آمده مطالب خود را بيان نمودند . از جمله اشخاصى كه خيلى در آن مجلس مطبوع و مقبول افتاد جناب جان رسل « 1 » صاحب وزير سابق بود كه جمعيت زياد بر وكالت او تهنيت گفتند . بالاخره بعد از سه ساعت مجلس برهم خورد ، و قرار چنين است كه بعد از اين مجلس عليحده\r\n\r\n\r\n","description":"","footnote":"\r\n( 1 ) - جان رسل  John Russel  .\r\n","page_name":" 258 ","page_number":386},
  {"content":"\r\n\r\nمجلس خاصى فراهم آورده در باب وكيل مزبور گفتگو مىنمايند ، هركس را كه مجلس خاص نيز بر وكالت او اقرار كرد در سر وكالت خود استقرار داشته در وقت انعقاد مجلس يكى از اجزاى مجلس پارلمند خواهد بود .\r\n\r\nتماشاى موزهء لندن\r\nجناب ايلچى كبير بعد از اتمام مجلس به جهت تماشا و سياحت اشياء غريبه رفته وارد بر عمارتى شدند كه عمارت موزه مشهور است ، و در همهء فرنگستان اين عمارت رسم است ، كه در اين عمارت ترتيب داده مىشود : پرده‌هاى نقاشكارى و اسباب غريبهء هرولايت و نمونهء هرچه در دنيا موجود بوده و هست . مراتب اول صنايع حجّاريست كه از هر جور اشكال مختلفه از سنگ تراشيده و صورت سلاطين قديم و تصوير جنگها و صورت حيوانات غريبه كه سر بعضى شبيه به سر آدم با موهاى زياد و جسد آنها شبيه به شير و گاو است تحصيل كرده در آنجا گذاشته‌اند ، و همچنين بعضى اجساد مرده كه با تابوت در مصر از زير خاك بيرون آورده .\r\nاز قرارى كه در تواريخ ديده‌اند گويا در قديم رسم بوده است كه اشخاص بزرگ ، مثل سلاطين و يا حكماء و يا سرداران را بعد از مردن با پارچه‌هاى زياد كه هوا و رطوبت نفوذ ننمايد پيچيده مدتها نگاهدارى مىنمايند ، چنانچه همين اجساد را كه مذكور شد از مصر آورده در آنجا گذاشته‌اند ، و معلوم نيست كه چند سال است كه مرده‌اند . ولى از بعضى نوشتجات كه در روى جسدها نوشته است معلوم مىشود كه بايد بسيار قديم باشند .\r\nو نيز پوستهاى بعضى حيوانات را كه برّى و بحرى بودند پر از كاه و علف كرده بطورى سرپا نگاهدارى نموده‌اند كه از دور تشخيص نميتوان داد كه مصنوعى است . و همچنين اجساد بعضى حيوانات و اعضاى\r\n\r\n","description":"","footnote":"","page_name":" 259 ","page_number":387},
  {"content":"\r\n\r\nمختلف از انسان كه سنگ شده است : از جمله جسد گوزنى كه به قدر جثّهء شترى بود ، و جسد فيلى بود كه هيچ فيلى با آن بزرگى ديده نشده ، و ديگر جثّهء مرغى بود كه از سرتاپا دو ذرع بود ، و همچنين از اين قبيل غرايب در آن عمارت زياد گذاشته بودند كه تفصيل همه موجب دردسر مىشود .\r\n\r\nعمارت بلور\r\nروز فرداش كه غرّهء شعبان المعظم بود جناب ايلچى كبير بتفرّج عمارت بلور لندن كه از آثار بسيار نادر فرنگستان است رفته بتفصيل گردش و تماشاى آن عمارت را كردند . توصيف اين عمارت و ضبط اوضاع آنجا زياد از گنجايش تقرير و تحرير است . همين‌قدر اختصارا عرض مىشود كه عمارتى است سه طبقه و ببزرگى يكدست عمارت پادشاهى كه جميعا اين سه طبقه از سقف و ديوار از بلور محض است ، و در هرطبقه اسباب و اشياء مختلفه گذاشته‌اند . در طبقهء اول ، اين عمارت را به چهار قسمت تقسيم نموده‌اند . در قسمتى چهار فصل را نشان داده‌اند .\r\nدر فصل چلّهء زمستان باغ گرم‌خانه تعمير نموده‌اند ، در او مىنمايد هرقسم گلهاى الوان و هرجور ميوهء تازه در درخت از ميوجات سردسيرى و گرمسيرى و از نباتات هرطور و هرجنس كه همه بطرح و وضعهاى خوش ترتيب داده شده . هرچه سطح باغ است با رديف و قطار كاشته شده است . و بعضى جاهاى دور را مرتبه بمرتبه قرار داده از گلهاى بوته در ظرف كاشته و بالاى هم چيده‌اند . و در بعضى گوشه‌ها نباتات غريبه كه از ممالك و جزاير ديگر تحصيل كرده در آنجا گذاشته‌اند . صور آدمهاى آنجا را نيز از سنگ تراشيده در ميان آن نباتات نصب نموده‌اند كه از دور نمىتوان تشخيص داد كه فى الواقع آدم است ايستاده\r\n\r\n","description":"","footnote":"","page_name":" 260 ","page_number":388},
  {"content":"\r\n\r\nو يا مصنوعى است : از جمله صور آدمهاى وحشى ينكى دنيا بود كه بدن خودشان را با رنگهاى مختلف الوان نموده ، گويا نوع زينتى براى خود قرار داده بوده‌اند .\r\nو قناديل بسيار بزرگ و زيادى از سقف آويزان است كه در ميان آنها كاشته شده از هرنوع گلها و در اين مرتبه درياچهء بزرگى تعمير گرديده كه پاشويها و لب درياچه از بلور ، و در وسط آن فوارهء بزرگى از دو قطعهء بلور ، و در دو طرف آن دو قطعهء گلدان هست از بلور ، كه هركدام دو ذرع ارتفاع و گلدان بسيار بزرگى در سر دارد . و در اين مرتبه قهوه‌خانه‌هاى رنگين و تماشاخانه‌هاى دلنشين ساخته شده كه عصرها از زن و مرد جمعيتى بوده موزيكان مىزنند و گشت و تفرّج مىنمايند .\r\nو در سمتى اسبابهاى آهنى از قبيل چرخها و هرگونه اسباب براى كشتيخانه‌ها و كالسكه‌هاى بخار و زراعت و فلاحت تازه اختراع گرديده ، مثل اسباب طلا و نقرهء صاف و برّاق زياده از حصر براى ناظران و مشتريان ترتيب داده شده است ، و از هرقسم اسباب آهن نمونه در آنجا گذاشته شده است .\r\nطبقات فوقانى حجرات است براى متاع تجارت كه از هرقسم امتعهء سنگين و ثمين در هرحجره زياده بر كرور گذاشته شده ، و دختران ماهروى و خورشيدوش با كمال تقطيع و نظافت مشغول فروش هستند . و در فرنگستان اكثر محاسبات و دفتر خريد و فروش تجارت عمده با زنها است . در قهوه‌خانه‌ها و مهمانخانه‌ها و تماشاخانه‌ها - كه هرروز هزار تومان دو هزار تومان معامله مىشود - دفتر محاسبه با زنها است . دائما محاسبه در پيش است هرچه به فروش ميرسد همان آن مينويسند ، و هرشب كه ساعت معامله تمام\r\n\r\n","description":"","footnote":"","page_name":" 261 ","page_number":389},
  {"content":"\r\n\r\nمىشود ملاحظهء جمع و خرج نموده خريد و فروش آن روز را مشخص نموده به نظر صاحب حجره مىرسانند . بارى بقرار چهار ساعت سفارت كبرى در عمارت بلور تفرّج نموده مراجعت به منزل كردند .\r\n\r\nتماشاى باغ‌وحش\r\nروز يكشنبه جناب ايلچى كبير بتفرّج باغ نباتات و حيوانات تشريف بردند در آنجا مشاهده گرديد از حيوانات برّى و بحرى كه خداوند عالم ايجاد نموده است ، از طيور همه قسم ، از وحوش هرنوع ، و از حيوانات هرجنس ، و سبب اجتماع اينها براى ترقى علوم طبيعى است كه در فرنگستان اين علم را ضرورى تحصيل ميدانند ، و در مدرسه‌ها معلّمهاى دانا فقط مشغول تعليم اين علم ميشوند . مىشناسند جنس و طبيعت هرحيوان را و مىفهمند اصل و خاصيت هرنباتى را كه از زمين مىرويد .\r\n\r\nتماشاى يك كشتى\r\nروز دوشنبه جناب ايلچى كبير ببازديد سفراء مشغول و شب را به تماشاخانه كه با اسب بازى مىنمايند رفت « 1 » . روز سه‌شنبه به اتّفاق لنج صاحب و صاحب‌منصبان سفارت بتماشاى كشتى بزرگى كه تازه ساخته بودند رفت . تعريف آن نيز اغراقگوئى به نظر خواهد آمد : نمونهء كشتى حضرت نوح است ، اول طول و عرضش ، سيصد قدم طول ، و سى قدم عرض ، و بيست ذرع عمق دارد ، و جميع اطراف آن را از داخل و خارج با اوراق آهنى پوشيده‌اند . باوجود اينكه سه سالست كار مىكنند باز شش ماه كار داشت و مخارج آن از قرار تقرير خود استادان آنجا مبلغ دو كرور و نيم تومان ايران مىشود . آن هم مثل يك عمارتى بود كه بر همه چيز مشتمل و محتوى ، آن روز سير كشتى مزبور گرديد .\r\n\r\n\r\n","description":"","footnote":"\r\n( 1 ) - ظاهرا مراد « سيرك » است .\r\n","page_name":" 262 ","page_number":390},
  {"content":"\r\n\r\n\r\nكلوب\r\nاز آنجا معاودت گرديده شب را موعود بمهمانى جناب وزير امور خارجه بودند . در آنجا نيز جمعى از زن و مرد جمع بودند ، تا سه و چهار ساعت در آنجا شب را گذرانيده مراجعت به منزل گرديد . روز چهارشنبه جناب امين الملك بديدن عمارت كلوب رفتند . اين عمارت نيز در اكثر شهرهاى فرنگستان رسم است كه نجباى مملكت مجلس مخصوص فراهم مىآورند و هركدام خرج معينى ساليانه برآورد مىكنند بقرار چهارصد و پانصد نفر آدم بالشّراكه جميع اخراجات اين عمارت را ميدهند همه‌گونه اسباب مشغوليات در آنجا مهيّا و آماده مىشود . و يكنفر آدم ناظرى تعيين مىنمايند كه آن ناظر ، لوازم آن مجلس را از شام و قهوه و ساير ما يحتاج را فراهم مىآورد . و بقرار ده و دوازده هزار جلد كتاب از هرعلم خريده مىشود .\r\nو اسباب چيزنويسى از همه قسم با پاكت و لاك در سر ميزها موجود ، و اسباب‌بازى از شطرنج و هرگونه اسباب‌بازى غيره آماده است . و از هر روزنامه آنجا حقى دارد روزبروز آورده آنجا ميدهند و از اسباب نوازندگى نيز همه قسم مهيّا است . شبها در ساعت معين اين مجلس « 1 » منعقد مىشود .\r\nميز شام از هرقسم خوردنيها مثل مجلس خواص مملكت ترتيب داده شده ، نوكرهاى مقطّع و موضّع مشغول خدمت هستند .\r\nبعد از صرف شام جوقه‌جوقه مشغول صحبت و بازى و مطالعهء كتب و خواندن روزنامه‌ها مىباشند ، و شب خودشان را در آنجا با كمال استراحت و آزادگى ميگذرانند . مجلسى است براى تحصيل اخبار از يكديگر و از همه‌چيز خبردار و چه‌قدر منافع ديگر دارد از تذهيب اخلاق و كسب تربيت و شناسائى مردم و آموختن علوم ادبيّه و تكميل نفس\r\n\r\n\r\n","description":"","footnote":"\r\n( 1 ) - اصل : « معيّن اهل اين مجلس . . . »\r\n","page_name":" 263 ","page_number":391},
  {"content":"\r\n\r\nدر هرمواد . و هركس كه مىخواهد داخل آن مجلس بشود اول بايد بتوسط يكى معرفى به رئيس مجلس بشود ، و بزرگان مجلس تحقيق احوال او را مىنمايند اگر قابل ديدند اذن دخول ميدهند .\r\nو هركدام از اهل مجلس سواى مخارج معيّنه سالى ده تومان براى جزئى مخارج غيرمعيّنه مىدهند . از آنجا بيرون آمده بديدن يكى از كليساهاى قديم رفتند كه قبور همهء سلاطين و مردمان مشهور و معروف از حكماء و دانشمندان در آنجا بود ، و در روى هرقبر سنگى تراشيده فرش و صورت و لباس صاحب قبر را كه در عصر خود داشته است در روى سنگ تراشيده و نقش نموده‌اند . و از آنجا به كليساى ديگر كه از اولين بناهاى فرنگستانست رفتند . اوضاع عليحده در آنجا ملاحظه گرديد .\r\n\r\nتماشاى باغ نباتات\r\nو از آنجا بسياحت باغ نباتات رفتند كه تفرّجگاه جميع مسافرين و سيّاحان است . از جميع ممالك انواع اقسام اشجار و نباتات و گلهاى مختلفه از هرنوع و هررنگ آورده كاشته‌اند . و جاى بزرگى را با شيشه پوشانيده و اقسام رياحين و گلهاى غريبه در آنجا به عمل آورده و در وسط اطاق لوله‌هاى زياد از بخار گذاشته بهمه‌جاها بهر درجهء گرما بخواهند مىرسانند : از آن جمله درخت خرما بارور بود و همچنين درختان گرمسير عليحده از هرجور معلمين چند مشغول تعليم علوم نباتى مىباشند .\r\n\r\nبازديد از توپخانهء انگلستان\r\nروز پنجشنبه بنا بوعده‌اى كه عاليجاه ژنرال وليمس از جناب سفير كبير خواسته بودند بتفرّج جبّه‌خانه و كارخانه‌هاى آلات حربيّه و مشق توپخانه بروند . ژنرال مزبور سپرده بود يك فوج سرباز و سواره و بيست عرّادهء توپ در ميدان حاضر كرده بودند . پس از رسيدن به آن مكان ژنرال مذكور و جناب وزير لشكر با چند نفر صاحب‌منصبان جناب ايلچى را\r\n\r\n","description":"","footnote":"","page_name":" 264 ","page_number":392},
  {"content":"\r\n\r\nاستقبال نمودند ، و بعد از تكريم و تعارفات بالاتفاق بسر توپخانه رفتند مشقى بسيار شايسته و شايان نمودند . پس از اتمام مشق بديدن جبّه‌خانه و قورخانه رفتند فى الحقيقه مشاهدهء آن كارخانه و آنهمه اسباب‌آلات بيحدّ و حصر مايهء حيرت مىگرديد كه با مرور دهور با آن اقتدار و اختيار چه اوضاع فراهم آمده است و چه‌قدر كتابها براى اين علوم تصنيف گرديده است ، خلاصه بتفصيل تمام مشاهدهء آنها گرديده مراجعت شد .\r\n\r\nمهمانى يكى از معاريف هندى\r\nو در آن روز ژنرال مزبور وعده از جناب سفير كبير گرفت كه روزى براى تماشاى تيراندازى و امتحان گلوله‌ها [ ى 
  ] توپى كه تازه اختراع شده است به بيرون شهر بروند . و آن شب را جناب ايلچى كبير با اتباع ، مهمان نوّاب لورث كه يكى از معارف هند و مكرّر بديدن جناب معزىاليه آمده بودند رفتند . جمعى كثير از شاهزادگان و اعيان در آن مجلس حاضر بودند سه و چهار ساعت با آن جماعت صحبت كرده معاودت شد .\r\nروز جمعه بناى ديدوبازديد بود . روز سه‌شنبه بنا بوعدهء وليمس به سه فرسخى شهر بتماشاى تيراندازى رفتند و از اختراعات تازه چيزى كه مشاهده شد تتبّعى بود « 1 » جهت سوزاندن كشتى جنگى ، و آن اين بود كه در پهلوى توپ كوره زده و در همانجا آهن را آب كرده گلوله مىريزند و به همان گرمى برداشته توى توپ ريخته به سمت كشتى مىاندازند ، پس از خوردن به كشتى همان آن سوراخ نموده و مىسوزاند . و اختراع ديگر آنست كه گلولهء خمپاره تعبيه نموده‌اند كه چون آن را به هوا مىاندازند پس از آنكه هزار ذرع بالا رفت شكافته و شبيه مىشود به چيزى كه بواسطهء باد به هوا رفته و از زير آن لمعه‌اى ميدرخشد بسيار نورانى كه مساحت\r\n\r\n\r\n","description":"","footnote":"\r\n( 1 ) - اصل : « تتبعى برده بود » .\r\n","page_name":" 265 ","page_number":393},
  {"content":"\r\n\r\nكثيرى را روشن مىكند . و مقصود از اين گلوله اين است كه هروقت بخواهند در شب از حالت شهر يا از دور مستحضر شوند در يك ساعت دويست و سيصد گلوله به هوا انداخته و در مكانهاى بلند ايستاده بواسطهء روشنائى آن از حالت دشمن خبردار بشوند . بالاخره بعد از تماشاى تيراندازى معاودت به منزل گرديد و شب بخانهء ايلچى فرانسه رفتند .\r\nروز يكشنبه جناب سفير كبير ببازديد بعضى از بزرگان و نوّابان هند رفتند . و شب را نيز جناب لرديد بيكلربيكى « 1 » شهر و عاليجاه ادسن صاحب و چند نفر ديگر در سفارتخانه به شام ايرانى موعود بودند .\r\nو بعد از آن مطالب دولتى خود را جناب ايلچى كبير با اولياى دولت انگليس گفتگو نموده در ماه شعبان سنهء 1273 مراجعت به شهر پاريس نمودند و منتظر مراجعت عاليجاه نريمانخان از ايران گرديدند .\r\n\r\n\r\n","description":"","footnote":"\r\n( 1 ) - رجوع شود بذيل صفحهء 244 .\r\n","page_name":" 266 ","page_number":394},
  {"content":"\r\n\r\n\r\nدر پاريس\r\nبعد از مراجعت از انگليس جناب امين الملك كه از امورات پوليطيك فى الجمله فراغتى بهم رساند ، حسب الامر اعليحضرت اقدس شهريارى و سفارش اولياى دولت ابدآيت به خيال تحصيل بعضى اسباب كه باعث رفاه و وسعت ملت و سبب آبادى و ترقى مملكت فرنگستان شده است افتاده و در تفحّص و تفتيش آنها آنچه لازمهء كوشش و تلاش بود به عمل آوردند .\r\nو از غيرت جوهرى خود فرصت را غنيمت دانسته و بر خود مخمّر نمودند كه هيچ ساعتى را مهمل نگذارده اوقات خود را در فرنگستان صرف استعلام و استنباط چيزهائى نمايند كه بدولت و ملت خود فايده و بهره داشته باشد .\r\nاين بود كه بعد از تفحصات چندى شخصى موسوم به مسيو دبل « 1 » كه تاجر معتبر و مشهور فرانسه و آدم بسيار باهوش و مدرك و راهها و شقوق تجارت را بصيرت و بينائى تمام داشت پيدا كردند . و بعد از مراوده و مكالمه چندى او را خيرخواه دولت ايران و در همه چيز بسيار ماهر و قابل يافته با او بناى آشنائى گذاردند ، تا كم‌كم اين آشنائى بخصوصيت و يگانگى انجاميده مشاراليه از مشاهدهء احوال ايرانيها و تحقيقات از داخل و خارج تجارت ايران فى الجمله اطلاعى بهمرسانده شوقمند گرديد كه علاقهء تجارتى در ايران بنا نموده مشغول تعمير بعضى كارخانه‌ها كه منافع و نتايج آن بر خود مشاراليه و ملت و دولت ايران عايد گردد بشود .\r\n\r\nمقدمات تأسيس كارخانهء ابريشم‌كشى\r\nاولين « 1 » بناى او اين شد كه در ايران كارخانهء ابريشم‌كشى بنا نمايد و از قرارى كه خود مشاراليه شرط و تعهد كرد ابريشم ايران كه يك من\r\n\r\n\r\n","description":"","footnote":"\r\n( 1 ) - دبّل  Debbeld  .\r\n","page_name":" 267 ","page_number":395},
  {"content":"\r\n\r\nبه هشت و يا نه تومان خريدوفروش مىشود بواسطهء كارخانه مشاراليه يك من زياده بر بيست تومان رواج خواهد داشت . و در اين يك معامله جناب امين الملك به استحضار و اجازهء اولياى دولت علّيه با مسيو دبل شرطنامهء معتبر پا به مهر نوشته و ردّوبدل نموده‌اند كه در سنهء 1274 در ايران در هرشهر كه اولياى دولت علّيه مصلحت دانند بناى كارخانه‌ها را خواهد گذاشت . اگرچه اين معاملهء ابريشم با منفعت بالمضاعف بلكه بعلاوه يك بر دو به نظر بعضى غريب خواهد آمد ، ولى بعد از آنكه قيمت پارچه‌هاى حرير ايران با مال فرانسه ناى « 1 » كرده شد اين غرابت از نظر رفع خواهد شد ؛ زيرا كه ابريشم يكى است چون در ايران به جهت نبودن اسباب تصفيه درست نميشود پارچهء ابريشمى اعلى ذرعى پنجهزار است و ادنى يكهزار و سى شاهى . همان ابريشم است كه در فرانسه ادنى را به پنجهزار و اعلى را به يك تومان بلكه به دو تومان و سه تومان نيز به عمل آورده‌اند .\r\nاز قرار تقرير مشاراليه بعد از آنكه با تجّار فرانسه مراودهء تجارتى گرديد بسى از امتعهء ايران از اينقرار ترقى خواهد كرد از جمله پشم ايران است كه از يك من پشم ايران كه دو هزار قيمت دارد در ايران\r\n\r\n\r\n","description":"","footnote":"\r\n( 1 ) - در اصل چنين است و به عقيدهء آقاى سعيد نفيسى كلمهء ناى در اصل « قياس » بوده و كاتب نتوانسته است درست بخواند و ناى نوشته است ؛ باحتمال ديگر آنكه عبارت اينطور بوده است « ولى بعد از آنكه قيمت پارچه‌هاى حرير ايران با مال فرانسه بناى كرده شد ، معلوم گرديد . . . » كه مبيّن اين معناست كه وقتى ابريشم ايران در كارخانه‌هاى ساخت فرانسه تبديل به پارچه شد تفاوت قيمت آن موجب شگفتى نميشود . رسم الخط « ناى » در اصل خيلى شبيه به « بناى » نوشته است ولى نقطهء ب ندارد .\r\n","page_name":" 268 ","page_number":396},
  {"content":"\r\n\r\nبا زحمت دست و مخارج زياد پلاس و يا جاجمى به عمل آورده به چهار و پنجهزار فروخته مىشود . در فرانسه از يك من پشم هرفرشى به عمل آورند اقلا دو سه تومان قيمت سهم خواهند رساند . فرشها از پشم هرچه در كارخانه به عمل بيايد ذرعى از يك تومان تا پنج و شش تومان هم هست فقس على هذا .\r\nپنبه و جزئيات ديگر كه كرور و مليونها به عمل مىتوان آورد كه دولت ايران به جهت عدم مراوده با دول فرنگستان از اين معاملات محروم مانده‌اند ، از علف بيابان چه معامله كرور و مليون مىشود كه در ميان ما موجود و ممكن و غيرمتداول است . جناب امين الملك با مشاراليه در اين خصوص گفتگوهاى زياد نمودند و امتعه و تجارت ايران را مشاراليه بيان و تعداد كردند و از او مصلحت كار و منافع عمل و تحصيل اسباب و وسايل را جويا شدند .\r\n\r\nدولت ايران بايد از عهدنامهء تجارى با فرانسه استفاده كند\r\nمشاراليه جواب داد : مصلحت اين است كه دولت ايران حالا كه با دولت فرانسه عهد دوستى و تجارتى بسته است عواقب اين كار را روزبروز مواظب بوده مهمل نگذارد . دولت فرانسه بىغرض‌ترين دول است بر دولت ايران در مراوده و تجارت ، به غير از اينكه اسباب منافع ملتى فراهم آورد و كارخانه‌ها بنياد نمايد منظور ديگر نخواهد داشت ، و تابحال هم امتعه و اقمشه كه به ايران رفته است اكثرش مال فرانسه است ؛ ولى اين متاع به دو سه واسطهء خارجه بتوسط تبعهء روس و انگليس و عثمانى به آنجا رسيده است . و همچنين بعضى امتعهء ايران از قبيل ابريشم و پشم و شال مشهد و كرمان و يا ترمه بتوسط خارجه به فرانسه رسيده است و اكثر منافع را خارجه مىبرند . هرگاه اين معامله و دادوستد بدون دو سه واسطه بشود ، از براى طرفين چه‌قدرها فايده و منفعت خواهد داشت .\r\n\r\n","description":"","footnote":"","page_name":" 269 ","page_number":397},
  {"content":"\r\n\r\nو از آن گذشته همين‌قدر كه بايع و مشترى رونق و رواجى در مال التجاره ديدند حتى الامكان سعى در ازدياد و ترقى آن مىكنند ، و بدين واسطه در ايران نيز صنايع و كارخانه‌ها در اندك مدت مثل دول فرنگستان خواهد شد . و ديگر اينكه چون دولت ايران كه سالها پايمال حوادث چندى گرديده و صنايع آن بالمرّه قريب به اتمام بوده است ، حال كه به يمن و اقبال و ميل خاطر اين پادشاه مآل‌انديش و ملت‌دوست و حسن مواظبت اولياى دولت خيرخواه دولت ايران رو به آبادى و ترقى گذاشته است ، و مستعد تحصيل همه‌چيز گرديده ، و ميتواند به حالت اولى خود كه برترى بر همهء دول داشت بيايد ، پس لازم است موافق اقتضاى وقت با مرور دهور صاحب كارخانه‌ها و مدارس و راههاى تعمير شده باشد .\r\n\r\nنشان دادن راه پيشرفت\r\nدر هيچ دولتى اين اسباب فراهم نيامده است مگر بواسطهء تجّار و رابطه با خارجه ، چنانچه خود اولياى دولت اين مرحله را فهميده و به مأمورين خود مأموريت داده‌اند كه بىاندازه در اين باب ساعى باشند ، و زحمات زياد از براى حمل‌ونقل اسباب كارخانه‌ها و معلمين و صاحبان صنايع كشيده‌اند ، و الحمد للّه به قدر همت خود حاصل برده‌اند ، چنان كه اين اوقات در همهء ممالك يوروپ مشهور است كه دولت ايران در اين اندك مدت به قدر پنجاه سال پيشرفت و ترقى كرده ، و البته در اندك مدت ديگر به حالت اولى خود كه يكى از اولين دول روى زمين بود خواهد رسيد . و همين معنى باعث شد كه همهء دول مايل عهد دوستى و تجارتى با دولت ايران شدند .\r\nجناب سفير كبير به همين ملاحظات آنافآنا مراتب را به خدمت اولياى دولت قاهره معروض داشته ، و در ازدياد روابط تجارتى با دول\r\n\r\n","description":"","footnote":"","page_name":" 270 ","page_number":398},
  {"content":"\r\n\r\n\r\nديدن كارخانه‌ها\r\nفرنگستان كوشيدند . و با همه عهد تجارتى و دوستى بستند . و حالا كه مىخواهند حتى الامكان رشتهء مراودات تجارتى را امتداد داده و تجّار فرنگ را از محصولات ايران مطّلع ساخته بمقام تشويق و ترغيب آنها برآيند ، لازم است كه با تجّار فرانسه رابطه بهمرسانده از براى صورت دادن و تكميل اين خيال به كارخانه‌هاى آنها رفته و كارها و صنايع ايشان را با دقت تمام ملاحظه نموده ، و با آنها در خصوص تجارت ، حرفها و صحبتها كرده ، تا كم‌كم آنها از احوال و اوضاع و رسومات شما استحضار بهمرسانده ، مايهء اسباب كار بدست خواهد آمد .\r\nجناب امين الملك اين راهنمائيهاى مشاراليه را پسنديده بناى گردش و ديدن كارخانه‌ها و همهء بناها و صنايع پاريس را گذاشت .\r\nبعد از آنكه صاحبان كارخانه‌هاى پاريس شنيدند كه ايلچى ايران مايل ديدن كارخانه‌ها است خودشان آمده ديدن كردند و دعوت بتفرّج كارخانه‌هاى خود نمودند : از جمله بعضى كارخانه‌هاى معتبره كه در سى فرسخى پاريس واقع و متعلق به شركاء چندى بود . بزرگ آنها جناب امين الملك را دو روزه مهمان طلبيده دعوت بديدن كارخانه‌هاى مفصلهء ذيل نمود ، جناب معزىاليه نيز دعوت ايشان را قبول نموده .\r\n\r\nورود به شونى\r\n\r\nكارخانهء جوهر گوگرد\r\nيوم پنجشنبهء بيست و هفتم شهر شعبان همراه بعضى از شركاء از شهر پاريس سوار كالسكهء بخار گرديده ، بعد از قطع مسافت بيست و هفت فرسخ در دو ساعت وارد به دهى « شونى « 1 » » نام شدند كه ششهزار نفر جمعيت داشت . از قرارى كه مذكور نمودند دو هزار نفر از آنها عملهء كارخانه بود . بعد از ورود آنجا مباشرين كارخانه‌ها لوازم احترام\r\n\r\n\r\n","description":"","footnote":"\r\n( 1 ) -  Chauny  .\r\n","page_name":" 271 ","page_number":399},
  {"content":"\r\n\r\nو انسانيت كه شيوهء فطرى اهالى فرانسه است به عمل آورده تدارك ناهار خوبى ديده بودند . بعد از صرف ناهار مشغول گردش كارخانه‌ها شدند اولين كارخانه كه مشاهده افتاد عرق گوگرد بود كه از ملاحظهء اوضاع آن عقل حيران بود . هجده باب اطاق سربى ساخته بودند كه هراطاق چهل ذرع طول و ده ذرع عرض و ده ذرع ارتفاع و كلفتى ديوار سربى نيم گره بود . و هريكى از اين اطاقها يكصد و پنجاه هزار قران كه پانزده هزار تومان ايرانى باشد تمام شده بود . گوگرد را كه ميسوزانند بخارش داخل اين اطاقهاى سربى مىشود و در اطاق بخار رقيق گرديده جميع مىشود ، و بجاى ديگر ريخته مىشود ، و هيچ فلزى غير از سرب طاقت حدّت جوهر گوگرد را ندارد آن هم تا شصت درجه ، اگر بخواهند علاوه بكنند فوق طاقت سرب خواهد بود و تا شصت و شش درجه حدّت جوهر گوگرد را مىرسانند ؛ ولى از ظرف طلاى سفيد كه يك نوعى از فلزات است و بسيار سخت و محكم و از قرارى كه تقرير مىكردند از همهء فلزها قايمتر مىشود زيرا كه تجربه كرده بودند هيچ فلز طاقت حدّت شصت [ و 
  ] شش درجه جوهر گوگرد را نميتواند بياورد ، دو عدد ديگ طلاى سفيد در آنجا مشاهده كردند كه هركدام شش هزار تومان ايرانى قيمت داشت . ساير اوضاع اين كاخانه را از اينقرار بايد قياس كرد .\r\n\r\nكارخانهء قلياسازى و كارخانه‌هاى ديگر\r\nدومى كارخانهء قلياب‌سازى بود كه قلياب را بطورى تصفيه مىنمايند كه مثل نمك بسيار سفيد مىشود ، و آن نمك را براى آب كردن اجزاى بلور مىسازند . كارخانهء نجارى بود كه بدون استاد نجار تخته شيشه بريده و ساخته بيرون مىآمد . كارخانهء آهنگرى بود كه با يك چرخ بخار چندين جا چرخهاى كوچك و استادان متعدد در كار بود . كارخانهء\r\n\r\n","description":"","footnote":"","page_name":" 272 ","page_number":400},
  {"content":"\r\n\r\nورق قلع‌سازى بود كه چرخش با آب كار ميكرد . كارخانهء آئينه‌سازى و صيقل دادن آينه بود . كارخانهء جيوه نمودن آئينه بود . كارخانهء گاز بود كه روشنائىهاى كوچه‌ها و دكانها و اكثرى از بناهاى بزرگ به او است .\r\nمخارج اين كارخانه‌ها شانزده كرور قران كه يك كرور و نيم ايرانى باشد شده است ، و منافع اين كارخانه‌ها دو كرور و سيصد هزار فرانك است .\r\nو بناى اين كارخانه‌ها يكصد و پنجاه و هفت سال قبل است ، و قبل از پيدا شدن ذغال‌سنگ بنا بوده است ، و به جهت قرب جنگل كه چوب و سوخت كارخانه‌ها از او باشد در آن محل ساخته شده و شركاء هم پدر بر پدر صاحب اين كارخانه‌ها مىباشند ، و همچنين عملجاتش .\r\n\r\nعبور از قلعهء كوسى\r\nبعد از مشاهدهء كارخانه‌ها چهار ساعت بغروب مانده از آنجا عبور نموده روانهء ده ديگر شدند . و در بين راه به ده معتبرى گذر افتاد كه قلعهء بسيار محكمى داشت موسوم به « كوسى « 1 » » و نهصد سال قبل از اين بنا شده و الحال آن قلعه خرابست . و جهت خرابيش اين است كه به جهت استحكام آن قلعه ، حاكم آنجا اكثر اوقات بناى تمرّد به پادشاه فرانسه داشته است . به اين واسطه يكى از پادشاهان سلف بعد از تسخير ، آنجا را خراب نموده ديگر درصدد تعمير نيامدند ، و كماكان در خرابى سابق باقى است ، ولى بغايت قايم و مستحكم و همهء ديوار و برجش از سنگ ، و قطر ديوار آن بطور تخمين ده ذرع مىشد . و در ميان آن قلعه يكّه برجى بسيار مرتفع و بسيار بزرگ [ بود 
  ] كه چهل ذرع ارتفاع آن مذكور بود ، و سطح برج بيست و پنج ذرع در بيست و پنج ذرع جميعا از سنگ‌تراش بود .\r\nو در توى آن برج جهت آب ، چاهى بسيار بزرگ و عميق كنده چهل ذرع عمق ، و از دهن چاه تا ته همه از سنگ‌تراش بود .\r\n\r\n\r\n","description":"","footnote":"\r\n( 1 ) - مراد كاخ  Couev - le - chateau  است\r\n","page_name":" 273 ","page_number":401},
  {"content":"\r\n\r\n\r\nكارخانهء آئينه‌سازى\r\nو از آنجا گذشته وارد دهى شدند كه موسوم به سنكپن « 1 » بود . دهى بود با كمال صفا و پاكيزگى در سر تپه واقع و اطرافش همه سبز و خرم و با روح و كارخانه‌هاى زياد در آنجا يكصد و هشتاد سال قبل از اين تعمير گرديده ، و عمارات عاليه از صاحبان كارخانه‌ها بنا شده ، دور عمارتها چمن و باغچه‌هاى گلكارى همه با ترتيب و نظام ، و اطراف اين ده جنگل و درختزار و گوشه [ اى 
  ] از بهشت ، و فصل سيزدهم ثور و موسم شكوفه و بهترين فصلها بود . بعد از صرف ناهار بگردش و تفرّج كارخانهء آئينه‌سازى رفتند ، اگرچه نميتوان تفصيل اوضاع آن صنايع را بتحرير آورد ، مختصرش اين بود كه در ده دقيقه آئينه [ اى 
  ] كه پنج ذرع طول و سه ذرع و نيم عرض داشت در كمال سهولت و آسانى ساخته ميشد . و طول كارخانه يكصد قدم و عرضش سى و پنج بود ، و از اين كارخانه هرسال چندين هزار آئينه بيرون مىآيد كه بعضى از آنها تا هزار تومان قيمت داشتند . و از اين قبيل كارخانه‌ها زياد بود . و همچنين كارخانه‌هاى ديگر كه متعلق به اين كارخانه‌ها است . اين آئينه‌ها را بعد از بيرون آوردن در اطاقى كه نهايت حرارت را دارد مىگذارند كه بايد چهل و هشت ساعت بماند . بعد از آن از آنجا بيرون آورده دورش را مىبرند و معايبش را بيرون مىكنند ، و از آنجا حمل‌ونقل پاريس نموده در آنجا جيوه مىكنند .\r\nبعد از مشاهدهء اوضاع كارخانه‌هاى مزبور كه مراجعت به پاريس نمودند ، چند كارخانه‌ها و بناهاى بزرگ در پاريس مشاهده نمودند كه چشمهء اصل اين كارخانه‌ها در شهر ليل « 2 » كه يكى از شهرهاى مشهور فرانسه كه شهر تجارت و كارخانه‌هاى زياد دارد بود .\r\n\r\n\r\n","description":"","footnote":"\r\n( 1 ) - در اصل چنين و مراد  Saint Gobain  است .\r\n( 2 ) - ليل  Lille  .\r\n","page_name":" 274 ","page_number":402},
  {"content":"\r\n\r\n\r\nسفر به ليل\r\nو عاليجاه ميرزا رضاى « 1 » مترجم اول قوم جناب ايلچى كبير كه سابقا در ايام تحصيل خود مدتى در شهر مزبور بوده و همهء بزرگان آن شهر را مىشناخت از جناب امين الملك اذن مرخصى گرفته بود كه به شهر ليل رفته هم ديدن از آشنايان قديم خود نمايد و هم مشاهدهء كارخانه‌هاى آنجا را نمايد . در آن سفر ميرزا رضا رؤساى تجار ، و صاحبان كارخانه طالب ديدن جناب معزىاليه گرديده بودند . و ميرزا رضا به ايشان وعده داده بود كه بعد از مراجعت جناب ايلچى از لندن خدمت ايشان ميل شما را اظهار ميكنم و بشما مىنويسم . اين بود كه بعد از مراجعت جناب ايلچى از لندن رؤساى تجار شهر مزبور بديدن جناب امين الملك آمدند و از ملاقات ايشان بسيار خوشوقت گرديده خواهشمند شدند كه جناب امين الملك چند روز در شهر ايشان مهمان بوده مشاهدهء كارخانه و صنايع آنها را نمايد .\r\nجناب معزىاليه دعوت ايشان را قبول نموده بفاصلهء چند روز كه ايام ماه مبارك به آخر رسيد دو ساعت بعد از ظهر از شهر پاريس سوار كالسكهء بخار گرديده در مدت شش ساعت طى هفتاد و پنج فرسخ مسافت راه كرده وارد شهر ليل گرديدند . اين مسافت راه از پاريس الى شهر ليل كه هفتاد و پنج فرسخ بود مثل يك شهر همهء آبادانيهاى بهم متصل و باغات و زراعات و كارخانه‌ها و خيابانها و همهء دشت و صحرا يك نقطهء خالى و بياض نبود ، و جميع اين مسافت با دست تعمير گرديده بود .\r\n\r\n\r\n","description":"","footnote":"\r\n( 1 ) - اين ميرزا رضا يكى از عموهاى فرّخ خان و از اهل كاشان و از خانوادهء غفارى است كه در سال 1260 جزو پنج نفر محصلين اعزامى محمد شاه به اروپا به فرانسه رفته است . غ\r\n","page_name":" 275 ","page_number":403},
  {"content":"\r\n\r\n\r\nپذيرائى مسيو گول‌من از سفير ايران\r\nبارى به رسيدن شهر مزبور كلانتر شهر با مسيو كول‌من كه رئيس التجار و شخص معتبر و صاحب نشان مشهور شهر ليل بود با چند نفر از معارف در سر راه‌آهن پذيرائى سفارت كبرى را نمودند ، و با كمال اعزاز و اكرام وارد خانهء رئيس التجار كه در بيرون شهر داشت گرديدند . خانهء ييلاق مشاراليه بود و همهء اطرافش باغچه‌هاى خوش‌طرح فرنگى و از همه جور گلها باغچه‌هاى الوان تعمير گرديده ، عمارتى بود يك جا مملو از انواع [ و 
  ] اقسام گلها و گوشه [ اى 
  ] بود از روضهء رضوان . چون نزديك بشام بود پس از صرف چائى و قهوه صرف شام گرديد . محبت زياد نمودند و مهماندارى گرمى كردند ، با همهء اهل و عيال مهربانى آغاز و همهء اسباب استراحت را فراهم و موجود ، و مثل كسى خدمت كردند كه پس از خدمت دورى بنزد اهل بيت خود رسيده باشد ، و زن و دختران رئيس التجار خود مشغول خدمت و مهماندارى بودند .\r\nفرداى آن روز قبل از ناهار بتماشاى كارخانه‌هاى خود رئيس التجار كه در آن حوالى خودش بود رفتند و تفصيل كارخانه‌هاى او از قبيل كارخانهء جوهر گوگرد و جوهر نمك و جوهر شوره و سريشم و نمك غلياب « 1 » و تصفيهء شكر و غيره بود . بعد از تماشاى اينها مراجعت كرده صرف ناهار كرده سوار كالسكه گرديده مشغول تفرّج كارخانه‌هاى خارجه نمودند .\r\nكارخانه‌هائى مشاهده آمد كه توصيف اوضاع آنها خارج از قوهء تحرير است . قدرت و قابليت بنى نوع انسانى از اين قبيل چيزها مفهوم مىشود كه تا چه درجه است ، از جمله كارخانهء ريسمان‌ريسى و كتان و پشم بود كه پنبهء از صحرا جمع شده را در ميان آن خس و خاشاك خود به دم\r\n\r\n\r\n","description":"","footnote":"\r\n( 1 ) - همان قليا است .\r\n","page_name":" 276 ","page_number":404},
  {"content":"\r\n\r\nچرخ مىريزاند ، خودبخود چرخها حلّاجى و صاف و بىغل‌وغش كرده بچرخهاى ديگر داغان مىنمايد ؛ در آنجاها فتيله مىشود و از آنجا بدم چرخهاى ديگر داده شده در يكساعت هزار تا لوله‌هاى ريسيده از نخ بيرون مىآيد « شنيدن كى بود مانند ديدن » .\r\n\r\nتماشاى زندان\r\nبارى از آنجا بتفرّج محبس‌خانهء آنها رفتند : عمارتى بود مثل عمارت پادشاهى اطاقهاى تحتانى و فوقانى بقرار يكهزار و پانصد نفر محبوس از بچهء دوازده ساله الى مرد هفتاد ساله در آنجا بودند . و اين اطفال بىصاحب بوده به جهت بىصاحبى و بىتربيتى و [ به 
  ] سبب عدم شغل و صنعت از بدگذرانى و لابدّى مشغول دزدى و هرزگى گرديده‌اند . و به همين تقصيرات اينها را محبوس نموده‌اند كه در اين حبس تربيت مىشود .\r\nو در كمال صفا اسباب خوردن و خوابيدن مثل مدارس دولتى فراهم و معلمين از همه قسم براى ياد دادن صنايع مأمور و موكّل . بعضى كه بتعليم علم زراعت مشغول هستند بعد از خواندن درس زراعت معلمين آنها را برداشته حوالى محبس‌خانه مزرع است و باغات ، در آنجاها زراعت زمين و آرايش درختان را از روى درسى كه خوانده‌اند به ايشان نشان ميدهد و ايشان مشغول كار ميشوند ، و هرروز ساعت معينى براى ايشان مقرر است . بعد از درس دو نفر مستحفظ و يك نفر معلم آنها را بيرون مىبرند و مشغول زراعت ميگردند .\r\nو دستهء ديگر از اطفال را به خياطى گذاشته‌اند . و بعضى ديگر را به شغلهاى عليحده تعيين نموده‌اند : تا بيست و يك سال كه حد تكليف اطفال فرانسه است در محبس‌خانه كه فى الحقيقه يكى از تربيت‌خانه‌ها است تربيت گرديده و بعقل رشد رسيده و صاحب صنعت گرديده مرخص\r\n\r\n","description":"","footnote":"","page_name":" 277 ","page_number":405},
  {"content":"\r\n\r\nميشوند . و به قدر سيصد نفر طفل در آن محبس‌خانهء مذكور بود . و محبوسين غيره نيز بعضى به صنعت نساجى ريسمان و پشم و برخى به كفش‌دوزى و شانه‌سازى و نجارى و مختلف صنعتهاى غيره مشغول بودند . صنايعى كه از اين محبوسين مشاهده ميشد عقل حيران بود . و ديگر اطاقهاى عليحده براى آشپزخانه و مريضخانه و رخت‌شورخانه و غيره دارند .\r\nمفصل احوال اين محبس‌خانه جزء وكلا در جزو چندمى در جزو اعمال خيريه معروض شده است « 1 » به نظر طالبين در آنجا مشروحا خواهد رسيد . بعد از مشاهدهء اوضاع معروضه معاودت به منزل گرديد . آن شب مسيو كولمن براى احترام سفارت كبرى مهمانى شايسته نموده جمعى از صاحب‌منصبان را با يك نفر سردار كه چهل هزار قشون ابو ابجمعى داشت با بعضى از معارف شهر بشام دعوت كرده و ميز رنگينى ترتيب داده و يك‌دست موزيكانچى نيز آورده بود . چون در فرنگستان رسم است كه در مهمانيهاى محترمه يك دسته موزيكانچى آمده هنگام شروع به صرف شام موزيكانچيان نيز شروع بزدن موزيكان مىنمايند [ و 
  ] تا آخر مجلس مشغول خواهند بود . در اثناى شام بقرار متداوله رئيس مجلس برخاسته و همهء اهل مجلس متابعت او را نموده بسلامتى اعليحضرت پادشاه ايران و حضور ايلچى كبير سركار اقدس ايشان در آن مجلس بادهء تبريك و تهنيت صرف نمودند . و جناب ايلچى كبير نيز بفاصلهء كمى برخاسته و حضار مجلس نيز متابعت نموده بسلامتى اعليحضرت اقدس شهريارى و اعليحضرت امپراطور فرانسه و براى تشكر و امتنان از مهربانيهاى ملت فرانسه خاصه حضار مجلس آنجا با مضامين شيرين دلنشين ثناخوان گرديدند .\r\n\r\n\r\n","description":"","footnote":"\r\n( 1 ) - در قسمت دوم كتاب . غ\r\n","page_name":" 278 ","page_number":406},
  {"content":"\r\n\r\nمجلس شام بانجام رسيده وارد مجلس عليحده شدند . و آن مجلس را مهمانى عامه و مجلس بال قرار داده بودند كه اهل شهر بعد از شام از زن و مرد با لباسهاى فاخر وارد شده بناى عيش و عشرت را برپا و اساس رقص و موزيكان بنياد نمودند ، و جوقه آمده خدمت جناب ايلچى كبير معرفى مىشدند ، و تبريك و تهنيت ورود و دوستى دولتين و ملتين مىگفتند .\r\nمجلس آن شب با كمال احترام سنگين و رنگين گذشت ، و دو ساعت از نصف شب گذشته خداحافظ نمودند .\r\n\r\nمهمانى مسيو « روزه »\r\nفرداى آن روز هم بعد از ناهار بديدن بعضى كارخانه‌هاى چلوارىبافى و مخمل‌بافى و ريسمان‌ريسى و صبّاغى و غيره - كه هركدام از اين كارخانه‌ها كرورها مخارج شده ، اطرافش باغات و گلزار و در هركدام جمعيتى از زن و مرد در كار بودند - [ رفتند 
  ] تا نزديك بغروب تماشاى آنجاها را نموده مراجعت به منزل گرديد و آن شب را نيز يك نفر از معارف آنجا مسيو روزه نام سفارت كبرى را دعوت بشام نموده بود .\r\nآن هم مهمانى خويش را مثل شب گذشته كرده جمعيتى موعود و اوضاع عيش را فراهم نموده بود . روز سيّم جناب ايلچى همراه صاحب‌منصبان خود بديدن سردار مزبور رفتند ، و معزىاليه با صاحب‌منصبان خود با لباس رسمى در دم درب منزل خود پذيرائى كرده كمال اعزاز و اكرام نمودند .\r\n\r\nشايعهء ناامنى راههاى ايران و تكذيب سفير\r\nو بعد ببازديد كلانتر شهر و از آنجا بديدن مجلس تجارت رفتند ، و جمعيتى از معارف تجار در آنجا حاضر بودند . بعد از تعارفات صحبت تجارتى بميان آمد تجار آن مجلس مذكور نمودند كه ما افسوس از اين داريم كه به جهت ناامنى راههاى آن سامان از قرارى كه مشهور است از\r\n\r\n","description":"","footnote":"","page_name":" 279 ","page_number":407},
  {"content":"\r\n\r\nتردّد و تجارت ايران محروم هستيم . جناب امين الملك جواب داد اين شهرت بى جا و اين قولها محض كذب و بىاصل است . هرماه و هرروز چه‌قدر متاع و مال از فرنگستان به ايران و از ايران به فرنگستان مىرود .\r\nارسال و مرسول همهء اينها از راه است . كه را كشته‌اند و كدام قافله را زده‌اند ؟ كسانى كه اين شهرت را داده‌اند همسايگان ما هستند ، مىخواهند اين تجارت مختص خودشان بوده منافع را خودشان ببرند ، و مال ايران را به اسم خود به فروش دهند .\r\nهرگاه كسى بخواهد قول مرا امتحان بكند تا مراجعت من از فرانسه - كه باز پنج و شش ماه طول دارد - ميتواند به ايران برود و صدق و كذب قول مدعيان را تجربه كند .\r\nيك جزء مأموريت من اين است كه ما بين فرانسه و ايران ربط بدهم كه متاع ايران به فرانسه و مال فرانسه به ايران بدون واسطهء رعيت و تبعهء غير برسد ، و اوضاع صنايع و بناى كارخانجات با تبعهء فرانسه در ايران ظهور و متداول بشود . براى اينكه ايران مثل ملت فرانسه دوست بيغرض و كاركن ندارد اين است كه همهء سعى و اهتمامات من صرف ارتباط با دولت و ملت فرانسه است . اعليحضرت پادشاه ولىنعمت من و رجال مختار دولت ايران بواسطهء من براى نظم نظام و ترتيب قشون خود صاحب‌منصبان معلم از هرعلم از دولت و ملت فرانسه خواهش نموده‌اند . و همچنين مصمّم هستند كه ارتباط تجارتى نيز با ملت فرانسه برقرار و پايدار بشود . همه گفتند راستست كه تجار خارجه ما را تابحال مشتبه نموده بوده‌اند ، جميع مكالمات و گفتگوهاى جناب ايلچى كبير موافق عقل و باوريست ما نيز به همه جهت اطمينان بهمرسانده\r\n\r\n","description":"","footnote":"","page_name":" 280 ","page_number":408},
  {"content":"\r\n\r\nبا كمال ميل و شوق بمراودهء تجارتى ايران طالب و مايل بوده اقدام خواهيم كرد ؛ ولى على الحساب از امتعهء ايران چيزى كه به كار ما بيايد چه چيز است ؟\r\nجناب معزىاليه جواب دادند چيزهاى جزئيه كه به كار شماها بيايد در ايران بسيار يافت خواهد شد كه من نميدانم و نميتوانم تعداد بكنم ؛ ولى همهء متاع نفيس و با قيمت شما از قبيل ابريشم و پشم و پنبه است كه در ايران از همه‌جا اكثر و ارزانتر است . همه تصديق كردند و قدرى پشم ايران آوردند و گفتند كه يك من نه هزار وارد فرانسه مىشود . خلاصه از اين مقوله صحبت زياد كردند . بعد از آن مراجعت به منزل كردند .\r\nهمان شب را نيز يكى از معارف شهر بقاعدهء شبهاى پيشين مهمانى نمود . فى الحقيقه در چهار روز توقف ليل اهالى آنجا در لوازم مهماندارى و مهمان‌نوازى بهيچوجه نقصى و قصورى نگذاشتند .\r\nو خود مىگفتند ما ملت فرانسه به هيچ يك از ملل اينقدر نمىچسبيم ، ولى از ذكاوت خود جناب ايلچى و هوشياريهاى فطرى ايرانيان است كه در فرانسه بطورى با اهل فرانسه گرم‌گيرى مىنمايند كه هرجا مىشنوند طالب آشنائى و ديدار شما مىشوند .\r\n\r\nاگر دو سه روز ديگر بمانند . . .\r\nمسيو كولمن رئيس تجار آنجا كه ميزبان اصيل و آدم بسيار ظريف و شوخ بود مىگفت : حالا كه سفارت كبرى از شهر ما مراجعت به پاريس مىنمايد به اين زودى بمفارقت ايشان هيچ نمىتوانيم خودمان را راضى بكنيم ؛ ولى از اين هم ميترسم كه اگر دو سه روز ديگر هم بمانند زنهاى ما را از ما دلسرد خواهند نمود ! چنان كه ديشب زنهاى ما به غير از\r\n\r\n","description":"","footnote":"","page_name":" 281 ","page_number":409},
  {"content":"\r\n\r\nصحبت ايرانيها هيچ گفتگوى ديگر نداشتند . بارى معارف و نجباى آن شهر با كمال انسانيت و احترام تا سر راه‌آهن مشايعت نموده خداحافظ كرده ، سفارت كبرى روانهء پاريس و ايشان معاودت بخانهء خود نمودند .\r\n\r\nورود برادر امپراطور روس و همچنين پادشاه باوير به فرانسه\r\nو همين اوقات كه ماه صيام بود چند مقدمه در پاريس اتفاق افتاد لازم آمد كه مختصرى از آنها ايراد شود : از جمله ورود شاهزاده قسطنطين برادر امپراطور روس و امير بحرى دولت مشاراليها به پاريس است . و همچنين ورود پادشاه مملكت « باوير » « 1 » و تفصيل پذيرائى و مجالس مهمانى براى ايشانست . بتاريخ دوم شهر رمضان سنهء هزار و دويست و هفتاد و سه هجرى شاهزاده قسطنطين وارد پاريس گرديد .\r\nاحترامى كه در حق او شد اين بود كه پيش از رسيدن او به شهر طولون و شهر مارسيل كه اول خاك فرانسه و بندرهاى كنار دريا و شهرهاى معظم است ، مهماندار از جانب اعليحضرت امپراطور فرانسه تعيين و روانهء بندرات ، و بسردار حاكم آن دو بندر نوشته شده بود كه لوازم استقبال و پذيرائى را موافق شأن او به عمل بياورند . و در روز ورود او به شهر پاريس اول حكم شد كه در همه كوچه‌ها و معابر و مهمانخانه‌ها و قهوه‌خانه‌ها و تماشاخانه‌ها پرده‌هاى بيرقهاى فرانسه و روس را باز كنند . و شهر پاريس را در ايام توقف او در حالت عيد نگاهدارى نمايند ، يعنى دكاكين و بازار و حجرات را آرايش تمام داده بروشنائيهاى شهر و بازارها بيفزايند ، و شبها را چراغان كنند ، و مجالس رقص و عيش را در همهء محلات و كوچه‌ها بر رونق اولش بقدرى كه ممكن است علاوه نمايند .\r\n\r\n\r\n","description":"","footnote":"\r\n( 1 ) - باوير از ايالات جنوبى آلمان .\r\n","page_name":" 282 ","page_number":410},
  {"content":"\r\n\r\nدر عمارت راه‌آهن كه كالسكهء بخار به آنجا وارد مىشود ، طالار بزرگى را براى پذيرائى ترتيب داده ، شاهزاده ناپليون كه عموزادهء اين امپراطور حاضر است با بعضى از سرداران و صاحب‌منصبان نظام براى استقبال و پذيرائى در طالار مزبور حاضر شدند . و همچنين بقرار سيصد نفر زن از نجباى روس و پاريس كه صاحب اسم و رسم بودند در آنجا حاضر آمدند . و از صاحب‌منصبان نظام سواره و پياده نيز با طبل و موزيكان در جلو عمارت مزبور صف نظام زده جمعيت زيادى نيز از زن و مرد براى تماشا در كوچه‌ها و معابر ازدحام كرده بودند . بدين احترام وارد و پذيرائى گرديده از آنجا حركت و روانهء عمارت طولرى كه خانهء نشيمنگاه اعليحضرت امپراطورى است شدند .\r\n\r\nاستقبال و پذيرائى از آنها\r\nدر ميدان درب خانهء امپراطورى نيز دو صفه نظام خاصهء با طبل و موزيكان ترتيب داده شده ، و راهروها و دالانها تا اطاق مخصوص خود امپراطورى عملجات حضورى و از اعيان و اركان و ژنرالان با نشان و حمايل و لباس رسمى صف كشيده ، و غرفه‌هاى عمارت امپراطورى مملوّ از زنهاى پاريس و براى تماشا ايستاده‌اند . با اين تفصيل وارد شده نظام ، سلام نظامى داده و طبل و موزيكان زده شد ، تا اينكه شاهزاده معظم‌اليه وارد عمارت طولرى شد . خود اعليحضرت امپراطور در دم پلكانها كه سه و چهار اطاق فاصله به اطاق مخصوص خود دارد استقبال و پذيرائى فرموده همراه خود به اطاق خود برد . و در آنجا علياحضرت امپراطريس با خانمهاى ندماى خود با لباس رسمى و بزرگ خود براى پذيرائى حاضر ايستاده بودند .\r\n\r\nپذيرائى از شاهزاده روسى\r\nاعليحضرت امپراطور و علياحضرت امپراطريس را به شاهزاده معروض\r\n\r\n","description":"","footnote":"","page_name":" 283 ","page_number":411},
  {"content":"\r\n\r\nمعرفى فرمود و ايشان با همديگر خوش‌آمد و تهنيت و مباركبادى و تعارفات به عمل آوردند ، و در همان عمارت نشيمنگاه خود شاهزاده را منزل تعيين كردند . شب و روز و ناهار و شام همه اوقات با هم بودند .\r\nمجالس بال مخصوصى در خانه‌هاى وزراء و سرداران و رجال دولت براى شاهزاده آماده نمودند . و از همهء سفراء و معارف دعوت گرفتند .\r\nو جناب امين الملك نيز هرشب به اين مجالس موعود بود . آرايش اين مجالس و ترتيب اين مهمانيها خارج از اندازه شرح و بيان است .\r\nملت فرانسه در توقير و احترام شاهزاده بهيچوجه كم‌وكسرى نگذاردند . بيرقهاى روس در همه‌جا كشيده و شهر شبها يك جا در تلألوء و روشنائى ، و مجالس عيش و عشرت در هرمحله و كوچه در چندين جا فراهم و مهيا [ بود 
  ] . روزها همراه خود امپراطور سوار يك كالسكه و مشغول گردش بناهاى خارج شهر بودند ، و شبها با هم در تماشاخانه‌ها و مجالس بال و مهمانيهاى دوره .\r\nآرى مهمان عزيز و ميزبان بسيار غنى و نعمت روحانى و جسمانى شهر پاريس لا يعدّ و لا يحصى « 1 » .\r\n\r\nسان قشون\r\n« بدين مهمانى و مهمان‌نوازى توان صد سال كردن عشقبازى » .\r\nهمه‌گونه اوضاع عيش پاريس را فراهم آوردند و هرچه اساس احتشام و عظمت دولت فرانسه بود جلوه‌گر نظر كار شاهزاده كردند :\r\nاز جمله طرح مشق قشونى ريخته شد و قشونى بعرصه ظهور آمد كه الى اليوم در غير پاريس به اين آراستگى قشون مشاهده نگرديده است .\r\nو اين قشون مشتمل بود به پنجاه هزار سواره و پياده كه چهل هزار نظام\r\n\r\n\r\n","description":"","footnote":"\r\n( 1 ) - بسياق كلام عرب بايد لا تعد و لا تحصى باشد زيرا نعمت مؤنث است .\r\n","page_name":" 284 ","page_number":412},
  {"content":"\r\n\r\nپياده و ده هزار سوار و قريب يكصد عرّاده توپ با چند دسته توپچى سواره در ميدان‌شان‌دومارس « 1 » حاضر آمدند . و البته به خيال مستمعين خواهد آمد كه بايد براى احضار پنجاه هزار قشون در يك جا چند روزى پيشتر خبر كرد كه در وقت معيّن حاضر و موجود بشود . در فرانسه هرروزى كه بخواهند براى فرداش دويست هزار قشون جمع ميتوان كرد ؛ زيرا كه اول اكثرى از ملت فرانسه سرباز و يا سواره تربيت شده و در خانهء خود مشغول كاسبى است ، و همهء اوقات غير از ايّام جنگ قريب سيصد هزار قشون در مملكت خود مشغول خدمت و دائما مكمّل و مسلّح و مستعد فرمايش هستند ، و هرآنى كه بخواهند با راه‌آهن شب راه افتاده صبح زود در شهر پاريس حاضر خواهند شد .\r\n\r\nوصف ميدان مريخ ( ميدان مشق )\r\nو پيش از شروع بتفصيل اوضاع دعوت و كيفيت سان قشون لازم مىنمايد كه شرح مختصرى بتوصيف ميدان مزبور كه محل مشق قشون بود داده شود : ميدانيست موسوم به شان‌دومارس كه نهصد ذرع طول و سيصد و پنجاه ذرع عرض و سه هزار ذرع دور اين ميدان موافق كتاب تعريفنامه است ، و دور اين ميدان از طرف خيابان و وسط خيابان برآمده و اطراف خيابان دو صفه درخت با يك قد و يك‌ميزان كاشته شده است ، و از كنار رودخانه سن طولا رو به قبله ممتد و منتهى بمدرسهء نظامى مىشود ، هموار و صاف و همه با دست تعمير گرديده است .\r\nاز قرار ذكر تواريخ در اوايل اين ميدان مختص بود براى سان قشون و مشق اهل مدرسه و اسب‌دوانى ، و گاهى از اعياد بزرگ جمعيت شهر به آنجا گرد آمده انواع و اقسام مجلسهاى عيش فراهم مىآورده‌اند ،\r\n\r\n\r\n","description":"","footnote":"\r\n( 1 ) - ميدان مشق  Champ de Mars \r\n","page_name":" 285 ","page_number":413},
  {"content":"\r\n\r\nاين ايام موقوف گرديده محض براى مشق قشون و مختص سان است و در سمت قبله « 1 » ميدان مدرسه نظامى واقع است كه لوى « 2 » پانزده پادشاه فرانسه در تاريخ هزار و هفتصد و پنجاه و يك عيسوى بنا نموده و مختص براى تربيت پانصد نفر از اطفال نجباى فرانسه - كه پدرشان در دعوا كشته شده و دولت چندانى نداشته باشند - تعمير گرديده .\r\n\r\nتوصيف يك مدرسهء نظامى\r\nو اين عمارت مشتمل بر سه دستگاه عليحده و سه دروازه و سه حصار متصل بهم هستند ، و هركدام حياط بزرگى در وسط و از اطراف تقسيم مىشود بحياطهاى كوچك ، گلكارى و دوره حجرات تحتانى و فوقانى براى خانه‌هاى معلمين و صاحب‌منصبان و رؤساى آنجا و براى سكناى عمله و خدّام مدرسه است . و اين سه دست عمارت واقع شده است در قبلهء ميدان كه اين سيصد و پنجاه ذرع عرض ميدان همه عمارت مدرسهء نظامى و يكصد و پنجاه و پنج آقشقه « 3 » از مدرسه بميدان بازميشود كه هريكى يك ذرع و نيم عرض و سه ذرع بلندى و آئينه يكپارچه است .\r\nبنائى است بس عالى و باشكوه مثل كوه طرف قبله ميدان را گرفته است ، و كل اين مدرسه از اصل و فرع از سنگ‌تراش است . هر سنگ يك ذرع [ و 
  ] نيم طول سه چارك قطر دارد كه كلا تراشيده و چنان نواخت گرديده است كه جرز و جفت‌كارى با فحوا معلوم مىشود از مدرسه وسط كه بناى اصلى و مدرسه بزرگ است ، دروازه وسط با يك دستگاه عمارت جنبين تحتانى و فوقانى از مدرسهء بزرگ چندقدمى بيشتر برآمده\r\n\r\n\r\n","description":"","footnote":"\r\n( 1 ) - مقصود جنوب ميدان است .\r\n( 2 ) - در اصل چنين است و امروز معمولا لوئى مىنويسند .\r\n( 3 ) - بگفتهء پروفسور ايوانف اين كلمه با املاء  Okoshko  روسى و به معناى پنجرهء كوچك است .\r\n","page_name":" 286 ","page_number":414},
  {"content":"\r\n\r\nو در سر درب دروازهء اصلى قصر بزرگى تعمير گرديده كه اين قصر و بناهاى جنبين آن بده ستون سنگى تكيه داده است كه هركدام ازين ستونها سه ذرع قطر و قريب پانزده ذرع بلندى دارد كه ايوان قصر فوقانى و بناهاى مرتبهء دوم كه در سر درب تعمير گرديده است همه تكيه به اين ستونها داده است .\r\nاگرچه اين ستونها يكپارچه نيستند ، ولى اينها را چنان تراشيده و با ميخهاى آهنين بهمديگر نواخت كرده‌اند كه ابدا تميز و تشخيص وصله نميتوان داد . از دروازه كه داخل مىشود دالان بسيار بزرگيست كه راه را تقسيم مىكند به بناهاى تحتانى و پله مىخورد به بناهاى فوقانى و قصر سر درب ، و نگاه مىكند بحياط مدرسه ، و اين دالان دوره آرايش گرديده است با ستونهاى برّاق و شفاف سنگى ، و طاق اين دالان بزرگ پوشيده شده است با سنگهاى تخته كه هركدام سه و چهار ذرع طول و عرض دارد . اين سنگهاى تخته را چنان تراشيده و طرح‌اندازى نموده‌اند كه عقل و فكر از تعمير آن حيران است .\r\nو از اين دالان كه وارد حياط مىشود غلام‌گردشى بدست راست و چپ جدا گرديده دور حياط را مىگردد ، پنج ذرع ارتفاع و سه ذرع عرض اين غلام‌گردشهاست كه از طرف حياط طاقهاى غلام‌گردش تكيه داده بستونهاى تراش سنگى با رديف و قطار كه جميع دور حياط را مىگردد ، و درين غلام‌گردشهاى دوره درهاى چند بازمىشود بحياطهاى عليحده كه هركدام مدرسهء عليحده بوده است . و در يكى از اين حياطها چاه بسيار بزرگى واقع است كه ده ذرع قطر و دور دهن چاه است كه از رودخانهء سن آب وارد چاه شده بازميگردد و برودخانهء مزبوره مىريزد .\r\n\r\n","description":"","footnote":"","page_name":" 287 ","page_number":415},
  {"content":"\r\n\r\nو چرخى در سر چاه تعبيه گرديده كه در اثناى گردش تلمبه به آب زده آب را بالا مىآورد و بضرب تلمبه آب با لوله‌هاى سربى جميع بناهاى تحتانى و فوقانى اين سه دستگاه عمارت را از اطاقها و آشپزخانه‌ها و انبارها آب مىدهد .\r\nحالا و در اين اوقات اين مدرسه موقوف گرديده مخصوص گرديده است براى نشيمن سه فوج قراولان مختص امپراطورى ، فى الحقيقه قلعه‌ايست بس محكم كه يك جا از سنگ تعمير گرديده و در ايام شورش عامهء پاريس اين مدرسه انبار آذوقه و مأكولات بوده است ؛ اين است تفصيل احوال ميدان و مدرسه .\r\n\r\nدعوت براى ديدن سان قشون\r\nبعد از آنكه بناى سان و مشق قشون شد بجميع اكابر و معارف پاريس بليط دعوت فرستاده شد كه نوشته شده بود كه روز چهارشنبه چندم شهر رمضان المبارك « 1 » در ميدان شان‌دومارس بناى مشق است ، حسب الامر اعليحضرت امپراطور از شما دعوت مىشود كه دو ساعت از ظهر گذشته بميدان آمده در فلان سمت كه محل نشيمن تعيين گرديده است جابجا شود ؛ بعينه مانند تكيه‌هاى روز عاشوراى ايران . و جلو مدرسه را مرتبه‌بمرتبه تخته‌بندى نموده و چادروارى روى اين تكيه‌بنديها را پوشانيده نيم‌تختهاى مخملى با قطار و رديف مرتبه‌بمرتبه براى نشيمن مردم دعوت كرده شده ترتيب داده بودند .\r\nو جميع اين نشيمنگاهها را درجه‌بدرجه تقسيم كرده و بليطها را نيز الوان قرار داده بودند : از جمله قسمتى از نشيمنگاهها را براى اجزاى سفراء معيّن نموده بودند ، و رنگ بليط سفراء نيز قرمز بود . و پاكت بزرگى\r\n\r\n\r\n","description":"","footnote":"\r\n( 1 ) - مؤلف به حساب ماه‌هاى معمول در ايران نوشته است نه ماه‌هاى فرنگى\r\n","page_name":" 288 ","page_number":416},
  {"content":"\r\n\r\nنيز به جناب امين الملك رسيد ، و همچنين در جوف آن بصاحب‌منصبان سفارت اسم به اسم بليط عليحده ارسال شده و ايراد گرديده بود كه در ساعت موعود جناب ايلچى ايران آمده در قصر سردرب مدرسه كه براى سفراء و علياحضرت امپراطريس تعيين گرديده است بنشيند .\r\nساعت موعود جناب ايلچى كبير همراه مترجم وزارت به مكان خود رفتند ، و ما نيز وارد ميدان شده به آن طورى كه نشان داده شده بود بليطها را به قراول منزل داده داخل شديم . بقرار چهار [ صد 
  ] و پانصد نفر از زن و مرد از اجزاء و عيال سفراء در آن قسمت كوردپلماتيك بود . و اهل پاريس و حواشى نيز در اطراف اين ميدان چادرها زده براى خود جوقه‌بجوقه و صنف‌بصنف هركدام براى خود تخته‌بندى نموده و صندلى گذاشته ، هم خود مىنشينند و هم براى مردم جاى نشيمن مىفروشند .\r\nدور اين ميدان كه سه هزار ذرع است و همهء خيابان درخت كاشته شده چنان مملوّ است كه جائى خالى پيدا نميتوان كرد . و نزديك به پانصد و ششصد هزار جمعيت از پاريس و غيره در آن ميدان حاضر بود .\r\nباوجود اين ازدحام ، چنان سكوت بود كه از احدى صدا و ندا بلند نبود ، و نظام نيز از سواره و پياده و توپخانه در اين ميدان بزرگ تقسيم گرديده .\r\nچهار خيابان براى نظام پياده است كه هرده هزار يك خيابان با رديف و قطار از كنار رودخانهء سن‌طولا تا دم مدرسه كشيده شده ، و دور خيابان براى ده هزار نظام سواره و دو خيابان براى نظام توپخانه به اين تفصيل نظام زده بودند كه اعليحضرت امپراطور از سر ميدان سواره وارد شد در جلو بيست و سى سوار صاحب قراولان مخصوصهء خود همه با لباسهاى الوان و كلاههاى خودپردار روان و پشت سر آنها خود اعليحضرت\r\n\r\n","description":"","footnote":"","page_name":" 289 ","page_number":417},
  {"content":"\r\n\r\nامپراطور همراه شاهزاده قسطنطين و شاهزاده ناپلئون و شاهزاده نوس كه يكى از شاهزادگان آلمانك بود .\r\nچهار سواره رديف و پشت سر آنها سرداران و سران و رجال دولت سواره با لباس يراقدار و كلاهان پردار و پشت سر ايشان علياحضرت امپراطريس با دستهء عليحده با صاحب‌منصبان و عملجات مخصوصهء خود در ميان نظام قدرى گردش كردند ، و از مقابل هرنظامى كه عبور مىنمودند از همه‌جا صداى امپراطور و امپراطوريس زنده باشد بميدان پيچيده بود .\r\nو امپراطور بهر فوجى كه ميرسيد كلاه تعظيم از سر برميداشت و با همه تعارف مىكرد ، و امپراطريس نيز با كمال توجه و التفات با همه تعظيم و تكريم به عمل مىآورد .\r\n\r\nاوصاف ملكه\r\nفى الحقيقه اهل پاريس عموما از زن و مرد نهايت رضايت را از انسانيت امپراطريس دارند : زنى است جوان كه در صباحت و وجاهت نادر زمان و محسود خوبان جميع فرنگستان . و باوجود آن اقتدار و اختيار سلطنت بالمرّه از آثار كبر و نخوت كه صفت رذيله و ناپسنديده و خارج از رسوم انسانيت و معقوليت است عارى و برى ، و با همهء ملت خود خواهروارى رفتار مىفرمايد ، اين است كه اخلاق جميله‌اش ذكر جميع محافل و اوصاف حميده‌اش ورد عموم مجالس است .\r\nبعد از گردش ميدان ، امپراطريس وارد مدرسه شده در قصر سردرب آرام گرفت . و اعليحضرت امپراطور سرسواره آمده در مقابل مدرسه همراه شاهزادگان ايستاد ، و سرداران نيز پشت سر ايشان جا گرفته ، و فى الحقيقه چشم از مشاهدهء آن ميدان با آن نظام و ازدحام عام خيره ، و عقل از ملاحظهء آن اوضاع مبهوت و حيران بود . كمترين چاكر هشتاد هزار نظام\r\n\r\n","description":"","footnote":"","page_name":" 290 ","page_number":418},
  {"content":"\r\n\r\nدر ميدان پطربورغ در مشق و فرماندهى امپراطور نيكلا ديده بودم ، و آن هم در عالم خود قشونى بود بسيار منتظم و همه اسباب و اسلحهء تازه و هرگونه رونق و شكوه را داشت . و امروز قشون روس را بهيچوجه نقصى و قصورى نميتوان ايراد آورد ، ولى در صفت آراستگى و پيراستگى اين قشون فرانسه از بسكه ساحت ميدان توصيف مثل همين ميدان شان‌دومارس وسيع است سردرگم است كه از كدام گوشه به جولانگاه تعريف اقدام نمايد .\r\nو فى الواقع اين ميدان سان نه فقط نشان دادن مشق پياده و سواره و توپخانه بود ، بلكه به نظر آوردن جميع قدرت و قوّت فرانسه و بجلوه دادن استعداد ملت و استقلال دولت بود . يك جا اين ميدان گلستانى بود كه هيچ باغبان بهتر از اين نمىتواند آرايش بدهد ، براى اينكه دور ميدان هرچه عمارت و تخته‌بندى جلو عمارت بود همهء مكانهاى آرايش داده شده و پر از « 1 » زنان مقطّع ، و همهء كلاه و لباس زنها با گلهاى مصنوعى مزيّن ، و متن ميدان مالامال از نظام سواره و پياده و توپخانه [ بود 
  ] كه همه مسلح با اسباب درخشان و ملبس با لباس الوان بودند .\r\n\r\nلباس نظامىها\r\nبعد از آنكه اعليحضرت امپراطور در جاى خود آرام و قرار گرفت ، اول نظام پياده يك جا در ميدان بجنبش آمده فوج‌فوج دور كرده بمشق پا آمده از حضور امپراطور كه مقابل نشيمن‌گاه اجزاى سفارت بود عبور نمودند . قسمت اول افواج خاصه و قراولان مخصوصهء امپراطورى بودند .\r\nكلاههاى خودپردار در سر و قباهاى ماهوت مشكى كه با ماهوت گلى حاشيه داده بودند در بر ، و سينه‌پوش از ماهوت گلى در سينه داشتند . و از چپ و راست حمايل زرد انداخته و عموم سرباز اپاليط گلى در دوش ،\r\n\r\n\r\n","description":"","footnote":"\r\n( 1 ) - مأخوذ از نسخهء ب ؛ نسخهء الف « و براى زنان . . . »\r\n","page_name":" 291 ","page_number":419},
  {"content":"\r\n\r\nو شلوار ماهوت گلى در پا ، و دستكشهاى سفيد در دست ، و چكمه‌هاى لاكى در پا ، و اسلحه‌اى كه به كار برده بودند از برّاقى و شفافى چشم را خيره مىكرد .\r\nو عبور هرفوج به اين تفصيل بود : اول ده نفر مرد بسيار قطور و قوىهيكل تبردار با كلاههاى مودار بسيار بزرگ و يك تخته چرم سفيد برّاق از زانو تا گردن گرفته با حالت بسيار مهيب تبرهاى بزرگ در دوش پيشاپيش مىرفتند ، و پشت‌سر ايشان پنجاه نفر طبّال و نىزن و موزيكانچى و سنج‌زن ، طبل‌زنان روان و پشت سر اينها پنج نفر زن قباهاى كمرچينى حاشيه‌دار و شلوار ماهوت گلى بتركيب شلوارهاى نظامى ايرانى فراخ و دستكشهاى سفيد در دست و چكمه‌هاى برّاق در پا با لباس نظامى خوش‌تركيب كيسه‌هاى جاى تنگ و جام شراب را از چپ و راست حمايل دوش كرده مثل كبك در خرام و اينها شراب‌فروش نظام بودند .\r\nو پشت سر ايشان جنرال فوج با ده نفر صاحب‌منصب سواره با لباس يراقدار هنگام رسيدن مقابل امپراطور كلاه تعظيم از سر برمىداشت و سلام نظامى ميداد امپراطور نيز احتراما كلاه از سر برميداشت و جواب سلام مىداد .\r\nو پشت سر آن فوج خاصه بود كه چنان آرايش گرديده بود كه گويا تازه‌داماديست بحجلهء ع روس مىرود . چند فوج قراول مخصوص بود كه به همين نظام ولى بتغيير وضع لباس از حضور عبور نمودند .\r\n\r\nمدرسهء سن‌سير\r\nبعد از آن افواج قراولان خاصه يك فوج جوانان تربيت‌شده مدرسهء سن‌سير « 1 » بودند و اين مدرسه‌ايست وقتى كه جوانان مدرسه در علم نظام كامل شدند به اين مدرسه آمده چندى هم در اين مدرسه تكميل گرديده\r\n\r\n\r\n","description":"","footnote":"\r\n( 1 ) - سن‌سير  Saint - Cyr  .\r\n","page_name":" 292 ","page_number":420},
  {"content":"\r\n\r\nو از امتحانات معلمين گذشته صاحب‌منصب از اين مدرسه بيرون مىروند ، و خودشان در علم نظام در حكم معلم خواهند بود . هيچكس در علم نظام صاحب‌منصب نخواهد بود مگر در اين مدرسه امتحان و صاحب‌منصب بشود .\r\nاز جمله فوج اين جوانان تربيت‌شده بود كه كلاه گلابتون دوريراق طلا در سر ، و در سر كلاه‌ها نيز يك دسته‌گل از پرهاى تمام الوان - كه هيچ دسته‌گل را رنگين‌تر از آن نميتوان بست - و قباى آبى گلابتون‌دوز و شلوار گلى با حمايلهاى چپ و راست و اپاليطهاى درشت قرمز در دوش [ داشتند 
  ] ، و با اسلحهء لطيف و نظيف مسلّح اين فوج مانند يك باغچهء گل متحرك بودند كه بهتر از اين آرايش را تصور محال خواهد بود .\r\nاينها نيز با ترتيب تبردار و طبّال و نىزن و بتركيب فوج خاصه آمدند و با مشق پا از حضور عبور نمودند .\r\nفهكذا پشت سر اينها افواج سايره هركدام با لباسهاى الوان مختلفه ، از جمله چند فوج با لباس عرب بودند - كه عمامهء كوچك مولوى در سر ، و قباهاى مشكى كوتاه تا كمر در بر ، و شلوار ماهوت گلى فراخ در پا ، و مچ‌پيچى در ساق ، و شال سبزى هم در كمر داشتند - با نهايت لطافت و صفا آراسته شده بودند و فى الواقع اگر قشون يك مملكت منحصر به اين وضع و لباس بشود تركيب بهتر از اين نخواهد بود . بارى بعد از نظام پياده ، نظام سواره نيز فوج‌فوج با ترتيب تبردار و طبال پيشاپيش تيپ سواره پشت‌سر ايشان با لباسهاى الوان و اسلحه و اسباب يراق و درخشان روان و اسبان هرفوج يك‌رنگ و يك‌قد و بيك چاقى بودند و اينها نيز بشكوهى از جلو گذشتند كه نظرها حيران بود . بعد از سواره‌نظام\r\n\r\n","description":"","footnote":"","page_name":" 293 ","page_number":421},
  {"content":"\r\n\r\nتوپخانه بجنبش و حركت آمد كه احتشام اين توپخانه شوكت پياده و سواره را از نظرها فراموش كرد ، و اين نظام توپخانه نيز دستهء سواره با طبّال و نى و موزيكان و سنج‌زن در جلو ، و پشت سر توپهاى برّاق و شفّاف شش‌اسبه با صندوقهاى صيقلى پشت سر آنها با چابكى تمام در دو بود ، آرايش لباس توپچيان و پيراستگى اسباب توپها زياده بر آن بود كه بتوان به زبان قلم بيان نمود ، به آئين و انتظام مزبور و سان و مشق قشون معروضه بانجام رسيد . و هركدام از اين افواج كه از اول ميدان حركت كرده آمده از نظر امپراطور عبور مىنموده با همان حركت پا و مشق نظامى از ميدان بيرون و به جاهاى خود مىرفتند . بعد از آنكه ميدان از نظام خالى شد مردم دوره از جاى خود حركت نمود ساحت ميدان با آن بزرگى از زن و مرد بهيجان آمده عرصات محشرى نمودار شد .\r\n وَ سَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ  « 1 » .\r\n\r\n\r\n","description":"","footnote":"\r\n( 1 ) - آيهء آخر از سورهء شعراء - اين آيه را در ايران معمولا در پايان مجالس وعظ و روضه بمناسبت وقايع كربلا و ظلم يزيد مىخوانند ، مؤلف كه آن را درنظر داشته است براى پايان رژهء نظامى فرانسوىها نيز به كار برده است .\r\n","page_name":" 294 ","page_number":422},
  {"content":"\r\n\r\n\r\nسفر بلژيك\r\n\r\nدعوت از سفير ايران\r\nچون جناب امين الملك به لحاظ عديده حسب الامر حضرت اقدس شهريارى روحنا فداه از پاريس عزيمت به بلژيك را در نظر داشت ، پس از آنكه از كارهاى انگليس و فرانسه فى الجمله فراغت تحصيل كردند ، هنگام تابستان كه بهترين فصل فرنگستان بود پادشاه بلژيك بناى عروسى دختر خود را براى برادر پادشاه اقستريه « 1 » گذاشت و اين اوقات هنگامى بود كه اعيان پاريس حركت به ييلاقات و اعليحضرت امپراطور به آبگرمهاى فرانسه كه در كنار دريا واقع است رفته بودند . و اعليحضرت پادشاه بلژيك نظر بدوستى قديمى ما بين دولت ايران و بلژيك و بنا به انعقاد عهدنامهء جديده كه بواسطهء جناب ايلچى كبير و ايلچى آن دولت در پاريس تجديد شده بود سفارت كبرى را دعوت بعروسى دختر خود نموده ، عاليجاه مسيو بارون مستشار اول سفارت دولت بلژيك مقيم پاريس را مأمور نمودند كه همراه سفارت كبرى مهماندار بوده ، عازم بروكسل پايتخت دولت بلژيك گردند .\r\nلهذا ايلچى كبير با صاحب‌منصبان خود روز جمعهء آخر شهر ذى قعده [ 1273 
  ] يك ساعت بعد از غروب از پاريس حركت نموده سوار كالسكهء بخار شدند ، و هنگام طلوع آفتاب - كه هشتاد فرسخ مسافت بود طى\r\n\r\n\r\n","description":"","footnote":"\r\n( 1 ) - مقصود اطريش است . غ - در اصل كتاب افستريه ضبط شده است و بهرحال صورتى است از كلمهء  Austria  كه به معناى اطريش است و نويسنده بتقليد از عثمانيها اقستريه نوشته است .\r\n","page_name":" 295 ","page_number":423},
  {"content":"\r\n\r\nگرديده - وارد شهر بروكسل شده ، در عمارت راه‌آهن چند كالسكه براى سفارت كبرى حاضر و آماده نموده بودند . به مجرد رسيدن سوار شده روانهء منزلى كه از دولت تعيين گرديده بود شدند . و اين منزل مهمانخانه‌اى بود مشهور به مهمانخانهء اتل دوروب « 1 » فرنگستان كه عمارت بس عالى و مقر مسافرين مشهور و معروف و نشيمنگاه‌هايش عموما منقّش و مجدول و مطلّا و اسبابهايش همه اعلى و برتر بود .\r\nدر همان روز ورود پس از استراحت فى الجمله و صرف ناهار دو ساعت از ظهر گذشته جناب ايلچى كبير بقاعدهء متداوله بديدن وزير دول خارجه رفتند ، و بقرار ساعتى در آنجا مشغول صحبتهاى مودّت‌آميز گرديده معاودت به منزل كردند . بفاصلهء نيم ساعت وزير خارجه ببازديد سفارت كبرى آمدند و هم در اين روز سردار بزرگ دولت مشاراليه سفارت كبرى را حسب الامر پادشاه به جهت صرف شام دعوت نمودند . و نيز از وزير خارجه اظهار گرديد كه اعليحضرت پادشاه فردا چهار ساعت از ظهر گذشته سفارت كبرى را بحضور خود طلبيده پذيرائى خواهند فرمود .\r\nروز دوم در ساعت موعود يك نفر آجودان خاصهء اعليحضرت سلطان - كه از نجباى بلژيك بود - با دو عدد كالسكهء شش اسبه از كالسكه‌هاى مخصوصهء شاهى با چند نفر شاطر ، با لباسهاى رسمى يراقدار به سفارتخانه آمدند . و جناب ايلچى نيز با صاحب‌منصبان خود لباس رسمى پوشيده روانهء حضور گرديدند . به مجرد ورود عمارت سلطانى چند نفر سرتيپ و سرهنگ با صاحب‌منصبان ديگر به استقبال بيرون آمدند و راهنمائى به اطاقى كردند كه وزير خارجه با ايشيك آقاسىباشى در آنجا بودند .\r\n\r\n\r\n","description":"","footnote":"\r\n( 1 ) - در اصل چنين و صحيح آن  Hotel d'Europe  است .\r\n","page_name":" 296 ","page_number":424},
  {"content":"\r\n\r\nايشان نيز تا دم درب آمده پذيرائى جناب ايلچى كبير را كردند ، و پس از تعارفات رسمى و اندك استراحت بالاتفاق شرفياب حضور اعليحضرت پادشاه شدند .\r\n\r\nشرفيابى حضور پادشاه بلژيك\r\nاعليحضرت پادشاه با دو پسر و ع روس خود و دو نفر زن ديگر و با چند نفر از اعيان مخصوصان خود در وسط اطاق ايستاده بودند . جناب ايلچى كبير پس از تعظيم و تكريم عرض كردند كه : اين بنده شرف دارم كه نامهء همايون اعليحضرت ولى النعم خود را كه مرا سفير كبير كرده به خدمت اعليحضرت پادشاه برسانم . اعليحضرت شاهنشاهى خواستند به اعليحضرت شما دليل تازه بدهند از آن ميل قلبى كه سابقا هم باعث روابط دوستى دولتين شده بود . و من خوشبخت هستم از اينكه اول سفير دولت ايران به اين دولت شدم ، و شرفياب حضور اعليحضرت شما - كه در جميع افعال و اقوال مسلّم كلّ سلاطين هستيد - گرديدم . و نيز براى خود سعادت‌بخت مىشمارم كه اين مأموريت من در حين يك مقدمهء خوبى اتفاق افتاده است كه اعليحضرت شاهنشاهى هم شراكت خواهند كرد . به همين مقدمه با همان ميل قلبى كه نسبت به اعليحضرت شما و خانوادهء اين سلطنت دارند استدعا دارم كه مراتب نهايت احترام مرا قبول فرمايند .\r\nاعليحضرت پادشاه پس از استماع عرايض جناب ايلچى كبير متبسّمانه چند قدمى پيشتر آمده فرمودند : من هم خوشبخت شدم ، و كمال شعف را از اين محبت مخصوص اعليحضرت شاهنشاه ايران دارم كه تجديد محبت و دوستى خود را بواسطهء مثل شما سفير دانا و با تدبيرى كردم . و اميدوارم كه ان‌شاءاللّه‌تعالى بعد از اين روزبروز دوستى و و داد\r\n\r\n","description":"","footnote":"","page_name":" 297 ","page_number":425},
  {"content":"\r\n\r\nما بين دولتين در ازدياد باشد . و من مىتوانم از براى آن دولت مصدر منافع كثيره و امورات خيريه باشم .\r\nجناب ايلچى كبير پس از فرمايشات ايشان نامهء همايون را با كمال احترام به پادشاه دادند ، و اعليحضرت ايشان با نهايت احترام نامهء مباركه را گرفته تعظيمى نموده به وزير خارجه دادند . و پس از آن جناب ايلچى معرفى صاحب‌منصبان سفارت كبرى را نمودند . و اعليحضرت ايشان نيز فردافردا توجه و التفاتى فرمودند و گفتند : امشب موقع صحبت با جناب ايلچى كبير پيش از اين خواهد بود . جناب امين الملك تعظيم كرده مرخص شدند . وزير امور خارجه و ايشيك آقاسىباشى تا اطاق دوم همراهى و صاحب‌منصبان ساير تا دم پله - كه منتهاى عمارت بود - آمدند .\r\n\r\nديدوبازديد سفراء\r\nبعد از معاودت به منزل ، وزير خارجه بدون فاصلهء چندان بديدن جناب ايلچى آمد ، و از جانب پادشاه كمال ميل و اظهار التفات نسبت به ايلچى كبير نمود . جناب معزىاليه نيز مراسم تشكر و امتنان بجا آورده قدرى صحبت متفرقه نموده مراجعت كرد . پس از معاودت ايشان ايلچى كبير بديدن سفراى كبار ممالك نمسا و اتاليا و غيره رفتند . ايلچى نمسا در منزل نبود ، كارت گذاشتند و ايلچى پاپ را ديدن كردند . بعد از معاودت به منزل ايلچى مزبور بدون فاصله بازديد نمود . پس از رفتن او سفير كبير بديدن وزراى مملكت كه در همان روز به وزارتخانه آمده كارت گذاشته بودند [ رفتند 
  ] و جناب ايشان نيز كارت گذاشته مراجعت به منزل نمودند .\r\n\r\nدر مجلس پادشاه بلژيك\r\nو يك ساعت بغروب مانده بنابر دعوت بعمارت سلطانى رفتند . وارد مجلسى شدند كه اعيان و اكابر دولت در آنجا جمع بودند . در اثناى ورود\r\n\r\n","description":"","footnote":"","page_name":" 298 ","page_number":426},
  {"content":"\r\n\r\nجنابان وزير امور خارجه و ايشك آقاسى و چند نفر از ژنرالان پيشتر آمده با ايلچى تعارفات به عمل آوردند . در اين اثنا خبر ورود پادشاه رسيد مردم جابجا شده صف كشيدند . اعليحضرت پادشاه دست زن لوئى فيليب « 1 » ملكهء سابق فرانسه را كه مادر زن خودش بود گرفته و شاهزادگان ساير ، دست يكديگر را گرفته پشت سر ايشان وارد مجلس شدند . پادشاه سبقت بر احوالپرسى از ايلچى و صاحب‌منصبان سفارت كبرى كرده با همهء اهل مجلس تعارفات به عمل آورده اشاره به اطاق شام فرمودند .\r\nهركس دست زنى را گرفته و ايلچى كبير نيز دست يكى از شاهزادگان را گرفته وارد مجلس شام گرديدند ، و هركس در جائى كه معين شده بود جابجا شدند ، و حسب الاشارهء پادشاه جناب سفير كبير ما بين ايلچى كبير نمسا و نوّاب وليعهد دولت بلژيك نشست . مجلسى بود بس عالى كه بقرار يكصد نفر از شاهزادگان و اركان دولت و سفراء و وزراء از خود آن دولت و دول سايره در آنجا حاضر بودند . و از جمله دو نفر برادر امپراطور نمسا و اعيان آن دولت بود كه براى بردن ع روس آمده بودند . و نواب وليعهد - كه جوانى بيست و پنجساله و شخص دانا و با استحضار ، و مدتها در سمت مشرق‌زمين در مصر و اسلامبول و حوالى آنجاها سياحت نموده و در علم نظام و پوليطيك مهارت تمامى داشت - با جناب ايلچى كبير بناى صحبت گذاشته تفصيل سياحت خود را براى ايشان بيان مىفرمود ، و از اوضاع و رسوم ايران تحقيقات مىنمود .\r\nو ايلچى كبير موافق سؤال ايشان جواب مىداد ، و ميل اعليحضرت شاهنشاهى را بر سياحت فرنگستان و بر ازدياد دوستى دولت ايشان شرح\r\n\r\n\r\n","description":"","footnote":"\r\n( 1 ) - لوئى فيليپ  Louis philippe  در اصل : لوى فيليب .\r\n","page_name":" 299 ","page_number":427},
  {"content":"\r\n\r\nمىداد تااينكه مجلس شام تمام شده مراجعت بمجلس كردند ، و در آنجا پس از صرف قهوه زنها بسمتى كشيدند ، و اعليحضرت امپراطور جناب ايلچى را به طرفى كشيده مشغول صحبت گرديدند . بعد اعليحضرت ايشان توجه به صاحب‌منصبان سفارت كبرى كرده بطور شايسته بهركدام ملاطفت كردند . و نواب وليعهد بناى صحبت با جناب معزىاليه گذاشت .\r\n\r\nمعرفى داماد پادشاه بلژيك\r\nو بعد ايلچى كبير دولت نمسا برادر امپراطور نمسا را « 1 » - كه داماد پادشاه بود - معرفى به ايلچى كبير ايران نمود . نواب شاهزاده معظم‌اليه كمال التفات را به جناب ايلچى كبير كرده فرمودند : بينهايه مسرور هستم از اينكه صورت اعليحضرت شاهنشاه ايران را در مجلس عيش خود مىبينم و بر خود لازم مىشمارم كه بالشفاهه در حضور اعليحضرت ايشان تشكر بكنم از التفاتهاى مخصوصى كه نسبت به مأمورين دولت نمسا فرموده‌اند در حالتى كه مأمورين دپلوماتيك نبودند .\r\nو ايضا لازم مىدانم كه مباركبادى بكنم جناب ايلچى كبير را به جهت انعقاد عهدنامهء تازه كه با دولت نمسا منعقد ساخته‌اند ، و ان‌شاءاللّه اميدوار هستم كه اين معاهده روزبروز مايهء ازدياد روابط دوستى دولتين و باعث منفعت رعاياى طرفين باشد . جناب امين الملك در جواب عرض كردند : من نيز شرف دارم كه خود را در عيشى ببينم كه اعليحضرت ولىنعمت من با كمال ميل خود را داخل آن عيش مىدانند ، و همواره\r\n\r\n\r\n","description":"","footnote":"\r\n( 1 ) - ماكسى ميليان  Maximilien  برادر فرانسوا ژوزف امپراطور اطريش در آن سال براى ازدواج با شارلت  Charlotte  دختر لئوپولد اول  Leopold Premier  پادشاه بلژيك به بروكسل آمده بود . اين شاهزادهء بدبخت در 1864 به امپراطورى مكزيك  Mexique  انتخاب گرديد ولى در 1867 بتوسط انقلابيون تيرباران شد . غ .\r\n","page_name":" 300 ","page_number":428},
  {"content":"\r\n\r\nمايل بودند كه دوستى باطنى و ميل حقيقى خود را در دوستى با دولت نمسا ظاهر فرمايند .\r\nو در اين اوقات كه مأمورين دولت بهيّهء نمسا به دربار آن دولت رفته‌اند محض اظهار اين مرحله كمال التفات را در حق ايشان فرموده‌اند .\r\nو من اميدوار هستم كه ان‌شاءاللّه‌تعالى بعد از اين دوستى ما بين دولتين روزبروز در تزايد باشد . در اين اثنا برادر ديگر ايشان رسيده با كمال ادب و احترام بناى سؤال و جواب با جناب معزىاليه گذاشت ، و بعد از آن التفات به صاحب‌منصبان سفارت كبرى كرد . و بعد از آن ايشك آقاسى باشى حسب الاشاره ، جناب ايلچى كبير را به شاهزاده خانم دختر خودش - كه نامزد برادر امپراطور نمسا و عروسى از او بود - معرفى كرد .\r\n\r\nمعرفى ع روس يعنى دختر پادشاه بلژيك\r\nمعزىاليها دخترى بود جميله و بس عاقله و در ميان ملت خود بسيار عزيز و بسبب حسن اخلاق و مهربانى او با مردم در عروسى او عموم ملت شريك عيش او بودند . تا سه ساعت از نصف شب گذشته مجلس منعقد و اهل شهر مشغول عشرت بودند . بعد از سه ساعت پادشاه دست زن لوئى فيليپ را گرفته و ساير شاهزادگان همراه ايشان از مجلس بيرون رفتند . فرداى آن روز جناب ايلچى كبير به جهت پذيرائى سفراى مقيم آنجا و وزراء در منزل خود توقف نمود . و قريب بيست و پنج نفر مأمورين دپلوماتيك از دول خارجه مقيم آنجا بودند كلا آن روز ببازديد آمدند . و از اعيان مملكت و صاحب‌منصبان نظام نيز هرروز آنافآنا آمده طالب آشنائى با جناب ايلچى كبير مىبودند ، و جناب سفير كبير نيز با هركدام موافق شأن و درجه زياده گرم‌گيرى و اظهار مودت و يگانگى مىنمود .\r\n\r\n","description":"","footnote":"","page_name":" 301 ","page_number":429},
  {"content":"\r\n\r\n\r\nتفرج سفير در باغ نباتات\r\nو در همان شب ايلچى كبير بتفرّج باغ نباتات و حيوانات رفتند .\r\nاين باغ در همهء پاىتختهاى فرنگستان متداول است ، و مجمع جميع حيوانات و طيور و وحوش است . هر جنسى از حيوانات برّى و بحرى كه ممكنشان بوده است از جميع ممالك و جزاير چه دور و چه نزديك تحصيل كرده در آنجا گذاشته‌اند . و هركدام را جوربجور خانه‌هاى قفسى تعمير نموده سكنى داده‌اند . هر جنسى را قسمت عليحده خانه باغچه ترتيب داده موكّلان و پرستاران و معلمان صاحب سررشته دارند .\r\nو همچنين آنچه لازمهء تلاش و اهتمام است در تربيت و تحصيل نباتات و گلها به عمل آورده‌اند و هركدام را باغچه با كمال نزهت و صفا تقسيم و آرايش داده‌اند . هرجنسى را قسمت عليحده خانه‌باغچه ترتيب داده موكّلان و پرستاران و معلمان صاحب سررشته دارند .\r\nو همچنين آنچه لازمهء تلاش و اهتمام است در تربيت و تحصيل نباتات و گلها به عمل آورده‌اند و هركدام را باغچه با كمال نزهت و صفا تقسيم و آرايش داده‌اند . هيچ قسم نباتات و گلى يافت نمىشود كه در آن باغ كاشته نشده باشد . و بخصوصه اين علم بوتانيك كه علم طبيعى نباتات باشد كمال شيوع را در فرنگستان دارد ، در هرجا معلمان خوب و مدارس مرغوب به جهت تحصيل اين علم موجود نموده‌اند . خواص و منافع اين نباتات را چه براى طبابت و چه براى مصالح غير اخذ نموده‌اند .\r\nو اين امكنه را بنوعى تعمير و ترتيب و آرايش داده‌اند كه تفرّجگاه سيّاحان و عموم اهل مملكت است . بخصوصه در اين باغ نباتات شهر بلژيك شبهاى شنبه مجلس عام فراهم آمده جمعيتى جمع مىشود و موزيكان مىزنند و مردم مشغول گردش و تفرج ميشوند ؛ سيرانگاه [ كذا 
  ] غريبى است .\r\nبه رسيدن باغ رئيس آنجا كه ژنرال و آدم معروف بود ايلچى كبير را پذيرائى نمود ، و كمال انسانيت و رسوم تعارفات به عمل آورد ، و راهنمائى بهمهء چيزهاى غريبه آنجا نمود . پس از قدرى گردش و تفرج داخل\r\n\r\n","description":"","footnote":"","page_name":" 302 ","page_number":430},
  {"content":"\r\n\r\nمجلس آنجا شدند . جناب وزير دول خارجه در آنجا بود ، نزد جناب معزىاليه آمده با همديگر گردش نمودند و صحبت كردند تا اينكه از باغ بيرون آمده هركس به منزل خود معاودت نمود .\r\n\r\nحضور در مجلس عقد\r\nو فرداى آن روز كه بناى مجلس عقد بود حسب الوعده جناب امين الملك همراه عاليجاه ميرزا ملكم خان مستشار سفارت كبرى بمجلس عقد رفتند . از قرارى كه مذكور نمودند مجلس عالى بوده است كه مجمع شاهزادگان و سفراى كبار و وزراء و اعيان از قبيل شاهزادگان نمسا و بلژيك حتى شاهزاده آلبرت شوهر ملكهء « 1 » انگليس بود كه همان روز رسيده و همان شب نيز بعد از تفريق مجلس معاودت به لندن كرد .\r\nدو ساعت از ظهر گذشته مجلس عقد متفرق گرديد مراجعت به منزل نمودند و بديدن سفراء رفتند . و شب را نيز چراغان كرده و مجالس عيش ترتيب داده عموم مردم از خاص و عام مشغول عشرت بودند از منزل بيرون آمده بتفرج شهر و بعضى جاها كه محل اجتماع و مردم مشغول عشرت بود رفته باز مراجعت به منزل نمودند .\r\n\r\nتماشاى رزمگاه واترلو\r\nفرداى آن روز بتفرج صحراى نبردگاه ناپلئون اول - كه با دول متفقه بوده است - تشريف بردند . و اين ميدان صحرائيست وسيع و مسطح كه گردشگاه پانصد و ششصد هزار قشون است ، و اطراف آن جنگلستان است كه همهء دول همسايهء فرانسه از انگليس و پ روس و هولاند و غيره با همديگر متفق بوده با ناپلئون دعوا كردند ، و شكست فاحشى به ناپلئون دادند كه جنگ آخرى ناپلئون گرديد . چند آثارى از آن جنگ در آن ميدان مخروبه واقع بود ، آنها را مشاهده كرده مراجعت نمودند .\r\n\r\n\r\n","description":"","footnote":"\r\n( 1 ) - در اصل : پادشاه - ملكه مأخوذ از نسخهء ب است .\r\n","page_name":" 303 ","page_number":431},
  {"content":"\r\n\r\nو شب را براى تماشاى چراغان رودخانه وسط شهر رفتند كه رودخانه‌ايست بسيار بزرگ و گردشگاه كشتيها است ، و بقرار نيم فرسخ طولا از ميان آبادى مىگذرد كه دور رودخانه و كشتيهاى داخله را همه را چراغان كرده و بقرار يكصد هزار جمعيت مشغول تفرج و گردش بودند . و در هرطرف موزيكانچيها مشغول موزيك زدن بودند و در هرسمت از اسباب عيش و عشرت محشرى برپا بود . و اطراف رودخانه - كه خيابانهاى با نظام ترتيب گرديده بود - همه مملو از اوضاع آتشبازى بود .\r\nبعد از آنكه مجالس عشرت فراهم و همه جا چراغان و اثناى آتشبازى بود اعليحضرت پادشاه با شاهزادگان نمسا و خانوادهء سلطنت خود وارد گرديده مشغول گشت و گردش شدند .\r\nفرداى آن روز جناب ايلچى كبير بتماشاى سربازخانهء آنجا رفتند :\r\nسربازخانه بسيار بزرگ و براى شش فوج جا و منزل و به طرز خوبى تعمير گرديده بود ، بورود آنجا سرتيپ و صاحب‌منصبان آنجا جناب ايلچى كبير را با كمال احترام و اعزاز پذيرائى نمودند ، و پس از تعارفات يك فوج سرباز با موزيكانچيها كه در وسط سربازخانه نظام زده بودند بتماشاى مشق ايشان رفتند . فوج مزبور اول سلام نظامى داده بناى مشق گذاردند ، مشق شايسته كردند . جناب معزىاليه با همهء اهل نظام تعارفات به عمل آوردند و زياده اظهار خوشوقتى از ملاقات ايشان كردند .\r\nو از آنجا گذشته تماشاى بناهاى سربازخانه را از قبيل انبارها و آشپزخانه‌ها و كتابخانه‌ها و جاهاى مختلفه كه از براى مشق و مشغوليت سرباز تعمير گرديده بود كرده جزء وكلا تحقيقات و رسيدگى مىكردند . و بقرار دو ساعت در آنجا با صاحب‌منصبان سربازخانه جميع مكانها و اوضاع\r\n\r\n","description":"","footnote":"","page_name":" 304 ","page_number":432},
  {"content":"\r\n\r\nسربازخانه را گردش كرده و ملاحظه نموده و با كمال خصوصيت و گرمى با ايشان صحبت داشته خداحافظ كردند .\r\nو همان شب را نيز موعود بخانهء سردار اعظم بودند و اين مهمانى سردار نيز حسب الاشاره اعليحضرت پادشاه بود . خود پادشاه نيز در آنجا تشريف داشته بناى صحبت با ايلچى كبير گذاشت ، و گوناگون التفاتها فرمود . و همچنين شاهزادگان هركدام بنوعى صحبتها مىكردند و تحقيقات مىنمودند . بعد از صرف شام و انقضاى مجلس در حضور اعليحضرت پادشاه و شاهزادگان بمجلس جشن عروسى داخل شدند كه مردم بعيش و عشرت ورود و سرود مشغول بودند . چند ساعتى هم در آنجا بوده مراجعت به منزل گرديد .\r\n\r\nحركت سفير به آنورس\r\nفرداى آن روز ع روس با داماد از بلژيك حركت كرده روانهء شهر وينا پاىتخت مملكت نمسا شدند . و جناب ايلچى كبير نيز بعزم تفرّج روانهء شهر موسوم به آنورس « 1 » شدند كه يكى از شهرهاى خوب و مشهور و بندر بزرگ بلژيك است . در شهر بروكسل سوار كالسكهء بخار گرديده بفاصلهء دو ساعت وارد شهر مزبور شدند . بورود آنجا حاكم شهر و يك نفر سرتيپ كه قلعه بيكى بود با چند نفر صاحب‌منصبان به استقبال جناب معزىاليه آمدند ، و بالاتفاق سوار كالسكه‌ها شده گشت و گردش شهر را نمودند ؛ و اين شهر بقرار يكصد و بيست هزار جمعيت داشت ، و شهرى بود بسيار مرغوب و مقبول با كوچه‌هاى راست و مفروش و عماراتش عالى و بناها از هرقبيل زياد و تجارتگاه بسيار خوب ، و بحسب تجارت متموّلترين شهرهاى بلژيك بود .\r\nو رودخانهء بزرگى دور شهر را مىگردد كه گردشگاه كشتيست ،\r\n\r\n\r\n","description":"","footnote":"\r\n( 1 ) -  Anvers \r\n","page_name":" 305 ","page_number":433},
  {"content":"\r\n\r\nو داخل بدرياى مانش مىشود ، و به اين واسطه كه با كشتى اسباب تجارت به اين شهر حمل و نقل مىگردد ، و راه معامله و ابواب مراوده به اطراف باز است . مردم زياد بمراودهء آنجا مايل گرديده به اين جهت است كه اين شهرها تجارتگاه بزرگ و همه قسم بناها از مدارس و مريضخانه و مهمانخانه و كارخانه‌هاى متعدده از هرنوع در اينجا موجود و فراهم است ، و باغات خوب در خارج اين شهر و در كنار رودخانه كاشته‌اند .\r\n\r\nتصوير يك ايرانى\r\nدر اثناى مشاهده و تفرّج جناب ايلچى كبير را راهنمائى بعمارت ضرّابخانه كردند : اين عمارت حياطى داشت مسقّف از آئينه ، و با ستونهاى آهنى ، و دورادور اين حياط اطاقهاى نشيمنگاه صرّافها بود كه هركدام مشغول كار خود بودند . و از جمله چيزهاى غريبه كه در يكى از اطاقها مشاهده افتاد تصوير يك نفر از اهل ايران بود با لباس قديم ايرانى ، از قرارى كه ذكر مىنمودند چهارصد سال قبل بر اين يكى از سلاطين ايران او را به رسم سفارت با بعضى از تحف و هدايا نزد خواهر شارل‌مانى « 1 » - كه پادشاه قديم آلمانك « 2 » بود - فرستاده بوده است .\r\nپس از تفرّج اين عمارت بتماشاى جبه‌خانهء شهر رفتند اين جبه‌خانه چندان عظمى نداشت زيرا كه جبه‌خانهء اصلى بلژيك - كه مشهور\r\n\r\n\r\n","description":"","footnote":"\r\n( 1 ) - شارلمانى  Charlemagne  - ولى اين مطلب از نظر تاريخى صحيح نيست چه شارلمانى معاصر با هرون الرشيد و قريب هزار سال پيش از زمان سفارت فرخ خان بوده است و خواهرش هم قاعدة بايد همعصر او محسوب شود .\r\n( 2 ) - آلمانك كه در صفحهء 290 نيز آمده است مراد اتحاديهء دول ژرمنى است كه بعد از كنگرهء وين تشكيل شد و با وحدت آلمان از ميان رفت مؤيد اين مطلب آنكه مؤلف در جائى مىنويسد :\r\n« . . . روانهء شهر فرانكفورت شدند . اين شهر از پايتخت‌هاى دول آلمانك و جميع قرارومدار دولتى و ملتى دول آلمانك كه متجاوز از سى دولت هم‌عهد مىشوند درين شهر مىشود . » از نسخهء خطى ب و در اينجا بخصوص نواحى ژرمنىنشين تحت سلطهء شارلمانى است .\r\n","page_name":" 306 ","page_number":434},
  {"content":"\r\n\r\nو معروف همهء فرنگستان است - در شهر عليحده بود ، و باوجود آن اصلى ، اين جبه‌خانه چندان محل اعتنا نبود ؛ ولى باز همه قسم اسباب در كار بود . از آنجا گذشته بعمارت مجمع التّصاوير « 1 » قديم و جديد گرانبها و كاركنها و مشّاقان چند مشغول تصوير كشيدن بودند ، و براى مردم تفرّجگاه خوبيست ، براى اينكه در اين اطاقها پرده‌هاى بزرگ پنج ذرع بلكه تا ده ذرع ببزرگى ديوار طالارها نصب گرديده ، و در آنها كشيده شده تصوير جنگهاى مشهور فرنگستان و از اهالى هرمملكت با لباس و تركيب خود ، و بواسطهء مشاهده اين طرز جنگهاى قديم و طرح لباس بر ارباب بصيرت و طالبان تواريخ استحضار زياد حاصل مىشود .\r\nبعد از مشاهدهء آنجا بمهمانخانه رفته صرف ناهار نمودند و از آنجا بتفرّج قلعه ارك رفتند : قلعه‌اى بود بسيار مستحكم و بغايت سخت ، و اين قلعه نيز در سختى و محكمى يكى از بناهاى مشهور آفاق است كه سه‌باره « 2 » بفاصلهء هم كه هرسه از سنگ و آهك است ، و دور اين قلعه و خاك‌ريزش همه چمن و درخت‌زار است ، و زير خاكريزها را زيرزمينهاى بسيار خوب و مستحكم براى سرباز ، نشيمنگاه ساخته‌اند . بورود آنجا بزرگ قلعه كه يك نفر سرتيپ [ بود 
  ] با صاحب‌منصبان خود جناب ايلچى را استقبال و پذيرائى نمودند ، يك فوج سرباز كه ميان قلعه بود صف نظامى كشيده بودند .\r\nبعد از تعارفات و مشاهدهء مشق ايشان و گردش جميع بناهاى آنجا بتماشاى باغ حيوانات و نباتات كه مكرر اوضاع آن باغ معروض شده\r\n\r\n\r\n","description":"","footnote":"\r\n( 1 ) - از اينجا تا يك سطر عبارت ناقص و در اصل كتاب چنين است .\r\n( 2 ) - باره به معناى ديوار قلعه و حصار است .\r\n","page_name":" 307 ","page_number":435},
  {"content":"\r\n\r\nاست رفتند . از جمله چيزهاى غريبه كه در آن باغ مشاهده شد در يك خيابان طوطيان را بقطار از درخت خيابان در ميان قفس آويزان كرده بودند كه هركدام برنگ مختلف بقراولى شبيه بود كه لباسهاى الوان داشته باشند . و از جمله فيلى را تربيت كرده بودند كه با خرطوم خود شيپور مىكشيد .\r\n\r\nمهمانى بافتخار سفير ايران\r\nبعد از اتمام تفرّج آنجا سوار كالسكه بخار شده مراجعت به شهر شد و هم در اين شب جناب ايلچى كبير با صاحب‌منصبان خود موعود بمهمانى رئيس باغ طبيعى شهر بودند . و اين مهمانى نيز حسب الامر اعليحضرت پادشاه بود كه باغ را چراغان ، و اسباب آتشبازى فراهم ، و جمعيت زيادى براى تماشاى چراغان و آتشبازى جمع شده بودند . و ايلچى كبير را با صاحب‌منصبان سفارت در طرف راست تختى - كه براى پادشاه قرار داده بودند - جا دادند .\r\n\r\nزرادخانهء ليژ\r\nبعد از انعقاد مجلس پادشاه با خانوادهء سلطنت خود وارد مجلس شده احوالپرسى از جناب ايلچى و اتباع سفارت فرموده در جاى خود قرار گرفتند . و در اثناى ورود مجلس همهء مردم صدابصدا داده پادشاه سلامت باشد گفتند . بعد از جابجا شدن خاص و عام موزيكانچيان بناى نواختن موزيك شدند « 1 » . پس از اتمام موزيك برخاسته به سمت ديگر باغ - كه اسباب آتشبازى فراهم آورده بودند - رفتند . و در آنجا نيز تختى براى خانوادهء سلطنت قرار داده بودند . اعليحضرت پادشاه من باب التفات جناب ايلچى كبير را در نزديكى خود نشاندند و بناى سؤال و جواب گذاشتند .\r\nروز جمعه كه فرداى آن روز بود در منزل توقف نمود ، و بعضى از\r\n\r\n\r\n","description":"","footnote":"\r\n( 1 ) - در اصل چنين است .\r\n","page_name":" 308 ","page_number":436},
  {"content":"\r\n\r\nصاحب‌منصبان بديدن آمدند . فرداى آن روز سفارت كبرى بتفرّج شهر ليژ « 1 » روان شدند . به رسيدن شهر مزبور حاكم شهر و كلانتر و قلعه‌بيگى با صاحب‌منصبان چند با لباس ديگر در عمارت راه‌آهن پذيرائى سفارت كبرى را نمود . بعد از تعارفات بالاتفاق بتماشاى جبه‌خانه رفتند .\r\nو اين شهر از حيثيت مكان و بخصوصه معدن ذغال‌سنگى و كارخانه‌هاى بسيار شهر مشهور و معروف ، و كارخانهء اسلحه‌سازى معروفى دارد كه در اين اوقات اكثر دول از قبيل روس و پ روس و نمسا و عثمانى و غيره از اين كارخانه اسباب توپ و تفنگ و ساير اسلحه زياد مىخرند .\r\nبورود آنجا رئيس آنجا با چند نفر صاحب‌منصب ديگر با كمال احترام سفارت كبرى را پذيرائى كردند . اول در مجلسى نشسته براى استراحت صرف شيرينى گرديد . و بعد از آن بتماشاى كارخانهء جبه‌خانه رفتند . اول شرح و بيان اوضاع اين كارخانه زياده برآنست كه با يك ديدن كما هو حقه بتحرير و بتقرير آيد ، ولى از اين تعريف مختصر استنباط ميتوان كرد كه وسعت آن تا بچه درجه است . از قرارى كه مذكور بود دوازده هزار عملهء كاركن در آنجا در كار بودند . و علاوه بر كفايت جميع اسلحه دولتى خود بدول خارجه كروركرور اسباب مىدهد .\r\nو از جمله چيزهاى عمده دو كارخانه بزرگ مشاهده شد كه فراهم بودن اسباب اين جبه‌خانه منحصر به اين دو كارخانه است :\r\nاولى كارخانهء معدن ذغال‌سنگى است كه معدنش در ميان كارخانه واقع است ، و ديگرى كارخانهء آهن آب كردن . اما كارخانهء معدن سنگ ذغال چاهيست كه سيصد و پنجاه ذرع عمق دارد . يك فرسخ مربع وسعت\r\n\r\n\r\n","description":"","footnote":"\r\n( 1 ) -  Liege \r\n","page_name":" 309 ","page_number":437},
  {"content":"\r\n\r\nداخلهء آنجا است كه به جهت حمل‌ونقل ذغال در آنجا راه‌آهن تعمير كرده‌اند ، و بواسطهء بخار دوچرخ بسيار بزرگ در سر چاه تعبيه نموده‌اند ، يكى براى بالا كشيدن ذغال از چاه و ديگرى به جهت بالا و پائين آمدن عملجات . و بواسطهء اين چرخ بخار ذغال بيزحمت آدم از اين مسافت عميق بيرون مىآيد و همچنين عمله بدون اينكه خود حركتى بكنند هنگام ضرورت در بالا و پائين خواهد بود .\r\nهنگامى كه سفارت كبرى در كنار چاه بود چيز غريبه كه مشاهده شد اين بود كه يكباره بقرار يكصد نفر عمله متوالى با صورت سياه چراغى بكمر بسته با نردبان طنابى از چاه بيرون آمدند . و در جنب اين معدن كوره‌هاى بسيار بزرگى ساخته كه ذغال را در آن كوره‌ها بخارش مىگيرند ، و در جاهاى ديگر به كار مىبرند . و كوره‌ها براى آب كردن آهن ساخته‌اند كه هركوره پنجاه ذرع در پنجاه ذرع است آهن را در آن كوره‌ها آب ميكنند ، و كثافات آن را مىگيرند ، دوباره صاف شده را بكوره‌هاى كوچك مىريزند ، و دوباره آنها را تصفيه نموده مثل آب صاف مىنمايند . و بواسطهء بخار چرخها و سندانها در كار است ، آهن آب كرده را بقالبها و لوله‌هاى مختلف ريخته اسباب حاضر و آماده بيرون مىآورند . اين كارخانه مشهورترين كارخانه‌هاى يورپ است .\r\n\r\nچرا ايران كارخانهء ذوب آهن ندارد ؟\r\nجناب ايلچى كبير بقرار چهار ساعت درين كارخانه‌ها گردش و رسيدگى نمودند ، و از رئيس آنجا خواهش نمودند كه يك نفر استاد كامل براى آب كردن آهن پيدا نموده براى ايران رفتن نزد ايشان بفرستند . مشاراليه نيز تعهد كرد كه آدم قابلى پيدا و روانه دارد .\r\nو ژنرال مزبور از روى تعجب از ايلچى مىپرسيد كه باوجود معادن\r\n\r\n","description":"","footnote":"","page_name":" 310 ","page_number":438},
  {"content":"\r\n\r\nبسيار در ايران چه باعث است كه دولت ايران باوجود اينكه اين صنعت منتشر « 1 » از همه چيز براى ملّت و دولت منفعت دارد در آنجا شيوع نيافته است . جناب معزىاليه در جواب گفتند كه اين صنعت شريف تا اين اوقات بواسطهء غفلت پيشكاران سابق و عدم مراوده با يروپ و تا اين اوقات در ايران اين جمله صنايع غيرمعروف بوده ، و ليكن از زمان جلوس اين سلطان مستقل - كه شب و روز در خيال آبادى مملكت و ترقى ملّت است - چنانچه از اول سلطنت ايشان كه تاكنون قليل مدتيست بالمضاعف جميع كارهاى ايران در ترقى است ، و بعضى آثارها از قبيل مدارس دار الفنون و غيره از علوم ملّتى و ساير كارخانه‌ها تعمير گرديده و مىشود ، و همه اوقات ، خود اعليحضرت پادشاه و اولياى دولت عليه اهتمام تمام در ازدياد اسباب آبادى مملكت دارند .\r\nو بخصوصه در اين سفر با تأكيدات زياد مأموريت و مختاريّت كلى به من داده‌اند كه هرچه ممكن شود از اين صفحات معلمين و صنعتكاران شايسته و اسباب كارخانه از هرقبيل كه ممكن باشد به ايران بفرستم .\r\nو ان‌شاءاللّه‌تعالى اميدوارم كه در اين عهد پادشاه عاقبت‌بين و خيرانديش - كه ابواب مراودات را با دول يروپ باز فرموده‌اند - در اندك مدت در ايران اين كارخانه‌ها كه در اينجا بمرور دهور و سعى سلاطين بزرگ فراهم آمده است شيوع پيدا خواهد كرد . خلاصه تا وقت ناهار در كارخانه‌ها گردش نمودند . و براى ناهار در خانه والى شهر موعود بودند ناهار شايسته تدارك ديده جميع صاحب‌منصبان و نجباى شهر در مجلس ناهار حاضر بودند .\r\nبعد از صرف ناهار دوباره بديدن كارخانهء توپ‌ريزى رفتند مأمورين\r\n\r\n\r\n","description":"","footnote":"\r\n( 1 ) - در اصل چنين است و ممكن است بين كلمهء « بيشتر و منتشر » اشتباه شده باشد .\r\n","page_name":" 311 ","page_number":439},
  {"content":"\r\n\r\nراهنمائى كارخانه و صاحب‌منصبان توپخانه با كمال احترام پذيرائى سفارت كبرى را نموده و راهنمائى به همه جاهاى توپخانه كردند . يك عرّاده توپ شصت پوندى در نزد جناب ايلچى ريختند . و يكصد عدد توپ بزرگ كه براى دولت عثمانى ريخته بودند بجناب مشاراليه نشان دادند . و معزىاليه بملاحظهء اينكه قيمت اسلحه را در آنجا مناسب ديدند ، و از براى حمل و نقل به بنادر ايران ، اخراجاتش كمتر از آن شمردند كه از دار الخلافه ببنادر و ساير جاهاى نزديكى دريا برده شود ، از رئيس كارخانه خواهش نمودند كه تفصيل قيمت هرنوع اسباب را نوشته نزد جناب معزىاليه بفرستد .\r\n\r\nتقاضاى مرخصى سفير\r\nبعد از گشت و گردش كارخانه‌ها از همهء ايشان اظهار رضايت و امتنان زياد نموده مراجعت به شهر نمودند . روز يك‌شنبه جناب ايلچى كبير در منزل توقف نموده مشغول ديدوبازديد مردم بود . و بوزير امور خارجه اعلام نموده از اعليحضرت پادشاه استدعاى مرخصى كردند . جناب معزىاليه بحضور اعليحضرت پادشاه - كه در پنجاه فرسخى شهر به آبگرم رفته بودند - با تلغرافيا عرض كردند . حسب الحكم جواب رسيد كه روز سه‌شنبه اعليحضرت پادشاه محض التفات بسفارت ايران به شهر تشريف آورده ايشان را ملاقات خواهند فرمود . روز سه‌شنبه هنگام ظهر يك نفر آجودان خاصه با كالسكه‌هاى دولتى بسفارتخانه آمده همراه جناب امين الملك و صاحب‌منصبان سفارت بحضور سلطان رفتند .\r\nجناب ايشيك آقاسىباشى و بزرگان چند پذيرائى كردند . اول جناب ايلچى كبير با عاليجاه ميرزا ملكم خان تنها بحضور مشرف شدند . بعد از اندك فاصله صاحب‌منصبان سفارت احضار بحضور گرديدند . التفات\r\n\r\n","description":"","footnote":"","page_name":" 312 ","page_number":440},
  {"content":"\r\n\r\nبه يكان‌يكان فرموده مرخص نمودند . بعد از مرخصى و مراجعت به منزل بفاصلهء نيم ساعت جناب وزير دول خارجه بديدن جناب ايلچى كبير آمده قدرى صحبت كرده خداحافظ نمود ، و از جانب اعليحضرت پادشاه بجناب ايلچى كبير و صاحب‌منصبان سفارت هركدام را موافق شأن و درجه نشان التفات فرمودند .\r\n\r\nوصفى از كشور بلژيك\r\nروز چهارشنبه از بروكسل حركت نموده مراجعت به پاريس نمودند .\r\nاز بروكسل تا سرحد از دولت بلژيك مهماندار تعيين و همراه بود .\r\nسه ساعت از طلوع صبح گذشته از پاىتخت بلژيك راهى شده هنگام غروب وارد پاريس شدند . سفر بلژيك مقتضى آن گرديد كه فى الجمله شرحى از كم و كيف آنجا براى استحضار داده شود . اين است كه مملكت بلژيك از ممالك كوچك فرنگستان و قريب نه كرور سكنه دارد ، و در طرف شمال فرانسه واقع است . و نزديك به بيست و هفت سال است كه دولت مستقل گرديده است . پيش از آن گاهى مطيع دول آلمان و چندى منقاد دولت فلمان و در اين اواخر در زير حمايت دولت فرانسه بودند .\r\nو قبل از اين پادشاه كه الآن دارند پادشاهى ديگر نداشته‌اند .\r\nو در عهد اين پادشاه دولت مستقلى شده يكصد هزار قشون آراسته با جميع ما يحتاج حربيه دارد . و اين مملكت بواسطهء وفور صنايع و تجارت و بعضى از معادن ، دولت و وسعت زياد دارد . و هرسال مال التجاره اين مملكت زياده بر هشتاد كرور در ممالك خارجه به فروش ميرسد . و اما پاىتخت اين مملكت - كه شهر بروكسل است - شهريست بسيار شيرين با كوچه‌هاى راست و مفروش و خانه‌هاى عالى و بناهاى بزرگ از هرقبيل و سكنهء\r\n\r\n","description":"","footnote":"","page_name":" 313 ","page_number":441},
  {"content":"\r\n\r\nآنجا يكصد و چهل و پنجهزار نفر است .\r\nو رودخانهء بزرگى موسوم به مز « 1 » كه گردشگاه كشتى است از شهر مزبور مىگذرد و منافع زيادى از اين رودخانه عايد اين مملكت است .\r\nو اين رودخانه اين مملكت را آبيارى نموده بدرياى مانش « 2 » مىريزد .\r\nو رودخانهء بزرگ ديگرى نيز كه موسوم به اسكو « 3 » است از فرانسه گذشته اين مملكت را آبيارى نموده و چند رودخانهء ديگر نيز متصل گرديده از مملكت هولاند گذشته داخل دريا مىشود .\r\nو اين مملكت تقسيم به 9 ايالت و ولايت است . شهر اصلى و پاىتخت آنجا موسوم به بروكسل است . محصولات آنجا از هرجنس به عمل مىآيد .\r\nزراعت زيادش علف كتان و علف ديگريست كه بعضى پارچه‌هاى شال‌مانند از آن علف بافته مىشود . و تنباكوى زياد به عمل مىآيد كه بممالك ديگر برده مىشود ، و تنباكوى بسيار خوب و مشهور است . و از معادن آهن و دو سه قسم سنگ مرمر دارد . مملكتى است آباد از همه نوع صنايع و تجارت و كارخانه‌ها موجود و فراهم است .\r\nپادشاه آنجا بسيار رعيت‌دوست و مهربان و رعيت را مثل عيال خود مىداند . و گاهى از اوقات كه مجلس ملتى جمع و اكثرى از ملت در آنجا حاضر مىشود خود مىگردد و با همهء ناس تعارف به عمل مىآورد ، و ميگويد :\r\nاى ملت محبوب من كمال تشكر و امتنان را از آن وثوق و اعتبارى كه شما به من داده‌ايد دارم ، اگر شما راضى به پادشاهى من نباشيد همان\r\n\r\n\r\n","description":"","footnote":"\r\n( 1 ) - مز  Meuse  - مؤلف اشتباه كرده رود مز از بروكسل نمىگذرد ، بروكسل در كنار رودخانهء كوچكى به اسم سن  Senne  واقع شده است . غ - در اصل مزمز نوشته شده است .\r\n( 2 ) -  Manche \r\n( 3 ) - اسكو  Escaut  - در اصل : لسكو .\r\n","page_name":" 314 ","page_number":442},
  {"content":"\r\n\r\nآن خود را از سلطنت برى خواهم كرد . از اين جهت و از اين نوع التفاتهاى آن اعليحضرت فرشته‌سيرت خاص و عام آن مملكت از جان و دل فدوى ، و بسيار پادشاه خود را دوست مىدارند . وجود پادشاه مهربان آيت رحمتى است كه از جانب جناب احديت بملت و مملكت عطا مىشود ، و نشانهء خير و بركتى است كه علانيه و آشكار روزبروز نعمت وفور و وسعت در كارها توليد مىگردد ، و مملكت سال‌بسال آرامتر و ترقىپذير مىشود .\r\nما ملت اسلام را نيز جاى هزارهزار تشكر و امتنان است كه پادشاه رئوف و محجوب و محبوب و نيكو خصلت و فرشته‌سيرت داريم كه روزبروز همه خيال خوش فالش رفاه رعيت و وسعت ملت و آبادى مملكت است .\r\nاز حسن نيت و خوبى اقبال وجود پرقيمت مبارك ايشان است ملت در ترقى و محصول مملكتى و وفور نعمتشان ، و ممالك فرنگستان با آنهمه اسباب پيشرفت در كمال عسرت و مملكت ايران با اينهمه بىاسبابى مستغرق نعمت‌اند .\r\n\r\nحركت به شهر « البف » و « روآن »\r\nبعد از مراجعت جناب امين الملك از سفر بلژيك چون در روزنامه‌هاى فرانسه هرروزه نوشته مىشد كه ايلچى كبير ايران در بلژيك به تفرّج شهرهائى كه دار التجاره و صنايع و كارخانه‌هاى زياد دارد مىرود و فردافردا همه را با دقت تمام و كم و كيف را كما هو حقه رسيدگى مىنمايد از شهر « البف » « 1 » و « روان » « 2 » - كه از شهرهاى مشهور فرانسه و تجارتگاه و كارخانجات زياد دارند - تجار معروف آنجا بتوسط مسيو دبل « 3 » جناب معزىاليه را دعوت به شهر مزبور نمودند ، و خواهشمند گرديدند كه\r\n\r\n\r\n","description":"","footnote":"\r\n( 1 ) -  Elbeuf \r\n( 2 ) -  Rouen \r\n( 3 ) -  Debbeld \r\n","page_name":" 315 ","page_number":443},
  {"content":"\r\n\r\nايلچى كبير ايران دو سه روزى مهمان ايشان بوده صنايع و بناهاى بزرگ ايشان را مشاهده نمايد .\r\nجناب معزىاليه نيز چون همه اوقات طالب اين نوع وسايل براى استحضار از همه چيز بود با كمال ميل دعوت ايشان را قبول نموده همراه عاليجاه مسيو بيبرستن مترجم وزارت خارجه و مسيو دبّل تاجر و سه چهار نفر صاحب‌منصبان سفارت كبرى در چهاردهم شهر محرّم الحرام 1274 سوار كالسكه بخار گرديده ، در مدت دو ساعت نيم بيست و پنج فرسخ راه طى نموده وارد شهر البف شدند . در عمارت راه‌آهن رئيس كارخانجات با بعضى از تجار منتظر ورود جناب ايلچى كبير بودند .\r\nبه رسيدن آنجا استقبال با احترام نموده بعد از ملاقات و تعارفات كالسكه‌هائى كه حاضر و مهيّا نموده بودند باتفاق آنها سوار شده عازم مهمانخانه‌اى كه منزل حاكم آنجا بود شدند .\r\nبورود آنجا نيز حاكم و جمعى از نجبا و تجار در آنجا تا دم درب عمارت پذيرائى كردند ، و از ملاقات جناب ايلچى كبير زياده خوشحالى و رضايت كردند . بعد از تعارفات تكليف به اطاق ناهار نمودند . تدارك ناهار شايسته ديده بودند و بقرار شصت و هفتاد نفر از معارف و تجار با حاكم در سر ميز حاضر بودند . مجلس ناهار بقرار دو ساعت طول كشيد . رئيس تجار در اثناى ناهار سرپا ايستاده كلامى خوب با كمال بلاغت و فصاحت در تشكر دوستى و يگانگى دولتين ايران و فرانسه و حضور جناب ايلچى كبير در مجلس صدق و صفاآميز آنها ، و توصيف دولت و ملت ايران در ميل و رغبت مرابطه بممالك يروپ ، و درصدد بودن تحصيل صنايع و هرگونه اسباب ترقى و پيشرفت مملكتى بيان نموده ، بعد همهء حضار مجلس\r\n\r\n","description":"","footnote":"","page_name":" 316 ","page_number":444},
  {"content":"\r\n\r\nبرخاسته بسلامتى وجود مبارك پادشاه ايران صرف باده كرده ثناخوان شدند .\r\nبعد از اتمام مجلس ناهار جناب ايلچى كبير باتفاق چند نفر تجار بمشاهدهء كارخانجات مشهور رفتند . رؤساى كارخانجات از براى احترام سفارت كبرى هركدام بيرق دولت علّيه ايران را در دم درب كارخانه خود نصب نموده بودند و در اثناى ورود بكارخانه‌ها هركدام از صاحبان آنها با كمال اعزاز و اكرام پذيرائى كرده همه اوضاع كارخانه را نشان مىدادند ، و از جناب ايشان از امتعه و تجارت ايران تحقيقات و تفتيشات مىكردند . و جناب معزىاليه نيز به بيانات خوب امتعه و معاملات ايران را تعداد مىكردند ، و ايشان را بتجارت ايران محرك مىشدند .\r\nخلاصه به ترتيب تمام كارخانه‌ها را گردش كردند و منافع و مداخل آنها را پرسيدند . و اوضاع شهر را رسيدگى كردند . از قرار تقرير ايشان شهر البف اگرچه شهر كوچك و قريب چهل هزار سكنه دارد ، ولى شهريست تجارتگاه و بناهاى عالى و صنايع بسيار و پنجاه كارخانه معتبر و بزرگ دارد ، و پانزده هزار عمله در اين كارخانه‌ها كار مىكنند ، و اين عملجات اكثرى از دهات حول و حوش است كه شب و روز در كارخانه‌ها مشغول كار بوده ، روز يكشنبه را به خانه خود مىروند .\r\nو از جمله معيار ترقى اين شهر اين است كه سى سال قبل از اين باوجود بيست و پنجهزار نفر عمله منافع اين كارخانه‌ها بيست مليون فرانك قريب چهار كرور تومان ايران بوده است ، الان هشتاد مليون فرانك كه قريب بشانزده كرور است . از اينقرار تخمين ميتوان كرد كه در يك مملكت فرانسه هرسال معامله و دادوستد چندين هزار ملياردها خواهد شد .\r\n\r\n","description":"","footnote":"","page_name":" 317 ","page_number":445},
  {"content":"\r\n\r\n\r\nدر شهر روآن\r\nبارى يك ساعت از شب رفته ايلچى كبير جماعت آنجا را به بيانات شايسته اظهار تشكر و خوشنودى از ملاقات ايشان كرده خداحافظ نمودند ، و از آنجا بكالسكهء بخار نشسته عازم شهر روآن شدند و دو ساعت از شب رفته وارد شهر مزبور گرديدند .\r\nرئيس اين شهر با چند نفر از معارف و صاحبان مدارس و علماء در سر راه‌آهن بنابر خبر تلغراف حاضر بودند . بعد از ملاقات و تعارفات بالاتفاق روانه مهمانخانهء مشهور بمهمانخانهء فرانسه گرديدند . چون جناب ايلچى كبير از كثرت حركت روز زياده خسته بود از اهل مجلس معذرت‌خواهى كرد . اهل مجلس همه تعارفات به عمل آورده قرار گذاردند كه فردا بتفرّج كارخانجات رفته شام را در خدمت جناب ايلچى كبير در همان مهمانخانه صرف نمايند . فرداى آن روز نايب حاكم آن شهر كه در نواحى بود نزد جناب ايلچى آمده از جانب والى شهر ابلاغ نمود كه : من كمال افسوس را دارم از اينكه هنگام ورود جناب شما در شهر نتوانستم حاضر بشوم ، و به جهت بعضى مأموريت خارجه ممكنم نگرديد كه از ملاقات جناب شما بهره‌مند بشوم ، با نهايت تأسف نايب خود را خدمت شما فرستاده بتشريف آوردن شما تهنيت مىگويم ، و اميدوارم كه اين محرومى مرا حمل به عدم اخلاص من ننموده مرا معذور خواهيد داشت .\r\nجناب ايلچى كبير در جواب گفت كه : من از بسكه انسانيت و محبت و مهمان‌نوازى از مأمورين دولت و ملت خوب فرانسه ديده‌ام اين سفر را مخصوصا من غير رسم آمده‌ام و بىاندازه اظهار رضايت خود را از اين محبت مخصوص جناب والى لازم ميدانم ، و از شما نيز مخصوصا [ اظهار 
  ] رضامندى مىكنم از زحمتى كه قبول نموده‌ايد و مرا از ملاقات خود محظوظ\r\n\r\n","description":"","footnote":"","page_name":" 318 ","page_number":446},
  {"content":"\r\n\r\nكرده‌ايد ، و خواهش دارم كه مراتب رضايت و خوشوقتى مرا بجناب حاكم ابلاغ داريد و از جانب من خدمت ايشان تكريمانه سلامى رسانيده احوالپرسى بكنيد . اهل شهر از معارف و نجباء و علماء و تجار دسته‌دسته نزد جناب ايلچى كبير آمده لوازم تعارفات به عمل آورده اظهار خوشوقتى از ملاقات جناب ايشان مىكردند ، و جناب معزىاليه نيز با همه بطرزهاى شايسته اظهار رضايت و خصوصيت و سؤال و جواب مىنمودند ، و مراتب ميل و دوستى دولت عليّه ايران را نسبت بدولت بهيّه فرانسه بيان مىكردند ، تااينكه هنگام ظهر به اتفاق ايشان براى تفرّج و تماشاى كارخانجات رفتند و تا غروب پنج شش كارخانه بزرگ و مشهور از قبيل كارخانه ابريشم‌كشى و كتان‌بافى و چند كارخانه ديگر از جوهريّات و غيره را ملاحظه نموده ، تحقيقات از طرح و وضع و مداخل و مخارج آنها مىنمودند .\r\nبعد از مشاهدهء آنها مراجعت به منزل كردند و بنا بوعده هنگام شام نجباء و معارف شهر بقرار هشتاد و پنج نفر در سر ميز شام حاضر شدند . شام رنگينى ترتيب داده بودند و مجلس شام قريب دو ساعت طول كشيد .\r\nدر وسط شام - بنا برسمى كه متداول است - رئيس تجار برخاسته رو بجناب امين الملك گفت : من از جانب خود و از جانب اهل مجلس اظهار خوشوقتى مىكنم از دوستى و يگانگى كه شما نسبت به ايشان كرده بمشاهدهء صنايع و علوم و كارخانجات ايشان آمده و ايشان را از ميل قلبى دولت و ملت بزرگ ايران بدوستى دولت و ملت فرانسه آگاهى داده مسرور و خوشوقت ساختيد .\r\nاينك بشكرانهء آنكه اعليحضرت امپراطور فرانسه كه منشاء\r\n\r\n","description":"","footnote":"","page_name":" 319 ","page_number":447},
  {"content":"\r\n\r\nارتباط دوستى و تجارتى ما بين اين دو دولت و ملت بزرگ شدند ، و مهمان محترم ايشان كه صورت اعليحضرت امپراطور ايران و معرّف ملت بزرگ ايشان و حاضر مجلس مودّت‌آميز ما است ، بسلامتى هردو امپراطور و ايلچى كبير ايشان صرف بادهء محبّت و يگانگى و اتحاد مىكنيم و مباركبادى مىنمائيم به اين رابطهء جديده ، و از خدا مسألت مىكنيم بقوام و دوام آن .\r\nبعد از آن جناب ايلچى كبير از جا برخاسته گفت : حضرات من كمال شرف دارم و بر خود واجب مىشمارم كه بسلامتى اعليحضرت شاهنشاه ولىنعمت خود كه مرا به اين مأموريت مفتخر فرموده و اسباب رابطه ما بين دو ملت بزرگ ساخته ، و سلامتى اعليحضرت امپراطور فرانسه را كه از اولين پادشاهان بزرگ روى زمين و دوست حقيقى و بيغرض دولت عليّه ايران است متذكر گرديده و اتحاد و يگانگى دائمى ما بين اين دو دولت بزرگ را از خداوند تعالى مسألت نمايم ، و از اجتماع و مهربانى اهل اين مجلس اميدوار آن مىباشيم كه روزبروز روابط دوستى و تجارتى ما بين اين دو ملت در ازدياد و برقرار و طرفين منافع كليه از اين وسيله تحصيل مىنمايند .\r\nبالاخره پس از اتمام مجلس جناب ايلچى كبير بنا بدعوت رئيس تجارت بتماشاخانهء بزرگ آن شهر رفتند . بعد از مراجعت بمجلس رئيس تماشاخانه براى احترام ، اهل تماشاخانه را بديدن سفارت كبرى فرستاد و ايشان بلحنهاى فرنگى چند دستگاه خوانندگى نمودند و جناب ايلچى كبير نيز انعامى شايسته به آنها داده مرخص شدند . روز دوم يكى\r\n\r\n","description":"","footnote":"","page_name":" 320 ","page_number":448},
  {"content":"\r\n\r\nاز تجار معتبر و مشهور آنجا كه « 1 » در خارج شهر منزل داشت از جناب ايلچى كبير وعدهء ناهار گرفته بود حسب الوعده همراه رفقا به كشتى بخار نشسته از رودخانهء سن گذشته به منزل تاجر مزبور وارد شدند .\r\nمشاراليه عمارت و باغى در سر تل و محل خوش‌منظرى كه به رودخانه نگاه مىكرد با كمال نظافت و ترتيب تعمير كرده كه از جمله مكانهاى دلگشا و بسيار شايسته بود . بمحض ورود با كمال انسانيت و بشاشت سفارت كبرى را پذيرائى كرده لوازم مهماندارى را كما ينبغى به عمل آورده آن روز را در آنجا بسر برده و عصرى مراجعت به منزل نمودند .\r\nو اين شب نيز معارف روآن قريب بهشتاد نفر در سر ميز شام حاضر بودند ، و تدارك شام بس شايانى ديده شده بود . مقارن دو سه ساعت مجلس شام طول كشيد . از صحبتهاى خلوصيت و خصوصيت‌آميز و استعداد و شايستگى اهل ايران ذكر مىشد . و فرداى آن روز بتفرج بناهاى بزرگ و قديم آنجا رفته بعد از ظهر مراجعت به پاريس نمودند . تفصيل اين سفر جناب ايلچى كبير و احترامات اهالى آن دو شهر و صحبتهاى جناب ايلچى كبير را در آن مجالس و ميل دولت عليّهء ايران را بمراودهء يروپ و اهتمامات دولت ايران را در اخذ صنايع و تربيت ملت و طالب ترقى بودن و تدقيقات و تحقيقات جناب امين الملك را در جستجوى همهء مطالب در روزنامه‌هاى فرانسه بسط و تحرير داده بودند .\r\n\r\n\r\n","description":"","footnote":"\r\n( 1 ) - از « انعامى شايسته تا آنجا كه » مأخوذ از نسخهء ب است ؛ ظاهرا اين قسمت در استنساخ نسخهء الف افتاده است .\r\n","page_name":" 321 ","page_number":449},
  {"content":"\r\n\r\n\r\nتفصيل احوال شهر رنس « 1 » است\r\n\r\nدر شهر رنس\r\nبعد از آنكه در روزنامه‌ها سياحت جناب ايلچى كبير را در شهر البف و روآن چاپ زدند ، اهالى شهر رنس كه يكى از شهرهاى حوالى پاريس است ، از تجّار معتبر آنجا چند نفرى بتوسط مسيو دبّل تاجر پاريسى بديدن جناب معظم‌اليه به سفارتخانهء كبرى آمده ، خواهشمند شدند كه جناب ايلچى كبير بعزم سياحت چند روزى هم به شهر ايشان تشريف برده مشاهدهء صنايع غريبه و كارخانه‌هاى ايشان نمايد . از آنجا كه ايشان از شهر خارج و بدون سابقه شايق ديدن جناب معزىاليه گشته بودند ، و جناب معزىاليه نيز طالب ديدن اين قبيل چيزها بودند با كمال شوق دعوت ايشان را قبول نمودند ، و در شب سه‌شنبه دوازدهم شهر ربيع الاول با چند نفرى سوار كالسكهء بخار و روانهء شهر مزبور شدند .\r\nبه رسيدن كنار شهر مزبور رئيس تجّار آنجا با چند نفر از نجباى شهر و جماعت تجّار در سر راه‌آهن با چند كالسكهء عليحده - كه براى سفارت آورده بودند - حاضر بودند با كمال اعزاز و اكرام پذيرائى نموده و بالاتفاق سوار شده عازم منزل گرديدند . بعد از تعارفات و صرف قهوه و چائى چون شب و بيوقت بود مجلس متفرق شد ، و جناب ايلچى با همراهان خود بناى آسايش گذاشت . روز ديگر بعد از ناهار رؤساى شهر بديدن آمده و كمال شعف و خوشنودى را از ورود جناب سفير كبير نموده تكليف بگردش و تفرّج كارخانه‌ها كردند .\r\nبعد از نيم ساعت با رؤساء مشغول تفرج بودند و بهر كارخانه كه وارد مىشدند جزءا و كلا هرچه بود نشان مىدادند . و در هنگام\r\n\r\n\r\n","description":"","footnote":"\r\n( 1 ) -  Reims \r\n","page_name":" 322 ","page_number":450},
  {"content":"\r\n\r\nبيرون آمدن از كارخانه جمعيتى كه بتماشا ايستاده بودند همه به آواز بلند سلام داده خوش‌آمد مىكردند و اظهار انبساط و خوشحالى مىنمودند .\r\nبعد از گردش كارخانه‌ها تكليف بديدن كارخانهء شراب شامپى « 1 » كردند .\r\nدستگاه عظيمى در آنجا مشاهده آمد بناى گردش را گذاردند ، ابتدا به انبارهاى بسيار عريض و طولانى كه خمهاى شراب چندين هزار با قطار چيده بودند ، بعد به محل ديگر ورود شد كه عملهء زياد شراب را به شيشه‌ها مىريختند و دهانش لاك مىنمودند ، و در چند زيرزمين ديگر جمعى مشغول ساختن شراب شامپى بودند .\r\nو از آنجا عبور نموده بكارخانه‌اى وارد شدند كه هرنوع پارچهء پشمينه كه بافته بودند به نظر جناب معزىاليه رسانيدند . و پس از گردش كارخانه‌ها بديدن كليساى آنجا - كه از بناهاى قديم و مشهور و از آثارهاى ديدنى فرانسه بود - رفتند . و هنگام غروب مراجعت به منزل گرديد و آن شب را رؤساى آنجا جناب سفير را بمهمانخانهء شهر كه عمارت بس عالى و مجلس عيش نجباى شهر است براى شام دعوت كرده بودند . نيم ساعت از شب گذشته رؤساى آنجا با كالسكه‌ها در منزل سفارت كبرى حاضر بوده با كمال احترام و اعزاز بالاتفاق روانهء مهمانخانهء شهر شدند .\r\nو جلو آن عمارت ميدان وسيعى بود كه چراغان بزرگى در اندرون و بيرون عمارت ترتيب داده و جمعيتى زياد براى تماشا ايستاده بودند ، و كشيش بزرگ آن شهر نيز كه در ميان اهل آنجا بسيار محترم بود طالب ملاقات جناب ايلچى كبير گرديده در آن مجلس حاضر بود ، با جناب معزىاليه بناى صحبتهاى شيرين گذاشت ، و زياده بر ملاقات جناب ايشان\r\n\r\n\r\n","description":"","footnote":"\r\n( 1 ) - شامپانى .\r\n","page_name":" 323 ","page_number":451},
  {"content":"\r\n\r\nخوشحالى مىنمود . و اهل مجلس - كه قريب به دويست نفر در آنجا حاضر بودند - از موافقت و معاشرت جناب ايلچى كبير با كشيش ايشان مشاهده و رفتارهاى خصوصيت‌آميز با خودشان كمال خوشحالى و انبساط را داشته همهء اهل مجلس طالب آشنائى جناب مشاراليه گرديده يك‌يك بتوسط يكديگر معرفى و آشنائى مىكردند . و جناب ايلچى كبير هريك را موافق جا و مقام احترام و تعارف نموده با مضامين خوب و دلنشين با ايشان گفتگوهاى دوستىآميز مىنمودند ؛ چنان كه همهء اوضاع مكالمهء مجلس را در روزنامهء خود چاپ زدند ، و از حسن اخلاق و بلاغت جناب معزىاليه تعريفات زياد نوشتند .\r\nبعد به اطاق شام دعوت كردند در سر ميز جمعيتى كثير نشسته با نظم تمام مشغول شام خوردن گرديدند . در اثناى شام موافق رسم متعارف خود رئيس مجلس برخاسته بسلامتى اعليحضرت اقدس شهريارى جام شراب را نوشيدند و ورود جناب سفير كبير را به شهر خود تبريك و تهنيت گفتند ، و جناب ايلچى نيز جوابى شايسته اداء نموده امپراطور فرانسه را سلامتى گفتند ، و نشسته بعد از اتمام شام به اطاق ديگرى رفته اندكى توقف نموده ، نظر بوعدهء سابق سفارت كبرى را بتماشاخانهء خود بردند ، مخصوصا اوضاع تماشاخانه را خوب ترتيب داده بودند .\r\nبعد از تماشاخانه مراجعت به منزل گرديد . روز ديگر رؤساى شهر باز به خدمت جناب ايلچى جمع شدند . جناب معزىاليه بناى بازديد از كشيش گذاردند و روانهء منزل او شدند . مشاراليه با اتباع خود تا درب منزل خود استقبال نموده با اعزاز تمام پذيرائى كردند و بكمال خصوصيت و گرمى بناى صحبت گذاشتند .\r\n\r\n","description":"","footnote":"","page_name":" 324 ","page_number":452},
  {"content":"\r\n\r\nپس از آن به دو مدرسه كه براى تربيت اطفال ترتيب داده بودند رفتند : از جمله در يكى از آنها سيصد و پنجاه نفر طفل سه ساله الى پنجساله مشغول تعليم بودند . و در مدرسهء ديگر دختران هفت ساله الى ده ساله مشغول خواندن و نوشتن بودند . حيرت تمام از سن و تربيت و نظم اوضاع ايشان حاصل مىشد كه چگونه اطفال با اين سن قابل تعليم و تربيت مىشوند : از جمله دختر هفت ساله خطى با مضمون خوب نوشت كه از ورود جناب ايلچى كبير ايران به اين ولايت خاصّه به اين مدرسه همهء اهل ولايت مشعوف و خوشوقت‌اند ، خصوصا ما اطفال مدرسه كه با ديدار ايشان مفتخر گرديديم . و جناب ايلچى كبير براى تشويق آن اطفال آن خط را گرفته بيادگارى نگاه داشتند . و بعد از آنكه به پاريس مراجعت كردند چنان مناسب و سزاوار ديدند كه جهت تشويق آن دختر چيزى به او بفرستند ، يك طاقه شال چارقد كشمير بواسطهء كلانتر شهر رنس براى او فرستادند ، و اين كار بسيار مستحسن افتاد . بالجمله بعد از مشاهدهء مدرسه‌ها بسر راه‌آهن آمده با همهء رؤساى شهر مزبور وداع كرده و همه با كمال احترام مشايعت جناب سفير كبير را نموده با كالسكهء بخار مراجعت به پاريس نمودند . آرى تربيت بچهء سه ساله در نظر ما خيلى غرابت داشت ولى در فرنگستان تربيت را به جائى رسانده‌اند كه مواليد ثلاثه « 1 » هر سه قابل هرگونه تربيت به نظر آمد .\r\n\r\n\r\n","description":"","footnote":"\r\n( 1 ) - مراد جماد و نبات و حيوان است ( فرهنگ نفيسى ) .\r\n","page_name":" 325 ","page_number":453},
  {"content":"\r\n\r\n\r\nگفتار در وقايعات سفر ثانوى لندن براى وداع عليا حضرت ملكهء پادشاه انگليس است\r\nبعد از رسيدن حكم مراجعت اولياى دولت علّيه به مقرب الخاقان فرّخ خان ايلچى كبير ايران ، موافق قرارداد سابقه ، جناب معزىاليه بتوسط ايلچى كبير دولت انگليس مقيم پاريس بدولت انگليس معلوم نمود كه حكم احضار من از ايران رسيده و من در فكر معاودت هستم .\r\nحالا وقت آنست كه عازم لندن بوده خداحافظى از عليا حضرت پادشاه انگليس و اولياى دولت ايشان كرده باشم . اولياى دولت انگليس هروقت بخواهند روانهء لندن خواهم شد .\r\n\r\nخداحافظى از ملكهء انگليس\r\nايلچى مزبور مراتب را به اولياى دولت خود رسانيده جواب آمد كه از بيست و پنجم شهر ربيع الثانى تا سلخ شهر مزبور براى جناب ايلچى كبير ايران اختيار آمدن هست ، هرروز بيايند اسباب حركت موجود [ است 
  ] ، و ما نيز بنا بدوستى دولتين با كمال احترام پذيرائى خواهيم نمود ، و عاليجاه لنج صاحب هم بقرار سابق مهماندار و در پاريس است ، همراه آن جناب بوده لازمهء مهماندارى را به عمل خواهد آورد .\r\n\r\nحركت از پاريس\r\nلهذا ايلچى كبير با همهء صاحب‌منصبان خود روز شنبه غرّهء شهر جمادى الاول [ 1274 
  ] همراه لنج صاحب هنگام صبح از پاريس حركت و سوار كالسكهء بخار شده در مدت چهار ساعت بقرار چهل و پنج فرسخ راه طى مسافت نموده وارد شهر و بندر بولنى « 1 » كه آخر خاك فرانسه و كنار\r\n\r\n\r\n","description":"","footnote":"\r\n( 1 ) - بولونى  Boulogne - sur - Mer  - در اصل : بوليون .\r\n","page_name":" 326 ","page_number":454},
  {"content":"\r\n\r\nدرياى محيط واقع است « 1 » شدند . و در آنجا بقرار ساعتى آسوده و صرف ناهار نمودند ، و كماندان كشتى وارد شده اظهار نمود : كشتى مخصوصى كه از جانب علياحضرت پادشاه انگليس براى بردن جناب ايلچى مقرر شده است اينك در كنار دريا موجود و هرآن كه بخواهند حركت كنند حاضر و مهيّا است .\r\n\r\nورود به لندن\r\nجناب امين الملك احوالپرسى و تعارفات با بزرگ كشتى به عمل آورده ، از آنجا حركت و سوار كشتى گرديده ، در مدت دو ساعت مسافت دريا طى شده وارد بندر موسوم به فكس‌تن « 2 » - كه اول خاك انگليس است - شدند . منزل خوبى در آنجا تعيين و لوازم مهمانى از قبيل چائى و قهوه حاضر ، و تدارك شام خوب و رنگين ديده شده بود ، و بقرار دو ساعت نيز در آنجا آسوده ، و بعد از صرف شام از آنجا حركت ، و سوار راه‌آهن شده نزديك به نصف شب وارد لندن ، و در همان مهمانخانهء سابق باز تعيين منزل و جميع لوازم مهماندارى از خوردنى و نوشيدنى و اسباب استراحت با كمال تنقيح و پاكيزگى مرتب و آماده بود ، و براى صاحب‌منصبان سفارت نيز فردافردا اطاقهاى عليحده مفروش و با همهء ما يحتاج منزل از تخت و رخت‌خواب و غيره مقرّر و خدمتكارى تعيين گرديده بود .\r\nبه رسيدن منزل عاليجاه لنج صاحب خدمت ايلچى اظهار نمود :\r\nچون علياحضرت ملكه و اولياى دولت انگليس هنوز در ييلاقات هستند و مراجعت به شهر ننموده‌اند ، امروز و فردا شما را استراحت حاصل [ است 
  ] و با كس ديگر ديد و بازديدى نخواهد بود ، بخصوصه براى امشب كه\r\n\r\n\r\n","description":"","footnote":"\r\n( 1 ) - در اصل : محيط است واقع شدند .\r\n( 2 ) -  Folkestone  - در اصل : فكسن‌تن .\r\n","page_name":" 327 ","page_number":455},
  {"content":"\r\n\r\nخستگى دريا و صحرا را داريد استراحت از همه چيز لازم [ تر 
  ] است ، خداحافظ كرده به منزل خود رفت .\r\nروز يكشنبه فرداى روز ورود نايب وزير دول خارجه از جانب وزير مشاراليه به احوالپرسى و تهنيت ورود آمده گفت : جناب وزير دول خارجه بعد از اظهار مراتب اشتياقمندى زياد بملاقات جناب ايلچى كبير بيان نمود كه اين دفعه ورود جناب ايلچى كبير بمملكت ما محض من باب خصوصيت و دوستى است ، و ملاحظهء آداب و رسوم رسمى ، بيگانه از قواعد يگانگى و خصوصيت [ است 
  ] ، لهذا رسم تكلّفات و بيگانگى را از ميان برداشتيم . امروز موافق دلخواه خود استراحت بكنيد ، فردا شب عليا حضرت ملكه فقط من باب دوستى دولتين و التفات خاصى كه به جناب ايلچى كبير دارند آن جناب را با صاحب‌منصبان خود در عمارت ييلاق خود براى شام و شب‌نشينى دعوت فرموده‌اند ، در آنجا يكديگر را ملاقات خواهيم نمود .\r\n\r\nتماشاى يك كشتى بزرگ\r\nو جناب امين الملك چون خيال داشتند كه همهء آثار و بناهاى بزرگ و مشهور انگليس را ببينند به عاليجاه لنج صاحب گفتند : امروز كه كارى نداريم بهتر اين است كه بتماشاى كشتى بزرگ كه تازه ساخته مىشود برويم . و عاليجاه لنج صاحب تصديق كرده كالسكه‌هاى دولتى را كه براى سفارت كبرى تعيين نموده بودند سوار و روانه شدند .\r\nدر خارج شهر در كنار رودخانهء طمس [ تايمز 
  ] تعمير گرديده .\r\nكشتى مزبور ازبسكه بزرگ و سنگين بوده ، سنگينى زور آورده از محل خود سريده در ميان آب چون كوهى قرار گرفته بود . بعد از آنكه به بالاى كشتى صعود نموديم ، جناب امين الملك به عاليجاه ميرزا رضاى مترجم\r\n\r\n","description":"","footnote":"","page_name":" 328 ","page_number":456},
  {"content":"\r\n\r\nاول گفت كه طول و عرض آن را قدم كند . سيصد و چهارده قدم طول و سى و شش قدم عرض و بقرار سى ذرع ارتفاع داشت ، و بقرار قلعهء بزرگى شش مرتبه و جاهاى نشيمن و انبارهاى متعدد داشت .\r\nو اين يك كشتى بود كه الى اليوم در هيچ دولت كشتى به اين بزرگى ساخته نشده است . و جميع ديوارهاى اين كشتى از نه تا پانزده ذرع - كه كمر كشتى بود - يك جا از تخته‌هاى آهنى بود ، و درختها « 1 » كه براى پوشيدن اين سقفهاى مرتبه‌بمرتبه انداخته شده ، و ستونهائى كه از زير زده شده بود همه از آهن بود .\r\nآهن و چوب در اين كشتى چون كوه مساوى به كار رفته بود . از قرار تقرير رئيس كشتى چندين نفر تاجر معتبر بالشراكه مدت سه سالست دو كرور و نيم تومان ايرانى خرج كرده هنوز ناتمام است ، و خرج زيادى نيز لازم دارد تا تمام بشود ، و اين كشتى مال تجارتيست ، بعد از اتمام تردّد به ينكى دنيا خواهد كرد ، و اين كشتى حامل دوازده هزار نفر با جميع آذوقه و مايحتاجش است .\r\n\r\nصرف شام در حضور ملكه\r\nروز دوشنبه عاليجاه لنج صاحب خدمت جناب امين الملك رسيده گفت : علياحضرت ملكه امروز شما را بحضور خود طلبيده است صرف شام در حضور ايشان گرديده ، و براى ماندن شب نيز در آنجا براى شما در عمارت خود تعيين منزل فرموده‌اند . طرف عصر به اتّفاق عاليجاه لنج صاحب و صاحب‌منصبان سفارت سوار كالسكهء بخار و روانهء ييلاق شدند . بعد از ورود آنجا جناب ايلچى كبير و همراهان ايشان را در يكى از قصرهاى عمارت سلطانى منزل دادند ، و براى احترام تصوير همايون\r\n\r\n\r\n","description":"","footnote":"\r\n( 1 ) - منظور تخته‌هاست .\r\n","page_name":" 329 ","page_number":457},
  {"content":"\r\n\r\nخاقان مغفور محمد شاه مرحوم و مبرور و علياحضرت ملكه را در منزل جناب ايلچى كبير روبروى هم در ديوار نصب كرده بودند .\r\nبه مجرد ورود ناظر مخصوص ملكه از جانب ايشان به احوالپرسى آمد و چائى و قهوه التفات فرمودند . و چهار ساعت از شب گذشته دعوت به شام خوردن كردند . ما بين قصرى كه منزل داده شده بود تا اطاق خود ملكه طاق مطوّل و منقّش و مذهبّى فاصله بود كه همهء اين طاق آرايش داشت با انواع [ و 
  ] اقسام پرده‌هاى تصويرى و ميز و صندليهاى مطلّا و ساعات مجلسى و چندين اسبابهاى غريبه و چهلچراغهاى مختلفه با قطار و رديف آويزان بود .\r\nاز اين معبر گذشته وارد به اطاقى شده اندكى در آنجا توقّف گرديد تا علياحضرت « 1 » ملكه با شوهرش شاهزاده آلبرت و مادر ملكه و پسر وليعهدش و دخترش وارد مجلس شدند . ملكه با كمال التفات و ملاطفت از جناب معزىاليه احوالپرسى فرمودند . جناب وزير دول خارجه معرفى مادر علياحضرت ملكه را به جناب ايلچى كبير نمود ، و معزىاليها خود احوالپرسى و تعارفات به عمل آورد . بعد سركار وليعهد بناى احوالپرسى و صحبت با جناب معزىاليه گذاشت . بعد شاهزاده خانم دخترش تعارفات بجا آورد .\r\nو بعد همه يك‌يك التفات به صاحب‌منصبان فرموده خوش‌آمد و احوالپرسى فرمودند . و بعد از طى تعارفات تكليف بمجلس شام شد .\r\nعلياحضرت ملكه دست شوهرش را گرفته و شاهزاده خانم دخترش مهماندار و رفيق شام جناب ايلچى شده دست‌بدست داده و در سر ميز نشستند . و\r\n\r\n\r\n","description":"","footnote":"\r\n( 1 ) - در اصل : اعليحضرت .\r\n","page_name":" 330 ","page_number":458},
  {"content":"\r\n\r\nصاحب‌منصبان نيز هريك در جاى خود جابجا شدند . و در مجلس شام خانوادهء سلطنت بودند و وزير دول خارجه ، كس ديگر خارج از اينها نبود . مجلس شام فراخور اوضاع سلطنت فراهم و همهء اسباب روى ميز غير از گلدانها و پنجشاخه‌ها كلا از طلا و نقره بودند .\r\nپس از صرف شام معاودت بمجلس اول فرموده صرف قهوه نمودند .\r\nملكه از جاى خود برخاسته و توجه به جناب ايلچى كرده فرمودند : من از رفع اين كدورت و برودت فيما بين دولتين و از اين معاهده و مصالحه بغايت خورسند و خوشنودم ، و اينها را مخصوصا از حسن نيت و كفايت و درايت جناب ايلچى كبير ايران و از خيرخواهيهاى با صداقت و راستى جناب ايشان مىدانم نسبت بهردو دولت .\r\nو از شما كمال رضايت را دارم ، و اين خيرخواهى بيادگار خواهد ماند . جناب ايلچى در جواب عرض نمودند : مفتخر شدم از اين التفات مخصوص ، و كمال خوشنودى از نيكبختى خود دارم كه اين خدمت من مقبول طبع دو پادشاه ذيجاه شده است ، و بعد مشغول صحبتهاى متفرقه شدند . پس از ساعتى ملكه با شوهر و پسر و دخترش از آن مجلس برخاسته در مجلس عليحده نشستند ، و جناب وزير دول خارجه را نيز با جناب ايلچى كبير احضار نموده مشغول صحبت گرديدند .\r\nدر آن مجلس صحبتهاى مودّت‌آميز گرديده ، و وليعهد و ملكه تصوير جناب ايلچى كبير را بيادگارى خواهش كردند . اين رسم در ممالك فرنگستان متداول است . بهر مملكت و يا نزد هرپادشاه از مسافرين خارجه از شاهزادگان و يا از وزراء و سفراء وارد مىشوند تصوير ايشان را برسم يادگارى - اگر خوششان بيايد - طالب مىشوند .\r\n\r\n","description":"","footnote":"","page_name":" 331 ","page_number":459},
  {"content":"\r\n\r\nبارى بعد از چند دقيقه فاصله صاحب‌منصبان سفارت كبرى را نيز احضار فرموده اذن جلوس دادند . دوباره صرف قهوه و چائى كردند و اسباب موزيكان فراهم آوردند ، تا هشت ساعتى شب مجلس منعقد بود ، بعد علياحضرت ملكه از مجلس برخاسته و مجلس متفرق شد .\r\n\r\nملاقات خصوصى با ملكه\r\nروز سه‌شنبه بعد از ناهار يك نفر از عملجات حضور وارد شد كه ملكه ايلچى كبير را با همهء صاحب‌منصبان احضار فرموده‌اند . همان ساعت بالاتفاق شرفياب حضور مبارك شديم . علياحضرت ملكه با شوهرش آمده بسيار نزديك بفاصلهء يك قدم برابر جناب ايلچى خوددارى فرمود ، و ما اتباع نيز در نزديكى هاله‌زده ايستاده بوديم .\r\nبا كمال بشاشت و مهربانى و ملايمت فرمايش كرد كه : اميدوارم مراتب دوستى و يگانگى مرا و موافقت و اتحاد دولت و ملت مرا مخصوصا بحضور اعليحضرت پادشاه ولىنعمت خود رسانيده و ايشان را در هرقسم ثبات و بقاى دوستى من و ملت من اطمينان كامل خواهيد داد ، و هرگونه محبت و خوبيها كه از شهر و مملكت ما ديديد فراموش نخواهيد كرد .\r\nجناب امين الملك در جواب عرض كرد كه : ان‌شاءاللّه‌تعالى مراتب دوستى و محبتهاى واقعى و اين نوع موافقت و همراهى علياحضرت شما را خدمت اعليحضرت پادشاه ولىنعمت خود برسم سوقات خواهم برد ، و اين شرفيابى حضور شما و اين گونه التفاتهاى علياحضرت شما را تا ابد فراموش نخواهم كرد . بعد از آن خود فردافردا متوجه احوالپرسى صاحب‌منصبان شد و پاره‌اى صحبتهاى متفرقه گرديد .\r\nبعد جناب ايلچى كبير مرخصى از حضور طلبيده بيرون آمدند و در اطاق عليحده مشغول قليان كشيدن بودند . شاهزاده خانم كتاب خود را\r\n\r\n","description":"","footnote":"","page_name":" 332 ","page_number":460},
  {"content":"\r\n\r\nفرستاد كه جناب ايلچى كبير چيزى برسم يادگارى به خط خود بنويسد :\r\nو آن كتابى بود [ كه 
  ] همهء سفراء و سيّاحان معروف كه شرفياب حضور شده بودند شرحى به رسم يادگارى نوشته بودند . و جناب ايلچى كبير نيز چند سطرى به رسم تشكر از محبتها و التفاتهاى ايشان ايراد نمودند . و عليا حضرت ملكه سرايدارباشى را مأمور فرمود كه جناب ايلچى را در همهء عمارات خود بگرداند . و خودش با شوهرش و با يك نفر نوكر كه چتر ايشان را در دست داشت از عمارت بيرون آمده در باغچه‌هاى مقابل عمارت در گردش بودند .\r\n\r\nگردش در عمارت سلطنتى\r\nسرايدارباشى همراه سفارت كبرى همهء عمارت را گردش نمودند :\r\nچه عمارت ، گوشه‌اى بود از بهشت برين ، علاوه بر اين كه خود عمارت به معمارى خوب طرح گرديده و اسباب و تجملات زياد سلطنتى داشت ، در بلندى واقع [ بود 
  ] كه مدّنظر همه چمن و خيابان و درختان با ترتيب و نظام و گلها از هرنوع و هرلون برنگهاى مختلفه در باغها و خيابانها در انبساط و شكفتگى ، و درختان همه بيك اندازه و بيك قد آرايش گرديده ، و ديوارها كه به اطراف اين باغچه‌ها كشيده شده است همه از بوته‌هاى جنگلى و با شاخ و برگ بافته بهم ، و همهء اين بوته‌ها را هر سال و هرماه با مقراض مرتبه‌بمرتبه چيده و آرايش داده و از اين بوته‌ها طاق‌نماها بيرون آورده و دروازه‌هاى متعدد ساخته‌اند ، و از اين بوته‌ها گنبدها و در هرگوشه چهارطاقها ساخته‌اند ، و صندلى و ميز گذاشته‌اند در وقت خستگى و آفتاب در توى آنها نشسته استراحت مىنمايند و صرف چائى مىكنند .\r\nو رودخانه‌ها چون جدول تذهيب از ميان اين چمن و خيابانها\r\n\r\n","description":"","footnote":"","page_name":" 333 ","page_number":461},
  {"content":"\r\n\r\nروان ، و حوضها و فواره‌ها و در هرطرف در كار ، در عين چلهء زمستان چون فصل بهار همهء صحرا و درختان سبز و خرم بود . بارى بناى گردش اطاقها گرديد ، هرطالارى منحصر بتصوير پادشاهان يك مملكت و سرداران و كيفيت جنگ ايشان بود : از جمله طالارى تصوير پادشاهان و سرداران روس و صورت جنگ ايشان ، و همچنين پادشاهان فرانسه و رجال دولت ايشان ، و يك طالار تصوير پادشاهان قديم هند و آسيا ، و از جمله در يك پرده تصوير اردشير را نشان داده بودند .\r\nو يك طالار عليحدهء ايلچى از جانب پادشاه سيام آمده و در همان مهمانخانه كه ما منزل داشتيم او نيز در آنجا منزل داشت . تعارف و ارمغان زيادى از جانب پادشاه خود به علياحضرت ملكه آورده بود :\r\nاز قبيل نمونه‌هاى اسباب سلطنت خود ، از قبيل تاج و تخت و شمشير و اسباب حرب از هرقسم و ملبوسات خود و اسباب زين و يراق و از هرچه در مملكت او رسم و متداول بوده است . بعضى اسباب و ظروف طلا و بعضى اسباب مرصّع بود ، و همه را موافق نمره در طالارى ترتيب داده بودند . اگرچه چيزهاى پرقيمت بود ، ولى همه بدقطر و بدتركيب و بىاندازه بود ، و اسبابى در ميان آنها به نظر درنيامد كه پسنديده و مرغوب باشد .\r\n\r\nشمشيرى از شاه عباس بزرگ\r\nو طالار عليحده از سقف تا سطح كلا اسباب حرب بود كه هرسمتى از طالار را بيك نوع اسباب آرايش داده بودند : از جمله چند پارچه اسباب ايرانى بود از قبيل شمشير مرصّع كه دسته و تمام غلاف دانه نشان ، و رقم « بندهء شاه ولايت عباس » داشت . و خنجر و توپوز مرصّع\r\n\r\n","description":"","footnote":"","page_name":" 334 ","page_number":462},
  {"content":"\r\n\r\nو چند اسباب ديگر بود كه در توى طاقچهء عليحده ، بهركدام جايى قرار داده ، و بسيار اسبابهاى خوب و مرغوب بودند . و چند اطاق ديگر كتابخانه بود كه از قرار تقرير كتابدار سى هزار جلد كتاب خزانه در آنجا موجود بود . و در آنجا يك جلد تاريخ ايرانى با ورق بزرگ خانبالغى با خط بسيار خوب مشاهده افتاد كه كلا اوراق مذهّب و تصويركارى ، فى الحقيقه كتابى بود كه در هرخزينه گل سرسبد مىنمود . جناب ايلچى از كتابدار پرسيد كه قيمت اين كتاب در نظر شماها چه‌قدر است ؟ گفت همچنين چيزهاى قطعه در فرنگستان قيمتش زياده بر آنست كه وجهى مشخص بشود .\r\nبمرتبهء پائين آمده تفرج آشپزخانه و شربتخانه كرديم . انبار شربتخانه خانه‌خانه طرح شده [ بود 
  ] ، و جميع ظروف مرتبه در آنجا از نقره و بعضى از طلا و قسمى از بلور و چينى فرد اعلا بودند . خلاصه همهء عمارات بتفصيل گرديده شد . بعد از گردش عمارت سه عرّادهء كالسكه علياحضرت ملكه از كالسكه‌هاى خود براى سفارت كبرى فرستاده كه سوار شده همهء دور عمارت و باغ را بگردند . جناب امين الملك عرض تشكر و امتنان نموده سوار شده ميان باغ و صحراى مدّنظر را گردش كرده عصر مراجعت به سر راه‌آهن نموده سوار كالسكهء بخار كه مختص براى سوارى سفارت كبرى نگاهدارى كرده بودند سوار و معاودت به لندن كرديم .\r\n\r\nرفتن به تماشاخانه و وصف آن\r\nفرداى آن روز جناب امين الملك در شهر مشغول ديدوبازديد سفراء و بعضى از آشنايان بودند . و شب عاليجاه لنج صاحب گفت كه :\r\nعلياحضرت ملكه سپرده است كه سفارت ايران هرشبى كه ميل تماشاخانه\r\n\r\n","description":"","footnote":"","page_name":" 335 ","page_number":463},
  {"content":"\r\n\r\nداشته باشند بايد با كمال احترام مهماندارى بكنى ، و من نيز آدم فرستاده جا تعيين كرده‌اند . لهذا آن شب را به تماشاخانه رفتيم . و شب فردا را نيز در تماشاخانهء عليحده بازيهاى غريبه بود . چون رسم است اوضاع هرشب را كه در تماشاخانه‌ها بازى مىنمايند روز قبل در روزنامه‌ها نوشته خبر مىكنند ، و همهء كس روزنامه‌ها را خوانده از وقايع خبردار مىشود و مىداند كه كدام تماشاخانه موافق ميل اوست .\r\nچون آن روز هم اخبارات غريبه بود عازم شدند ، اول وارد شديم به دالانهاى مطوّلى . مشاهده نموديم جمعيت زيادى از هند و ينكى دنيا كه اسير آورده‌اند با گاو و گوسفند و شتر ، و اينها را با قطار و رديف در اطراف دالان نگاهدارى نموده ، هركدام بيك تركيبى و يك لباسى و از همه قسم مخلوق مشرق‌زمين در ميان ايشان بود . و اعرابى چند بودند با عبا و عمامه‌هاى كوچك ، و بعضى ايرانى بودند در هرلباس و زنها در بعضى جا گوسفند و گاو مىدوشيدند ، و بعضى جا جهازها در پشت شتر ، زن و بچه‌ها سوار و در حالت كوچ بودند . اندكى پيشتر رفته معلوم شد كه اينها را از مقوى ساخته و بطورى تركيب داده‌اند كه نمىتوان فهميد اصل است و يا عملى ، چون خواسته‌اند از براى مردم بصيرتى از حالت و لباس و تركيب و اوضاع مردمان برى و بدوى ممالك دور حاصل شود اين است كه تمثال آنها را بقرار هزار نفر از هرنوع در اين معبر گذاشته‌اند كه در حين ورود و خروج مردم تماشاگاه مردم بشود . ولى هيچكس فرق نميتواند بدهد كه اصل و يا شبيه‌سازيست .\r\nخلاصه از معبر مزبور گذشته وارد بر تماشاخانه شديم در جلو صفّهء تماشاخانه پردهء سفيدى آويزان بود كه در آن پرده نقشه ممالك\r\n\r\n","description":"","footnote":"","page_name":" 336 ","page_number":464},
  {"content":"\r\n\r\nمشرق‌زمين را كشيده و هرمملكت را با شهرهاى مشهورش اسم به اسم نوشته بودند . چون بازى تماشاخانه از اوضاع هند بود ، براى نشان دادن شهرهاى هند در آن پرده اسامى همهء شهرها را نوشته و نقشهء آنجا را مبسوطتر بيان كرده بودند . بعد از آنكه مجلس منعقد شد آن مرد مخترع همان پرده را بالا كشيد سواد شهر كلكته « 1 » جلوه‌گر نظر شد . جميع عمارات و كوچه‌ها و خيابانها و ميدانها و صحراى اطراف شهر تا چشم كار مىكرد در مدّنظر بود . مردم شهر در كوچه‌ها تردّد مىكردند ، و كالسكه‌ها پشت‌سر هم در كار ، و شتران با قطار زير بار ، و فيلها در درب سراى بزرگى تخت روان در پشت ، و جمعيتى در دور آنها جمع ، و همهء نقاط شهر بتفصيل تمام معاين و آشكار بود .\r\nرئيس تماشاخانه به مردم يك‌يك آثار و بناهاى شهر را اسم‌به‌اسم نشان مىداد . بعد از آن پرده را باز بجلو صفّه كشيد . پس از چند دقيقه پرده را بالا زده شهر جهان‌آباد هند را نشان داد : چه شهر باصفا و چه عمارات عاليه و چه خيابانهاى مرتب و ميدانهاى مسطّح ، گلدسته‌ها و مناره‌هاى مساجد زياد ، دود از همهء خانه‌ها متصاعد ، و زن و مرد فرنگيها دست هم گرفته در باغات و خيابانها در گردش ، و كالسكهء ايشان در پشت‌سر روان .\r\nپس از آن سواد شهر دهلى را نشان داد كه انگليسها شهر را محاصره نموده ، و قشون سواره و پياده از اطراف دور شهر را گرفته ، بعضى در قراولى و فوجى در يورش و شلّيك و آتش‌بازى بودند . و دود از دم تفنگ و توپ معاينه و آشكارا متصاعد بود . و چهار نفر از هنديها يك نفر\r\n\r\n\r\n","description":"","footnote":"\r\n( 1 ) - در اصل : كل‌كتا .\r\n","page_name":" 337 ","page_number":465},
  {"content":"\r\n\r\nانگليس را تعاقب كرده و عاقبت انگليس برگشته و بر ايشان غلبه كرده دو نفر را كشته و دو نفر ديگر را زنده دستگير كرده بود . و چند شهر ديگر از جزاير هند نشان داد كه شهرها در كنار دريا واقع و كشتيهاى زياد در روى آب جارى ، و درختان و جزاير و كوهها و ابرها در روى آسمان در حركت ، و آفتاب در سير ، گاهى زير ابر غايب مىشد و گاهى بيرون مىآمد ، و مه سر كوهها خوابيده ، اگر كس چشم‌بسته را در آنجا برده چشمش بازمىنمودند محال بود كه بتواند تصور بكند و اصل و فرع بودنش را تشخيص بدهد .\r\nبارى در مدت دو سه ساعت شهرهاى هند را چه در كنار دريا و چه در خشكى ، يك‌يك با جميع نقطه‌ها ، همه را چنان با تفصيل مشاهده نموديم كه گويا برأى العين مىديديم . بعد از اتمام آن تماشاخانه ، در جنب آن در مكانى نقشهء روى زمين مشاهده افتاد ، براى درست محسوس كردن آن ، گنبد بزرگى بتركيب كرهء زمين ساخته و پنج قسمت زمين را در آن گنبد بطور وضوح با جميع خطوط و حدود هرمملكت نشان داده بودند . و چون از بيرون گنبد بطورى كه مىخواستند درست محسوس نمىشد ، براى آشكار نمودن و درست فهماندن ، توى گنبد را آسمانىرنگ نموده ، و هرقسمتى را در جاى خود با همهء كوهها و صحراها و درياها مصوّر نموده بودند ، و در وسط آن گنبد طاق مدوّر سه مرتبه ساخته بودند كه مردم دسته‌بدسته وارد شده و به اين مرتبه‌ها صعود نموده ، مرتبه‌بمرتبه همهء نقطه‌هاى روى زمين را هو بهو كما فى الواقع مشاهده مىنمودند .\r\n\r\nارزش علم جغرافيا در فرنگستان\r\nخلاصه تا چشم اين اوضاع را در چندين جا مشاهده ننمايد خيال سردرگم و عقل قاصر خواهد بود . اهل فرنگستان با ملاحظهء نقشه‌ها و\r\n\r\n","description":"","footnote":"","page_name":" 338 ","page_number":466},
  {"content":"\r\n\r\nمطالعهء كتب جغرافيا و مشاهدهء كارت « 1 » و يا سير درياها و جزاير و كوهها چنان تتبعات نموده‌اند كه همهء روى زمين را مثل كف دست مىتوانند فهميد . اگر از دختر دهساله بپرسى كه شهرهاى ايران در كدام طرف و در كدام قسمت ايران واقع و ميوجات و حاصل آنجا چيست ، و آب‌وهواى آنجا بچه طور است ، البته از اهل خود مملكت بهتر بيان خواهد كرد .\r\nاول علمى كه در فرنگستان لازمتر مىدانند علم جغرافيا است . انسان بدون اين علم ممكن نيست كه بصيرتى بر اوضاع دنيا داشته باشد . امروز در فرنگستان عالم و صاحب هنر و صانع شهرت كردن خيلى مشكل است ، زيرا كه همهء مردم قدر علم و هنر را دانسته بتعصّب يكديگر كار مىكنند ، البته هرسال چند هزار جلد كتاب از زنها تأليف مىشود ، جماعت زنها كتابها بر ردّ مسايل و دلايل مردمان عالم و دانشمند نوشته‌اند ، و كروركرور كتابها از هرعلم نوشته مىشود كه مباحثهء همه در شكافت حقيقت و قدرت خالق و در احوال حال و مآل است .\r\n\r\nتماشاى عمارت بلور\r\nروز جمعه بعزم تماشاى عمارت بلور حركت گرديد ، و اين روز ، روز عيد بزرگ انگليس و هفتم شهر جمادى الاولى بود . همهء دكاكين و بازار بسته ، مردم مشغول عيش و تفرّج خود بودند . در اثناى خروج از شهر دچار فوجى از انگليس شديم كه با طبّال و موزيكانچى بقراولى مىرفتند . جمع كثيرى نيز از زن و مرد بعزم تماشاى آنها همراه بود ، ولى از بس‌كه اين سربازها صورة و لباسا بسيار منتخب و بلحنهاى خوش و مختلفه موزيكان مىزدند ، نتوانستم بيك ديدن قانع بوده بگذاريم و بگذريم . همراهى ايشان را تا آن مكانى كه تقسيم قراول مىشد كرديم .\r\n\r\n\r\n","description":"","footnote":"\r\n( 1 ) - در اصل : كارد ، مراد نقشه است .\r\n","page_name":" 339 ","page_number":467},
  {"content":"\r\n\r\nدر آنجا جناب امين الملك براى مشاهدهء لباس و اسلحهء ايشان از كالسكه پياده شدند . و صاحب‌منصبان ايشان ديدند كه چون ايلچى ايران مايل ملاقات ايشان است پيشتر آمده تعظيم نظامى كردند . بعد از احوالپرسى و تعارفات جناب ايلچى كبير گفت : چون قشون ايران مشق را از صاحب‌منصبان انگليس آموخته‌اند خواستم درست ببينم كه تغيير و تفاوتى تازه بهم رسانيده‌اند يا نه . صاحب‌منصب فوج مختصر حركتى به آنها داده ، طبّال و موزيكانچى به آهنگ خوب مشغول موزيك شدند . جناب معزىاليه همهء اسباب و اسلحهء ايشان را مشاهده نموده گذشتند .\r\n\r\nوصف عمارت بلور\r\nبعد از طى دو سه فرسخ مسافت وارد عمارت بلور شديم : چه عمارت كوهى بود از بلور ، بهشتى كه از شدّاد در تواريخ ذكر شده است نمونه‌ايست از اين عمارت ، بمحض ورود و مشاهدهء اوضاع آنجا بطورى حيرتم رو داد كه هيچ نفهميدم چه حالت و چه عالم است ، گلستان ارمى بود كه در هرطرف درختان خوش‌ساقه و خوش‌برگ هم‌آغوش ، و انواع [ و 
  ] اقسام گلهاى شاخ‌درشاخ بافته در انبساط و شكفتگى ، و مرغان خوش‌رنگ و خوش‌آواز بلحنهاى مختلفه در خوانندگى ، فوارهاى بلور چندين ذرع جستن كرده به اطراف افشان بود ، و تمثال زنان و مردان را چندين هزار از سنگ مرمر استادان مشهور چنان ايجاد نموده‌اند كه گوئى با هم در تبسّم و تكلّم بودند .\r\nخلاصه اندكى پيشتر رفته عالم ديگرى به نظر آوردم ، يك جا و إله و حيران و بهرطرف نگران شدم ، و زنهاى فرنگستان با لباسهاى فاخر و الوان چون طاوس ، چترزنان و هركدام دست‌بدست داده در ساحت اين گلستان ارم مشغول گردش بودند . سفارت كبرى داخل قهوه‌خانه شده\r\n\r\n","description":"","footnote":"","page_name":" 340 ","page_number":468},
  {"content":"\r\n\r\nمشغول چائى و قهوه خوردن شدند . من اندكى به خود جرأت دادم كه پنج سال است عمرى در فرنگستان بسر برده و همهء عمارات عاليهء سلاطين روس و فرنگ و انگليس را مكرّر گردش و تفرّج نموده در يك عمارت بلور اينقدر بهت و حيرت چرا ؟\r\nآهسته برخاسته خود را از اجزاى سفارت كنار كشيده و قلم و كاغذ را بدست گرفته مصلحت آن دانستم كه از وسطى كه ايستاده بودم به خط مستقيم ، خود را بمنتهاى عمارت رسانيده از سر گرفته بتفصيل گردش نموده و بنويسم . به همين خيال تا سر عمارت تماشاكنان رفتم . در آن سر عمارت قهوه‌خانه و جمعيتى مشغول اكل و شرب بودند . برگشتم ابتدا به نوشتن كردم در جلو آن قهوه‌خانه از بلور حوضى به نظر درآوردم ، هرچه خواستم تركيبى به اين حوض قرار داده چيزى بنويسم ممكنم ننمود ، همين‌قدر كه حوض مطوّل ، بقرار يكصد قدم طول ، بتركيب غريبى تعمير شده بود . خود حوض از سنگ مرمر و پاشويهاش از بلور و فوّاره‌هاى بلور در اطراف موضوع ، و در وسط حوض فوّارهء بسيار بزرگى و قطورى از بلور كه به قدر سه ذرع ارتفاع ، و از كمر اين فوّارهء دوشاخه چون دو بازو جدا شده در سر هرشاخه گلدان بلور بتركيب طشت بزرگى واقع و مملوّ از گلهاى الوان بود .\r\nو همچنين بالاتر از اين دوشاخه در سر فوّاره نيز گلدانى به همين تركيب نصب ، و در بالاى آن گلدان قبّهء معلّقى قرار داده بودند كه آب فوّاره نموده و خيلى بلند رفته از سر آن قبّه دوره افشان مىشد . و همچنين اطراف حوض از تمثالهاى وحوش و انواع و اقسام طيور مصنوع بود كه از همهء سوراخهاى سر آنها آب فوّاره مىنمود . در يمين و يسار\r\n\r\n","description":"","footnote":"","page_name":" 341 ","page_number":469},
  {"content":"\r\n\r\nاين حوض يك طرف جزاير هند بود ، كه آنچه در همهء جزاير هند از وحوش و طيور و حيوانات و انسانات برّى و بحرى و آنچه از جنس نباتات كه غرابت و تازگى داشت صورت آنها را بتركيبى ايجاد نموده بودند تا آدم دست نمىزد نمىتوانست تميز بدهد كه طبيعى است يا مصنوعى .\r\nو طرف ديگر جزاير ينكى دنيا بود به همين ترتيب . يك گوشه اسباب كشتيخانه نيز بود و يك سمت مملوّ از اسباب هرنوع و هرقسم چرخ بود : از قبيل اسباب كشتىسازى و كالسكه‌هاى بخارى و اسباب زراعت و فلاحت و نجّارى و خرّاطى و آلات اختراعات تازه كه آهن را چنان صيقل و جلا داده بودند كه مثل الماس در تلألؤ « 1 » بود . خلاصه بهركنج و بهرگوشه كه نگاه كردم اوضاعى و اسبابى به نظر آوردم كه ضبط آنها از حيّز امكان خارج بود ، و هرچه بمقام تعريف و توصيف برآيم فى الحقيقه بمقام تضييع آنجا خواهم آمد . قلم و كاغذ را پيچيده با كمال بهت و حيرت در روى نيم‌تختى نشسته اندكى جزءبجزء اوضاع آن كنج را ملاحظه كرده و تركيب آن عمارت را مشاهده و قدرت انسانى را بر ايجاد اين نوع آثار دارا ديدم . ديوانه‌وار برخاسته با جستجوى اين طرف و آن‌طرف خود را به خدمت سفارت كبرى رسانيدم ديدم كه همه حيران و و إله مشغول گردش و تفرّج هستند .\r\nجناب امين الملك نگاه به من كرده استنباط نمودند كه در اول قدم ، حيرت و بهت خامه و نامهء مرا پيچيده ، بديهى بود كه همه حيران و و إله بودند ، و اينكه خداوند عالم فرموده است كه من انسان را اشرف مخلوقات\r\n\r\n\r\n","description":"","footnote":"\r\n( 1 ) - در اصل : تلؤلؤ .\r\n","page_name":" 342 ","page_number":470},
  {"content":"\r\n\r\nآفريده « 1 » و آن‌قدر قابليت و استعداد داده‌ام كه اگر كار بكنند بهردرجه مىتوانند برسند ، از مشاهدهء اين نوع آثار درست استنباط مىتوان كرد كه خداوند عالم انسان را چه‌قدر قادر و قابل آفريده است . « 2 »\r\n\r\nنمونهء صنايع دستى ايران\r\nبارى خلاصه‌اش اين است عمارتيست پنج مرتبه قريب يك‌هزار قدم طول و سيصد قدم عرض و به قدر سى ذرع ارتفاعش مىشود كه يك جا اين بناى با اين عظمت كه مثل يك كوه باشكوهى افتاده است فقط از بلور است و آهن صيقلى و رنگ داده شده ، و جماعتى از نجّار و غيره بالشّراكه اين بنا را تعمير نموده و چندين كرور خرج كرده و در اين عمارت فراهم آورده‌اند . آنچه خداوند عالم آفريده است از نباتات و جمادات و حيوانات و معادن و آنچه از دست بنى نوع انسان بيرون آمده است از هرگونه قماش و صنايع و از همهء ممالك روى زمين هرچه چيزهاى غريبه و مختص آن مملكت است تحصيل كرده در اين بنا براى تفرّج و تماشا گذاشته :\r\nمثلا يك حجره فقط متاع ايرانى بود ، از جمله قلمدان و جلد كتاب كار اصفهان ، و قليان نارگيله « 3 » كار شيراز ، و چند پارچهء مس كنده‌كار كاشان ، و از جمله كار گلدوزى رشت ، و از هرجور اسباب و اسلحه و چيزهاى ديگر بود . خلاصه كاروانسرائى بود محتوى بر جميع امتعه و اقمشه و اسباب غريبه و مصنوعات عجيبهء روى زمين .\r\n\r\n\r\n","description":"","footnote":"\r\n( 1 ) - اشاره است به آيهء 70 سورهء بنى اسرائيل :  وَ لَقَدْ كَرَّمْنا بَنِي آدَمَ . . . \r\n( 2 ) - در نسخهء ب اين قسمت اضافه دارد : و مفاد قول امام عليه السلام مصداق اين مقال و شاهد اين مدعاست .\r\n اتزعم انّك جرم صغير * و فيك انطوى العالم الاكبر \r\n( 3 ) - در اصل : ناركله .\r\n","page_name":" 343 ","page_number":471},
  {"content":"\r\n\r\nتردّد فرنگستان در دريا با كشتى بخار و در صحرا با كالسكهء بخار سهل و آسان ، و سيّاحان از زن و مرد هرسال كروركرور در گشت و سياحت ، و مليونها صرف تماشاى اين بناهاى غريبه مىشود . بقرار هفت و هشت جا قهوه‌خانه تعمير گرديده ، در آن قهوه‌خانه‌ها از هرقسم نانهاى شيرين و نظيف و ميوجات ممتاز فراهم ، و از هرنوع خوردنى و آشاميدنى از قهوه و چائى و شكلات و از هرجور شراب و مربيّات موجود . و سه تماشاخانهء بزرگى كه هركدام سه و چهار هزار جمعيت مىگرفت داشت كه عصرها مردم جمع شده موزيكان مىزنند و ده و بيست نفر زن بعضى فردافردا و بعضى بالاتفاق آواز بآواز داده خوانندگى مىنمايند ، تا عصر تنگ تفرّج آن عمارت را كرده معاودت به منزل گرديد . فى الحقيقه چهار بنادر شهر لندن مشاهده افتاد كه الى اليوم در جميع روى زمين ثانى اين بناها هنوز ايجاد نگرديده است ، يكى اين عمارت بلور است ، دومى كشتى بزرگ ، سيّمى پل زير رودخانهء طمس [ تايمز 
  ] ، چهارمى پل روى دريا كه هركدام بتفصيل مزبوره عرض شده است .\r\n\r\n","description":"","footnote":"","page_name":" 344 ","page_number":472},
  {"content":"\r\n\r\n\r\nگفتار در بيان احوال شاهزاده خانم ام السفاره است كه بيان احوال مشاراليها خالى از غرابت نخواهد بود\r\nدر شهر لندن زنيست از خانوادهء سلاطين انگليس [ مسمّاة به دوسس سمرست « 1 » 
  ] كه زن معروف و مشهور و متموّل ، و بعد از ملكه كه پادشاه انگليس است اولين زن مملكت انگليس او است . و هرسال نزديك بچهارصد هزار تومان مداخل دارد . شوهرش مرده و هيچ اولادى باقى نمانده . عمارت عالى دارد ، و هرهفته مهمانيهاى سنگين مىكند ، و وزراء و نجباى دولت انگليس هرهفته بمجلس شام او دعوت مىشوند ، و سنگينى مهمانيهاى او شهرت تمام دارد ، و دعوت‌شدگان با ميل تمام بمهمانى او حاضر مىشوند .\r\nو اين زن متجاوز از پنجاه سن دارد ، و در ميان اعيان و اشراف انگليس زن بسيار محترم و عارى و برى از جميع آلايش است . خلاصه اين شاهزاده محبت غريبى با لذات به ايرانيها رسانيده ، با مرحوم شفيع خان نيز كه ايلچى مقيم لندن بوده است آشنائى و خصوصيت داشته ، همه اوقات بمهمانيهاى خود دعوت نموده ، و آمدوشد خصوصيّتانه بنزد مشاراليها داشته است .\r\n\r\nديدن از دوشس سمرست\r\nاين سفر كه سفارت كبرى وارد لندن شد ، بتوسط عاليجاه لنج صاحب كه مهماندار سفارت بود احوالپرسى از سفارت كبرى نموده ، و مخصوصا\r\n\r\n\r\n","description":"","footnote":"\r\n( 1 ) - منقول از نسخهء ب .\r\n","page_name":" 345 ","page_number":473},
  {"content":"\r\n\r\nكاغذ تهنيت ورود و احوالپرسى به جناب ايلچى كبير نوشته ، و كارت ديدن كه رسم فرنگستان است بنزد جناب معزىاليه فرستاده ، و جناب معزىاليه نيز همراه صاحب‌منصبان خود بديدن او رفتند .\r\nمعزىاليها با ملاقات سفارت كبرى منتهاى خوشحالى و اظهار انبساط نموده ، لوازم مادرى را با كمال احترام و بطور شايان به كار برده ، انواع دلجوئيها و مهربانيها به عمل مىآورد . با جناب امين الملك مثل يك خواهر مهربان حركت مىكرد ، و فردافردا با صاحب‌منصبان سفارت احوالپرسى مىنمود . و براى فردا شب از جناب امين الملك همراه اتباعش وعدهء شام گرفت ، و سؤال كرد كه اين شام و اين مجلس مختصر براى خاطر شما است ، هركس را از سفراء و وزراء و معارف لندن آشنائى داريد ، اذن بدهيد - براى مصاحبت شما كه موافق احوال شما باشد - دعوت بكنم .\r\nجناب امين الملك در جواب گفت : چون منظور از اين مجلس شرفيابى صحبت شما با فراغت و آرامى است ، بديهى است با جمعيت ، زحمات شما زيادتر خواهد شد . اگر اين التفات مخصوص سفارت كبرى است شراكت ديگران را طالب نخواهم بود . لهذا شب موعود به منزل ام السفاره رفتيم . ايلچى عثمانى را نيز - كه شخص گرم و نرم و آدم ظريف بود - با صاحب‌منصبانش و يك دو نفر ديگر از آشنايان مخصوص خود وعده گرفته ، و شام بسيار رنگينى ترتيب داده ، جميع اسباب و ظروف ميزش از چيزهاى قطعه بود .\r\nدر اثناى شام بسلامتى اعليحضرت اقدس شهريارى و تبريك تجديد دوستى ما بين دولتين ايران و انگليس صرف باده گرديد . و بعد\r\n\r\n","description":"","footnote":"","page_name":" 346 ","page_number":474},
  {"content":"\r\n\r\nجناب امين الملك برخاسته با بيانات و تقريرات و عبارات خوش خطبه‌اى مشتمل بر انعقاد عهدنامهء دوستى جديد و دوستى قديم دولتين ايران و انگليس - كه بيشتر از همهء دول داشته‌اند - خوانده بسلامتى علياحضرت ملكه صرف شربت نمودند . و بعد از آن ايلچى عثمانى نيز برخاسته خطبه‌اى مبنى بر دوستى سه دولت بيان نموده ، بسلامتى هرسه پادشاه صرف نمودند .\r\n\r\nنفايس خانهء دوشس سمرست\r\nبعد از صرف شام برخاسته در اطاقها مشغول گردش شدند . در آخر به اطاق نشيمن مخصوص خودش راهنمائى كرد ، و براى تماشا هرچه داشت ترتيب داده بود . فى الحقيقه گنجينه‌اى بود از همه نوع اسباب قطعه جمع و تصويرهاى با قيمت در صفحهء ديوارهاش نصب بود : از جمله تصوير حضرت اقدس شهريارى كه از صورتهاى چاپ شدهء مرحوم شفيع خان بود ، مذهّب و با چارچوبهء مطلّا در نزد تصوير علياحضرت ملكه ، و مقابل تصوير امپراطور فرانسه نصب نموده بود .\r\nجناب امين الملك نيز چون تصوير همايون را در فرانسه چاپ كرده و بسيار خوب شده بود ، همان تصوير شفيع خانى را كه چاپ نامناسب و غيرشبيه بود در آنجا مناسب نديده از تصويرهاى همايون چاپى خود از پاريس آورده در جاى او گذاشت .\r\nخلاصه چهار هفته كه سفارت كبرى در لندن بود ، هرهفته يك دفعه ام السفّاره سفارت كبرى را دعوت بشام نموده ، مثل مادر مهربان پروانه‌وار دور اطفال خود گردش نموده ، على الاتصال تا نصف شب چائى و قهوه و انواع [ و 
  ] اقسام شيرينى و مربّيات پشت سر هم صرف مىشد .\r\nدر وقت مرخص شدن به قهوه‌خانه آمده به بالاپوشها رسيدگى مىكرد .\r\nگردن يكى را مىبست و سينهء ديگرى را مىپوشيد و تا دم درب بيرون همراهى كرده سوار كالسكه نموده مراجعت مىكرد .\r\n\r\n","description":"","footnote":"","page_name":" 347 ","page_number":475},
  {"content":"\r\n\r\n\r\nوقايع سياحت بناهاى عظيمه در محالات مملكت انگليس [ كه 
  ] خارج از خود شهر لندن است\r\nچون جناب امين الملك بعد از آنكه شرفياب حضور علياحضرت پادشاه انگليس شد ، و مطالب دولتى خود را به اولياى آن دولت نشان داد ، مايل شد تا رسيدن جواب از ايشان بعضى بناهاى عظيمه - كه خارج از خود شهر لندن و در محالات واقع بود - مشاهده نمايد : از جمله بناهاى ديدنى دو تا پل بود كه در هشتاد فرسخى لندن در روى دريا انداخته شده ، و يك معدن سنگى بود كه در سه و چهار فرسخى همان پلها در كار بود . و ديگرى شهرى موسوم به منچستر « 1 » كه شهر دوم انگليس ، و بناهاى ديدنى زياد داشت . و آن شهر هم در آن قسمت و در آن نقطه واقع بود .\r\n\r\nتماشاى آثار صنعتى انگليس\r\nاين بناهاى معروضه از قبيل آثاريست كه از همهء ممالك بعيده ، سيّاحان و بزرگان يروپ بديدن اين بناها مىآيند ، و در همهء روى زمين اين آثار مشهور ، و مورخين در تواريخ خود تفصيل اينها را نوشته‌اند .\r\nلهذا جناب امين الملك همراه صاحب‌منصبان خود عازم ديدن اين بناهاى معروضه شد ، و اولياى دولت انگليس عاليجاه لنج صاحب مهماندار را نيز مأمور نمودند كه در هرجا و در هرمكان كه سفارت ايران بخواهد گشت و گردش نمايد . آن عاليجاه نيز همراه بوده با كمال اعزاز و احترام\r\n\r\n\r\n","description":"","footnote":"\r\n( 1 ) - منچستر  Manchester  - در اصل : منوچستر .\r\n","page_name":" 348 ","page_number":476},
  {"content":"\r\n\r\nهمراهى و مهماندارى و راهنمائى كند ، بنابراين مشاراليه و برادرش نيز - كه مدتى در بغداد از جانب دولت انگليس مأمور و فى الجمله زبان فارسى را نيز مىدانست - همراه بودند .\r\nروز سه‌شنبه هيجدهم شهر جمادى الاول كه موسم چلّهء زمستان بود ، دو ساعت به ظهر مانده در لندن سوار كالسكهء بخار شده تا هنگام غروب هفتاد و پنج فرسخ راه طى نموده ، در كنار دريا شهرى بود موسوم به بنكار « 1 » به آنجا رسيده ، در مهمانخانه منزل گرديد . در سياحت آن روز چه قدرتها از بنى نوع بشر در آن مسافت ديده شد : اول جميع هفتاد و پنج فرسخ همه متصل بهم آبادانى و محل زراعت ، يك وجب زمين نبود كه با دست تعمير نگرديده باشد .\r\n\r\nنمونه‌اى از املاك زراعتى در انگلستان\r\nجاى تعجب نخواهد بود زيرا كه مملكت انگليس عرضا و طولا زياده از يكصد فرسخ نخواهد بود ، و هرقطعه زمين آن ملك مالكى است كه صاحب كرورها و مليونها است . و در فرنگستان رسم است هركس هرقدر ملك دارد آن ملك خود را به چند زراعت تقسيم مىكند كه هرقسمت مال يك نفر زارع مىشود ، و در هرقسمت خود مالك خانه باغچه بطرح فرنگى محض از آجر و سنگ با كمال تقطيع و پاكيزگى تعمير مىكند ، و يك نفر زارع موافق اين زراعتگاه با خانه و كوچ در آن خانه مىنشاند ، و شب و روز صرف اوقات در آبادى آن ملك خود مىنمايد .\r\nبديهيست ملكى كه در دست چنين مالك بوده و هرسال مبالغى اخراجات صرف تعمير آن بشود بعد از چند سال جميع خاك آن زمين دست‌خورده و مثل يك خانه باغچه بسيار پاكيزه خواهد بود . و جميع\r\n\r\n\r\n","description":"","footnote":"\r\n( 1 ) -  Bangor  بندرى است مقابل جزيرهء  Anglesey  .\r\n","page_name":" 349 ","page_number":477},
  {"content":"\r\n\r\nاين صحرا از اين قرار آباد و در چلهء زمستان سبز و خرّم ، و راهها عموما مثل خيابان راه‌آهن ، و از هرطرف كالسكه‌هاى بخار كه بقرار چهل و پنجاه تا اطاقهاى آئينه مثل قطار شتر بهمديگر مهار ، و مثل تير شهاب سارى [ است 
  ] .\r\nجاى حيرت بود كه اكثرى از اين مسافت كوه و جاهاى پست و بلند و تل و ماهور بود ، با قدرت تمام كوهها را سوراخ و پست و بلند را هموار نموده سير كالسكه‌هاى بخار در آن صحرا بعينه مثل سير آفتاب و ماه بود كه در هرساعت به چندين سوراخ كوه خزيده مثل سيل دمان نعره‌زنان و صداكنان از سوراخ ديگر سر درمىآورد . اين كالسكهء بخار در حالت سير خود يك نوع تبختر و احتشام و يك حالتى دارد كه جميع مشاهده‌كنندگان و بلكه آن صانع خودش را نيز يك حالت تعجب و حيرت رومىداد .\r\nخلاصه همان شهر بنكار كه منزلگاه شب بود در كنار دريا و در سينه‌كش كوهى واقع ، و اطرافش همه تپه‌هاى پست و بلند جنگلى سبز و خرم و كمال اعتدال هوا را هم داشت . و آن محال متعلق بيك نفر سرهنگ بود ، از قرارى كه مشهور و مذكور بود هرسال دويست هزار ليره - كه قريب بچهارصد و پنجاه هزار تومان ايرانى باشد - مداخل دارد .\r\nو در آن شهر باغ بزرگى ، و در وسط آن باغ عمارت بسيار عالى مثل عمارات سلاطين فرنگستان همه از سنگ‌تراش و حجّارى شده تعمير گرديده ، و چهار طرف دروازه‌هاى بزرگ باز ، و قراولان نظامى در دم درب در گردش بودند .\r\nجناب ايلچى عبورا از ميان باغ و مقابل عمارت با كالسكه گذشته ،\r\n\r\n","description":"","footnote":"","page_name":" 350 ","page_number":478},
  {"content":"\r\n\r\nتماشاكنان مىرفتيم از بهترين جاهاى روى زمين بود . مدّنظرش همه باغات سرازيرى و منتهى به دريا ، و تا چشم كار مىكرد دريا و جزاير كوچك و اطراف ديگر صحراهاى پست و بلند جنگلى سبز و خرم بود . و قرقاولان زياد در آن باغ مشغول چرا و گردش و ممنوع از شكار ديگران بودند .\r\nو خود سرهنگ با خانه و كوچ در آن اوان در خود شهر لندن اقامت داشت .\r\n\r\nتماشاى يك پل\r\nخلاصه شب را در آن مهمانخانه بسر برده صبح بعد از ناهار از آنجا بعزم تماشاى پل حركت گرديد ، و عاليجاه لنج صاحب مهماندار براى شام و ناهار ده دوازده نفر ، يكصد تومان ايرانى پول داده و در هرجا كنار دريا را گرفته از ميان آبادانيهاى متصل بهمديگر تماشاكنان روانه ، و بعد از طى سه و چهار فرسخ مسافت وارد كنار دريا ، و از پل اول عبور نموديم ، فى الجمله تفصيلى به احوال اين پل لازم نمود .\r\nدر اين محال كه جزاير بنكارش مىگويند ، شاخه‌اى از دريا جدا شده آمده از ميان دره كه پنج و شش فرسخ مسافت ، و هردو طرفش دهات و مزارع و خانه‌هاى ييلاقى اهل شهر و تردّدگاه مردم است مىگذرد .\r\nپل بسيار عجيبى است كه در كنار دريا آهن را آب نموده و تخته‌تخته محض مختص پل بيك قطر و بيك اندازه ريخته ، و اين تخته‌ها را با ميخهاى آهنين به يكديگر سخت و محكم دوخته ، عرضا شش ذرع و طولا هشتصد قدم تعمير ، و جنبين معجرهاى مشبّك آهنى قرار داده ، و با منجنيقها و كشتيها برداشته سوار پايه‌هاى سنگى نموده با زنجيرهاى درشت و كلفت و محكم از بالا و پائين چنان مستحكم نموده‌اند كه ابدا عقل رزين را تصور رخنه در آن ممكن نخواهد بود . و اين پل براى سواره و\r\n\r\n","description":"","footnote":"","page_name":" 351 ","page_number":479},
  {"content":"\r\n\r\nپياده و عرّاده و كالسكه ، و معبر هرنوع مترددين است ؛ ولى اصل پل كه محل تماشاگاه سيّاحان و ضبط تواريخ مورخين فرنگستان است ، پل ديگريست كه بفاصلهء يك ميدان اسب پائين‌تر از آن پل تعمير ، و محض مظهر قدرت بنى نوع بشر ، و تا با ديده ، ديده نشود هرعقل قاهر در تصور امكانيت آن قاصر خواهد بود . و بانيان اين بناى سحرنما جماعتى هستند كه بالشّراكه كرورها و مليونها اخراجات كرده ، راه‌آهنى از شهر لندن تا بسرحد انگليس ساخته ، و كالسكه‌هاى بخار راه انداخته ، و فقط اين پل را كه به هشت كرور تمام كرده‌اند مخصوص ترددگاه كالسكه‌هاى بخار است و هميشه قراول در اين سرو آن سر پل تعيين و از عبور غير ، ممنوع است .\r\nتوصيف اين پل چنان كه شايد بتقرير و تحرير برنمىآيد ، ولى مختصرش اين است كه دو چشمه طاقى از آهن كه عرضا شش ذرع و ارتفاعا پنج ذرع و طولا هشتصد و چيزى در كنار دريا در روى زمين ساخته و به يكديگر جفت و وصل نموده و با منجنيق و كشتى حركت داده بر روى دريا انداخته‌اند . دو چشمه است يكى براى رفتن و ديگرى براى آمدن . و يكى از مباشرين راه‌آهن و پل در آنجا حاضر بود جميع درهاى بالا و پائين پل را كه بطرح مهندسى خانه‌خانه ساخته شده بود باز نموده يك‌يك داخل شده نشان داده گرديد . و ارتفاع پل از آب سى و شش ذرع و بلندى خود پل نيز پنج ذرع بود .\r\n\r\nتماشاى سنگ‌برى\r\nخلاصه بعد از تفرج و تماشاى آنجا معاودت كرده بديدن معدن سنگ رفتيم ، و اين معدن در دامنهء كوهى واقع ، و سنگ اين معدن يك نوع سنگى است كه پرده پرده و صفحه بصفحه مثل صفحهء تنكهء آهن\r\n\r\n","description":"","footnote":"","page_name":" 352 ","page_number":480},
  {"content":"\r\n\r\nاز همديگر جدا مىشود ، و براى فرش پشت‌بامهاى فرنگستان مصرف مىشود كه على الدوام چه با كشتى بخار و چه با راه‌آهن كرور كرور به اطراف مىكشند . بعد از ورود ، رئيس معدن جناب ايلچى را استقبال كرده ، و پس از رسوم تعارفات ، اول راهنمائى بيك ميدان مسطّح و وسيعى نمود كه جمعيتى زياد با قطار و رديف مشغول حجّارى و سنگ بريدن بودند . و اين سنگهاى حجّارى شده را كرور كرور مثل خشت نظامى با قطار به روى هم چيده بودند . طريقهء بريدن آنها اين بود كه از يك ذرع سنگ كه نيم ذرع قطر [ آن 
  ] است مثقبى بر سر صفحه سنگ گذاشته آهسته چكشى بر سر آن مىزدند كه سنگ تركيده تا آخر صاف و هموار جدا مىشد ، و با كمال آسانى از هرسنگ نيم ذرع قطر ، پنج و شش صفحه در آن واحد ترتيب داده مىشد .\r\n\r\nكارخانهء خرّاطى\r\nو از آنجا گذشته بكارخانهء خرّاطى گذر افتاد كه چرخهاى كوچك دم تيزى در جزرومد بودند ، كه صفحه‌هاى سنگى را به دم چرخ داده اطرافش را بيك اندازه بريده صاف و هموار و ميزان مىنمود . و از آنجا عبور نموده بميدان گود مسطحى در قعر كوه نظر افتاد كه عملهء زياد در كار و دسته‌دسته مشغول كندن و بريدن كوه سنگى بودند ، و از كمر ، كوهها را سوراخ نموده و نقبها زده و پر از باروت كرده آتش اشاره نموده « 1 » از چندين جا مىتركاندند ، و از قرار تقرير رئيس آنجا هرروز على الاتصال دو هزار و هفتصد نفر عمله كار مىكرد .\r\nدر كنار ميدان كه ايستاده تماشاى ميدان گود را مىكرديم ، بقرار سى و چهل ذرع گودى داشت ، و چاه بسيار بزرگى در آن ميدان\r\n\r\n\r\n","description":"","footnote":"\r\n( 1 ) - در اصل چنين است .\r\n","page_name":" 353 ","page_number":481},
  {"content":"\r\n\r\nبالائى كنده و از آن چاه نقبى به اين ميدان پائينى زده از آنجا بواسطهء چرخ ، سنگ‌كشى مىكردند ، و اسباب نزول و صعود سنگ و آدم و ما يحتاج فيما بين اين دو ميدان بالا و پائينى همه بواسطهء اين چاه و اين چرخ است .\r\n\r\nتماشاى داخل يك معدن\r\nرئيس آنجا اجزاى سفارت را بميان يك صندوق چون اطاقى گذاشته از چاه سرازير نموده ، در طرفة العين از راه نقب وارد ميدان پائينى شديم . در آنجا قدرى گردش كرده تماشاى حجّارى استادان و كارهاى ايشان را نموده ، از مشاهدهء قدرت انسانى آن روز بنده نزديك بود كه منكر لفظ محال و اغراق بشوم . اول مشاهدهء آن پلهاى زير دريا و روى دريا كه كوه آهنى را برداشته به روى دريا گذاشته و معبر راه‌آهن ساخته و بقرار پنجاه و شصت تا كالسكهء بخار پشت سر همديگر بسته و چندين هزار بار و آدم هرروز در روى آن در تردد است . دوم ملاحظهء اين معدن سنگ كوه بزرگى فقط از سنگ را بنى نوع بشر چون كرم كوچكى كه بدرخت بزرگى افتاده باشد با مرور دهور كاويده و بريده نزديك به سى و چهل ذرع به قعر انداخته و به قدر زمين يك شهرى را يك جا بلعيده است .\r\nاز قرارى كه مذكور بود روزى هزار ليره - كه قريب دو هزار و پانصد تومان ايران باشد - اخراجات آن معدن بود ، ولى از مداخلش كس خارج ديگر خبردار نيست ، و هرسال هم دويست هزار ليره كه قريب پانصد هزار تومان باشد به صاحب آن ملك وجه اجاره مىدهند .\r\nكدام اغراق از اين زيادتر و كدام اختراعى است كه از اين دو بنا محال‌تر بشود ؟ در روى زمين همه‌گونه قدرت انسانى را - كه بيش از اينها يكى موجود نبوده است - مشاهده نمودم . عروج آسمان را نيز كه ممتنع شمرده\r\n\r\n","description":"","footnote":"","page_name":" 354 ","page_number":482},
  {"content":"\r\n\r\nمىشد ، برأى العين با همهء سفارت در پاريس ديديم كه دو سه نفرى در بالان نشسته آنقدر بالا رفتند كه از ابرها گذشته از نظر غايب شدند .\r\n\r\nتوصيف بالون\r\nبالان اسبابيست از پارچهء محكم و مشمّع « 1 » شده بتركيب گنبدى دوخته و منفذ دخول هوائى نگذاشته‌اند ، و يك كرسى بزرگى در زير آن بسته‌اند كه آدمها در روى آن كرسى جابجا شده از همانجا راست متصاعد مىشود ، آنقدر عروج مىكند كه زمين كم‌كم كوچك گرديده تا اينكه نزديك بمحو شدن مىشود . چون همه وقت اختيار صعود و نزول آن اسباب در دست مخترع آنست در آن‌وقت منفذ آن بالان را درجه‌بدرجه باز نموده هوا كم‌كم داخل شده سنگينى نموده پائين مىآيد ؛ ولى در پائين آمدن به آن نقطه كه عروج نموده است نمىتواند نزول نمايد ، دو سه فرسخ اين طرف و آن طرف مكان عروج خواهد افتاد . پس از اين كارهاى غريبه كه در اين عصر روزبروز ظهور و بروز مىنمايد مفهوم و معلوم مىشود كه استعداد انسانى به همه چيز قابل ، هرقدر بخواهد خود را ترقى بدهد ممكن خواهد بود .\r\n\r\nورود به منچستر\r\nخلاصه بعد از مشاهدهء معدن مراجعت به شهر بنكار كه منزل شب بود نموده از آنجا سوار كالسكهء بخار و سه ساعت از شب گذشته وارد شهر موسوم به منچستر - كه بعد از شهر لندن اولين شهر انگليس و شهر تجارت و چهارصد هزار سكنه و متجاوز از هزار باب كارخانهء معروف و مشهور داشت و ادارهء امور تجارتى انگليس را بسته به اين شهر مىگفتند [ شديم 
  ] ، چون عاليجاه لنج صاحب از منزل پيش با سيم صاعقه « 2 » برئيس مهمانخانهء\r\n\r\n\r\n","description":"","footnote":"\r\n( 1 ) - در اصل : مشمّا .\r\n( 2 ) - تلگراف .\r\n","page_name":" 355 ","page_number":483},
  {"content":"\r\n\r\nمشهورى خبر داده بود كه ايلچى كبير دولت ايران مهمان محترم دولت ما و بعزم سياحت و تفرّج به شهر منچستر آمده امشب مهمان شما خواهد بود .\r\nدر اثناى ورود ، زن بزرگ و قوىهيكلى رئيس مهمانخانه كه چند نفر دختران كاركن و چابك در زيردست داشت با تبعهء خود دم درب استقبال و پذيرائى سفارت كبرى را كرده با كمال ادب و انسانيت و احترام راهنمائى به منزل نمود ، و تعارفاتى كه مىبايست به عمل آورد . و شام بغايت رنگينى ترتيب داده بود ، و دختران نيز از براى صاحب‌منصبان فردافردا اطاقهاى مخصوص مشخص نموده شمعدانهاى متعدد گذاشته و جميع لوازمات را فراهم نموده دائما در گردش و سركشى بودند .\r\n\r\nكارخانهء چيت‌سازى\r\nچند منازل خوب و رنگين همه اسباب استراحت از تخت و رخت‌خواب با آب و صابون و دستمالهاى متعدد مهيّا و آماده بود . با كمال استراحت و آرامى شب را بروز آورده ، بعد از ناهار چند تا كالسكه حاضر و بعزم تماشاى كارخانجات از منزل حركت و گردش چند كارخانهء چيت‌سازى كرديم . از تفصيل و اوضاع يكى از آن كارخانه‌ها كه مذكور مىشد اين بود كه مىگفتند كه روزى هزار ذرع چيت رنگ كرده تمام مىشود .\r\nو بعد از آن بكارخانجات ديگر از اسباب كشتىسازى و كالسكه‌هاى بخار و اسلحهء جبه‌خانه رفتيم كه خرّاطى چوب و آهن در دست ايشان مساوى مشاهده شد بلكه هزار بار آسانتر بود ؛ زيرا كه خرّاطى چوب‌دست و بازو را خسته مىكند . در اين كارخانه‌ها معاملهء چرخ با خيال آدم است براى ساختن هرجزوى اسبابى فراهم و چرخى موجود است ، همين كه اسباب را به دم چرخش دادند موافق خيال و تتبّع آدم كار خود را خواهد نمود .\r\n\r\n","description":"","footnote":"","page_name":" 356 ","page_number":484},
  {"content":"\r\n\r\n\r\nوصف آسانسور\r\nو از قبيل تسهيل كارها يكى اين بود كه در مرتبهء اول صندوق مربّع بزرگى تعمير و واسطهء صعود و نزول اسباب از پائين به بالا و يا بالعكس قرار داده بودند . بعد از آن كه مرتبهء پائين را مشاهده نموديم همهء سفارت وارد آن صندوق اطاقى شده در طرفة العين خود را در مرتبهء دومى و سيّمى مىديديم . و اين صندوق براى حمل‌ونقل است و بدون اينكه كاركنان آن كارخانه طى دالانها و پلكانها نمايند ، بميان صندوق چون اطاق جمع شده بواسطهء آن صعود و نزول مىنمايند .\r\nو چيز غريبترى هم مشاهده شد اين بود كه بكارخانهء چيت‌سازى وارد شديم كه بچه‌هاى زياد مشغول خورده‌كارى بودند ، و كارخانه خيلى بلند و چهار مرتبه بود و در صعود و نزول از مرتبهء اول تا بمرتبهء چهارم البته نزديك بيكصد پله و چندين دالان فاصله بود ، به جهت حركت زود اين بچه‌ها از مرتبهء بالا درخت ناومانندى ساخته و توى آن را صيقل داده از اين چند مرتبه گذرانده بودند ، در هريكى از اين تپه‌ها كه چهل و پنجاه نفر بچه بودند ، در وقت كار در اين مرتبهء اول اين بچه‌ها در ميان اين ناو خوابيده و سريده در طرفة العين بمرتبهء پائين سرازير مىشدند .\r\nدر ميان اسبابى كه در آن كارخانه جبه‌خانه ساخته و غرابتى داشت ، توپ اختراعى بود كه مىگفتند شش هزار قدم ، و تفنگى بود كه دو هزار قدم خواهد زد ، و هنوز اين توپ و تفنگ امتحان نشده بود ؛ ولى قطعى بود همين كه اراده نمودند خواهند ساخت . و هركدام از اين كارخانه‌ها دفترخانه در دم درب دارند كه مخارج و مداخل يوميه در آنجا ضبط و در حين ورود و خروج هركه و هرچه باشد مىنويسند .\r\nخاصه كسانى كه از قبيل سيّاحان مشهور و سفراء و معارف بعزم تفرّج\r\n\r\n","description":"","footnote":"","page_name":" 357 ","page_number":485},
  {"content":"\r\n\r\nو تماشا به آن بناها وارد مىشوند در اثناى خروج كتابى دارند و مخصوص اين است كه اين قبيل اشخاص هركدام چيزى به رسم يادگارى در آنجا مىنويسند .\r\n\r\nهنرنمائى در تراش فلز\r\nبعد از گردش اين كارخانه همراه رئيس آنجا بدفترخانه رسيديم جناب ايلچى كبير نيز چيزى به رسم تشكر از محبتها و مشاهدهء اختراعات غريبهء ايشان نوشت . و از جمله چيزهاى غريبه در آن دفترخانه در روى ميز و صفحه تخته آهنى دسته‌دار گذاشته بودند ، چنان صاف و صيقل داده بودند كه همهء جوهر آهن مثل خارا موج مىزد و بعينه مثل آئينه صورت را مىنمود ، و خواص اين محض اظهار علم و هنر بود ، از بس‌كه اين دو صفحه را صاف و هموار تراشيده بودند هروقت كه به روى هم گذاشته مىشد جميع اجزاى دو صفحه بهم متصل و هوا بالمرّه از ميان آنها خالى و مثل يك عضو گرديده ممكن نبود كه از يكديگر باز و جدا شود .\r\nدر آن حال وقتى مىخواستند جدا بكنند اندكى ميل به چپ و راست داده كم‌كم هوا داخل شده باز مىشد . خلاصه از آنجا بيرون آمده چند جاهاى ديگر را نيز گردش نموده نزديك بغروب از شهر مزبور سوار كالسكهء بخار و بقرار پنجاه فرسخ طى مسافت نموده شام را در لندن در منزل خود خورديم .\r\n\r\n","description":"","footnote":"","page_name":" 358 ","page_number":486},
  {"content":"\r\n\r\n\r\nدر بيان سفر بندر نظامى انگليس است\r\nدر مملكت انگليس بندريست موسوم به بندر پورت‌سمث « 1 » ، اول بندر انگليس و هرچه زور بحرى دولت انگليس است در آن بندر جمع است . جناب ايلچى كبير مايل تفرّج بندر مزبور گرديد . روز شنبه پانزدهم شهر جمادى الاول همراه عاليجاه لنج صاحب و برادر مشاراليه و به اتفاق صاحب‌منصبان سوار كالسكهء بخار و در مدت سه ساعت سى فرسخ و چيزى طى مسافت كرده وارد بندر مزبور شدند ، در مهمانخانه منزل نمودند . بلافاصله سردار سوارهء قشون انگليس كه در آن شهر منزل ، و يكى از سرداران قشون مأمور سواستپول « 2 » بوده است با لباس رسمى خود بديدن جناب ايلچى آمده قدرى صحبتهاى مودت‌آميز كرده مراجعت نمود .\r\nبعد جناب ايلچى كبير عازم تفرّج اوضاع بندر و كشتيخانه‌ها گرديدند . نزديك يك كشتيخانه ، امير بحرى بندر مزبور با صاحب‌منصبان خود استقبال نموده بمقام معذرت درآمدند كه جناب ايلچى ما را از آمدن خود خبردار نكردند كه آنچه لوازم دوستى و احترام و پذيرائى بود به عمل بياوريم ، و اين باعث شرمسارى ما گرديد . و جناب معزىاليه با جوابهاى شايسته رفع معذرت از ايشان نمودند ، و بهمراهى هم مشغول گردش و تفرّج شدند .\r\n\r\n\r\n","description":"","footnote":"\r\n( 1 ) - پرت‌سموث  Portsmouth  .\r\n( 2 ) - يكى از شهرهاى روسيه در شبه جزيرهء كريمه است .\r\n","page_name":" 359 ","page_number":487},
  {"content":"\r\n\r\n\r\nانبارهاى نيروى دريائى انگليس\r\nاول راهنمائى بيك انبار مطوّل سه مرتبه - كه پانصد قدم طول و بيست و پنج قدم عرض داشت - [ شد 
  ] و اين هرسه مرتبه مختص براى ريسمان‌ريسى طناب كشتى بود ، و نخ آنها از نخ كتان و طول هرطناب از پانصد تا هزار ذرع بود . انبارهاى عليحده پر از اين طنابهاى ريسيده و از زمين تا سقف روى هم چيده بودند . و از آنجا گذشته وارد انبارهاى خرّاطى و نجّارى شدند . ابدا اسبابى از قبيل تيشه و ارّه و منشار يا دست كسى در كار نبود . قريب يكصد چرخ در كار و همهء اسباب بزرگ و كوچك با دم چرخ ساخته مىشد : از جمله درخت بزرگى را كه سه ذرع كلفتى و قطر و ده و دوازده ذرع طول داشت زير منشار گذاشته ، و آن منشار بسته بچرخ بود ، بدون اينكه كسى دست بزند با گردش چرخ جزر و مدى به منشار رسيده خودبخود در چند دقيقه بريده مىشد .\r\nو همچنين لنگرهاى بزرگ چندى با قطار گذاشته كه هركدام ده ذرع طول و سه ذرع قطر داشت ، و در بالاى آنها چرخها قرار داده بودند . و ده عدد منشار بزرگ بفاصلهء يك گره بيك رديف بسته ، با گردش چرخ و جزرومد منشار بىامداد دست ، در چند دقيقه تخته‌هاى صاف بيك قد و يك اندازه بريده مىشد . و همچنين براى هراسباب كوچك و بزرگ چرخى مهيّا و هرنوع خرّاطى كه لازم بود در طرفة العين ساخته مىگرديد .\r\nكرور كرور درخت كشتى در هرطرف تل و انبار گرديده براى ضرورت آمده بود ، و در سختى و وزن مثل يك آهن به نظر مىآمد .\r\n\r\nتماشاى چكش مكانيكى\r\nاز آنجا عبور و وارد به نجارخانهء آهنى شديم ، تا با چشم مشاهده نشود قدرت بشر را ممكن نيست خيالا به آن مقام اندازه داده شود ، همينقدر كافيست كه در اين انبار كه اسباب آهنى كه براى كشتى\r\n\r\n","description":"","footnote":"","page_name":" 360 ","page_number":488},
  {"content":"\r\n\r\nساخته مىشد به همان تركيب كه خرّاطى چوب مىشد يكصد چرخ در كار بود ، و بريدن و سوراخ كردن و وصله نمودن و صيقل دادن و خرّاطى هرنوع اسباب بزرگ و كوچك آهن با چرخ بود . در استعمال آنها هيچ صعوبتى زياده از خرّاطى چوب به نظر نمىآيد : از جمله چيز غريب كه در آنجا مشاهده شد ، در كار بودن يك سندان و چكشى « 1 » بود كه وزن چكش متجاوز از پنج خروار بود ، و اسباب آهنى كه در زير اين چكش ساخته مىشد يك ذرع طول و قطر داشت كه با گردش چرخ اسباب منجنيق آهن را از كورهء آتش بيرون آورده به روى سندان مىگذاشت ، و با گردش چرخ ايضا چكشكارى اين اسباب بزرگ مىشد ، و از اتصال آن چكش بآهن از كوره بيرون آمده خرمن آتش به اطراف پاشيده مىگرديد .\r\nعجيبتر اين بود كه گردش اين چرخ بىاندازه را چنان اندازه و مطيع خيال خود كرده بودند كه براى امتحان يك دفعه كنده درخت بسيار قطور و بزرگى را در زير چكش انداختند از شدت ضرب چكش آن كنده در روى سندان تارومار گرديد . و دفعهء ديگر پنج و شش عدد فندق در توى بوشقاب چينى در روى سندان گذاشتند ، و چرخ را بطورى اندازه دادند كه در زير چكش كذائى فندقها خورد گرديده ، به بشقاب چينى ابدا آسيبى نرسيد . خلاصه كارهائى كه امكانيت آن به نظر محال مىآيد اسباب آن را چنان فراهم آورده‌اند كه با كمال سهل و آسانى ساخته مىشود .\r\nو بقرار دو سه ساعت در آن بناها و انبارها گردش نموده هنگام عصر شده خستگى مانع تفرّج كشتيهاى بندر مزبور گرديد قرار ديدن آنها\r\n\r\n\r\n","description":"","footnote":"\r\n( 1 ) - در اصل : چكوش .\r\n","page_name":" 361 ","page_number":489},
  {"content":"\r\n\r\nبفرداى آن روز ماند . از آنجا همراه امير بحرى - كه براى صرف چائى در خانهء خود وعده گرفته بود - رفتند . و در مكان مسطّحى يك دست عمارت بسيار عالى و خوش‌منظر و خوش‌تركيب كه چشم ناظرين را پر مىكرد تعمير ، و با كمال ميل و خوشحالى طرفين صرف چائى كرده مراجعت به منزل گرديد .\r\n\r\nبازديد از يك كشتى جنگى\r\nفرداى آن روز نايب امير بحرى آمد كه وقت است جناب ايلچى كبير بتماشاى كشتيها برود ؛ لهذا حركت نموده در لب دريا بزورق نشسته روانه گرديدند . به رسيدن ميان كشتيها براى احترام سفارت كبرى موازى نوزده تير توپ خالى كردند . و از پيش روى هركشتى كه عبور مىشد كلاه از سر برداشته و طبل نظام زده تعارف مىكردند ، و جناب ايلچى نيز لوازم تعارفات را به عمل آورده مىگذشتند ، تا اينكه وارد شدند به كشتى بزرگى كه يكصد و يك توپ داشت . رئيس كشتى كه يك نفر ژنرال مسن و محترم بود با پنج و شش نفر صاحب‌منصب خود در دم درب كشتى پذيرائى نمود و يك دسته سرباز نظام زده بناى طبل و موزيكان زدن گذاشتند . بعد از تعارفات بناى گردش كشتى گرديد .\r\nو اين كشتى شش مرتبه ، سه مرتبهء پائينى مخصوص آذوقه و قورخانه و سه مرتبهء بالائى هركدام محل نشيمن پانصد نفر توپچى با صاحب‌منصبان جزو بودند . اول بناى گردش به انبارهاى آذوقه و قورخانه گرديد كه بقرار هزار جعبهء بزرگ آهنى مملوّ از باروت و روى هم خانه‌بخانه موافق نمره چيده بودند . و دور اين انبارها مثل جبه‌خانه از هرقسم اسباب و اسلحه حرب آرايش ديوارهاى كشتى بود . و يك سمت انبار آب شيرين كه خمره‌هاى آهنى كه هركدام دو خروار يا سه خروار\r\n\r\n","description":"","footnote":"","page_name":" 362 ","page_number":490},
  {"content":"\r\n\r\nآب مىگرفت روى هم چيده بودند . و يك سمت تنورهاى بزرگ نان‌پزى از آهن بود ، و يك سمت آشپزخانه بود كه براى هزار و پانصد نفر غذا پخته مىشود . و سكنهء آنجا را دهه‌به‌دهه قرار داده و مخلفات و آذوقه هرده نفر و جاى خواب آنها را قسمت كرده بودند ، و براى هرده نفر پنج قابلمه داده بودند .\r\n\r\nوسايل زندگانى ملوانان انگليسى\r\nاول قابلمهء ظرف آبخورى بود كه آب يوميهء ده نفر هرروز يك دفعه داده مىشد . دوم قابلمه‌اى بود كه آب گوشت و آش از آشپزخانه مىآوردند . سيّم قابلمه‌اى بود كه بشقابهاى غذاخوريشان در آنجا بود .\r\nقابلمهء چهارم براى اسباب چاىخورى بود كه روزى دو دفعه چائى مستمرّى دارند . پنجم قابلمهء كوچكى داشتند براى نمك و فلفل و آلات ديگر . و همه از مس پاك و صاف و مثل نقره مىنمود .\r\nو هركدام از اين سربازها يك كيسهء مشمّع براى رخت و لباس و يك عدد گهواره براى خواب داشتند كه در سقف كشتى با قطار ميخهاى آهنى زده و در ساعت معينى طبل اخبار كوبيده همه همان ساعت گهواره‌ها را در جاى خود با رديف قايم نموده مىخوابند ، و صبح نيز با اخبار طبل برخاسته گهواره‌ها را جمع نموده موافق نمره به انبار مىگذارند . و اين سه مرتبه هركدام رخت‌شورخانه داشت كه زنهاى چند شب و روز مشغول شست‌وشو و اتو كشيدن بودند . و هركدام از اين مرتبه‌هاى كشتى مريضخانه و در وسط كشتى دفترخانه و كتابخانه داشتند . و همهء اسباب نوشتن و خواندن در آنجا موجود و فراهم بود . هركس مشغول هرخدمتى كه هست هرروز ساعتى در آن دفترخانه مشغول خواندن و نوشتن مىشود و بهركس هركتابى كه لازم مىشود گرفته و خوانده بعد باز به كتابدار مىسپارند .\r\n\r\n","description":"","footnote":"","page_name":" 363 ","page_number":491},
  {"content":"\r\n\r\nو هركدام از اين سه مرتبه نصفى در قسمت نظام و نصفى براى صاحب‌منصبان بود . و آنچه قسمت صاحب‌منصبان بود مثل حجرات مدارس ايران خانه‌بخانه تعمير و براى هركدام موافق نمره اطاق مخصوصى و در هراطاق آنچه اسباب لازمه و ضرورى يك نفر صاحب‌منصب از تخت‌خواب و ميز چيزنويسى و ظروف دست و روشورى با ظرف صابون و مسواك و شانه با دستمالهاى كتان متعدده دست و رو خشك‌كن با آئينهء بزرگ بدن‌نما ، و از هراطاق پنجره‌اى به دريا باز بود .\r\nو در مرتبه سيّم در سر كشتى يك‌دست عمارت كه عبارت از پنج تا اطاق توى اندر توى مخصوص ژنرال كشتى بآن‌طورى كه آرايش اطاقهاى شهرى فرنگستان بود آن اطاقها نيز به همان تركيب آرايش شده بود .\r\nبعد از گردش همه مراتب كشتى جناب ايلچى وارد اطاق مخصوص ژنرال گرديده ساعتى مشغول صحبت شدند . زن ژنرال در آنجا بود سفارت كبرى را پذيرائى كرده لوازم مهماندارى را به عمل آورد و با جناب ايلچى كبير مشغول صحبت و تفتيش اوضاع راه و رسم ايران گرديد . و اين كشتى طولا دويست قدم و چيزى ، و عرضا بيست و پنج قدم و از قرار تقرير جنرال در هنگام سفر موازى يكهزار و پانصد نفر توپچى و يكصد و يك عرّاده توپ با جميع ما يحتاج و آذوقهء شش ماهه حركت مىدهد .\r\n\r\nدر كشتى سلطنتى\r\nاز آنجا خداحافظ كرده بيرون آمدند و داخل كشتى مخصوص خود پادشاه انگليس شدند : چه كشتى عمارتى بود كه همهء بناهاى لازمه را داشت ، و در زينت و آرايش همهء اطاقهاش منقّش و مذهّب و خيلى دلنشين‌تر از عمارات شهرى سلاطين و براى پانصد نفر جاى نشيمن بود . و همهء اطاقها هركدام مختص بيكى از خانوادهء سلطنت و عمله\r\n\r\n","description":"","footnote":"","page_name":" 364 ","page_number":492},
  {"content":"\r\n\r\nحضور و بطورى اوضاع آنها از همهء ضروريات فراهم كه هروقتى كه ملكه بخواهد چند روزى سفر دريا كند خود و جميع متعلقانش بدون حاجت آوردن اسبابى از خارج وارد كشتى شده به همان ترتيبى كه در خانه شهرى خود موجود داشته‌اند در آن كشتى مرتب خواهند داشت . خلاصه اين كشتى را نيز بتفصيل تمام گردش نموده مراجعت به شهر مزبور كرده چائى عصر را در آنجا صرف نموده و هنگام غروب سوار كالسكهء بخار و معاودت به لندن گرديد .\r\n\r\n","description":"","footnote":"","page_name":" 365 ","page_number":493},
  {"content":"\r\n\r\n\r\nدر بيان تفصيل احوال ديوانه‌خانهء دولت انگليس است\r\n\r\nدر تيمارستان لندن\r\nبعد از مراجعت از تفرّج بندر مزبور جناب ايلچى مايل ديدن ديوانه‌خانهء شهر لندن گرديد . روزى همراه عاليجاه لنج صاحب و صاحب‌منصبان خود عازم آنجا شدند : عمارت عالى سه مرتبه و خارج از شهر در مكان خوبى واقع و اطرافش همهء آبادانيهاى متصل بهم و همهء باغات و چمن‌زار و دور خود عمارت نيز باغ متعلق به خود و در كمال آراستگى خيابان و انهار و اشجار و درختان با ميزان ، و گردشگاههاى خوب ترتيب داده شده و همه‌جا قراولان چند از اهل نظام در دم درب عمارت مشغول قراولى بودند .\r\nبه رسيدن آنجا رئيس و ناظر و وكيل عمارت در دم در پذيرائى كرده راهنمائى بعمارت نمودند . همين‌كه از پلكانها صعود نموده بمرتبهء اول رسيديم ، دو درب بزرگ محاذى هم يكى بدست راست و يكى بدست چپ عمارت بازمىشد ، هردو را بازديد نمودند هرطرف يك اطاق مطوّلى منتهى بعرض عمارت كه دست راست مخصوص مردان و دست چپ مختص زنان بود . اول ورود توجه بدست راست و مشاهدهء مجلس مردان گرديد . چون فصل زمستان بود بخاريهاى اين طالار مطوّل را با رديف و قطار سوزانيده و اطراف آنها صندليهاى نرم و نيم‌تختهاى راحت گذاشته كه پنج و شش نفر يك جا جمع ، بعضى مشغول صحبت و بعضى مشغول خواندن كتاب و روزنامه بودند . ابدا حركت لغو و\r\n\r\n","description":"","footnote":"","page_name":" 366 ","page_number":494},
  {"content":"\r\n\r\nهرزه‌گوئى در آنجا مشاهده نگرديد ؛ ولى از حالتشان معلوم بود كه مسلوب الشّعور و بعضى كمال بهت را داشت .\r\nو آن طالار را از سقف و ديوار آرايش داده بودند از انواع و اقسام گلها و پرده‌هاى بزرگ تصويرى و از تمثالهاى مرمرى و قفسهاى بزرگ آويزان كه از هرجنس طيور مشغول بازى و خواندن بودند . و اين اوضاع و اسباب را فراهم آورده بودند براى اينكه خيال ديوانگان مشغول اينها بوده اثرى كه از خارج عارض شده كم‌كم معالجه و رفع بشود .\r\n\r\nديوانگان علاج‌پذير\r\nاين مرتبه اول ديوانگانى بودند كه حكماى آنجا معالجه‌پذير دانسته مشغول معالجه بودند . و در آنجا دور نموده به اطاقهاى ديگر وارد شديم كه هراطاق مجلس خاص و مردمانش با همديگر جور ، و اطراف اطاق نيم‌تختها گذاشته ، و در وسط ميز بزرگى و روى ميز گلدانهاى بزرگ با گلهاى الوان آرايش گرديده ، و كتابها و روزنامه‌هاى زياد و اسباب‌بازى از شطرنج و تخته‌نرد و ورق و اسباب سازندگى موجود ، و هركدام مشغول خواندن كتاب و روزنامه بودند .\r\nفى الحقيقه مدرسه‌اى بود با كمال تنقيح ، و البته استحضار آنها بر اوضاع ممالك مثل خارجين خواهد بود ؛ زيرا كه همهء اين مكانها از قهوه‌خانه‌ها و مهمانخانه‌ها و مدارس و مريضخانه‌ها و ديوانخانه‌ها و ديوانه‌خانه‌ها و غيره هرروز از همه روزنامچيها حقى دارند روزبروز دسته بدسته آورده مىدهند . و ايضا هركدام از اين مكانها كتابخانه دارند از جميع علوم و تواريخ ، و سال‌بسال هرچه تأليف تازه مىشود چاپ گرديده به اين كتابخانه‌ها علاوه مىشود .\r\nچون اين جماعت كار ديگرى ندارند شب و روز مشغول ملاحظهء\r\n\r\n","description":"","footnote":"","page_name":" 367 ","page_number":495},
  {"content":"\r\n\r\nكتب و روزنامه مىشوند ، از همه‌چيز مستحضر خواهند بود . در اثناى گردش وارد بر اطاق بزرگى شديم كه جمعيت آنجا از آدمان اصيل و همه مشغول مطالعهء كتب و روزنامه و به آرامى نشسته بودند . به ورود آنجا همه سرپا برخاستند و جناب ايلچى يكان‌يكان به آنها تعارف به عمل آورد ، و از احوال آنها پرسيد ، و جواب موافق صواب دادند . ناخوشى ايشان را افاقه حاصل بوده ، و حالتشان قريب به اصلاح بود :\r\nاز جمله از اهل آنجا كسى نقاش خوب و مشغول نقاشى بود ، و يكى ديگر ساعت‌ساز ، و شخص ديگرى از اهل آن مجلس [ در 
  ] سكوت محض ، و مىگفتند هميشه به اين حالتست . جناب ايلچى كبير احوال او را پرسيد ، نگاه مىكرد و مىخنديد و حرف نمىزد . دور اين طالارها حجرات و تخت و رخت‌خواب و همهء اسباب لازمه يك منزل را موجود داشت .\r\nو حمّامى در هرمرتبه موجود ، و هفته‌اى يك‌دفعه آنها را شست‌وشو نموده لباس ايشان را عوض مىكنند . رخت‌شورخانهء مختصّى دارند كه زنهاى متعدده شب و روز مشغول شستن و خشك نمودن و اتو كشيدن و نمره گذاشتن و ترتيب دادن ، و انبار بزرگى تخته‌بندى و خانه خانه مرتب گرديده جاى لباسهاى شسته شده است كه دسته‌بدسته با نمره در آن خانه‌ها ترتيب داده‌اند .\r\nو مكانهاى مختلفه موافق مزاجهاى ديوانگان در آن مكان مشاهده افتاد مثلا [ براى 
  ] بعضى كه در اول ناخوشى ديوانهء زنجيرى مىشود ، اطاقهاى چوبى ساخته ، همهء زمين و ديوار را ماهوت كشيده و وسط آنها را پر از چيزهاى نرم نموده‌اند . و هركس كه زنجيرى مىشود چند روزى در آن اطاقها مىگذارند اگر بخواهد خود را به دروديوار بزند همه‌جا را نرم\r\n\r\n","description":"","footnote":"","page_name":" 368 ","page_number":496},
  {"content":"\r\n\r\nيافته آسيبى نخواهد ديد . و از قرارى كه مىگفتند ديوانه‌هاى زنجيرى در اوايل ناخوشى مثل حيوانات وحشى از همه‌چيز ترس و رم مىكنند .\r\nبعد از آنكه موافق مزاج آنها حركت گرديد در اندك مدت آن حالت رفع و آرام و مأنوس مىشوند ، و بعد از آن معالجه مىشوند . بعد از مدتى معلوم مىشود كه معالجه‌پذير است يا نه ؟ هر كدام كه خوب شد بيرون مىرود و هركدام كه معالجه‌پذير نيست ما دام الحيات در آنجا بوده همهء اسباب گذران فراهم و موجود و خدمتكاران زياد از زن و مرد دائما مشغول خدمت ، و آشپزخانهء رنگين برقرار ، و در ساعت معين شام و ناهار موافق قاعده حاضر و انيس موافق مهيّا .\r\n\r\nديوانه چو ديوانه ببيند خوشش آيد !\r\n« ديوانه چو ديوانه ببيند خوشش آيد » موافق مضمون اين مصرع كمترين بنده نيز ، خود را عارى از آن ناخوشى نديد ، از مشاهدهء حالت ايشان هيچ متنفر نبودم . عجب ديوانگى است كه با يك حركت خارق‌العاده از تكاليف دنيوى و اخروى برى ، و از هزارهزار مرارت مستخلص گرديده ، و در همچنين مكان باوجود موجود بودن جميع ما يحتاج در راحت‌اند !\r\nبارى بعد از تفرّج مرتبهء اول صعود بمرتبهء دويم شد . اكثرى از سكنهء اين مرتبه ديوانگانى بودند كه در اول بروز ناخوشى آدم كشته بودند : و از جمله جوانى بود كه چند سال پيش در اثناى عبور ملكه پادشاه انگليس تفنگى به او خالى كرده بود فقس على هذا . ترتيب و آرايش هرسه مرتبه بيك قرار بود و سكنه مرتبهء ثالث كسانى بودند كه حكماء از معالجهء ايشان مأيوس و آنها نيز به آرامى مشغول خواندن كتب و بىقيل‌وقال بودند .\r\n\r\n","description":"","footnote":"","page_name":" 369 ","page_number":497},
  {"content":"\r\n\r\n\r\nدختران ديوانه\r\nبعد از مشاهدهء مجالس مردان وارد بر مجالس زنان شديم . اكثرى دختر جوان با لباسهاى خوب و پاكيزه جوقه‌جوقه نشسته مشغول خواندن و صحبت و نقشه‌دوزى و جوراب و مطالعهء كتب و روزنامجات بودند . و در هر مرتبه براى اين دختران اطاق بزرگ مخصوص مجلس رقص و اسباب نوازندگى فراهم بود . در روزهاى يكشنبه و ايام عيش ملتى رئيس آن عمارت جوانهاى آنجا را از زن و مرد در آن اطاق رقص جمع آورده مشغول سازندگى و رقص مىشوند . و در روزهاى آفتاب بيرون آمده در آن باغ متعلقه بعمارت مىنشينند و گردش مىكنند .\r\nو در هراطاق زنها ميزى گذاشته شده و از هرعلم كتابى موجود و اسباب چيزنويسى از مركب و قلم و كاغذ فراهم و خدمتكاران متعدده از زنان مشغول خدمت و براى هرمرتبه چند نفر عاقله و معلمه مقرر شده همه از اين خدمتكاران در تحت حكم اين زنهاى كامله است ، پيش از آنكه از حجرات مخصوصهء خود بيرون آيند خدمتكاران اين مجلسها را رفت‌وروب نموده و بخاريها را روشن كرده و روى ميز را از كتابهاى تازه آرايش و اسباب نوشتن را از كم و كسر كاغذ و مركب و قلم و لاك مهيا و آماده مىنمايند ، و اين طايفه نيز با حالتهاى مختلفه و در ميان اينها نيز از چند دختر و زن حركتهاى خارج العاده مشاهده افتاد :\r\nاز جمله دخترى از اندرون ملكه بود كه هميشه حالت با بشاشتى داشت و خودبخود مىخنديد . و ديگر زن پيرى بود كه چشمش را پوشيده على الاتصال خودبخود حرف مىزد . و ديگر دختران چندى در يك اطاق در روى نيم‌تختها تكيه داده همه مشغول نقشه‌دوزى بودند . به ورود سفارت به آنجا همهء دختران سرپا برخاسته تعارف نمودند . جناب امين الملك\r\n\r\n","description":"","footnote":"","page_name":" 370 ","page_number":498},
  {"content":"\r\n\r\nفردافردا از آنها احوالپرسى كرده جواب باادبانه و بااحترام دادند ؛ ولى يكى از دختران كه جوان و رؤيتى نيز داشت مبادرت كرده پيش آمده و با همهء اجزاى سفارت دست داد و تعارف به عمل آورده مىگفت كه من ملكهء انگليس هستم ؛ ولى در صحبت موافق قاعده گفتگو مىنمود .\r\nاز همه غريبه‌تر زن پيرى بچه‌اى از مقوّا در كنار گرفته مىگردانيد .\r\nرئيس آنجا بيان نمود كه سى سال قبل از اين دختر اين زن زائيده و اين زن آن بچه را متصرف گشته و از دست نميداده است كه بچهء خودم است ، در آن‌وقت فهميدند كه اين زن ناخوش و ديوانه شده است ، از آنوقت باز اين زن را با اين بچه مقوى باينجا آورده‌اند ، حال سى سال است اين زن اين بچه را هميشه در بغل گرفته مىگرداند .\r\n\r\nنظم و ترتيب تيمارستان لندن\r\nخلاصه در حقيقت مراقبت و مواظبت و اين گونه توجهات كه از انگليسها در اين ديوانه‌خانه مشاهده افتاد زياده از مراقبت فرانسه ها نمود كه در ديوانه‌خانه‌هاى ايشان مشاهده شده بود . از آنجا كه از ورود آن مكان منظور نه محض تماشا و بلكه بدقت تمام متوجه بودم كه درست از حالت و اوضاع آنها مستحضر بشوم جزءا فجزءا رسيدگى و مشاهده مىنمودم . ابدا نقصى و قصورى در اوضاع آنجا ملاحظه نشد ، و هيچ نفرت از آن مكان و از آن مجلس ديوانگان نداشتم ؛ زيرا كه از حيثيت مكان بهترين جاها و مثل عمارات سلاطين و اطاقهاى منقش انواع گلها در شكفتگى و اقسام مرغان در جنبش و خوانندگى رفقا از همه‌جور موجود و اسباب مشغوليات از كتب و روزنامجات و هرگونه اسباب‌بازى و سازندگى و نوازندگى مهيا و شام و ناهار خوب و پاكيزه در ساعات معين آماده و پنجره‌ها و آقشقه‌هاى بزرگ آئينه به اطراف باز و چمن و باغ و رودخانه\r\n\r\n","description":"","footnote":"","page_name":" 371 ","page_number":499},
  {"content":"\r\n\r\nو آبادانيهاى متصل بهم تا چشم كار كند در مدّنظر و خدمتكاران چست و چابك مشغول خدمت .\r\n\r\nمحاسن انگليس ها\r\nهمهء عاقلان شب‌وروز در پى اين گونه استراحت مىروند ، و مادامى كه بعقل خود اعتماد دارند ممكن نيست كه اين استراحت را بدست آرند . بارى جميع كارهاى دنيادارى انگليسها را به همين قرار بايد استنباط كرد . امروز هيچكدام از دول يروپ اين اتفاق ملت و كثرت ثروت و وسعت تجارت و استحكام بنيان دولت و سلطنت مثل انگليس ندارد .\r\nهربنائى كه ملاحظه شد چون ميخ آهنين بود كه همه بر سنگ كوبيده بشود دولة و ملة از عيش و عشرت برى و همهء حواسشان بر پيش‌بينى و ضبط اسباب سازندگى و از نقش‌ونگار ساده هستند و بناهاى خوب دارند و كارهاى پسنديده ابدا مال خود را ضايع نمىگذارند .\r\nاسباب كسب را بطورى فراهم آورده‌اند بدون اخبار جنگ و قشون‌كشى و آدم‌كشى جميع پول و دولت روى زمين را متصرف مىشوند .\r\nهرقاعده و بنائى كه مىگذارند دولت و ملت به اتفاق و مشورت يكديگر مىگذارند ، و هربنائى كه برمىدارند در استحكامى كه ممكن است به اقصى الغايه مىكوشند . يك قطعه زمينى لم يزرع و يك وجب راهى از كوه و صحرا خرابه ندارند . در اوضاع كشتى و كالسكهء بخار و در امور كاسبى و در اختراع چرخهاى كرور كرور كارخانجات كم و كسرى نگذارده‌اند .\r\n\r\nهزينهء مهماندارى\r\nتفاوت دولت انگليس با دول سايره اينقدر است كه هركدام بناى تعمير شهرى گذارده دولت انگليس شهر خود را فقط با آهن و سنگ به اتمام رسانده هيچ كار بنّائى ندارند ، و سايرين هنوز فراخور احوال خود\r\n\r\n","description":"","footnote":"","page_name":" 372 ","page_number":500},
  {"content":"\r\n\r\nدر درجهء دوم و سيّم مانده‌اند . خلاصه يك ماه تمام در مملكت انگليس مانده مراجعت به شهر پاريس نموديم . دولت انگليس در مدت اقامت آنجا لوازم مهماندارى و انسانيت را دربارهء سفارت كبرى بطور شايسته به عمل آورده و مهماندار خوب تعيين و مقرر كرد كه سفارت ايران هرجا بگردش و تفرّج برود و هرچه بخواهد در مملكت ما ببيند و هرچه از اكل و شرب ميل كند همه را مهماندار حسب الخواهش مهيا و آماده دارد .\r\nباوجود اينكه همهء حركت ما موافق اندازه بود باز دولت انگليس قريب پنجهزار تومان براى سفارت ايران در آن مدت يك ماه خرج نمود ، در ذهاب و اياب كشتى مخصوص داد ، مهماندار دولت مشاراليها از پاريس ايضا تا پاريس همراه و مهماندارى مىنمود .\r\n\r\n","description":"","footnote":"","page_name":" 373 ","page_number":501},
  {"content":"\r\n\r\n\r\nگفتار در بيان امورات اتفاقيه در پاريس بعد از مراجعت از لندن است\r\n\r\nسوءقصد به ناپلئون سوم\r\nچون سه روز پيشتر از حركت از لندن به پاريس خبر رسيده بود كه اعليحضرت امپراطور را در دم درب تماشاخانه خمپاره انداخته بوجود خود اعليحضرت امپراطور آسيبى نرسيده ، جمعى كه در حول‌وحوش آنجا بوده‌اند چندى مقتول و اكثرى مجروح شده‌اند ، بعد از ورود از قرارى كه در روزنامه‌ها نوشته شده بود تفصيل اين بود كه : چهار نفر از اهل اتاليا كه در آشوب قبل از اتاليا اخراج البلد و در لندن منزوى بوده‌اند از لندن خفية به پاريس آمده جوياى فرصت بوده‌اند كه بوجود امپراطور آسيبى برسانند ، تا اينكه شب چهاردهم ژانويه اعليحضرت امپراطور و علياحضرت امپراطريس در يك كالسكه نشسته روانهء تماشاخانه شده بودند . و در چندقدمى تماشاخانه در حين عبور كالسكه دو خمپاره در نزديكى كالسكه تركيده چند نفر زخمى مىگردد . كالسكچى اسبها را قمچىكش بدرب تماشاخانه مىرساند . در جلو تماشاخانه ازدحامى از زن و مرد گرد آمده بودند . در حينى كه كالسكچى ايستاده امپراطور شروع ببيرون آمدن نموده بود ايضا خمپارهء ديگر در زير كالسكه تركيده كالسكه از چندين جا سوراخ و معيوب و كالسكچى زخمدار و هردو اسب كالسكه مرده ، بدون آفت و ضرر امپراطور و امپراطريس هردو از كالسكه بيرون آمده در داخلهء درب تماشاخانه ايستادند . و مردم از همه طرف هجوم آورده در جستجوى قاصدين و مرتكبين اين عمل شدند .\r\n\r\n","description":"","footnote":"","page_name":" 374 ","page_number":502},
  {"content":"\r\n\r\n\r\nبازداشت اورسينى\r\nتفصيل پيدا شدن اين مردمان از قرار تقرير ديگران اين است كه يك نفر از ايشان كه چند سال پيشتر از فرانسه اخراج البلد شده بود يك ساعت پيش از ظهور اين حادثه يك نفر از مأمورين پوليس او را شناخته گرفته به قراولخانه مىبرد ، و در آنجا يك عدد خمپاره از جيب و اسباب ديگر از طپانچه و خنجر از كمر او بيرون مىآورند . در اين اثنا صداى خمپاره ايضا از دم تماشاخانه مىرسد و خمپاره‌اندازان درب تماشاخانه نيز اورسينى « 1 » نام و يك نفر نوكر او بوده ولى در يك جا نبوده‌اند . بعد از تركيدن خمپاره نوكر اورسينى را از دور مىبينند كه خود اورسينى نيز از سر و صورت مجروح است و مردمان زياد نيز مجروح افتاده‌اند . در اين بين كه نوكر اورسينى در تجسس آقاى خود بود داخل دكان دواسازى شده احوال آقاش را مىپرسد و مأمورين پوليس نيز از اضطراب او چيزى دريافت كرده او را مىگيرند . بعد از تحقيق مىفهمند و همراه او به منزل اورسينى رفتند هردو را همراه هم مىگيرند بعد از تحصيل اين چهار نفر را روانهء حبس كردند و بقرار يك ماه چهل روز با آنها مشغول مرافعه و مكالمه شدند .\r\n\r\nدادگسترى فرانسه\r\nچون در فرانسه پادشاه و حكّام شرع بدون ثبوت تقصير و [ به 
  ] هواى نفس خود و بىاجازهء قانون نمىتوانند قتلى و يا مؤاخذهء ديگرى بكنند ، و بعد از گرفتارى اين چهار نفر جميع نفوس متوجه آن بودند كه چگونه حكم آنها جارى خواهد شد و بعد از ثبوت تقصير نيز بايد . خاطرجمع گرديد كه آن تقصير او از روى ديوانگى و مستى نبوده است ، و از آنجا كه عمل قتل و محل ايراد مردم بود اجراى حكم تعويق و دقتهاى زياد\r\n\r\n\r\n","description":"","footnote":"\r\n( 1 ) - اورسينى  Orsini  - در اصل : اورسيسى .\r\n","page_name":" 375 ","page_number":503},
  {"content":"\r\n\r\nگرديد ، و بعد موافق قانون سه نفر واجب القتل و مقتول و يك نفر مستحق حبس شد . پيش از آنكه حكم قتل آن سه نفر صادر بشود يكى از ايشان كه موسوم به اورسينى بود از محبس كاغذى به امپراطور مىنويسد ادراك و ذكاوت او ازين كاغذى كه به اعليحضرت امپراطور نوشته است معلوم مىشود . سواد ترجمهء آن اين است كه عرض مىشود :\r\nاعليحضرتا حادثه‌اى كه در باب قصد قتل اعليحضرت امپراطور در چهاردهم ژانويه از من اتفاق افتاد كفايت مىكند به استحقاق قتل من ، و اين مرگ را بر خود ترجيح مىدهم بعفو از كسى كه قاتل « 1 » آزادى وطن بدبخت من است ؛ زيرا كه در حالت حالى من مرگ يك عمل خوبيست از براى من ، و در آخر عمر خود مىخواهم حركتى بكنم براى حمايت و اعانت مملكت اتاليا كه آزادى او تا امروز مرا ببعضى بلاها انداخته است ، و بكرّات خود را بفداها داده‌ام . و اين عمل را هيچ منظور و مقصود غير از حب الوطنى من نخواهد بود ، و اين آخرين خيال و اعتقاد من است كه به آن اعليحضرت مىنويسم از براى نگاهدارى مساوات ميزان يروپ ، شرط لازمه از اين است كه بايد اتاليا را آزاد كرد ، و زنجيرى كه دولت افستريه بغلامى خود بسته است بايد از گردن ايشان برداشت .\r\nنمىگويم كه براى آزادى اتالى [ بايد 
  ] خون فرانسه را ريخت ؛ ولى اتالى مىخواهد فرانسه در كارهاى او مداخله ننمايد ، و منظور او اين است فرانسه اذن ندهد بدون آلمانك بحمايت افستريه در جنگى كه گويا بعد از چندى فيما بين آنها برپا خواهد شد ، چنانچه اگر آن اعليحضرت بخواهد و همين است كه مىتواند بكند ، و در دست آن اعليحضرت است خوشبختى و بدبختى و زندگى و مرگ يك ملتى كه اكثرى از قسمت يروپ قرضدار حقوق تربيت\r\n\r\n\r\n","description":"","footnote":"\r\n( 1 ) - در اصل : قابل - تصحيح قياسى است .\r\n","page_name":" 376 ","page_number":504},
  {"content":"\r\n\r\nاو است ، اين است استدعائى كه در حالت زندانى خود از آن اعليحضرت مىكنم ، و قطع اميد نيستم « 1 » از اينكه اين صداى ضعيف من شنيده شود .\r\nآن اعليحضرت را به اسم خدا قسم مىدهم كه سعى كند به رد آزادى كه در سنهء 1849 عيسوى از دست اتالى رفته است ، و آن را نيز سبب خود فرانسه شده است . اعليحضرت شما بخاطر خود بياورد آن اهل اتاليائى كه پدر من نيز در ميان ايشان بود ، از براى ناپليون اول بهر دعوائى كه مىبرد خون خود را نثار مىكردند ، و با او باوفا بودند تا دم آخرين . و اعليحضرت شما اين را نيز در خاطر داشته باشيد مادامى كه آرزوى اتاليا داده نشده است آرامى يروپ و اطمينان خود آن اعليحضرت محال خواهد شد . استدعاى من آنست كه آن اعليحضرت رد نكند منتهاى آرزوى يك وطن‌دوستى را كه مصمم سفر مرگ است كه آن آرزو استرداد آزادى ملت من است و دعاى خير بيست و پنج مليان ملت براى آن اعليحضرت خواهد بود تا ابد .\r\nدر يازدهم شهر فوريه يكهزار و هشتصد و پنجاه و هشت مسيحى\r\n\r\n\r\n","description":"","footnote":"\r\n( 1 ) - در اصل چنين است .\r\n","page_name":" 377 ","page_number":505},
  {"content":"\r\n\r\n\r\nگفتار در شرح انعقاد مجلس شوراى پاريس است\r\nدر اين روزها حادثهء اتفاقيهء اعليحضرت امپراطور [ در ميان 
  ] بود كه هنگام انعقاد مجلس شورا رسيده وكلاى رعايا از نواحى و محالات به شهر پاريس جمع آمدند ، و همهء سفراء و وزراء و رجال دولت بمجلس مزبوره دعوت شدند ، چنان كه پيشتر در مجلس گذشته تفصيل احوال اين مجلس شرح داده شده است كه مدت سه ماه وكلاى رعيت در پايتخت جمع شده با وكلاى دولت در خصوص همهء كارهاى خود مشاوره مىنمايند ، و اول روز كه ابتدا به افتتاح اين مجلس مىشود اعليحضرت امپراطور خود به آن مجلس تشريف آورده با حضور عموم سفراى خارجه و وزراء و اركان خود عمل كرد سال گذشته و مقاصد حال و استقبال خود را به اهل مجلس بيان مىنمايد ، و بيانات آن مجلس امپراطور را به روزنامه‌نويسان مىدهند و روزنامه‌نويسان چاپ كرده براى استحضار مردم منتشر مىنمايند .\r\nجميع ملت فرانسه چه در شهرها و چه در نواحى و محالات به انتشار روزنامه‌هاى فرداى آن روز [ از 
  ] عمل كرد اعليحضرت امپراطور و از قصد و نيّت او خبردار مىشوند . خلاصه روز موعود به سفارت كبرى نيز موافق نوشته اخبار گرديد : بعد از ورود آنجا كه مجلس منعقد شد و حضّار مجلس عموما مثل مجلس وعظ در روى صندليها قرار گرفته اعليحضرت امپراطور در صدر مجلس در صفّهء بلندى قرار گرفته شروع بتقرير بيانات مشروحهء ذيل فرمودند :\r\nصاحبان من ، همه‌ساله هنگام انعقاد مجلس وكلا من بشما داده‌ام\r\n\r\n","description":"","footnote":"","page_name":" 378 ","page_number":506},
  {"content":"\r\n\r\nحساب آنچه در آن سال در غياب شما عمل كرده شده است ، و از شما خواهش موافقت در همهء تدبير و طرح آن كرده‌ام ، فى الحقيقه در انقضاى سال گذشته دولت فرانسه بدون خودستائى در رفتار و پيشرفت امور خود زياد پيش رفته و تعيّنات چندى ايجاد نموده است ، اين است كه تفصيل مىدهم آن كارهاى مفيد و با منفعت را كه احداث گرديده است در شاخه‌هاى مختلفهء ادارهء امور فرانسه و آنها به اين تفصيل است كه در كارهاى زراعت و تجارت و عرقيات و جوهريات و صنايع فرانسه بالمضاعف تزايد به عمل آمده است ، و استقلال مجلس بانك اعتبار زيادى به عمل و ماليات ما داده است ، و صحراهاى خرابه و لم يزرع ما همه روى به آبادى گذاشته .\r\nو در كارهاى مملكتى نتايج عظيمه كه به عمل آمده است اين است كه در اين سال سيصد و سى هزار ذرع راه‌آهن باز شده و دو هزار و سيصد هزار ذرع نيز در كار است كه باز باشد . و راههاى چندى كه تردّدگاه كالسكه و عرّادهء متردّدين بود تعمير گرديده . و علاوه شده است تعمير درياچهء سنت‌نازر « 1 » براى مأمن كشتيها هنگام خطهء « 2 » طوفان . و احداث و پهن شده است رودخانهء كاآن « 3 » براى حمل‌ونقل بارهاى تجارتى با كشتى تا دهنهء دريا . و كارهاى اهتمامانه و سعيهاى جاهدانه به كار برده شده در استحكام بعضى جاهاى رودخانه‌هاى بزرگ به جهت نگاهدارى بلاهاى هيجان آب در هنگام تموّج فصل بهار .\r\nو به اتمام رسيده است صلاحكاريهاى ما بين بندرهاى فرانسه از\r\n\r\n\r\n","description":"","footnote":"\r\n( 1 ) -  Saint - Nazaire  در اصل : سنت مارژ .\r\n( 2 ) - در اصل چنين است و شايد صحيح آن « خطر » باشد .\r\n( 3 ) -  Caen  .\r\n","page_name":" 379 ","page_number":507},
  {"content":"\r\n\r\nبندر هاور « 1 » الى شهر مارسيل و از بندر مارسيل « 2 » الى بندر طولون « 3 » و بايون « 4 » و همچنين بندرات سمت مشرق و شمالى . و ايضا ايجاد گرديده است چشمهء تازه براى معدن ذغال‌سنگى كه معظمترين چشمهء دولتمنديست براى پاريس . و به اتمام رسيده بمباركى و فرخندگى تعمير عمارت لوور كه باشكوه‌ترين عمارات سلطانى پاريس و سالهاى سال در كار بود ، و تعمير مريضخانهء شهر ونسان « 5 » و تعمير ميدان و محلهء شهر ليون « 6 » ، و بنياد گرديدن روشنائى گاز و طرّاحى خيابان آنجا . و ايضا به انجام رسيده تعميركارى بناهاى چند شريعتى از كليساها و معبدها خواه بتازگى بنياد و آباد شده و خواه مرمّت‌كارى بناهاى قديم گرديده است .\r\nو مدرسه‌هاى چند تعمير گرديده است در شهرها براى آموختن هرقسمى از علوم ، و هزار و پانصد نفر شاگرد امسال علاوه شده و علوم جسمانى و روحانى ترقى كرده‌اند بمقامات اعلى ، و مدارس فرانسه به ترتيب و نظام تمام افتاده‌اند . و چاپخانه‌هاى تأليفات و علومات و تواريخ و نقشه و تصويرات پهن و وسيع گرديده و چشمه‌هاى نتايج آن روزبروز در توليد و افزايش است . و اداره دولت فرانسه در آزادى و رواج اصول دين و شريعت ملت كاتوليك است كه تابحال چندان آزادى و احترام را نداشته و معتنابه نبوده است ، و مجالس شوراى شهرى در خصوص امورات عبادت و شريعت دائما در مكالمه و مشاوره‌اند ، و علما از كليات و جزئيات شهرهء مقدس خود محظوظ و بهرمنداند ، ولى گرانى سال و تسعير جنسها مرا مجبور نموده است به ازدياد مواجب مأمورين خدمتى كه مواجب ايشان\r\n\r\n\r\n","description":"","footnote":"\r\n( 1 ) -  Le Havre \r\n( 2 ) -  Marseille \r\n( 3 ) -  Toulon \r\n( 4 ) -  Bayon \r\n( 5 ) -  Vincennes \r\n( 6 ) -  Lyon \r\n","page_name":" 380 ","page_number":508},
  {"content":"\r\n\r\nبه قدر كفاف نمىشود . مواجب سرباز اصلاحكارى گرديد و مواجب صاحب‌منصبان جزء نيز اعتدال پذيرفت .\r\nاز قرار برآورد جمع و خرج سنهء آتيه با علاوهء جمعى كه مشخص مىشود مىتوانيم كه مواجب علما و كشيشهاى نواحى و معلمين مدارس و استادان صنايع و حكّام مجالس شرع را زياد بكنيم . و بايد قرار بدهيم براى رعايت احوال ارباب استحقاق بيچارگان مجالس امداد و معاونت كه متفق باشند بر مراعات احوال آنها . و براى دهات و نواحى ، اطبّا تعيين خواهيم كرد كه مداواى فقراء نمايند . و براى پيران شكسته بايد يك نوع دستگيرى شود . در شهرها قرار خواهيم داد ، مهمانخانهء فقراء موافق صرفه كه با چيزهاى ارزان طبخى و نان خورشى فراهم آمده مأمن‌خانهء بيچارگان گردد . و دو كرور فران تقسيم گرديده است بمردمان از كارافتاده و عمله و كاركنانى كه فصل كارشان گذشته و معطّل مانده‌اند .\r\nو جمع و خرج سنهء آتيه را بشما معلوم خواهيم كرد ، و مداخل ما از مخارج ما آنقدر علاوه خواهد بود كه تنزل خواهد داد قرض دولتى ما را . تجارت ما اگرچه قدرى در اين آخر ايستاد و از آنست اندكى اغتشاش و تنگى استنباط گرديد ، ولى استقلال و استحكام بناى تجارتى ما در ميان اين بحران عالم‌گير كه عبارت از جنگ سواستپول « 1 » و تسعير نرخها باشد در نظر همه يك نوع شرف و برترى فرانسه را وانموده بود ، و علاوهء ماليات اصلى و فرعى ما در اين سال كه به آخر مىرسد سى مليون خواهد بود .\r\nدر ميان اين قوانين مختلفه با موافقت شما يك قانونى خواهيم\r\n\r\n\r\n","description":"","footnote":"\r\n( 1 ) -  Sebastopol \r\n","page_name":" 381 ","page_number":509},
  {"content":"\r\n\r\nگذاشت كه برداشته بشود ماليات جزئى كه بر ذمهء خورده‌فروشها گذاشته شده است . با اين گرانى سال خيلى واجبست كه رعايت احوال كم‌بضاعتان بشود . و يك بيست مليون مبلغى كه از وجه استقراضى درجا مىماند آن را خرج مىكنيم به استحكام بعضى نهرها و اطمينان بعضى شهرها كه از طغيان آب هميشه در تزلزل و واهمه هستند . و مملكت الجرى « 1 » ما كه با رشتهء تلغرافيا خود را به فرانسه بسته است قشون ما را مستغنى از دعوا نموده و دشمنى در دعوا نداريم بهتر است كه خرج آن قشون را به راه‌آهنهاى لازمه صرف كنيم كه توليد منافع ملتى بشود .\r\nمن از مال خود در شالون « 2 » كه اردوگاه و محل تعليم و مشق قشون فرانسه است يك مدرسهء بزرگ نظامى بنا خواهم نمود كه قشون ما در آنجا تحصيل تربيت و علوم لازمه كند . ناپليون اول به كسانى كه در سفرها همراه او بودند و متحمل هرگونه زحمات همراهى ايشان شده بودند بهركدام قسمتى از املاك خود وجه معيشت داده بود . بعد از او در ايّام سلطنت بوربونها « 3 » آن املاك را دولت تصرف نمود . اين است كه شما حالا از آن املاك يك قسمت هشت مليون و يك قسمت قريب به سه مليون به اهل نظام تنك‌مايه و پير قديمى كه عاجز از تحصيل وجه گذران خود بوده‌اند قرار داده‌ايد ؛ لهذا در اين ايام ما كه قشون فرانسه در اين جنگها هرجا كه مظفّر و منصور گشته و گوى نيكنامى از ميدان در ربوده و بقرار سيصد نفر از فرانسه و غيره مىشوند از من خواهش يك نشان مدالى نموده‌اند ، و من نيز در قبولى خواهش و ميل آنها از شما خواهش موافقت مىكنم كه آنها نيز مفتخر بوده بگويند :\r\n\r\n\r\n","description":"","footnote":"\r\n( 1 ) - الجزاير\r\n( 2 ) -  Chalon \r\n( 3 ) -  Bourbons  - در اصل : بوربونيها\r\n","page_name":" 382 ","page_number":510},
  {"content":"\r\n\r\nماها بوديم آن كسانى كه در جنگهاى بزرگ با روس و غيره در راه افتخار ملت خود ايستادگى كرده كوشيديم به حدى كه مظفر و منصور شديم . و قشون بحرى ما با جبه‌خانه‌هاى لازمهء خود كه به كار برده شده است به جهت حمل‌ونقل در دريا و رودخانه‌ها شرف و افتخار دارند بر بيرقهاى ما كه در همهء درياها معبر مىكنند . و در چنين قشون ما كه به اتفاق انگليس بگرفتن انتقام مأمورين ما كه با بيرحمى ايشان را كشته بودند مشغول جنگ و قريب به غلبه مىباشند . و من خاطرجمع هستم كه بروجه دلخواه مقصود بحصول خواهد پيوست .\r\nمرابطه و مراوده ما بين فرانسه و دول مقتدره هرگز بهتر از اين نبوده‌اند . و من مىتوانم خود را معتقد بكنم براينكه ميل من بصفاى ما بين دولتين انگليس و روس و بقاى دوستى قديمى فيما بين اولياى دولت آنها است ، چنانچه هنگام ملاقات من در ازبورن « 1 » با علياحضرت ملكه انگليس و در استتقار با امپراطور الكساندر ما بين هردو در اصلاح كوشيده‌ام ، و منظور من در بقا و دوام دوستى قديمى ما بين آنها بوده است . پوليطك پرقيمت فرانسه چنان كه استحقاق او است از يروپ اين است كه ما نبايد خود را داخل بكنيم مگر بكارهائى كه نفع‌دهنده است بما براستى ، خواه منفعت ملتى و خواه مصلحت دولتى . عموم يروپ و من خوددارى كرده‌ام در گفتگوهاى ما بين دولتين آلمانك و دانمارك ، زيرا كه ميدانم اين مكالمات آنها منجر بنزاع نخواهد داشت و در ميان خودشان خواهند گذاشت ، ولى بخلاف آن خود را مشغول نموده‌ام به اصلاح امور\r\n\r\n\r\n","description":"","footnote":"\r\n( 1 ) - ناپلئون سوم در ماه ژويه 1857 در ازبرن  Osborne  با ملكهء انگليس و در سپتامبر همان سال در اشتوتگارت  Stuttgart  با آلكساندر دوم امپراطور روس ملاقات نموده بود . غ - در اصل : ازتورن .\r\n","page_name":" 383 ","page_number":511},
  {"content":"\r\n\r\nمتنازع فيه ما بين دولت خويش و دولت پ روس در باب ناحيهء نفشاتل « 1 » كه پادشاه پ روس سعيهاى جدّانهء ما را طالب بوده است . بدين‌وسيله خوشبخت خواهيم بود در رفع نقار عمده كه مىتوانست بخطر كليه بيندازد استراحت يروپ را . و پاره‌اى گفتگوهاى اختلاف‌آميز در خصوص افلاق و بقدان « 2 » است ان شاء اللّه تعالى او نيز در مجلس كنفرانس سفراى دول متحابه با عقل و كفايتى كه دارند قرار درستى داده به اصلاح خواهند آورد .\r\nاين است صاحبان من خلاصهء كارهاى ما و من مىتوانم اينجا تمام بكنم بيانات خود را ، ولى بسيار فايده‌مند تصور مىكنم و غنيمت مىشمارم اجتماع وكلاى ملت فرانسه را كه بايد ملاحظه بكنيم با اتفاق شما حالات حالى خودمان را كه هستيم ، و حالات آتيه را كه خواهيم بود . ما نداريم مگر اسباب خوبى فراهم آمده و با كمال تكميل تركيب و ترتيب داده شده ، و ما نداريم مگر بيرقهاى با شرف و افتخار افراشته كه الهام مىكنند حركتهاى راست و صادقانه . در ابتداى قانون‌نامهء عامهء اصلى ما نوشته شده است كه دولت بايد با صداقت و راستى بدست آورد همهء آن اسبابى كه موافقت بدهد قلوب را و قوت بدهد عقول را ، و بايد دشمن بگيرد صرف علوم نظرى را در غير اين ، و درصدد قلع موادى باشد كه ممانعت مىنمايند دولت را از اسباب پيشرفت و ترقى خود .\r\nمن تصديق نمىكنم قدرت دولتى را كه منظورش در تحصيل اسباب‌گذارى زود زوال باشد . و اعتقاد ندارم به وجوهات فريبنده\r\n\r\n\r\n","description":"","footnote":"\r\n( 1 ) -  Neufchatel \r\n( 2 ) - رجوع شود بذيل صفحهء 105 - در اصل : افلاغ و بغدان .\r\n","page_name":" 384 ","page_number":512},
  {"content":"\r\n\r\nو مداخلهاى بىاصل ، ولى نميترسم از اظهار بنياد قانونى كه يك روزى در آينده باعث رضايت و خوشنودى ملت فرانسه خواهد بود . اميدوارم كه شما يكدل و يكجهت موافقت خواهيد كرد در كارهاى خود ، و قسم خواهيد داد وكلاى امين و متدين خود را در باوفا بودن بقانون و شريعت ، و بايد بخواست خدا در فكر كارهاى آيندهء خود باشيم و در امورات يوميهء خود تساهل و خوددارى ننمائيم ، و بايد بكوشيم بالاتفاق و با جان و دل در رفاه و آسايش مردم و وسعت و وفور نعمت مملكت .\r\nمن نمىتوانم تمام بكنم اين بيانات خود را بدون اينكه با شما حرف بزنم در خصوص اين كسانى كه قاصد هلاك وجود من بودند . من تشكر مىكنم بحمايت آشكارانه خداى تعالى كه مرا و امپراطريس را محافظت نمود ، و من در تضرّع و خشوع هستم و افسوس مىخورم كه براى صيانت يك وجود چندين فداها و قربانيهاى ديگر به عمل آمد ، و چندين نفوس بىجرم و جنايت مقتول گرديدند ؛ ولى از اين قصديّه نتيجه‌هاى فايده‌مند عايد ما گرديد ، و بما آشكارا نمود چيزهاى چندى را كه در پردهء خفا مستتر بودند . اهل پاريس درست فهميدند حالت ضعف و قوت اين مخالفين را . و اين مسأله نيز درست مشخص است كه هرگز اين جنس مردمان مخالف - كه تا به حال چندين دفعه قاصد هلاكت پادشاهان شده‌اند - از عمل خود بهره نبرده‌اند ، و هيچوقت پيشرفت براى آنها نبوده است ، و از اين وسيله هيچ نتيجه و منفعتى عايد اين عاملين بد نگرديده .\r\nكسانى كه قصد جان پادشاه سزار كردند و اشخاصى كه به\r\n\r\n\r\n","description":"","footnote":"\r\nهانرى چهارم حمله بردند خداوند تعالى با اجل موعود خود رخصت\r\n","page_name":" 385 ","page_number":513},
  {"content":"\r\n\r\nمردن به ايشان داد ، و مخالفين هرگز در ارادهء خود مظفر و منصور نشدند .\r\nو اين قاصدين من به ايمان خودم قسم است بهيچوجه نمىتوانند بسلامتى حال و آيندهء من ضررى برسانند . تا من زنده هستم اساس دولت فرانسه زنده است با من ، و اگر من مردم باز بنيان دولت محكمتر خواهد بود با وجود امپراطريس و وليعهد من ، زيرا كه شايستگى ملت و سزاوارى « 1 » قشون فرانسه يك تكيه‌گاه تازه و محكمى خواهد بود براى تخت سلطنت پسر من . خلاصه اين عملها ما را از كار خود بازنمىدارد با اتفاق شما پيش‌بينى بكنيم آيندهء خود را ، و با كمال اطمينان و آرامى مشغول كارهاى عالى خود باشيم . از خدا مسألت مىكنم وسعت مملكت و محافظت ملت فرانسه را ، و خدا خير بدهد كسانى را كه خيرخواه ملت فرانسه باشند .\r\n\r\n\r\n","description":"","footnote":"\r\n( 1 ) - اصل : سزاوار است - تصحيح قياسى است .\r\n","page_name":" 386 ","page_number":514},
  {"content":"\r\n\r\n\r\nشرح وقايعات سفر اتاليا و افستريه و پ روس است\r\nبعد از آنكه جناب امين الملك از سفر لندن مراجعت به پاريس نمود ، به جهت ناتمامى بعضى كارهاى فرمايشى اولياى دولت علّيه بقرار يك دو ماهى خود را محتاج اقامت در پاريس ديد ، و در ضمن اين اقامت چنين مصلحت يافت كه سفر مختصرى بممالك اتاليا - كه محل سير همهء مسافرين و سيّاحان است - كرده و اگر ممكن باشد از آنجا بممالك همسايه نيز گذرى بكنند ، و در سفر فرنگستان خود مهما امكن از اوضاع آنجا نيز فى الجمله استحضارى داشته باشند .\r\nلهذا مقصود خود را بحضور اعليحضرت امپراطور فرانسه رسانيده و از ايشان نيز مرخصى حاصل ، و بطور مختصر همراه ميرزا ملكم خان و ميرزا رضا وفكتى صاحب - كه از اهل اتاليا و استحضار درستى در آنجاها داشت - بتاريخ پانزدهم شهر جمادى الثانى [ 1274 
  ] از پاريس حركت ، و سه ساعت از شب يكشنبه گذشته سوار كالسكهء بخار ، تا دو ساعت بعد از طلوع صبح نود و پنج فرسخ طى مسافت و در سرحد فرانسه وارد به شهر موسوم به كولوتس « 1 » شدند .\r\n\r\nدر سرحد ايتاليا\r\nو آن شهر مكان خوش‌منظر و مشتمل بر هشتهزار سكنه بود ، و چون بعد از انعقاد عهدنامهء دوستى و تجارتى ما بين دولت ايران و ساردانيا « 2 » پادشاه آنجا خواهشمند اين شده بود كه ايلچى كبير دولت ايران را اگر\r\n\r\n\r\n","description":"","footnote":"\r\n( 1 ) - كولز  Culoz  در شمال درياچهء بورژه و امروز در خاك فرانسه است .\r\n( 2 ) - ساردنى  Sardaigne \r\n","page_name":" 387 ","page_number":515},
  {"content":"\r\n\r\nممكن باشد ملاقات نمايد ، و اين مرحله را ايلچى كبير پادشاه آنجا كه مقيم پاريس بود به جناب ايلچى كبير گفته بود . لهذا مطمح نظر جناب معزىاليه از شهر مزبور كه وارد بر خاك اتاليا مىشد اين گرديد كه اول عازم تورن « 1 » و شرفياب حضور پادشاه آنجا باشند .\r\n\r\nمعرفى مهماندار\r\nو ايلچى ساردانيا مقيم پاريس نيز حركت جناب معزىاليه را از پاريس بدولت خود اظهار ، و تا رسيدن جناب امين الملك بسرحد مزبور شخصى موسوم به قودنه صاحب كه از نجباى ساردانيا و منصب ياورى با شغل مهندسى داشت و در دعواى قرم « 2 » نيز خدمات شايان بظهور آورده و صاحب نشانهاى متعدده شده بود مهماندار معين و در آنجا حاضر بود . به ورود آنجا او نيز وارد و مأموريت خود را باين‌طور ابلاغ نمود كه : من مأمور هستم از جانب وزارت امور خارجه پادشاه ساردانيا و مفتخر هستم بمهماندارى جناب ايلچى كبير دولت ايران و تبريك مىكنم از جانب دولت خود به ورود جناب ايلچى به خاك ما و مأمورم كه مطيع بشوم بر هرگونه فرمايشات شما و لوازم توقير و احترام را با كمال شايستگى در هرجا به عمل آورم .\r\n\r\nمعرفى يك مهندس مشهور بسفير ايران\r\nجناب ايلچى تشكر و امتنان از الطاف پادشاهانهء ساردانيا و مهربانيهاى وزارت ايشان و خوشبختى از ملاقات خود مهماندار كرده سوار كالسكه شده بعد از اندك مدت طى مسافت وارد كنار رودخانهء رون و در آنجا سوار كشتى كه بواسطهء اسب كشيده مىشد گرديده و بقرار يك ساعت راه رفته وارد به درياچه‌اى موسوم به مرداب بورژه « 3 » شدند ،\r\n\r\n\r\n","description":"","footnote":"\r\n( 1 ) -  Turin \r\n( 2 ) - مراد جنگ كريمه است .\r\n( 3 ) -  Lac du Bourget \r\n","page_name":" 388 ","page_number":516},
  {"content":"\r\n\r\nو در آنجا سوار كشتى بخار و بقرار دو سه فرسخ مسافت گذرگاه مرداب مزبور را طى كرده بيرون آمدند ، و در ميان كشتى شخصى بواسطهء مهماندار مزبور معرفى خدمت جناب ايلچى گرديد كه شخص مهندس و صاحب استعداد و هنر و از جانب پادشاه ساردانيا مأمور بسوراخ كردن كوه آلپ به جهت گذرگاه راه‌آهن و كالسكهء بخار بود . و اين كوه ما بين فرانسه و اتاليا واقع و از كوههاى مشهور فرنگستان است كه سه هزار و هفتصد و پنجاه ذرع ارتفاع و دو فرسخ مسافت سوراخگاه او است كه حالا مسافرين در چهار ساعت طى مسافت مىنمايند .\r\nهنر اين شخص اين بود كه مهندسين سابق مدت سوراخ كردن اين كوه را مدت پنجاه و شش سال مشخص كرده و به اشكالات چند تمام مىشد : از جمله اشكالات يكى اين بود كه هنگام نقب زدن از زير كوه در هر هزار قدم براى نفوذ هوا و رفع دود باروت سوراخى لازم مىشد كه مىبايست چاه چندى سوراخ كرده بسر كوه آورده و اين سوراخهاى متعدده سه هزار ذرع ارتفاع مىخواست ، و اين مرحله بسبب امتداد زمان پنجاه و شش سال مدت لازم داشت . اين شخص تتبع علمى نموده بود كه بدون اينكه سوراخى به كوه باز كند بخار را از راه نقب بيرون مىنمود ، و اسباب سهولتى براى پيشرفت زود قرار داده بود كه در مدت شش سال اين راه آهن براى كالسكهء بخار باز خواهد شد ، و اخراجات تمام اين امر را به مبلغ هشت كرور متعهد شده بود .\r\n\r\nعبور از آلپ\r\nپادشاه ساردانيا همت ملوكانهء خود را صرف اين كرده بود كه اين كار بسيار عمده را كه نسبت بدولت ساردانيا كه يكى از دول كوچك يروپ و براى او خيلى دشوار بود به انجام رسانيده ، هم اسمى در تواريخ\r\n\r\n","description":"","footnote":"","page_name":" 389 ","page_number":517},
  {"content":"\r\n\r\nبيادگار بگذارد و هم كار خير و احسان عمده براى سهولت عبور و مرور شاهراه عامه نموده باشد . و قرار داده بود كه بعد از اتمام اين عمل به اهل كومپانى كه براى منفعت خود راه‌آهنى ترتيب بدهد نصف اين اخراجات بر ذمهء او خواهد بود . وقتى كه جناب ايلچى از كشتى بيرون آمده وارد شهر آنسى « 1 » كه يكى از شهرهاى كوچك ساردانيا و در كنار درياچهء مزبوره واقع بود [ شد 
  ] مهماندار مذكور خواست اخراجات كرايهء كشتى و ناهارى كه در كشتى صرف شده بود بدهد . جناب ايلچى قبول نكرده گفت كه : من در اين سفر من [ غير 
  ] رسم سياحة از پاريس بيرون آمده‌ام و هيچ زحمتى به غير ندارم و خود رد نمود ، و در آنجا سوار كالسكهء بخار و سه ساعت و نيم از ظهر گذشته وارد شهر سنت‌ژان « 2 » كه قصبهء كوچك و در پاى كوه آلپ واقع بود شده ، و در آنجا قدرى آرام گرفته و دوباره سوار كالسكه و متصاعد به كوه و سه ساعت از نيمه‌شب گذشته در دامنهء آن طرفى كوه در قصبه‌اى موسوم به سوزباز و در آنجا سوار كالسكهء بخار و طلوع صبح وارد شهر طورن « 3 » پايتخت ساردانيا شده در مهمانخانه منزل كردند .\r\n\r\nملاقات با كاوور\r\nبعد از فى الجمله استراحت ايلچى بواسطهء مهماندار از جناب كنت كاور « 4 » وزير دول خارجه آنجا را از ورود خود خبردار و رسما خواهش تعيين وقت ملاقات كرد . جناب وزير خارجه يكى از نايبان خود را به تبريك ورود و احوالپرسى فرستاده قرار ملاقات بفرداى آن روز دادند .\r\nروز سيم وزير خارجه پادشاه همراه ايشيك آقاسى بديدن جناب ايلچى آمدند . و بعد از ظهر جناب ايلچى بديدن جناب وزير خارجه رفتند . و فرداى\r\n\r\n\r\n","description":"","footnote":"\r\n( 1 ) -  Annecy  در استان ساووآو امروز متعلق به فرانسه است - در اصل : آنوسان\r\n( 2 ) -  Saint jean de \r\n( 3 ) -  Turin \r\n( 4 ) -  Comte de Cavour \r\n","page_name":" 390 ","page_number":518},
  {"content":"\r\n\r\nآن روز وزير خارجه بديدن آمد . روز جمعه ايشيك آقاسى وارد منزل جناب ايلچى گرديده گفت : اعليحضرت پادشاه به شكار رفته بود چون شنيد كه جناب ايلچى كبير آمده و گذريست مراجعت به شهر نمود و فردا ملاقات شما را طالبست . بعد از قدرى صحبت برخاسته معاودت نمود .\r\n\r\nشرفيابى بحضور پادشاه ساردنى\r\nروز يكشنبه يك نفر از ايشيك آقاسيهاى حضور با يك نفر صاحب - منصب ديگر و با دو عرّاده كالسكه‌هاى شاهى وارد و جناب ايلچى قبل از ظهر شرفياب حضور پادشاهى شدند . ابتدا جناب ايلچى مأموريت خود را از جانب پادشاه خود ابلاغ و اعليحضرت پادشاه اظهار خوشبختى از دوستى حضرت اقدس شهريارى روحنا فداه و خوشحالى از ملاقات سفير كبير ايشان فرمود ، و بعد از اداى رسومات شرفيابى مراجعت به منزل نمودند .\r\n\r\nمهمانى كاوور بافتخار فرخ خان\r\nو آن شب جناب امين الملك همراه صاحب‌منصبان خود در خانهء وزير دول خارجه موعود بودند و ايلچيهاى مقيم ساردانيا نيز در آنجا حضور داشتند همه را جناب وزير خارجه خود به جناب ايلچى كبير معرفى كرده تعارفات دوستانه و مخصوصانه به عمل آوردند ، بخصوصه جناب وزير خارجه خود شخصا آدم كامل و بسيار گرم‌گيرى و مهربانى مىنمود و آنچه لازمهء احترام رسمى و نكات دوستى بود به كار مىبرد .\r\n\r\nدر مهمانى شام پادشاه ساردنى\r\nفرداى آن روز مشغول ديدوبازديد با وزراء و سفراء و رجال دولت ، و شب را براى شام بحضور پادشاه دعوت و شب‌نشينى را نيز بخانهء وزير دول خارجه موعود بودند . در مهمانى پادشاه بقرار پنجاه و شصت نفر از مخصوصان خود موعود و از سفراء و خارجين كسى ديگر موعود نبود ، و اين مهمانى مخصوص جناب ايلچى كبير دولت ايران بود . شام ملوكانه\r\n\r\n","description":"","footnote":"","page_name":" 391 ","page_number":519},
  {"content":"\r\n\r\nترتيب و جناب معزىاليه در دست راست و جناب وزير دول خارجه در دست چپ پادشاه نشسته بودند . بعد از صرف شام بمجلس ديگر رفته همهء حضار مجلس دور زده ايستادند ، و سرپا صرف قهوه گرديد ، و قدرى با جناب ايلچى صحبت كرده بعد خود بناى گردش نمود ، با هركدام از اهل مجلس تعارف و احوالپرسى فرمود ، پس از اتمام از مجلس بيرون رفت و اهل مجلس متفرق گرديد .\r\n\r\nهديهء پادشاه ساردنى به پادشاه ايران\r\nجناب ايلچى كبير از آنجا معاودت به منزل و از آنجا روانهء خانهء وزير خارجه شدند و تا نصف شب در آنجا بودند ، و همان شب جناب ايلچى كبير از اعليحضرت پادشاه اذن مرخصى خواست كه از آنجا روانه شود .\r\nاعليحضرت پادشاه فرمايش كرد : چون در هفتهء آينده مجلس بالى دارم اگر جناب ايلچى بتوانند بمانند مزيد بر خوشحالى من خواهد شد . و فرداى آن روز بصحابت امير آخور خود يك لولهء تفنگى كه قنداق آن از عاج و صنعتكارى خوب شده بود به رسم ارمغان براى اعليحضرت اقدس شهريارى فرستاده و پيغام داده بود : چون از جناب ايلچى تعريف تيراندازى اعليحضرت پادشاه و ميل وافر ايشان را براى شكار شنيدم دوستر داشتم كه در سوارى اسباب يادگارى از من همراه خود داشته باشند . و باز پيغام داده بودند كه زياده ميل دارم كه جناب ايلچى تا روز مهمانى رفتن خود را اگر ممكن بشود بتعويق بيندازد .\r\nجناب ايلچى تشكر و امتنان كرده جواب داد كه تحصيل رضاى اعليحضرت پادشاه را با كمال افتخار قبول داشته خود را از شرفيابى حضور در شب مهمانى محروم نخواهم نمود . تا شب موعود در آنجا اقامت كرده گاهى مشغول ديدوبازديد و گاهى بتفرج بناهاى عظيمه\r\n\r\n","description":"","footnote":"","page_name":" 392 ","page_number":520},
  {"content":"\r\n\r\nرفته و شبها نيز در تماشاخانه‌ها و مجالس بال رجال دولت بودند ، و اعليحضرت پادشاه يك عدد قوطى انفيهء مرصّع به الماس كه تمثال خودش در روى آن مصوّر بود به رسم يادگارى بتوسط وزير خانهء خود به جناب امين الملك فرستاد ، تا اينكه مجلس بال پادشاه نيز با كمال آراستگى و پيراستگى به اتمام رسيد . بعد از انقضاى مجلس اذن مرخصى از اعليحضرت پادشاه گرفته مراجعت به منزل نمودند .\r\n\r\nگردش سفير ايران در ايتاليا\r\nشهر تورن كه پايتخت دولت ساردانيا بود شهرى باصفا و يكصد و هشتاد هزار سكنه داشت . روز يكشنبه جناب سفير كبير سه چهار نفر نوكر كه همراه خود برده بود از شهر تورن روانهء پاريس [ نموده 
  ] و خود همراه ميرزا ملكم خان و ميرزا رضا وفكتى صاحب مجرد و با لباس فرنگى با آزادى تمام از شهر مزبور حركت و عازم ديدن شهرهاى اتاليا شدند .\r\nو آن روز در عرض راه گذر بشهرى افتاد اسكندريه نام كه از شهرهاى قديم اتاليا و بقرار سى هزار سكنه داشت و قلعهء خرابه در آنجا مشاهده شد كه از اولين بناهاى اتالى و زياد بناى عالى و از آثار مشهوره بود . از قرارى كه مذكور بود پادشاه ساردانيا اراده داشت كه قلعهء مزبور را تعمير نمايد و اين قلعه در محال مارنگ « 1 » واقع ، و اين سرزمين ميدان جنگهاى ناپليون اول با دول نمسا و جنگ سخت و خون‌آلود در اين صحرا رو داد ، و اين دعواى مارنگ يكى از جنگهاى مشهور ناپليون اول است .\r\nو آن شب جناب معزىاليه وارد شهر ژن « 2 » كه يكى از شهرهاى اتاليا و بسيار باصفا و آباد و در كنار درياى مديترانى واقع [ بود 
  ] و\r\n\r\n\r\n","description":"","footnote":"\r\n( 1 ) -  Marengo  در جنوب شرقى الساندريا يا اسكندريه در ايتالياى شمالى - در اصل : مرانك .\r\n( 2 ) -  Genes  بندر معروف ايتاليا در ساحل درياى ليگورى در مديترانه .\r\n","page_name":" 393 ","page_number":521},
  {"content":"\r\n\r\nيكصد و پنجاه هزار جمعيت داشت [ شدند 
  ] . اكثر مردمانش متمول و آشوب‌طلب مشهور بود [ ند 
  ] . و شب در آنجا جناب امين الملك به تماشاخانه رفتند و روز تا ظهر آثار ديدنى آنجا را ديده روانه [ شدند 
  ] ، و هنگام صبح عبور از شهر لىورن « 1 » كه يكى از شهرهاى توسكان « 2 » و شهر بندر و چهل و يكهزار جمعيت مذكور ، و ده هزارش را فقط يهود مىگفتند [ اتفاق افتاد 
  ] .\r\n\r\nبندر ليوورن و آب‌انبار آن\r\nچند بناى غريبه در آنجا مشاهده افتاد از جمله : آب‌انبار بسيار بزرگى بود كه بنايش از ناپليون اول و آخر پادشاه طوسكان آن را تمام كرده ، از قرارى كه مذكور بود بعد از اتمام اين آب‌انبار از بس‌كه مكان منقّح و پاكيزه گرديد پادشاه در آنجا مجلس بالى ترتيب و با همهء اهل شهر در آن مكان جشن بزرگى بنياد كردند ، و بعد از اتمام مجلس عيش آب به آنجا باز نمودند . و چيز غريبه‌اى كه براى تصفيهء آب اين انبار اختراع كرده‌اند اين است كه دور اين انبار آب‌انبار ديگرى ساخته و ديوارى از سنگ مجوّف و متخلخل ما بين اين دو آب‌انبار قرار داده‌اند كه آب داخل آب‌انبار اول گرديده از آن ديوار سنگى با كمال آسانى نفوذ به آب‌انبار بزرگ مىكرد و آب آنجا را بسيار صاف و زلال مىنمود و آبش بسيار شيرين و گوارا و از چهار فرسخى با لولهء آهنى از كوهى درآورده بودند .\r\nو از جمله بناهاى عالى مسجدى براى يهودان و كليسائى از براى مسيحيان تعمير كرده كه هردو بنا بسيار باشكوه و آراستگى « 3 » بودند . بعد از\r\n\r\n\r\n","description":"","footnote":"\r\n( 1 ) -  Livourne \r\n( 2 ) -  Toscan \r\n( 3 ) - در اصل چنين است .\r\n","page_name":" 394 ","page_number":522},
  {"content":"\r\n\r\nمشاهدهء آن بناها چون كشتى اول شب از اين شهر روانه بود ، و هنگام طلوع آفتاب سوار شده به جئوتوكيا « 1 » كه يكى از بنادر روم است رسيدند :\r\nبندر كوچكى [ بود 
  ] و بقرار شش و هفت هزار جمعيت داشت . مردمانش ارذل‌ترين « 2 » اهل عالم همه گدا و مبرم و بدلهجه و بدمعامله و بعينه مثل جماعت قراچى و عباس دوست بودند . و ابدا نظم و انتظام در ميان ايشان پديدار نبود ، و در هررهگذر چندين جا ملاحظهء تذكره و مطالبهء پول مىنمودند .\r\nيكنفر از اهل فرانسه با ما همسفر بود و در ضمن حكايت شكايت مىنمود كه بقرار دو ماه در اتاليا سفر كرده و بقرار بيست و چهار تومان وجه تذكره داده بود . خلاصه از آنجا نيز گذشته در چهار ساعتى شب چهار شنبه وارد شهر روم « 3 » كه پايتخت پاپ بود شدند ، و در مهمانخانه‌اى مشهور به مهمانخانهء يروپ منزل گرديد . و فرداى آن روز مشغول تفرّج بناهاى قديمهء آنجا شدند . آثار عظيمهء آنجا زياده برآنست كه بتحرير و بتقرير آيد ؛ زيرا كه اين شهر قديمترين شهرهاى اتاليا و پاىتخت همهء سلاطين قياصره و بناهاى عاليهء ممالك يروپ همه از گردهء معماريهاى اين مملكت تعمير گرديده است :\r\n\r\nكليساى سنت پير و نقاشىهاى آن\r\nاول بتفرج كليساى مشهور به سنت پير « 4 » رفتند ، و اين از بناهاى اولين روى زمين و در همهء تواريخ فصلى از توصيف اين كليسا ايراد شده اين است كه از قرار تواريخ مبلغ پنجاه و يك كرور و سيصد و پنجاه هزار تومان اخراجات تعمير آنجا شده ، طولش دويست و بيست و عرضش يكصد و نود\r\n\r\n\r\n","description":"","footnote":"\r\n( 1 ) - باغلب احتمال مراد بندر كوچك  Civitavecchia  است كه تقريبا پيش‌بندر رم محسوب مىشود .\r\n( 2 ) - در اصل چنين است .\r\n( 3 ) -  Rome \r\n( 4 ) -  Saint - Pierre \r\n","page_name":" 395 ","page_number":523},
  {"content":"\r\n\r\nو ارتفاعش يكصد و پنجاه ذرع و همهء اين كليسا از سطح و سقف از مرمر و پايها و ستونها نيز از مرمر الوان و اكثر جاهاش مصوّر با تمثالهاى ملائكه و صورتهاى مجسم از هرقبيل و همه از كارهاى مصوّران مشهور ، و چنان تصويركارى شده بود كه گوئى همه در حركت بودند .\r\n\r\nعمارت خاصهء پاپ\r\nو در جنب اين كليسا عمارت خود پاپ واقع بود كه يكى از بهترين عمارت سلاطين فرنگستان و از قرارى كه مذكور بود دوازده هزار اطاق داشت ، و دورهء غلام‌گردش و بهرطرف دالانها و راهروها جدا و اكثرى از بناها منقّش و مصوّر و آن‌قدر پرده‌هاى تصويرى و تمثالهاى مرمرى و مفرغى از كارهاى نقاشان اول داشت كه محصور نبود ، و از اين عمارت بسيار عالى نيز يك جا از سنگ‌تراش و مرمر و پرده‌هاى تصويرى آنجا را قيمتهاى گزاف و بالاتر از اغراق مىگفتند و از جمله : پرده‌اى تعريف مىكردند كه از كارهاى ميكائل « 1 » كه در فرنگستان بسيار مشهور و مانى اول عالم بوده است ؛ عرصهء محشر را در آن پرده ظهور داده و جمعيتى را در آن پرده مصور كرده است كه همه در تذلّل و خاكسارى و بحالتهاى مختلفه مشغول گريه و زارى ، و قطرات اشكى كه از چشم بعضى از ايشان جارى بود معاين و آشكار مىنمود ، و ممكن نبود كه از مشاهدهء آن تأثيرى و ارتعاشى حاصل نشود .\r\nو در طالارهاى چند پرده‌هاى تصويرى از هرعصر بيعد و بيشمار و از هر طرف نقاشان آمده در آنجا از روى نقاشى آنجا مشق و تكميل صنعت خود مىكردند : از جمله جوان نقاشى كه هنوز در سلك شاگردان بود مذكور مىشد كه مدت سه سال است [ روى 
  ] نقشهء يك پرده كار مىكند و\r\n\r\n\r\n","description":"","footnote":"\r\n( 1 ) - مقصود  Michel - Ange  ميكل‌آنژ است .\r\n","page_name":" 396 ","page_number":524},
  {"content":"\r\n\r\nنزديك است كه تمام بشود ، و بعد از اتمام ، قيمت پرده‌اش سه هزار تومان است .\r\n\r\nميدان سن‌پير\r\nدورادور اين عمارت از هرقسم درختان خوش‌تركيب و گلهاى مختلفه كاشته شده ، حوضها و فواره‌ها در چارسوها و خيابانها در جستن و فواره كردن بود و از جمله بناهاى غريبه ميدانى بود در منظر كليساى مزبور و عمارت مذكور كه ميدان سن‌پير مىگويند كه بتركيب استوانه و دو نصفه دايره طرح گرديده ، اطراف ميدان دورادور غلام‌گردش و با چهار قطار ستونهاى سنگى پايها به اين غلام‌گردشها داده شده ، و موافق نمرهء دويست و هفتاد و چهار ستون همه بيك قطر و بيك اندازه و در روى اين ستونها و غلام‌گردشها رو به اين ميدان يكصد و هفتاد و شش تمثال بنى آدم از سنگ مرمر وضع و بميدان تماشا مىكردند ، و در وسط ميدان مناره‌اى از يك پارچه سنگ كه بيست و پنج ذرع ارتفاع دارد در روى سنگ مربعى كه سه ذرع اندر سه ذرع قطر و كعب آن سنگ بود نصب و در سر آن صليبى نصب كرده بودند كه چهل و دو ذرع ارتفاع اين منار با سنگ مربع‌ريزى « 1 » است ، و در هركدام ازين دايره‌هاى ميدان حوضى مدور خوش‌تركيب و در وسط حوض فوارهء بزرگى كه بتركيب گلدان سه مرتبه قرار داده شده كه از اين هرسه مرتبه آب فواره نموده و بر سر يكديگر ريخته به اطراف افشان و ناظران را فرح و انبساط ديگرى از مشاهدهء اين اوضاع حاصل مىگرديد .\r\n\r\nپل « ملك مقدس »\r\nفى الحقيقه اين سه بناى بسيار عظيم متصل بهم در شهر روم از آثار قديمهء روى زمين است و تا با چشم مشاهده نگردد با تقرير و تحرير از عهدهء تعريف آن نمىتوان برآمد . و از جمله بناهاى مشهور آنجا پلى بود كه\r\n\r\n\r\n","description":"","footnote":"\r\n( 1 ) - در اصل چنين است و بسياق عبارت زيرى مناسبتر به نظر مىآيد .\r\n","page_name":" 397 ","page_number":525},
  {"content":"\r\n\r\nدر محاذى و منظر قلعه واقع ، و آن قلعه را يكى از امپراطورهاى قديم براى خود معبد و مقبره تعمير كرده ، بناى بسيار عالى است و اين پل را ملك مقدس » مىگويند . دورادور آن هم تمثالهاى مرمرى از كارهاى استادان نامى ترتيب داده‌اند ، و بناى خود پل نيز بطورهاى غريبه حجّارى گرديده ، منظورنظر همهء سيّاحان و خالى از غرابت نيست . و از جمله ايضا ميدانى عليحده كه آن را ميدان عامه مىگويند . از دروازه كه داخل شهر مىشوند اول همين ميدان گذرگاه است : ميدان پاك و باصفا و يك حوض ، فواره در وسط ، و دو حوض ديگر در كنار متصل به ديوار كه از دهن تمثال شخص عظيم الجثه آبهاى اين دو حوض فواره مىكند كه [ به 
  ] رب النوع درياها مشهور است . غرابتى كه در اين ميدان زياد مشاهده مىشود طرح سه كوچه بزرگى بود كه طول هريكى بقرار يك ميل و دهنهء هرسه كوچه بيك نقطه و در يك ميزان مدّنظر بيك اندازه افتاده ، خاصه در شبها كه فانوسهاى هرسه كوچه به قطار روشن ، و در ديدهء ناظرين جلوه ديگر مىبخشيد .\r\n\r\nعمارت كاپيتول\r\nو از جمله بناهاى ديدنى ايضا سه دستگاه عمارت بس عالى و باشكوه در يك ضلع موسوم به « كاپىطول » كه در سر تپهء مسطح و وسيعى واقع و چشم‌اندازش خارج از اندازه تعريف [ است 
  ] و دورادور حياطش همه تمثالهاى مرمرى وضع و ترتيب ، و حوضهاى فواره چندين جا در كار ، و خيابانها و گلكاريهاى متعدده طرح و منظم ، و جلوى اين عمارت نيز ميدان منقّح و خوش‌تركيب افتاده ، و بعرض ميدان در جلو پلكانهاى وسيع يك جا از سنگهاى تراش حجّارى ، و در دو دهنه پله اسبى در جلو آدمى از مفرغ ، و در پاى پلها نيز در محاذى اسب و آدم دو شترى قطور نصب\r\n\r\n","description":"","footnote":"","page_name":" 398 ","page_number":526},
  {"content":"\r\n\r\nكرده بودند ، و در وسط ميدان نيز يك سوار باشكوهى از مفرغ مطلّا بسيار قوىهيكل قرار داده‌اند ، بواسطهء قديمى بودنش از طلاش اثرى باقيست .\r\nعمارت وسطى براى دار الشوراى روم مقرر ، و عمارت جنبين نقاشخانه ، و هرچه اسباب غريبه از قديم و جديد دارند در آنجا گذاشته‌اند . خلاصه همهء بناهاى روم را اگر تفصيلى داده شود كتاب مبسوطى خواهد شد ، به جهت اين است كه متمولين فرنگستان از زن و مرد فوج‌فوج بتفرج بناهاى روم مىآيند ، و منظور نظر همهء سيّاحان و مسافرين است . جناب امين الملك مدت چهار روز در آنجا توقف ، و بناهاى آنجا را مشاهده كرد ، بعزم ديدن ساير شهرهاى اتاليا حركت كردند .\r\n\r\nحركت از رم\r\n\r\nورود به فلورانس\r\nدر پانزده فرسخى شهر رم گذر بشهرى از شهرهاى اتاليا موسوم به الورد و سيزده هزار جمعيت داشت افتاد . اندك گردش و مختصر تفرج نموده گذشتند ، و از آنجا با كنار مردابى كه درياچهء كوچك و بقرار يك فرسخ طول داشت روانه شده وارد به شهر موسوم به سپسين كه اول خاك تسكان بود شدند : شهر مزبور مشتمل بر بيست هزار جمعيت بود ، چندان توقفى در آنجا نگرديد . به كالسكهء بخار سوار شده ، بعد از طى پنجاه و شصت فرسخ مسافت از روم وارد شهر فلوران « 1 » كه پايتخت تسكان و از شهرهاى خوب و مشهور اتاليا و يكصد و چهل هزار جمعيت داشت [ گرديدند 
  ] .\r\nرودخانهء بزرگى موسوم به آرن از وسط شهر جارى و گردشگاه كشتى و عمارات عالىمرتبه بمرتبه و ناظر رودخانه بودند . و از بناهاى\r\n\r\n\r\n","description":"","footnote":"\r\n( 1 ) - فلورانس  Florence \r\n","page_name":" 399 ","page_number":527},
  {"content":"\r\n\r\nآنجا آنچه مشاهده افتاد عمارات پادشاهى و يك كليساى عالى داشت و چيزى كه در آنجا جلوه‌گر شد عمارت تشريح‌خانه بود كه تشريح انسان و حيوانات برّى و بحرى حتى تشريح هرگونه نباتات بود كه از موم ساخته بودند و اطاقهاى ديگر از قبيل نقاشخانه و از هرجور معدنيات در آنجا جمع بود .\r\n\r\nعبور از چند شهر ديگر\r\nبعد از دو روز توقف و تفرج بناهاى آنجا حركت و سوار كالسكهء بخار شده در عرض راه گذر به شهر سپتويا افتاد كه از شهرهاى تسكان و سيزده هزار جمعيت داشت . توقف در آنجا نگرديده عبور و در ما بين راه از شهر ديگرى كه موسوم به بوبون و متعلق به روم بود گذر افتاد ، و آن شهر مكان معتبر و يكصد و بيست و پنجهزار جمعيت داشت . و در آنجا مشاهدهء دو تا برج مرتفعى افتاد كه يكى يكصد ذرع و ديگرى پنجاه ذرع مشهور بود ، و هردو نزديك بهم تعمير و چهار و پنج ذرع به آخر مانده متمايل بودند . و از آنجا نيز گذشته عبور از شهر فرار « 1 » كه از شهرهاى روم و بيست و شش هزار جمعيت داشت [ گرديد 
  ] .\r\n\r\nورود به ونيز\r\nرودخانهء بزرگى كه مسمّى به پو « 2 » و گردشگاه كشتى بود و قسمت مىكرد مملكت اتاليا را كه داخل دولت نمسا بود و از آنجا نيز عبور و شب را وارد بشهرى كه موسوم به پادو « 3 » بود شده منزل نمودند . و آن شهر پنجاه و يكهزار جمعيت داشت . صبح از آنجا حركت كرده وارد شهر ونيز « 4 » شديم : اين شهر ونيز مشهورترين شهرهاى اتاليا و در وسط دريا واقع و بقرار يكصد و سى هزار جمعيت داشت . خود اين شهر در جزو اتاليا\r\n\r\n\r\n","description":"","footnote":"\r\n( 1 ) -  Ferrara \r\n( 2 ) -  Po \r\n( 3 ) -  Padoue \r\n( 4 ) - ونيز  Venise  - در اصل : ديز\r\n","page_name":" 400 ","page_number":528},
  {"content":"\r\n\r\nولى در دست دولت نمسا است : شهريست خوش‌تركيب و خوش‌وضع و به جهت تنگى مكان كه در ميان آبست از بسيارى جمعيت اسب‌سوارى و كالسكه و حيوانات در آن شهر نگاه نمىدارند . ميان كوچه‌ها نهرهاى بزرگ ساخته و پلهاى زياد از سنگهاى حجّارى تعمير نموده‌اند كه گذرگاه مردم است ، و از قرارى كه مذكور بود موازى سيصد و شصت پل در ميان كوچه‌هاى آن شهر شمرده مىشود ، و همهء بار و آذوقه با زورقها در كوچه‌ها حمل‌ونقل مىشود .\r\nجناب ايلچى شب را در آنجا بتماشاخانه رفتند . و روز ديگر بعضى بناهاى بزرگ آنجا را از قبيل عمارت پادشاهى و كليسا و نقاشخانه و عمارت عليحده - كه در قديم مجلس جمهورى در آنجا منعقد بود - [ مشاهده كردند 
  ] طالار مجلس مخصوص بسيار مكان وسيع و عالى و هفتاد و هفت قدم طول داشت ، پل آنجا - كه از خشكى تا خود شهر تعمير گرديده و از بناهاى مشهوره و غريبهء دنيا بود - تماشا گرديد . اين پل در طول سه هزار و ششصد و يك ذرع و دويست و بيست و دو چشمه همه از سنگهاى حجارى شده و گذرگاه راه‌آهن و خرج تعميرش به دو كرور و دويست هزار تومان ايران تمام شده است . شانزده سال پيش از اين ابتدا گرديده و در مدت چهار سال تمام شده است .\r\n\r\nورود به وين\r\nروز دوشنبه سوار كشتى و بعد از طى شش ساعت مسافت دريا وارد به شهر طريست « 1 » كه از شهرهاى اتاليا و در تصرف دولت نمسا است و نود هزار جمعيت و شهر تجارت بود - [ گرديدند 
  ] ، در آنجا سوار كالسكهء بخار و بعد از طى هشتاد فرسخ مسافت در نصف شب وارد شهر وينه شدند .\r\n\r\n\r\n","description":"","footnote":"\r\n( 1 ) -  Trieste \r\n","page_name":" 401 ","page_number":529},
  {"content":"\r\n\r\nروز پنجشنبه و جمعه در شهر مزبور توقف گرديد . شهر وينه از اولين شهرهاى فرنگستان شمرده مىشود . موازى چهار صد و هشتاد هزار جمعيت داشت و از بناهاى مشهور آنجا عمارت پادشاهى بود كه در دو فرسخى شهر و در يك ييلاقى موسوم به شمران « 1 » واقع ، و بسيار عمارت عالى و باشكوه و محل تفرجگاه سيّاحان و مسافرين و از قرارى كه مذكور بود اين عمارت از بناهاى سلطان ليوپولد از سلاطين مشهور نمسه است و يكصد و هجده سال پيش از اين مارىطرز ملكهء نمسه اين عمارت را تعمير كرده پرده‌ها و روى صندليهاى اطاق مخصوص خود را با دست خود نقشه‌دوزى كرده است ، و الآن هم با پوشش خود در جاهاى خود موجود است ، و در وقت تفرّج سيّاحان ، سرايداران پوشش آنها را برداشته نشان مىدهند . و بعضى اطاقهاى ديگر هركدام بطرح معمارى مملكتى معمور و با جنس آن مملكت آرايش گرديده است :\r\nاز جمله يك اطاق چينى با اسبابها و تصويركاريهاى چينى است .\r\nو اطاق ايرانى با طرح اطاقهاى ايرانى و تصويركاريهاى ايرانى و همهء اسباب آنجا نيز مال ايران بود . در سنهء 1805 عيسوى كه ناپليون با پادشاه نمسه و دول چندى جنگ كرده ، بعد از جنگ خون‌آلودى آنها را منهزم ، و خود رفته در اين عمارت سكنى گرفت . و پسر بيست و دو سالهء ناپليون در آنجا ناخوش و در حالت احتضار استدعا نمود كه مرا به رخت‌خواب پدرم ببريد كه در آنجا جان تسليم بكنم . از آن تاريخ همان اطاق به اسم او مشهور است ، و بعد از انقضاى دعواى دول روس و نمسه و پ روس باز در آن عمارت اجلاس كرده بناى مصالحه گذاشتند .\r\n\r\n\r\n","description":"","footnote":"\r\n( 1 ) - اسم صحيح اين قصر شن‌برن  Schoenbrunn  است .\r\n","page_name":" 402 ","page_number":530},
  {"content":"\r\n\r\n\r\nورود به درسد\r\nخلاصه شهر وينه بسيار شهر خوشوضع و رودخانهء مشهور به دانوب از ميان شهر جارى و گردشگاه كشتى است . و از بناهاى تفرجى آنجا عمارت نقاشخانه آنجا و كليسائى بود كه از همه كليساهاى خود وينه عاليتر و تفرجگاه سيّاحان بود . چون جناب ايلچى كبير وقت زياد نداشت ، در مدت دو روز سير بناهاى آنجا را كرده روز سيّم از آنجا حركت گرديد ، و سه ساعت و نيم از نيمه‌شب گذشته وارد شهر درسد « 1 » كه پايتخت دولت ساكس بود شدند ، و اين شهر نيز در مكانيّت بسيار خوب و با جاهاى باصفا و مشتمل بر يكصد هزار جمعيت بود ، و رودخانهء بسيار بزرگى كه موسوم به رودخانهء الب « 2 » و گردشگاه كشتى بود از ميان مىگذشت .\r\nاز بناهاى معتبر و مشهور آنجا عمارت سلطانى و ميدان بسيار خوبى در جلو آن واقع و باغ خيلى رنگينى با كمال آراستگى متعلق بعمارت سلطانى بود ، و يك كليساى بسيار عالى و باشكوهى نيز استحقاق تفرج سيّاحان و مسافرين را داشت ؛ ولى از همه معتبرتر عمارت نقاشخانهء آنجا مشاهده افتاد كه از همهء نقاشخانه‌هاى پايتختهائى كه ديده شده بود زياده جلوه‌گر گرديد : چندين كرور جنس از قبيل پرده‌هاى تصويرى و از جنسهاى مختلفه و از هرقبيل فرد اكمل و جبه‌خانه داشت كه آرايش گرديده از هرگونه اسباب غريبه ، و چينىخانه داشت از هرقسم ظروف چينى هرمملكت . از قرارى كه مذكور بود اين عمارت در قديم تعمير گرديده بود براى عيش و عشرت ايام عيد . و رسم بوده است روز معينى براى اسب‌دوانى مقرر و آن روز همهء جوانان نجيب و از شاهزادگان و\r\n\r\n\r\n","description":"","footnote":"\r\n( 1 ) - درسد  Dresde  - در اصل طريست .\r\n( 2 ) - الب  Elbe  - در اصل آلپ .\r\n","page_name":" 403 ","page_number":531},
  {"content":"\r\n\r\nاعيان مملكت براى اسب‌تازى و نيزه‌بازى بميدان آنجا جمع و انگشترى در وسط ميدان نصب مىگرديد و هركدام كه از اين جوانان در اثناى اسب‌تازى انگشتر را با سرنيزه مىربود پسنديدهء همهء مردم و مستحق آن مىشد كه پادشاه او را در آن سال با جشن تمام خود عروسى بكند . اين عمارت مخصوص آن ايام جشنها بوده است و حالا اين رسم موقوف و عمارت نقاشخانه و خزانهء جنسى دولت شده است ، و هرهفته روز معينى دارد كه باز است براى تفرج عموم ناس ، و زن و مرد آن روز فوج‌فوج مشغول گشت و گردش در آنجا مىشوند .\r\n\r\nورود به برلن\r\nاز آنجا نيز عبور كرده عازم شهر برلن پايتخت پ روس گرديده ، بعد از طى مسافت چهل فرسخ و چيزى در مدت چهار ساعت با راه‌آهن وارد برلن شدند ، و دو روز در آنجا توقف گرديده بعضى از آثار مشهوره و بناهاى عاليه آنجا را تفرج كرده ، فى الحقيقه اين شهر برلن بعد از پاريس از همه پايتختها كه ملاحظه گرديده بود بهتر و حتى از وينا نيز شيرين‌تر و مرغوب‌تر و مشتمل بر پانصد هزار جمعيت و رودخانه‌اى موسوم به اسپر « 1 » از ميان شهر جارى و گردشگاه كشتى بود .\r\n\r\nكاخ پوتسدام\r\nهمهء عماراتش عاليه با ميزان و كوچه‌هايش راست و وسيع و بسيار باصفا : از جمله بناهاى ديدنى آنجا در مدت دو روز اقامت عمارت نشيمن خود پادشاه بود كه در نهايت آراستگى و پيراستگى و مثل يكى از بهترين عمارات سلاطين فرنگستان مشاهده افتاد و اين در توى شهر بود ؛ ولى عمارت سلطانى ديگرى در دو سه فرسخى ، در شهرى موسوم به پاتسدم « 2 »\r\n\r\n\r\n","description":"","footnote":"\r\n( 1 ) -  Spree  - در اصل اسپرى .\r\n( 2 ) -  Potsdam  - در اصل پاسدم .\r\n","page_name":" 404 ","page_number":532},
  {"content":"\r\n\r\nواقع و عمارت ييلاقى پادشاه و مكان بسيار باروح و جاى باصفا و منظرگاه خوبى و در جلو عمارت ميدان مشقى است كه فردريك پادشاه تعمير كرده و شكوه اين عمارت و ميدان چشم ناظرين را خيره مىكرد ، و كليساى خوب و بازينت تمامى پادشاه مزبور در آنجا تعمير كرده ، در حال حيات براى خود معبد و بعد از ممات براى او مقبره قرار داده بودند . و مذكور بود كه ازبس‌كه اين فردريك اسب و سگ شكارى را زيادتر دوست مىداشت و هميشه مىگفته است كه بعد از مردن مرا در ميان اسبها و سگهاى خودم دفن بكنيد و بسيار شكاردوست بوده است ، اهتمام در تعمير اين عمارت نموده است .\r\n\r\nورود به فرانكفورت\r\nناپليون بعد از فتح با دول آلمان وارد شهر برلن [ شد 
  ] و در عمارت مخصوص فردريك منزل نمود ، و داخل مقبره فردريك شده و تماشاى آنجا نموده شمشير او را كه در روى قبرش گذاشته بودند همراه خود بيرون آورد . خلاصه بعد از تفرج بناهاى داخله و خارجه شهر برلن از آنجا حركت و سوار كالسكهء بخار و روانهء شهر فرانك‌فور « 1 » شدند . اين شهر از پايتختهاى دول آلمانك و مشتمل بر هفتاد هزار جمعيت و عمارت مجلس پارلمند و عمارت مجلس شوراى آنجا هردو مشهورترين بناها و جميع قرارومدار دولتى و ملتى دول آلمانك كه متجاوز از سى دولت هم‌عهد مىشوند در اين شهر مىشود ، و هرسال چند ماهى [ مجلس 
  ] وكلاى دول آلمانك در اين شهر منعقد بوده و كارهاى دولتى و تجارتى و رعيتى و غيره را ملاحظه و انضباطى داده متفرق مىشوند . و عمارت بس عالى نيز براى تاج‌گذارى پادشاهان اين دول در همين شهر تعمير و موجود است ، و\r\n\r\n\r\n","description":"","footnote":"\r\n( 1 ) -  Frankfurt - Francfort \r\n","page_name":" 405 ","page_number":533},
  {"content":"\r\n\r\nپادشاهان اين دول در هنگام تاج‌گذارى به اين شهر آمده و مجلس جشن عظيم فراهم آورده لوازم تاج‌گذارى را به عمل آورده متفرق مىگردند .\r\nو در اين شهر نيز يك شب مانده اختصارا تفرجى نموده عبور و در مدت شش ساعت داخل خاك فرانسه و وارد به شهر ستراسبورغ « 1 » كه يكى از شهرهاى فرانسه بود شدند .\r\n\r\nورود به استراسبورگ كليساى شهر و ساعت آن\r\nشهر مزبور مشتمل بر هفتاد و ششهزار سكنه و رودخانه‌اى موسوم به ايل « 2 » از آنجا جارى و آن هم گردشگاه كشتى بود . و در شهر مزبور نيز كليساى بسيار عالى مشاهده افتاد كه از قرارى كه مذكور بود اين كليسا هشتصد و پنجاه سال است بنا شده و در مدت دويست و شصت سال با مرور دهور به اتمام رسيده است . غريب‌تر از اوضاع كليسا منارى مشاهده شد كه يكصد و هشتاد ذرع ارتفاع داشت ، و يك عدد ساعت خيلى غريبى در آن كليسا موضوع بود كه دوازده نمره ساعت همه تصوير دوازده برج آسمان كه در هرساعت آفتاب در سر برجى واقع و از اول ماه تا آخر روزبروز شمرده مىشود . و اين ساعت را بطرح غريبى ساخته‌اند كه بسيار غريبه و شايسته تماشاگاه همهء مسافرين و سيّاحان بود . در آنجا نيز توقف زيادى نموده بدون فاصله وارد پاريس شدند ، مدت اين سفر چهل روز تمام شد .\r\n\r\nدرخواست اجازهء مرخصى\r\nبعد از مراجعت از سفر اتاليا جناب ايلچى كبير در مدت قليلى ناتماميهاى خود را با كمال اهتمام صورت انجام داده عرض مرخصى خود را بواسطهء وزارت خارجه خدمت اعليحضرت امپراطورى رسانيد ، و بناى وداع از سفراء و وزراء و اعيان دولت فرانسه گذاشت ، و همهء ايشان اظهار محبت و مودت زياد كرده فردافردا بناى مهربانى وداع گذاردند ؛\r\n\r\n\r\n","description":"","footnote":"\r\n( 1 ) - استرازبورك  Strasbourg \r\n( 2 ) -  Ill \r\n","page_name":" 406 ","page_number":534},
  {"content":"\r\n\r\n\r\nپايان مأموريت در فرانسه\r\nبخصوصه ايلچى كبير روس مهمانى سنگينى نمود و اكثرى از سفراى كبار و وزراى مختار و اعيان دربار امپراطورى موعود بودند . زياده گرم‌گيرى كرده و خود به وداع جناب ايلچى آمده بنصايح خيرخواهانه آغاز نمود و مكالمات مودت‌آميز زياد كرده ، از كمى وقت و زيادتى دعوت اكثرى از سفراى دولى را كه با دولت علّيهء تازه عهدنامهء دوستى بسته بودند فرصت وعده دادن نگرديده ، جناب ايلچى خود رفته عذرخواهى كرد ، و در آخر جناب وزير دول خارجه مهمانى رنگينى نمود خود و زنش نهايت ملاطفت و مهربانى را مىكردند ، و از خالى بودن پاريس از سفارت دولت علّيهء ايران افسوس مىخوردند ، تا اينكه بيست و هشتم شعبان المعظم سنهء 1274 سفارت كبرى براى وداع و مرخصى شرفياب حضور اعليحضرت امپراطورى شدند .\r\nابتدا جناب امين الملك عرض تشكر و امتنان خود را در باب تكميل التفاتهاى اعليحضرت امپراطور و مهربانيهاى دولت و ملت فرانسه و همراهى ايشان در انجام هرگونه مقاصد اولياى دولت علّيه بحضور اعليحضرت ايشان كردند . اعليحضرت امپراطور با كمال انبساط خاطر اظهار خوشوقتى و خوشبختى از دوستى حضرت اقدس شهريارى و القاى بعضى پيغامات مودت و اتحادآميز بحضور اقدس همايون نموده و اظهار رضامندى از كفايت و كارگزاريهاى جناب ايلچى اعليحضرت ايشان كردند . و در حضور ايشان غير از ايشك آقاسىباشى و دو نفر نايب او و دو سه نفر از مخصوصان حضور ، كس ديگر نبود .\r\n\r\nهداياى امپراطور به اعضاء سفارت\r\nبعد از اتمام مراسم وداع با جناب ايلچى فردافردا التفات به صاحب منصبان سفارت كبرى فرموده همراه ايشك آقاسيها مراجعت به اطاق\r\n\r\n","description":"","footnote":"","page_name":" 407 ","page_number":535},
  {"content":"\r\n\r\nاندرونى نموده شمشيرى و سه‌لوله تفنگى بدست خود گرفته و دو جعبهء طپانچه در دست ايشيك آقاسيها بيرون آمدند ، و آنها را به رسم هديه و ارمغان به جناب ايلچى تعارف فرمودند و بعد باز بدفعات خود بنفسه مراجعت فرموده براى هريك از صاحب‌منصبان تفنگى و جعبهء طپانچه بدست خود گرفته آورده مىداد و مىگفت : چون اين اسلحجات از اسباب مخصوصهء خودم بود شايسته دانستم كه در نزد جناب ايلچى و صاحب منصبان دولت ايران به رسم يادگارى از من بوده باشد . همه عرض تشكر كرده و جناب ايلچى كبير عرض نمود كه :\r\n\r\nمذاكرات محرمانهء سفير و ناپلئون سوم\r\nمن علاوه بر اين يادگاريهاى جسمانى چندين يادگاريهاى روحانى از التفاتها و همه‌گونه همراهيهاى اعليحضرت امپراطور اعظم در دوستى و خيرخواهى خدمت اعليحضرت ولىنعمت خود مىبرم كه تا ابد الدهر فراموش نگرديده و على الدوام عزيز و با قيمت نگاهدارى خواهد شد .\r\nبعد از اعطاى هدايا و تعارفات زياد زبانى از همه خداحافظ كرده مراجعت به اطاق خود فرمود ، و جناب سفير كبير را فردا بصحابت عاليجاه مسيو بيبرستن مترجم خود احضار فرمود ، بقرار نيم ساعت مشغول صحبت خلوتى گرديده بيرون آمد و از آنجا بمرتبهء بالا رفته شرفياب خدمت عليا حضرت امپراطريس شديم .\r\nجناب ايلچى كبير عرض مرخصى و شكرگزارى از التفاتهاى اعليحضرت امپراطور و خود علياحضرت امپراطريس كردند ، و علياحضرت ايشان نيز اظهار خوشنودى و رضايت از دوستى دولت علّيه و امتنان از تحف و هدايائى كه سركار اقدس همايون براى ايشان و پسر وليعهد ايشان فرستاده بودند كردند . و از آنجا نيز مرخص و بيرون آمده خدمت\r\n\r\n","description":"","footnote":"","page_name":" 408 ","page_number":536},
  {"content":"\r\n\r\nشاهزاده اعظم ژروم و پسر او پرنس ناپليون و دختر او شاهزاده ماثيلد « 1 » خداحافظ كرده مراجعت به منزل نمودند . فرداى آن روز بعد از ناهار همهء نوكر و اسباب حملىونقلى را روانه و جناب ايلچى همراه صاحب‌منصبان براى وداع خدمت جناب وزير امور خارجه تشريف بردند ، و در آنجا بعد از طى مراسم وداع نشانهائى كه از دولت فرانسه به جناب ايلچى و صاحب‌منصبان داده بودند در روى ميز حاضر بود . جناب معزىاليه از جانب اعليحضرت امپراطور به صاحبانش تسليم كرد ، و از آنجا خداحافظ كرده به اطاق زن جناب معزىاليه رفته از او نيز خداحافظ كرده بيرون آمدند ، و همان روز اعليحضرت امپراطور نامهء خوش‌مضمونى بحضور حضرت اقدس شهريارى روحنا فداه نوشتند ، سواد آن اين است كه بيان مىشود :\r\n\r\nسوادنامهء اعليحضرت امپراطور فرانسه به اعليحضرت اقدس شهريارى ناصر الدين شاه قاجار روحنا فداه\r\nناپليون بلطف خدا و بخواست ملى امپراطور فرانسه بسيار اعلى و بسيار عالى و بسيار قادر و فرمانروا شاهنشاه ناصر الدين شاه قاجار امپراطور ايران دوست عزيز و كامل ما را سلام . بسيار اعلى و بسيار عالى و بسيار قادر حكمرانا در اين اوقات كه امين الملك فرخ خان ايلچى كبير اعليحضرت شما عازم مراجعت بممالك محروسهء شما است ، ما خواستيم دوستانه با شما مكالمه نمائيم و در آن ضمن بشما بگوئيم كه فرخ خان با چه شايستگى از عهدهء اين مأموريت عالى كه اعليحضرت شما به او محول فرموده بود برآمد .\r\nبلندى فطرت و شايستگى گفتار و ذكاوت و حركات او\r\n\r\n\r\n","description":"","footnote":"\r\n( 1 ) - ماثيلد  Mathilde  - در اصل : ميتل\r\n","page_name":" 409 ","page_number":537},
  {"content":"\r\n\r\nنمىتوانست مگر او را مقبول قرار بدهد . و ما او را هروقت فرصت نزديكى به خود داديم ما خوشحال شديم از آن صفات عاليه كه او را اينقدر شايسته سفارت شما ساخته است . چون مىخواست همه چيز را به چشم خود ببيند و تحقيق كند و ياد بگيرد و بشناسد در مملكت ما سياحت كرد كه كارخانجات ما را ببيند و حاصل صنايع ما را رسيدگى نمايد و بصيرت او مايهء سلطنت ايران باشد ، و در دربار ما او تحصيل ننمود مگر دلايل صادقانه و خيرخواهانه زيرا كه او توانست خود را نسبت بهمه‌كس مورد خيرخواهى و احترام سازد .\r\nما شكى نداريم كه اين سفارت اعليحضرت شما اسباب مزيد استحكام روابط دوستى - كه فيما بين دولتين فرانسه و ايران برقرار [ است 
  ] - خواهد بود . و ما از جانب خود كمال اهتمام را خواهيم كرد كه سلسلهء مودت دولتين را مصفّى نگاه داريم .\r\nخداوند عالم كه عنان همه چيز را بدست قدرت خود دارد وجود اعليحضرت شما و وجود وليعهد امپراطور ايران و طوايفى كه در تحت حكومت شما آرام دارند مورد مراحم و بركات خود سازد .\r\nفرمانرواى بسيار اعلى و بسيار عالى و بسيار قادر ، ما شما را از صميم قلب مثل يك برادر و دوست سلام مىكنيم ، و خوش داريم كه سفارت شما را بخيرخواهى و التفات امپراطورى شما سفارش نمائيم . در عمارت طولرى در نهم ماه آوريل در سنهء 1858 مسيحى مطابق شهر شعبان سنهء 1274 هجرى سفارش پذيرفت .\r\n\r\nورود به ليون\r\nهمان روز بعد از شام دو ساعت از شب دوشنبه گذشته از پاريس حركت و سوار كالسكهء بخار و بهمراهى مسيو بيبرستن مهماندار روانه و همهء شب را راه‌پيما گرديدند ، تا اينكه يك دو ساعت از طلوع آفتاب گذشته مسافت يكصد فرسخ راه طى كرده وارد شهر ليون شده ، آن روز و آن شب را در آن شهر توقف نمودند . نجباء و تجّار شهر بديدن آمدند\r\n\r\n","description":"","footnote":"","page_name":" 410 ","page_number":538},
  {"content":"\r\n\r\nو اظهار خوشحالى از عهدنامهء تجارتى فيما بين دولتين فرانسه و ايران مىكردند ، و مسيو دبل تاجر پاريسى كه بناى كارخانهء ابريشم‌كشى دارد از پاريس بعزم مشايعت سفارت بيرون آمده تا مارسيل همراه بود .\r\nدر شهر ليون تجار معتبر چندى كه كارخانهء ابريشمى در آنجا داشتند بتوسط مشاراليه به خدمت جناب ايلچى معرفى شدند ، و ايشان اراده داشتند كه در كارخانه‌اى كه مسيو دبّل در ايران بنا خواهد كرد شراكت نمايند ، و جناب ايلچى كبير مايل ديدن كارخانجات ايشان شد . در يكى از كارخانه‌ها بعضى پارچه‌هاى ابريشمى كه مخصوصا از براى علياحضرت امپراطريس بافته بودند پارچه‌اش مثل اطلس و شاخه‌هاى گلى كه در روى آن نقش كرده بودند هرگز بتصور نمىآمد كه گل طبيعى با آن آب‌ورنگ و پركارى مشاهده شده باشد . قيمت هرذرعى را ده تومان پول ايران مىگفتند . بعد از تفرج كارخانجات ايشان عازم گردش شهر شدند .\r\nدر اثناى گردش گذر از ميدان مشقى افتاد كه چند دسته سرباز مشغول تعليم مشق بودند . صاحب‌منصبان حكم سلام بسفارت دادند .\r\nجناب ايلچى از كالسكه پائين آمده با همه تعارفات رسمى به عمل آورد و ايشان به جهت تماشا حكم مشق دادند . بعد از مشق سرباز رئيس موزيكانچيان خدمت جناب ايلچى رسيده دعوت بتماشاى موزيكان كرد ، و ايشان نيز بقرار پنجاه و شصت نفر موزيكانچى و طبّال بودند بناى موزيك زدن گذاردند . از ايشان نيز يكان‌يكان اظهار امتنان كرده گذشتند . و شب را موعود بتماشاخانه بودند ، جناب ايلچى را ضعف و نقاهتى عارض شده رفتن خود را موقوف و صاحب‌منصبان را روانه فرمود .\r\n\r\n","description":"","footnote":"","page_name":" 411 ","page_number":539},
  {"content":"\r\n\r\n\r\nورود به مارسى\r\nفرداى آن روز از آنجا حركت و روانه شديم . عصر روز پنجشنبه وارد شهر مارسليا شدند ، و هنگام بيرون آمدن از كالسكهء بخار چند دسته سرباز نظام زده و طبّال و موزيكانچى بناى موزيك زدن گذاشتند . و يك دسته سوارهء بيرقدار پيش روى كالسكهء جناب ايلچى ايستاده و مباشر مهام خارجهء فرانسه مقيم مارسليا نيز در سر راه‌آهن با نجباى شهر مزبور استقبال و همراه هم روانهء منزل شدند .\r\nدر دم درب سفارت نظامى صف زده به ورود آنجا نيز بناى طبل و موزيك زدن گذاشتند . به رسيدن منزل سردار قشون آنجا با صاحب‌منصبان نظام و حاكم شهر با نجباى آنجا و جماعت معتبرين تجار دسته‌دسته بديدن آمدند و مراسم احترام و مهمان‌نوازى را الى اقصى الغايه بجا آوردند . و شب را نيز مسيو ژول‌دويل كه يكى از معارف شهر مارسيل و قونسول دولت علّيه مقيم آنجا بود سفارت كبرى را دعوت بشام نمود . از نجباى آنجا و جماعتى از معارف تجار نيز وعده گرفته بود ، و مهمانى خوب و سنگينى ترتيب داده ، فرداى آن روز نيز حاكم شهر مزبور از جناب ايلچى خواهش نمود كه حركت را موقوف نموده و شب در تماشاخانهء ايشان باشند . از آنجا كه جناب ايلچى زياده محبت و مهربانى از اهالى مارسليا در ذهاب و اياب ديده بود خواهش ايشان را قبول و شب را بتماشاخانه رفته خود در اطاق مخصوص حاكم شهر مهمان زن حاكم و صاحب منصبان را نيز در اطاق عليحده نشيمن داده و چند نفر زن از اقوام خود براى ايشان مصاحب داد .\r\nروز شنبه رئيس كشتى - كه از دولت فرانسه براى نقل سفارت كبرى به اسلامبول تعيين شده بود - بسفارتخانه آمده گفت امروز كه\r\n\r\n","description":"","footnote":"","page_name":" 412 ","page_number":540},
  {"content":"\r\n\r\nروز حركت است خواهش من اين است كه عصر ، همهء سفارت از شهر قطع علاقه نموده بكشتى آمده شام را در آنجا ميل فرموده قريب بطلوع صبح كشتى روانه خواهد شد . لهذا همهء احمال و اثقال را بكشتى كشيده دو ساعت بغروب مانده از شهر روانهء كشتى شديم . باز در هنگام حركت از شهر كالسكه‌هاى چند آماده و يك دسته سواره بيرقدار در جلو و مباشر مهام خارجه آنجا نيز با جماعتى از نجبا و معارف تا كشتى همراهى نمودند . نزديك بكشتى در لب دريا فوجى صف زده بناى طبل و موزيكان زدن گذاشتند ، و ازدحامى از زن و مرد بتماشا ايستاده بودند ، و از كشتى نيز توپهاى احترام خالى كردند ، تا اينكه وارد كشتى شده صرف چائى و شام نموده عاليجاهان ميرزا علينقى و مسيو بيبرستن وداع از سفارت كرده مراجعت به شهر و ما هنگام طلوع صبح از مارسيل حركت و بسوى اسلامبول روانه شديم .\r\nتا سه روز روى دريا آرام و با كمال آسودگى حركت بود . بعد از سه روز باد برخاست دو روز ديگر با تلاطم آب حركت كرديم و همه ناخوش و محروم از خوروخواب بوديم . روز ششم در جزاير يونان بطورى طوفان گرديد كه صاحب‌منصبان كشتى حركت را محل خطر ديدند ، پناه بدامنهء كوهى كشيده لنگر توقف انداختند . يك روز و دو شب در آنجا مانده باد آرام گرفت و به آسودگى روانه گرديده وارد رودخانهء داردانل « 1 » شديم . چون در آنجاها بعضى تنگه‌ها هست كه مسافت رودخانه سيصد و چهارصد قدم و ميان رودخانه بعضى جا سنگستان است تا آدم بلد همراه نباشد با كمال صعوبت عبور كشتيها مىشود ، لهذا در اول\r\n\r\n\r\n","description":"","footnote":"\r\n( 1 ) - ظاهرا مراد بغاز داردانل است .\r\n","page_name":" 413 ","page_number":541},
  {"content":"\r\n\r\nدهنه كه از دريا وارد داردانل مىشود جزيرهء آبادى واقع و مقر قونسولگاه است ، و قونسولى كه از فرانسه در آن جزيره مقيم است هروقت كشتى به آنجا ميرسد توپ اخبار مىاندازند . قونسول فرانسه همان آن باز ورق بلدى بكشتى مىفرستد تا با راهنمائى آن بلد از آن تنگه‌ها عبور مىنمايد .\r\nمسافت دهنهء داردانل از دريا تا اسلامبول دويست فرسخ و كسرى مىگويند و بسيار جاهاى خوب و جزيره‌هاى آباد و مرغوب متعلق بدولت عثمانى است . و بسيار قلعه‌هاى مستحكم دولت عثمانى از قديم و جديد در آنجاها تعمير نموده و توپهاى زياد در آن قلاع گذاشته و نهايت اطمينان به آن قلاع دارند . و اعتقادشان اين است كه قشون دشمن از آنجاها نمىتوانند عبور نموده به اسلامبول بگذرند . چنانچه در حين عبور سفارت كبرى از آنجا كماندان كشتى فرانسه نقطه‌بنقطه آن قلاع و جزاير را اسم‌به‌اسم به جناب ايلچى كبير نشان مىداد . و كتابچه‌اى نيز به جناب معزىاليه نشان داد كه وزير بحرى فرانسه صاحب‌منصب مهندسى داشت ، در ظاهر بجستجو و تحصيل ذغال‌سنگى و در باطن براى تحقيق و ملاحظه معبر آنجاها فرستاده بود . صاحب‌منصب مزبور درست بحقيقت آنجاها رسيدگى كرده و نقطه‌بنقطه [ نوشته است 
  ] . اينك سواد آن از اينقرار است - به جناب وزير بحرى فرانسه نوشته است .\r\n\r\nاستحكامات داردانل\r\nآقاى من موافق فرمايش شما سوار كشتى انگليسى شده در ظاهر به جهت تحصيل ذغال و در باطن براى شناختن قلعجات عثمانى روانه شدم ، و در دوم ماه او « 1 » وارد تنگهء داردانل گرديده ، در ربع فرسخى بقلعه‌اى رسيدم كه موسوم به قم‌قلعه « 2 » و در طرف آسيا واقع و دور اين قلعه از ديوار و\r\n\r\n\r\n","description":"","footnote":"\r\n( 1 ) - مراد ماه اوت است كه اكنون در فارسى چنين تلفظ مىشود .\r\n( 2 ) - قم‌قلعه  Kum Kalesi  در دهانهء جنوبى داردانل واقع است .\r\n","page_name":" 414 ","page_number":542},
  {"content":"\r\n\r\nبروج محكم سنگى احاطه و به سمت دريا چهار مزغل « 1 » توپ باز و شش مزغل ديگر رو به تنگه است . و در سمت مشرق ، ده كوچكيست و مسجدى نيز در ميان اين قلعه تعمير شده است . و در سمت يروپ نيز قلعه‌اى موسوم به سدّ البحر « 2 » واقع و در ظاهر از قلعهء سمت آسيا محكمتر است . و قلعهء كوچك عليحده‌اى نيز در نزديكى همان قلعه و در بلندى تعمير گرديده ، و باستيانها در كنار دريا ساخته شده و پانزده عرّادهء توپ در اين باستيانها گذاشته شده است ، و دور اين قلعه ديوار و بروج محكم تعمير [ كرده 
  ] و در اطرافش قلعجات كوچك قرار داده‌اند كه بتركيب نعل اسب آن را احاطه نموده‌اند ، و در اين مكان موافق نقشهء انگليس شصت عرّادهء توپ گذاشته‌اند ، و در قم قلعه نيز كه قلعهء سمت آسيا بود شصت و چهار توپ گذاشته‌اند . باوجود اينهمه توپها كه در آن دو سمت قرار داده‌اند اين قلاع را محكم نمىتوان دانست ، زيرا كه فاصلهء اين دو قلعه - كه يكى در سمت آسيا و ديگرى در سمت اروپا واقع است - بيشتر از ربع فرسنگ نخواهد بود .\r\nو قدرى پيش از رسيدن به قاپوبورنى فاصلهء دريا بسيصد ذرع مىرسد و در طرف يوروپ ، سنگرها بسته بوده‌اند ، ولى حالا خرابه است ، و در آنجا اين دو طرف چنان بهمديگر نزديكتر مىشوند كه گويا خداوند عالم بخصوصه به جهت ممانعت دخول مخالفين آفريده است ، و طول اين بوقاز « 3 »\r\n\r\n\r\n","description":"","footnote":"\r\n( 1 ) - مزغل به معناى روزنه‌اى است كه اسلحه را از آن عبور مىدهند ( قاموس عصرى ، چاپ هشتم ، 1925 ، در ذيل مادهء زغل ) .\r\n( 2 ) - سد البحر در دهانهء شمالى داردانل واقع است . در اصل : شبيه البحر - سد البحر مأخوذ از نسخهء « ب » .\r\n( 3 ) - در اصل : چنين و مراد بغاز است .\r\n","page_name":" 415 ","page_number":543},
  {"content":"\r\n\r\nقريب دو فرسخ است كه كشتيها داخل اين بوقاز مىشوند ، و از ميان توپهاى دو طرف مىگذرند . و جريان آبى نيز كه از درياى سياه وارد مىشود آن نيز ممانعت بزرگى است كه كشتى بخار با زور عبور مىكند ، و كشتى بادى هرگاه باد مخالف و پرزور بيايد مشكل بتواند حركت كند ، و در ظاهر اين قلعجات خيلى خطرناك است ، و در باستيانها توپهاى قوى ديده مىشود كه عثمانيها اعتقاد كاملى به آنجاها دارند ، باوجود اين نتوانستند در سنهء 1807 عيسوى « 1 » مانع از عبور كشتيهاى جنگى انگليس بشوند ، در آن وقت كه نتوانستند مانع شد ، حالا يقين است با اين واپورها كه ما داريم چند كشتى فرانسه كافى خواهد بود كه از آن مكان بگذرد .\r\n\r\nدر شهر داردانل\r\nفرداى آن روز از كشتى پائين آمده نزد قونسول انگليس رفته از او خواهش كردم مرا نزد پاشائى كه در قم‌قلعه متمكن است برد - و آن قلعهء حاكم‌نشين بوقاز مذكور است - همراه قونسول وارد شهر دردانل كه بقرار هفت و هشتهزار سكنه داشت شديم : شهر بسيار كثيفى به نظر درآمد ، كوچه‌هاش همه سنگ و مملوّ از كثافت ، و سكنهء آنجا نصفى از عثمانى و باقى ارمنى و جهود بودند ، و اين علايمى كه ديده مىشد آشكار مىنمود كه ملت عثمانى روزبروز در تنزل [ است 
  ] ، و تنزل اين ملت را به غير از نادانى هيچ جهت ديگر نخواهد بود ، و چندان طول نخواهد كشيد كه بكليه تمام خواهند شد . سليمان پاشا كه حاكم و مباشر آن قلعجاتست جوان قابل و تربيت‌يافته و زبان فرانسه را خوب\r\n\r\n\r\n","description":"","footnote":"\r\n( 1 ) - در نسخهء ديگر 1800 نوشته شده است - در نسخهء اصل 187 ضبط شده و قطعا به صورت بالا صحيح است .\r\n","page_name":" 416 ","page_number":544},
  {"content":"\r\n\r\nحرف مىزند . ما را به انسانيت كامل پذيرائى نمود ، و در آن بوقاز زياده به كار ما آمد . سايرين از پاشايان و اهل قلم كه ملاحظه شدند همه نادان و برى از علم و هنر بودند .\r\n\r\nتوپ بغدادگيرى\r\nاز يك دروازهء بىقراول كه سمت دريا بود وارد سنگرها شديم كه بيست و چهار عرّادهء توپ داشت . سنگرها عموما از سنگ و يك سنگر قوپوز مثل قاعدهء دولت پ روس ترتيب داده بودند كه از سنگرها توپها بيرون آمده بودند . و ده عرّادهء توپ در آنجا مشاهده افتاد كه هركدام سه ذرع و نيم الى چهار ذرع طول دارد و گلوله‌هاى اين توپها از مرمر است و عوض اينكه اين توپها را در سنگرها نصب كنند در جلو سنگرها در خاكريز در توى ديوار نصب نموده‌اند ، و گشادى مزغل آنها يك ذرع و يك چارك است ، و با نهايت كثافت و بدى آنها را نگهدارى نموده‌اند ، و يكى از اين توپها لقب بغدادگيرى دارد كه از قرار تقرير اهالى آنجا بغداد را با آن توپ گرفته‌اند : بيست و پنج حقّهء باروت مىبرد و پنجاه نفر توپچى لازم دارد .\r\nاز قرارى كه من فهميدم اين توپ هيچ به كار نمىخورد مگر براى تماشا كه چيز غريبه است ، و براى آن عصرى كه ساخته شده بوده است تازگى داشته است ، ليكن حالا بهيچ‌وجه به مصرف نمىآيد . عثمانيها كه چندين مدتها است در عقب هستند باز خيال مىكنند كه آن توپها دردانل را نگاه مىدارند . وقتى كه به آن توپها نگاه مىكرديم پاشا خيال مىنمود كه قطعا اين توپ چيز قطعه [ اى است 
  ] و ما مىخواهيم از روى آن توپى بسازيم . در سنگرهاى مشرقى آن قلعه پنجاه و چهار توپ و در دم درب قلعه نيز موازى سى توپ بىتكر « 1 » گذاشته شده ، و دور\r\n\r\n\r\n","description":"","footnote":"\r\n( 1 ) - تكر بر وزن مگر در تركى به معناى چرخ است .\r\n","page_name":" 417 ","page_number":545},
  {"content":"\r\n\r\nقلعه خندقى هفت ذرع عميق كنده بوده است ، ولى حالا پر گشته و ديوار قلعه هشت ذرع بلندى و هشت برج دارد ، و در طرف مشرق آن قلعه يك رودخانه‌ايست كه در قديم از خندق مىگذشته است ، و اگر باز از توى آن خندق عبور مىنمود تسخير آن قلعه مشكل بود ، و ليكن در حالت حاليه هيچ اشكالى ندارد .\r\n\r\nقلعهء گيوسل\r\nاز جمله قلاع آنجا كيوسل [ است 
  ] در اين قلعه پنجاه و چهار عرّادهء توپست بيست عرّاده‌اش از مفرغ و چهار عرّاده از آهن و باقى توپهاى مختلفه است ، و چند لولهء توپ بىعرّاده است . و در ربع فرسخى اين قلعه ، قلعهء ديگريست موسوم به ثقاز در سر تلى واقع ، كه دامنهء آن داخل دريا مىشود و تسخير اين قلعه كمال صعوبت را دارد ، زيرا كه اين قلعه احاطه گرديده با چهار قلعهء كوچك ديگر كه در حقيقت يك قلعه محسوب و هرچهار قلعه يكصد و پنجاه و چهار عرّادهء توپ دارد ، و يك مكان محكمى فيما بين كيوسل و ثقاز هست ، و خيلى غريب است كه تا حال آنجا را سنگر و قلعه نساخته بودند و در اين جنگهاى آخرى مهندسين فرانسه و انگليس قلعه‌اى تعمير نمودند .\r\n\r\nدو قلعهء نمازى و كليد البحر\r\nقلعهء ديگر موسوم به نمازيست « 1 » كه در سنگرهاى اين قلعه پنجاه عرّادهء توپست ، از زخمهاى توپها معلوم مىشود كه در جنگى بوده‌اند .\r\nاز قلعهء نمازى بيك قلعهء كوچك ديگر كه اسم آن كليد البحار « 2 » است سيصد ذرع مسافت است . پانزده قوپوز در سنگر كليد بحار مرتب است\r\n\r\n\r\n","description":"","footnote":"\r\n( 1 ) - قلعهء نمازى  Namazigia )  ) در جنوب كليد البحر است .\r\n( 2 ) - كليد البحر در وسط داردانل در ساحل غربى مقابل چناق قلعه واقع است . در اصل : كليد بهار .\r\n","page_name":" 418 ","page_number":546},
  {"content":"\r\n\r\nكه آن را سنگر مجيديه « 1 » مىنامند و در تازگى تعمير گرديده است .\r\nدكرمان بورنى : اين قلعه به شكل نعل است و بيست و چهار عرّادهء توپ دارد ، و در ميان اينها توپى هست كه چهار ذرع و نيم طولش است .\r\nاز آن گذشتيم بيك قلعهء ديگر ، اين قلعه را مىتوان گفت كه خوب ساخته شده است به شكل مربع ، عرضا يكصد و ده ذرع و طولا چهار صد و هفتاد و نه ذرع ، و احاطه شده با ديوار و خندق ، در هرگوشه برجى و در هر برجى بيست و دو عرّادهء توپ گذاشته شده و سربازخانه‌اى كه پانصد نفر مىتواند اقامت كند . در حين مراجعت بعضى از سربازان را ديديم كه در شهر و قصبهء نزديكى همان قلعه شب را گذرانده صبح برمىگشتند باز از حالت و صورت آن سربازان تنزل دولت عثمانى ظاهر مىگشت .\r\nوقتى كه از قصبهء كليد البحار مىگذشتيم صاحب‌منصبان عثمانى را در قهوه « 2 » جمع ديديم كه بما تعارف كردند كه قهوه صرف شود . از حرفهائى كه ميزدند معلوم بود كه همه مايل بجنگ بودند ، و هيچ زور خودشان را نمىفهميدند ، و دولت روس را چنان كم‌زور مىدانستند كه گويا در اول حمله كار را از پيش خواهند برد ، و بما مىگفتند كه دولت عثمانى مىتواند سيصد هزار سرباز منتظم بجنگ فرستد . از اين گفتگوهاى ايشان من صاحب‌منصبان عثمانلو را خيلى نادان و بىاطلاع ديدم .\r\nبطورى بىاطلاع بودند سليمان پاشا كه بزرگ همهء قلعجات دردانل بود بىسواد « 3 » ، و سؤالهائى كه من از آن صاحب‌منصبان در خصوص بعضى تحقيقات از تاريخ آن قلعجات كه مىكردم هيچ نمىفهميدند ، و جوابى موافق سؤال من نمىتوانستند بدهند .\r\n\r\n\r\n","description":"","footnote":"\r\n( 1 ) - اصل : مجديه .\r\n( 2 ) - از « قهوه » در اصطلاح آذربايجانىها « قهوه‌خانه » مراد است .\r\n( 3 ) - عبارت در اصل چنين است .\r\n","page_name":" 419 ","page_number":547},
  {"content":"\r\n\r\nبارى براى گذشتن از دردانل كه قريب به دو فرسخ است بايد با هشت قلعه جنگيد ، ولى سنگرهائى كه در فرانسه كه در وقت جنگ آخرى ساخته‌اند در جاى خوب واقع شده است آنها مىتوانند مانع بشوند « 1 » . و قشونى كه در همهء قلعجات دردانل هست چهار هزار است ، ولى در حالت حاليه اين قلعجات مانع عبور كشتيهاى جنگى دولت فرانسه از دردانل بهيچوجه نمىتوانند بشوند .\r\n\r\nناهار وداع\r\n\r\nبازگشت به اسلامبول\r\nخلاصه از تنگهء دردانل كه بيرون آمديم ساحت اسلامبول نمودار شد . رئيس كشتى اژن مكّه نام شخص بسيار قابل و در مدت توقف كشتى خود و صاحب‌منصبانش در مهربانى و مهمان‌نوازى هيچ كم و كسرى نگذاردند ، و در آنجا نيز خدمت جناب ايلچى آمده خواهش نمود امروز كه روز وداع است بهتر اين است كه پيش از آنكه به نزديكى اسلامبول برسيم ناهار وداعى در كشتى بخوريم . كشتى را نگاهدارى نمود ناهار خوبى ترتيب داده بود . در حين صرف ناهار چنانچه در مجالس مودّت رسم است كماندان كشتى برخاسته دعاى خيرى براى دوام دوستى ما بين دولتين ايران و فرانسه نمود ، و زياده تشكر از همراهى سفارت كبرى نموده كشتى را روانه نمود ، تا اينكه هنگام ظهر دوازدهم شهر رمضان سنهء 1274 هجرى كشتى آمده در مقابل اسلامبول ايستاد .\r\nكماندان كشتى خواست توپ اخبار خالى نمايد جناب ايلچى قبول نكرده گفت : چون اول ورود من به اسلامبول نيست توقع پذيرائى و تشريفات از دولت عثمانى ندارم ، و چون ماه مبارك و همه‌روزه مىباشند نمىخواهم زحمتى به كسى بدهم .\r\n\r\nتعارفات ورود سفير\r\nهمان ساعت آدم بنزد حاجى ميرزا احمد خان وزير مقيم اسلامبول\r\n\r\n\r\n","description":"","footnote":"\r\n( 1 ) - عبارت در اصل چنين است .\r\n","page_name":" 420 ","page_number":548},
  {"content":"\r\n\r\nفرستادند و ورود خود را اخبار نموده كالسكه و اسب سوارى براى كنار دريا خواستند . عاليجاه معزىاليه نيز آدم به وزارت دولت عثمانى فرستاده اخبار [ كرده 
  ] و بدون تشريفات غير ، كالسكه و اسب خواسته بود .\r\nوزارت مشاراليه نيز به مجرد شنيدن دو عرّادهء كالسكه و يك رأس اسب يدك مخصوص جناب ايلچى و ده دوازده رأس اسب براى صاحب‌منصبان در كنار دريا حاضر نموده بودند . و به مجرد ظهور بيرق شير و خورشيد دولت ابدآيت در بالاى كشتى ايلچى فرانسه خبردار شده ، يك نفر از نايبان خود را براى احوالپرسى و تبريك ورود به كشتى فرستاد و دريابيكى دولت عثمانى كه جابجا نمودن كشتيها در مقابل اسلامبول با او بود بديدن جناب ايلچى آمد . و بعد مقرب الخاقان حاجى ميرزا احمد خان و و ميرزا عبد الرحيم خان نايب اول و ميرزا احمد منشى و چند نفر از معارف تجار وارد كشتى شدند . به اتفاق ايشان از كماندان و صاحب‌منصبان كشتى وداع و كنارى شديم . و در كنار دريا اسب و كالسكه و جماعتى از تبعهء دولت علّيه حاضر بودند . جناب ايلچى بعد از تعارفات با ايشان سوار و روانهء منزلى كه دولت عثمانى براى سفارت كبرى تعيين نموده بود شديم .\r\n\r\nپذيرائى بهتر\r\nمنزل سفارت عمارت يكى از آقايان عثمانى [ و 
  ] جاى مرغوبى [ بود 
  ] و بقرار چهل و پنجاه باب اطاق داشت . پانزده اطاق مخصوص براى ايلچى و صاحب‌منصبان سفارت با همهء اسبابش از فرش و صندلى و تخت‌خواب با رخت‌خوابش ، بقاعدهء فرنگيها مهيا و آماده نموده بودند ، و وزير مقيم نيز در منزل جناب ايلچى چند كلهء قند و چند خوانچهء شيرينى ترتيب داده بودند . خلاصه بعد از جابجا شدن تا آخر ماه مبارك كه\r\n\r\n","description":"","footnote":"","page_name":" 421 ","page_number":549},
  {"content":"\r\n\r\nجناب ايلچى با وزير دول خارجه و صدراعظم و ساير وزراء و سفراء مشغول ديدوبازديد شدند ، اين دفعه اعيان دولت عثمانى بهتر از پيشتر رابطهء آشنائى با جناب ايلچى كبير گذاردند ، ديدوبازديد نمودند ، وزير دول خارجه و صدراعظم دعوت بمهمانى كردند ، و اظهار خصوصيت نمودند .\r\nو جناب ايلچى نيز نظر به انسانيت فطرى خود با هركدام طريق آميزش پيش گرفت ، و بناى مخالطه و مرابطه گذاشت و از هرطرف اسباب مودت و صلح فراهم آورد ؛ حتى در ديدن شيخ الاسلام كه شخص اول دولت عثمانى و بسيار آدم قابل و كارآمد و معتنى به دولت عثمانى است بدون سابقه اسباب مودّت و آشنائى جست و سبقت بديدن او نمود و در يك ملاقات با ايشان چنان خصوصيتى با ايشان به عمل آمد كه گويا آشناى چندساله بودند .\r\n\r\nتأثير محيط و تغيير اخلاق سفير\r\n\r\nشرفيابى در حضور سلطان\r\nخلاصه با هركس على قدر مراتبهم خيال مراوده و مرابطه را گذاردند ، فى الحقيقه دو صفت جناب سفير كبير بسيار ممدوح و زياد مستحسن بود : اولى اين بود كه از اول اين سفر خودرائى را يك جا ترك و در مقام استفاده بود ، و هيچ‌چيز را بىشور و مشورت اقدام نمىنمود ، و هرچه بخيالش مىرسيد تحقيقات مىنمود ، و مكرّر مىپرسيد ، با هيچ كس لجاجت و تندى نمىكرد ، و در تكلّم با همه على الخصوص با ماها كه اجزاى سفارتش بوديم با كمال ادب حركت كرد ، باوجود اينكه تندى مزاج طبيعى داشت ابدا از اول سفر تا آخر بخصوصه بعد از آن‌كه قدم به فرنگستان گذاشتند حركت مخالف و حرف ناملايمى نكردند و نزدند ، و ثانى طالب مراوده و مرابطه با مردم شدند ، و همه‌وقت گفتند :\r\nمن حاضرم به پذيرائى هركسى كه طالب ملاقات من بشود ، خواه\r\n\r\n","description":"","footnote":"","page_name":" 422 ","page_number":550},
  {"content":"\r\n\r\nاعلى و خواه ادنى و به اين جهت با همهء طبقات آشنائى بهم رساندند و با وجود اين‌كه ملت عثمانى ابن الوقت [ هستند 
  ] ، و تا مجبور نگردند قدم به آشنائى نمىگذارند جناب معزىاليه با حركات پخته و تقريب وسايل ، با كسان لازم المرابطه بهرطور بود رابطهء دوستى انداخته و ابواب مراوده را مفتوح نمودند ، و بعد از آنكه ماه مبارك تمام شد ببابعالى دولت عثمانى اظهار نموده طالب شرفيابى حضور اعليحضرت سلطان شدند ، و جواب گرفتند كه اعليحضرت سلطان خود نيز طالب ملاقات سفارت دولت ايران است ، و منتظر اتمام رمضان المبارك بود ، فردا پس‌فردا خبر احضار به جناب ايلچى كبير خواهد رسيد . فرداى آن روز تذكرهء رسميه از بابعالى رسيد كه سفارت ايران روز پنجشنبه سيزده شهر شوال سنهء 1274 در ساعت پنج با اخبار و ارادهء شاهانه احضار بحضور شدند ، لهذا در ساعت موعود ده و پانزده رأس اسب از اسبان سلطانى آورده سفارت كبرى و سفارت مقيم اسلامبول همه بالاتفاق در خدمت جناب ايلچى كبير شرفياب حضور اعليحضرت سلطان [ شدند 
  ] و اوضاع تشريفات و پذيرائى بعينه به همان منوال بود كه در اول بار مشرّف شده بوديم .\r\nو از همان روز اوضاع عروسى براى دو نفر از دختران اعليحضرت سلطان فراهم آمده بالاتر از عمارت سلطانى در مكان بلند و مسطحى خيمه و خرگاه زيادى برپا و اسباب عيش و سور بدون نقصان و قصور فراهم و بوعده پانزده روز عشرت مردم را دعوت كردند ، و كاغذ رسمى از عاليجاه كامل پاشاى تشريفاتچى به سفارت كبرى رسيد كه در جنب چادر جناب صدراعظم چادرى براى سفراء مخصوصا برپا كرده‌اند ، حسب الحكم\r\n\r\n","description":"","footnote":"","page_name":" 423 ","page_number":551},
  {"content":"\r\n\r\n\r\nشركت در سور همايونى\r\nو فرمايش اعليحضرت سلطان ، ايلچى كبير دولت ايران را دعوت مىكنم بمجلس سور همايونى ، در آن ايام سور هرآنى از اوقات شب و روز تشريف بياورند كمال خوشحالى و ممنونيت حاصل خواهد شد ؛ لهذا جناب ايلچى كبير همراه مقرب الخاقان حاجى ميرزا احمد خان و صاحب منصبان سفارت پانزدهم شهر مزبور بمجلس سور همايون رفتند ، و در چادرى كه مخصوص سفراء بود آرام گرفتند .\r\nبه اندك فاصله تشريفاتچى آمده از جانب جناب صدراعظم دعوت بچادر ايشان كرد ، و به ورود آنجا جناب صدراعظم برخاسته استقبال نمود ، و با كمال احترام پذيرائى كرده برده در نزد خود نشاند ، و بناى صحبت مودّت‌آميز گذاردند ، و از هرطرف گفتگوها نمودند . جناب امين الملك به جناب صدراعظم گفت : ديروز بتوسط وزير مقيم پاره‌اى پيغامات در بعضى مواد متعلقه به بغداد و حركات عمرپاشا به جناب محمود پاشا تبليغات شده بود ، البته به جناب شما عرض كرده است .\r\nصدراعظم گفت : بلى شنيدم اولا معلوم جناب شما باشد كه دولت عثمانى با دولت ايران كمال مصافات را دارد ، و ثانيا من بالطبع مايل مزيد ارتباط اين دو دولت اسلام هستم ؛ زيرا كه جناب شما در اين نزديكى همهء فرنگستان را سير و سياحت كرديد ، باوجود اينكه ايشان سيويلزه هستندى باز از حميّت و غيرت دين و مذهب خود دست نمىكشند ، در اين صورت بديهى است آنچه لازمهء اقدامات است در ازدياد روابط دوستى ما بين دولتين علّيتين اسلام به قدر وسع عاجزانه من كوتاهى نخواهد شد ، و آن كيفيت سوق عسكر از طرف عمر پاشا بالمرّه بىاصل و بىپايه است .\r\n\r\n","description":"","footnote":"","page_name":" 424 ","page_number":552},
  {"content":"\r\n\r\nجناب ايلچى كبير گفت : فقط در اين باب شرح مختصرى به جناب محمود پاشا وزير خارجه نوشتم ، البته بعرض شما خواهد رسيد . مقرر بفرمائيد جواب آن را به زودى از براى من بفرستند . جناب صدراعظم قبول نموده برخاستند ، در حين مراجعت جناب صدراعظم براى فردا از جناب ايلچى و ميرزا احمد خان وعدهء دعوت گرفتند . فردا عصر در ساعت هشت نظر بوعدهء جناب سفير كبير همراه وزير مقيم و بعضى از صاحب‌منصبان بمجلس سور رفتند . اعليحضرت سلطان بيرون خيمهء سلطنتى تشريف آورده سفراء را احضار و فردافردا تفقد و احوالپرسى مىنمودند ، و رو به جناب امين الملك فرموده و احوالپرسى كرده فرمود : اين چادر مخصوص شماها است مىتوانيد از اينجا خوب تماشا بكنيد . با اين و آن قدرى صحبت كرده مراجعت بچادر خود فرمود .\r\n\r\nدر ضيافت شاهانه\r\nجناب صدراعظم همراه سفراء نشسته پاره‌اى بازيها از قبيل اسب‌دوانى فرنگيها و غيره آوردند و همه‌گونه اوضاع سازندگى و نوازندگى فراهم بود . بعد باز اعليحضرت سلطان بيرون آمده و سفراء را احضار و با هركدام از مقوله‌اى حرف زدند و فرمودند وقت شام است شام را بخوريد بعد بعضى بازيهاى غريبه است بايد تماشا كرد . داخل مجلس شام شدند . رئيس مجلس شام جناب صدراعظم بود و از سفراء ايلچى روس و فرانسه در آن مجلس نبودند . جناب امين الملك دست راست جناب صدراعظم و ايلچى پ روس دست چپ نشسته صرف شام گرديد . و از اول شام تا آخر آتشبازى مىشد و موزيكانچيها مشغول نوازندگى بودند .\r\nبعد از شام باز اعليحضرت سلطان خود بيرون آمده و [ در حضور ايشان 
  ] « 1 » انواع و اقسام بازيها درآوردند . اعليحضرت سلطان توجّه\r\n\r\n\r\n","description":"","footnote":"\r\n( 1 ) - نقل از نسخهء « ب » .\r\n","page_name":" 425 ","page_number":553},
  {"content":"\r\n\r\nبه جناب امين الملك فرمود كه خان ايلچى شما از اين اوضاع بازى در فرنگستان فرد كاملش را ديده‌ايد ، اين مجلس ما را مىپسنديد يا نه ؟\r\nجناب ايلچى كبير تشكرى از التفات سلطانى به عمل آورده بطور شايسته تصديق اوضاع سور همايون كرده ، اعليحضرت سلطان را عرايض جناب سفير كبير بسيار مستحسن افتاده تعارفى به جناب معزىاليه نموده مراجعت به مكان همايونى فرمودند ، و مراجعت به منزل نمودند .\r\nفردا شب هم كه رسما دعوت شده بودند به سراى همايون رفتند و جميع سفراء و وكلاء حاضر بودند اول بحضور سلطان رفتند و بعد از تلطّفات و يكان‌يكان احوالپرسى امر بطعام فرموده خود پيش افتاد از اين عمارت تا مسند سلطنتى خود تشريف برده آنجا ايستادند ، و صدراعظم پيش افتاده سفراء و وكلاء على الترتيب از حضور سلطان تعظيم و تكريم كرده گذشتند و بر سر سفره رفتند . جناب صدراعظم در وسط نشسته دو نفر سفير كبير كه يكى جناب امين الملك و ديگرى ايلچى كبير فرانسه بود در جنبين خود نشاند . بعد از صرف شام باز تشريفاتچى از جانب سلطان نزد جناب امين الملك آمده التفات ملوكانه را تبليغ نمود كه كالسكهء مخصوص سلطانى حاضر است كه شما را به محل سور ببرد ؛ لهذا جناب سفير كبير بعد از تشكر و امتنان سوار كالسكهء سلطانى شده روانهء مكان سور شدند ، و چند ساعتى در آنجا با سفراء و وكلاى دولت مشغول صحبت و تماشاى بازيهاى مختلفه نموده مراجعت به منزل خود كردند « 1 » .\r\nچنانچه سابقا ذكر شد جناب امين الملك به جهت انجام مطالب\r\n\r\n\r\n","description":"","footnote":"\r\n( 1 ) - جلد اول كتاب « مخزن الوقايع » نسخهء الف در اينجا بپايان مىرسد و از عبارت « چنانچه سابقا ذكر شد . . . » تا اول جلد دوم مخزن الوقايع نقل از نسخهء ب است و در نسخهء الف وجود ندارد .\r\n","page_name":" 426 ","page_number":554},
  {"content":"\r\n\r\n\r\nرقابت ميرزا آقا خان نورى با فرخ خان\r\nمعوّقه تبعه و تجار ايرانيه مقيمين ممالك عثمانى و رفع اختلافات مهمّه در سرحدات قريب شش ماه در اسلامبول توقف نمودند ، و از آن طرف وكلاى دولت عثمانى ظاهرا با كمال رأفت و مهربانى جواب مىنوشتند ، ولى فايده مترتب نمىشد . از طرف ديگر جناب اشرف ميرزا آقا خان صدر اعظم نظر به بعض جهات نمىخواست كه امين الملك به اين زوديها از اسلامبول مراجعت به دربار ايران نمايد ، و بهر نحو بود اسباب اقامت او را در اسلامبول فراهم مىآوردند . زمانى كه ميرزا ملكم خان مستشار بعد از توقف قليلى از اسلامبول از جانب صدارت عظمى احضار به ايران شد ، گويا به جناب اشرف صدراعظم چنان وانمود كرده بود كه امين الملك بنا به نخوت و غرور و تحصيل شأن و شرفى كه در اين سفر اروپا كرده است پس از مراجعت بطور يقين صدراعظم ايران خواهد شد . جناب اشرف نيز اين معنى را باور كرده على الاتصال درصدد كسر اعتبار و عظم شأن و امتداد اقامت امين الملك در اسلامبول برمىآمدند ، و اگر قوّه و امكانى مىداشت هرگز راضى نبود كه قدم به خاك ايران بگذارد ، بفاصلهء قليل نريمان خان نايب اول سفارت كبرى را نيز همراه صاحب‌منصبانى كه از اروپا آمده بودند احضار به ايران كردند .\r\n\r\nدلسرد كردن سفير\r\nپس از چندى اين بنده درگاه مؤلف اين كتاب وقايع را جناب اشرف صدراعظم احضار نمودند و پروبال امين الملك را متدرجا مىشكستند كه از عظم شأن افتاده در انظار مردم بىكفايت و بىعقل بقلم برود ، در معيّت امين الملك به همه جهت سه نفر صاحب‌منصب ماند كه آنها نيز از قواعد و اصول دولت عثمانى بىاطلاع بودند ، از تراكم امورات و مطالب مهمّه و اهمال وكلاى دولت عثمانى و عدم پيشرفت كارها دلتنگى كنى و\r\n\r\n","description":"","footnote":"","page_name":" 427 ","page_number":555},
  {"content":"\r\n\r\nخستگى خاطر به جناب امين الملك حاصل شد ، و روزبروز بملالت خاطر مىافزود ، و از اين سمت هرچه مطالب به دربار ايران مىنوشتند در مدت دو ماه و سه ماه جوابى نمىرسيد ، از اين معنى جناب امين الملك زايد الوصف دلتنگ و ملول بود .\r\n\r\nخبر عزل صدراعظم\r\n\r\nبازگشت سفير به ايران\r\nهرروز در اين خيال بودند كه اسبابى فراهم آورده عازم ايران باشد تا پس از مدتى چاپار ايران وارد شد پيك ورود هزاران بشارت و شادى سرود و زنگ ملال از دل امين الملك زدود و فرح و انبساط و شادى و نشاط افزود . مقدمهء معزولى و گرفتارى جناب اشرف ميرزا آقا خان صدر اعظم نورى ملقب به اعتماد الدوله در تحريرات وارده مندرج بود . از اين بابت خاطر جناب امين الملك شگفته گشت و بطور عجله اسباب معاودت به دربار ايران را فراهم آورد . صورت مطالب و سواد سؤال و جواب خود را با وكلاى دولت عثمانى كه در اين مدت نموده بودند نسخه‌اى از هريك به سفراى دول روس و فرانسه و انگليس مقيمين اسلامبول فرستاد ، از طريق طرابزن و ارزنة الروم عازم دربار شوكتمدار ايران شده مظهر الطاف و اعطاف حضرت ظل اللهى روحنا فداه گرديد . پس از چندى به لقب امين الدولگى و وزارت دربارى مفتخر و سرافراز آمدند . انتهى .\r\nپايان جلد اول\r\n\r\n","description":"","footnote":"","page_name":" 428 ","page_number":556},
  {"content":"\r\n\r\n\r\nتوضيحات\r\n\r\nص 4\r\nاسامى همراهان فرخ خان امين الملك از قرار زير بود :\r\n- حاجى ميرزا زمان خان عموى امين الملك غفارى كه سمت مستشارى او را در اين سفارت داشت پس از مراجعت به طهران ( 1275 ) كارپرداز اول ( ژنرال قنسول ) ايران در مصر شد ( تا آخر 1278 ) . در 1279 كارپرداز اول در بغداد شد و به اين ترتيب از اعضاء عاليرتبهء وزارت خارجه بشمار مىآمد و مأموريتهائى هم در خراسان براى مميزى داشت . ( ر . ك .\r\nبه سالنامه‌هاى رسمى آن زمان ) .\r\n- ميرزا ملكم خان ( ناظم الدوله بعدى ) كه شرح زندگى او مفصلا در كتب مختلف آمده است مستشار سفارت امين الملك بود .\r\n- نريمان خان ، پسر سليمان خان سهام الدوله و برادر جهانگير خان وزير قورخانه و صنايع نايب اول هيأت فرخ خان بود . در 1275 مستشار سفارت اسلامبول شد ( در معيت ميرزا حسين خان سپهسالار بعدى ) . در 1290 كارپرداز اول در مصر بود . از 1296 تا 1320 وزيرمختار در وينه بود و در آن شهر فوت كرد . وى لقب قوام السلطنه گرفت .\r\n- ميرزا رضا غفارى عموى فرخ خان ، از پنج نفر شاگردى بود كه محمد شاه براى تحصيل به اروپا فرستاده بود و پس از بازگشت از فرانسه در دار الفنون طهران اشتغال داشت . در سفارت امين الملك وى سمت مترجمى اول داشت . در مراجعت سمت مترجم حضور ناصر الدين شاه پيدا كرد .\r\n- ميرزا علينقى ( حكيم الممالك بعدى ) پسر ميرزا اسماعيل پيشخدمت‌باشى سلام و برادر كوچك آقا رضا اقبال السلطنه ، در دار الفنون طهران تحصيلات طب كرد و در واقع براى ادامهء تحصيل به اروپا رفت و در پاريس نايب سفارت كبرى شد . در مراجعت جزء اطباء مخصوص ناصر الدين شاه قرار گرفت . پس از فوت پدرش پيشخدمت‌باشى سلام شد ، بعدا رئيس معادن و صنايع و حاكم بعضى از ولايات شد .\r\n- حاجى ميرزا حسين خان گرانمايه كه علاوه بر اطلاعات مذكور در پيشگفتار مطلب زير را نيز دربارهء او ميتوان افزود :\r\n\r\n","description":"","footnote":"","page_name":" 429 ","page_number":557},
  {"content":"\r\n\r\nمطابق سالنامه‌هاى دولتى سنوات 1299 تا 1300 در وزارت عدليه سمت رياست مجلس تحقيق و دعاوى و حقوق را داشته است .\r\n- نيكولا (  J . B . Nicolas  ) ( 1814 - 1875 ) ايرانشناس معروف فرانسوى ساليان دراز ترجمان سفارت فرانسه در طهران بود . بعنوان مهماندار از طرف دولت فرانسه همراه فرخ خان بود . نيكولا مؤلف كتابهاى متعددى دربارهء ادبيات فارسى است : « رباعيات عمر خيام » ( 1867 ) ، « كتاب لغت فرانسه - فارسى » ( 1885 ) و غيره .\r\n- فوكتى (  Fochetti  ) - معلم فيزيك و شيمى در دار الفنون و دواساز سفارت امين الملك در 1276 ( 1858 و 59 ) خط تلگراف تبريز - طهران را كشيد . ( ر . ك .\r\nبه « راپورتهاى گوبينو ص 170 و مرآت البلدان ج 3 ص 21 ) علاوه بر اين اشخاص دو نفر ديگر بنام محمد على آقا ( مترجم سفارت ) و ميرزا حسين ( طبيب سفارت ) بودند كه اسم آنها در كتاب « ژيه داميت » ( قصيده براى ناصر الدين شاه ) آمده است ولى اطلاع بيشترى راجع به آن اشخاص موجود نيست جز اينكه ميدانيم محمد على آقا از محصلين اعزامى زمان محمد شاه بوده است و بعدا در ادارهء نظميه مشغول كار شد و از اينرو به « محمد على خان نظميه » شهرت يافت و ظاهرا مورد توجه حاج ميرزا حسين خان سپهسالار بوده است .\r\n\r\nص 15 - س 8\r\nعلت توقف سفارت در خوى و بعدا در تبريز بيشتر از اين جهت بود كه دولت به امين الملك دستور داده بود كه با تأنى حركت كند تا خبر فتح هرات برسد .\r\n\r\nص 36 - س 2\r\nآبت  ( K . E . Abbott )  ( متوفى در 1873 ) - از 1841 به بعد مأموريتهاى قنسولى در ايران داشت . قنسول در تبريز ( از 1854 تا 1856 ) - پس از برقرارى روابط جنرال قنسول تبريز شد ( از 1857 تا 1868 ) - ( براى آگاهى از شرح احوال اغلب مأموران انگليسى در ايران از رسالهء مفيد رابينو دربارهء « صاحبمنصبان ديپلوماتيك و كنسولى انگليس و ايران » لندن 1946 بهرهء فراوان برده شد ) .\r\n\r\n","description":"","footnote":"","page_name":" 430 ","page_number":558},
  {"content":"\r\n\r\n\r\nص 67 - س 10\r\nموره كه تلفظ صحيحش مره است  ( C . A . Murray )  ( 1806 - 1895 ) ، از سپتامبر 1854 تا دسامبر 1855 و از نو از 1857 تا ژوئن 1859 وزيرمختار انگليس در ايران بود . مره از ايران متنفر بود و در نامه‌اى بتاريخ 5 آوريل 1857 مملكت ما را » لانهء دسيسه ، دروغ و كلاهبردارى » مينامد و ميافزايد : وحشت‌آور است كه ممالكى مانند انگليس و فرانسه و روسيه و دول ديگر به شرف شاه ايران اهميتى مىگذارند و با او مانند سلطانى كه متعلق به دنياى متمدن باشد رفتار ميكنند . ( از ص 262 شرح حال مره اثر  Maxwell  ) .\r\n\r\nص 67 - س 13\r\nداستان ميرزا هاشم خان كه چكيدهء آن در مقدمه آمده بتوسط نامه‌ها و گزارشهاى مختلفى تأييد مىشود . در « راپورتهاى ديپلوماتيك » از كنت دوگوبينو ( پاريس و ژنو ، 1959 ) و كليه مراسلات سفارت فرانسه در طهران به وزارت خارجه پاريس اين موضوع بتفصيل آمده است و علنا گفته مىشود كه زن ميرزا هاشم نورى با « تامسن » و « مره » روابطى داشته است .\r\n\r\nص 68 - س 7\r\nطامسن  ( W . T . Thomson )  ( متوفى در 1883 ) - از 1837 مأموريتهائى در ايران داشت . از 1853 تا 1858 نايب سفارت انگليس در طهران بود و از مارس 1853 تا آوريل 1855 شارژدافر گرديد . از 1872 تا 1879 در ايران وزيرمختار شد . وى را با « رونالد فرگوسن تامسن  R . F . Thomson  » كه همزمان با او در سفارت طهران خدمت ميكرد نبايد اشتباه كرد .\r\n\r\nص 71 - س 1\r\nشيل  ( J . Sheil )  ( 1803 - 1871 ) - از 1836 در ايران مأموريت داشت . از 1844 تا 1847 و از نو از 1849 تا 1853 وزيرمختار انگليس در ايران بود . زن او كتاب معتبرى دربارهء ايران نوشته است .\r\n\r\n","description":"","footnote":"","page_name":" 431 ","page_number":559},
  {"content":"\r\n\r\n\r\nص 103 - س 3\r\nدو قنسول انگليسى در تبريز خدمت كرده بودند يكى  Stevens  ( 1846 ) و ديگرى آبت مذكور در صفحهء 430 ( 1853 ) .\r\n\r\nص 116 - س 6\r\nبتاريخ ميلادى فرخ خان در فصل تابستان در 15 ژوئيه 1856 از طهران حركت كرد و در پائيز بتاريخ 18 اكتبر 1856 به اسلامبول رسيد .\r\n\r\nص 121 - س 2\r\nمقصود از ايلچى انگليس « ستراتفورد دوردكليف »  ( Stratford de Redcliffe )  است كه يكى از نامىترين مردان سياسى بريتانيا بود و از 1825 تا 1829 و دوباره از 1842 تا 1857 سفير كبير انگليس در عثمانى بود . ( متولد در 1786 - متوفى در 1880 ) .\r\n\r\nص 121 - س 3\r\nچرچيل  ( H . A . Churchill )  ( متوفى در 1886 ) - معاون ناظر انگليسى در كميسيون سرحدى ايران و عثمانى ( 1848 ) . منشى و مترجم كميسيون ( 1850 - 1852 ) . آتاشه سوم در سفارت طهران ( 1852 ) . وابسته به گروه فرماندهى جنرال ( سرلشكر ) ويليامس كه مأمور قشون عثمانى در آسيا بود ( 1854 ) . قنسول در رشت از 1875 تا 1879 . راجع به او و برادرانش در ابتداى كتاب زندگى خصوصى ناصر الدين شاه ، تأليف آقاى دوستعلى معير الممالك شرحى آمده است .\r\n\r\nص 121 - س 8\r\nاليسون  ( Alison )  مأمور سياسى بريتانيا كه سابقهء ممتدى در كارهاى شرقى داشت و بيش از 12 سال وزيرمختار انگليس در ايران بود ( 1860 - 1872 ) و در طهران فوت كرد .\r\n\r\nص 127 - س 9\r\nكلارندون  ( Clarendon )  ( 1800 - 1870 ) از 1853 تا 1859 و از 1865 تا 1870 وزير خارجه انگليس بود .\r\n\r\n","description":"","footnote":"","page_name":" 432 ","page_number":560},
  {"content":"\r\n\r\n\r\nص 131 - س 16\r\nاوترام  ( Outram )  ( 1803 - 1863 ) - سركردهء انگليسى كه تمام دورهء خدمات نظامى خود را در هندوستان گذرانيد . در 1856 فرماندهء كل قشونكشى به ايران گرديد و پس از جنگ در هندوستان نقش مهمى در فرونشاندن انقلاب « سپاهيان » داشت . ( ر . ك . بشرح حال او اثر  Goldsmidt  ، لندن 1880 و شرح حال ديگرى از او اثر  Trotter  ، لندن 1909 و كتاب « جنگ انگليس و ايران در سال 1273 » ، طهران 1327 شمسى كه ترجمه‌ايست از چند فصل كتاب مفصلى به انگليسى تحت عنوان « لشكركشى اوترام و هيولاك به ايران » ، ( لندن 1858 ) .\r\n\r\nص 144 - س 8\r\nبوره  ( N . P . Bouree )  ( 1811 - 1886 ) - در 1855 با سمت وزيرمختارى فرانسه براى ايجاد روابط مرتب به طهران آمد و تا 1856 در آنجا بود . و پس از او « گوبينو » شارژدافر شد .\r\n\r\nص 149 - س 1\r\nمستر موره البته  Murray  مذكور در قبل نيست . اين شخص مور  Moor  يكى از اعضاء سفارت انگليس در اسلامبول است ( از 1855 تا 1857 ) .\r\n\r\nص 154\r\nدربارهء مذاكرات فرخ خان امين الملك با « استراتفورد دورد كليف » و اشكالتراشيهاى ممتد انگليسها مدارك بيشمارى موجود است . ما براى تكميل اين قسمت خواندن « راپورتهاى ديپلوماتيك » كنت دوگوبينو و مخصوصا كتاب « هرات و جنگ انگليس و ايران » اثر « بوشف » روسى ( مسكو ، 1959 ) را كه جامعترين و عميق‌ترين نوشته دربارهء اين موضوع است توصيه ميكنيم . بهرحال اميدواريم كه عمدهء مطالب اين دو كتاب را در جلد دوم تأليف حاضر ، ذكر نمائيم .\r\n\r\nص 172 - يادداشت 1\r\nدر اين يادداشت غلط چاپى روى داده است و تلفظ صحيح اسم اين شخص « بيبرستاين » است . وى در 1839 و 1840 مترجم هيأت كنت دوسرسه بود كه به ايران آمد .\r\n\r\n","description":"","footnote":"","page_name":" 433 ","page_number":561},
  {"content":"\r\n\r\n\r\nص 194 - س 18\r\nناپلئون سوم برادرزادهء ناپلئون اول در 1808 در پاريس متولد شد . وى در دهم دسامبر 1848 موفق گرديد كه به سمت رياست جمهور انتخاب گردد . سپس با نقض سوگند خود دائر به حفظ قانون اساسى فرانسه ، در 1852 رژيم امپراتورى را از نو برقرار كرد و تا 1858 يعنى هنگاميكه فرخ خان در اروپا بود دوران استبدادى خود را پيمود . در 1853 زنى از نجباى اسپانيائى بنام « اوژنى » گرفت . امپراتريس نفوذ زيادى بر ناپلئون سوم داشت . سياست ارتجاعى داخلى و تعرضات خارجى وى ( منجمله قشونكشى به مكزيك ) منجر به خلع وى پس از شكست از آلمان در 1870 گرديد . ناپلئون سوم در 1873 در انگليس فوت كرد .\r\n\r\nص 195 - س 16\r\nمقصود از ولادت تولد پسر ناپلئون سوم در 1856 است . اين جوان در 1879 در افريقا كشته شد .\r\n\r\nص 195 - س 19\r\nمقصود از عهد عمومى اشاره به جنگ كريمه  Crimee  يا جنگ مشرق است كه از 1854 تا 1856 طول كشيد و در آن روسيه بر ضد عثمانى ، انگليس و فرانسه جنگيد . اين را بايد گوشزد نمود كه فرانسه و انگليس از بيطرفى ايران در اين جنگ سپاسگزار بودند .\r\n\r\nص 196\r\nدر « راپورتهاى ديپلوماتيك » از گوبينو شرح عكس العمل اين شرفيابى بتفصيل آمده است .\r\n\r\nص 197 - س 4\r\nبراى موضوع شمشير ر . ك . به مقالهء محققانه آقاى حسن نراقى ( يادبود يكى از هنرهاى ديرين ايران ) در مجلهء هنر و مردم بهمن 1342 .\r\n\r\nص 218 - س 7\r\nو الوسكى  ( Walewski )  ( 1815 - 1868 ) - پسر نامشروع ناپلئون اول ، از كنتس -\r\n\r\n","description":"","footnote":"","page_name":" 434 ","page_number":562},
  {"content":"\r\n\r\nمارى و الوسكاى لهستانى كه از ماه مه 1855 تا ژانويه 1860 وزير خارجهء پسرعمويش ناپلئون سوم بود .\r\n\r\nص 217 - س 8\r\nكاولى  ( Lord Cowley )  ( 1804 - 1884 ) - سفير بريتانيا در فرانسه ميان سالهاى 1852 و 1867 .\r\n\r\nص 219 - س 13\r\nلنج صاحب - اين مرد همان لينچ  ( H . B . Lynch )  است كه در روى فرات و دجله كشتىرانى دائر كرد و در 1857 يكى از مديران « كمپانى تقاطع تلگراف اروپا و هندوستان » بود . وى در 1887 از راه كوههاى بختيارى سفرى به اصفهان كرد . ( ر . ك . به « راه درهء فرات به هندوستان » از  Andrew  ، لندن 1857 و « اكتشاف ايران » از گابريل ) .\r\n\r\nص 220 - يادداشت 2\r\nمقصود ملكه  Victoria  ( ويكتوريا ) 1819 - 1901 است كه در 1837 تاجگذارى و در 1840 با پرنس البرت عروسى كرد . عنوان ملكه ويكتوريا را در نوشته‌هاى فارسى گاه اعليحضرت و گاه علياحضرت مينوشتند .\r\n\r\nص 250 - س 12\r\nراسن‌سن - مقصود رالينسن  ( H . C . Rawlinson )  است كه شرح او در يادداشتهاى شرح حال امين الدوله در آغاز كتاب حاضر آمده است . ( برادرش جرج رالينسن شرح حالى از او نوشته است . لندن 1898 ) .\r\n\r\nص 258 - س 19\r\nلردجان راسل  ( John Russel )  ( 1792 - 1878 ) از ماه ژوئيه 1859 و پس از كلارندون وزير خارجه انگليس شد .\r\n\r\nص 295\r\nدربارهء سفر امين الملك به بلژيك اسنادى در وزارت خارجه بلژيك موجود است .\r\nنيز ميتوان از شماره‌هاى روزنامهء  Moniteur Belge  چاپ بروكسل ( سال 1857 ) استفاده برد .\r\n\r\n","description":"","footnote":"","page_name":" 435 ","page_number":563},
  {"content":"\r\n\r\n\r\nص 297 - س 3\r\nدر آن زمان لئوپولد اول  Leopold I  ( 1790 - 1865 ) پادشاه بلژيك بود . بلژيك در 1830 به استقلال رسيده بود .\r\n\r\nص 319 - س 19\r\nشرح سفر امين الملك به ولايت نرماندى در كتاب  Thieury  ( روابط ايران و فرانسه :\r\nايران و نرماندى - چاپ  Evreux  ، 1866 ) بتفصيل آمده است .\r\n\r\nص 390 - س 16\r\nكنت كاوور ( 1810 - 1861 ) مرد سياسى ايتاليائى كه از 1852 تا مرگش وزير بود و از عاملان مهم وحدت ايتاليا بشمار ميرود .\r\n\r\nص 408 - س 15\r\nدربارهء اين مذاكرات محرمانه يادداشتى خطى موجود است كه عين آن در جلد دوم كتاب حاضر خواهد آمد .\r\n\r\nص 427 - س 10\r\nدربارهء نفوذ شخص امين الملك غفارى در انجام مأموريت خود شرح جالبى در « تاريخ روابط سياسى ايران و عثمانى » نگارش محمود فرهاد معتمد ( چاپ طهران بدون تاريخ ) موجود است ( ص 52 تا 54 ) كه در جلد 2 كتاب حاضر خواهد آمد .\r\n\r\nص 428 - س 2\r\nموضوع بلاجواب ماندن نامه‌هاى امين الملك از اسلامبول به اين سادگى هم نبود .\r\nزيرا دستخطها و نامه‌هائى از شاه و ميرزا آقا خان نورى موجود است كه باوجود مكاتبات كارها را معوق مىگذاشتند . توضيح آنكه اعتماد الدوله بشدت از فرخ خان امين الملك ميترسيد كه مبادا هنگام مراجعت جاى او را در صدارت بگيرد ( گوبينو صريحا اين موضوع را در گزارشهاى خود تأييد مىكند ) و شاه نيز در حين تصميم عزل ميرزا آقا خان نميخواست رسما به فرخ خان بنويسد كه برگردد . تفصيل هنگام چاپ مراسلات در جلد دوم كتاب حاضر خواهد آمد .\r\nحسنعلى غفارى\r\n\r\n","description":"","footnote":"","page_name":" 436 ","page_number":564},
  {"content":"\r\n\r\n\r\nفهرست مآخذ دربارهء زندگى و خدمات فرخ خان امين الدوله\r\nعلاوه بر دستخطهاى شاهان ايران و مراسلات و فرمانها و اسناد و مدارك گوناگون ( از قبيل نقاشى و عكس و غيره ) و اسناد موجود در وزارت خارجه ايران و وزارتهاى خارجه انگليس و فرانسه ، تركيه ، بلژيك ، امريكا و غيره از منابع ذيل استفاده برده شده است .\r\n\r\nبه فارسى :\r\n- روزنامهء وقايع اتفاقيه ( از 1267 تا 1277 ) و روزنامهء دولت عليه ايران ( از 1277 تا 1287 ) و روزنامهء ايران ( 1288 ) .\r\n- لسان الملك سپهر ، ناسخ التواريخ ، ج 13 ، طهران 1273 .\r\n- ناصر الدين شاه قاجار ، سفرنامهء خراسان ، طهران 1283 .\r\n- حقايق‌نگار خورموجى ، حقايق الاخبار ناصرى ، ط ، 1284 .\r\n- سروش اصفهانى ، ديوان ، چاپ م . ج . محجوب ، تهران 1340 ش .\r\n- عبد الرحيم ضرابى ، مرآت القاسان ، چاپ دوم ، باهتمام ا . افشار . تهران 1341 ش .\r\n- اعتماد السلطنه ، مرآت البلدان ، ج ، تهران 1294 و 1295 .\r\n- صنيع الدوله ، منتظم ناصرى ، ج 3 ، تهران 1300 .\r\n- اعتماد السلطنه ، المآثر و الآثار ، تهران 1306 .\r\n- اعتماد السلطنه ، اسرار انحطاط ايران يا خوابنامه ، مشهد 1324 ش .\r\n- حاجى پيرزاده ، سفرنامه ، 2 ج ، چاپ ح ، فرمانفرمائيان تهران 1342 و 1343 ش .\r\n- محمد على خان غفارى ( مصدق الدوله ) ، تاريخ غفارى ( خطى 2 ج - 1309 ) .\r\n- ميرزا على خان امين الدوله ، خاطرات سياسى ، چاپ ح ، فرمانفرمائيان ، تهران 1341 ش .\r\n- يحيى دولت‌آبادى ، شرح احوال قائم‌مقام ، قاهره 1350 .\r\n- رضا قلى خان هدايت ، روضة الصفاى ناصرى . چاپ خيام .\r\n\r\n","description":"","footnote":"","page_name":" 437 ","page_number":565},
  {"content":"\r\n\r\n- على اصغر شميم ، تاريخ ايران ، تهران 1316 ش .\r\n- على محمد مجير شيبانى ، تاريخ شيبانى ، تهران 1321 ش .\r\n- فريدون آدميت ، امير كبير و ايران ، چاپ دوم تهران 1323 ش .\r\n- مجلهء يادگار ( سال سوم شمارهء 8 و شمارهء 10 - سال چهارم شمارهء 1 و 2 ) .\r\n- ملك‌آراء ، شرح حال عباس ميرزا ملك‌آرا . تهران 1325 ش .\r\n- محمود فرهاد معتمد ، سپهسالار اعظم ، تهران ( 2 ج ) 1325 ش .\r\n- پرويز ناتل خانلرى ، نثر فارسى در دورهء اخير ( در مجموعهء نخستين كنگرهء نويسندگان ايران ) تهران 1326 ش .\r\n- احمد توكلى ، افغانستان و روابط سياسى آن با ايران ، تهران 1327 ش .\r\n- نشريهء وزارت امور خارجه ( خرداد 1328 ، شهريور 1328 ، آذر 1328 ، دى 1335 ، اسفند 1339 ) .\r\n- اطلاعات ماهانه ، آذر 1328 ش .\r\n- مهدى قلى خان هدايت ( مخبر السلطنه ) ، خاطرات و خطرات ، چاپ دوم ، تهران 1344 ش .\r\n- محمد تقى مصطفوى ، آستانهء حضرت عبد العظيم ، تهران 1330 ش .\r\n- مهدى قلى هدايت ، گزارش ايران ، قسمت سوم تهران 1333 .\r\n- محمود محمود ، تاريخ روابط سياسى ايران و انگليس در قرن 19 ، ج 2 و 3 ، چاپ دوم ، 1334 ش .\r\n- مصطفى فاتح ، پنجاه سال نفت ايران ، تهران 1335 ش .\r\n- خان ملك ساسانى ، سياستگران دورهء قاجاريه ، تهران 1338 ش .\r\n- مجلهء كاوش ، اسفند 1339 .\r\n- مجلهء نقش‌ونگار شمارهء 7 دورهء سوم 1339 ( مقالهء مصطفوى دربارهء نقاشان خاندان غفارى ) .\r\n- مهدى فرخ ( معتصم السلطنه ) تاريخ سياسى افغانستان . طهران 1330 ش .\r\n\r\n","description":"","footnote":"","page_name":" 438 ","page_number":566},
  {"content":"\r\n\r\n- فريدون آدميت ، فكر آزادى و مقدمهء نهضت مشروطيت ، تهران 1340 ش .\r\n- مجلهء يغما ( مرداد 1340 و شهريور 1340 ) .\r\n- قاضى احمد غفارى ، تاريخ‌نگارستان ، چاپ مدرس گيلانى ، تهران 1340 .\r\n- جهانگير قائم‌مقامى ، بحرين و مسائل خليج فارس ، تهران 1341 ش .\r\n- مجلهء پيام نوين ( مهر 1342 ) .\r\n- مجلهء هنر و مردم ( بهمن 1342 ، تير 1343 ) .\r\n- عبد اللّه مستوفى ، شرح زندگانى من ، ج 1 و 2 ، چاپ دوم تهران 1342 ش .\r\n- قاضى احمد غفارى ، تاريخ جهان‌آرا با مقدمهء حسن نراقى ، تهران 1343 ش .\r\n- هنت ، جنگ انگليس و ايران در 1273 ، ترجمهء سعادت نورى ، چاپ عباس اقبال ، تهران 1327 ش .\r\n- براون ، تاريخ ادبيات فارسى ، ج 4 ، ترجمهء رشيد ياسمى ، تهران 1316 ش .\r\n- واتسن ، تاريخ ايران ، ترجمه وحيد مازندرانى ، تهران 1341 .\r\n- واتسن ، تاريخ قاجار ، ترجمه عباسقلى آذرى ، تهران 1340 .\r\n- شاهزاده عضد الدوله ، تاريخ عضدى ، تهران 1306 ق .\r\n- شاهزاده مسعود ميرزا ظل السلطان ، تاريخ مسعودى ، تهران 1320 ق .\r\n- مجلهء وحيد ( فرخ خان امين الدوله غفارى از سعادت نورى ) از دىماه 1344 ببعد .\r\n- صديق الممالك ، منتخب التواريخ مظفرى ، تهران 1323 ق .\r\n- سرلشكر مقتدر - تاريخ نظامى ايران ، چاپ سوم ، تهران 1320 ش .\r\n\r\nبه فرانسوى :\r\n( پاريس ، 1931 )\r\n Siaasi , A . A . La Perse au contact de l'occident , Martens - Nouveau receuil general des traites . Gottingue . \r\n\r\n","description":"","footnote":"","page_name":" 439 ","page_number":567},
  {"content":"\r\n\r\n( طهران 1908 )  Motamen - ol - Molk - Receuil des traites . \r\n( پاريس 1933 )  Gobineau - Correspondance avec Prokesch - Osten \r\n( پاريس 1959 )  Tocqueville - Correspondance avec Gobineau \r\n( پاريس و ژنو 1959 )  Hytier - Depeches diplomatiques de Gobineau  ( در مجله  Revue des 2 Mondes  - پاريس 1857 )  Flandin - La prise de Herat . \r\n Thieury - La France et la Perse . Evraux , 1866 . \r\n( قصيدهء چاپ پاريس 1859 ) .  Gillet - Damitte - A S . M . Nasser - ed - din  علاوه بر كتابهاى فوق آرشيوهاى وزارت خارجه فرانسه و سفارت فرانسه در تهران و روزنامه‌هاى فرانسوى آن زمان از قبيل  Moniteur universev  و  La presse  و  journal des debats  و غيره مورد استفاده خواهد شد .\r\n\r\nبه انگليسى :\r\n Eastwick - Journal of a diplomate's three years residence in Persia . \r\n( لندن 1864 ، 2 ج )\r\n Rabino - Diplomatic and consular officers of Great Britain and Iran \r\n( لندن 1946 )\r\n Benjamin - Persia and the Persians . Boston ( Ticknor ) 1886 . \r\n( لندن 1921 ، 2 ج )  Sykes - A History of Persia . \r\n( لندن 1857 )\r\n Correspondence respectiog relations with Persia . \r\n Rawlinson - England and Russia in East . ( London , Murray , 1875 ) \r\n Parliamentary sessional papers ( 2 , XVI , 49 No 2218 ) . \r\n Hertslet - Treaties concluded between great Britain and Persia . ( London \r\n 1891 ) \r\n( لندن 1858 )  Hunt - Outram and Havelock's Persian campaign \r\n\r\n","description":"","footnote":"","page_name":" 440 ","page_number":568},
  {"content":"\r\n\r\n( كمبريج 1956 ، جلد چهارم ) .  Browne - A literary history of Persia . \r\n( لندن 1866 )  Watson - A History of Persia . \r\n Sanandaji - The first treaty between the U . S . A . and Iran . \r\n( رسالهء دانشگاه جرج تاون امريكا ، بدون تاريخ )\r\n\r\nبه آلمانى :\r\n( از 186 ببعد )  Gothaisches genealogisches buch . \r\n( لايپزيك 1865 )  Polak - Persien . \r\n( لايپزيك 1862 ، 2 ج )  Brugsch - Reise nach Persien \r\n\r\nبه روسى :\r\n Bushey - Angliski agresi v Iran . \r\n( درج 8 سال 1953 مجلهء مؤسسهء شرقشناسى آكادمى علوم شوروى )\r\n Bushev - Herat i Anglo Iranskae Voina . \r\n( بهترين كتابى كه تاكنون دربارهء مسألهء هرات و جنگ ايران و انگليس 1856 و 57 نوشته شده است . در مآخذ اين كتاب منابع روسى ديگر مربوط به اين مسأله آمده است . چاپ مسكو ، نشريات ادبيات شرقى ، 1959 ) .\r\n\r\nكتب مختلفه مربوط به تاريخ آن دوره :\r\n Surendra Nath Sen - 1987 . Dehli , Ministry of Information , 1953 . \r\n( دربارهء شورش سپاهيان هندوستان در 1857 )\r\n Cambridge History of British Foreign policy . \r\n Cambridge history of India . 1932 . \r\n\r\n","description":"","footnote":"","page_name":" 441 ","page_number":569},
  {"content":"\r\n\r\n\r\nفهرست اسامى كتب ، روزنامه و رساله\r\n\r\nالف\r\nاحاديث مثنوى 1\r\n\r\nب\r\nبوستان سعدى 1\r\n\r\nت\r\nتاريخ روابط سياسى ايران و انگليس 219\r\nتاريخ مردوخ 81 ، 82\r\n\r\nد\r\nدائرة المعارف بريتانيا 159\r\n\r\nر\r\nرسالهء مجديه 8\r\n\r\nس\r\nسفرنامهء ميرزا حسين فراهانى 31 ، 40\r\n\r\nف\r\nفرهنگ آنندراج 208\r\nفرهنگ معين 12 ، 40 ، 68 ، 127 ، 157 158 ، 191\r\nفرهنگ نظام 3\r\nفرهنگ نفيسى 163 ، 313 ، 325 ، 331\r\n\r\nق\r\nقانون ( روزنامه ) 4\r\nقاموس عصرى 415\r\n\r\nل\r\nلغت‌نامهء دهخدا 208\r\n\r\nم\r\nمجموعهء آثار ميرزا ملكم خان 4\r\nمخزن الوقايع 5 ، 426\r\nمفاتيح الجنان 1\r\n\r\n","description":"","footnote":"","page_name":" 442 ","page_number":570},
  {"content":"\r\n\r\n\r\nفهرست اعلام اشخاص\r\n\r\nالف\r\nآبت 36\r\nآقا خان - اعتماد الدوله\r\nآلبرت 246 ، 248 ، 253 ، 255 ، 303 330\r\nابراهيم خان سيستانى 31\r\nابو القاسم بيك ( - ابو القاسم ترجمان - ميرزا ابو القاسم خان ) 4 ، 15 ، 18 ، 21 ، 23 25 ، 26 ، 37\r\nابو القاسم خان - ناصر الملك\r\nاحمد خان ( حاجى ميرزا ) 9 ، 23 ، 26 ، 27 40 ، 42 ، 45 ، 46 ، 47 ، 49 ، 50 ، 51 52 ، 54 ، 56 ، 88 ، 89 ، 118 ، 138 ، 140 ، 156 ، 420 ، 421 ، 424 ، 425\r\nاحمد - دقيق افندى\r\nاحمد شاه 4\r\nاردشير 334\r\nاژن مكه 420\r\nاسد آقا مترجم 49\r\nاسد اللّه بيك 51 ، 53\r\nاسد اللّه خان ايشيك آقاسى 11\r\nاسكندر 158 ، 167\r\nاسكندر خان سردار 19\r\nاسماعيل پاشا 35 ، 38\r\nاسمعيل ( پيشخدمت ) 6 ، 54\r\nاعتماد الدوله ، ميرزا آقا خان 11 121 ، 128 ، 131 ، 136 ، 138 ، 41 151 ، 425 ، 428\r\nاقبال السلطنه ميرزا رضا خان 6\r\nالكساندر دوم 383\r\nاليسون 121\r\nامير كبير 71\r\nامين الدوله ( - امين الملك ) 156\r\nامين الدوله ، ميرزا على خان 8\r\nامين الملك ، فرخ خان 4 ، 5 ، 8 ، 16 ، 18 24 ، 25 ، 27 - « 1 » 32 ، 35 ، 37 ، 38 ، 42 46 ، 48 ، 50 - 57 ، 59 ، 60 ، 62 - 65 72 - 81 ، 83 ، 85 - 89 ، 91 - 98 ، 100 102 ، 103 ، 104 - 110 ، 113 - 120 123 ، 125 - 128 ، 131 ، 132 ، 134 - 141 ، 145 ، 146 ، 151 ، 156 ، 157 162 ، 163 ، 165 ، 170 ، 171 ، 173 174 ، 189 ، 190 ، 191 ، 193 ، 199\r\n\r\n\r\n","description":"","footnote":"\r\n( 1 ) - اين علامت ( - ) نشانهء شماره‌هاى مسلسل است .\r\n","page_name":" 443 ","page_number":571},
  {"content":"\r\n\r\n201 ، 210 ، 214 ، 218 ، 226 ، 236 239 ، 241 ، 244 ، 248 ، 250 ، 252 255 ، 263 ، 267 - 269 ، 271 275 ، 280 ، 284 ، 289 ، 298 ، 300 306 ، 312 ، 315 ، 319 ، 321 ، 326 - 329 ، 332 ، 335 ، 340 ، 342 ، 346 - 348 ، 391 ، 393 ، 394 ، 409\r\nاوترام ( ژنرال ) 131\r\nاورسينى 375 ، 376\r\nايوانف ( پروفسور ) 286\r\n\r\nب\r\nبارون 295\r\nبزرگ خان ( ميرزا ) 15 ، 18 ، 25 ، 34 ، 35 39 ، 41\r\nبقرات ( ط ) 158\r\nبوربون 382 ، 400\r\nبهلول آقا 20\r\nبيبرستين ( - بيبرستن ) 172 ، 190 ، 197 210 ، 235 ، 243 ، 316 ، 408 ، 410 413\r\n\r\nپ\r\nپاپ 395 ، 396\r\nپارلمستان ( لرد ) 250 ، 255\r\nپونشار 41\r\n\r\nت\r\nتقى خان ( - تقى خان خوئى - تقى خان سرهنگ خوئى ) 14 ، 15 ، 29 ، 31\r\nتقى خان - مجد الملك\r\n\r\nج\r\nجرجيس 33\r\nجعفر خان - مشير الدوله\r\nجعفر قلى خان ميرپنج 19\r\n\r\nچ\r\nچارچيل ( - چرچيل ) 149 ، 121\r\nچراغ على خان 8 ، 9\r\n\r\nح\r\nحاج ميرزا آقاسى 15 ، 65 ، 91\r\nحافظ آقا 40 ، 42\r\nحسنعلى خان خويى 6 ، 7 ، 8\r\nحسين بن عبد اللّه السرابى 4\r\nحسين پاشا 21 ، 25 ، 31 ، 32 ، 40\r\nحسين ( پيشخدمت ) 12\r\nحسين خان - گرانمايه\r\nحسين ميرزا 4\r\nحكيم الممالك ، ميرزا على نقى خان 6 ، 54\r\nحيدر افندى 10 ، 75\r\n\r\nخ\r\nخالد افندى 35\r\nخشيار شاه 158\r\nخليفه قلى خان 30 ، 31\r\n\r\nد\r\nدارا 167\r\n\r\n","description":"","footnote":"","page_name":" 444 ","page_number":572},
  {"content":"\r\n\r\nداراب ميرزا 14\r\nدبل ( به تشديد ب ) 267 ، 268 ، 315 316 ، 322 ، 411\r\nدقيق افندى ، احمد 19 ، 29\r\nدوست محمد خان 71 ، 91 ، 137 ، 142\r\n\r\nر\r\nراسن سن ( رولينسون ) 250\r\nرحيم آقا تبريز ى 34\r\nرد كليف ( - استرات فورد ) 237\r\nرسل ( جان ) 258\r\nرشيد پاشا 88 ، 97 ، 128 ، 129\r\nرضا خان - اقبال السلطنه\r\nرضا خان - مؤيد السلطنه\r\nرضا ( ميرزا ) 4 ، 393 ، 275 ، 328 ، 387\r\nروزه 279\r\nرولينسون 250\r\n\r\nز\r\nزمانخان ( مهنا ) 4\r\n\r\nژ\r\nژرون ( ژروم ) 201 ، 409\r\nژول دوبل 412\r\n\r\nس\r\nساعد الملك 45\r\nسترات فورد ( استراتفورد - رد كليف ) 237\r\nسعيد بيگ ( مترجم ) 54 ، 55\r\nسعيد خان - مؤتمن الملك\r\nسعيد بيك مترجم 45 ، 50\r\nسقرات ( ط ) 158\r\nسليمان 187\r\nسليمان پاشا 416 ، 419\r\nسليم بك 31\r\nسمرست ( دوشس ) 344\r\n\r\nش\r\nشارل پنجم 205\r\nشارلت 300\r\nشارلمانى 306\r\nشاه عباس 104 ، 334\r\nشفيع خان 347 ، 344\r\nشيخ الاسلام 7 ، 8 ، 422\r\nشيل صاحب 71\r\n\r\nص\r\nصغرى بيك 11\r\n\r\nط\r\nطامس صاحب ( طامسن صاحب ) 68\r\nطهماسب قلى خان 7\r\n\r\nع\r\nعاصم بيك 53\r\nعاكف افندى 31 ، 37\r\nعباسقلى خان 29 ، 31\r\nعباس ميرزا - ملك‌آرا\r\nعباس ميرزا - نايب السلطنه\r\nعبد الحسين ميرزا - فرمانفرما\r\nعبد الرحيم خان ( ميرزا ) 45 ، 47 ، 421\r\nعبد المجيد ( سلطان ) 54\r\nعضد الملك 4\r\nعلى آقا شكاك 81 ، 110\r\nعلى پاشا 36 ، 38 ، 39 ، 50\r\nعلى خان - امين الدوله\r\n\r\n","description":"","footnote":"","page_name":" 445 ","page_number":573},
  {"content":"\r\n\r\nعلى خان ماكوئى 29\r\nعلى نقى خان - حكيم الممالك\r\nعلى نقى خان ( ميرزا ) 413\r\nعمر پاشا 424\r\nعيسى خان ( هراتى ) 71\r\n\r\nغ\r\nغايب پاشا 35\r\nغفارى 275\r\nغفورى ( - غفور خان زرزا ) 82 ، 84 ، 111\r\n\r\nف\r\nفتحعلى شاه 11\r\nفرانسواژوزف 300\r\nفرخ خان - امين الملك\r\nفردريك 405\r\nفرزانه 54\r\nفرمانفرما ، عبد الحسين ميرزا 11\r\nفروزانفر ، بديع الزمان 1\r\nفكتى ( - فكتى صاحب ) 7 ، 387 ، 393\r\nفؤاد پاشا 48 ، 50 ، 54 ، 56 ، 106 ، 108 128\r\nفيروز ميرزا - نصرة الدوله\r\n\r\nق\r\nقائم‌مقام ، ميرزا صادق 11 ، 12 ، 14\r\nقراگوزلو - ناصر الملك\r\nقسطنطين ( شاهزاده ) 282 ، 290\r\nقوام السلطنه ، نريمانخان 4 ، 48 ، 266 ، 219\r\nقودنه صاحب 388\r\nقيسل ( ماتيلد ) 201\r\nقيصر 395\r\n\r\nك\r\nكازيميرسيكى ، بيبرستين 172\r\nكامل بيك 48 ، 52\r\nكامل پاشا 423\r\nكاوور ( كنت ) 390\r\nكاولى هنرى ريچارد چارلس بارون ( لرد ) 218 ، 220 ، 238\r\nكلارندن ( - لرد كلارندان - كلارندون ) 127 ، 243 ، 249 ، 250 ، 251\r\nكليف ( - رد كليف ) 237\r\nكولمن 275 ، 278 ، 281\r\nكهندل خان 71\r\nكهيا بيك 35\r\n\r\nگ\r\nگرانمايه ، حاج ميرزا حسين خان 4\r\n\r\nل\r\nلئوپولد اول 300\r\nلنج صاحب 219 ، 244 ، 245 ، 248 ، 250 252 ، 257 ، 262 ، 326 ، 327 ، 335 344 ، 358 ، 366\r\nلوئى چهاردهم 235\r\nلوئى فيليپ 299\r\nلورث 265\r\n\r\n","description":"","footnote":"","page_name":" 446 ","page_number":574},
  {"content":"\r\n\r\nلولى لرد ( لرد كاولى ) 242\r\nلوى ( لوئى ) پانزدهم 286\r\nليوپولد 402\r\n\r\nم\r\nماتيلد ( شاهزاده ) 409 ، 201\r\nمارى طرز 402\r\nماكسى ميليان 300\r\nمجد الملك ، ميرزا تقى خان 8\r\nمجد الملك ، ميرزا محمد خان 8\r\nمحمد ابراهيم ( تاجر قزوينى ) 13 ، 34\r\nمحمد بيك 33\r\nمحمد تبريز ى ( ميرزا ) 45\r\nمحمد حسن خان سردار 179\r\nمحمد حسين ( حاجى مير ) 13 ، 14\r\nمحمد خان 179\r\nمحمد خان ، حاجى ميرزا ( دبير مهام ) 8\r\nمحمد رحيم ميرزا 14\r\nمحمد رضا خان ( بيگلربيگى ) 13\r\nمحمد رضا ( مستوفى خمسه ) 8\r\nمحمد شاه 65 ، 172 ، 275 ، 330\r\nمحمد على آقا ( - محمد آقا مترجم ) 4 ، 117 118\r\nمحمد - ملك التجار قزوينى\r\nمحمد يوسف ( شاهزاده ) 17\r\nمحمود پاشا 424 ، 425\r\nمحمود خان قراگوزلو - ناصر الملك\r\nمحمود خان ( مصلحت‌گزار ) 178 ، 179 181\r\nمحمود خان ميرپنجه 4 ، 177\r\nمحمود محمود 219\r\nمحيط طباطبائى 4\r\nمشير الدوله ميرزا جعفر خان 13\r\nمشير پاشا 37 ، 38 ، 39\r\nمصطفى آقا مدبر ( به تشديد ب ) 34\r\nمصطفى افندى ( مين‌باشى ) 35\r\nمصطفى پاشا ( ميرلوا ) 39\r\nمصطفى سركرده ( حاجى ) 17 ، 18 ، 19 ، 21 22\r\nمعير الممالك 121\r\nملك‌آرا ، عباس ميرزا 86\r\nملك التجار قزوين ، حاجى آقا محمد 6\r\nملكم خان - ناظم الدوله 4 ، 10 ، 13 ، 40 48 ، 126 ، 138 ، 139 ، 312 ، 387 393 ، 427\r\nمؤتمن الملك ، ميرزا سعيد 4\r\nموره 69 ، 67 ، 91 ، 137 ، 138 ، 139 144 ، 147 ، 153\r\nموسى آقاى كرد 32\r\nمؤيد السلطنه ، ميرزا رضا خان 4\r\nمهدى منشى ( حاجى ميرزا ) 45 ، 49\r\nميتل ( ماتيلد ) 409\r\nميرزا احمد ( منشى ) 97\r\nميكائل ( ميكل آنژ ) 396\r\n\r\nن\r\nناپلئون اول 233 ، 284 ، 290 ، 303 ، 382\r\n\r\n","description":"","footnote":"","page_name":" 447 ","page_number":575},
  {"content":"\r\n\r\n393 ، 394 ، 402 ، 405 ، 409\r\nناپلئون سوم 227 ، 230 ، 374 ، 383 ، 408\r\nناصر الدوله 11\r\nناصر الدين شاه 1 ، 71 ، 86 ، 409\r\nناصر الملك ، ابو القاسم خان 4\r\nناصر الملك محمود خان ، قراگوزلو 4\r\nناظم الدوله ملكم خان ( ميرزا ) 4\r\nنايب السلطنه ، عباس ميرزا 11\r\nنريمانخان - قوام السلطنه\r\nنجم‌آبادى ، دكتر محمود 231\r\nنسيم پاشا 40 ، 41 ، 43\r\nنصرة الدوله ، فيروز ميرزا 11\r\nنفيسى ، سعيد 268\r\nنورى افندى 57\r\nنوح 262\r\nنوس ( شاهزاده ) 29\r\nنيكلا 6 ، 7\r\n\r\nو\r\nوالوسكى ( كنت ) 218\r\nوالى پاشا ، محمد ( - وجيه پاشا ) 16 ، 18 36 ، 38\r\nولى خان 9\r\nوليمس 264 ، 265\r\nويكتوريا ( ملكه ) 227\r\n\r\nه\r\nهاشم خان ( ميرزا ) 67 ، 68 ، 69 ، 91 ، 103 138 ، 139 ، 143\r\nهانرى چهارم 206 ، 385\r\nهرون الرشيد 306\r\nهمس صاحب 244\r\n\r\nى\r\nيزيد 294\r\nيحيى ( حضرت ) 33\r\nيحيى خان ايلخانى 14\r\n\r\n","description":"","footnote":"","page_name":" 448 ","page_number":576},
  {"content":"\r\n\r\n\r\nفهرست اسامى جغرافيائى\r\n\r\nالف\r\nآتن 156 ، 157 ، 159 ، 161\r\nآذربايجان 8 ، 11 ، 13 ، 19\r\nآرن ( رود ) 339\r\nآسيا 334 ، 413 ، 415\r\nآكروپول 159\r\nآلپ 388 ، 390 ، 402\r\nآلمان 282 ، 306 ، 405\r\nآلمانك 306 ، 376 ، 383 ، 405\r\nآمريك 153\r\nآمريكاى جنوبى 231\r\nآمين 243\r\nآناطولى 31 ، 35 ، 38\r\nآنسى 390\r\nآنگلزى 349\r\nآنورس 305\r\nآنوسان ( آنسى ) 390\r\nابحر 7\r\nابوشهر 69\r\nاتالى ( - اتاليا - ايتاليا ) 162 ، 215 ، 376 377 ، 387 ، 388 ، 393 ، 395 ، 399 400 ، 401 ، 406\r\nاتل ( هتل ) دوروب ( پ ) 296\r\nاتل ( هتل ) دويل 205\r\nارزروم ( - ارزن الروم - ارزنة الروم ) 13 15 ، 16 ، 18 ، 19 ، 20 ، 22 ، 23 - 28 ، 31 34 - 40 ، 175 ، 428\r\nارس 34\r\nارگوس 159\r\nاروپا 5 ، 60 ، 102 ، 275 ، 415 ، 427\r\nاروميه 81 ، 82\r\nازتورن ( ازبورن ) 383\r\nاسپر ( اسپرسى ) 404\r\nاستتقار ( - اشتوتكارت ) 383\r\nاسترازبورگ 406\r\nاسكندريه 393\r\nاسكو ( رود ) 314\r\nاسلامبول 5 ، 10 ، 17 ، 26 ، 27 ، 29 ، 38 ، 24 44 ، 45 ، 48 ، 51 ، 135 ، 136 ، 138 ، 140 ، 142 ، 145 ، 147 ، 148 ، 150 153 ، 155 ، 156 ، 163 ، 169 ، 175 176 ، 218\r\nاصفهان 208 ، 343\r\nاطريش 42 ، 213 ، 295 ، 300\r\nافريق ( آفريقا ) 231\r\nافستريه 376 ، 386\r\nافغانستان 79 ، 100 ، 143 ، 145 ، 147 221 ، 223\r\n\r\n","description":"","footnote":"","page_name":" 449 ","page_number":577},
  {"content":"\r\n\r\nافلاغ ( - افلاق ) 105 ، 384\r\nاقستريه 295\r\nالب 403\r\nالبف 315 ، 316 ، 317 ، 322\r\nالجرى 232 ، 382\r\nالشگرد 81\r\nاليشگر 21\r\nانگليس 6 ، 13 ، 27 ، 36 ، 38 ، 63 ، 64 66 - 73 ، 76 ، 79 ، 86 ، 87 ، 90 - 96 98 - 108 ، 114 - 120 ، 123 - 144 146 - 153 ، 157 ، 201 ، 213 ، 218 221 ، 223 - 226 ، 236 ، 242 - 245 247 ، 249 - 255 ، 257 ، 264 ، 266 267 ، 269 ، 299 ، 303 ، 326 ، 327 328 ، 338 - 340 ، 345 - 349 ، 352 355 ، 359 ، 360 ، 364 - 366 ، 369 371 ، 373 ، 383 ، 415 ، 416 ، 418\r\nاواجق ( - اواجيق ) 22 ، 31\r\nاوچ كليسا ( قريه ) 43\r\nاهار 34\r\nايتاليا رجوع شود به اتالى\r\nايران 4 ، 13 ، 16 ، 18 - 20 ، 28 ، 31 ، 34 44 ، 45 ، 51 ، 54 ، 55 ، 59 ، 61 - 64 - 67 ، 68 ، 70 - 79 ، 81 ، 82 ، 84 - 95 99 - 114 ، 118 ، 119 ، 124 - 128 131 - 135 ، 138 - 164 ، 146 - 151 155 ، 163 ، 164 ، 170 ، 171 ، 174 - 178 ، 181 - 183 ، 187 ، 195 - 197 201 - 203 ، 205 ، 207 ، 216 ، 218 221 - 224 ، 235 ، 239 ، 241 ، 242 247 - 250 ، 252 ، 254 ، 257 ، 262 266 - 270 ، 276 ، 278 - 281 ، 288 295 ، 297 ، 299 ، 300 ، 306 ، 308 310 - 312 ، 315 - 317 ، 319 - 321 325 ، 326 ، 331 ، 335 ، 343 ، 346 347 ، 356 ، 373 ، 387 ، 389 ، 391 - 393 ، 401 ، 402 ، 408 ، 409 ، 410 411 ، 420 ، 424\r\nايل ( رود ) 406\r\n\r\nب\r\nباسمنج 11\r\nباغ ملكزاده 14\r\nبايبورد 40\r\nبايزيد 20 ، 21 ، 23 ، 24 ، 31 ، 37 ، 177\r\nباوير 282\r\nبايورد 44\r\nبايون 38\r\nبرلن 404 ، 405\r\nبروكسل 295 ، 300 ، 305 ، 313 ، 314\r\nبشيك داش 52\r\nبصره 94\r\nبغداد 15 ، 85 ، 86 ، 112 ، 417 ، 425\r\nبغدان ( - بقدان ) 105 ، 384\r\n\r\n","description":"","footnote":"","page_name":" 450 ","page_number":578},
  {"content":"\r\n\r\nبنكار 349\r\nبلژيك 246 ، 295 - 301 ، 305 ، 313 315\r\nبندرعباسى 104\r\nبوتان ( ايل ) 81\r\nبورژه 387 ، 388\r\nبوشهر 69\r\nبولوار ايتالى 215\r\nبولون ( - بولونى - بولنى ) 243 ، 326 327\r\n\r\nپ\r\nپادو 400\r\nپادين 32\r\nپاريس 16 ، 50 ، 54 ، 59 ، 75 ، 79 ، 143 145 ، 151 ، 153 ، 169 ، 172 ، 184 186 ، 189 ، 190 ، 199 ، 202 ، 205 206 ، 208 ، 215 - 218 ، 225 - 227 242 ، 266 ، 271 ، 275 ، 282 - 284 288 ، 290 ، 295 ، 313 ، 321 ، 322 325 ، 326 ، 373 ، 374 ، 378 ، 385 387 ، 388 ، 390 ، 393 ، 406 ، 407 410\r\nپاسدم ( - پاتسدم ) 404\r\nپالرم 163\r\nپرت‌سمث 359 ، 361 ، 363 ، 365\r\nپ روس 213 ، 227 ، 303 ، 309 ، 384 387\r\nپطربورغ 4 ، 45 ، 83 ، 177 ، 178 ، 181 186 ، 291\r\nپو ( رود ) 400\r\nپومبه‌ئى 165\r\nپيره ( بندر ) 156\r\n\r\nت\r\nتايمز 255\r\nتبريز 6 ، 8 ، 9 ، 10 ، 12 ، 13 ، 14 ، 15 ، 24 27 ، 28 ، 69 ، 103\r\nتبس ( در يونان ) 159\r\nتركمان 9 ، 10 ، 11 ، 15 ، 27\r\nتسوج 14\r\nتفليس 45\r\nتورن 388 ، 393\r\nتوسكان ( - تسكان ) 39 ، 399 ، 400\r\nتولن ( طولون ) 171 ، 172\r\n\r\nث\r\nثقاز ( قلعه ) 418\r\n\r\nج\r\nجئوتوكيا 395\r\nجنجرين ( كوه ) 82\r\n\r\nچ\r\nچالدران 22 ، 29\r\nچرازاخوان 11\r\nچناق قلعه 418\r\n\r\n","description":"","footnote":"","page_name":" 451 ","page_number":579},
  {"content":"\r\n\r\n\r\nح\r\nحسن قلعه 20 ، 21 ، 34 ، 35\r\nحيدرانلو ( - حيدرانلى ) 81\r\n\r\nخ\r\nخانقين 112\r\nخراسان 71 ، 72\r\nخرّم‌دره 8\r\nخرمشهر 79\r\nخليج فارس 104 ، 137 ، 152\r\nخوى 10 ، 14 ، 15 ، 22 ، 25 ، 27 ، 28 ، 29 81 ، 111\r\nخيارج 7\r\n\r\nد\r\nدار الفنون ( تهران ) 7\r\nداردانل ( - دردانل ) 156 ، 413 ، 420\r\nداغ‌باغى 14\r\nدانمارك 383\r\nدانشگاه تهران 1\r\nدانوب 403\r\nدرسد 403\r\nدرياى اژه 157\r\nدرياى سياه 156 ، 416\r\nدكرمان بورنى ( قلعه ) 419\r\nديزج 14\r\n\r\nذ\r\nذيلان - زبلان\r\n\r\nر\r\nرشت 343\r\nرنس 322 ، 323 ، 425\r\nروآن 315 ، 318 ، 321 ، 322\r\nروسيه ( - روس ) 38 ، 48 ، 66 ، 77 ، 83 101 ، 102 ، 136 ، 153 ، 177 ، 178 181 ، 213 ، 227 ، 269 ، 282 ، 283 309 ، 359\r\nرومانى 105\r\nروم ( - رم ) 16 ، 54 ، 174 ، 395 ، 397 399 ، 400\r\nرون ( رود ) 388\r\n\r\nز\r\nزرزا ( - ايل زرزان ) 82\r\nزرزار ( ايل ) 82\r\nزنجان 8\r\nزيلان ( - ايل زيلانى ) 81\r\n\r\nژ\r\nژن 393\r\n\r\nس\r\nساردانيا ( - ساردنى ) 387 ، 388 ، 389 390 ، 391 ، 392 ، 393\r\nساكس 403\r\n\r\n","description":"","footnote":"","page_name":" 452 ","page_number":580},
  {"content":"\r\n\r\nسامسن ( قصبه ) 44\r\nساووآ 390\r\nسپتويا 400\r\nسپسين 399\r\nستراسبورغ ( استرازبورگ ) 406\r\nسدّ البحر 415\r\nسلطانيه 8\r\nسلماس 14 ، 18\r\nسليمانيه 18\r\nسيام 334\r\nسيستان 71\r\nسيسيل 161\r\nسن ( رودخانه ) 7 - 2 ، 314 ، 321\r\nسنت‌پير 395 ، 397\r\nسنت مارژ ( درياچهء سنت‌نارز ) 379\r\nسن‌سير ( مدرسه ) 291\r\nسن گبين ( قريه ) 27\r\nسوئيس 227\r\nسواستپول 359 ، 381\r\nسوزباز 390\r\n\r\nش\r\nشالون 382\r\nشان دومارس ( ميدان ) 285 ، 288 ، 291\r\nشانزليزه 190 ، 192 ، 217\r\nشاولى ( ريل ) 81\r\nشاه كاك - شكاك\r\nشاه‌ولى - شاولى\r\nشبستر 14\r\nشبيه البحر ( سد البحر ) 415\r\nشط العرب 86 ، 87 ، 115\r\nشكاك ( ايل ) 81\r\nشكفتى ( ايل ) 81\r\nشمران 6\r\nشمران ( قصر شن‌برن ) 402\r\nشن‌برن ( قصر ) 402\r\nشونى 271\r\nشه كاك - شكاك\r\nشيراز 69 ، 94 ، 139 ، 343\r\nشيك‌داشى ( - بشيك‌داشى ) 52\r\n\r\nط\r\nطرابزن 20 ، 26 ، 27 ، 28 ، 41 ، 43 ، 44 428\r\nطريست 401\r\nطمس - طميز ( رودخانهء تايمز ) 255 ، 344\r\nطورن 39\r\nطوسكان - توسكان\r\nطولرى ( - طويلرى ) 192 ، 205 ، 239 283 ، 410\r\nطولون 282 ، 380\r\nطهران 4 ، 11 ، 69 ، 111 ، 121 ، 122 129 ، 135 ، 137 ، 143 ، 146 ، 151 153\r\n\r\n","description":"","footnote":"","page_name":" 453 ","page_number":581},
  {"content":"\r\n\r\n\r\nع\r\nعثمانى 5 ، 16 - 23 ، 25 ، 26 ، 29 ، 31 ، 32 35 ، 36 ، 39 ، 41 ، 43 ، 45 ، 46 ، 48 49 ، 51 ، 54 ، 56 - 58 ، 60 ، 62 ، 63 74 - 79 ، 81 - 102 ، 106 ، 108 - 111 113 ، 114 ، 175 - 177 ، 182 ، 213 249 ، 269 ، 295 ، 309 ، 312 ، 346 347 ، 416 ، 419 ، 421 ، 424\r\nعراق ( - عراق عرب ) 13 ، 87\r\nعربستان 79\r\nعلى شاه عوض ( - على شهباز ) 6 ، 7\r\n\r\nف\r\nفرات 33\r\nفرار  ( Ferrara )  400\r\nفرانسه 5 ، 6 ، 16 ، 18 ، 36 ، 37 ، 41 ، 44 48 ، 50 ، 128 ، 129 ، 131 ، 136 ، 143 153 ، 155 ، 157 ، 162 ، 163 ، 169 - 171 ، 174 ، 176 ، 177 ، 182 ، 183 186 - 188 ، 191 - 193 ، 196 ، 201 206 ، 213 ، 214 ، 218 ، 266 - 231 236 ، 241 - 243 ، 246 ، 255 ، 268 269 - 272 ، 275 ، 278 ، 280 - 282 284 - 286 ، 291 ، 295 ، 299 ، 313 321 ، 323 ، 324 ، 326 ، 347 ، 359 371 ، 375 ، 380 ، 382 ، 390 ، 395 406 ، 407 ، 409 - 412 ، 414 ، 418 420 ، 421\r\nفرانك‌فور ( - فرانكفورت ) 405\r\nفكس تن 243 ، 327\r\nفلورال ( فلورانس ) 399\r\nفرنگستان 160 ، 171 ، 207 ، 387 ، 399 402 ، 405 ، 422 ، 424\r\n\r\nق\r\nقالى قلا 13\r\nقاينات 71\r\nقاپوبورنى 415\r\nقراكليسا ( قريه ) 33\r\nقرم 388\r\nقزل‌ديزج 32\r\nقزوين 6 ، 7 ، 8\r\nقطور 77\r\nقم‌قلعه 414 ، 415 ، 416\r\nقندهار 72 ، 142\r\n\r\nك\r\nكاآن 379\r\nكاپىطول 398\r\nكاروزل 192\r\nكاشان 275 ، 343\r\nكافه دوپارى 216\r\nكربلا 294\r\nكردستان 4 ، 81 ، 111\r\n\r\n","description":"","footnote":"","page_name":" 454 ","page_number":582},
  {"content":"\r\n\r\nكرمانشاه 4\r\nكريمه 359 ، 388\r\nكشكى گنبد 20\r\nكلاريج ( مهمانخانه ) 244\r\nكل‌سورى 33\r\nكليد البحار ( - قلعهء كليد البحر ) 418\r\nكليد البحار ( قصبه ) 419\r\nكن 6\r\nكورنت 159\r\nكوسى ( قلعه ) 273\r\nكولز 387\r\nكولوتس ( كولز ) 387\r\nكهك 8\r\nكيوسل ( كيلوس  Kilos  ) 418\r\n\r\nگ\r\nگدوك طاهر 34\r\nگيام ( گويان ) 231\r\nگيلان 4\r\n\r\nل\r\nلوسكو ( رودخانهء اسكو ) 314\r\nلندن 4 ، 120 ، 135 ، 217 ، 218 ، 242 244 ، 248 ، 250 ، 255 ، 259 ، 275 303 ، 326 ، 327 ، 345 ، 347 - 349 355 ، 365 ، 366 ، 371 ، 374\r\nلوور 192\r\nلهاور ( بندر ) 380\r\nلهستان 83\r\nليژ ( رودخانه ) 309\r\nليگورى 393\r\nليل 274 ، 275 ، 277 ، 279 ، 281\r\nلىورن 394\r\nليون 183 ، 184 ، 380 ، 410 ، 411\r\n\r\nم\r\nمارسى ( - مارسيل - مارسليا ) 171 ، 172 173 ، 176 ، 177 ، 182 ، 184 ، 186 187 ، 380 ، 411 ، 412 ، 413 ، 428\r\nمارمارا 156\r\nماسين سفلى 21\r\nماسين عليا 21\r\nمانش 314\r\nمجديه ( - سنگر مجيديه ) 419\r\nمحمّره ( بندر ) 79 ، 87 ، 94\r\nمديترانى ( - مديترانه ) 157 ، 393\r\nمرانك ( - مارنگ - مارنگو ) 393\r\nمز ( رود ) 314\r\nمسقط 104 ، 105\r\nمسين 162 ، 163\r\nمشهد 71\r\nمصر 105\r\nمكرى ( ايل ) 81\r\nمكزيك 300\r\nملاذگرد 82\r\n\r\n","description":"","footnote":"","page_name":" 455 ","page_number":583},
  {"content":"\r\n\r\nملاسليمان 33 ، 34\r\nملك مقدس ( پل ) 397 ، 398\r\nمنوچستر ( - منچستر ) 348 ، 349 ، 355 356\r\nموز ( رود ) 273\r\nموش ( ناحيه ) 81\r\nموصل 111\r\nمولداوى 105\r\nمونتانك ( خيابان مونتنى ) 190\r\nميانج 9\r\n\r\nن\r\nناپل 165 ، 171 ، 227\r\nنفشاتل 384\r\nنمازى ( قلعه ) 418\r\nنمسه ( - نمسا ) 42 ، 43 ، 44 ، 48 ، 83 298 ، 299 ، 300 ، 304 ، 309 ، 393 400 ، 401 ، 402\r\nنياوران 6\r\n\r\nو\r\nواترلو 303\r\nوالاشى 105\r\nوزوو 165\r\nونسان 380\r\nونيز 400\r\nوين ( - وينه - وينا ) 306 ، 401 ، 402 403 ، 404\r\n\r\nه\r\nهاور ( بندر لهاور ) 380\r\nهرات 70 - 72 ، 91 ، 92 ، 94 ، 101 ، 120 126 ، 128 - 130 ، 132 ، 134 ، 140 - 144 ، 147 ، 149 ، 151 ، 152 ، 221 222 ، 224\r\nهند ( - هندوستان ) 25 ، 100 ، 101 ، 334 336 ، 337 ، 338\r\nهولاند 303 ، 314\r\n\r\nى\r\nيروپ ( مهمانخانه‌اى در رم ) 395\r\nيوروپ ( - يروپ ) 5 ، 6 ، 29 ، 64 ، 84 107 ، 218 ، 270 ، 311 ، 316 ، 376 383 ، 384 ، 389\r\nيوزدرن ( قريه ) 11\r\nيوسف‌آباد ( قريه ) 11\r\nيونان 156 ، 158 ، 227 ، 413\r\n\r\n","description":"","footnote":"","page_name":" 456 ","page_number":584},
  {"content":"\r\n . \r\n","description":"","footnote":"","page_name":" 457 ","page_number":585},
  {"content":"\r\n . \r\n","description":"","footnote":"","page_name":" 458 ","page_number":586},
  {"content":"\r\n . \r\n","description":"","footnote":"","page_name":" 459 ","page_number":587},
  {"content":"\r\n . \r\n","description":"","footnote":"","page_name":" 460 ","page_number":588},
  {"content":"\r\n . \r\n","description":"","footnote":"","page_name":" 461 ","page_number":589},
  {"content":"\r\n . \r\n","description":"","footnote":"","page_name":" 462 ","page_number":590},
  {"content":"\r\n . \r\n","description":"","footnote":"","page_name":" 463 ","page_number":591},
  {"content":"\r\n . \r\n\r\n","description":"","footnote":"","page_name":" 464 ","page_number":592}
  ]