[
  {"content":"\r\n","description":"","footnote":"","page_name":" 1 ","page_number":1},
  {"content":"\r\n","description":"","footnote":"","page_name":" 2 ","page_number":2},
  {"content":"\r\n[ جلد بيست و دوم 
  ]\r\n\r\n‹ 48 › سوره فتح اين سوره در « مدينه » نازل شده و داراى 29 آيه است\r\n","description":"","footnote":"","page_name":" 3 ","page_number":3},
  {"content":"\r\n","description":"","footnote":"","page_name":" 4 ","page_number":4},
  {"content":"\r\n\r\nمحتواى سوره « فتح »\r\nاين سوره چنان كه از نامش پيدا است پيامآور فتح و پيروزى است ، پيروزى بر دشمنان اسلام ، پيروزى چشمگير و قاطع ( خواه پيروزى مربوط به فتح مكه باشد يا صلح حديبيه يا فتح خيبر يا پيروزى به طور مطلق ) .\r\nو براى درك محتواى اين سوره قبل از هر چيز لازم است بدانيم اين سوره پس از ماجراى « حديبيه » در سال ششم هجرت نازل شده است .\r\nتوضيح اينكه : پيغمبر اسلام ص در سال ششم هجرت تصميم گرفت كه به اتفاق مهاجرين و انصار و ساير مسلمانان به عنوان مراسم « عمره » به سوى مكه حركت كند ، و قبلا به مسلمانان اطلاع داده بود كه من در خواب ديدم همراه يارانم وارد « مسجد الحرام » شده‌ايم و مشغول مناسك عمره هستيم .\r\nمسلمانان در « ذى الحليفه » نزديك مدينه احرام بستند و با تعداد زيادى شتر براى قربانى حركت كردند .\r\nوضع حركت پيامبر ص به خوبى نشان مىداد كه هدفى جز انجام اين عبادت بزرگ ندارد . تا اينكه پيامبر ص وارد سرزمين « حديبيه » شد ( حديبيه قريه اى در نزديكى مكه بود كه حدود 20 كيلومتر تا مكه فاصله داشت ) .\r\nولى در اينجا قريش با خبر شدند و راه را بر پيغمبر ص بستند ، و از ورود او به مكه مانع شدند و در واقع تمام سنتهايى را كه در زمينه امنيت زائران خانه خدا در ماه حرام داشتند زير پا گذاردند ، چرا كه آنها معتقد بودند در ماه‌هاى حرام ( از جمله ماه ذى القعده كه پيامبر در آن ماه قصد عمره داشت )\r\n","description":"","footnote":"","page_name":" 5 ","page_number":5},
  {"content":"\r\nو مخصوصا در حال احرام نبايد مانع هيچكس شوند ، حتى اگر كسى قاتل پدر خويش را در اين ايام و در اين مراسم مىديدند ابدا متعرض او نمىشدند .\r\nدر اينجا ماجراى مفصلى پيش آمد كه به عقد قرارداد صلحى ميان پيامبر ص و مشركان مكه به نام « صلح حديبيه » منتهى شد كه بعدا از آن سخن خواهيم گفت ، ولى به هر صورت آن سال مانع ورود پيامبر ص به مكه شدند ، ناچار پيامبر ص به يارانش دستور داد كه شترهاى خود را در همانجا قربانى كنند ، سرهاى خود را بتراشند و از احرام بيرون آيند ، و به سوى مدينه باز گردند .\r\nدر اينجا طوفانى از غم و اندوه مسلمانان را فرا گرفت ، و انبوهى از ناراحتيها و گاه شك و ترديد بر افراد ضعيف الايمان غالب شد .\r\nموقعى كه پيامبر ص از حديبيه به سوى مدينه مىآمد مركبش سنگين شد و از حركت باز ايستاد ، و در همين حال چهره مباركش غرق سرور و شادمانى بىسابقه اى گشت و فرمود : هم اكنون آيات سوره فتح بر من نازل شد ( 1 ) .\r\nو از اينجا جو خاص حاكم بر اين سوره كاملا نمايان مىشود .\r\nدر يك بررسى اجمالى مىتوان گفت كه اين سوره از هفت بخش تشكيل يافته است .\r\n1 - سوره با مساله بشارت فتح آغاز مىشود ، و آيات انجام آن نيز به همين مساله مربوط است ، و تاكيد بر تحقق خواب پيامبر ص دائر به وارد شدن به مكه و انجام مناسك عمره است .\r\n2 - بخش ديگرى از سوره حوادث مربوط به « صلح حديبيه » و « نزول سكينه » و آرامش بر دلهاى مؤمنان و مساله « بيعت رضوان » را بازگو مىكند .\r\n3 - در بخش ديگرى از مقام پيامبر و هدف والاى او سخن مىگويد .\r\n\r\n","description":"","footnote":"\r\n( 1 ) « تلخيص » از « تفسير قمى » و « مجمع البيان » و « فى ظلال » .\r\n","page_name":" 6 ","page_number":6},
  {"content":"\r\n4 - در قسمت ديگرى از كارشكنيهاى منافقان و نمونه هايى از عذرهاى واهيشان در مورد عدم شركت در ميدان جهاد پرده بر مىدارد .\r\n5 - در بخش ديگر قسمتى از تقاضاهاى نابجاى منافقان را منعكس مىسازد .\r\n6 - سپس كسانى را كه از شركت در ميدان جهاد معذورند معرفى مىكند .\r\n7 - و بالآخره در بخشى نيز از ويژگيهاى پيروان خط مكتبى پيامبر اسلام ص و صفات مخصوص آنها سخن مىگويد .\r\nرويهمرفته آيات اين سوره فوق العاده حساس و سرنوشتساز و مخصوصا براى مسلمانان امروز در برابر حوادث گوناگونى كه جوامع اسلامى با آن درگير هستند الهام آفرين است .\r\n\r\nفضيلت تلاوت سوره فتح\r\nدر باره اين سوره روايات عجيبى در منابع اسلامى ديده مىشود :\r\nدر حديثى از انس آمده است كه مىگويد : هنگامى كه ما از « حديبيه » باز مىگشتيم در حالى كه مشركان مانع ورود ما در مكه و انجام مراسم عمره شده بودند ، سخت غرق اندوه و غم بوديم ، ناگهان خداوند آيه « إِنَّا فَتَحْنا لَكَ فَتْحاً مُبِيناً » را نازل فرمود .\r\nپيغمبر ص فرمود :\r\nلقد انزلت على آية هى احب الى من الدنيا كلها\r\n: « آيه اى بر من نازل شده كه از تمام دنيا نزد من محبوبتر است » ( در بعضى از روايات نيز آمده است سوره اى بر من نازل شده . . . ) ( 1 ) .\r\n« عبد اللَّه بن مسعود » مىگويد : « هنگام بازگشت از » حديبيه « وقتى » إِنَّا فَتَحْنا . . . « بر پيامبر ص نازل شد چنان حضرت غرق سرور گشت كه خدا\r\n\r\n","description":"","footnote":"\r\n( 1 ) مجمع البيان جلد 9 صفحه 108 .\r\n","page_name":" 7 ","page_number":7},
  {"content":"\r\nمىداند » ( 1 ) در حديث ديگرى از پيامبر ص آمده است :\r\nمن قرأها فكانما شهد مع محمد ( ص ) فتح مكه ،\r\nو فى رواية اخرى\r\nفكانما كان مع من بايع محمدا تحت الشجرة :\r\n« هر كس اين سوره را قرائت كند مانند كسى است كه به هنگام فتح مكه در خدمت پيامبر ص و در لشكر او بوده است » و در روايت ديگرى آمده : « مانند كسى است كه با محمد ص در زير درختى كه در حديبيه بود بيعت كرده است » ( 2 ) ! و بالآخره در حديثى از امام صادق ع مىخوانيم :\r\nحصنوا اموالكم و نسائكم و ما ملكت ايمانكم من التلف بقرائة « إِنَّا فَتَحْنا لَكَ ) * » فانه اذا كان ممن يدمن قراءتها نادى مناد يوم القيامة حتى يسمع الخلائق ، انت من عبادى المخلصين ، الحقوه بالصالحين من عبادى ، و ادخلوه جنات النعيم ، و اسقوه من رحيق مختوم بمزاج الكافور ! :\r\n« اموال و همسران و آنچه را در ملك شما است با قرائت انا فتحنا از تلف حفظ كنيد . كسى كه پيوسته آن را تلاوت كند روز قيامت منادى صدا مىزند آن چنان كه همه خلائق مىشنوند : تو از بندگان مخلص منى ، او را به بندگان صالحم ملحق سازيد ، و در باغهاى پر نعمت بهشت او را وارد كنيد ، و از نوشابه مخصوص بهشتيان سيرابش نمائيد » ! ( 3 ) .\r\nناگفته پيداست اينهمه فضيلت و افتخار با تلاوت خالى از انديشه و عمل حاصل نمىشود ، بلكه هدف اصلى از تلاوت ، تطبيق اعمال و خلق و خوى خويش بر مفاد اين آيات است .\r\n\r\n","description":"","footnote":"\r\n( 1 ) « مجمع البيان » جلد 9 صفحه 109 .\r\n( 2 ) « مجمع البيان » جلد 9 صفحه 108 .\r\n( 3 ) « ثواب الاعمال » مطابق نقل نور الثقلين جلد 5 صفحه 46 .\r\n","page_name":" 8 ","page_number":8},
  {"content":"\r\n\r\n[ سوره الفتح ‹ 48 › : آيه 1 
  ]\r\nبِسْمِ اللَّه الرَّحْمنِ الرَّحِيمِ\r\nإِنَّا فَتَحْنا لَكَ فَتْحاً مُبِيناً ‹ 1 ›\r\n\r\nترجمه :\r\nبه نام خداوند بخشنده بخشايشگر 1 - ما براى تو پيروزى آشكارى فراهم ساختيم !\r\n\r\nتفسير : فتح المبين !\r\nدر نخستين آيه اين سوره بشارت عظيمى به پيامبر ص داده شده است ، بشارتى كه طبق بعضى از روايات نزد پيامبر ص محبوبتر از تمام جهان بود ، مىفرمايد : « ما براى تو فتح آشكار و نمايانى كرديم » ( * ( إِنَّا فَتَحْنا لَكَ فَتْحاً مُبِيناً ) * ) .\r\nپيروزى چشمگيرى كه آثار آن در كوتاه مدت و دراز مدت در پيشرفت اسلام و زندگى مسلمانان آشكار شده و مىشود ، فتحى كه در طول تاريخ اسلام كم نظير يا بى نظير بود .\r\nدر اينجا گفتگو و بحث عظيمى در ميان مفسران در گرفته است كه منظور از اين فتح كدام فتح است ؟ ! اكثر مفسران آن را اشاره به پيروزى عظيمى مىدانند كه از « صلح حديبيه »\r\n","description":"","footnote":"","page_name":" 9 ","page_number":9},
  {"content":"\r\nنصيب مسلمانان شد ( 1 ) .\r\nجمعى نيز آن را اشاره به مساله « فتح مكه » دانسته‌اند .\r\nدر حالى كه بعضى نيز آن را ناظر به « فتح خيبر » مىدانند .\r\nو بعضى اشاره به پيروزى اسلام بر تمام دشمنان از طريق قدرت منطق و برترى دلائل و معجزات آشكار دانسته‌اند .\r\nو بالآخره بعضى آن را اشاره به گشودن اسرار علوم براى پيامبر ص مىدانند .\r\nولى قرائن فراوانى در دست است كه مساله صلح حديبيه را ترجيح مىدهد ، اما براى روشن شدن تفسير اين آيات بايد قبل از هر چيز فشرده اى از داستان حديبيه را در اينجا بياوريم كه به منزله شان نزول آن است .\r\n\r\nداستان صلح حديبيه\r\nدر سال ششم هجرت ماه ذى القعده پيغمبر اكرم ص به قصد عمره به سوى مكه حركت كرده و همه مسلمانان را تشويق به شركت در اين سفر نمود ، اما گروهى خوددارى كردند ، ولى جمع كثيرى از مهاجران و انصار و اعراب باديه نشين در خدمتش عازم مكه شدند .\r\nاين جمعيت كه در حدود يكهزار و چهارصد نفر بودند همگى لباس احرام بر تن داشتند و جز شمشير كه اسلحه مسافران محسوب مىشد هيچ سلاح جنگى\r\n\r\n","description":"","footnote":"\r\n( 1 ) اين تفسير را ابو الفتوح رازى ، آلوسى در روح المعانى ، علامه طباطبائى در الميزان ، نويسنده فى ظلال در تفسير خود ، و فيض كاشانى در صافى ، برگزيده‌اند ، در حالى كه در تفسير تبيان و كشاف ، و فخر رازى ، و بعضى ديگر تفسير دوم ( فتح مكه ) ترجيح داده شده ، مرحوم طبرسى در مجمع البيان هر دو قول را با اقوال ديگر بر شمرده ، ولى فتح مكه را اولين قول ذكر كرده كه نشانه ترجيح آن در نظر اوست .\r\n","page_name":" 10 ","page_number":10},
  {"content":"\r\nبا خود بر نداشتند .\r\nهنگامى كه پيامبر به « عسفان » در نزديكى مكه رسيد با خبر شد كه قريش تصميم گرفته‌اند از ورود او به مكه جلوگيرى نمايند ، تا اين كه پيامبر ص به « حديبيه » رسيد ( « حديبيه » روستايى است در بيست كيلومترى مكه كه به مناسبت چاه و يا درختى كه در آنجا بوده ، به اين نام ناميده مىشد ، ) حضرت فرمود همين جا توقف كنيد ، عرض كردند در اينجا آبى وجود ندارد ، پيامبر ص از طريق اعجاز از چاهى كه در آنجا بود آب براى يارانش فراهم ساخت .\r\nدر اينجا سفرايى ميان قريش و پيامبر ص رفت و آمد كردند تا مشكل به نحوى حل شود ، سرانجام « عروة ابن مسعود ثقفى » كه مرد هوشيارى بود از سوى قريش خدمت پيامبر ص آمد ، پيامبر ص فرمود من به قصد جنگ نيامده‌ام و تنها هدفم زيارت خانه خدا است ، ضمنا عروه در اين ملاقات منظره وضوء گرفتن پيامبر ص را كه اصحاب اجازه نمىدادند قطره اى از آب وضوى او به روى زمين بيفتد مشاهده كرد ، و هنگام بازگشت به قريش گفت : من به دربار كسرى و قيصر و نجاشى رفته‌ام ، هرگز زمامدارى را در ميان قومش به عظمت محمد ص در ميان يارانش نديدم ، و اگر تصور كنيد كه آنها دست از محمد ص بردارند اشتباه بزرگى است ، شما با چنين افراد ايثارگرى روبرو هستيد ، تصميمتان را بگيريد .\r\nدر اين ميان پيامبر ص به « عمر » پيشنهاد فرمود كه به مكه رود و اشراف قريش را از هدف اين سفر آگاه سازد ، عمر گفت قريش با من عداوت شديدى دارند ، و من از آنها بيمناكم ، بهتر اين است كه « عثمان » به اين كار مبادرت ورزد ، عثمان به سوى مكه آمد و چيزى نگذشت كه در ميان مسلمانان شايع شد او را كشته‌اند ، در اينجا پيامبر ص تصميم به شدت عمل گرفت ، و در زير درختى كه در آنجا بود با يارانش تجديد بيعت كرد كه به نام « بيعت رضوان » معروف شد ، و با آنان عهد بست كه تا آخرين نفس مقاومت كنند ، ولى چيزى\r\n","description":"","footnote":"","page_name":" 11 ","page_number":11},
  {"content":"\r\nنگذشت كه عثمان سالم بازگشت و به دنبال او قريش « سهيل ابن عمر » را براى مصالحه خدمت پيامبر ص فرستادند ، ولى تاكيد كردند كه امسال به هيچ وجه ورود او به مكه ممكن نيست .\r\nبعد از گفتگوهاى زياد پيمان صلحى منعقد شد كه يكى از موادش همين بود كه مسلمانان آن سال را از عمره چشم بپوشند و سال آينده به مكه بيايند مشروط بر اينكه بيش از سه روز نمانند و سلاحى جز سلاح مسافر با خود نياورند ، و مواد متعدد ديگرى دائر بر امنيت جانى و مالى مسلمانان كه از مدينه وارد مكه مىشوند و همچنين 10 سال متاركه جنگ ميان مسلمين و مشركين و آزادى مسلمانان مكه در انجام فرائض مذهبى در آن گنجانيده شد .\r\nاين پيمان در حقيقت يك پيمان عدم تعرض همه جانبه بود كه به جنگهاى مداوم و مكرر بين مسلمانان و مشركان موقتا پايان مىداد .\r\n« متن پيمان صلح » از اين قرار بود كه پيامبر ص به على ع دستور داد بنويس :\r\n« بسم اللَّه الرحمن الرحيم : « سهيل بن عمرو » كه نماينده مشركان بود گفت : من با چنين جمله اى آشنا نيستم ، بنويس بسمك اللهم ! پيامبر ص فرمود بنويس : بسمك اللهم .\r\nسپس فرمود : بنويس اين چيزى است كه محمد رسول اللَّه ص با سهيل بن عمرو مصالحه كرده ، « سهيل » گفت : ما اگر تو را « رسول اللَّه » مىدانستيم با تو جنگ نمىكرديم ، تنها اسم خودت ، و اسم پدرت را بنويس ، پيغمبر ص فرمود مانعى ندارد ، بنويس : « اين چيزى است كه » محمد بن عبد اللَّه « با سهيل بن عمرو صلح كرده كه ده سال متاركه جنگ شود تا مردم امنيت خود را بازيابند .\r\nعلاوه بر اين هر كس از قريش بدون اجازه وليش نزد محمد بيايد ( و مسلمان شود ) او را بازگردانند ، و هر كس از آنها كه با محمد هستند نزد قريش بازگردد\r\n","description":"","footnote":"","page_name":" 12 ","page_number":12},
  {"content":"\r\nبازگرداندن او لازم نيست ! .\r\nهمه آزادند هر كس مىخواهد در پيمان محمد وارد شود و هر كس مىخواهد در پيمان قريش .\r\nطرفين متعهدند كه نسبت به يكديگر خيانت نكنند ( و جان و مال يكديگر را محترم بشمارند ) .\r\nاز اين گذشته محمد امسال باز مىگردد و وارد مكه نمىشود ، اما سال آينده ما به مدت سه روز از مكه بيرون مىرويم و يارانش بيايند اما بيش از سه روز توقف نكنند ( و مراسم عمره را انجام دهند و بازگردند ) به شرط اينكه جز اسلحه مسافر يعنى شمشير ، آن هم در غلاف سلاح ديگرى به همراه نداشته باشند .\r\nبر اين پيمان صلح گروهى از مسلمانان و مشركان گواهى داده ، و كاتب عهدنامه على بن ابى طالب بود » ( 1 ) .\r\nمرحوم « علامه مجلسى » در « بحار الانوار » بعضى موارد ديگر نيز نقل كرده از جمله اين كه :\r\n« اسلام در مكه بايد آشكار باشد ، و كسى را مجبور در انتخاب مذهب نكنند و اذيت و آزارى به مسلمانان نرسانند » ( 2 ) .\r\nاين مضمون در تعبير سابق نيز اجمالا وجود داشت .\r\nدر اينجا پيامبر ص دستور داد شترهاى قربانى را كه به همراه آورده بودند در همانجا قربانى كنند ، سرهاى خود را بتراشند و از احرام به در آيند .\r\nاما اين امر براى جمعى از مسلمانان سخت ناگوار بود ، چرا كه بيرون آمدن از احرام بدون انجام مناسك عمره در نظر آنها امكان پذير نبود ، ولى پيغمبر ص شخصا پيشگام شد ، و شتران قربانى را نحر فرمود ، و از احرام بيرون آمد ، و به\r\n\r\n","description":"","footnote":"\r\n( 1 ) « تاريخ طبرى » جلد 2 صفحه 281 ( با مقدارى تلخيص ) .\r\n( 2 ) « بحار الانوار » جلد 20 صفحه 352 .\r\n","page_name":" 13 ","page_number":13},
  {"content":"\r\nمسلمانان تفهيم نمود كه اين استثنايى است در قانون احرام و قربانى كه از سوى خداوند قرار داده شده است .\r\nمسلمين هنگامى كه چنين ديدند تسليم شدند و دستور پيامبر ص دقيقا اجرا شد و از همانجا آهنگ مدينه كردند ، اما كوهى از غم و اندوه بر قلب آنها سنگينى مىنمود ، چرا كه ظاهر قضيه مجموع اين مسافرت يك ناكامى و شكست بود ولى خبر نداشتند كه در پشت داستان صلح حديبيه چه پيروزيهايى براى مسلمانان و آينده اسلام نهفته است ، و در همين هنگام بود كه سوره فتح نازل شد و بشارت فتح عظيمى را به پيامبر گرامى اسلام داد ( 1 ) .\r\n\r\nپيامدهاى سياسى و اجتماعى و مذهبى صلح حديبيه\r\nيك مقايسه اجمالى ميان وضع مسلمانان در سال ششم هجرت ( هنگام صلح حديبيه ) و دو سال بعد كه با ده هزار سرباز مجهز براى فتح مكه حركت كردند تا به پيمانشكنى مشركان پاسخ دندانشكنى دهند و سرانجام بدون كمترين برخورد نظامى مكه را گشودند چرا كه قريش كمترين قدرت مقاومت در خود نمىديدند نشان مىدهد كه بازتاب صلح حديبيه تا چه حد گسترده بود .\r\nبه طور خلاصه مسلمانان از اين صلح چند امتياز و پيروزى مهم به شرح زير به دست آوردند .\r\n1 - عملا به فريبخوردگان مكه نشان دادند كه آنها قصد كشتار ندارند و براى شهر مقدس مكه و خانه خدا احترام فراوان قائلند ، همين امر سبب جلب قلوب جمع كثيرى به سوى اسلام شد .\r\n2 - قريش براى اولين بار اسلام و مسلمين را به رسميت شناختند مطلبى كه\r\n\r\n","description":"","footnote":"\r\n( 1 ) « سيره ابن هشام » جلد 3 صفحه 321 - 324 ، « تفسير مجمع البيان » ، « تفسير فى ظلال » ، « كامل ابن اثير جلد 2 » و مدارك ديگر با تلخيص فراوان .\r\n","page_name":" 14 ","page_number":14},
  {"content":"\r\nدليل بر تثبيت موقعيت آنها در جزيره عربستان بود .\r\n3 - بعد از صلح حديبيه مسلمانان براحتى مىتوانستند همه جا رفت و آمد كنند ، و جان و مالشان محفوظ بماند ، و عملا با مشركان از نزديك تماس پيدا كردند ، تماسى كه نتيجه اش شناخت بيشتر اسلام از سوى مشركان و جلب توجه آنها به اسلام بود .\r\n4 - بعد از صلح حديبيه راه براى نشر اسلام در سراسر جزيره عرب گشوده شده ، و آوازه صلحطلبى پيامبر ص اقوام مختلفى را كه برداشت غلطى از اسلام و شخص پيامبر ص داشتند به تجديد نظر وادار كرد ، و امكانات وسيعى از نظر تبليغاتى به دست مسلمانان افتاد .\r\n5 - صلح حديبيه راه را براى گشودن « خيبر » و بر چيدن اين غده سرطانى يهود كه بالفعل و بالقوه خطر مهمى براى اسلام و مسلمين محسوب مىشد هموار ساخت .\r\n6 - اصولا وحشت قريش از درگيرى با سپاه هزار و چهارصد نفرى پيامبر ص كه هيچ سلاح مهم جنگى با خود نداشتند و پذيرفتن شرائط صلح خود عامل مهمى براى تقويت روحيه طرفداران اسلام و شكست مخالفان بود كه تا اين اندازه از مسلمانان حساب بردند .\r\n7 - بعد از ماجراى حديبيه پيامبر ص نامه‌هاى متعددى به سران كشورهاى بزرگ ايران و روم و حبشه ، و پادشاهان بزرگ جهان نوشت ، و آنها را به سوى اسلام دعوت كرد ، و اين به خوبى نشان مىدهد كه تا چه حد صلح حديبيه اعتماد به نفس به مسلمين داده بود كه نه تنها در جزيره عرب كه در دنياى بزرگ آن روز راه خود را به پيش مىگشودند .\r\nاكنون به تفسير آيات باز مىگرديم .\r\n","description":"","footnote":"","page_name":" 15 ","page_number":15},
  {"content":"\r\nاز آنچه گفته شد به خوبى مىتوان درك كرد كه صلح حديبيه به راستى فتح و پيروزى بزرگى براى اسلام و مسلمين بود ، و تعجب نيست كه قرآن مجيد از آن به عنوان « فتح مبين » ياد كند .\r\nاز اين گذشته قرائن متعدد ديگرى در دست است كه اين تفسير را تاييد مىكند .\r\n1 - جمله « فتحنا » به صورت فعل ماضى است نشان مىدهد كه اين امر به هنگام نزول آيات تحقق يافته بود ، در حالى كه چيزى جز صلح حديبيه در كار نبود .\r\n2 - زمان نزول اين آيات كه در بالا اشاره شد و آيات ديگر اين سوره كه مدح مؤمنان و ذم منافقان و مشركان در ماجراى حديبيه مىكند مؤيد ديگرى بر اين معنى است .\r\nآيه 27 اين سوره كه تاكيد بر « رؤياى صادقانه » پيامبر ص كرده مىگويد : « مسلما در آينده وارد مسجد الحرام در نهايت امنيت خواهيد شد ، و به انجام مناسك عمره مىپردازيد » شاهد گويايى است بر اينكه اين سوره و محتواى آن بعد از حديبيه و قبل از فتح مكه بوده است .\r\n3 - در روايات متعددى « صلح حديبيه » به عنوان « فتح مبين » معرفى شده است از جمله :\r\nدر تفسير « جوامع الجوامع » آمده است : هنگامى كه پيامبر از حديبيه باز مىگشت ( و سوره فتح نازل شد ) يكى از اصحاب عرض كرد : ما هذا الفتح لقد صددنا عن البيت و صد هدينا : « اين چه فتحى است كه ما را از زيارت خانه خدا باز داشتند و جلوى قربانى ما را گرفتند » ؟ ! پيامبر ص فرمود :\r\nبئس الكلام هذا ، بل هو اعظم الفتوح ، قد رضى المشركون ان يدفعوكم عن بلادهم بالراع ، و يسئلوكم القضية ، و رغبوا اليكم فى الامان و قد رأوا منكم ما كرهوا ! :\r\n« بد سخنى گفتى ، بلكه اين بزرگترين پيروزى ما بود كه مشركان راضى شدند بدون بر خورد خشونت آميز\r\n","description":"","footnote":"","page_name":" 16 ","page_number":16},
  {"content":"\r\nشما را از سرزمين خود دور كنند ، و به شما پيشنهاد صلح دهند ، و با آن همه ناراحتى كه قبلا ديده‌اند تمايل به ترك تعرض نشان دادند » ( 1 ) .\r\nسپس پيامبر ناراحتيهايى كه در بدر و احزاب تحمل كردند به آنها يادآور شد مسلمانان تصديق كردند كه اين اعظم فتوح بوده است و آنها از روى ناآگاهى قضاوت كردند ( 2 ) .\r\n« زهرى » كه از رجال معروف تابعين است مىگويد : « فتحى عظيمتر از صلح حديبيه صورت نگرفت ، چرا كه مشركين با مسلمانان ارتباط يافتند و اسلام در قلوب آنها جايگزين شد و در عرض سه سال گروه عظيمى اسلام آوردند ، و جمعيت مسلمانان با آنها فزونى گرفت » ( 3 ) .\r\nدر اين احاديث به گوشه هايى از امتيازاتى كه به بركت صلح حديبيه نصيب مسلمانان گرديد اشاره شده است .\r\nتنها در حديثى از امام على ابن موسى الرضا ع آمده است كه :\r\n« * ( إِنَّا فَتَحْنا ) * » بعد از « فتح مكه » نازل گشت ( 4 ) .\r\nولى از آنجا كه صلح حديبيه مقدمه اى براى فتح مكه در دو سال بعد شد توجيه اين حديث مشكل نخواهد بود .\r\nيا به تعبير ديگر صلح حديبيه در كوتاه مدت سبب فتح خيبر ( در سال هفتم هجرت ) و فراتر از آن سبب فتح مكه ، و نيز پيروزى اسلام در تمام صحنه جهان از نظر نفوذ در قلوب مردم بود .\r\nو به اين ترتيب مىتوان ميان تفسيرهاى چهارگانه را جمع كرد با اين قيد كه محور اصلى را صلح حديبيه تشكيل مىدهد .\r\n\r\n","description":"","footnote":"\r\n( 1 ) « جوامع الجامع » ( مطابق نور الثقلين جلد 5 صفحه 48 - حديث 9 ) .\r\n( 2 ) « تفسير در المنثور » جلد 6 صفحه 68 .\r\n( 3 ) همان مدرك صفحه 109 .\r\n( 4 ) « نور الثقلين » جلد 5 صفحه 48 .\r\n","page_name":" 17 ","page_number":17},
  {"content":"\r\n\r\n[ سوره الفتح ‹ 48 › : آيات 2 تا 3 
  ]\r\nلِيَغْفِرَ لَكَ اللَّه ما تَقَدَّمَ مِنْ ذَنْبِكَ وَما تَأَخَّرَ وَيُتِمَّ نِعْمَتَه عَلَيْكَ وَيَهْدِيَكَ صِراطاً مُسْتَقِيماً ‹ 2 › وَيَنْصُرَكَ اللَّه نَصْراً عَزِيزاً ‹ 3 ›\r\n\r\nترجمه :\r\n2 - غرض اين بود كه خداوند گناهان گذشته و آينده اى را كه به تو نسبت مىدادند ببخشد و نعمتش را بر تو تمام كند ، و به راه راست هدايتت فرمايد .\r\n3 - و پيروزى شكستناپذيرى نصيب تو كند .\r\n\r\nتفسير : نتائج بزرگ فتح المبين\r\nدر اين دو آيه قسمتى از نتائج پر بركت « فتح مبين » ( صلح حديبيه ) كه در آيه قبل آمده است تشريح شده ، مىفرمايد : « هدف اين بود كه خداوند گناهان قبل و بعد تو را بيامرزد ، و نعمتش را بر تو تمام كند و تو را به راه راست هدايت فرمايد » ( * ( لِيَغْفِرَ لَكَ اللَّه ما تَقَدَّمَ مِنْ ذَنْبِكَ وَما تَأَخَّرَ وَيُتِمَّ نِعْمَتَه عَلَيْكَ وَيَهْدِيَكَ صِراطاً مُسْتَقِيماً ) * ) .\r\n« و تو را به پيروزى شكستناپذيرى برساند » ( * ( وَيَنْصُرَكَ اللَّه نَصْراً عَزِيزاً ) * ) .\r\nو به اين ترتيب خداوند چهار موهبت عظيم در سايه اين فتح مبين نصيب پيامبرش كرد : مغفرت ، تكميل نعمت ، هدايت ، و نصرت .\r\n","description":"","footnote":"","page_name":" 18 ","page_number":18},
  {"content":"\r\n\r\nنكته‌ها :\r\n\r\n1 - پاسخ به چند سؤال مهم\r\nدر اينجا سؤالات زيادى مطرح شده و مفسران از قديمترين ايام تا كنون به پاسخ اين سؤالات پرداخته‌اند .\r\nمخصوصا سه سؤال زير در باره نخستين موهبت الهى يعنى موهبت « مغفرت گناهان گذشته و آينده » مطرح است .\r\n1 - با اينكه پيامبر به حكم مقام عصمت از هر گناهى پاك است منظور از اين جمله چيست ؟\r\n2 - به فرض كه از اين ايراد صرف نظر كنيم چه ارتباطى ميان « فتح حديبيه » و « آمرزش گناهان » مطرح است .\r\n3 - اگر منظور از جمله « * ( ما تَأَخَّرَ ) * » گناهان آينده است ، چگونه ممكن است گناهى كه صورت نگرفته مورد عفو قرار گيرد ؟ آيا اين اجازه ارتكاب گناه در آينده نيست ؟\r\nو هر يك از مفسران به نحوى به حل اين اشكالات پرداخته‌اند ، اما براى پى بردن به جامعترين پاسخ و تفسير دقيق اين آيات ذكر مقدمه اى لازم به نظر مىرسد و آن اينكه :\r\nمهم اين است كه ما رابطه « فتح حديبيه » را با مساله « آمرزش گناه » پيدا كنيم كه كليد اصلى پاسخ به سؤالات سه گانه فوق در آن نهفته است .\r\nبا دقت در حوادث و رويدادهاى تاريخى به اين نتيجه مىرسيم : هنگامى كه مكتبى راستين ظاهر مىشود و قد بر مىافرازد ، وفاداران به سنن خرافى كه موجوديت خود را در خطر مىبينند هر گونه تهمت و نسبت ناروا به آن مىبندند ، شايعه‌ها مىسازند ، و دروغها مىپردازند ، گناهان مختلف براى او مىشمرند\r\n","description":"","footnote":"","page_name":" 19 ","page_number":19},
  {"content":"\r\nو در انتظارند ببينند سرانجام كارش به كجا مىرسد ؟ .\r\nاگر اين مكتب در مسير پيشرفت خود مواجه با شكست شود ، دستاويزى محكم براى اثبات نسبتهاى ناروا بدست مخالفان مىافتد ، و فرياد مىكشند نگفتيم چنين است ، نگفتيم چنان است ؟\r\nاما هنگامى كه به پيروزى نائل گردد و برنامه‌هاى خود را از بوته آزمايش موفق بيرون آورد ، تمام نسبتهاى ناروا نقش بر آب مىشود ، و تمام « نگفتيمها » به افسوس و ندامت مبدل مىگردد و جاى خود را به « ندانستيمها » مىدهد ! .\r\nمخصوصا در مورد پيامبر اسلام ص اين نسبتهاى ناروا و گناهان پندارى بسيار فراوان بود ، او را جنگ طلب ، آتشافروز ، بى اعتنا به سنتهاى راستين ، غير قابل تفاهم ، و مانند آن مىشمردند .\r\nصلح حديبيه به خوبى نشان داد كه آئين او بر خلاف آنچه دشمنان مىپندارند يك آئين پيشرو و الهى است ، و آيات قرآنش ضامن تربيت نفوس انسانها و پايانگر ظلم و ستم و جنگ و خونريزى است .\r\nاو به خانه خدا احترام مىگذارد ، هرگز بى دليل به قوم و جمعيتى حمله نمىكند ، او اهل منطق و حساب است ، پيروانش به او عشق مىورزند ، او به راستى همه انسانها را به سوى محبوبشان اللَّه دعوت مىكند ، و اگر دشمنانش جنگ را بر او تحميل نكنند او طالب صلح و آرامش است .\r\nبه اين ترتيب فتح حديبيه تمام گناهانى كه قبل از هجرت ، و بعد از هجرت ، يا تمام گناهانى كه قبل از اين ماجرا و حتى در آينده ممكن بود به او نسبت دهند همه را شست ، و چون خداوند اين پيروزى را نصيب پيامبر ص نمود مىتوان گفت خداوند همه آنها را شستشو كرد .\r\nنتيجه اينكه اين گناهان ، گناهان واقعى نبود ، بلكه گناهانى بود پندارى و در افكار مردم و در باور آنها ، چنان كه در آيه 14 سوره شعراء داستان موسى ع\r\n","description":"","footnote":"","page_name":" 20 ","page_number":20},
  {"content":"\r\nمىخوانيم كه موسى به پيشگاه خدا عرضه داشت : وَلَهُمْ عَلَيَّ ذَنْبٌ فَأَخافُ أَنْ يَقْتُلُونِ : « فرعونيان بر من گناهى دارند كه مىترسم به جرم آن گناه مرا بكشند » در حالى كه گناه او چيزى جز يارى فرد مظلومى از بنى اسرائيل و كوبيدن ستمگرى از فرعونيان نبود .\r\nبديهى است اين نه تنها گناه نبود بلكه حمايت از مظلوم ، بود ولى از دريچه چشم فرعونيان گناه محسوب مىشد .\r\nبه تعبير ديگر « ذنب » در لغت به معنى آثار شوم و تبعات كارى است ، ظهور اسلام در آغاز ، زندگى مشركان را به هم ريخت ، ولى پيروزيهاى بعد سبب شد كه آن تبعات به دست فراموشى سپرده شود .\r\nهر گاه خانه كهنه و فرسوده اى را كه سر پناه فعلى ما است ، و به آن دلبستگى داريم خراب كنند ممكن است اين كار را تخطئه كنيم ، ولى بعد از آنكه ساختمانى محكم و مجهز بجاى آن ساخته شد ، و تمام ناراحتيها بر طرف گشت ، قضاوت ما به كلى دگرگون مىشود .\r\nمشركان مكه ، چه قبل از هجرت و چه بعد از آن ، ذهنيات نادرستى در باره اسلام و شخص پيامبر ص داشتند كه پيروزيهاى بعد بر همه آنها خط بطلان كشيد .\r\nآرى اگر رابطه آمرزش اين گناهان را با مساله فتح حديبيه در نظر بگيريم مطلب كاملا روشن است ، رابطه اى كه از « لام » « * ( لِيَغْفِرَ لَكَ اللَّه ) * » استفاده مىشود و كليد رمز براى گشودن معنى آيه است .\r\nاما آنها كه به اين نكته توجه نكرده‌اند در اينجا مقام عصمت پيامبر ص را زير سؤال برده‌اند و براى او ( نعوذ باللَّه ) گناهانى قائل شده‌اند كه خدا در پرتو فتح حديبيه آنها را بخشيده است ، يا آيه را بر خلاف ظاهر معنى كرده‌اند .\r\n","description":"","footnote":"","page_name":" 21 ","page_number":21},
  {"content":"\r\nاز جمله گفته‌اند : مراد گناهان است ! و بعضى گفته‌اند : منظور گناهانى است كه مردم در باره پيامبر ص مرتكب شده بودند مانند اذيت و آزارها ، كه با فتح حديبيه از ميان رفت ! ( در اين صورت ذنب اضافه به مفعول شده نه فاعل ) ! .\r\nو يا آن را به معنى « ترك اولى » گرفته‌اند .\r\nو يا به معنى گناهان فرضى تفسير كرده‌اند كه اگر فرضا گناهى در آينده يا گذشته مرتكب مىشدى ما آنها را مىبخشيديم .\r\nاما روشن است كه همه اينها تكلفاتى است بدون دليل ، چه اينكه اگر ما عصمت انبياء را مخدوش كنيم فلسفه وجودى آنها از ميان مىرود ، زيرا پيامبر ص بايد در همه چيز سرمشق باشد ، چگونه يك فرد گنهكار مىتواند اين نقش را ايفا كند .\r\nبه علاوه او خود نياز به رهبر و راهنماى ديگرى دارد تا هدايتش نمايد .\r\nتفسيرهاى ديگر نيز بسيار مخالف ظاهر است و اشكال مهم اين است كه ارتباط آمرزش گناه را از مساله صلح حديبيه قطع مىكند .\r\nبهترين تفسير همان است كه در بالا اشاره شد كه هر سه سؤال را يك جا پاسخ مىگويد ، و ارتباط جمله‌هاى آيه را مشخص مىسازد .\r\nاينها همه در باره نخستين موهبت از مواهب چهارگانه اى است كه خداوند در پرتو صلح « صلح حديبيه » به پيامبرش داد .\r\nاما « اتمام نعمت پروردگار » و « هدايت به جاده صاف و مستقيم » و « نصرت شكست ناپذير الهى » بعد از پيروزى حديبيه چيزى نيست كه بر كسى مكتوم بماند ، اسلام به سرعت گسترش يافت ، قلوب آماده را تسخير كرد ، عظمت تعليمات آن بر همگان آشكار شد ، سمپاشيها را خنثى نمود ، نعمت خداوندى را كامل كرد ، و براهى مستقيم به سوى پيروزيهاى عظيم هموار ساخت به طورى كه در ماجراى\r\n","description":"","footnote":"","page_name":" 22 ","page_number":22},
  {"content":"\r\nفتح مكه لشكر اسلام بدون هيچگونه مقاومت مهمترين دژ دشمن را گشود .\r\n\r\n2 - منظور از « * ( ما تَقَدَّمَ ) * » و « * ( ما تَأَخَّرَ ) * » چيست ؟\r\nدر آيه مورد بحث خوانديم كه خداوند مىفرمايد : در سايه اين فتح مبين گناهان متقدم و متاخر تو را بخشيده ، در اينكه منظور از « متقدم » و « متاخر » چيست ؟ بين مفسران گفتگو است .\r\nبعضى « ما تقدم » را اشاره به عصيان و ترك اولى آدم و حوا دانسته‌اند و « ما تاخر » را اشاره به گناهان امت .\r\nبعضى ديگر « ما تقدم » را به مسائل مربوط به قبل از نبوت و « ما تاخر » را مربوط به بعد از نبوت مىدانند .\r\nبعضى ديگر « ما تقدم » را به آنچه قبل از « صلح حديبيه » بوده ، و « ما تاخر » را به آنچه بعد از صلح حديبيه رخ داده است مربوط دانسته‌اند .\r\nاما با توجه به تفسيرى كه در باره اصل معنى آيه ، و مخصوصا رابطه اين آمرزش ، با مساله فتح حديبيه بيان كرديم روشن مىشود كه مراد تمام نسبتهاى ناروا و گناهانى است كه به زعم خود در « گذشته » و « آينده » به پيغمبر اكرم نسبت مىدادند ، و اگر اين پيروزى بزرگ نصيب نشده بود تمام اين گناهان را قطعى مىپنداشتند ، ولى با حصول اين پيروزى هم نسبتهاى نارواى گذشته برچيده شد ، و هم آنچه ممكن بود در آينده نسبت دهند .\r\nشاهد ديگر اين تفسير حديثى است كه از امام على ابن موسى الرضا ع آمده است كه مامون هنگامى كه از اين آيه سؤال كرد امام در پاسخ فرمود :\r\n« هيچ كس نزد مشركان مكه گناهش سنگينتر از رسول اللَّه ص نبود ، زيرا آنها 330 بت مىپرستيدند ، هنگامى كه پيامبر ص آنها را به توحيد دعوت كرد بسيار بر آنها گران آمد و گفتند : آيا او همه خدايان ما را تبديل به يك\r\n","description":"","footnote":"","page_name":" 23 ","page_number":23},
  {"content":"\r\nخدا كرده ؟ چيز عجيبى است . . . ما هرگز چنين چيزى را از پدران خود نشنيده‌ايم اين فقط يك دروغ بزرگ است .\r\nاما هنگامى كه خداوند مكه را براى پيامبرش ( بعد از صلح حديبيه ) گشود خداوند فرمود اى محمد ص ما فتح مبينى را براى تو فراهم كرديم تا گناهان گذشته و آينده اى كه نزد مشركان عرب بخاطر دعوت به توحيد داشته و دارى ببخشد ، زيرا بعضى از مشركان مكه تا آن روز ايمان آورده و بعضيها از مكه بيرون رفتند و ايمان نياوردند ، ولى قادر بر انكار توحيد نبودند ، و لذا گناه پيامبر در نظر آنها نيز بخاطر پيروزى بخشوده شد . هنگامى كه مامون اين سخن را شنيد عرض كرد بارك اللَّه اى ابو الحسن ( نور الثقلين جلد 5 صفحه 56 ) .\r\n","description":"","footnote":"","page_name":" 24 ","page_number":24},
  {"content":"\r\n\r\n[ سوره الفتح ‹ 48 › : آيه 4 
  ]\r\nهُوَ الَّذِي أَنْزَلَ السَّكِينَةَ فِي قُلُوبِ الْمُؤْمِنِينَ لِيَزْدادُوا إِيماناً مَعَ إِيمانِهِمْ وَلِلَّه جُنُودُ السَّماواتِ وَالأَرْضِ وَكانَ اللَّه عَلِيماً حَكِيماً ‹ 4 ›\r\n\r\nترجمه :\r\n4 - او كسى است كه سكينه و آرامش را در دلهاى مؤمنان نازل كرد تا ايمانى بر ايمانشان افزوده شود ، لشكر آسمانها و زمين از آن خدا است ، و خداوند دانا و حكيم است .\r\n\r\nتفسير :\r\n\r\nنزول سكينه بر دلهاى مؤمنان\r\nآنچه در آيات گذشته خوانديم مواهب بزرگى بود كه خدا در پرتو فتح مبين ( صلح حديبيه ) نصيب پيامبر ص كرد ، اما در آيه مورد بحث از موهبت عظيمى كه بر همه مؤمنان مرحمت فرموده بحث مىكند ، مىفرمايد : « او كسى است كه سكينه و آرامش را بر دلهاى مؤمنان نازل كرد تا ايمانى بر ايمانشان بيفزايد » ( * ( هُوَ الَّذِي أَنْزَلَ السَّكِينَةَ فِي قُلُوبِ الْمُؤْمِنِينَ لِيَزْدادُوا إِيماناً مَعَ إِيمانِهِمْ ) * ) .\r\nچرا سكينه و آرامش بر دل آنها فرود نيايد « در حالى كه لشكريان آسمانها و زمين از آن خدا است ، و خداوند دانا و حكيم است » * ( ( وَلِلَّه جُنُودُ السَّماواتِ\r\n","description":"","footnote":"","page_name":" 25 ","page_number":25},
  {"content":"\r\n* ( وَالأَرْضِ وَكانَ اللَّه عَلِيماً حَكِيماً ) * ) .\r\n\r\nاين سكينه چه بود ؟\r\nباز لازم است در اينجا به داستان « صلح حديبيه » بر گرديم و خود را در فضاى « حديبيه » و در جوى كه بعد از صلح پيدا شد تصور كنيم ، تا به عمق مفهوم آيه آشنا گرديم .\r\nپيامبر ص خوابى ديده بود - رويايى الهى و رحمانى - كه با يارانش وارد مسجد الحرام مىشوند ، و به دنبال آن به عزم زيارت خانه خدا حركت كرد ، غالب اصحاب فكر مىكردند تعبير اين خواب و رؤياى صالحه در همين سفر واقع مىشود ، در حالى كه مقدر چيز ديگرى بود اين از يك سو .\r\nاز سوى ديگر مسلمانان محرم شده بودند و حيوانات قربانى با خود آورده بودند ، اما بر خلاف انتظارشان توفيق زيارت خانه خدا نصيب آنها نشد و پيامبر ص دستور داد در همان حديبيه شتران قربانى را نحر كنند ، و از احرام بيرون آيند ، كارى كه براى آنها بسيار سخت و باورناكردنى بود ، چرا كه آداب و سنن آنها و نيز دستورات اسلام ايجاب مىكرد تا مناسك عمره را انجام ندهند از احرام بيرون نيايند .\r\nاز سوى سوم در مواد صلحنامه حديبيه مطالبى كه پذيرش آن بسيار سنگين مىنمود ، از جمله اينكه اگر كسى از قريش مسلمان شود و به مدينه پناه آورد مسلمانان او را به خانواده اش تحويل دهند ، اما عكس آن لازم نيست ! از سوى چهارم به هنگام تنظيم صلحنامه قريش حاضر نشدند كلمه « رسول اللَّه » كنار نام محمد ص باشد ، و « سهيل » نماينده قريش با اصرار آن را حذف كرد ، و حتى با نوشتن « بسم اللَّه الرحمن الرحيم » نيز موافقت نكرد ، و اصرار داشت به جاى آن « بسمك اللهم » نوشته شود كه با سنت اهل مكه سازگار بود\r\n","description":"","footnote":"","page_name":" 26 ","page_number":26},
  {"content":"\r\nواضح است اين امور هر كدام به تنهايى مطلب ناگوارى بود تا چه رسد به مجموع آنها ، و به همين جهت تزلزلى در قلوب افراد ضعيف الايمان افتاد ، حتى وقتى سوره فتح نازل شد بعضى با تعجب پرسيدند : چه فتحى ؟ ! اينجا است كه بايد لطف الهى شامل حال مسلمانان شود و سكينه و آرامش را به دلهاى آنها باز گرداند ، نه تنها ضعف و فتورى در آنان راه نيابد ، بلكه به مصداق « * ( لِيَزْدادُوا إِيماناً مَعَ إِيمانِهِمْ ) * » بر قدرت ايمان آنها افزوده شود ، آيه فوق در چنين شرايطى نازل گرديد .\r\n« سكينه » در اصل از ماده سكون به معنى آرامش و اطمينان خاطرى است كه هر گونه شك و ترديد و وحشت را از انسان زائل مىكند و او را در طوفان حوادث ثابت قدم مىدارد .\r\nاين آرامش ممكن است جنبه عقيدتى داشته باشد ، و تزلزل اعتقاد را بر طرف سازد ، يا جنبه عملى ، به گونه اى كه ثبات قدم و مقاومت و شكيبايى به انسان بخشد ، و البته به تناسب بحثهايى كه گذشت و تعبيرات خود آيه در اينجا بيشتر ناظر به معنى اول است ، در حالى كه در آيه 248 سوره بقره در داستان « طالوت » و « جالوت » بيشتر روى جنبه‌هاى عملى تكيه دارد .\r\nجمعى از مفسران براى « سكينه » معانى ديگرى ذكر كرده‌اند كه در نهايت بازگشت به همين تفسير مىكند .\r\nجالب اينكه در بعضى از روايات « سكينه » به « ايمان » تفسير شده ( 1 ) و در بعضى ديگر به نسيم بهشتى كه در شكل انسانى ظاهر مىشود و به مؤمنان آرامش مىبخشد ( 2 ) .\r\nاينها نيز تاييدى است بر آنچه گفته شده ، چرا كه « سكينه » زائيده\r\n\r\n","description":"","footnote":"\r\n( 1 و 2 ) « تفسير برهان » جلد 2 صفحه 114 .\r\n","page_name":" 27 ","page_number":27},
  {"content":"\r\nايمان است و همچون نسيم بهشتى آرامبخش .\r\nاين نكته نيز قابل توجه است كه در مورد « سكينه » تعبير به « انزال » شده است ، و چنان كه مىدانيم اين تعبير در قرآن مجيد گاهى به معنى ايجاد و خلقت و بخشش نعمت آمده ، و چون از يك مقام عالى به مقام پائين است اين تعبير در آن به كار رفته است .\r\n\r\nنكته‌ها :\r\n\r\n1 - آرامش بى نظير !\r\nاگر ايمان هيچ ثمرى جز همين مساله آرامش نداشت كافى بود كه انسان با تمام وجود از آن استقبال كند ، تا چه رسد به ثمرات و بركات ديگر .\r\nبررسى حال مؤمنان ، و افراد بى ايمان ، روشنگر اين حقيقت است كه گروه دوم در يك حال اضطراب و نگرانى دائم به سر مىبرند ، در حالى كه گروه اول از اطمينان خاطر بى نظير بهره مندند ، و در سايه آن :\r\nهرگز از كسى جز خدا نمىترسند : وَلا يَخْشَوْنَ أَحَداً إِلَّا اللَّه ( احزاب - 39 ) .\r\nهرگز ملامتها و سرزنش اين و آن در اراده آهنينشان اثر نمىگذارد وَلا يَخافُونَ لَوْمَةَ لائِمٍ ( مائده - 54 ) .\r\nهرگز به خاطر آنچه از دست داده‌اند غمگين نمىشوند ، و به آنچه دارند دلبستگى شديد ندارند ، و اين دو اصل سبب مىشود كه آرامش روحى آنها به خاطر گذشته و آينده متزلزل نشود لِكَيْلا تَأْسَوْا عَلى ما فاتَكُمْ وَلا تَفْرَحُوا بِما آتاكُمْ ( حديد - 23 ) .\r\nو بالآخره هرگز در برابر حوادث سخت سست نمىشوند ، و اندوهى به خود راه نمىدهند ، و همواره خود را برتر از دشمن مىبينند : وَلا تَهِنُوا وَلا تَحْزَنُوا\r\n","description":"","footnote":"","page_name":" 28 ","page_number":28},
  {"content":"\r\nوَ أَنْتُمُ الأَعْلَوْنَ إِنْ كُنْتُمْ مُؤْمِنِينَ ( آل عمران - 139 ) .\r\nمؤمن در ميدان حوادث خود را تنها نمىبيند ، دست لطف و حمايت خدا را دائما بر سر خويش احساس مىكند ، و يارى فرشتگان را در وجود خويش لمس مىكند .\r\nدر حالى كه اضطراب حاكم بر افراد بى ايمان از خلال گفتار و رفتارشان مخصوصا به هنگام وزش طوفانهاى حوادث كاملا محسوس است .\r\n\r\n2 - سلسله مراتب ايمان\r\nايمان چه به معنى علم و آگاهى و معرفت باشد ، و چه به معنى روح تسليم و پذيرش در برابر حق ، داراى درجات و سلسله مراتبى است ، چرا كه علم ، درجات دارد ، و پذيرش و تسليم نيز داراى مراتب مختلفى است ، و حتى عشق و شور و محبت توأم با ايمان نيز متفاوت است .\r\nآيه مورد بحث كه مىگويد : « * ( لِيَزْدادُوا إِيماناً مَعَ إِيمانِهِمْ ) * » نيز تاكيدى بر اين حقيقت است ، و به همين دليل يك فرد مؤمن هرگز نبايد در يك مرحله از ايمان متوقف گردد ، او دائما به سوى درجات بالاتر از طريق خودسازى و علم و عمل گام بر مىدارد .\r\nدر حديثى از امام صادق ع مىخوانيم :\r\nان الايمان عشر درجات بمنزلة السلم يصعد منه مرقاة بعد مرقاة ! :\r\n« ايمان ده درجه دارد همچون نردبان كه پله پله از آن بالا مىروند » ( 1 ) ! .\r\nو در حديث ديگرى از آن حضرت آمده است : « خداوند ايمان را بر هفت سهم تقسيم كرده : نيكى ، و صدق ، و يقين ، و رضا ، و وفا ، و علم ، و حلم ، سپس آن را در ميان مردم توزيع نموده ، كسى كه تمام اين هفت سهم را دارد مؤمن كامل و متعهد است و براى بعضى از مردم يك سهم ، دو سهم ، و بعضى سه سهم قرار\r\n\r\n","description":"","footnote":"\r\n( 1 ) « بحار الانوار » جلد 69 صفحه 165 .\r\n","page_name":" 29 ","page_number":29},
  {"content":"\r\nداده ، تا به هفت سهم مىرسد » .\r\nسپس امام ع افزود : « آنچه را وظيفه صاحب دو سهم است بر دوش صاحب يك سهم حمل نكنيد ، و آنچه مربوط به صاحب سه سهم است بر دوش صاحب دو سهم ننهيد مبادا بارشان سنگين شود و به زحمت افتند » ( 1 ) ! و از اينجا روشن مىشود آنچه از بعضى نقل كرده‌اند كه ايمان كم و زياد ندارد ، بسيار بى اساس است ، زيرا نه با واقعيتهاى علمى مىسازد و نه با روايات اسلامى .\r\n\r\n3 - دو وسيله مهم آرامش\r\nدر ذيل آيه مورد بحث دو جمله خوانديم كه هر كدام بيانگر يكى از عوامل « سكينه » و آرامش مؤمنان است : نخست جمله « و للَّه جنود السماوات و الارض » :\r\n( لشكريان آسمانها و زمين از آن خدا و تحت فرمان اويند ) سپس جمله « * ( وَكانَ اللَّه عَلِيماً حَكِيماً ) * » ( خداوند عليم و حكيم است ) .\r\nاولى به انسان مىگويد اگر با خدا باشى تمام قواى زمين و آسمان با تو است ، و دومى به او مىگويد : خداوند هم نيازها و مشكلات و گرفتاريهاى تو را مىداند و هم از تلاشها و كوششها و اطاعت و بندگى تو با خبر است .\r\nو با ايمان به اين دو اصل چگونه ممكن است آرامش خاطر بر وجود انسان حاكم نگردد ؟ .\r\n\r\n","description":"","footnote":"\r\n( 1 ) « كافى » جلد 2 باب درجات الايمان ( حديث 1 ) .\r\n","page_name":" 30 ","page_number":30},
  {"content":"\r\n\r\n[ سوره الفتح ‹ 48 › : آيات 5 تا 7 
  ]\r\nلِيُدْخِلَ الْمُؤْمِنِينَ وَالْمُؤْمِناتِ جَنَّاتٍ تَجْرِي مِنْ تَحْتِهَا الأَنْهارُ خالِدِينَ فِيها وَيُكَفِّرَ عَنْهُمْ سَيِّئاتِهِمْ وَكانَ ذلِكَ عِنْدَ اللَّه فَوْزاً عَظِيماً ‹ 5 › وَيُعَذِّبَ الْمُنافِقِينَ وَالْمُنافِقاتِ وَالْمُشْرِكِينَ وَالْمُشْرِكاتِ الظَّانِّينَ بِاللَّه ظَنَّ السَّوْءِ عَلَيْهِمْ دائِرَةُ السَّوْءِ وَغَضِبَ اللَّه عَلَيْهِمْ وَلَعَنَهُمْ وَأَعَدَّ لَهُمْ جَهَنَّمَ وَساءَتْ مَصِيراً ‹ 6 › وَلِلَّه جُنُودُ السَّماواتِ وَالأَرْضِ وَكانَ اللَّه عَزِيزاً حَكِيماً ‹ 7 ›\r\n\r\nترجمه :\r\n5 - هدف ( ديگر از اين فتح مبين ) آن بود كه مردان و زنان با ايمان را در باغهايى ( از بهشت ) وارد كند كه نهرها از زير درختانش جارى است ، و گناهان آنها را ببخشد ، و اين نزد خدا پيروزى بزرگى است .\r\n6 - و نيز مردان و زنان منافق و مردان و زنان مشرك را كه به خدا گمان بد مىبرند مجازات كند ، حوادث سويى ( كه براى مؤمنان انتظار مىكشند ) تنها بر خودشان نازل مىشود ، خداوند آنها را غضب كرده ، و آنها را از رحمت خود دور ساخته ، و جهنم را براى آنها آماده كرده ، و چه بد سرانجامى است .\r\n7 - لشكريان آسمانها و زمين تنها از آن خدا است ، و خداوند شكست ناپذير و حكيم است .\r\n","description":"","footnote":"","page_name":" 31 ","page_number":31},
  {"content":"\r\n\r\nتفسير : نتيجه ديگر فتح المبين\r\nجمعى از مفسران شيعه و اهل سنت نقل كرده‌اند هنگامى كه بشارت « فتح مبين » و « اتمام نعمت » و « هدايت » و « نصرت » به پيغمبر اسلام ص در آيات نخستين اين سوره داده شد بعضى از مسلمانان كه از حوادث « حديبيه » دلتنگ و نگران بودند عرض كردند : هنيئا لك يا رسول اللَّه ! لقد بين اللَّه لك ما ذا يفعل بك ، فما ذا يفعل بنا ؟ فنزلت : « * ( لِيُدْخِلَ الْمُؤْمِنِينَ وَالْمُؤْمِناتِ ) * . . . » :\r\n« گوارا باد بر تو اين همه مواهب الهى اى رسول خدا ! خداوند آنچه را به تو داده و مىدهد بيان كرده ، بما چه خواهد داد ؟ در اينجا نخستين آيه مورد بحث نازل شد و به مؤمنان بشارت داد كه براى آنها نيز پاداشهاى بزرگى فراهم شده ( 1 ) .\r\nبه هر حال ، اين آيات هم چنان در ارتباط با صلح « حديبيه » و بازتابهاى مختلف آن در افكار مردم ، و نتائج پر بار آن سخن مىگويد ، و سرنوشت هر گروه را در اين بوته آزمايش بزرگ مشخص مىسازد .\r\nنخست مىفرمايد : « هدف ديگر از اين فتح عظيم آن بود كه مردان و زنان با ايمان را در باغهايى از بهشت وارد كند كه نهرها از زير درختانش جارى است » ( * ( لِيُدْخِلَ الْمُؤْمِنِينَ وَالْمُؤْمِناتِ جَنَّاتٍ تَجْرِي مِنْ تَحْتِهَا الأَنْهارُ ) * ) .\r\n« جاودانه در آن مىمانند » ، و اين نعمت بزرگ هرگز از آنان سلب نمىشود * ( ( خالِدِينَ فِيها ) ) * .\r\nعلاوه بر اين هدف اين بوده « سيئات اعمال آنها را بپوشاند » و مورد عفوشان قرار دهد ( * ( وَيُكَفِّرَ عَنْهُمْ سَيِّئاتِهِمْ ) * ) .\r\n« و اين نزد خدا پيروزى بزرگى است » ! ( * ( وَكانَ ذلِكَ عِنْدَ اللَّه فَوْزاً عَظِيماً ) ) *\r\n\r\n","description":"","footnote":"\r\n( 1 ) « تفسير مراغى » جلد 26 صفحه 85 و « تفسير ابو الفتوح رازى » جلد 10 صفحه 26 و « تفسير روح المعانى » جلد 26 صفحه 86 .\r\n","page_name":" 32 ","page_number":32},
  {"content":"\r\n( 1 ) .\r\nبه اين ترتيب خداوند در برابر آن چهار موهبتى كه به پيامبرش در فتح المبين داد ، دو موهبت عظيم نيز به مؤمنان ارزانى داشت : بهشت جاويدان با تمام نعمتهايش ، و عفو و گذشت از لغزشهاى آنها ، علاوه بر سكينه و آرامش روحى كه در اين دنيا به آنها بخشيد ، و مجموعه اين سه نعمت فوز عظيم و پيروزى بزرگى است براى كسانى كه از اين بوته امتحان سالم بيرون آمدند .\r\nكلمه « فوز » كه در قرآن مجيد معمولا با توصيف « عظيم » ذكر شده ، و گاهى نيز همراه با « مبين » و « كبير » آمده ، بنا به گفته « راغب » در « مفردات » به معنى پيروزى و نيل به خيرات توأم با سلامت است ، و اين در صورتى است كه نجات آخرت در آن باشد هر چند با از دست دادن مواهب مادى دنيا همراه گردد .\r\nطبق روايات معروفى امير مؤمنان على ع آن گاه كه فرق مباركش در محراب عبادت با شمشير جنايتكار روزگار « عبد الرحمن بن ملجم » شكافته شد صدا زد\r\nفزت و رب الكعبه :\r\n« سوگند به خداى كعبه پيروز شدم » ( و سعادت نامه من با خون سرم امضا شد ! ) .\r\nآرى گاهى امتحانات پروردگار آن چنان سخت و طاقتفرسا است كه ايمانهاى سست را از بيخ و بن بر مىكند ، و قلبها را واژگون مىكند ، تنها مؤمنان راستين كه از نعمت سكينه و آرامش بهره مندند مقاومت مىكنند ، و از پيامدهاى\r\n\r\n","description":"","footnote":"\r\n( 1 ) مطابق اين بيان جمله « ليدخل » و همچنين « يعذب » كه در آيه بعد مىآيد عطف بر جمله « ليغفر » مىباشد ، گروهى از مفسران از جمله شيخ طوسى در « تبيان » ، و طبرسى در « مجمع البيان » و ابو الفتوح رازى در تفسيرش همين معنى را برگزيده‌اند ، در حالى كه گروه ديگرى آن را عطف بر « * ( لِيَزْدادُوا إِيماناً ) * » دانسته‌اند در حالى كه نه با شان نزول فوق هماهنگ است و نه با مساله مجازات كفار .\r\n","page_name":" 33 ","page_number":33},
  {"content":"\r\nآن در قيامت نيز بهره مند خواهند بود و اين راستى فوز عظيمى است .\r\nولى در برابر اين گروه ، گروهى منافقان و مشركان بى ايمان بودند كه در آيه بعد سرنوشتشان اين گونه ترسيم شده : « هدف ديگر اين است كه خداوند مردان و زنان منافق ، و مردان و زنان مشرك را مجازات كند ( * ( وَيُعَذِّبَ الْمُنافِقِينَ وَالْمُنافِقاتِ وَالْمُشْرِكِينَ وَالْمُشْرِكاتِ ) * ) .\r\n« همانها كه به خدا گمان بد مىبرند » ( * ( الظَّانِّينَ بِاللَّه ظَنَّ السَّوْءِ ) * ) .\r\nآرى منافقان به هنگام حركت پيامبر ص و مؤمنان از مدينه گمان داشتند كه اين گروه هرگز سالم به مدينه باز نخواهند گشت ، چنان كه در آيه 12 همين سوره مىخوانيم : « بَلْ ظَنَنْتُمْ أَنْ لَنْ يَنْقَلِبَ الرَّسُولُ وَالْمُؤْمِنُونَ إِلى أَهْلِيهِمْ أَبَداً » .\r\nو مشركان نيز گمان داشتند كه محمد ص با اين جمع كم ، و نداشتن اسلحه كافى ، سالم به مدينه باز نخواهد گشت ، و ستاره اسلام به زودى افول مىكند .\r\nسپس به توضيح اين عذاب و مجازات پرداخته و تحت چهار عنوان آن را شرح مىدهد :\r\nمىگويد : « حوادث و پيش آمدهاى سوء تنها بر اين گروه نازل مىشود » ( * ( عَلَيْهِمْ دائِرَةُ السَّوْءِ ) * ) ( 1 ) .\r\n« دائرة » در لغت به معنى حوادث و رويدادهايى است كه براى انسان پيش مىآيد ، اعم از خوب و بد ، ولى در اينجا با ذكر كلمه « سوء » منظور حوادث نامطلوب است .\r\nديگر اين كه « خداوند آنها را غضب كرده » ( * ( وَغَضِبَ اللَّه عَلَيْهِمْ ) * ) .\r\n\r\n","description":"","footnote":"\r\n( 1 ) « سوء » بر وزن « نوع » به گفته « صحاح اللغه » معنى مصدرى دارد و « سوء » بر وزن « كور » معنى اسم مصدرى ، ولى به گفته « كشاف » هر دو به يك معنى است .\r\n","page_name":" 34 ","page_number":34},
  {"content":"\r\nو نيز « خداوند آنها را از رحمت خود دور ساخته » ( * ( وَلَعَنَهُمْ ) * ) .\r\nو بالآخره « جهنم را براى آنها از هم اكنون فراهم ساخته ، و چه بد سرانجامى است » ( * ( وَأَعَدَّ لَهُمْ جَهَنَّمَ وَساءَتْ مَصِيراً ) * ) ( 1 ) .\r\nجالب توجه اين كه در صحنه « حديبيه » غالبا مردان مسلمان بودند ، و در نقطه مقابل نيز مردان منافق و مشرك ، ولى در آيات فوق قرآن زنان و مردان را در آن فوز عظيم ، و اين عذاب اليم ، مشترك شمرده ، اين بخاطر آن است كه مردان با ايمان كه در ميدان نبرد حاضر مىشوند بدون پشتيبانى زنان با ايمان ، و مردان منافق بدون همكارى زنان منافق ، به اهداف خود نائل نمىشوند .\r\nاصولا اسلام دين مردان نيست كه شخصيت زنان را ناديده بگيرد ، و لذا در هر مورد كه عدم ذكر نام زنان مفهوم انحصارى به كلام مىدهد آنها را صريحا مطرح مىكند ، تا معلوم شود اسلام متعلق به همه انسانها است .\r\nدر آخرين آيه مورد بحث بار ديگر به عظمت قدرت خداوند اشاره كرده ، مىگويد : « جنود و لشكريان آسمان و زمين از آن خدا است و خداوند عزيز و حكيم است » * ( ( وَلِلَّه جُنُودُ السَّماواتِ وَالأَرْضِ وَكانَ اللَّه عَزِيزاً حَكِيماً ) * ) .\r\nاين سخن يك بار در ذيل مقامات و مواهب اهل ايمان آمد ، و يك بار هم در اينجا در ذيل مجازات منافقان و مشركان ، تا روشن شود خداوندى كه تمام جنود آسمان و زمين تحت فرمانش قرار دارند هم قدرت بر آن دارد هم توانايى بر اين ، هر گاه درياى رحمتش موج زند شايستگان را هر جا باشند شامل مىشود ، و هر گاه آتش قهر و غضبش زبانه كشد مجرمى را قدرت فرار از آن نيست .\r\nقابل توجه اينكه به هنگام ذكر مؤمنان ، خداوند توصيف به « علم و حكمت » شده كه مناسب مقام رحمت است ، ولى در مورد منافق و مشركان توصيف به « قدرت\r\n\r\n","description":"","footnote":"\r\n( 1 ) « مصير » به معنى حالات مختلفى است كه انسان به يكى بعد از ديگرى مىرسد .\r\n","page_name":" 35 ","page_number":35},
  {"content":"\r\nو حكمت « كه مناسب مقام عذاب است .\r\nمنظور از « جنود آسمان و زمين » چيست ؟ .\r\nاين واژه معنى وسيعى دارد كه هم لشكريان فرشتگان الهى را شامل مىشود و هم لشكريانى همچون صاعقه ، زلزله‌ها ، طوفانها ، سيلابها و امواج و نيروهاى نامرئى ديگرى كه ما از آن آگاهى نداريم ، چرا كه همه جنود الهى هستند و سر بر فرمان او دارند .\r\n\r\nنكته : چه كسانى به خدا سوء ظن دارند ؟\r\n« سوء ظن » گاهى نسبت به خويشتن است ، گاهى نسبت به ديگران ، و گاه نسبت به خدا ، همانطور كه « حسن ظن » نيز تقسيم سه گانه اى دارد .\r\nاما سوء ظن نسبت به خويشتن در صورتى كه به حد افراط نرسد نردبان تكامل است ، و سبب مىشود كه انسان نسبت به اعمال خود سختگير و مو شكاف باشد ، و جلوى عجب و غرور ناشى از اعمال نيك را مىگيرد .\r\nبه همين دليل على ع در خطبه معروف « همام » در توصيف پرهيزكاران مىفرمايد :\r\nفهم لانفسهم متهمون ، و من اعمالهم مشفقون ، اذا زكى احد منهم خاف مما يقال له ، فيقول : انا اعلم بنفسى من غيرى ، و ربى اعلم بى منى بنفسى ، اللهم لا تؤاخذنى بما يقولون ، و اجعلنى افضل مما يظنون ، و اغفر لى ما لا يعلمون :\r\n« آنها خويشتن را متهم مىكنند ، و از اعمال خود بيمناكند ، هر گاه يكى از آنها ستوده شود از آنچه در باره او گفته شده ترسان مىگردد ، و مىگويد : من از ديگران نسبت به خويشتن آگاهترم ، و پروردگارم نسبت به اعمالم از من آگاهتر است ! خداوندا ! به آنچه آنها مىگويند مرا مؤاخذه مكن ، و مرا از آنچه آنها\r\n","description":"","footnote":"","page_name":" 36 ","page_number":36},
  {"content":"\r\nفكر مىكنند برتر قرار ده ، و آنچه را آنها نمىدانند بر من ببخش « ! اما اگر اين سوء ظن در مورد مردم باشد ممنوع است ، مگر در مواقعى كه فساد بر جامعه غلبه كند كه در آنجا خوشباورى درست نيست . ( شرح اين مطلب به خواست خدا در ذيل آيه 12 سوره حجرات خواهد آمد ) .\r\nو اما « سوء ظن » نسبت به خداوند يعنى نسبت به وعده‌هاى او ، نسبت به رحمت و كرم بى پايان او ، بسيار زشت و زننده است ، و نشانه ضعف ايمان و گاه نشانه عدم ايمان است .\r\nقرآن كرارا از سوء ظن افراد بى ايمان ، و يا ضعيف الايمان ، مخصوصا به هنگام بروز حوادث سخت اجتماعى و طوفانهاى آزمايش ياد مىكند ، كه چگونه مؤمنان در اين مواقع با حسن ظن تمام ، و اطمينان به لطف پروردگار ثابت قدم مىمانند اما افراد ضعيف و ناتوان زبان به شكايت مىگشايند ، همانطور كه در داستان فتح « حديبيه » نيز منافقان و همفكران آنها گمان بد بردند و گفتند : محمد ص و يارانش به اين سفر مىروند و باز نمىگردند ، گويى وعده‌هاى الهى را به فراموشى سپردند ، و يا نسبت به آن بد بين بودند .\r\nمخصوصا نمونه روشنى از آن در ميدان جنگ احزاب هنگامى كه مسلمانان سخت تحت فشار قرار گرفتند ظاهر شد ، و خداوند گمانهاى سوء گروهى را سخت نكوهش كرد : إِذْ جاؤُكُمْ مِنْ فَوْقِكُمْ وَمِنْ أَسْفَلَ مِنْكُمْ وَإِذْ زاغَتِ الأَبْصارُ وَبَلَغَتِ الْقُلُوبُ الْحَناجِرَ وَتَظُنُّونَ بِاللَّه الظُّنُونَا هُنالِكَ ابْتُلِيَ الْمُؤْمِنُونَ وَزُلْزِلُوا زِلْزالًا شَدِيداً : « بخاطر بياوريد زمانى را كه آنها ( لشكر احزاب ) از سمت بالا و پائين شهر شما وارد شدند ( و مدينه را محاصره كردند ) و زمانى را كه چشمها از شدت وحشت خيره شده ، و جانها به لب رسيده بود ، و گمانهاى بدى به خدا ميبرديد ، در آنجا مؤمنان آزمايش شدند و تكان سختى خوردند » ( احزاب آيه 10 - 11 ) .\r\n","description":"","footnote":"","page_name":" 37 ","page_number":37},
  {"content":"\r\nحتى در آيه 154 آل عمران اين گونه گمانها را « ظن الجاهلية » ( گمانهاى دوران جاهليت ) خوانده است .\r\nبه هر حال مساله حسن ظن به خدا ، و وعده رحمت و كرم و لطف و عنايت او از نشانه‌هاى مهم ايمان و از وسائل مؤثر نجات و سعادت است .\r\nتا آنجا كه در حديثى از رسول خدا ص آمده است :\r\nليس من عبد يظن باللَّه خيرا الا كان عند ظنه به ! :\r\nهيچ بنده اى گمان نيك به خدا نمىبرد مگر اينكه خداوند طبق گمانش با او رفتار مىكند » ( 1 ) ! .\r\nو در حديث ديگرى از امام على ابن موسى الرضا ( ع ) آمده است :\r\nاحسن باللَّه الظن ، فان اللَّه عز و جل يقول انا عند ظن عبدى المؤمن بى ، ان خير فخير و ان شر فشر :\r\n« گمان خود را به خداوند خوب كن ، چرا كه خداوند عز و جل مىفرمايد : من نزد حسن ظن بنده مؤمنم هستم هر گاه گمان نيكى نسبت به من داشته باشد ، به نيكى با او رفتار مىكنم و اگر بد باشد به بدى » ! ( 2 ) .\r\nو بالآخره در حديث ديگرى از پيامبر آمده است :\r\nان حسن الظن باللَّه عز و جل ثمن الجنة :\r\n« حسن ظن به خدا بهاى بهشت است » ( 3 ) .\r\nچه بهايى از اين سهلتر ؟ و چه متاعى از آن پرارزشتر ؟ .\r\n\r\n","description":"","footnote":"\r\n( 1 ) « بحار الانوار » جلد 70 صفحه 384 .\r\n( 2 و 3 ) « بحار الانوار » جلد 70 صفحه 385 .\r\n","page_name":" 38 ","page_number":38},
  {"content":"\r\n\r\n[ سوره الفتح ‹ 48 › : آيات 8 تا 10 
  ]\r\nإِنَّا أَرْسَلْناكَ شاهِداً وَمُبَشِّراً وَنَذِيراً ‹ 8 › لِتُؤْمِنُوا بِاللَّه وَرَسُولِه وَتُعَزِّرُوه وَتُوَقِّرُوه وَتُسَبِّحُوه بُكْرَةً وَأَصِيلًا ‹ 9 › إِنَّ الَّذِينَ يُبايِعُونَكَ إِنَّما يُبايِعُونَ اللَّه يَدُ اللَّه فَوْقَ أَيْدِيهِمْ فَمَنْ نَكَثَ فَإِنَّما يَنْكُثُ عَلى نَفْسِه وَمَنْ أَوْفى بِما عاهَدَ عَلَيْه اللَّه فَسَيُؤْتِيه أَجْراً عَظِيماً ‹ 10 ›\r\n\r\nترجمه :\r\n8 - ما تو را به عنوان گواه و بشارت دهنده و بيم دهنده فرستاديم .\r\n9 - تا به خدا و رسولش ايمان بياوريد و از او دفاع كنيد ، او را بزرگ داريد و خدا را صبح و شام تسبيح كنيد .\r\n10 - آنها كه با تو بيعت مىكنند در حقيقت فقط با خدا بيعت مىنمايند ، و دست خدا بالاى دست آنهاست ، هر كس پيمانشكنى كند به زيان خود پيمان شكسته است و آن كس كه نسبت به عهدى كه با خدا بسته وفا كند به زودى پاداش عظيمى به او خواهد داد .\r\n\r\nتفسير : تحكيم موقعيت پيامبر ( ص ) و وظائف مردم در برابر او\r\nگفتيم صلح حديبيه از سوى بعضى از ناآگاهان شديدا مورد انتقاد قرار گرفت ، و حتى تعبيراتى كه خالى از بى حرمتى نسبت به پيامبر ص نبود در برابر\r\n","description":"","footnote":"","page_name":" 39 ","page_number":39},
  {"content":"\r\nحضرت كردند ، مجموع اين حوادث ايجاب مىكرد كه موقعيت يا عظمت پيامبر ص بار ديگر مورد تاكيد قرار گيرد .\r\nلذا در نخستين آيه مورد بحث پيامبر ص را مخاطب قرار داده مىگويد :\r\n« ما تو را گواه و بشارت دهنده ، و بيم دهنده فرستاديم » ( * ( إِنَّا أَرْسَلْناكَ شاهِداً وَمُبَشِّراً وَنَذِيراً ) * ) .\r\nاين سه توصيف بزرگ و سه مقام برجسته از مهمترين مقامات پيامبر ص است ، « گواه بودن » و « بشير » و « نذير » بودن ، گواه بر تمام امت اسلام بلكه به يك معنى گواه بر همه امتها ، چنان كه در آيه 41 نساء آمده است : فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَجِئْنا بِكَ عَلى هؤُلاءِ شَهِيداً : « چگونه خواهد بود آن روز كه براى هر امتى گواهى بر اعمالشان مىآوريم ، و تو را گواه بر اين گواهان » ! .\r\nو در آيه 105 سوره توبه مىفرمايد : وَقُلِ اعْمَلُوا فَسَيَرَى اللَّه عَمَلَكُمْ وَرَسُولُه وَالْمُؤْمِنُونَ : « بگو عمل كنيد ، خدا و رسول او و مؤمنان ( امامان معصوم ) اعمال شما را مىبينند » ! .\r\nاصولا هر انسانى گواهان زيادى دارد .\r\nقبل از هر كس خداوند كه عالم الغيب و الشهاده است ناظر بر همه اعمال و نيات ماست .\r\nبعد از او « فرشتگان » مامور ضبط اعمال آدمى هستند چنان كه در آيه 21 سوره ق اشاره شده است : وَجاءَتْ كُلُّ نَفْسٍ مَعَها سائِقٌ وَشَهِيدٌ .\r\nسپس « اعضاى پيكر آدمى » و حتى پوست تن او گواهى مىدهند :\r\nيَوْمَ تَشْهَدُ عَلَيْهِمْ أَلْسِنَتُهُمْ وَأَيْدِيهِمْ وَأَرْجُلُهُمْ بِما كانُوا يَعْمَلُونَ : « روزى كه زبانها و دستها و پاهايشان به آنچه انجام مىدادند گواهى مىدهند » ( نور - 24 ) وَقالُوا لِجُلُودِهِمْ لِمَ شَهِدْتُمْ عَلَيْنا قالُوا أَنْطَقَنَا اللَّه الَّذِي أَنْطَقَ كُلَّ شَيْءٍ :\r\n","description":"","footnote":"","page_name":" 40 ","page_number":40},
  {"content":"\r\nبه پوستهاى تن خود مىگويند چرا بر ضد ما گواهى داديد ؟ ، مىگويند خداوندى كه هر موجودى را به نطق در آورده ، ما را گويا ساخته است تا گواهى دهيم « ! ( فصلت - 21 ) .\r\n« زمين » نيز جزء گواهان است ، همانگونه كه در سوره زلزال آمده :\r\nيَوْمَئِذٍ تُحَدِّثُ أَخْبارَها .\r\nطبق بعضى از روايات « زمان » نيز در آن روز در صف گواهان است ، در حديثى از على ع مىخوانيم :\r\nما من يوم يمر على بنى آدم الا قال له ذلك اليوم انا يوم جديد و انا عليك شهيد ، فافعل فى خيرا ، و اعمل فى خيرا ، اشهد لك به يوم القيامة ، فانك لن ترانى بعد هذا ابدا :\r\n« هيچ روزى بر فرزند آدم نمىگذرد مگر اينكه به او مىگويد : من روز تازه اى هستم ، و در باره تو گواهى مىدهم ، در من كار نيك كن ، و عمل خير بجا آور ، تا روز قيامت به نفع تو گواهى دهم ، چرا كه بعد از اين هرگز مرا نخواهى ديد » ! ( 1 ) ( 2 ) .\r\nبدون شك گواهى خداوند به تنهايى كافى است ، ولى تعدد گواهان هم اتمام حجت بيشترى است ، و هم اثر تربيتى قويترى در انسانها دارد .\r\nبه هر حال قرآن مجيد در اين آيه سه ماموريت مهم پيامبر ص را كه مساله شهادت و انذار است به عنوان سه وصف عمده بيان كرده است ، تا مقدمه اى باشد براى وظائفى كه در آيه بعد آمده .\r\n\r\n","description":"","footnote":"\r\n( 1 ) « نور الثقلين » جلد 5 صفحه 112 .\r\n( 2 ) در باره « گواهان در دادگاه قيامت » بحث ديگرى ذيل آيه 20 - 22 سوره « فصلت » داشته‌ايم .\r\n","page_name":" 41 ","page_number":41},
  {"content":"\r\nدر آيه بعد پنج دستور مهم به عنوان نتيجه و هدفى براى اوصاف پيشين پيامبر ص بيان شده كه دو دستور در باره اطاعت خداوند و تسبيح و نيايش او است ، و سه دستور در باره « اطاعت » و « دفاع » و « تعظيم » مقام پيامبر ص است ، مىفرمايد : « هدف اين است كه ايمان به خداوند و رسولش بياوريد ، و از او در برابر دشمنان دفاع نمائيد ، او را بزرگ داريد ، و خدا را صبح و شام تسبيح و تقديس كنيد » ( * ( لِتُؤْمِنُوا بِاللَّه وَرَسُولِه وَتُعَزِّرُوه وَتُوَقِّرُوه وَتُسَبِّحُوه بُكْرَةً وَأَصِيلًا ) * ) .\r\n« تعزروه » از ماده « تعزير » در اصل به معنى « منع » است ، سپس به هر گونه دفاع و نصرت و يارى كردن در مقابل دشمنان اطلاق شده است ، به بعضى از مجازاتهايى كه مانع از گناه مىشود نيز « تعزير » مىگويند .\r\nتوقروه از ماده « توقير » از ريشه « وقر » به معنى سنگينى است ، بنا بر اين « توقير » در اينجا به معنى تعظيم و بزرگداشت است .\r\nمطابق اين تفسير ضميرهايى كه در « تعزروه » و « توقروه » آمده ، به شخص پيامبر ص باز مىگردد ، و هدف از آن دفاع از او در مقابل دشمن ، و تعظيم و بزرگداشت او است ( اين تفسير را « شيخ طوسى » در « تبيان » و « طبرسى » در « مجمع البيان » و بعضى ديگر برگزيده‌اند ) .\r\nاما جمعى از مفسران ( 1 ) معتقدند كه تمام ضميرهاى آيه به خداوند باز مىگردد ، و منظور از « تعزير » و « توقير » در اينجا يارى دين خدا ، و بزرگداشت او و آئين او است دليل آنها در انتخاب اين تفسير هماهنگ شدن تمام ضميرهاى موجود در آيه است .\r\nولى تفسير اول مناسبتر به نظر مىرسد ، چرا كه اولا : معنى اصلى\r\n\r\n","description":"","footnote":"\r\n( 1 ) « زمخشرى » در « كشاف » و « آلوسى » در « روح المعانى » و « فيض كاشانى » در « تفسير صافى » و « علامه طباطبائى » در « الميزان » اين تفسير را پذيرفته‌اند .\r\n","page_name":" 42 ","page_number":42},
  {"content":"\r\n« تعزير » منع و دفاع در مقابل دشمن است كه در مورد خداوند جز به صورت مجاز صحيح نيست ، و از آن مهمتر شان نزول آيه است كه بعد از ماجراى حديبيه نازل شده ، در حالى كه بعضى نسبت به مقام شامخ پيامبر ص بى حرمتى كرده بودند ، و آيه براى توجيه مسلمانان نسبت به وظائفشان در مقابل رسول خدا ص نازل شده .\r\nبه علاوه نبايد فراموش كرد كه اين آيه به عنوان نتيجه اى براى آيه قبل است كه پيامبر ص را به عنوان « شاهد » و « بشير » و « نذير » توصيف مىكند و اين امر زمينه ساز دستوراتى است كه در آيه بعد آمده .\r\nدر آخرين آيه مورد بحث اشاره كوتاهى به مساله « بيعت رضوان » مىكند كه در آيه 18 همين سوره به طور مشروحتر آمده است .\r\nتوضيح اينكه : همانگونه كه گفتيم طبق تواريخ مشهور پيامبر ص به دنبال خوابى كه ديده بود همراه با 1400 نفر به قصد انجام عمره از مدينه خارج شد ، ولى در نزديكى مكه مشركان تصميم گرفتند كه از ورود او و يارانش به مكه جلوگيرى كنند ، پيامبر ص و يارانش در سرزمين « حديبيه » توقف فرمود ، و سفيرانى ميان او و قريش رد و بدل شد ، تا به قرار داد صلح حديبيه انجاميد .\r\nدر اين ماموريتها يك بار عثمان از طرف پيامبر ص مامور شد كه اين پيام را به اهل مكه برساند كه او به قصد جنگ نيامده ، و تنها قصدش زيارت خانه خدا است ، ولى مشركان عثمان را موقتا توقيف كردند ، و همين امر سبب شد كه در ميان مسلمانان خبر قتل او شايع گردد ، و اگر چنين چيزى صحت مىداشت دليل بر اعلان جنگ قريش بود ، لذا پيامبر ص فرمود ما از اينجا حركت نمىكنيم تا با اين قوم پيكار كنيم ، و براى تاكيد بر اين امر مهم از\r\n","description":"","footnote":"","page_name":" 43 ","page_number":43},
  {"content":"\r\nمردم دعوت كرد تا با او تجديد بيعت كنند ، مسلمانان در زير درختى كه آنجا بود جمع شدند و با حضرتش بيعت كردند كه هرگز پشت به ميدان نكنند و تا آنجا كه در توان دارند در قلع و قمع دشمن بكوشند .\r\nاين موضوع به گوش مشركان مكه رسيد و رعب و وحشتى در قلوب آنها افكند و همين امر سبب شد كه آنها به اين صلح ناخوشايند تن در دهند .\r\nاين بيعت را از اين جهت « بيعت رضوان » مىنامند كه در آيه 18 همين سوره آمده است : لَقَدْ رَضِيَ اللَّه عَنِ الْمُؤْمِنِينَ إِذْ يُبايِعُونَكَ تَحْتَ الشَّجَرَةِ :\r\n« خدا از مؤمنان » راضى « شد هنگامى كه در زير آن درخت با تو بيعت مىكردند » .\r\nبه هر حال ، قرآن مجيد در آيه مورد بحث مىگويد : « كسانى كه با تو بيعت مىكنند در حقيقت با خدا بيعت مىكنند و دست خدا بالاى دست آنها است » ( * ( إِنَّ الَّذِينَ يُبايِعُونَكَ إِنَّما يُبايِعُونَ اللَّه يَدُ اللَّه فَوْقَ أَيْدِيهِمْ ) * ) .\r\n« بيعت » به معنى پيمان بستن براى فرمانبردارى و اطاعت از كسى است ، و چنين مرسوم بوده كه آن كس كه پيمان اطاعت مىبست دست خود را در دست پيشوا و رهبر خود مىگذاشت و پيمان وفادارى را از اين طريق اظهار مىداشت .\r\nو از آنجا كه به هنگام « معامله و بيع » نيز دست به دست هم مىدادند و قرار داد معامله را مىبستند ، واژه « بيعت » به اين پيمانها اطلاق شده است ، به خصوص اينكه آنها در پيمان خود گويى جان خويش را در معرض معامله با فردى كه با او اعلام وفادارى داشتند قرار مىدادند .\r\nو از اينجا معنى « * ( يَدُ اللَّه فَوْقَ أَيْدِيهِمْ ) * » ( دست خدا بالاى دست آنها است ) روشن مىشود ، اين تعبير كنايه از آن است كه بيعت با پيامبر ص يك بيعت الهى است ، گويا دست خدا بالاى دست آنها قرار گرفته ، نه تنها با پيامبرش\r\n","description":"","footnote":"","page_name":" 44 ","page_number":44},
  {"content":"\r\nكه با خدا بيعت مىكنند ، و اين گونه كنايات در زبان عرب بسيار معمول است .\r\nبنا بر اين كسانى كه اين جمله را چنين تفسير كرده‌اند كه « قدرت خدا ما فوق قدرت آنها است » يا « نصرت و يارى خدا برتر از نصرت و يارى مردم است » و امثال آن تناسبى با شان نزول آيه و مفاد آن ندارد ، هر چند اين مطلب در حد ذات خود مطلب صحيحى است .\r\nسپس مىافزايد : « هر كس نقض عهد و پيمانشكنى كند در حقيقت به زيان خود پيمانشكنى كرده و عهد خويش را شكسته » ( * ( فَمَنْ نَكَثَ فَإِنَّما يَنْكُثُ عَلى نَفْسِه ) * ) .\r\n« و آن كس كه در برابر عهدى كه با خدا بسته وفادار بماند ، و حق بيعت را اداء كند ، خداوند پاداش عظيمى به او خواهد داد » ( * ( وَمَنْ أَوْفى بِما عاهَدَ عَلَيْه اللَّه فَسَيُؤْتِيه أَجْراً عَظِيماً ) * ) ( 1 ) .\r\n« نكث » از ماده « نكث » ( بر وزن مكث ) به معنى باز گشودن و واتابيدن است ، سپس در مورد پيمانشكنى و نقض عهد به كار رفته ( 2 ) .\r\nدر اين آيه ، قرآن مجيد به همه بيعت كنندگان هشدار مىدهد كه اگر بر سر پيمان و عهد خود بمانند پاداش عظيمى خواهند داشت ، اما اگر آن را بشكنند زيانش متوجه خود آنها است ، تصور نكنند به خدا ضررى مىرسانند ،\r\n\r\n","description":"","footnote":"\r\n( 1 ) بايد توجه داشت كه « عليه » در آيه فوق بر خلاف معمول ، به ضم « هاء » خوانده مىشود ، و بعضى از مفسران در توجيه آن چنين گفته‌اند كه اين همان « هاء » « هو » است كه در اصل مضموم است ، و بعد از حذف واو گاه مضموم مىآيد ، مانند « له » و « عنه » و گاه بخاطر آنكه قبل از آن ياء است مكسور مىآيد ، مانند « عليه » ولى چون در آيه مورد بحث بعد از آن لفظ « اللَّه » قرار گرفته مضموم خوانده شده تا با تفخيم « لام » در « اللَّه » سازگارتر باشد .\r\n( 2 ) « نكث » به فتح نون معنى مصدرى دارد و « نكث » به كسر نون معنى اسم مصدرى دارد .\r\n","page_name":" 45 ","page_number":45},
  {"content":"\r\nبلكه بقاى جامعه و عظمت و سر بلندى و قوت و قدرت و حتى موجوديت خويش را به خاطر پيمانشكنى به خطر مىافكنند .\r\nدر حديثى از امير مؤمنان على ع آمده است :\r\nان فى النار لمدينة يقال لها الحصينة ، ا فلا تسئلونى ما فيها ؟ فقيل له : ما فيها يا امير المؤمنين ؟\r\nقال فيها ايدى الناكثين ! :\r\n« در جهنم شهرى است به نام » حصينه « آيا از من نمىپرسيد در آن شهر چيست ؟ كسى عرض كرد : اى امير مؤمنان در آن شهر چيست ؟ ! فرمود : دستهاى پيمانشكنان » ! ! و از اينجا روشن مىشود كه مساله پيمانشكنى و نقض بيعت از ديدگاه اسلام چقدر زشت و قبيح است ( 1 ) .\r\nدر باره اصل موضوع « بيعت در اسلام » و حتى « قبل از اسلام » و « كيفيت بيعت » و « احكام آن » بحثهايى است كه به خواست خدا ذيل آيه 18 همين سوره مطرح خواهد شد .\r\n\r\n","description":"","footnote":"\r\n( 1 ) « بحار الانوار » جلد 67 صفحه 186 .\r\n","page_name":" 46 ","page_number":46},
  {"content":"\r\n\r\n[ سوره الفتح ‹ 48 › : آيات 11 تا 14 
  ]\r\nسَيَقُولُ لَكَ الْمُخَلَّفُونَ مِنَ الأَعْرابِ شَغَلَتْنا أَمْوالُنا وَأَهْلُونا فَاسْتَغْفِرْ لَنا يَقُولُونَ بِأَلْسِنَتِهِمْ ما لَيْسَ فِي قُلُوبِهِمْ قُلْ فَمَنْ يَمْلِكُ لَكُمْ مِنَ اللَّه شَيْئاً إِنْ أَرادَ بِكُمْ ضَرًّا أَوْ أَرادَ بِكُمْ نَفْعاً بَلْ كانَ اللَّه بِما تَعْمَلُونَ خَبِيراً ‹ 11 › بَلْ ظَنَنْتُمْ أَنْ لَنْ يَنْقَلِبَ الرَّسُولُ وَالْمُؤْمِنُونَ إِلى أَهْلِيهِمْ أَبَداً وَزُيِّنَ ذلِكَ فِي قُلُوبِكُمْ وَظَنَنْتُمْ ظَنَّ السَّوْءِ وَكُنْتُمْ قَوْماً بُوراً ‹ 12 › وَمَنْ لَمْ يُؤْمِنْ بِاللَّه وَرَسُولِه فَإِنَّا أَعْتَدْنا لِلْكافِرِينَ سَعِيراً ‹ 13 › وَلِلَّه مُلْكُ السَّماواتِ وَالأَرْضِ يَغْفِرُ لِمَنْ يَشاءُ وَيُعَذِّبُ مَنْ يَشاءُ وَكانَ اللَّه غَفُوراً رَحِيماً ‹ 14 ›\r\n","description":"","footnote":"","page_name":" 47 ","page_number":47},
  {"content":"\r\n\r\nترجمه :\r\n11 - به زودى متخلفان از اعراب باديه نشين ( عذرتراشى كرده ) مىگويند : حفظ اموال و خانواده ، ما را به خود مشغول داشت ( و نتوانستيم در سفر حديبيه تو را همراهى كنيم ) براى ما طلب آمرزش كن ، آنها به زبان خود چيزى مىگويند كه در دل ندارند ! بگو : چه كسى مىتواند در برابر خداوند از شما دفاع كند هر گاه زيانى براى شما بخواهد و يا اگر نفعى اراده كند ( مانع گردد ) و خداوند به تمام اعمالى كه انجام مىدهيد آگاه است .\r\n12 - بلكه شما گمان كرديد پيامبر و مؤمنان هرگز به خانواده‌هاى خود باز نخواهند گشت و اين پندار غلط در دلهاى شما زينت يافته بود ، و گمان بد كرديد ، و سرانجام هلاك شديد .\r\n13 - و آن كس كه ايمان به خدا و پيامبرش نياورده ( سرنوشتش دوزخ است ) چرا كه ما براى كافران آتش فروزان آماده كرده‌ايم ! 14 - مالكيت و حاكميت آسمانها و زمين از آن خدا است ، هر كس را بخواهد ( و شايسته بداند ) مىبخشد ، و هر كس را بخواهد مجازات مىكند و خداوند غفور و رحيم است .\r\n\r\nتفسير : عذرتراشى متخلفان !\r\nدر آيات قبل گفتيم پيامبر ص با يكهزار و چهارصد نفر از مسلمانان از مدينه به قصد عمره به سوى مكه حركت كرد .\r\nاز سوى پيامبر ص در ميان قبائل باديه نشين اعلام شد كه همه آنها نيز او را در اين سفر همراهى كنند ، ولى گروهى از افراد ضعيف الايمان از انجام اين دستور سر باز زدند ، و تحليلشان اين بود كه چگونه ممكن است مسلمانان از اين سفر جان سالم به در برند ، در حالى كه قبلا كفار قريش حالت تهاجمى داشته ، و جنگهاى احد و احزاب را در كنار مدينه بر مسلمانان تحميل كردند ،\r\n","description":"","footnote":"","page_name":" 48 ","page_number":48},
  {"content":"\r\nاكنون كه اين گروه اندك و بدون سلاح با پاى خود به مكه مىروند ، و در كنار لانه زنبوران قرار مىگيرند چگونه ممكن است به خانه‌هاى خود باز گردند ؟ ! اما هنگامى كه ديدند مسلمانان با دست پر و امتيازات قابل ملاحظه اى كه از پيمان صلح حديبيه گرفته بودند سالم به سوى مدينه بازگشتند بى آنكه از دماغ كسى خون بريزد ، به اشتباه بزرگ خود پى بردند ، و خدمت پيامبر آمدند تا به نحوى عذر خواهى كرده ، و كار خود را توجيه كنند ، و از پيامبر تقاضاى استغفار نمايند .\r\nولى آيات فوق نازل گشت و پرده از روى كار آنها برداشت و آنها را رسوا نمود .\r\nبه اين ترتيب بعد از ذكر سرنوشت منافقان و مشركان در آيات قبل ، در اينجا وضع متخلفان ضعيف الايمان را بازگو مىكند ، تا حلقات اين بحث تكميل گردد .\r\nمىفرمايد : « به زودى متخلفان از اعراب باديه نشين عذرتراشى كرده ، مىگويند : حفظ اموال و زن و فرزند ما را به خود مشغول داشت ، و نتوانستيم در اين سفر پر بركت در خدمت تو باشيم ! اكنون عذر ما را بپذير ، و براى ما طلب آمرزش كن » ! ( * ( سَيَقُولُ لَكَ الْمُخَلَّفُونَ مِنَ الأَعْرابِ شَغَلَتْنا أَمْوالُنا وَأَهْلُونا فَاسْتَغْفِرْ لَنا ) * ) .\r\n« آنها به زبان خود چيزى مىگويند كه در دل ندارند » ( * ( يَقُولُونَ بِأَلْسِنَتِهِمْ ما لَيْسَ فِي قُلُوبِهِمْ ) * ) .\r\nآنها حتى در توبه خود صادق نيستند .\r\nولى به آنها « بگو چه كسى مىتواند در برابر خداوند مالك چيزى براى شما باشد و از شما دفاع كند اگر بخواهد به شما زيانى برساند ؟ يا اگر بخواهد\r\n","description":"","footnote":"","page_name":" 49 ","page_number":49},
  {"content":"\r\nنفعى برساند چه كسى مىتواند مانع گردد « ؟ ! ( * ( قُلْ فَمَنْ يَمْلِكُ لَكُمْ مِنَ اللَّه شَيْئاً إِنْ أَرادَ بِكُمْ ضَرًّا أَوْ أَرادَ بِكُمْ نَفْعاً ) * ) .\r\nبراى خدا به هيچ وجه مشكل نيست كه شما را در خانه‌هاى امنتان و در كنار زن و فرزند و اموالتان گرفتار انواع بلاها و مصائب كند ، و نيز براى او هيچ مشكل نيست كه در مركز دشمنان و كانون مخالفان شما را از هر گونه گزند محفوظ دارد ، اين جهل شما به قدرت خدا است كه اين گونه افكار را در نظر شما زينت مىدهد .\r\nآرى « خداوند به تمام اعمالى كه انجام مىدهيد خبير و آگاه است » ( * ( بَلْ كانَ اللَّه بِما تَعْمَلُونَ خَبِيراً ) * ) .\r\nبلكه از اسرار درون سينه‌ها و نيات شما نيز به خوبى با خبر است ، او به خوبى مىداند كه اين عذر و بهانه‌ها واقعيت ندارد آنچه واقعيت دارد شك و ترديد و ترس و ضعف ايمان شما است ، و اين عذرتراشيها بر خدا مخفى نمىماند ، و هرگز مانع مجازات شما نمىشود .\r\nجالب اينكه هم از لحن آيات ، و هم از تواريخ ، استفاده مىشود كه اين آيات در اثناء بازگشت پيامبر ص به مدينه نازل شد ، يعنى پيش از آنكه متخلفان بيايند و عذرتراشى كنند پرده از روى كار آنها برداشت و رسوايشان كرد ! سپس براى توضيح بيشتر پرده‌ها را كاملا كنار زده مىافزايد : « بلكه شما گمان كرديد پيامبر و مؤمنان هرگز به خانواده‌هاى خود باز نخواهند گشت » ( * ( بَلْ ظَنَنْتُمْ أَنْ لَنْ يَنْقَلِبَ الرَّسُولُ وَالْمُؤْمِنُونَ إِلى أَهْلِيهِمْ أَبَداً ) * ) .\r\nآرى علت عدم شركت شما در اين سفر تاريخى مساله اموال و زن و فرزند نبود ، بلكه عامل اصلى سوء ظنى بود كه به خدا داشتيد ، و با محاسبات غلط\r\n","description":"","footnote":"","page_name":" 50 ","page_number":50},
  {"content":"\r\nخود چنين فكر مىكرديد كه اين سفر ، سفر پايانى عمر پيامبر ص و مؤمنان است و بايد از آن كناره گيرى كرد .\r\nآرى « اين پندار غلط و اين وسوسه‌هاى شيطانى در دل شما زينت يافته بود » ( * ( وَزُيِّنَ ذلِكَ فِي قُلُوبِكُمْ ) * ) .\r\n« و گمان بد كرديد » ( * ( وَظَنَنْتُمْ ظَنَّ السَّوْءِ ) * ) .\r\nچرا كه فكر مىكرديد خداوند پيامبرش را به اين سفر فرستاده ، و آنها را به چنگال دشمنان سپرده و از آنها حمايت نخواهد كرد ! « و سرانجام به هلاكت رسيديد » ! ( * ( وَكُنْتُمْ قَوْماً بُوراً ) * ) .\r\nچه هلاكت از اين بدتر كه از شركت در اين سفر تاريخى ، و بيعت رضوان و افتخارات ديگر محروم شديد ، و به دنبال آن رسوايى بزرگ بود ، و در آينده عذاب دردناك آخرت است . آرى شما دلهاى مرده اى داشتيد كه گرفتار چنين سرنوشتى شديد .\r\nاز آنجا كه اين افراد ضعيف الايمان يا منافق مردمى ترسو ، و راحت طلب ، و طبعا از جنگ و هر گونه درگيرى گريزانند ، تحليلى كه در باره حوادث مىكنند هيچگونه با واقعيت تطبيق ، نمىكند با اين حال هميشه در نظرشان بسيار جالب است .\r\nو به اين ترتيب ترس و عافيتطلبى و فرار از زير بار مسئوليتها سوء ظنها را در نظرشان واقعيتها جلوه مىدهد ، و نسبت به همه چيز بدبين هستند حتى به پيامبر خدا و حتى نسبت به خدا ! در « نهج البلاغه » در فرمان « مالك اشتر » مىخوانيم :\r\nان البخل و الجبن و الحرص غرائز شتى يجمعها سوء الظن باللَّه :\r\n« بخل و ترس و حرص ، صفات نكوهيده مختلفى است كه همه آنها در سوء ظن به خدا جمع است » ( 1 ) .\r\n\r\n","description":"","footnote":"\r\n( 1 ) « نهج البلاغه » نامه 53 .\r\n","page_name":" 51 ","page_number":51},
  {"content":"\r\nداستان حديبيه و آيات مورد بحث ، ظهور عينى همين معنى است ، و نشان مىدهد كه چگونه سوء ظن به پروردگار از صفات زشتى همچون بخل و حرص و ترس سرچشمه مىگيرد .\r\nاز آنجا كه اين موضعگيرىهاى غلط گاه از عدم ايمان سرچشمه مىگرفت در آيه بعد مىگويد : « كسى كه ايمان به خدا و پيامبرش نياورده سرنوشتش آتش دوزخ است چرا كه ما براى كافران آتش فروزان فراهم كرده‌ايم » ( * ( وَمَنْ لَمْ يُؤْمِنْ بِاللَّه وَرَسُولِه فَإِنَّا أَعْتَدْنا لِلْكافِرِينَ سَعِيراً ) * ) ( 1 ) .\r\n« سعير » به معنى « بر افروخته » است .\r\nو سرانجام در آخرين آيه مورد بحث براى اثبات قدرت خداوند بر مجازات كافران و منافقان مىفرمايد : « مالكيت و حاكميت آسمانها و زمين از آن خدا است ، هر كس را بخواهد مىبخشد و هر كس را بخواهد مجازات مىكند ، و خداوند غفور و رحيم است » ( * ( وَلِلَّه مُلْكُ السَّماواتِ وَالأَرْضِ يَغْفِرُ لِمَنْ يَشاءُ وَيُعَذِّبُ مَنْ يَشاءُ وَكانَ اللَّه غَفُوراً رَحِيماً ) * ) .\r\nجالب اينكه در اينجا مساله غفران و آمرزش را بر مساله عذاب مقدم مىدارد ، و در آخر آيه باز هم تاكيد بر غفران و رحمت الهى مىكند ، چرا كه هدف از تمام اين تهديدها و انذارها تربيت است ، و مساله تربيت ايجاب مىكند كه راه بازگشت به روى گنهكاران و حتى كافران باز باشد ، به خصوص اينكه سرچشمه بسيارى از اين موضعگيريهاى منفى ، جهل و ناآگاهى است ، و در برابر\r\n\r\n","description":"","footnote":"\r\n( 1 ) طرز جمله بندى آيه ايجاب مىكند كه بفرمايد « انا اعتدنا لهم سعيرا » ولى مخصوصا ضمير را برداشته و بجاى آن اسم ظاهر يعنى « الكافرين » را قرار داده تا علت اين سرنوشت شوم را كه مساله كفر است بيان كند .\r\n","page_name":" 52 ","page_number":52},
  {"content":"\r\nاين گونه افراد بايد اميد به آمرزش افزايش داده شود شايد به راه آيند .\r\n\r\nنكته : توجيه گناه ، يك بيمارى عمومى است !\r\nهر قدر گناه سنگين باشد به سنگينى توجيه گناه نيست ، چرا كه گنهكار معترف به گناه غالبا به سراغ توبه مىرود ، اما مصيبت زمانى شروع مىشود كه پاى توجيه گريها در ميان آيد كه نه تنها راه توبه را به روى انسان مىبندد ، بلكه او را در گناه راسختر و جرىتر مىسازد .\r\nاين توجيه گرى گاه براى حفظ آبرو و جلوگيرى از رسوايى در برابر مردم است ، اما از آن بدتر زمانى است كه براى فريب و جدان صورت گيرد .\r\nاين توجيه گرى مطلب تازه اى نيست ، و نمونه‌هاى مختلف آن را در تمام طول تاريخ بشر مىتوان يافت ، كه چگونه جنايتكاران بزرگ تاريخ براى فريب خود يا ديگران دست به توجيهات مضحكى مىزدند كه هر انسانى را غرق تعجب مىكند .\r\nقرآن مجيد كه درس بزرگ تربيت و انسانسازى است در اين باره بحثهاى فراوانى دارد كه نمونه اى از آن را در آيات فوق خوانديم .\r\nبد نيست نمونه‌هاى ديگر را براى تكميل اين بحث نيز مورد بررسى قرار دهيم :\r\n1 - مشركان عرب براى توجيه شرك خود گاه متوسل به رسم نياكان مىشدند و مىگفتند : إِنَّا وَجَدْنا آباءَنا عَلى أُمَّةٍ وَإِنَّا عَلى آثارِهِمْ مُقْتَدُونَ « ما پدران خود را بر آئينى يافتيم و ما به آثار آنها اقتدار مىكنيم ! ( زخرف - 23 ) .\r\nو گاه به نوعى جبر متوسل شده مىگفتند : لَوْ شاءَ اللَّه ما أَشْرَكْنا و لا\r\n","description":"","footnote":"","page_name":" 53 ","page_number":53},
  {"content":"\r\nآبائنا : « اگر خدا مىخواست نه ما و نه پدرانمان هرگز مشرك نمىشديم » ! ‹ 148 - انعام ) .\r\n2 - گاه مؤمنان ضعيف الايمان براى فرار از جنگ ، خدمت پيامبر ص مىآمدند ، و به اين عنوان كه خانه‌هاى ما در و ديوار درستى ندارد و آسيب پذير است صحنه را خالى مىكردند : وَيَسْتَأْذِنُ فَرِيقٌ مِنْهُمُ النَّبِيَّ يَقُولُونَ إِنَّ بُيُوتَنا عَوْرَةٌ وَما هِيَ بِعَوْرَةٍ إِنْ يُرِيدُونَ إِلَّا فِراراً ( احزاب - 13 ) : « گروهى از آنها از پيامبر اجازه مىخواستند و مىگفتند خانه‌هاى ما آسيب پذير است در حالى كه آسيب پذير نبود آنها فقط مىخواستند فرار كنند .\r\n3 - گاه به اين بهانه كه اگر ما به جنگ روميان برويم ممكن است زيبا رويان رومى ، دل ما را بربايند ، و به حرام بيفتيم ! اجازه عدم شركت در جنگ را از پيامبر ص مىخواستند : وَمِنْهُمْ مَنْ يَقُولُ ائْذَنْ لِي وَلا تَفْتِنِّي ( توبه - 49 ) : « بعضى از آنان مىگويد به من اجازه ده و مرا به گناه نينداز » ! و گاه به اين عنوان كه اموال و زن و فرزند ما را گرفتار و به خود مشغول ساخته ، گناه بزرگ فرار از اطاعت فرمان پيامبر ص را توجيه مىكردند ( آيات مورد بحث ) .\r\n5 - شيطان نيز با يك مقايسه غلط نافرمانى صريح خود را در برابر خداوند توجيه كرد و گفت : « مرا از آتش آفريده اى و آدم را از خاك ! چگونه ممكن است موجودى شريفتر براى موجودى پستتر سجده كند » ! : أَنَا خَيْرٌ مِنْه خَلَقْتَنِي مِنْ نارٍ وَخَلَقْتَه مِنْ طِينٍ ( اعراف - 12 ) .\r\n6 - در عصر جاهليت نيز براى توجيه جنايت بزرگ « فرزند كشى » مىگفتند از اين مىترسيم كه در جنگها دختران ما به دست دشمنان بيفتند ، غيرت ناموسى ما ايجاب مىكند كه نوزادان دختر را زير خاك پنهان كنيم ! ، و گاه مىگفتند اگر فرزندانمان زنده بمانند قادر بر تامين زندگى آنها نيستيم !\r\n","description":"","footnote":"","page_name":" 54 ","page_number":54},
  {"content":"\r\n( اسراء - 31 ) .\r\nحتى از بعضى آيات قرآن بر مىآيد كه گناهكاران براى توجيه گناهان خود در قيامت نيز به امورى متشبث مىشوند از جمله اينكه ما پيروى از بزرگان قوم خود كرديم و آنها بودند كه ما را گمراه كردند ، و بجاى ما تصميم گرفتند ! :\r\n« رَبَّنا إِنَّا أَطَعْنا سادَتَنا وَكُبَراءَنا فَأَضَلُّونَا السَّبِيلَا » ( احزاب - 67 ) .\r\nخلاصه اينكه بلاى « توجيه گرى » بلائى است فراگير كه گروه عظيمى از مردم اعم از عوام و خواص را در برگرفته ، و خطر بزرگ آن اين است كه راههاى اصلاح را به روى گنهكاران مىبندد ، و گاه واقعيتها را حتى در نظر خود انسان دگرگون جلوه مىدهد .\r\nبسيارند كسانى كه « ترس و جبن » خود را به عنوان « احتياط » ، و « حرص » را به « تامين آينده » و « تهور » را به « قاطعيت » و « ضعف نفس » را به « حيا » و « بىعرضگى » را به « زهد » و « ارتكاب حرام » را به « كلاه شرعى » و « فرار از زير بار مسئوليت » را به « ثابت نبودن موضوع » و « ضعفها و كوتاهيها » ى خود را به « قضا و قدر » توجيه مىكنند ، و چه دردناك است كه انسان با دست خود راه نجات را به روى خود ببندد ؟ ! گرچه اين مفاهيم هر كدام در جاى خود معنى صحيحى دارد ، ولى اشكال در اين است كه آن را تحريف كرده ، و نتيجه وارونه مىگيرند ، و چه زيانهاى عظيمى كه از اين رهگذر به جوامع بشرى و خانواده‌ها و افراد رسيده است ؟ ! خداوند همه ما را از اين بلاى بزرگ و خانمان سوز حفظ كند ( آمين ) .\r\n","description":"","footnote":"","page_name":" 55 ","page_number":55},
  {"content":"\r\n\r\n[ سوره الفتح ‹ 48 › : آيات 15 تا 17 
  ]\r\nسَيَقُولُ الْمُخَلَّفُونَ إِذَا انْطَلَقْتُمْ إِلى مَغانِمَ لِتَأْخُذُوها ذَرُونا نَتَّبِعْكُمْ يُرِيدُونَ أَنْ يُبَدِّلُوا كَلامَ اللَّه قُلْ لَنْ تَتَّبِعُونا كَذلِكُمْ قالَ اللَّه مِنْ قَبْلُ فَسَيَقُولُونَ بَلْ تَحْسُدُونَنا بَلْ كانُوا لا يَفْقَهُونَ إِلَّا قَلِيلًا ‹ 15 › قُلْ لِلْمُخَلَّفِينَ مِنَ الأَعْرابِ سَتُدْعَوْنَ إِلى قَوْمٍ أُولِي بَأْسٍ شَدِيدٍ تُقاتِلُونَهُمْ أَوْ يُسْلِمُونَ فَإِنْ تُطِيعُوا يُؤْتِكُمُ اللَّه أَجْراً حَسَناً وَإِنْ تَتَوَلَّوْا كَما تَوَلَّيْتُمْ مِنْ قَبْلُ يُعَذِّبْكُمْ عَذاباً أَلِيماً ‹ 16 › لَيْسَ عَلَى الأَعْمى حَرَجٌ وَلا عَلَى الأَعْرَجِ حَرَجٌ وَلا عَلَى الْمَرِيضِ حَرَجٌ وَمَنْ يُطِعِ اللَّه وَرَسُولَه يُدْخِلْه جَنَّاتٍ تَجْرِي مِنْ تَحْتِهَا الأَنْهارُ وَمَنْ يَتَوَلَّ يُعَذِّبْه عَذاباً أَلِيماً ‹ 17 ›\r\n","description":"","footnote":"","page_name":" 56 ","page_number":56},
  {"content":"\r\n\r\nترجمه :\r\n15 - هنگامى كه شما در آينده براى به دست آوردن غنائمى حركت كنيد متخلفان مىگويند :\r\nبگذاريد ما هم از شما پيروى كنيم ( و در اين جهاد شركت نمائيم ! ) آنها مىخواهند كلام خدا را تغيير دهند ، بگو : هرگز نبايد به دنبال ما بياييد ، اين گونه خداوند از قبل گفته است ، اما به زودى مىگويند : شما نسبت به ما حسد مىورزيد ولى آنها جز اندكى نمىفهمند ! 16 - به متخلفان از اعراب بگو : به زودى از شما دعوت مىشود كه به سوى قومى جنگجو برويد و با آنها پيكار كنيد تا اسلام بياورند ، اگر اطاعت كنيد خداوند پاداش نيكى به شما مىدهد ، و اگر سرپيچى نمائيد همانگونه كه قبلا نيز سرپيچى نموديد شما را عذاب دردناكى مىكند .\r\n17 - بر « نابينا » و « لنگ » و « بيمار » گناهى نيست ( اگر در ميدان جهاد شركت نكند ) و هر كس كه اطاعت خدا و رسولش نمايد او را در باغهايى ( از بهشت ) وارد مىسازد كه نهرها از زير درختانش جارى است ، و آن كس كه سرپيچى كند او را به عذاب دردناكى گرفتار مىكند .\r\n\r\nتفسير : متخلفان آماده طلب !\r\nغالب مفسران معتقدند كه اين آيات ناظر به « فتح خيبر » است كه بعد از « صلح حديبيه » و در آغاز سال هفتم هجرت روى داد .\r\nتوضيح اينكه : طبق روايات هنگامى كه پيامبر ص از « حديبيه » باز مىگشت به فرمان خدا مسلمانان شركت كننده در حديبيه را بشارت به « فتح خيبر » داد و تصريح فرمود كه در اين پيكار فقط آنها شركت كنند ، و غنائم جنگى مخصوص آنها است ، و تخلف كنندگان را نصيبى از اين غنائم نخواهد بود ! اما اين دنيا پرستان ترسو همين كه از قرائن فهميدند پيامبر ص در اين جنگى كه در پيش دارد قطعا پيروز مىشود و غنائم فراوانى به دست سپاه\r\n","description":"","footnote":"","page_name":" 57 ","page_number":57},
  {"content":"\r\nاسلام خواهد افتاد ، از فرصت استفاده كرده ، خدمت پيامبر ص آمدند ، و اجازه شركت در ميدان « خيبر » خواستند ! و شايد به اين عذر نيز متوسل شدند كه ما براى جبران خطاى گذشته ، و سبك كردن بار مسئوليت ، و توبه از گناه ، و خدمت خالصانه به اسلام و قرآن ، مىخواهيم در اين ميدان جهاد با شما شركت كنيم ! غافل از اينكه آيات قرآن از قبل نازل شده بود ، و سر آنها را فاش ساخته بود ، چنان كه در نخستين آيه مورد بحث مىخوانيم :\r\n« هنگامى كه شما براى به دست آوردن غنائمى حركت مىكنيد به زودى متخلفان مىگويند بگذاريد ما هم از شما پيروى كنيم ، و در اين جهاد شركت نمائيم » ! ( * ( سَيَقُولُ الْمُخَلَّفُونَ إِذَا انْطَلَقْتُمْ إِلى مَغانِمَ لِتَأْخُذُوها ذَرُونا نَتَّبِعْكُمْ ) * ) .\r\nنه تنها در اين مورد كه در موارد ديگر نيز مىبينيم اين تنپروران طماع به سراغ لقمه‌هاى چرب و كم دردسر مىرفتند ، و از ميدانهاى سخت و خطرناك و دور دست گريزان بودند ، چنان كه در آيه 42 سوره « توبه » مىخوانيم : « هر گاه غنائمى نزديك ، و سفرى سهل و آسان باشد از تو پيروى مىكنند ، ولى ( اكنون كه براى ميدان تبوك ) راه دور و پرمشقت است سر باز مىزنند ، و به زودى سوگند مىخورند كه اگر توانايى داشتيم همراه شما حركت مىكرديم » « لَوْ كانَ عَرَضاً قَرِيباً وَسَفَراً قاصِداً لَاتَّبَعُوكَ وَلكِنْ بَعُدَتْ عَلَيْهِمُ الشُّقَّةُ وَسَيَحْلِفُونَ بِاللَّه لَوِ اسْتَطَعْنا لَخَرَجْنا مَعَكُمْ » .\r\nبه هر حال ، قرآن در آيات مورد بحث در پاسخ اين گروه سود جو و فرصت طلب مىگويد : « آنها مىخواهند كلام خدا را تغيير دهند » ( * ( يُرِيدُونَ أَنْ يُبَدِّلُوا كَلامَ اللَّه ) * ) .\r\nسپس مىافزايد : « به آنها بگو : شما هرگز نبايد به دنبال ما بيائيد » و حق نداريد در اين ميدان شركت كنيد * ( ( قُلْ لَنْ تَتَّبِعُونا ) ) * .\r\nاين سخنى نيست كه من از پيش خود بگويم ، « اين مطلبى است كه\r\n","description":"","footnote":"","page_name":" 58 ","page_number":58},
  {"content":"\r\nخداوند از قبل گفته « و ما را از آينده شما با خبر ساخته است ( * ( كَذلِكُمْ قالَ اللَّه مِنْ قَبْلُ ) * ) .\r\nخداوند دستور داده « غنائم خيبر » مخصوص « اهل حديبيه » باشد ، واحدى با آنها در اين امر شركت نكند ! ولى اين متخلفان بى شرم و پر ادعا ، باز از ميدان در نمىروند و شما را متهم به حسادت مىكنند « و به زودى مىگويند : مطلب چنين نيست بلكه شما نسبت به ما حسد مىورزيد » ! ( * ( فَسَيَقُولُونَ بَلْ تَحْسُدُونَنا ) * ) .\r\nو به اين ترتيب آنها حتى بطور ضمنى پيامبر ص را تكذيب مىكنند ، و ريشه منع آنها را از شركت در « غزوه خيبر » حسادت مىشمرند ! قرآن در آخرين جمله مىگويد : « ولى آنها جز اندكى نمىفهمند » ( * ( بَلْ كانُوا لا يَفْقَهُونَ إِلَّا قَلِيلًا ) * ) .\r\nآرى ريشه تمام بدبختىهاى آنها جهل و نادانى و بيخبرى است كه هميشه دامنگير آنها بوده است ، جهل در مورد خداوند ، و عدم معرفت مقام پيامبر ص و بيخبرى از سرنوشت انسانها ، و عدم توجه به ناپايدارى ثروت دنيا .\r\nدرست است كه آنها در مسائل مالى و منافع شخصى با هوش و دقيق و باريك بودند ، اما چه جهلى از اين بالاتر كه انسان همه چيز خود را با اندكى ثروت مبادله كند ؟ ! .\r\nسرانجام پيغمبر اكرم ص طبق نقل تواريخ غنائم خيبر را تنها بر اهل حديبيه تقسيم كرد ، حتى كسانى كه در حديبيه بودند و موفق به شركت در غزوه خيبر نشدند سهمى براى آنها قرار داد ، البته اين موضوع يك مصداق بيشتر نداشت و آن « جابر بن عبد اللَّه » بود ( 1 ) .\r\n\r\n","description":"","footnote":"\r\n( 1 ) « سيره ابن هشام » جلد 3 صفحه 364 .\r\n","page_name":" 59 ","page_number":59},
  {"content":"\r\nدر ادامه همين بحث و گفتگو با متخلفان « حديبيه » در آيه بعد پيشنهادى به آنها كرده ، و راه بازگشت را به روى آنها چنين مىگشايد و مىفرمايد :\r\n« به متخلفان از اعراب باديه نشين بگو به زودى از شما دعوت مىشود كه به سوى قومى جنگجو و پر قدرت گام بگذاريد ، و با آنها پيكار كنيد تا اسلام را پذيرا شوند » ( * ( قُلْ لِلْمُخَلَّفِينَ مِنَ الأَعْرابِ سَتُدْعَوْنَ إِلى قَوْمٍ أُولِي بَأْسٍ شَدِيدٍ تُقاتِلُونَهُمْ أَوْ يُسْلِمُونَ ) * ) .\r\n« اگر اطاعت كنيد خداوند پاداش نيكى به شما مىدهد ، و اگر سرپيچى كنيد ، آن گونه كه قبلا نيز سرپيچى كرديد ، خداوند شما را عذاب دردناكى مىكند » ( * ( فَإِنْ تُطِيعُوا يُؤْتِكُمُ اللَّه أَجْراً حَسَناً وَإِنْ تَتَوَلَّوْا كَما تَوَلَّيْتُمْ مِنْ قَبْلُ يُعَذِّبْكُمْ عَذاباً أَلِيماً ) * ) .\r\nهر گاه به راستى از رفتار قبلى خود پشيمان شده‌ايد ، و دست از راحت - طلبى و دنيا پرستى برداشته‌ايد ، بايد امتحان صداقت خود را در ميدان سخت و سهمگين ديگرى بدهيد ، و گرنه از ميدانهاى سخت اجتناب كردن ، و در ميدانهاى راحت و پر غنيمت شركت نمودن به هيچوجه ممكن نيست ، و دليلى است بر نفاق يا ضعف ايمان و جبن و ترس شما .\r\nجالب اينكه قرآن روى عنوان مخلفين در اين آيات مكرر تكيه كرده ، و به اصطلاح بجاى استفاده از « ضمير » از « اسم ظاهر » استفاده مىكند .\r\nاين تعبير مخصوصا به صورت صيغه « اسم مفعول » آمده ، يعنى « پشت سر گذارده شدگان » اشاره به اينكه هنگامى كه مسلمانان با ايمان مشاهده سستى و بهانه جوئيهاى اين گروه را مىكردند آنها را پشت سر گذارده و بى اعتنا به وضعشان به سوى ميدان جهاد مىشتافتند .\r\nاما در اينكه اين قوم جنگجو و پر قدرت كه در اين آيه به آنها اشاره كرده چه جمعيتى بودند ؟ در ميان مفسران گفتگو است .\r\n","description":"","footnote":"","page_name":" 60 ","page_number":60},
  {"content":"\r\nجمله « * ( تُقاتِلُونَهُمْ أَوْ يُسْلِمُونَ ) * » ( با آنها پيكار كنيد تا مسلمان شوند ) دليل بر اين است كه اهل كتاب نبودند ، زيرا آنها را مجبور به پذيرش اسلام نمىكنند ، بلكه مخير ميان اسلام آوردن يا پذيرش شرائط اهل ذمه و همزيستى مسالمتآميز با مسلمانان و پرداخت جزيه مىكنند ، تنها مشركان و بت پرستان هستند كه چيزى جز اسلام از آنان پذيرفته نمىشود ، زيرا اسلام بت پرستى را به عنوان يك « دين » نمىشناسد ، و اجبار در ترك بت پرستى جايز است .\r\nو با توجه به اينكه در عصر پيامبر ص بعد از ماجراى « حديبيه » و « خيبر » غزوه مهمى با مشركان جز فتح « مكه » و غزوه « حنين » وجود نداشت ، آيه فوق مىتواند اشاره به آنها باشد ، مخصوصا غزوه حنين كه مردان جنگجوى سختكوشى از طايفه « هوازن » و « بنى سعد » در آن شركت داشتند .\r\nاما اينكه بعضى احتمال داده‌اند اشاره به غزوه « موته » كه با روميان انجام گرفت بوده باشد بعيد به نظر مىرسد ، چرا كه آنها اهل كتاب بودند .\r\nو احتمال اينكه منظور جنگهاى بعد از پيامبر ص از جمله جنگ با اهل « فارس » و « يمامه » بوده باشد بسيار بعيدتر است ، چرا كه لحن آيات نشان مىدهد مساله مربوط به زمان پيامبر ص است ، و هيچ الزامى نداريم كه آن را بر جنگهاى بعد از عصر پيامبر ص تطبيق دهيم ، ظاهرا پاره اى انگيزه‌هاى سياسى در فكر و انديشه بعضى از مفسران كه روى اين مساله پافشارى داشته‌اند دخالت داشته است ! اين نكته نيز قابل توجه است كه پيامبر ص به آنها قول نمىدهد كه در جنگهاى آينده شما غنائمى به چنگ مىآوريد ، زيرا هدف از جهاد كسب غنيمت نيست ، بلكه روى اين تكيه مىكند كه خداوند پاداش نيكى به شما خواهد داد كه معمولا اين تعبير در مورد پاداشهاى آخرت است .\r\n","description":"","footnote":"","page_name":" 61 ","page_number":61},
  {"content":"\r\nدر اينجا سؤالى مطرح مىشود و آن اينكه : در آيه 83 سوره توبه ، به طور كلى دست رد بر سينه اين نامحرمان زده و مىگويد : فَقُلْ لَنْ تَخْرُجُوا مَعِيَ أَبَداً وَلَنْ تُقاتِلُوا مَعِيَ عَدُوًّا إِنَّكُمْ رَضِيتُمْ بِالْقُعُودِ أَوَّلَ مَرَّةٍ فَاقْعُدُوا مَعَ الْخالِفِينَ :\r\n« شما هرگز با من در هيچ نبردى خروج نخواهيد كرد و مجاز نيستيد همراه من با دشمن پيكار كنيد چرا كه نخستين بار به كناره گيرى از جنگ راضى شديد اكنون نيز با متخلفان بمانيد » .\r\nدر حالى كه آيه مورد بحث از آنها دعوت به پيكار در ميدان سخت و سهمگين ديگرى مىكند ؟\r\nولى با توجه به اينكه آيه سوره توبه مربوط به متخلفان جنگ تبوك است كه پيامبر ص از آنها قطع اميد كرده بود ، و آيه مورد بحث از متخلفان حديبيه سخن مىگويد كه هنوز از آنها قطع اميد نشده بود پاسخ اين سؤال روشن مىگردد .\r\nو از آنجا كه در ميان متخلفان افرادى بودند كه به خاطر نقص عضو يا بيمارى به راستى قدرت بر شركت در جهاد نداشتند ، و نبايد حق آنها در اين ميان ناديده گرفته شود ، در آخرين آيه مورد بحث معذور بودن آنان را مشخص ساخته است .\r\nبخصوص اينكه بعضى از مفسران نقل كرده‌اند كه بعد از نزول آيه قبل و تهديد متخلفان به « عذاب اليم » جمعى از معلولين يا بيماران خدمت پيامبر ص آمدند و عرض كردند : اى رسول خدا ص ! تكليف ما در اين ميان چيست ؟\r\nدر اينجا اين آيه نازل شد و حكم آنها را چنين بازگو كرد : « بر نابينا و لنگ و بيمار گناهى نيست اگر در ميدان جهاد شركت نكنند » ( * ( لَيْسَ عَلَى الأَعْمى حَرَجٌ وَلا عَلَى الأَعْرَجِ حَرَجٌ وَلا عَلَى الْمَرِيضِ حَرَجٌ ) * ) .\r\n","description":"","footnote":"","page_name":" 62 ","page_number":62},
  {"content":"\r\nتنها جهاد نيست كه مشروط به قدرت و توانايى است ، تمام تكاليف الهى يك سلسله شرائط عمومى دارد كه از جمله آنها « توانايى و قدرت » است ، و در آيات قرآن كرارا به اين معنى اشاره شده است ، در آيه 286 سوره بقره به صورت يك اصل كلى مىخوانيم : لا يُكَلِّفُ اللَّه نَفْساً إِلَّا وُسْعَها : « خداوند هيچكس را جز به مقدار طاقتش تكليف نمىكند .\r\nاين شرط هم با ادله نقلى ثابت شده ، و هم با دليل عقل .\r\nولى البته اين گروه گرچه از شركت در ميدان جهاد معافند اما آنها نيز بايد به مقدار توان خود براى تقويت قواى اسلام و پيشبرد اهداف الهى آن بكوشند ، چنان كه در آيه 91 سوره توبه مىخوانيم : لَيْسَ عَلَى الضُّعَفاءِ وَلا عَلَى الْمَرْضى وَلا عَلَى الَّذِينَ لا يَجِدُونَ ما يُنْفِقُونَ حَرَجٌ إِذا نَصَحُوا لِلَّه وَرَسُولِه :\r\n« بر ضعيفان و بيماران و آنها كه وسيله اى براى انفاق ( در راه جهاد ) ندارند گناهى نيست ( كه در ميدان حاضر نشوند ) به شرط اينكه براى خدا و رسولش خير خواهى كنند » .\r\nيعنى اگر آنها قادر نيستند با دست كارى انجام دهند از آنچه در توان دارند با زبان مضايقه ننمايند ، و اين تعبير جالبى است كه نشان مىدهد هر كس آنچه را در توان دارد بايد فروگذار نكند ، و به تعبير ديگر اگر نمىتوانند در جبهه شركت كنند لا اقل « پشت جبهه » را محكم نگهدارند .\r\nو شايد جمله اخير آيه مورد بحث نيز اشاره به همين معنى باشد كه مىفرمايد :\r\n« هر كس اطاعت خدا و رسولش را كند او را در باغهايى از بهشت وارد مىسازد كه نهرها از زير درختانش جارى است ، و آن كس كه سرپيچى كند او را به عذاب اليم گرفتار خواهد كرد » ! ( * ( وَمَنْ يُطِعِ اللَّه وَرَسُولَه يُدْخِلْه جَنَّاتٍ تَجْرِي مِنْ تَحْتِهَا الأَنْهارُ وَمَنْ يَتَوَلَّ يُعَذِّبْه عَذاباً أَلِيماً ) * ) .\r\nاين احتمال نيز وجود دارد كه در مواقعى كه استثنايى به حكمى مىخورد\r\n","description":"","footnote":"","page_name":" 63 ","page_number":63},
  {"content":"\r\nافرادى به فكر سوء استفاده افتاده ، خود را در صف معذوران جا مىزنند ، قرآن به آنها هشدار مىدهد كه اگر به راستى معذور نباشند گرفتار عذاب اليم خواهند شد .\r\nاين نكته قابل توجه است كه مساله معذور بودن نابينا و لنگ و بيماران سخت مخصوص « جهاد » است ، اما در مساله « دفاع » هر كس به قدر توانايى خود بايد از كيان اسلام و وطن اسلامى و جان دفاع كند و هيچ استثنايى در اين زمينه وجود ندارد .\r\n","description":"","footnote":"","page_name":" 64 ","page_number":64},
  {"content":"\r\n\r\n[ سوره الفتح ‹ 48 › : آيات 18 تا 19 
  ]\r\nلَقَدْ رَضِيَ اللَّه عَنِ الْمُؤْمِنِينَ إِذْ يُبايِعُونَكَ تَحْتَ الشَّجَرَةِ فَعَلِمَ ما فِي قُلُوبِهِمْ فَأَنْزَلَ السَّكِينَةَ عَلَيْهِمْ وَأَثابَهُمْ فَتْحاً قَرِيباً ‹ 18 › وَمَغانِمَ كَثِيرَةً يَأْخُذُونَها وَكانَ اللَّه عَزِيزاً حَكِيماً ‹ 19 ›\r\n\r\nترجمه :\r\n18 - خداوند از مؤمنانى كه در زير آن درخت با تو بيعت كردند راضى و خشنود شد ، خدا آنچه را در درون قلب آنها ( از صداقت و ايمان ) نهفته بود مىدانست ، لذا آرامش را بر دلهاى آنها نازل كرد ، و فتح نزديكى ، به عنوان پاداش ، نصيب آنها فرمود .\r\n19 - و غنائم بسيارى كه آن را به دست مىآورند ، و خداوند عزيز و حكيم است .\r\n\r\nتفسير : خشنودى خدا از شركت كنندگان در بيعت رضوان\r\nگفتيم در ماجراى حديبيه سفرايى ميان « پيامبر » ص و « قريش » رد و بدل شد ، از جمله پيامبر ص « عثمان بن عفان » را ( كه از بستگان ابو سفيان بود و اين رابطه ظاهرا در انتخاب او تاثير داشت ) به عنوان نماينده نزد مشركان مكه و اشراف قريش فرستاد تا آنها را از اين حقيقت آگاه كند كه مسلمانان به قصد جنگ نيامده‌اند بلكه هدفشان زيارت خانه خدا و احترام كعبه است ، اما قريش عثمان را موقتا توقيف كردند ، و به دنبال آن در بين مسلمانان شايع شد كه عثمان كشته شده پيامبر ص فرمود من از اينجا حركت نمىكنم تا با اين گروه پيكار كنم .\r\nسپس به زير درختى كه در آنجا بود آمد ، و با مردم تجديد بيعت كرد ،\r\n","description":"","footnote":"","page_name":" 65 ","page_number":65},
  {"content":"\r\nو از آنها خواست كه در پيكار با مشركان كوتاهى نكنند ، و كسى پشت به ميدان جهاد نكند ( 1 ) .\r\nآوازه اين بيعت در مكه پيچيد و قريش سخت به وحشت افتادند و عثمان را آزاد كردند .\r\nچنان كه مىدانيم اين بيعت به عنوان « بيعت رضوان » ( بيعت خشنودى خداوند ) معروف شد ، و لرزه بر اندام مشركان انداخت و نقطه عطفى در تاريخ اسلام بود .\r\nآيات مورد بحث در باره اين ماجرا سخن مىگويد .\r\nنخست مىفرمايد : « خداوند از مؤمنانى كه در زير درخت با تو بيعت كردند راضى و خشنود شد » ( * ( لَقَدْ رَضِيَ اللَّه عَنِ الْمُؤْمِنِينَ إِذْ يُبايِعُونَكَ تَحْتَ الشَّجَرَةِ ) * ) .\r\nهدف از اين « بيعت » انسجام هر چه بيشتر نيروها ، تقويت روحيه ، تجديد آمادگى رزمى ، سنجش افكار ، و آزمودن ميزان فداكارى دوستان وفادار بود .\r\nاين بيعت روح تازه اى در كالبد مسلمين دميد ، چرا كه دست به دست پيامبر خدا ص مىدادند ، و از صميم دل اظهار وفادارى مىكردند .\r\nخداوند به اين مؤمنان فداكار و ايثارگر كه در اين لحظه حساس با پيامبر ص بيعت كردند چهار پاداش بزرگ داد كه از همه مهمتر همين پاداش سخت يعنى رضايت و خشنودى او بود ، همانگونه كه در آيه 72 سوره توبه نيز مىخوانيم وَرِضْوانٌ مِنَ اللَّه أَكْبَرُ : « و رضا و خشنودى خداوند از همه نعمتهاى بهشتى برتر است » .\r\nسپس مىافزايد : « خداوند مىدانست آنچه در درون قلب آنها از صداقت و ايمان و آمادگى وفادارى نسبت به اين پيمان نهفته است ، و لذا سكينه و آرامش را بر آنها نازل كرد » ( * ( فَعَلِمَ ما فِي قُلُوبِهِمْ فَأَنْزَلَ السَّكِينَةَ عَلَيْهِمْ ) * ) .\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث .\r\n","page_name":" 66 ","page_number":66},
  {"content":"\r\nآن چنان آرامشى كه در ميان انبوه دشمنان در نقطه دور دستى از شهر و ديار خود ، در ميان سلاحهاى آماده آنها ، با نداشتن اسلحه كافى ( چون براى زيارت آمده بودند نه براى جنگ ) ترس و وحشتى به دل راه نمىدادند ، و همچون كوه استوار و پا بر جا ايستاده بودند .\r\nو اين دومين موهبت الهى نسبت به آنها بود .\r\nاصولا الطاف خاص و امدادهاى الهى شامل حال كسانى مىشود كه داراى خلوص نيت و صدق و صفاى باطن باشند .\r\nلذا در حديثى از امام صادق ع مىخوانيم :\r\nان العبد المؤمن الفقير ليقول يا رب ارزقنى حتى افعل كذا و كذا من البر و وجوه الخير ، فاذا علم اللَّه عز و جل ذلك منه بصدق نيته كتب اللَّه له من الاجر مثل ما يكتب له لو عمله ، ان اللَّه واسع كريم :\r\n« بنده مؤمن فقير گاهى مىگويد : « خداوندا ! به من روزى ده تا چنين و چنان از كارهاى خير و نيك انجام دهم ، هر گاه خداوند صدق نيت از او بداند همان پاداشى را براى او مىنويسد كه اگر توانايى داشت انجام مىداد ، چرا كه خداوند داراى رحمت واسعه و كريم است » ( 1 ) .\r\nو در پايان اين آيه به سومين موهبت اشاره كرده مىفرمايد : « و فتح نزديكى به عنوان پاداش نصيب آنها فرمود » ( * ( وَأَثابَهُمْ فَتْحاً قَرِيباً ) * ) .\r\nآرى اين فتح كه به گفته اكثر مفسران « فتح خيبر » بود ( هر چند بعضى آن را فتح مكه شمرده‌اند ) سومين پاداش الهى براى اين مؤمنان ايثارگر بود .\r\nتعبير به « قريبا » تاييدى است بر اينكه منظور « فتح خيبر » است ، زيرا اين فتح در آغاز سال هفتم هجرت به فاصله چند ماه بعد از ماجراى حديبيه تحقق\r\n\r\n","description":"","footnote":"\r\n( 1 ) « بحار الانوار » جلد 70 صفحه 199 .\r\n","page_name":" 67 ","page_number":67},
  {"content":"\r\nيافت .\r\nچهارمين نعمتى كه به دنبال بيعت رضوان نصيب مسلمانان شد غنائم فراوان مادى بود چنان كه در آيه بعد مىفرمايد : « پاداش ديگر غنائم كثيرى است كه آن را به دست مىآورند » ( * ( وَمَغانِمَ كَثِيرَةً يَأْخُذُونَها ) * ) .\r\nيكى از اين غنائم همان غنائم خيبر بود كه در فاصله كوتاهى به دست مسلمانان افتاد ، و با توجه به ثروت بى حساب يهود خيبر ، اين غنائم از اهميت فوق العاده اى برخوردار بود .\r\nولى محدود ساختن غنائم به غنائم خيبر دليل قطعى ندارد ، و مىتواند غنائم ساير جنگهاى اسلامى را كه بعد از فتح حديبيه رخ داد در بر گيرد .\r\nو از آنجا كه بايد مسلمانان به اين وعده الهى كاملا اطمينان كنند در آخر آيه مىافزايد : « خداوند شكست ناپذير و حكيم است » ( * ( وَكانَ اللَّه عَزِيزاً حَكِيماً ) * ) .\r\nاگر به شما دستور داد كه در حديبيه صلح كنيد بر اساس حكمت بود ، حكمتى كه گذشت زمان پرده از اسرار آن برداشت ، و اگر به شما وعده فتح قريب و غنائم كثير مىدهد اين توانايى را دارد كه به وعده‌هاى خود جامه عمل بپوشاند .\r\nبه اين ترتيب مسلمانان با ايمان و ايثارگر در سايه بيعت رضوان و اعلام وفادارى به پيامبر ص در آن ساعات حساس ، پيروزى دنيا و آخرت را به دست آوردند ، در حالى كه منافقان بى خبر و ضعيف الايمانهاى ترسو در آتش حسرت سوختند ؟\r\nاين سخن را با گفتارى از امير مؤمنان على ع پايان مىدهيم : او به هنگامى كه از پايمردى مسلمانان نخستين و جهاد بى نظيرش با دشمنى سخن\r\n","description":"","footnote":"","page_name":" 68 ","page_number":68},
  {"content":"\r\nمىگويد ، و مخاطبان سست عنصر را مورد نكوهش قرار مىدهد ، مىفرمايد :\r\n« فلما راى اللَّه صدقنا انزل بعدونا الكبت ، و انزل علينا النصر ، حتى استقر الاسلام ملقيا جرانه ، و متبوءا اوطانه ، و لعمرى لو كنا ناتى ما اتيتم ، ما قام للدين عمود ، و لا اخضر للايمان عود ، و ايم اللَّه لتحتلبنها دما ، لتتبعنها ندما » ! : « هنگامى كه خداوند صدق و اخلاص ما را ديد خوارى و ذلت را بر دشمن ، و پيروزى و نصر را بر ما نازل كرد تا آنجا كه اسلام بر صفحه زمين گسترده شد ، و مناطق پهناورى را براى خويش برگزيد ، بجانم سوگند اگر ما در مبارزه همچون شما بوديم ، هرگز پايه اى از دين بر پا نمىشد ! و شاخه اى از درخت ايمان سبز نمىگشت و به خدا سوگند به جاى شير ، خون مىدوشيد و پشيمان مىشويد » ( 1 ) .\r\n\r\nنكته : بيعت و خصوصيات آن\r\nبيعت از ماده « بيع » در اصل به معنى دست دادن به هنگام قرار داد معامله است ، و سپس به دست دادن براى پيمان اطاعت اطلاق شده است ، و آن چنين بود كه هر گاه كسى مىخواست اعلام وفادارى به ديگرى كند ، او را به رسميت بشناسد و از فرمانش اطاعت كند ، با او بيعت مىكرد ، و شايد اطلاق اين كلمه به اين معنى از اين جهت بود كه هر يك از دو طرف تعهدى همچون تعهد دو معامله گر در برابر ديگرى مىكردند . بيعت كننده حاضر مىشد گاه تا پاى جان و گاه تا پاى مال و فرزند در راه اطاعت او بايستد ، و بيعت پذير نيز حمايت و دفاع او را بر عهده مىگرفت .\r\nابن خلدون در مقدمه تاريخ خود مىگويد : « كانوا اذا بايع الامير\r\n\r\n","description":"","footnote":"\r\n( 1 ) « نهج البلاغه » خطبه 56 .\r\n","page_name":" 69 ","page_number":69},
  {"content":"\r\nجعل ايديهم فى يده تاكيدا فاشبه ذلك فعل البايع و المشترى : « هنگامى كه بيعت با امير مىكردند براى تاكيد دست در دست او مىگذاشتند ، و اين شبيه كار فروشنده و خريدار بود » ( 1 ) .\r\nقرائن نشان مىدهد كه بيعت از ابداعات مسلمين نيست ، بلكه سنتى بوده كه قبل از اسلام در ميان عرب رواج داشته است ، و به همين دليل در آغاز اسلام كه طايفه « اوس » و « خزرج » در موقع حج از مدينه به مكه آمدند و با پيامبر اسلام ص در عقبه بيعت كردند بر خورد آنها با مساله بيعت بر خورد با يك امر آشنا بود ، بعد از آن پيغمبر گرامى اسلام ص نيز در فرصتهاى مختلف با مسلمانان تجديد بيعت كرد كه يك مورد از آن همين « بيعت رضوان » در حديبيه بود ، و از آن گسترده تر بيعتى بود كه بعد از فتح مكه انجام گرفت كه در تفسير « سوره ممتحنه » شرح آن به خواست خدا خواهد آمد .\r\nاما چگونگى « بيعت » به طور كلى از اين قرار بوده كه بيعت كننده دست به دست بيعت شونده مىداده و با زبان حال يا قال اعلام اطاعت و وفادارى مىنمود ، و گاه در ضمن بيعت شرائط و حدودى براى آن قائل مىشد ، مثلا بيعت تا پاى مال ، تا سر حد جان ، يا تا سر حد همه چيز حتى از دست دادن زن و فرزند .\r\nو گاه بيعت تا سر حد عدم فرار ، و گاه تا سرحد موت بود ( اتفاقا اين هر دو معنى در مورد بيعت رضوان در تواريخ آمده است ) .\r\nپيامبر اسلام بيعت زنان را نيز مىپذيرفت ، اما نه از طريق دست دادن ، بلكه چنان كه در تواريخ آمده ، دستور مىداد ظرف بزرگى از آب حاضر كنند ، او دست خود را در يك طرف ظرف فرو مىبرد ، و زنان بيعت كننده در طرف ديگر .\r\nگاه در ضمن « بيعت » انجام كار يا ترك كارهايى را شرط مىكردند ،\r\n\r\n","description":"","footnote":"\r\n( 1 ) مقدمه ابن خلدون صفحه 174 .\r\n","page_name":" 70 ","page_number":70},
  {"content":"\r\nهمانگونه كه پيغمبر ص در بيعت با زنان بعد از فتح مكه شرط كرد كه « مشرك نشوند و آلوده به بىعفتى نگردند و دزدى نكنند و فرزندان خود را نكشند و امور ديگر » ( سوره ممتحنه آيه 12 ) .\r\nبه هر حال در باره احكام بيعت بحثهاى مختلفى است كه به طور فشرده در اينجا يادآور مىشويم ، هر چند مسائل اين بحث در فقه اسلامى نيز در هاله اى از ابهام فرو رفته است :\r\n1 - « ماهيت بيعت » يك نوع قرار داد و معاهده ميان بيعت كننده از يك سو ، و بيعت پذير از سوى ديگر است ، و محتواى آن اطاعت و پيروى و حمايت و دفاع از بيعت شونده است ، و بر طبق شرائطى كه در آن ذكر مىكنند درجات مختلفى دارد .\r\nاز لحن آيات قرآن و احاديث استفاده مىشود كه بيعت يك نوع عقد لازم از سوى بيعت كننده است كه عمل بر طبق آن واجب مىباشد ، و بنا بر اين مشمول قانون كلى « أَوْفُوا بِالْعُقُودِ » است ( مائده - 1 ) .\r\nبنا بر اين بيعت كننده حق فسخ را ندارد ، ولى بيعت پذير چنانچه صلاح بداند مىتواند بيعت خود را بر دارد و فسخ كند ، در اين صورت بيعت كننده از التزام و عهد خود آزاد مىگردد ( 1 ) .\r\n2 - بعضى بيعت را شبيه « انتخابات » يا نوعى از آن مىدانند ، در حالى كه\r\n\r\n","description":"","footnote":"\r\n( 1 ) در ماجراى كربلا مىخوانيم كه امام حسين ( ع ) شب عاشورا خطبه خواند و ضمن اظهار قدردانى از يارانش بيعت خود را از آنها برداشت ، تا هر جا مىخواهند بروند ، ( ولى آنها هم چنان وفادار ماندند ) و فرمود :\r\nفانطلقوا فى حل ليس عليكم منى زمام\r\n( كامل ابن اثير جلد 4 صفحه 57 ) .\r\n","page_name":" 71 ","page_number":71},
  {"content":"\r\nمساله انتخابات درست عكس آن است ، يعنى ماهيت آن يك نوع ايجاد مسئوليت و وظيفه ، و پست و مقام براى انتخاب شونده ، و يا به تعبير ديگر نوعى توكيل در انجام كارى است ، هر چند اين انتخاب وظائفى هم براى انتخاب كننده به دنبال دارد ( مانند همه وكالتها ) در حالى كه بيعت چنين نيست .\r\nو به تعبير ديگر : انتخابات اعطاى مقام است ، و همانگونه كه گفتيم شبيه توكيل مىباشد ، در حالى كه بيعت « تعهد اطاعت » است .\r\nگرچه ممكن است اين دو در بعضى از آثار با هم شباهت پيدا كنند ، ولى اين شباهت هرگز به معنى وحدت مفهوم و ماهيت آنها نيست ، لذا در مورد بيعت ، بيعت كننده قادر بر فسخ نمىباشد در حالى كه در مورد انتخابات در بسيارى از موارد انتخاب كنندگان حق فسخ دارند كه دسته جمعى شخص انتخاب شونده را از مقامش عزل كنند ( دقت كنيد ) .\r\n3 - در مورد پيامبر ص و امامان معصوم ع كه از سوى خدا نصب مىشوند هيچ نيازى به بيعت نيست ، يعنى اطاعت پيامبر ص و امام معصوم ع و منصوب از سوى او واجب است ، خواه بر كسانى كه بيعت كرده باشند يا كسانى كه بيعت نكرده باشند .\r\nو به تعبير ديگر : لازمه مقام نبوت و امامت وجوب اطاعت است ، همانگونه كه قرآن مىگويد : أَطِيعُوا اللَّه وَأَطِيعُوا الرَّسُولَ وَأُولِي الأَمْرِ مِنْكُمْ ( نساء - 59 ) .\r\nولى اين سؤال پيش مىآيد كه اگر چنين است پس چرا پيامبر ص كرارا از ياران خود ، يا تازه مسلمانان بيعت گرفت كه دو نمونه آن در قرآن صريحا آمده است ( بيعت رضوان در اينجا و بيعت با اهل مكه كه در سوره ممتحنه به آن اشاره شده است ) .\r\n","description":"","footnote":"","page_name":" 72 ","page_number":72},
  {"content":"\r\nدر پاسخ مىگوئيم بدون شك اين بيعتها يك نوع تاكيد بر وفادارى بوده كه در مواقع خاصى انجام مىگرفته ، و مخصوصا براى مقابله با بحرانها و حوادث سخت از آن استفاده مىشده است ، تا در سايه آن روح تازه اى در كالبد افراد دميده شود ، چنان كه تاثيرهاى شگرف آن را در بيعت رضوان در بحثهاى گذشته خوانديم .\r\nولى در بيعتهايى كه براى خلفا مىگرفتند بيعت به عنوان پذيرش مقام خلافت بود ، هر چند به عقيده ما خلافت پيامبر اسلام ص چيزى نبود كه از طريق بيعت مردم انجام گيرد ، بلكه تنها از سوى خداوند و به وسيله شخص پيامبر ص يا امام پيشين تحقق مىيافت .\r\nو به همين دليل بيعتى را كه مسلمانان با على ع يا امام حسن يا امام حسين ع كردند آن نيز جنبه تاكيد بر وفادارى داشت و شبيه بيعتهاى پيامبر ص بود .\r\n4 - آيا در حال حاضر نيز بيعت به عنوان يك اصل اسلامى قابل قبول است ؟ يا به تعبير ديگر آيا مىتوان بيعت را تعميم داد ، و مثلا فلان جمعيت يك فرد لائق و واجد شرائط شرعى را برگزينند ( به عنوان فرمانده لشكر ، رئيس جمعيت ، و يا رئيس حكومت ) و با او بيعت كنند ؟ آيا اين گونه بيعتها مشمول احكام شرعى بيعت مىباشد ؟ ! از آنجا كه به اصطلاح « عموم » و « اطلاقى » از قرآن و سنت در خصوص بيعت در دست نيست تعميم اين مساله مشكل به نظر مىرسد ، هر چند استدلال به عموم آيه « أَوْفُوا بِالْعُقُودِ » چندان بعيد نيست .\r\nولى با اينحال ابهامى كه در مسائل مربوط به بيعت وجود دارد مانع از اين است كه ما به طور قطع روى « أَوْفُوا بِالْعُقُودِ » تكيه كنيم بخصوص اينكه\r\n","description":"","footnote":"","page_name":" 73 ","page_number":73},
  {"content":"\r\nدر فقه ما هيچ موردى براى بيعت در غير پيغمبر ص و امام معصوم ع ديده نمىشود .\r\nتوجه به اين نكته نيز ضرورى است كه مقام نيابت ولى فقيه از نظر ما مقامى است كه از سوى امامان معصوم ع تعيين شده ، و هيچگونه نيازى به بيعت ندارد ، البته پيروى و اطاعت مردم از « ولى فقيه » ، به او امكان استفاده از اين مقام و به اصطلاح « بسط يد » را مىدهد ، ولى اين بدان معنى نيست كه مقام او در گرو تبعيت و پيروى مردم است و تازه مساله پيروى مردم ارتباطى با مساله بيعت ندارد ، بلكه عمل به حكم الهى در مورد ولايت فقيه است ( دقت كنيد ) .\r\n5 - و به هر حال « بيعت » مربوط به مسائل اجرايى است ، و ارتباطى با احكام ندارد يعنى ، بيعت با يك نفر هرگز حق « تشريع و قانونگذارى » را به او نمىدهد ، بلكه قوانين را بايد از كتاب و سنت گرفت و سپس آن را به اجراء در آورد ، و كسى در اين گفتگو ندارد .\r\n6 - از روايات استفاده مىشود كه بيعت با امام و پيشواى معصوم بايد براى خدا باشد ، و به تعبير ديگر از امورى است كه « قصد قربت » در آن لازم است .\r\nدر حديثى از پيغمبر گرامى اسلام ص آمده :\r\nثلاثة لا يكلمهم اللَّه عز و جل يوم القيامة و لا ينظر اليهم و لا يزكيهم و لهم عذاب اليم : رجل بايع اماما لا يبايعه الا للدنيا ، ان اعطاه ما يريده وفى له ، و الا كف ، و رجل بايع رجلا بسلعته بعد العصر مخلف باللَّه عز و جل لقد اعطى بها كذا و كذا فصدقه و اخذها و لم يعط فيها ما قال ، و رجل على فضل ماء بالفلات يمنعه ابن السبيل :\r\n« سه نفرند كه خداوند با آنها سخن نمىگويد و آنها را پاكيزه نمىكند ، و عذاب دردناك براى آنها است : كسى كه با امامى بيعت كند و هدفى جز دنيا\r\n","description":"","footnote":"","page_name":" 74 ","page_number":74},
  {"content":"\r\nنداشته باشد كه اگر خواسته اش را به او بدهد به بيعتش وفا مىكند ، و الا خوددارى خواهد كرد ، و مردى كه بعد از وقت عصر جنسى را مىفروشد و سوگند ياد مىكند كه فلان مبلغ براى خريد جنس داده‌ام ، و مشترى تصديق مىكند و مىخرد ، در حالى كه چنين نبوده است ، و كسى كه آب اضافى در بيابان دارد و به ابن سبيل نمىدهد » ( 1 ) ( تعبير به عصر يا به خاطر شرافت اين وقت است ، و يا از اين جهت كه بسيارى از فروشندگان ، جنس خود را به همان قيمتى كه خريده‌اند در اين موقع مىفروشند ) .\r\n7 - شكستن بيعت از گناهان كبيره است ، در حديثى از امام موسى بن جعفر ع مىخوانيم :\r\nثلاثه موبقات : نكث الصفقة و ترك السنة و فراق الجماعة :\r\n« سه گناه است كه انسان را هلاك مىكند ( و به عذاب شديد الهى مىافكند ) :\r\nشكستن بيعت ، ترك سنت ، و جدايى از جماعت » ( 2 ) .\r\nترك سنت ظاهرا اشاره به قوانينى است كه پيامبر اسلام آورده و جدايى از جماعت به معنى اعراض و پشت كردن به آن است نه صرفا عدم شركت در جماعت .\r\n8 - بيعت در سخنان على ( ع ) در خطبه‌هاى نهج البلاغه كرارا روى مساله بيعت تكيه شده ، و امام ع بارها روى بيعتى كه مردم با او كردند تكيه مىكند .\r\nاز جمله در يك مورد مىفرمايد : « اى مردم شما بر من حقى داريد ، و من بر شما حقى دارم ، اما حق شما بر من اين است كه دلسوز و خير خواه شما باشم ،\r\n\r\n","description":"","footnote":"\r\n( 1 ) « خصال » باب الثلاثة حديث 70 .\r\n( 2 ) « بحار الانوار » جلد 67 صفحه 185 .\r\n","page_name":" 75 ","page_number":75},
  {"content":"\r\nو بيت المال شما را در راه خودتان مصرف كنم ، شما را تعليم دهم تا از جهل نجات يابيد ، و تاديب كنم تا آگاه شويد ، سپس مىافزايد :\r\nو اما حقى عليكم فالوفاء بالبيعة ، و النصيحة فى المشهد و المغيب ، و الاجابة حين ادعوكم ، و الطاعة حين آمركم :\r\n« اما حق من بر شما اين است كه در بيعت خويش وفادار باشيد ، و در آشكارا و نهان خير خواهى كنيد هر وقت شما را مىخوانم اجابت نمائيد ، و هر گاه فرمان مىدهم اطاعت كنيد » ( 1 ) .\r\nو در جاى ديگر مىفرمايد :\r\nلم تكن بيعتكم اياى فلتة\r\n: « بيعت شما با من بى مطالعه و ناگهانى انجام نگرفت » ( تا كمترين ترديدى در اطاعت من به خود راه دهيد » ( 2 ) .\r\nو در خطبه اى كه قبل از جنگ « جمل » و حركت از مدينه به سوى بصره ايراد فرمود ، مردم را به پايدارى روى بيعتشان توجه داده ، مىفرمايد :\r\nو بايعنى الناس غير مستكرهين ، و لا مجبرين ، بل طائعين مخيرين :\r\n« مردم بدون اكراه و اجبار و از روى اطاعت و اختيار با من بيعت كردند » ( 3 ) .\r\nو بالآخره در برابر معاويه كه از بيعت با امام ع سر باز زد ، و مىخواست به نحوى خرده گيرى كند فرمود :\r\nبايعنى القوم الذين بايعوا ابا بكر و عمر و عثمان على ما بايعوهم عليه ، فلم يكن للشاهد ان يختار ، و لا للغائب ان يرد :\r\n« همان گروهى كه با ابو بكر و عمر و عثمان بيعت كردند با من با همان شرائط و كيفيت بيعت نمودند بنا بر اين نه آنكه حاضر بود اكنون اختيار فسخ دارد ، و نه آنكه غائب بود اجازه\r\n\r\n","description":"","footnote":"\r\n( 1 ) نهج البلاغه خطبه 34 .\r\n( 2 ) نهج البلاغه خطبه 136 .\r\n( 3 ) نهج البلاغه نامه شماره 1 .\r\n","page_name":" 76 ","page_number":76},
  {"content":"\r\nرد كردن « ! ( 1 ) .\r\nاز بعضى از عبارات نهج البلاغه به خوبى بر مىآيد كه « بيعت » يك بار بيش نيست ، تجديد نظر در آن راه ندارد ، و اختيار فسخ در آن نخواهد بود ، و هر كس از آن سر بتابد طعنه زن و عيبجو خوانده مىشود ، و آن كس كه در باره قبول يا رد آن بينديشد يا ترديد كند منافق است !\r\nانها بيعة واحدة ، لا يثنى فيها النظر ، و لا يستانف فيها الخيار ، الخارج منها طاعن ، و المروى فيها مداهن !\r\n( 2 ) .\r\nاز مجموع اين تعبيرات استفاده مىشود كه امام ع در مقابل كسانى كه ايمان به امامت منصوصش از طرف پيامبر ص نداشتند و بهانه جويى مىكردند به مساله بيعت كه نزد آنها مسلم بود استدلال مىكرد ، تا ياراى سر باز زدن از اطاعت امام ع نداشته باشند ، و به معاويه و امثال او گوشزد مىكرد همانگونه كه مشروعيت براى خلافت خلفاى سه گانه قائل است بايد براى خلافت امام ع قائل باشد و در برابر آن تسليم گردد ( بلكه خلافت او مشروعتر است ، چون بيعت وى گسترده تر و از روى رضايت و رغبت عمومى انجام شد ) .\r\nبنا بر اين استدلال به بيعت هيچ منافاتى با مساله نصب امام از طريق خدا و پيامبر ص و تاكيدى بودن بيعت ندارد .\r\nلذا در همين نهج البلاغه در يك مورد امام به حديث ثقلين كه از نصوص امامت است اشاره مىفرمايد ( 3 ) و در جايى ديگر به مساله وصيت و وراثت ( 4 ) .\r\n\r\n","description":"","footnote":"\r\n( 1 ) نهج البلاغه نامه 6 - بايد توجه داشت تكيه روى بيعت خلفاى پيشين از اين نظر بود كه معاويه از طرف آنها نصب شده بود و دم از حمايت از آنها مىزد ، بنا بر اين منافاتى با آنچه در خطبه شقشقيه آمده است ندارد .\r\n( 2 ) نهج البلاغه نامه 7 .\r\n( 3 ) نهج البلاغه خطبه 87 .\r\n( 4 ) نهج البلاغه خطبه 2 .\r\n","page_name":" 77 ","page_number":77},
  {"content":"\r\n( دقت كنيد ) .\r\nو در عبارات ديگرش به لزوم وفادارى نسبت به بيعت و دوام آن و عدم امكان فسخ و تجديد نظر و عدم نياز به تكرار اشاره فرموده است كه اينها نيز مسائلى است مورد قبول در باره بيعت .\r\nضمنا از آنها به خوبى استفاده مىشود كه اگر بيعت جنبه اجبار و اكراه داشته باشد ، يا به صورت غافلگير كردن مردم انجام گيرد ارزشى ندارد ، بلكه بيعتى با ارزش است كه از روى اختيار و آزادى اراده و فكر و مطالعه انجام گيرد ( باز هم دقت كنيد ) .\r\n","description":"","footnote":"","page_name":" 78 ","page_number":78},
  {"content":"\r\n\r\n[ سوره الفتح ‹ 48 › : آيات 20 تا 21 
  ]\r\nوَعَدَكُمُ اللَّه مَغانِمَ كَثِيرَةً تَأْخُذُونَها فَعَجَّلَ لَكُمْ هذِه وَكَفَّ أَيْدِيَ النَّاسِ عَنْكُمْ وَلِتَكُونَ آيَةً لِلْمُؤْمِنِينَ وَيَهْدِيَكُمْ صِراطاً مُسْتَقِيماً ‹ 20 › وَأُخْرى لَمْ تَقْدِرُوا عَلَيْها قَدْ أَحاطَ اللَّه بِها وَكانَ اللَّه عَلى كُلِّ شَيْءٍ قَدِيراً ‹ 21 ›\r\n\r\nترجمه :\r\n20 - خداوند غنائم فراوانى به شما وعده داده كه آنها را به چنگ مىآوريد ، ولى اين يكى را زودتر براى شما فراهم ساخت ، و دست تعدى مردم ( دشمنان ) را از شما باز داشت ، تا نشانه اى براى مؤمنان باشد ، و شما را به راه راست هدايت كند .\r\n21 - و نيز غنائم و فتوحات ديگرى كه شما قدرت بر آن نداريد ولى خداوند قدرتش بر آن احاطه دارد نصيب شما مىكند و خداوند بر هر چيز توانا است .\r\n\r\nتفسير : باز هم بركات صلح حديبيه !\r\nاين آيات هم چنان بحثهاى مربوط به « صلح حديبيه » و وقايع بعد از آن را بازگو مىكند ، و بركات و فوائدى را كه از اين رهگذر عائد مسلمانان شد شرح مىدهد .\r\nنخست مىفرمايد : « خداوند غنائم فراوانى به شما وعده داده كه آنها را به دست مىآوريد ، ولى اين يكى را زودتر براى شما فراهم ساخت » ( * ( وَعَدَكُمُ اللَّه مَغانِمَ كَثِيرَةً تَأْخُذُونَها فَعَجَّلَ لَكُمْ هذِه ) * ) .\r\n","description":"","footnote":"","page_name":" 79 ","page_number":79},
  {"content":"\r\nلحن آيه نشان مىدهد كه منظور از غنائم فراوان در اينجا تمام غنائمى است كه خداوند نصيب مسلمانان كرد ، چه در كوتاه مدت و چه در دراز مدت ، حتى جمعى از مفسران عقيده دارند كه غنائمى را كه تا دامنه قيامت به دست مسلمين مىافتد در اين عبارت داخل است .\r\nاما اين كه مىگويد : اين يكى را زودتر براى شما فراهم ساخت غالبا اشاره به « غنائم خيبر » دانسته‌اند كه در فاصله كوتاهى بعد از فتح حديبيه فراهم شد .\r\nولى بعضى احتمال داده‌اند كه « هذه » اشاره به « فتح حديبيه » باشد كه بزرگترين غنيمت معنوى بود .\r\nسپس به يكى ديگر از الطاف خداوندى نسبت به مسلمانان در اين ماجرا اشاره كرده ، مىافزايد : « و دست تعدى مردم را از شما باز داشت » ( * ( وَكَفَّ أَيْدِيَ النَّاسِ عَنْكُمْ ) * ) .\r\nاين لطف بزرگى بود كه آنها با كمى نفرات و نداشتن ابزار جنگى كافى آن هم در نقطه اى دور از وطن و بيخ گوش دشمن ، مورد تهاجم قرار نگرفتند ، و چنان رعب و وحشتى از آنان در دل دشمنان افكند كه از هر گونه اقدام و حمله خوددارى كردند .\r\nجمعى از مفسران اين جمله را اشاره به ماجراى خيبر مىدانند كه قبائلى از « بنى اسد » و « بنى غطفان » تصميم گرفته بودند در غياب مسلمانان به مدينه حمله كنند ، و اموال مسلمين را به غنيمت گرفته ، زنانشان را به اسارت ببرند .\r\nيا اشاره به تصميم جمعى از اين دو قبيله دانسته‌اند كه در نظر داشتند به يارى يهود خيبر برخيزند كه خداوند رعب و وحشت در قلوب آنها افكند ، و از تصميم خود منصرف شدند .\r\nولى تفسير اول مناسبتر به نظر مىرسد ، چرا كه در چند آيه بعد همين تعبير\r\n","description":"","footnote":"","page_name":" 80 ","page_number":80},
  {"content":"\r\nرا مشاهده مىكنيم كه در باره اهل مكه سخن مىگويد ، همانند شرحى است براى آنچه در آيه مورد بحث آمده ، و با روش قرآن كه روش اجمال و تفصيل است سازگار مىباشد .\r\nمهم اين است كه طبق روايات مشهور ، تمام سوره فتح بعد از ماجراى حديبيه ، و در مسير بازگشت پيامبر ص از مكه به مدينه نازل گرديده است .\r\nسپس در ادامه همين آيه به دو نعمت بزرگ ديگر از مواهب الهى اشاره كرده ، مىفرمايد : « هدف اين بود كه اين وقايع نشانه اى ( بر حقانيت دعوت تو ) براى مؤمنان باشد ، و خداوند شما را به راه مستقيمى هدايت كند » ( * ( وَلِتَكُونَ آيَةً لِلْمُؤْمِنِينَ وَيَهْدِيَكُمْ صِراطاً مُسْتَقِيماً ) * ) گرچه بعضى از مفسران ضمير « لتكون » را تنها اشاره به « غنائم موعود » دانسته‌اند ، و بعضى ديگر به نگهدارى دشمنان از هجوم بر مسلمانان ، ولى مناسب اين است كه اين ضمير به تمام حوادث « حديبيه » و ماجراهاى بعد از آن بر گردد ، چرا كه هر يك آيتى از آيات خدا ، و دليلى بر صدق پيامبر ص ، و وسيله اى براى هدايت مردم به صراط مستقيم بود ، و قسمتى از آن جنبه پيشگويى و خبر غيبى داشت ، و بعضى با اسباب و شرائط عادى سازگار نبود ، و در مجموع معجزه روشنى از معجزات پيامبر ص محسوب مىشد .\r\nدر آيه بعد بشارت بيشترى به مسلمانان داده ، مىگويد : « خداوند به شما غنائم و فتوحات ديگرى وعده داده است كه هرگز توانايى بر آن نداشته و نداريد ولى خداوند قدرتش بر آن احاطه دارد ، و او بر هر چيز توانا است » ( * ( وَأُخْرى لَمْ تَقْدِرُوا عَلَيْها قَدْ أَحاطَ اللَّه بِها وَكانَ اللَّه عَلى كُلِّ شَيْءٍ قَدِيراً ) * ) .\r\nدر اينكه اين وعده اشاره به كدام غنيمت و كدام پيروزيها است ؟ در ميان مفسران گفتگو است .\r\n","description":"","footnote":"","page_name":" 81 ","page_number":81},
  {"content":"\r\nبعضى اشاره به فتح « مكه » و غنائم « حنين » مىدانند ، و بعضى به فتوحات و غنائمى كه بعد از پيغمبر ص نصيب امت اسلامى شد ( مانند فتح ايران و روم و مصر ) .\r\nاين احتمال نيز وجود دارد كه اشاره به همه آنها باشد ( 1 ) .\r\nتعبير به « * ( لَمْ تَقْدِرُوا عَلَيْها ) * » اشاره به اين است كه مسلمانان قبل از آن هرگز احتمال چنين فتوحات و غنائمى را نمىدادند ولى به بركت اسلام و امدادهاى الهى اين نيرو و توان براى آنها پيدا شد .\r\nبعضى از اين جمله چنين استنباط كرده‌اند كه قبلا در ميان مسلمانان بحثى در باره اين فتوحات بوده است ، اما خود را از انجام آن ناتوان مىديدند ، مخصوصا در حديثى كه در داستان جنگ احزاب آمده مىخوانيم : آن روز كه پيامبر ص بشارت فتح ايران و روم و يمن را به مسلمانان داد منافقان آن را به باد سخريه گرفتند .\r\nجمله * ( قَدْ أَحاطَ اللَّه بِها ) * ( خداوند آن را احاطه فرموده ) اشاره به احاطه قدرت پروردگار بر اين غنائم يا فتوحات است ، و بعضى آن را اشاره به احاطه علمى او دانسته‌اند اما معنى اول با جمله‌هاى ديگر آيه سازگارتر است ، البته جمع ميان هر دو نيز مانعى ندارد .\r\nو بالآخره آخرين جمله آيه يعنى « * ( وَكانَ اللَّه عَلى كُلِّ شَيْءٍ قَدِيراً ) * » در حقيقت به منزله بيان علت است براى جمله قبل اشاره به اينكه با قدرت خداوند بر همه چيز اين گونه فتوحات براى مسلمانان عجيب نيست .\r\nو به هر حال ، آيه از اخبار غيبى و پيشگوييهاى قرآن مجيد در باره حوادث آينده است ، اين پيروزيها در مدت كوتاهى به وقوع پيوست و عظمت اين\r\n\r\n","description":"","footnote":"\r\n( 1 ) « اخرى » صفت براى « مغانم » است كه محذوف مىباشد ، و در تقدير « مغانم اخرى » است كه منصوب است به خاطر عطف بر « مغانم كثيرة » .\r\n","page_name":" 82 ","page_number":82},
  {"content":"\r\nآيات را روشن ساخت .\r\n\r\nنكته : ماجراى غزوه خيبر\r\nهنگامى كه پيامبر ص از حديبيه بازگشت تمام ماه ذى الحجة ، و مقدارى از محرم سال هفتم هجرى را در مدينه توقف فرمود ، سپس با يكهزار و چهارصد نفر از يارانش كه در حديبيه شركت كرده بودند به سوى « خيبر » حركت كرد ( جايى كه كانون تحريكات ضد اسلامى بود ، و پيامبر ص براى فرصت مناسبى روزشمارى مىكرد كه آن كانون فساد را بر چيند ) .\r\nقبيله « غطفان » در آغاز تصميم گرفتند كه از يهود « خيبر » حمايت كنند ، ولى بعدا ترسيدند و خوددارى كردند .\r\nهنگامى كه پيامبر ص به نزديك قلعه‌هاى « خيبر » رسيد ، به يارانش دستور داد توقف كنيد ، سپس سر به آسمان بلند كرد و اين دعا را خواند :\r\nاللهم رب السماوات و ما اظللن ، و رب الارضين و ما اقللن . . . نسألك خير هذه القرية ، و خير اهلها ، و نعوذ بك من شرها و شر اهلها ، و شر ما فيها\r\n: « خداوندا ! اى پروردگار آسمانها و آنچه بر آن سايه افكنده‌اند ، و اى پروردگار زمينها و آنچه بر خود حمل كرده‌اند . . . از تو خير اين آبادى و خير اهل آن را مىخواهيم ، و به تو از شر آن و شر اهلش ، و شر آنچه در آن است پناه مىبريم » .\r\nسپس فرمود : بسم اللَّه حركت كنيد ، و به اين ترتيب شبانه به كنار « خيبر » رسيدند ، و صبحگاهان كه اهل « خيبر » از ماجرا با خبر شدند خود را در محاصره سربازان اسلام ديدند ، سپس پيامبر ص قلعه‌ها را يكى بعد از ديگرى فتح كرد ، تا به آخرين قلعه‌ها كه از همه محكمتر و نيرومندتر بود\r\n","description":"","footnote":"","page_name":" 83 ","page_number":83},
  {"content":"\r\nو فرمانده معروف يهود « مرحب » در آن قرار داشت ، رسيد .\r\nدر اين ايام حالت سر درد شديدى كه گهگاه به سراغ پيامبر ص مىآمد به او دست داد ، به گونه اى كه يكى دو روز نتوانست از خيمه بيرون آيد ، در اين هنگام ( طبق تواريخ معروف اسلامى ) « ابو بكر » پرچم را به دست گرفت و با مسلمانان به سوى لشكر يهود تاخت ، اما بى آنكه نتيجه بگيرد بازگشت ، بار ديگر « عمر » پرچم را به دست گرفت و مسلمانان شديدتر از روز قبل جنگيدند ولى بدون گرفتن نتيجه بازگشتند .\r\nاين خبر به گوش رسول خدا ص رسيد فرمود :\r\nاما و اللَّه لاعطينها غدا رجلا يحب اللَّه و رسوله ، و يحبه اللَّه و رسوله ، ياخذها عنوة\r\n: « به خدا سوگند فردا پرچم را به دست مردى مىسپارم كه او خدا و پيامبرش را دوست دارد ، و خدا و پيامبر نيز او را دوست دارند ، و او قلعه را با قدرت فتح خواهد نمود » .\r\nگردنها از هر سو كشيده شد كه منظور چه كسى است ؟ جمعى حدس مىزدند كه منظور پيامبر ص على ع است ولى على ع هنوز در آنجا حضور نداشت ، چرا كه چشم درد شديدى او را از حضور در لشكر مانع شده بود ، اما صبحگاهان على ع سوار بر شترى وارد شد ، و نزديك خيمه پيامبر ص پياده گشت ، در حالى كه چشمانش شديدا درد مىكرد .\r\nپيامبر ص فرمود : نزديك بيا ! نزديك رفت ، از آب دهان مباركش بر چشم على ع ماليد ، و چشمش به بركت اين اعجاز كاملا سالم شد ، سپس پرچم را به دست او داد .\r\nعلى ع با لشكر اسلام به سوى قلعه بزرگ خيبر حركت كرد ، مردى از يهود از بالاى ديوار سؤال كرد تو كيستى ؟ فرمود : « من على بن ابى طالبم » يهودى فرياد كشيد اى جماعت يهود شكستتان فرا رسيد ! در اين هنگام مرحب\r\n","description":"","footnote":"","page_name":" 84 ","page_number":84},
  {"content":"\r\nيهودى فرمانده آن دژ به ميدان مبارزه على ع آمد و چيزى نگذشت كه با يك ضربت كارى بر زمين افتاد .\r\nجنگ شديدى ميان مسلمانان و يهوديان در گرفت على ع نزديك در قلعه آمد ، و با حركتى نيرومند و پر قدرت در را از جا بر كند و به كنارى افكند ، به اين ترتيب قلعه گشوده شد ، و مسلمانان وارد شدند آن را فتح كردند .\r\nيهود تسليم شدند و از پيامبر خواستند در برابر اين تسليم خون آنها محفوظ باشد ، پيامبر ص پذيرفت ، غنائم منقول به دست سپاه اسلام افتاد ، و اراضى و باغهاى آنجا را به دست يهود سپرد مشروط به اينكه نيمى از درآمد آن را به مسلمين بپردازند ( 1 ) .\r\n\r\n","description":"","footnote":"\r\n( 1 ) « كامل ابن اثير » ( مورخ معروف اهل سنت ) جلد 2 صفحه 216 - 221 ( با تلخيص ) .\r\n","page_name":" 85 ","page_number":85},
  {"content":"\r\n\r\n[ سوره الفتح ‹ 48 › : آيات 22 تا 25 
  ]\r\nوَ لَوْ قاتَلَكُمُ الَّذِينَ كَفَرُوا لَوَلَّوُا الأَدْبارَ ثُمَّ لا يَجِدُونَ وَلِيًّا وَلا نَصِيراً ‹ 22 › سُنَّةَ اللَّه الَّتِي قَدْ خَلَتْ مِنْ قَبْلُ وَلَنْ تَجِدَ لِسُنَّةِ اللَّه تَبْدِيلًا ‹ 23 › وَهُوَ الَّذِي كَفَّ أَيْدِيَهُمْ عَنْكُمْ وَأَيْدِيَكُمْ عَنْهُمْ بِبَطْنِ مَكَّةَ مِنْ بَعْدِ أَنْ أَظْفَرَكُمْ عَلَيْهِمْ وَكانَ اللَّه بِما تَعْمَلُونَ بَصِيراً ‹ 24 › هُمُ الَّذِينَ كَفَرُوا وَصَدُّوكُمْ عَنِ الْمَسْجِدِ الْحَرامِ وَالْهَدْيَ مَعْكُوفاً أَنْ يَبْلُغَ مَحِلَّه وَلَوْ لا رِجالٌ مُؤْمِنُونَ وَنِساءٌ مُؤْمِناتٌ لَمْ تَعْلَمُوهُمْ أَنْ تَطَؤُهُمْ فَتُصِيبَكُمْ مِنْهُمْ مَعَرَّةٌ بِغَيْرِ عِلْمٍ لِيُدْخِلَ اللَّه فِي رَحْمَتِه مَنْ يَشاءُ لَوْ تَزَيَّلُوا لَعَذَّبْنَا الَّذِينَ كَفَرُوا مِنْهُمْ عَذاباً أَلِيماً ‹ 25 ›\r\n\r\nترجمه :\r\n22 - اگر كافران ( در سرزمين حديبيه ) با شما پيكار مىكردند به زودى فرار مىنمودند ، سپس ولى و ياورى نمىيافتند .\r\n","description":"","footnote":"","page_name":" 86 ","page_number":86},
  {"content":"\r\n23 - اين سنت الهى است كه در گذشته نيز بوده است ، و هرگز براى سنت الهى تغيير و تبديلى نخواهى يافت .\r\n24 - او كسى است كه دست آنها را از شما و دست شما را از آنها در دل مكه كوتاه كرد ، بعد از آنكه شما را بر آنها پيروز ساخت ، و خداوند به آنچه انجام مىدهيد بيناست .\r\n25 - آنها كسانى هستند كه كافر شدند و شما را از ( زيارت ) مسجد الحرام بازداشتند ، و از رسيدن قربانيهاى شما به محل قربانگاه مانع گشتند ، و هر گاه مردان و زنان با ايمانى در اين ميان بدون آگاهى شما زير دست و پا از بين نمىرفتند و از اين راه عيب و عارى ناآگاهانه به شما نمىرسيد ( خداوند هرگز مانع اين جنگ نمىشد ) هدف اين بود كه خدا هر كس را مىخواهد در رحمت خود وارد سازد و اگر مؤمنان و كفار ( در مكه ) از هم جدا مىشدند كافران را عذاب دردناكى مىكرديم .\r\n\r\nتفسير : اگر در حديبيه جنگى روى مىداد\r\nاين آيات هم چنان ابعاد ديگرى از ماجراى عظيم « حديبيه » را بازگو مىكند ، و به دو نكته مهم در اين رابطه اشاره مىكند .\r\nنخست اينكه : تصور نكنيد اگر در سرزمين « حديبيه » درگيرى ميان شما و مشركان مكه رخ مىداد ، مشركان برنده جنگ مىشدند ، چنين نيست « اگر كافران با شما در آنجا پيكار مىكردند به زودى پشت كرده از ميدان فرار مىنمودند ، سپس ولى و ياورى نمىيافتند » ( * ( وَلَوْ قاتَلَكُمُ الَّذِينَ كَفَرُوا لَوَلَّوُا الأَدْبارَ ثُمَّ لا يَجِدُونَ وَلِيًّا وَلا نَصِيراً ) * ) .\r\nو اين منحصر به شما نيست « اين يك سنت الهى است كه در گذشته هم بوده است ، و هرگز براى سنت الهى تغيير و تبديل نخواهى يافت » ( * ( سُنَّةَ اللَّه الَّتِي قَدْ خَلَتْ مِنْ قَبْلُ وَلَنْ تَجِدَ لِسُنَّةِ اللَّه تَبْدِيلًا ) * ) .\r\n","description":"","footnote":"","page_name":" 87 ","page_number":87},
  {"content":"\r\nاين يك قانون هميشگى الهى است كه اگر مؤمنان در امر جهاد ضعف و سستى نشان ندهند ، و با قلبى پاك و نيتى خالص به مبارزه با دشمنان برخيزند ، خدا آنها را پيروز مىكند ، ممكن است گاهى در اين امر به منظور امتحان يا اهداف ديگرى دير و زودى باشد اما قطعا پيروزى نهايى با آنها است .\r\nاما در مواردى همچون ميدان « احد » كه جمعى از فرمان پيامبر خدا ص سرپيچى كردند و گروهى نيات خود را آلوده به عشق دنيا ساختند و به جمع غنائم پرداختند ، سرانجام شكست تلخى دامانشان را گرفت ، و بعدا نيز چنين است .\r\nنكته مهمى را كه اين آيات تعقيب مىكند اين است كه قريش ننشينند و بگويند افسوس كه ما قيام نكرديم و اين گروه اندك را در هم نكوبيديم ، افسوس كه صيد به خانه آمد و از آن غفلت كرديم ، افسوس و افسوس ! ابدا چنين نيست ، گرچه مسلمانان نسبت به آنها اندك بودند ، و دور از وطن و مامن ، و فاقد سلاح كافى ، ولى با اينحال اگر درگيرى واقع شده بود باز هم به بركت نيروى ايمان و نصرت الهى پيروزى از آن آنها بود ، مگر در « بدر » يا در « احزاب » نفرات آنها كمتر و تجهيزات دشمن بيشتر نبود ؟ چگونه در هر دو مورد شكست دامان دشمن را گرفت .\r\nبه هر حال بيان اين واقعيت مايه تقويت روحيه مؤمنان ، و تضعيف روحيه دشمنان ، و پايان دادن به « اگر » و « مگر » منافقان بود ، و نشان داد كه حتى در شرائط نابرابر از نظر ظاهر ، اگر پيكارى رخ دهد پيروزى از آن مؤمنان خالص است ! نكته ديگرى كه در اين آيات تبيين شده اين است كه مىفرمايد : « او كسى است كه دست كفار را از شما در دل مكه باز داشت ، و دست شما را از\r\n","description":"","footnote":"","page_name":" 88 ","page_number":88},
  {"content":"\r\nآنها ، بعد از آنكه شما را بر آنها پيروز كرد ، و خداوند نسبت به آنچه انجام مىدهيد بينا است « ( * ( وَهُوَ الَّذِي كَفَّ أَيْدِيَهُمْ عَنْكُمْ وَأَيْدِيَكُمْ عَنْهُمْ بِبَطْنِ مَكَّةَ مِنْ بَعْدِ أَنْ أَظْفَرَكُمْ عَلَيْهِمْ وَكانَ اللَّه بِما تَعْمَلُونَ بَصِيراً ) * ) .\r\n« به راستى اين ماجرا مصداق روشن » فتح المبين « بود همان توصيفى كه قرآن براى آن برگزيده ، جمعيتى محدود بدون تجهيزات كافى جنگى وارد سرزمين دشمن شوند ، دشمنى كه بارها به مدينه لشكر كشى كرده ، و تلاش عجيبى براى در هم شكستن آنها داشته ، ولى اكنون كه قدم در شهر و ديار او گذارده‌اند چنان مرعوب شود كه پيشنهاد صلح كند ، چه پيروزى از اين برتر كه بى آنكه حتى قطره خونى از دماغ كسى بريزد چنين تفوقى بر دشمن حاصل گردد ؟ ! بدون شك ماجراى صلح » حديبيه « در سراسر جزيره عربستان شكستى براى قريش ، و فتحى براى مسلمين محسوب مىشد كه تا آن حد توانسته بودند از دشمن زهر چشم بگيرند .\r\nجمعى از مفسران براى اين آيه « شان نزولى » ذكر كرده‌اند ، و آن اينكه :\r\nمشركان « مكه » چهل نفر را در جريان حديبيه براى ضربه زدن به مسلمانان به طور مخفيانه بسيج كردند كه با هوشيارى مسلمانان توطئه آنها نقش بر آب شد ، مسلمين همگى را دستگير كرده خدمت پيامبر ص آوردند و پيامبر ص آنها را رها كرد .\r\nبعضى عدد آنها را 80 نفر نوشته‌اند كه از كوه « تنعيم » به هنگام نماز صبح ، و با استفاده از تاريكى مىخواستند به مسلمانان يورش برند .\r\nبعضى نيز گفته‌اند در آن هنگام كه پيامبر ص در سايه درخت نشسته بود تا پيمان صلح را با نماينده قريش تنظيم كند ، و على ع مشغول نوشتن بود ،\r\n","description":"","footnote":"","page_name":" 89 ","page_number":89},
  {"content":"\r\n30 نفر از جوانان مكه با اسلحه به او حمله ور شدند كه به طرز معجزه آسايى توطئه آنها خنثى گشت ، و همگى دستگير شدند و حضرت آنها را آزاد فرمود ( 1 ) .\r\nمطابق « اين شان نزول جمله * ( مِنْ بَعْدِ أَنْ أَظْفَرَكُمْ عَلَيْهِمْ ) * اشاره بر پيروزى بر اين گروه است ، در حالى كه مطابق تفسير سابق منظور پيروزى كلى لشكر اسلام بر كل مشركان است ، و اين با مفاد آيه سازگارتر است .\r\nقابل توجه اينكه قرآن روى عدم درگيرى در دل مكه تكيه مىكند ، اين تعبير ممكن است اشاره به دو نكته باشد : نخست اينكه : « مكه » كانون قدرت دشمن بود ، و قاعدتا مىبايست از اين فرصت مناسب استفاده مىكردند ، و به مسلمانان حمله ور مىشدند ، و به اصطلاح آنها مسلمانها را در آسمان جستجو مىكردند وقتى كه آنها را در زمين خودشان به چنگ آوردند نبايد به سادگى رها كنند ، اما خداوند قدرت آنها را گرفت ! ديگر اينكه : « مكه » حرم امن خدا بود ، اگر درگيرى و خونريزى در آنجا واقع مىشد از يك سو احترام حرم خدشه دار مىگشت ، و از سوى ديگر عيب و عارى براى مسلمانان محسوب مىشد ، كه آنها امنيت سنتى اين سرزمين مقدس را در هم شكسته‌اند ، و لذا يكى از نعمتهاى بزرگ خداوند بر پيامبر ص و مسلمين اين بود كه دو سال بعد از اين ماجرا مكه فتح شد كه آن هم بدون خونريزى بود .\r\nدر آخرين آيه مورد بحث به نكته ديگرى در ارتباط با مساله صلح حديبيه\r\n\r\n","description":"","footnote":"\r\n( 1 ) « مجمع البيان » جلد 9 صفحه 123 اين شان نزول را با تفاوت مختصرى « قرطبى » ، « ابو الفتوح رازى » ، « آلوسى » در « روح المعانى » ، « شيخ طوسى » در « تبيان » ، « مراغى » و ديگران نيز نقل كرده‌اند .\r\n","page_name":" 90 ","page_number":90},
  {"content":"\r\nو فلسفه آن اشاره كرده ، مىفرمايد : « آنها ( دشمنان شما ) كسانى هستند كه كافر شدند ، و شما را از زيارت مسجد الحرام بازداشتند ، و قربانيهاى شما را از اينكه به محل قربانگاه برسد مانع شدند » ( * ( هُمُ الَّذِينَ كَفَرُوا وَصَدُّوكُمْ عَنِ الْمَسْجِدِ الْحَرامِ وَالْهَدْيَ مَعْكُوفاً أَنْ يَبْلُغَ مَحِلَّه ) * ) ( 1 ) . يك گناه آنها كفرشان بود ، و گناه ديگر اينكه شما را از مراسم عمره و طواف خانه خدا بازداشتند ، و اجازه ندادند كه شترهاى قربانى را در محلش يعنى مكه قربانى كنيد ( محل قربانى براى عمره مكه است و براى حج سرزمين منى ) در حالى كه خانه خدا بايد براى همه اهل ايمان آزاد باشد ، و جلوگيرى از آن از بزرگترين گناهان است ، همانگونه كه قرآن در جاى ديگر مىگويد :\r\nوَ مَنْ أَظْلَمُ مِمَّنْ مَنَعَ مَساجِدَ اللَّه أَنْ يُذْكَرَ فِيهَا اسْمُه : « چه كسى ستمكارتر است از آن كس كه مردم را از ذكر نام خدا در مساجد الهى باز دارد » ؟ ! ( بقره - 114 ) اين گناهان ايجاب مىكرد كه خداوند آنها را به دست شما كيفر دهد و سخت مجازات كند .\r\nاما چرا چنين نكرد ؟ ذيل آيه دليل آن را روشن ساخته ، مىفرمايد : « و اگر به خاطر اين نبود كه مردان و زنان با ايمانى در اين ميان بدون آگاهى شما زير دست و پا از بين مىرفتند و از اين راه عيب و عارى بدون اطلاع دامان شما را مىگرفت خداوند هرگز مانع اين جنگ نمىشد ، و شما را بر آنها مسلط مىساخت تا كيفر خود را ببينند » ( * ( وَلَوْ لا رِجالٌ مُؤْمِنُونَ وَنِساءٌ مُؤْمِناتٌ لَمْ تَعْلَمُوهُمْ أَنْ تَطَؤُهُمْ فَتُصِيبَكُمْ مِنْهُمْ مَعَرَّةٌ بِغَيْرِ عِلْمٍ ) * ) ( 2 ) .\r\n\r\n","description":"","footnote":"\r\n( 1 ) « معكوفا » از ماده « عكوف » به معنى منع از حركت و ماندن در يك محل است .\r\n( 2 ) جواب « لو لا » در جمله بالا محذوف است ، و در تقدير چنين مىباشد : لما كف ايديكم عنهم - يا - لوطئتم رقاب المشركين بنصرنا اياكم .\r\n","page_name":" 91 ","page_number":91},
  {"content":"\r\nاين آيه اشاره به گروهى از مردان و زنان مسلمان است كه به اسلام پيوستند ولى به عللى قادر به مهاجرت نشده ، و در مكه مانده بودند .\r\nاگر مسلمانان به مكه حمله مىكردند جان اين گروه از مسلمانان مستضعف مكه به خطر مىافتاد ، و زبان مشركان باز مىشد ، و مىگفتند لشكر اسلام نه بر مخالفان خود رحم مىكند و نه حتى به پيروان و موافقان ، و اين عيب و عار بزرگى بود .\r\nبعضى نيز گفته‌اند مراد از اين عيب لزوم كفاره و ديه قتل خطا است ، ولى معنى اول مناسبتر به نظر مىرسد .\r\n« معرة » از ماده « عر » ( بر وزن شر ) و « عر » ( بر وزن حر ) در اصل به معنى بيمارى جرب ، يك نوع عارضه شديد پوستى است ، كه عارض بر انسان يا حيوانات مىشود ، سپس توسعه داده شده و به هر گونه زيان و ضررى كه به انسان مىرسد اطلاق شده است .\r\nسپس براى تكميل اين سخن مىافزايد : « هدف اين بود كه خداوند هر كس را مىخواهد در رحمت خود وارد كند » ( * ( لِيُدْخِلَ اللَّه فِي رَحْمَتِه مَنْ يَشاءُ ) * ) .\r\nآرى خدا مىخواست مؤمنان مستضعف « مكه » مشمول رحمت او باشند ، و صدمه اى به آنها نرسد .\r\nاين احتمال نيز داده شده كه يك هدف از « صلح حديبيه » اين بود كه گروهى از مشركان كه قابل هدايت بودند ، هدايت شوند و وارد رحمت خدا گردند .\r\nتعبير به * ( « مَنْ يَشاءُ ) * » ( هر كس را بخواهد ) به معنى كسانى است كه شايستگى و لياقت دارند ، زيرا مشيت الهى هميشه از حكمت او سرچشمه مىگيرد ، و حكيم بدون دليل اراده اى نمىكند ، و بيحساب كارى انجام نمىدهد .\r\n","description":"","footnote":"","page_name":" 92 ","page_number":92},
  {"content":"\r\nو در پايان آيه براى تاكيد بيشتر مىافزايد : « اگر صفوف مؤمنان از كفار در مكه جدا مىشد و بيم از ميان رفتن مؤمنان مكه نبود ما كافران را به عذاب دردناكى مجازات مىكرديم و آنها را با دست شما سخت كيفر مىداديم » ( * ( لَوْ تَزَيَّلُوا لَعَذَّبْنَا الَّذِينَ كَفَرُوا مِنْهُمْ عَذاباً أَلِيماً ) * ) .\r\nدرست است كه خداوند مىتوانست از طريق اعجاز اين گروه را از ديگران جدا كند ، ولى سنت پروردگار جز در موارد استثنايى انجام كارها از طريق اسباب عادى است .\r\nتزيلوا از ماده زوال در اينجا به معنى جدا گشتن و متفرق شدن است .\r\nاز روايات متعددى كه از طريق شيعه و اهل سنت ذيل اين آيه نقل شده است استفاده مىشود كه منظور از آن افراد با ايمانى بودند كه در صلب كفار قرار داشتند ، خداوند به خاطر آنها اين گروه ، كفار را مجازات نكرد .\r\nاز جمله در حديثى از امام صادق ع مىخوانيم : « كسى از امام ع سؤال كرد : مگر على ع در دين خداوند قوى و با قدرت نبود ؟ امام ع فرمود :\r\nآرى قوى بود ، عرض كرد پس چرا بر اقوامى ( از افراد بى ايمان و منافق ) مسلط شد اما آنها را از ميان نبرد ؟ چه چيز مانع بود ؟ .\r\nفرمود : يك آيه در قرآن مجيد ! سؤال كرد كدام آيه ؟\r\nفرمود : اين آيه كه خداوند مىفرمايد : * ( لَوْ تَزَيَّلُوا لَعَذَّبْنَا الَّذِينَ كَفَرُوا مِنْهُمْ عَذاباً أَلِيماً ) * : « اگر آنها جدا مىشدند كافران را عذاب دردناكى مىكرديم » .\r\nسپس افزود :\r\nانه كان للَّه عز و جل ودائع مؤمنون فى اصلاب قوم كافرين و منافقين ، و لم يكن على ( ع ) ليقتل الآباء حتى تخرج الودائع ! . . . و كذلك\r\n","description":"","footnote":"","page_name":" 93 ","page_number":93},
  {"content":"\r\nقائمنا اهل البيت لن يظهر ابدا حتى تظهر ودائع اللَّه عز و جل ! :\r\n« خداوند وديعه‌هاى با ايمانى در صلب اقوام كافر و منافق داشت ، و على ع هرگز پدران را نمىكشت تا اين ودايع ظاهر گردد . . . و همچنين قائم ما اهل بيت ع ظاهر نمىشود تا اين ودايع آشكار گردد ( 1 ) .\r\nيعنى خدا مىداند كه گروهى از فرزندان آنها در آينده با اراده و اختيار خود ايمان را مىپذيرند و به خاطر آنها پدران را از مجازات سريع معاف مىكند .\r\nاين معنى را « قرطبى » به عبارت ديگرى در تفسيرش آورده است .\r\nمانعى ندارد كه آيه فوق هم اشاره به اختلاط مؤمنان مكه با كفار باشد ، و هم مؤمنانى كه در صلب آنها قرار داشتند .\r\n\r\n","description":"","footnote":"\r\n( 1 ) « تفسير نور الثقلين » جلد 5 صفحه 70 روايات متعدد ديگرى نيز در اين زمينه وارد شده است .\r\n","page_name":" 94 ","page_number":94},
  {"content":"\r\n\r\n[ سوره الفتح ‹ 48 › : آيه 26 
  ]\r\nإِذْ جَعَلَ الَّذِينَ كَفَرُوا فِي قُلُوبِهِمُ الْحَمِيَّةَ حَمِيَّةَ الْجاهِلِيَّةِ فَأَنْزَلَ اللَّه سَكِينَتَه عَلى رَسُولِه وَعَلَى الْمُؤْمِنِينَ وَأَلْزَمَهُمْ كَلِمَةَ التَّقْوى وَكانُوا أَحَقَّ بِها وَأَهْلَها وَكانَ اللَّه بِكُلِّ شَيْءٍ عَلِيماً ‹ 26 ›\r\n\r\nترجمه :\r\n26 - به خاطر بياوريد هنگامى را كه كافران در دلهاى خود خشم و نخوت جاهليت داشتند ، و ( در مقابل ) خداوند آرامش و سكينه را بر رسول خود و مؤمنان نازل فرمود ، و آنها را به تقوى ملزم ساخت كه از هر كس شايسته تر و اهل و محل آن بودند ، و خداوند به هر چيز عالم است .\r\n\r\nتفسير : تعصب و حميت جاهليت بزرگترين سد راه كفار !\r\nدر اين آيات باز مسائل مربوط به ماجراى « حديبيه » تعقيب مىشود ، و صحنه‌هاى ديگرى از اين ماجراى عظيم را مجسم مىكند .\r\nنخست به يكى از مهمترين عوامل بازدارنده كفار از ايمان به خدا و پيامبر ص و تسليم در مقابل حق و عدالت اشاره كرده ، مىگويد : « بخاطر بياوريد هنگامى كه كافران در دلهاى خود نخوت و خشم جاهليت را قرار دادند ( * ( إِذْ جَعَلَ الَّذِينَ كَفَرُوا فِي قُلُوبِهِمُ الْحَمِيَّةَ حَمِيَّةَ الْجاهِلِيَّةِ ) * ) ( 1 ) .\r\n\r\n","description":"","footnote":"\r\n( 1 ) « جعل » گاه يك مفعول مىگيرد و آن در موردى است كه به معنى ايجاد باشد مانند آيه مورد بحث كه فاعل « الذين كفروا » است ، و مفعول آن « الحمية » مىباشد ، و منظور از ايجاد در اينجا حفظ اين حالت و الزام و پاى بندى به آن است ، و گاه دو مفعول مىگيرد و آن جايى است كه به معنى صيرورت باشد .\r\n","page_name":" 95 ","page_number":95},
  {"content":"\r\nو بخاطر آن مانع ورود پيامبر ص و مؤمنان به خانه خدا و انجام مراسم عمره و قربانى شدند ، و گفتند اگر اينها كه در ميدان جنگ پدران و برادران ما را كشته‌اند وارد سرزمين و خانه‌هاى ما شوند و سالم باز گردند ، عرب در باره ما چه خواهد گفت ؟ و چه اعتبار و حيثيتى براى ما باقى مىماند ؟\r\nاين كبر و غرور و تعصب و خشم جاهلى ، حتى مانع از آن شد كه هنگام تنظيم صلح نامه « حديبيه » نام خدا را به صورت « بسم اللَّه الرحمن الرحيم » بنويسند ، بياورند ، با اينكه آداب و سنن آنها مىگفت كه زيارت خانه خدا براى همه مجاز ، و سرزمين مكه حرم امن است ، حتى اگر كسى قاتل پدر خويش را در آن سرزمين يا در مراسم حج و عمره مىديد مزاحم او نمىشد .\r\nآنها با اين عمل هم احترام خانه خدا و حرم امن او را شكستند ، و هم سنتهاى خود را زير پا گذاشتند ، و هم پرده ضخيمى ميان خود و حقيقت كشيدند و چنين است اثرات مرگبار « حميتهاى جاهليت » ! « حميت » در اصل از ماده « حمى » ( بر وزن حمد ) به معنى حرارتى است كه از آتش يا خورشيد يا بدن انسان و مانند آن به وجود مىآيد ، و به همين دليل به حالت « تب » « حمى » ( بر وزن كبرى ) گفته مىشود ، و به حالت خشم و همچنين نخوت و « تعصب خشمآلود » نيز « حميت » مىگويند .\r\nاين حالتى است كه بر اثر جهل و كوتاهى فكر و انحطاط فرهنگى مخصوصا در ميان « اقوام جاهلى » فراوان است ، و سرچشمه بسيارى از جنگها و خونريزيهاى آنها مىشود .\r\nسپس مىافزايد : در مقابل آن « خداوند حالت سكينه و آرامش را بر رسول خود و مؤمنان نازل فرمود » ( * ( فَأَنْزَلَ اللَّه سَكِينَتَه عَلى رَسُولِه وَعَلَى الْمُؤْمِنِينَ ) * ) .\r\nاين آرامش كه مولود ايمان و اعتقاد به خداوند ، و اعتماد بر لطف او بود ،\r\n","description":"","footnote":"","page_name":" 96 ","page_number":96},
  {"content":"\r\nآنها را به خونسردى و تسلط بر نفس دعوت كرد ، و آتش خشمشان را فرو نشاند ، تا آنجا كه براى حفظ اهداف بزرگ خود حاضر شدند جمله « بسم اللَّه الرحمن الرحيم » كه رمز اسلام در شروع كارها بود ، بردارند ، و بجاى آن « بسمك اللهم » كه از يادگارهاى دوران گذشته عرب بود در آغاز صلحنامه حديبيه بنگارند ، و حتى لقب « رسول اللَّه » را از كنار نام گرامى « محمد » ص حذف كنند .\r\nو حاضر شدند كه بر خلاف عشق و علاقه سوزانى كه به زيارت خانه خدا و مراسم عمره داشتند از همان « حديبيه » به سوى مدينه باز گردند ، و شترهاى خود را بر خلاف سنت حج و عمره در همانجا قربانى كنند ، و بدون انجام مناسك از احرام به درآيند .\r\nآرى حاضر شدند دندان بر جگر بگذارند و در برابر همه اين ناملايمات صبر و شكيبايى به خرج دهند ، در صورتى كه اگر « حميت جاهليت » بر آنها حاكم بود هر يك از اينها كافى بود كه آتش جنگ را در آن سرزمين شعله ور سازد .\r\nآرى فرهنگ جاهليت دعوت به « حميت » و « تعصب » و « خشم جاهلى » مىكند ، ولى فرهنگ اسلام به « سكينه » و « آرامش » و « تسلط بر نفس » .\r\nسپس مىافزايد : « خداوند آنها را به كلمه تقوى ملزم ساخت ، و آنها از هر كس سزاوارتر و شايسته تر و اهل و محل آن بودند » ( * ( وَأَلْزَمَهُمْ كَلِمَةَ التَّقْوى وَكانُوا أَحَقَّ بِها وَأَهْلَها ) * ) .\r\n« كلمه » در اينجا به معنى « روح » است ، يعنى خداوند روح تقوا را بر دلهاى آنها افكند ، و ملازم و همراهشان ساخت . چنان كه در آيه 171 سوره نساء در باره عيسى ع مىخوانيم : إِنَّمَا الْمَسِيحُ عِيسَى ابْنُ مَرْيَمَ رَسُولُ اللَّه وَكَلِمَتُه أَلْقاها إِلى مَرْيَمَ وَرُوحٌ مِنْه : « مسيح فقط فرستاده خدا و كلمه او است ، و روحى است از ناحيه او كه به مريم القا فرمود » .\r\n","description":"","footnote":"","page_name":" 97 ","page_number":97},
  {"content":"\r\nبعضى نيز احتمال داده‌اند كه مراد از « كلمه تقوا » دستور و فرمانى است كه خداوند در اين زمينه به مؤمنان داده بود .\r\nولى مناسب همان « روحيه تقوا » است كه جنبه « تكوينى » دارد ، و زائيده ايمان و سكينه و التزام قلبى به دستورات خداوند است .\r\nلذا در بعضى از روايات كه از پيغمبر ص گرامى اسلام نقل شده « كلمه تقوا » به « لا إله الا اللَّه » ( 1 ) و در روايتى كه از امام صادق ع نقل شده به « ايمان » تفسير شده است ( 2 ) .\r\nدر يكى از خطبه‌هاى پيغمبر گرامى ص مىخوانيم :\r\nنحن كلمة التقوى و سبيل الهدى\r\n: « مائيم كلمه تقوا و طريقه هدايت » .\r\nشبيه همين معنى از امام « على ابن موسى الرضا » ع نيز نقل شده كه فرمود :\r\nو نحن كلمة التقوى و العروة الوثقى\r\n: « مائيم كلمه تقوا و دستگيره محكم الهى » ( 4 ) .\r\nروشن است كه ايمان به « نبوت » و « ولايت » مكمل ايمان به اصل « توحيد » و معرفة اللَّه است چرا كه آنها همه داعيان الى اللَّه و مناديان توحيدند .\r\nبه هر حال ، مسلمانان در اين لحظات حساس گرفتار خشم و عصبانيت و تعصب و نخوت نشدند ، و سرنوشت درخشانى را كه خداوند در ماجراى حديبيه براى آنها رقم زده بود با آتش خشم و جهل نسوزاندند .\r\nزيرا مىگويد : « مسلمانان از همه سزاوارتر به تقوا بودند و اهل و محل آن » .\r\n\r\n","description":"","footnote":"\r\n( 1 ) « در المنثور » جلد 6 صفحه 80 .\r\n( 2 ) « اصول كافى » طبق نقل نور الثقلين جلد 5 صفحه 73 .\r\n( 3 ) « خصال صدوق » نور الثقلين جلد 5 صفحه 73 .\r\n( 4 ) همان مدرك صفحه 74 .\r\n","page_name":" 98 ","page_number":98},
  {"content":"\r\nبديهى است از يك مشت جمعيت خرافى و نادان و بتپرست ، جز « حميت جاهليت » انتظار نمىرفت ، ولى از مسلمانان موحدى كه ساليان دراز در مكتب قرآن پرورش يافته بودند چنين خلق و خوى جاهلى غير منتظره بود . آنچه از آنها انتظار مىرفت همان سكينه و وقار و تقوا بود كه در حديبيه به نمايش گذاردند ، هر چند نزديك بود بعضى از تندخويان ناشكيبا كه شايد رسوباتى از گذشته را با خود داشتند اين سد نيرومند را بشكنند ، و جنجالى بر پا كنند ، اما سكينه و وقار پيامبر ص همچون آبى بر اين آتش ريخته شد و خاموش گشت .\r\nدر پايان آيه مىفرمايد : « و خداوند به هر چيزى عالم و آگاه بوده و هست » ( * ( وَكانَ اللَّه بِكُلِّ شَيْءٍ عَلِيماً ) * ) .\r\nاو هم نيات سوء كفار را مىداند ، و هم پاكدلى مؤمنان راستين را ، در اينجا سكينه و تقوا نازل مىكند ، و در آنجا حميت جاهليت را مسلط مىسازد كه خداوند هر قوم و ملتى را به مقدار شايستگيهايشان مشمول لطف و رحمت خود مىسازد ، و يا خشم و غضبش !\r\n\r\nنكته : حميت جاهليت چيست ؟\r\nگفتيم « حميت » در اصل از ماده « حمى » به معنى حرارت است ، و سپس در معنى غضب ، و بعدا به معنى نخوت و تعصب آميخته با غضب به كار رفته است .\r\nاين واژه گاه در همين معنى مذموم ( توأم با قيد جاهليت ، يا بدون آن ) و گاه در معنى ممدوح و پسنديده به كار مىرود ، و اشاره به غيرت منطقى و تعصب\r\n","description":"","footnote":"","page_name":" 99 ","page_number":99},
  {"content":"\r\nدر امور مثبت و سازنده است .\r\nامير مؤمنان على ع به هنگام انتقاد از بعضى از ياران سست عنصر و سركش مىفرمايد :\r\nمنيت به من لا يطيع اذا امرت و لا يجيب اذا دعوت . . .\r\nاما دين يجمعكم و لا حمية تحمشكم\r\n: « گرفتار مردمى شده‌ام كه اگر فرمان دهم اطاعت نمىكنند ، و اگر دعوتشان كنم اجابت نمىكنند . . . آيا دين نداريد كه شما را جمع كند ؟ يا غيرتى كه شما را بخشم آورد ؟ ( و به انجام وظائف وادارد ) ( 1 ) .\r\nولى غالبا در همان معنى مذموم به كار رفته است ، چنان كه امير مؤمنان على ع در خطبه « قاصعه » بارها روى اين معنى تكيه كرده است ، و در مذمت ابليس كه پيشواى مستكبران بود ، مىفرمايد :\r\nصدقه به ابناء الحمية و اخوان العصبية و فرسان الكبر و الجاهلية\r\n: « او را فرزندان نخوت و حميت ، و برادران عصبيت ، و سواران بر مركب كبر و جهالت تصديق كردند » ( 2 ) .\r\nو در جاى ديگر همين خطبه ، به هنگامى كه مردم را از تعصبات جاهليت بر حذر مىدارد ، مىفرمايد :\r\nفاطفئوا ما كمن فى قلوبكم من نيران العصبية و احقاد الجاهلية ، فانما تلك الحمية تكون فى المسلم من خطرات الشيطان و نخواته و نزغاته و نفثاته\r\n! : « شراره‌هاى تعصب و كينه‌هاى جاهلى را كه در قلب داريد خاموش سازيد ، كه اين نخوت و حميت و تعصب ناروا در مسلمانان از القائات و نخوت و وسوسه شيطان است » ( 3 ) .\r\nبه هر حال ، شك نيست كه وجود چنين حالتى در فرد يا جامعه باعث عقب ماندگى و سقوط آن جامعه است ، پرده‌هاى سنگينى بر عقل و فكر انسان مىافكند .\r\nو او را از درك صحيح و تشخيص سالم باز مىدارد ، و گاه تمام مصالح او را به باد\r\n\r\n","description":"","footnote":"\r\n( 1 ) « نهج البلاغه » خطبه 39 .\r\n( 2 و 3 ) « نهج البلاغه » خطبه 192 ( خطبه قاصعه ) .\r\n","page_name":" 100 ","page_number":100},
  {"content":"\r\nفنا مىدهد .\r\nاصولا انتقال سنتهاى غلط از قومى به قوم ديگر در سايه شوم همين « حميت جاهليت » صورت مىگيرد ، و پافشارى اقوام منحرف در برابر انبياء و رهبران الهى نيز غالبا از همين رهگذر است .\r\nدر حديثى از امام على بن الحسين ع مىخوانيم كه وقتى از حضرت در باره « عصبيت » سؤال كردند ، فرمود :\r\nالعصبية التي ياثم عليها صاحبها ان يرى الرجل شرار قومه خيرا عن خيار قوم آخرين و ليس من العصبية ان يحب الرجل قومه و لكن من العصبية ان يعين قومه على الظلم\r\n: « تعصبى كه موجب گناه است اين است كه انسان بدان قوم خود را از نيكان قوم ديگر برتر بشمرد ولى دوست داشتن قوم خود تعصب نيست ، تعصب آن است كه آنها را در ظلم و ستم يارى كند » ( 1 ) .\r\nبهترين راه مبارزه با اين خوى زشت ، و طريق نجات از اين مهلكه بزرگ ، تلاش و كوشش براى بالا بردن سطح فرهنگ و فكر و ايمان هر قوم و جمعيت است .\r\nدر حقيقت داروى اين درد را قرآن مجيد در همين آيه مورد بحث بيان كرده ، آنجا كه در نقطه مقابل آن ، از مؤمنانى بحث مىكند كه داراى سكينه و روح تقوى هستند ، بنا بر اين آنجا كه ايمان و سكينه و تقوى است ، حميت جاهليت نيست ، و آنجا كه حميت جاهليت است ايمان و سكينه و تقوى نيست ! .\r\n\r\n","description":"","footnote":"\r\n( 1 ) تفسير « نور الثقلين » جلد 5 صفحه 73 ( حديث 70 ) .\r\n","page_name":" 101 ","page_number":101},
  {"content":"\r\n\r\n[ سوره الفتح ‹ 48 › : آيه 27 
  ]\r\nلَقَدْ صَدَقَ اللَّه رَسُولَه الرُّؤْيا بِالْحَقِّ لَتَدْخُلُنَّ الْمَسْجِدَ الْحَرامَ إِنْ شاءَ اللَّه آمِنِينَ مُحَلِّقِينَ رُؤُسَكُمْ وَمُقَصِّرِينَ لا تَخافُونَ فَعَلِمَ ما لَمْ تَعْلَمُوا فَجَعَلَ مِنْ دُونِ ذلِكَ فَتْحاً قَرِيباً ‹ 27 ›\r\n\r\nترجمه :\r\n27 - خداوند آنچه را به پيامبرش در عالم خواب نشان داد راست بود ، به طور قطع همه شما به خواست خدا وارد مسجد الحرام مىشويد در نهايت امنيت ، و در حالى كه سرهاى خود را تراشيده ، يا ناخنهاى خود را كوتاه كرده ، و از هيچكس ترس و وحشتى نداريد ، ولى خداوند چيزهايى مىدانست كه شما نمىدانستيد ( و در اين تاخير حكمتى بود ) و قبل از آن فتح نزديكى ( براى شما ) قرار داد .\r\n\r\nتفسير :\r\n\r\nرؤياى صادقه پيامبر ( ص )\r\nاين آيه نيز فراز ديگرى از فرازهاى مهم داستان « حديبيه » را ترسيم مىكند ، ماجرا اين بود :\r\nپيامبر ص در مدينه خوابى ديد كه به اتفاق يارانش براى انجام مناسك « عمره » وارد مكه مىشوند ، و اين خواب را براى ياران بيان كرد ، همگى شاد و خوشحال شدند ، اما چون جمعى تصور مىكردند تعبير و تحقق اين خواب در همان سال واقع خواهد شد ، هنگامى كه مشركان راه ورود به مكه را در حديبيه به روى آنها بستند ، گرفتار شك و ترديد شدند ، كه مگر رؤياى پيامبر\r\n","description":"","footnote":"","page_name":" 102 ","page_number":102},
  {"content":"\r\nهم ممكن است نادرست از آب در آيد ؟ مگر بنا نبود ما به زيارت خانه خدا مشرف شويم ؟ پس چه شد اين وعده ؟ و كجا رفت آن خواب رحمانى ؟ ! پيامبر ص در پاسخ اين سؤال فرمود : مگر من به شما گفتم اين رؤيا همين امسال تحقق خواهد يافت ؟\r\nآيه فوق در همين رابطه در طريق بازگشت به مدينه نازل شد و تاكيد كرد كه اين رؤياى صادقه بوده و چنين مساله حتمى و قطعى و انجام شدنى است .\r\nمىفرمايد : « خداوند آنچه را به پيامبرش در عالم خواب نشان داده صدق و حق بود » ( * ( لَقَدْ صَدَقَ اللَّه رَسُولَه الرُّؤْيا بِالْحَقِّ ) * ) ( 1 ) .\r\nسپس مىافزايد : « به طور قطع همه شما به خواست خدا وارد مسجد الحرام مىشويد در نهايت امنيت ، و در حالى كه سرهاى خود را تراشيده ، يا ناخنهاى خود را كوتاه كرده‌ايد ، و از هيچكس ترس و وحشتى نداريد » ( * ( لَتَدْخُلُنَّ الْمَسْجِدَ الْحَرامَ إِنْ شاءَ اللَّه آمِنِينَ مُحَلِّقِينَ رُؤُسَكُمْ وَمُقَصِّرِينَ لا تَخافُونَ ) * ) .\r\n« ولى خداوند چيزهايى مىدانست كه شما نمىدانستيد » ( فعلم ما لم تعلموا ) .\r\nو در اين تاخير حكمتى بود « و قبل از آن فتح نزديكى قرار داد » ( * ( فَجَعَلَ مِنْ دُونِ ذلِكَ فَتْحاً قَرِيباً ) * ) .\r\n\r\n","description":"","footnote":"\r\n( 1 ) « صدق » فعل ماضى است ، گاه دو مفعول مىگيرد ، مانند آيه فوق كه « رسوله » مفعول اول و « رؤيا » مفعول دوم است ، ولى احيانا مفعول دوم آن بواسطه « فى » مىباشد مانند « صدقته فى حديثه » .\r\n","page_name":" 103 ","page_number":103},
  {"content":"\r\n\r\nدر اين آيه نكاتى جلب توجه مىكند :\r\n1 - با توجه به اينكه لام در « لتدخلن » « لام قسم » و « نون » در آخر آن براى تاكيد است اين يك وعده قطعى الهى نسبت به آينده ، و پيشگويى معجز - آساى صريحى است از انجام مراسم عمره ، در نهايت امنيت ، و چنان كه خواهيم گفت درست در سال آينده ، در همان ماه ذى القعده ، اين پيشگويى به واقعيت پيوست ، و مسلمانان مراسم عمره را به همين صورت انجام دادند .\r\n2 - جمله « * ( إِنْ شاءَ اللَّه ) * » در اينجا ممكن است يك نوع تعليم به بندگان باشد كه به هنگام خبر دادن از آينده تكيه بر مشيت و اراده الهى را فراموش نكنند ، و خود را در كارها مستقل و بى نياز از لطف او ندانند .\r\nو نيز ممكن است اشاره به شرايطى باشد كه خداوند براى اين موفقيت ( توفيق زيارت خانه خدا در آينده نزديك ) قرار داده ، و آن باقيماندن بر خط توحيد و سكينه و تقوى است .\r\nو نيز ممكن است اشاره به نفراتى باشد كه در اين فاصله مدت عمرشان پايان مىگيرد و موفق به انجام اين زيارت نمىشوند ، و جمع ميان اين معانى كاملا ممكن است .\r\n3 - تعبير به « * ( فَتْحاً قَرِيباً ) * » به عقيده بسيارى از مفسران اشاره به همان « صلح حديبيه » است كه قرآن آن را « فتح مبين » ناميده ، و مىدانيم همين فتح زمينه ساز ورود به مسجد الحرام در سال بعد شد .\r\nدر حالى كه گروهى ديگر آن را اشاره به « فتح خيبر » مىدانند .\r\nالبته كلمه « قريبا » تناسب بيشترى با فتح خيبر دارد زيرا فاصله كمترى\r\n","description":"","footnote":"","page_name":" 104 ","page_number":104},
  {"content":"\r\nبا تحقق عينى اين خواب داشت .\r\nاز اين گذشته در آيه 18 همين سوره كه سخن از « بيعت رضوان » مىگويد آمده است « فَأَنْزَلَ السَّكِينَةَ عَلَيْهِمْ وَأَثابَهُمْ فَتْحاً قَرِيباً » و چنان كه گفتيم و اكثر مفسران عقيده دارند كه منظور « فتح خيبر » است ، قرائن موجود در آيه نيز حكايت از همين مىكند ، و با توجه به اينكه آيه مورد بحث هماهنگ با آن مىباشد به نظر مىرسد كه هر دو به يك معنى اشاره مىكند ( 1 ) .\r\nدر تفسير على بن ابراهيم نيز به همين معنى اشاره شده است ( 2 ) .\r\n4 - جمله « * ( مُحَلِّقِينَ رُؤُسَكُمْ وَمُقَصِّرِينَ ) * » ( در حالى كه سرها را تراشيده‌ايد و ناخنها را گرفته‌ايد ) اشاره به يكى از آداب مراسم عمره است كه « تقصير » نام دارد ، و به وسيله آن محرم از احرام خارج مىشود ، بعضى اين آيه را دليل بر « تخيير » در مساله تقصير و خروج از احرام دانسته‌اند ، كه محرم مىتواند سر را بتراشد و يا ناخن خود را بگيرد ، زيرا جمع ميان اين دو قطعا واجب نيست .\r\n5 - جمله « * ( فَعَلِمَ ما لَمْ تَعْلَمُوا ) * » : « خداوند مطالبى را مىدانست كه شما نمىدانستيد » اشاره به اسرار مهمى است كه در « صلح حديبيه » نهفته بود ، و با گذشت زمان آشكار شد ، پايه‌هاى اسلام تقويت يافت ، و آوازه اسلام در همه جا پيچيد ، و تهمتهاى جنگ طلبى مسلمانان و مانند آن بر چيده شد ، و مسلمين\r\n\r\n","description":"","footnote":"\r\n( 1 ) تعبير به « * ( مِنْ دُونِ ذلِكَ ) * » يا به معنى « قبل ذلك » است ، يعنى قبل از عمره سال بعد خداوند فتح قريبى نصيب مؤمنان مىكند ، و يا به معنى « غير ذلك » است يعنى غير از توفيق زيارت خانه خدا فتح قريبى نيز براى آنها قرار مىدهد .\r\n( 2 ) « نور الثقلين » جلد 5 صفحه 76\r\n","page_name":" 105 ","page_number":105},
  {"content":"\r\nتوانستند با فراغت بال « خيبر » را فتح كنند ، و مبلغان خود را به اطراف « جزيره عربستان » گسيل دارند ، و پيامبر ص نامه‌هاى تاريخى خود را براى سران بزرگ دنياى آن روز بفرستد ، مطالبى كه افراد عادى از آن آگاه نبودند و تنها خداوند بر آن آگاهى داشت .\r\n6 - در اين آيه به مساله « رؤيا » بر خورد مىكنيم ، همان رؤياى صادقه پيامبر ص كه شاخه اى از وحى است ، شبيه آنچه در مورد ابراهيم ع و ذبح فرزندش اسماعيل ع آمده است ( صافات آيه - 102 ) .\r\n( شرح بيشتر در باره رؤيا و خواب ديدن را در جلد نهم در داستان يوسف صفحه 312 به بعد مطالعه فرمائيد ) .\r\n7 - آيه مورد بحث يكى از اخبار غيبى قرآن ، و از شواهد آسمانى بودن اين كتاب ، و از معجزات پيغمبر گرامى اسلام ص است كه با اين قاطعيت و تاكيد هم خبر از ورود به مسجد الحرام و انجام مراسم عمره در آينده نزديك مىدهد ، و هم فتح قريب و پيروز نزديكى قبل از آن ، و چنان كه مىدانيم اين هر دو پيشگويى به وقوع پيوست ، داستان فتح خيبر را قبلا شنيديد و اكنون داستان « عمرة القضاء » را نيز بشنويد .\r\n\r\nعمرة القضاء\r\n« عمرة القضاء » همان عمره اى است كه پيامبر ص سال بعد از حديبيه ، يعنى در ذى القعده سال هفتم هجرت ( درست يك سال بعد از آنكه مشركان آنها را از ورود به مسجد الحرام بازداشتند ) به اتفاق يارانش انجام داد ، و نامگذارى\r\n","description":"","footnote":"","page_name":" 106 ","page_number":106},
  {"content":"\r\nآن به اين نام به خاطر آن است كه در حقيقت قضاى سال قبل محسوب مىشد .\r\nتوضيح اينكه : طبق يكى از مواد قرار داد حديبيه ، برنامه اين بود كه مسلمانان در سال آينده مراسم عمره و زيارت خانه خدا را آزادانه انجام دهند ، ولى بيش از سه روز در مكه توقف نكنند ، و در اين مدت سران قريش و مشركان سرشناس مكه از شهر خارج شوند ( تا هم از درگيرى احتمالى پرهيز شود ، و هم آنها كه به خاطر كينه توزى و تعصب ياراى ديدن منظره عبادت توحيدى مسلمانان را نداشتند آن را نبينند ! ) .\r\nدر بعضى از تواريخ آمده است كه پيامبر ص با يارانش محرم شدند ، و با شترهاى قربانى حركت كردند ، و تا نزديكى « ظهران » رسيدند ، در اين هنگام پيامبر يكى از يارانش را به نام « محمد بن مسلمه » با مقدار قابل ملاحظه اسبهاى سوارى ، و اسلحه پيشاپيش خود فرستاد ، هنگامى كه مشركان اين برنامه را ملاحظه كردند شديدا ترسيدند ، و گمان كردند كه حضرت ص مىخواهد با آنها نبرد كند و قرار داد ده ساله خود را نقض نمايد ، اين خبر را به اهل مكه دادند ، اما هنگامى كه پيامبر ص نزديك مكه رسيد ، دستور داد تيرها و نيزه و سلاحهاى ديگر را به سرزمينى كه « ياجج » نام داشت منتقل سازند ، و خود و يارانش تنها با شمشير آن هم غلاف كرده وارد مكه شدند .\r\nاهل مكه هنگامى كه اين عمل را ديدند خوشحال شدند كه به وعده وفا شده ( گويا اقدام پيغمبر هشدارى بود براى مشركان كه اگر بخواهند نقض عهد كنند و توطئه اى بر ضد مسلمانان بچينند آنها قدرت مقابله با آن را دارند ) .\r\nرؤساى مكه از مكه خارج شدند تا اين مناظر را كه براى آنها دلخراش بود نبينند ، ولى بقيه اهل مكه از مردان و زنان و كودكان در مسير راه ، و در پشت بامها ، و در اطراف خانه خدا جمع شده بودند تا مسلمانان و مراسم عمره آنها را ببينند .\r\n","description":"","footnote":"","page_name":" 107 ","page_number":107},
  {"content":"\r\nپيامبر ص با ابهت خاصى وارد مكه شد ، و شتران قربانى فراوانى همراه داشت ، با نهايت محبت و ادب با اهل مكه رفتار كرد ، و دستور داد مسلمانان به هنگام طواف با سرعت حركت كنند و احرامى را كمى كنار بزنند ، تا شانه‌هاى نيرومند و سطبر آنها آشكار گردد ، و اين صحنه در روح و فكر مردم مكه به عنوان دليل زنده اى از قدرت و قوت و رشادت مسلمانان اثر گذارد .\r\nرويهمرفته « عمرة القضاء » هم عبادت بود ، و هم نمايش قدرت ، و بايد گفت كه بذر « فتح مكه » كه در سال بعد روى داد در همان ايام پاشيده شد ، و زمينه را كاملا براى تسليم مكيان در برابر اسلام فراهم ساخت .\r\nاين وضع به قدرى براى سران قريش ناگوار بود كه پس از گذشتن سه روز كسى را فرستادند خدمت پيامبر ص كه طبق قرار داد بايد هر چه زودتر « مكه » را ترك گويد .\r\nجالب اينكه پيغمبر ص زن بيوه اى را از زنان مكه كه با بعضى از سران معروف قريش خويشاوندى داشت به ازدواج خود در آورد تا طبق رسم عرب پيوند خود را با آنها مستحكم كرده و از عداوت و مخالفت آنها بكاهد .\r\nهنگامى كه پيامبر ص پيشنهاد خروج از مكه را شنيد فرمود : من مايلم براى مراسم اين ازدواج غذايى تهيه كنم ، و از شما دعوت نمايم كارى كه اگر انجام مىشد نقش مؤثرى در نفوذ بيشتر پيامبر ص در قلوب آنها داشت ، ولى آنها نپذيرفتند و اين دعوت را رسما رد كردند ( 1 ) .\r\n\r\n","description":"","footnote":"\r\n( 1 ) « مجمع البيان طبرسى » جلد 9 صفحه 127 - « فى ظلال القرآن » جلد 7 صفحه 511 و « تاريخ طبرى » جلد 2 صفحه 310 ( با تلخيص و تلفيق ) .\r\n","page_name":" 108 ","page_number":108},
  {"content":"\r\n\r\n[ سوره الفتح ‹ 48 › : آيات 28 تا 29 
  ]\r\nهُوَ الَّذِي أَرْسَلَ رَسُولَه بِالْهُدى وَدِينِ الْحَقِّ لِيُظْهِرَه عَلَى الدِّينِ كُلِّه وَكَفى بِاللَّه شَهِيداً ‹ 28 › مُحَمَّدٌ رَسُولُ اللَّه وَالَّذِينَ مَعَه أَشِدَّاءُ عَلَى الْكُفَّارِ رُحَماءُ بَيْنَهُمْ تَراهُمْ رُكَّعاً سُجَّداً يَبْتَغُونَ فَضْلًا مِنَ اللَّه وَرِضْواناً سِيماهُمْ فِي وُجُوهِهِمْ مِنْ أَثَرِ السُّجُودِ ذلِكَ مَثَلُهُمْ فِي التَّوْراةِ وَمَثَلُهُمْ فِي الإِنْجِيلِ كَزَرْعٍ أَخْرَجَ شَطْأَه فَآزَرَه فَاسْتَغْلَظَ فَاسْتَوى عَلى سُوقِه يُعْجِبُ الزُّرَّاعَ لِيَغِيظَ بِهِمُ الْكُفَّارَ وَعَدَ اللَّه الَّذِينَ آمَنُوا وَعَمِلُوا الصَّالِحاتِ مِنْهُمْ مَغْفِرَةً وَأَجْراً عَظِيماً ‹ 29 ›\r\n\r\nترجمه :\r\n28 - او كسى است كه رسولش را با هدايت و دين حق فرستاده ، تا آن را بر همه اديان پيروز كند ، و كافى است كه خدا شاهد اين موضوع باشد .\r\n29 - محمد فرستاده خدا است و كسانى كه با او هستند در برابر كفار سرسخت و شديد ، و در ميان خود مهربانند ، پيوسته آنها را در حال ركوع و سجود مىبينى ، آنها همواره فضل خدا و رضاى او را مىطلبند ، نشانه آنها در صورتشان از اثر سجده\r\n","description":"","footnote":"","page_name":" 109 ","page_number":109},
  {"content":"\r\nنمايان است ، اين توصيف آنها در تورات است ، و توصيف آنها در انجيل همانند زراعتى است كه جوانه‌هاى خود را خارج ساخته ، سپس به تقويت آن پرداخته ، تا محكم شده ، و بر پاى خود ايستاده است ، و به قدرى نمو و رشد كرده كه زارعان را به شگفتى وا مىدارد ! اين براى آن است كه كافران را به خشم آورد ، خداوند كسانى از آنها را كه ايمان آورده‌اند و عمل صالح انجام داده‌اند وعده آمرزش و اجر عظيمى داده است .\r\n\r\nتفسير : در برابر دشمنان سختگير و در برابر دوستان مهربان !\r\nدر اين دو آيه كه آخرين آيات سوره فتح است به دو مساله مهم ديگر در ارتباط با « فتح المبين » يعنى « صلح حديبيه » اشاره مىكند كه يكى مربوط به عالمگير شدن اسلام است ، و ديگرى اوصاف ياران پيامبر اسلام ص و ويژگيهاى آنان ، و وعده الهى را نسبت به آنها بازگو مىكند .\r\nنخست مىگويد : « او كسى است كه رسولش را با هدايت و دين حق فرستاد ، تا آن را بر همه اديان غالب گرداند ، و كافى است كه خدا شاهد و گواه اين موضوع باشد » ( * ( هُوَ الَّذِي أَرْسَلَ رَسُولَه بِالْهُدى وَدِينِ الْحَقِّ لِيُظْهِرَه عَلَى الدِّينِ كُلِّه وَكَفى بِاللَّه شَهِيداً ) * ) .\r\nاين وعده ايست صريح و قاطع ، از سوى خداوند قادر متعال ، در رابطه با غلبه اسلام بر همه اديان .\r\nيعنى اگر خداوند از طريق رؤياى پيامبر ص به شما خبر پيروزى داده كه با نهايت امنيت وارد مسجد الحرام مىشويد ، و مراسم عمره را بجا مىآوريد بى آنكه كسى جرأت مزاحمت شما را داشته باشد ، و نيز اگر خداوند بشارت « فتح قريب » ( پيروزى خيبر ) را مىدهد تعجب نكنيد ، اينها اول كار\r\n","description":"","footnote":"","page_name":" 110 ","page_number":110},
  {"content":"\r\nاست سرانجام اسلام عالمگير مىشود و بر همه اديان پيروز خواهد گشت .\r\nچرا نشود در حالى كه محتواى دعوت رسول اللَّه هدايت است ( ارسله بالهدى ) و آئين او حق است ( و دين الحق ) و هر ناظر بى طرفى مىتواند حقانيت آن را در آيات اين قرآن ، و احكام فردى و اجتماعى ، و قضايى ، و سياسى اسلام ، و همچنين تعليمات اخلاقى و انسانى آن بنگرد ، و از پيشگوييهاى دقيق و صريحى كه از آينده دارد و درست به وقوع مىپيوندد ارتباط اين پيامبر ص را به خدا به طور قطع بداند .\r\nآرى منطق نيرومند اسلام ، و محتواى غنى و پر بار آن ، ايجاب مىكند كه سرانجام اديان شركآلود را جاروب كند ، و اديان آسمانى تحريف يافته را در برابر خود به خضوع وا دارد ، و با جاذبه عميق خود دلها را به سوى اين آئين خالص جلب و جذب كند .\r\nدر اينكه منظور از اين پيروزى « پيروزى منطقى » است يا پيروزى نظامى ؟\r\nدر ميان مفسران گفتگو است :\r\n« جمعى » معتقدند اين پيروزى تنها « پيروزى منطقى و استدلالى » است ، و اين امر حاصل شده است ، چرا كه اسلام از نظر قدرت منطق و استدلال بر همه آئينهاى موجود برترى دارد .\r\nدر حالى كه « جمعى ديگر » پيروزى را به معنى « غلبه ظاهرى » و غلبه قدرت گرفته‌اند ، و موارد استعمال اين كلمه ( يظهر ) نيز دليل بر غلبه خارجى است ، و به همين دليل مىتوان گفت : علاوه بر مناطق بسيار وسيعى كه امروز در شرق و غرب و شمال و جنوب عالم در قلمرو اسلام قرار گرفته ، و هم اكنون بيش از 40 كشور اسلامى با جمعيتى حدود يك ميليارد نفر زير پرچم اسلام قرار دارند ، زمانى فرا خواهد رسيد كه همه جهان رسما در زير اين پرچم قرار مىگيرد ، و اين امر به وسيله قيام « مهدى » ( ارواحنا فداه ) تكميل مىگردد ،\r\n","description":"","footnote":"","page_name":" 111 ","page_number":111},
  {"content":"\r\nچنان كه در حديثى از پيغمبر گرامى اسلام ص نقل شده است كه فرمود :\r\nلا يبقى على ظهر الارض بيت مدر و لا و بر الا ادخله اللَّه كلمة الاسلام\r\n: « در سراسر روى زمين خانه اى از سنگ و گل ، يا خيمه هايى از كرك و مو ، باقى نمىماند ، مگر اينكه خداوند اسلام را در آن وارد مىكند » ! ( 1 ) .\r\nدر اين زمينه بحث مشروحى ذيل آيه مشابه آن آيه 33 سوره توبه داشتيم ( 2 ) .\r\nاين نكته نيز قابل توجه است كه بعضى تعبير به « الهدى » را اشاره به استحكام « عقائد » اسلامى دانسته‌اند در حالى كه « دين الحق » را ناظر به حقانيت « فروع دين » مىدانند ، ولى دليلى بر اين تقسيم بندى نداريم و ظاهر اين است كه هدايت و حقانيت هم در اصول است و هم در فروع .\r\nدر اينكه مرجع ضمير در « ليظهره » « اسلام » است يا « پيامبر » ص ؟\r\nمفسران دو احتمال داده‌اند ، ولى قرائن به خوبى نشان مىدهد كه منظور همان دين حق است ، چرا كه هم از نظر جمله بندى نزديكتر به ضمير است ، و هم پيروزى دين بر دين تناسب دارد نه شخص بر دين .\r\nآخرين سخن در مورد آيه اينكه جمله « * ( كَفى بِاللَّه شَهِيداً ) * » اشاره اى است به اين واقعيت كه اين پيشگويى نيازى به هيچ شاهد و گواه ندارد ، چرا كه شاهد و گواهش اللَّه است ، و رسالت رسول خدا ص نيز نياز به گواه ديگرى ندارد كه گواه آن نيز خدا است ، و اگر « سهيل بن عمرو » و امثال او حاضر نشوند عنوان « رسول اللَّه » بعد از نام محمد ص بنويسند « عرض خود مىبرند ،\r\n\r\n","description":"","footnote":"\r\n( 1 ) « تفسير مجمع البيان » جلد 5 صفحه 25 « قرطبى » نيز اين روايت را از پيغمبر گرامى اسلام ذيل آيه 55 سوره نور آورده ( جلد 7 صفحه 4692 ) .\r\n( 2 ) جلد هفتم تفسير نمونه صفحه 371 .\r\n","page_name":" 112 ","page_number":112},
  {"content":"\r\nو زحمتى هم براى ما ندارند « ! در آخرين آيه ترسيم بسيار گويايى از اصحاب و ياران خاص پيامبر ص و آنها كه در خط او بودند از لسان تورات و انجيل بيان كرده كه هم افتخار و مباهاتى است براى آنها كه در » حديبيه « و مراحل ديگر پايمردى به خرج دادند ، و هم درس آموزنده اى است براى همه مسلمانان در تمام قرون و اعصار .\r\nدر آغاز مىفرمايد : « محمد فرستاده خدا است » ( * ( مُحَمَّدٌ رَسُولُ اللَّه ) * ) .\r\nخواه شبپره هايى همچون « سهيل بن عمرو » بپسندند يا نپسندند ؟\r\nو خود را از اين آفتاب عالمتاب پنهان كنند يا نكنند ؟ خدا گواهى به رسالت او داده و همه آگاهان گواهى مىدهند .\r\nسپس به توصيف يارانش پرداخته و اوصاف ظاهر و باطن و عواطف و افكار و اعمال آنها را طى پنج صفت چنين بيان مىكند : « كسانى كه با او هستند در برابر كفار شديد و محكم هستند » ( * ( وَالَّذِينَ مَعَه أَشِدَّاءُ عَلَى الْكُفَّارِ ) * ) .\r\nو در دومين وصف مىگويد : « اما در ميان خود رحيم و مهربانند » * ( ( رُحَماءُ بَيْنَهُمْ ) ) * .\r\nآرى آنها كانونى از عواطف و محبت نسبت به برادران و دوستان و همكيشانند ، و آتشى سخت و سوزان ، و سدى محكم و پولادين در مقابل دشمنان .\r\nدر حقيقت عواطف آنها در اين « مهر » و « قهر » خلاصه مىشود ، اما نه جمع ميان اين دو در وجود آنها تضادى دارد ، و نه قهر آنها در برابر دشمن و مهر آنها در برابر دوست سبب مىشود كه از جاده حق و عدالت قدمى بيرون نهند در سومين صفت كه از اعمال آنها سخن مىگويد مىافزايد : « پيوسته آنها را در حال ركوع و سجود مىبينى و همواره به عبادت خدا مشغولند »\r\n","description":"","footnote":"","page_name":" 113 ","page_number":113},
  {"content":"\r\n( * ( تَراهُمْ رُكَّعاً سُجَّداً ) * ) .\r\nاين تعبير عبادت و بندگى خدا را كه با دو ركن اصليش « ركوع » و « سجود » ترسيم شده ، به عنوان حالت دائمى و هميشگى آنها ذكر مىكند ، عبادتى كه كه رمز تسليم در برابر فرمان حق ، و نفى كبر و خود خواهى و غرور ، از وجود ايشان است .\r\nدر چهارمين توصيف كه از نيت پاك و خالص آنها بحث مىكند مىفرمايد :\r\n« آنها همواره فضل خدا و رضاى او را مىطلبند » ( * ( يَبْتَغُونَ فَضْلًا مِنَ اللَّه وَرِضْواناً ) * ) .\r\nنه براى تظاهر و ريا قدم بر مىدارند ، و نه انتظار پاداش از خلق خدا دارند ، بلكه چشمشان تنها به رضا و فضل او دوخته شده ، و انگيزه حركت آنها در تمام زندگى همين است و بس .\r\nحتى تعبير به « فضل » نشان مىدهد كه آنها به تقصير خود معترفند و اعمال خود را كمتر از آن مىدانند كه پاداش الهى براى آن بطلبند ، بلكه با تمام تلاش و كوشش باز هم مىگويند خداوندا ! اگر فضل تو به يارى ما نيايد واى بر ما ! و در پنجمين و آخرين توصيف از ظاهر آراسته و نورانى آنها بحث كرده مىگويد : « نشانه آنها در صورتشان از اثر سجده نمايان است » ( * ( سِيماهُمْ فِي وُجُوهِهِمْ مِنْ أَثَرِ السُّجُودِ ) * ) ( 1 ) .\r\n\r\n","description":"","footnote":"\r\n( 1 ) « سيماهم » مبتدا و « * ( فِي وُجُوهِهِمْ ) * » خبر آن است و « * ( مِنْ أَثَرِ السُّجُودِ ) * » يا بيان « سيما » است ، يا حال است براى « سيما » ولى بهتر اين است كه « من » را نشويه بدانيم و معنى جمله چنين مىشود : « علامت آنها در صورتشان است و اين علامت از اثر سجود است » .\r\n","page_name":" 114 ","page_number":114},
  {"content":"\r\n« سيما » در اصل به معنى علامت و هيئت است ، خواه اين علامت در صورت باشد يا در جاى ديگر بدن ، هر چند در استعمالات روزمره فارسى به نشانه‌هاى صورت و وضع ظاهرى چهره گفته مىشود .\r\nبه تعبيرى ديگرى « قيافه » آنها به خوبى نشان مىدهد كه آنها انسانهايى خاضع در برابر خداوند و حق و قانون و عدالتند ، نه تنها در صورت آنها كه در تمام وجود و زندگى آنان اين علامت منعكس است .\r\nگرچه بعضى از مفسران آن را به اثر ظاهرى سجده در پيشانى ، و يا اثر خاك در محل سجده گاه تفسير كرده‌اند ، ولى ظاهرا آيه مفهوم گسترده ترى دارد كه چهره اين مردان الهى را به طور كامل ترسيم مىكند .\r\nبعضى نيز گفته‌اند : اين آيه اشاره به سجده گاه آنها در قيامت است كه همچون ماه به هنگام بدر مىدرخشد ! البته ممكن است پيشانى آنها در قيامت چنين باشد ولى آيه از وضع ظاهرى آنها در دنيا خبر مىدهد .\r\nدر حديثى از امام صادق ع نيز آمده است كه در تفسير اين جمله فرمود :\r\nهو السهر فى الصلاة : « منظور بيدار ماندن در شب براى نماز خواندن است » ( كه آثارش در روز در چهره آنها نمايان است ( 1 ) .\r\nالبته جمع ميان اين معانى كاملا ممكن است .\r\nبه هر حال قرآن بعد از بيان همه اين اوصاف مىافزايد : « اين توصيف آنها ( ياران محمد ص ) در تورات است ( * ( ذلِكَ مَثَلُهُمْ فِي التَّوْراةِ ) * ) اين حقيقتى است كه از پيش گفته شده و توصيفى است در يك كتاب بزرگ آسمانى كه از پيش از هزار سال قبل نازل شده است .\r\n\r\n","description":"","footnote":"\r\n( 1 ) « من لا يحضره الفقيه » و « روضة الواعظين » ( مطابق نقل تفسير نور الثقلين جلد 5 صفحه 78 ) .\r\n","page_name":" 115 ","page_number":115},
  {"content":"\r\nولى نبايد فراموش كرد كه تعبير « * ( وَالَّذِينَ مَعَه ) * » ( آنها كه با او هستند ) سخن از كسانى مىگويد كه در همه چيز با پيامبر ص بودند ، در فكر و عقيده و اخلاق و عمل ، نه تنها كسانى كه همزمان با او بودند هر چند خطشان با او متفاوت بود .\r\nسپس به توصيف آنها در يك كتاب بزرگ ديگر آسمانى يعنى « انجيل » پرداخته ، چنين مىگويد : « توصيف آنها در انجيل همانند زراعتى است كه جوانه‌هاى خود را خارج ساخته ، سپس به تقويت آن پرداخته ، تا محكم شده و بر پاى خود ايستاده است ، و به قدرى نمو و رشد كرده و پر بركت شده كه زارعان را به شگفتى وا مىدارد » ( * ( وَمَثَلُهُمْ فِي الإِنْجِيلِ كَزَرْعٍ أَخْرَجَ شَطْأَه ) * فازره * ( فَاسْتَغْلَظَ فَاسْتَوى عَلى سُوقِه يُعْجِبُ الزُّرَّاعَ ) * ( 1 ) .\r\n« شطا » به معنى « جوانه » و « جوجه » است ، جوانه هايى كه از پائين ساقه و كنار ريشه‌ها بيرون مىآيد .\r\n« آزر » از ماده « موازره » به معنى معاونت است .\r\n« استغلظ » از ماده « غلظت » به معنى سفت و محكم شدن است .\r\nجمله « استوى على سوقه » مفهومش اين است به حدى محكم شده كه بر پاى خود ايستاده ( توجه داشته باشيد كه « سوق » جمع « ساق » است ) .\r\n\r\n","description":"","footnote":"\r\n( 1 ) در اينكه جمله « * ( وَمَثَلُهُمْ فِي الإِنْجِيلِ ) * » جمله مستقلى است و توصيف جدا گانه اى را براى ياران محمد ( ص ) غير از توصيفى كه در تورات آمده بيان مىكند ، و يا عطف بر جمله « * ( ذلِكَ مَثَلُهُمْ فِي التَّوْراةِ ) * » مىباشد به طورى كه از هر دو توصيف در هر دو كتاب آسمانى خبر مىدهد ، در ميان مفسران گفتگو است ، ولى ظاهر آيه اين است كه اين دو توصيف جداگانه در دو كتاب آسمانى بوده است ، و لذا كلمه « مثل » تكرار شده ، در حالى كه اگر عطف بر يكديگر بود فصاحت ايجاب مىكرد كه بگويد : ذلك مثلهم فى التوراة و الانجيل .\r\n","page_name":" 116 ","page_number":116},
  {"content":"\r\nتعبير « * ( يُعْجِبُ الزُّرَّاعَ ) * » يعنى به حدى از نمو سريع و جوانه‌هاى زياد ، و محصور وافر ، رسيده ، كه حتى كشاورزانى كه پيوسته با اين مسائل سر و كار دارند در شگفتى فرو مىروند .\r\nجالب اينكه : در توصيف دوم كه در انجيل آمده نيز پنج وصف عمده براى مؤمنان و ياران محمد ص ذكر شده است ( جوانه زدن - كمك كردن براى پرورش - محكم شدن - بر پاى خود ايستادن - نمو چشمگير اعجابانگيز ) .\r\nدر حقيقت اوصافى كه در تورات براى آنها ذكر شده اوصافى است كه ابعاد وجود آنها را از نظر عواطف و اهداف و اعمال و صورت ظاهر بيان مىكند و اما اوصافى كه در انجيل آمده بيانگر حركت و نمو و رشد آنها در جنبه‌هاى مختلف است ( دقت كنيد ) .\r\nآرى آنها انسانهايى هستند با صفات و الا كه آنى از « حركت » باز نمىايستند ، همواره جوانه مىزنند ، و جوانه‌ها پرورش مىيابد و بارور مىشود .\r\nهمواره اسلام را با گفتار و اعمال خود در جهان نشر مىدهند و روز به روز خيل تازه اى بر جامعه اسلامى مىافزايند .\r\nآرى آنها هرگز از پاى نمىنشينند و دائما رو به جلو حركت مىكنند ، در عين عابد بودن مجاهدند ، و در عين جهاد عابدند ، ظاهرى آراسته ، باطنى پيراسته ، عواطفى نيرومند ، و نياتى پاك دارند ، در برابر دشمنان حق مظهر خشم خدايند ، و در برابر دوستان حق نمايانگر لطف و رحمت او .\r\nسپس در دنباله آيه مىافزايد : اين اوصاف عالى ، اين نمو و رشد سريع ، و اين حركت پر بركت ، به همان اندازه كه دوستان را به شوق و نشاط مىآورد سبب خشم كفار مىشود « اين براى آن است كه كافران را به خشم آورد »\r\n","description":"","footnote":"","page_name":" 117 ","page_number":117},
  {"content":"\r\n( * ( لِيَغِيظَ بِهِمُ الْكُفَّارَ ) * ) ( 1 ) .\r\nو در پايان آيه مىفرمايد : « خداوند كسانى از آنها را كه ايمان آورده‌اند و عمل صالح انجام داده‌اند وعده آمرزش و اجر عظيمى داده است » ( * ( وَعَدَ اللَّه الَّذِينَ آمَنُوا وَعَمِلُوا الصَّالِحاتِ مِنْهُمْ مَغْفِرَةً وَأَجْراً عَظِيماً ) * ) .\r\nبديهى است اوصافى كه در آغاز آيه گفته شد ايمان و عمل صالح در آن جمع بود ، بنا بر اين تكرار اين دو وصف اشاره به تداوم آن است ، يعنى خداوند اين وعده را تنها به آن گروه از ياران محمد ص داده كه در خط او باقى بمانند ، و ايمان و عمل صالح را تداوم بخشند ، و گرنه كسانى كه يك روز در زمره دوستان و ياران او بودند ، و روز ديگر از او جدا شدند و راهى بر خلاف آن را در پيش گرفتند ، هرگز مشمول چنين وعده اى نيستند .\r\nتعبير به « منهم » ( با توجه به اين نكته كه اصل در كلمه « من » در اين گونه موارد اين است كه براى « تبعيض » باشد ، و ظاهر آيه نيز همين معنى را مىرساند دليل بر اين است كه ياران او به دو گروه تقسيم خواهند شد : گروهى به ايمان و عمل صالح ادامه مىدهند ، و مشمول رحمت واسعه حق و اجر عظيم مىشوند اما گروهى جدا شده و از اين فيض بزرگ محروم خواهند شد .\r\nمعلوم نيست چرا جمعى از مفسران اصرار دارند كه « من » در « منهم » در آيه فوق حتما « بيانيه » است ، در حالى كه به فرض كه مرتكب خلاف ظاهر شويم و « من » را براى « بيان » بگيريم قرائن عقلى را كه در اينجا وجود دارد چگونه مىتوان كنار گذاشت ، زيرا هيچكس مدعى نيست كه ياران پيامبر ص همه معصوم بودند ، و در اين صورت احتمال عدم تداوم در خط ايمان و عمل\r\n\r\n","description":"","footnote":"\r\n( 1 ) لام در جمله « ليغيظ » را بسيارى از مفسران لام علت گرفته‌اند ، بنا بر اين مفهوم جمله چنين است : « اين پيشرفت و قوت و قدرت را خدا نصيب ياران محمد ( ص ) كرد ، تا كافران به خشم آيند » .\r\n","page_name":" 118 ","page_number":118},
  {"content":"\r\nصالح در مورد هر يك از آنها مىرود ، و با اين حال چگونه ممكن است خداوند وعده مغفرت و اجر عظيم را بدون قيد و شرط به همه آنها دهد ، اعم از اينكه راه ايمان و صلاح را بپيمايند ، يا از نيمه راه بر گردند و منحرف شوند .\r\nاين نكته نيز قابل توجه است كه جمله « * ( وَالَّذِينَ مَعَه ) * » ( كسانى كه با او هستند ) مفهومش همنشين بودن و مصاحبت جسمانى با پيامبر ص نيست ، چرا كه منافقين هم داراى چنين مصاحبتى بودند ، بلكه منظور از « معه » به طور قطع همراه بودن از نظر اصول ايمان و تقوى است .\r\nبنا بر اين ما هرگز نمىتوانيم از آيه فوق يك حكم كلى در باره همه معاصران و همنشينان پيامبر ص استفاده كنيم .\r\n\r\nنكته‌ها :\r\n\r\n1 - داستان تنزيه صحابه !\r\nمعروف در ميان علما و دانشمندان اهل سنت اين است كه صحابه رسول اللَّه ص داراى اين امتياز خاص بر افراد ديگر از امت هستند كه همگى پاك و پاكيزه‌اند ، و از آلودگيها بدورند ، و ما حق انتقاد از هيچيك از آنها نداريم ، و بد گويى از آنها مطلقا ممنوع است ، حتى به گفته بعضى موجب كفر مىشود ! و براى اثبات اين مقصود به آياتى از قرآن مجيد استناد كرده‌اند ، از جمله آيه مورد بحث كه مىگويد : « خداوند به كسانى از آنها كه ايمان آوردند و عمل صالح انجام داده‌اند وعده مغفرت و اجر عظيم داده است » .\r\nو همچنين به « آيه 100 سوره توبه » كه بعد از ذكر عنوان « مهاجرين » و « انصار » مىگويد : رَضِيَ اللَّه عَنْهُمْ وَرَضُوا عَنْه : « خداوند از آنها خشنود ، و آنها نيز از خدا خشنود شدند » .\r\nولى هر گاه خود را از پيشداوريها تهى كنيم ، قرائن روشنى در برابر ما\r\n","description":"","footnote":"","page_name":" 119 ","page_number":119},
  {"content":"\r\nوجود دارد كه اين عقيده مشهور را متزلزل مىسازد :\r\n1 - جمله « رَضِيَ اللَّه عَنْهُمْ وَرَضُوا عَنْه » در سوره توبه تنها مخصوص مهاجران و انصار نيست ، زيرا در همان آيه در كنار مهاجران و انصار « الَّذِينَ اتَّبَعُوهُمْ بِإِحْسانٍ » قرار گرفته كه مفهومش شامل تمام كسانى است كه تا دامنه قيامت به نيكى از آنها پيروى مىكنند .\r\nهمانگونه كه « تابعان » اگر يك روز در خط ايمان و احسان باشند و روز ديگر در خط كفر و اسائه ( بدى كردن ) قرار گيرند ، از زير چتر رضايت الهى خارج مىشوند عين همين مطلب در باره « صحابه » نيز مىآيد ، زيرا آنها را نيز در آخرين آيه سوره فتح مقيد به ايمان و عمل صالح كرده كه اگر يك روز اين عنوان از آنها سلب شود از دائره رضايت الهى بيرون خواهند رفت .\r\nو به تعبير ديگر تعبير به « احسان » هم در مورد « تابعان » است ، و هم در مورد « متبوعان » بنا بر اين هر كدام از اين دو ، « خط احسان » را رها كنند مشمول رضايت خدا نخواهند بود .\r\n2 - از روايات اسلامى چنين استفاده مىشود كه اصحاب پيامبر ص هر چند امتياز مصاحبت آن بزرگوار را داشتند ، ولى كسانى كه در دورانهاى بعد مىآيند و از ايمان راسخ و عمل صالح برخوردارند از يك نظر از صحابه افضلند ، چرا كه آنها شاهد انواع معجزات بوده‌اند ولى ديگران بدون مشاهده آنها ، و با استفاده از دلائل ديگر ، در همان راه گام نهاده‌اند .\r\nچنان كه در حديثى از پيامبر ص مىخوانيم كه يارانش عرض كردند :\r\nنحن اخوانك يا رسول اللَّه ؟ ! قال : لا انتم اصحابى ، و اخوانى الذين ياتون بعدى ، آمنوا بى و لم يرونى ، و قال : للعامل منهم اجر خمسين منكم ، قالوا بل منهم يا رسول اللَّه ؟ قال : بل منكم ! ردوها ثلاثا ، ثم قال : لانكم تجدون على الخير اعوانا\r\n! :\r\n","description":"","footnote":"","page_name":" 120 ","page_number":120},
  {"content":"\r\n« آيا ما برادران توايم اى رسول خدا ؟ فرمود : نه ! شما اصحاب من هستيد ، ولى برادران من كسانى هستند كه بعد از من مىآيند و به من ايمان مىآورند در حالى كه مرا نديده‌اند » .\r\nسپس افزود : « افرادى از آنها كه اهل عمل صالحند اجر پنجاه نفر از شما را دارند ! عرض كردند پنجاه نفر از خودشان اى رسول خدا ؟ ! فرمود :\r\nنه ! پنجاه نفر از شما ! ! و سه بار آنها اين سخن را تكرار كردند ( و پيامبر ص نفى كرد ) سپس فرمود : اين به خاطر آن است كه شرايطى در اختيار داريد كه شما را در كارهاى خير يارى مىكند » ( 1 ) .\r\nدر صحيح مسلم نيز از رسول خدا ص چنين نقل شده كه روزى فرمود :\r\nوددت انا قد رأينا اخواننا\r\n: « دوست مىداشتم برادرانمان را مىديديم » ! .\r\nقالوا : ا و لسنا اخوانك يا رسول اللَّه ؟ ! : « گفتند : آيا ما برادران تو نيستيم اى رسول خدا » ؟ ! فرمود :\r\nانتم اصحابى و اخواننا الذين لم ياتوا بعد\r\n: « شما اصحاب من هستيد ، اما برادران ما هنوز نيامده‌اند » ! ( 2 ) ! عقل و منطق نيز همين را مىگويد كه ديگران كه تحت پوشش تعليمات مستمر پيامبر ص در شب و روز نبوده‌اند و در عين حال همانند ياران پيامبر ص يا بيش از آنها ايمان و عمل صالح داشته‌اند برترند .\r\n3 - اين سخن از نظر تاريخى نيز بسيار آسيب پذير است چرا كه بعضى از صحابه را مىبينيم كه بعد از پيغمبر اكرم ص و يا حتى در عصر خود او راه خطا پيمودند .\r\nما چگونه مىتوانيم كسانى را كه آتش جنگ جمل را افروختند و آن همه\r\n\r\n","description":"","footnote":"\r\n( 1 ) « تفسير روح البيان » جلد 9 صفحه 61 .\r\n( 2 ) « صحيح مسلم » جلد اول كتاب الطهارة حديث 39 .\r\n","page_name":" 121 ","page_number":121},
  {"content":"\r\nمسلمانان را به كشتن دادند و بر روى خليفه به حق پيامبر ص شمشير كشيدند از گناه تبرئه كنيم ؟ ! يا كسانى كه در « صفين » و « نهروان » اجتماع كردند و سر به شورش در برابر وصى و جانشين پيامبر ص و برگزيده مسلمين برداشتند ، و خونهاى بى حساب ريختند ، مشمول رضاى خدا بدانيم ، و بگوئيم گرد و غبار عصيان نيز بر دامان آنها ننشسته است ؟ ! و از اين عجيبتر عذر كسانى است كه تمام اين مخالفتها را به عنوان اينكه آنها « مجتهد » بودند و مجتهد معذور است توجيه مىكنند ! اگر بشود چنين گناهان عظيمى را به وسيله « اجتهاد » توجيه كرد ديگر هيچ قاتلى را نمىتوان ملامت نمود ، و يا حدود الهى را در باره او اجرا كرد ، چرا كه ممكن است اجتهاد كرده باشد .\r\nو به تعبير ديگر در ميدان جمل يا صفين و يا نهروان دو گروه در مقابل هم ايستادند كه قطعا هر دو بر حق نبودند ، چرا كه جمع بين ضدين محال است ، با اين حال چگونه مىتوان هر دو را مشمول رضاى خدا دانست ، در حالى كه مساله از مسائل پيچيده و مشكلى نبود كه تشخيص آن ممكن نباشد ؟ زيرا همه مىدانستند على ع يا بر طبق نص پيامبر ص و يا با انتخاب مسلمين خليفه بر حق او است ، در عين حال بر روى او شمشير كشيدند ، اين كار را چگونه مىتوان از طريق اجتهاد توجيه كرد ؟ ! چرا شورش « اصحاب رده » را در زمان ابو بكر از طريق اجتهاد توجيه نمىكنند و رسما آنها را مرتد مىشمرند ، اما شورشيان « جمل » و « صفين » و « نهروان » را مبراى از هر گونه گناه مىدانند ؟ ! به هر حال به نظر مىرسد كه مساله تنزيه صحابه به طور مطلق يك حكم سياسى بوده كه گروهى بعد از پيامبر ص براى حفظ موقعيت خود روى آن\r\n","description":"","footnote":"","page_name":" 122 ","page_number":122},
  {"content":"\r\nتكيه كردند ، تا خود را از هر گونه انتقادى مصون و محفوظ دارند و اين مطلبى است كه نه با حكم عقل مىسازد ، و نه با تواريخ مسلم اسلامى ، و شعرى است كه ما را در قافيه خود گرفتار خواهد كرد .\r\nچه بهتر كه ما در عين احترام به صحابه رسول اللَّه ص و كسانى كه همواره در خط او بودند معيار قضاوت در باره آنها را اعمال و عقائدشان در طول زندگانيشان از آغاز تا انجام در نظر بگيريم ، همان معيارى كه از قرآن استفاده كرده‌ايم و همان معيارى كه خود پيامبر ص يارانش را با آن مىسنجيد .\r\n\r\n2 - محبت متقابل اسلامى\r\nدر روايات اسلامى كه در تفسير آيه اخير آمده است تاكيد فراوانى روى اصل « رحماء بينهم » ديده مىشود .\r\nاز جمله در حديثى از امام صادق ع مىخوانيم :\r\nالمسلم اخو المسلم ، لا يظلمه ، و لا يخذله ، و لا يخوفه ، و يحق على المسلم الاجتهاد فى التواصل ، و التعاون على التعاطف ، و المواساة لاهل الحاجة ، و تعاطف بعضهم على بعض ، حتى تكونوا كما امركم اللَّه عز و جل :\r\nرحماء بينكم ، متراحمين ، مغتمين لما غاب عنكم من امرهم ، على ما مضى عليه معشر الانصار على عهد رسول اللَّه ( ص )\r\n: « مسلمان برادر مسلمان است به او ستم نمىكند ، تنهايش نمىگذارد ، تهديدش نمىكند ، و سزاوار است مسلمان در ارتباط و پيوند و تعاون و محبت و مواسات با نيازمندان كوشش كند ، و نسبت به يكديگر مهربان باشند ، تا مطابق گفته خداوند » * ( رُحَماءُ بَيْنَهُمْ ) * « نسبت به يكديگر با محبت رفتار كنيد ، و حتى در غياب آنها نسبت به امورشان دلسوزى كنيد ، آن گونه كه انصار در عصر رسول اللَّه بودند » ( 1 ) .\r\n\r\n","description":"","footnote":"\r\n( 1 ) « اصول كافى » مطابق نقل نور الثقلين جلد 5 صفحه 77 ( حديث 91 ) .\r\n","page_name":" 123 ","page_number":123},
  {"content":"\r\nولى عجيب است كه مسلمانان امروز از رهنمودهاى مؤثر اين آيه و ويژگيهايى كه براى مؤمنان راستين و ياران رسول اللَّه ص نقل مىكند فاصله گرفته‌اند ، گاه آن چنان به جان هم مىافتند و كينه توزى و خونريزى مىكنند كه هرگز دشمنان اسلام آن چنان نكردند ! گاه با كفار آن چنان پيوند دوستى مىبندند كه گويى برادرانى از يك اصل و نسبند .\r\nنه خبرى از آن ركوع و سجود است ، و نه آن نيات پاك و « ابتغاء فضل اللَّه » و نه آثار سجود در چهره‌ها نمايان ، و نه آن نمو و رشد و جوانه زدن و قوى شدن و روى پاى خود ايستادن .\r\nو عجب اينكه هر قدر از اين اصول قرآنى فاصله گرفته‌ايم به درد و رنج و ذلت و نكبت بيشترى گرفتار شده‌ايم ، ولى باز متوجه نيستيم از كجا ضربه مىخوريم ؟ باز « حميتهاى جاهليت » مانع انديشه و تجديد نظر و بازگشت به قرآن است ، خدايا ما را از اين خواب عميق و خطرناك بيدار كن .\r\nخداوندا ! به ما توفيقى رحمت كن كه ويژگيهاى اخلاقى ياران راستين پيامبر ص و اصحاب خالص او را كه در اين آيات آمده است در خود زنده كنيم .\r\nبار الها ! شدت در مقابل دشمنان ، محبت در برابر دوستان ، تسليم در برابر فرمان تو ، توجه به عنايات خاص تو ، و تلاش و كوشش براى بارور ساختن جامعه اسلامى ، و پيشرفت و گسترش آن را به ما عنايت فرما .\r\nپروردگارا ! از تو فتح مبينى مىخواهيم كه جامعه اسلامى ما در سايه آن به حركت در آيد ، و در عصر و زمانى كه نياز به معنويت از هر وقت ديگر\r\n","description":"","footnote":"","page_name":" 124 ","page_number":124},
  {"content":"\r\nبيشتر است تعليمات اين آئين حياتبخش را به مردم جهان عرضه كنيم ، هر روز قلوب تازه اى را در تسخير اسلام در آوريم ، و كشور تازه اى از كشور دلها را فتح نمائيم ( آمين يا رب العالمين ) .\r\nپايان سوره فتح 6 : شوال : 1405 4 : 4 : 1364\r\n","description":"","footnote":"","page_name":" 125 ","page_number":125},
  {"content":"\r\n","description":"","footnote":"","page_name":" 126 ","page_number":126},
  {"content":"\r\n\r\n‹ 49 › سوره حجرات اين سوره در مدينه نازل شده و 18 آيه است\r\n","description":"","footnote":"","page_name":" 127 ","page_number":127},
  {"content":"\r\n","description":"","footnote":"","page_name":" 128 ","page_number":128},
  {"content":"\r\n\r\nمحتواى سوره حجرات\r\nدر اين سوره كه بيش از هيجده آيه ندارد مسائل بسيار مهمى در ارتباط با شخص پيامبر و جامعه اسلامى نسبت به يكديگر مطرح شده ، و از آنجا كه بسيارى از مسائل مهم اخلاقى در آن عنوان گرديده مىتوان آن را « سوره اخلاق و آداب » ناميد .\r\nرويهمرفته بخشهاى مختلف اين سوره را اين گونه مىتوان خلاصه كرد :\r\nبخش اول : آيات آغاز سوره است كه آداب برخورد با پيشواى بزرگ اسلام پيغمبر اكرم ص ، و اصولى را كه مسلمانان در محضر او بايد به كار بندند ، بيان مىكند .\r\nبخش دوم : اين سوره مشتمل بر يك سلسله اصول مهم « اخلاق اجتماعى » است كه به كار بستن آنها محبت و صفا و صميميت و امنيت و اتحاد را در جامعه اسلامى حفظ مىكند ، و به عكس فراموش كردن آنها مايه بدبينى و نفاق و پراكنده گى و ناامنى است .\r\nبخش سوم : دستوراتى است كه مربوط به چگونگى مبارزه با اختلافات و درگيريهايى است كه احيانا در ميان مسلمانان روى مىدهد .\r\nبخش چهارم : از معيار ارزش انسان در پيشگاه خدا و اهميت مساله تقوى سخن مىگويد .\r\nبخش پنجم : روى اين مساله تاكيد دارد كه ايمان تنها به گفتار نيست بلكه بايد علاوه بر اعتقاد قلبى آثار آن در اعمال انسانى ، و در جهاد با اموال و نفوس آشكار گردد .\r\nبخش ششم : از اين بحث مىكند كه اسلام و ايمان يك هديه بزرگ\r\n","description":"","footnote":"","page_name":" 129 ","page_number":129},
  {"content":"\r\nالهى براى مؤمنان است ، بجاى اينكه در پذيرش آن منتى بگذارند بايد فوق العاده ممنون و شكرگزار باشند كه مشمول اين هديه شده‌اند .\r\nو بالآخره بخش هفتم كه آخرين قسمت اين سوره است از علم خداوند و آگاهى او از همه اسرار نهان عالم هستى و اعمال انسانها سخن مىگويد كه در حقيقت به منزله ضامن اجرا است براى تمام بخشهايى كه در اين سوره آمده است .\r\nنامگذارى اين سوره به سوره « حجرات » به تناسب آيه چهارم اين سوره است كه اين كلمه در آن به كار رفته و تفسير آن را به زودى خواهيم دانست .\r\n\r\nفضيلت تلاوت اين سوره\r\nدر فضيلت تلاوت اين سوره همين بس كه در حديثى از پيامبر گرامى اسلام ص مىخوانيم :\r\nمن قرأ سورة الحجرات اعطى من الاجر عشر حسنات بعدد من اطاع اللَّه و من عصاه\r\n: « هر كس سوره » حجرات « را بخواند به عدد تمام كسانى كه خدا را اطاعت يا عصيان كرده‌اند ده حسنه به او داده مىشود » ! .\r\nو در حديث ديگرى از امام صادق ع آمده است :\r\nمن قرأ سورة الحجرات فى كل ليلة ، او فى كل يوم ، كان من زوار محمد ( ص ) :\r\n« هر كس سوره حجرات را در هر شب يا هر روز بخواند از زائران محمد ص خواهد بود » .\r\nبديهى است اين همه حسنات به عدد مطيعان و عاصيان در صورتى است كه اعمال هر يك از اين دو را كه در آيات اين سوره منعكس است دقيقا در نظر بگيرد ، و در آن بينديشد ، و مسير خود را بر اولى منطبق و از دومى\r\n","description":"","footnote":"","page_name":" 130 ","page_number":130},
  {"content":"\r\nجدا سازد .\r\nو نيز نائل شدن به زيارت شخص پيامبر ص فرع بر اين است كه آدابى را كه در اين سوره در رابطه با شخص او آمده عملا به كار گيرد ، چرا كه تلاوت همه جا مقدمه عمل است .\r\n","description":"","footnote":"","page_name":" 131 ","page_number":131},
  {"content":"\r\n\r\n[ سوره الحجرات ‹ 49 › : آيات 1 تا 5 
  ]\r\nبِسْمِ اللَّه الرَّحْمنِ الرَّحِيمِ\r\nيا أَيُّهَا الَّذِينَ آمَنُوا لا تُقَدِّمُوا بَيْنَ يَدَيِ اللَّه وَرَسُولِه وَاتَّقُوا اللَّه إِنَّ اللَّه سَمِيعٌ عَلِيمٌ ‹ 1 › يا أَيُّهَا الَّذِينَ آمَنُوا لا تَرْفَعُوا أَصْواتَكُمْ فَوْقَ صَوْتِ النَّبِيِّ وَلا تَجْهَرُوا لَه بِالْقَوْلِ كَجَهْرِ بَعْضِكُمْ لِبَعْضٍ أَنْ تَحْبَطَ أَعْمالُكُمْ وَأَنْتُمْ لا تَشْعُرُونَ ‹ 2 › إِنَّ الَّذِينَ يَغُضُّونَ أَصْواتَهُمْ عِنْدَ رَسُولِ اللَّه أُولئِكَ الَّذِينَ امْتَحَنَ اللَّه قُلُوبَهُمْ لِلتَّقْوى لَهُمْ مَغْفِرَةٌ وَأَجْرٌ عَظِيمٌ ‹ 3 › إِنَّ الَّذِينَ يُنادُونَكَ مِنْ وَراءِ الْحُجُراتِ أَكْثَرُهُمْ لا يَعْقِلُونَ ‹ 4 ›\r\nوَ لَوْ أَنَّهُمْ صَبَرُوا حَتَّى تَخْرُجَ إِلَيْهِمْ لَكانَ خَيْراً لَهُمْ وَاللَّه غَفُورٌ رَحِيمٌ ‹ 5 ›\r\n","description":"","footnote":"","page_name":" 132 ","page_number":132},
  {"content":"\r\n\r\nترجمه :\r\nبنام خداوند بخشنده بخشايشگر 1 - اى كسانى كه ايمان آورده‌ايد چيزى را بر خدا و رسولش مقدم نشمريد و پيشى مگيريد و تقواى الهى پيشه كنيد كه خداوند شنوا و داناست .\r\n2 - اى كسانى كه ايمان آورده‌ايد صداى خود را فراتر از صداى پيامبر نكنيد ، و در برابر او بلند سخن مگوييد ( و داد و فرياد نزنيد ) آن گونه كه بعضى از شما در برابر بعضى مىكنند ، مبادا اعمال شما نابود گردد در حالى كه نمىدانيد ! 3 - آنها كه صداى خود را نزد رسول خدا كوتاه مىكنند كسانى هستند كه خداوند قلوبشان را براى تقوى خالص نموده ، و براى آنها آمرزش و پاداش عظيمى است .\r\n4 - ( ولى ) كسانى كه تو را از پشت حجره‌ها بلند صدا مىزنند اكثرشان نمىفهمند ! 5 - هر گاه آنها صبر مىكردند تا خود به سراغشان آيى براى آنها بهتر بود و خداوند غفور و رحيم است .\r\n\r\nشان نزول :\r\nمفسران براى آيه نخست شان نزولهايى ذكر كرده‌اند ، و براى آيات بعد شان نزولهاى ديگرى .\r\nاز جمله شان نزولهايى كه براى آيه نخست ذكر كرده‌اند اين است كه :\r\nپيامبر ص به هنگام حركت به سوى « خيبر » مىخواست كسى را بجاى خود در « مدينه » نصب كند ، عمر شخص ديگرى را پيشنهاد كرد آيه فوق نازل شد و دستور داد بر خدا و پيامبر پيشى مگيريد ( 1 ) .\r\nبعضى ديگر گفته‌اند : جمعى از مسلمانان گاه گاه مىگفتند اگر چنين مطلبى در باره ما نازل مىشد بهتر بود ، آيه فوق نازل گشت و گفت بر خدا و پيامبرش پيشى مگيريد ( 2 ) .\r\n\r\n","description":"","footnote":"\r\n( 1 و 2 ) « تفسير قرطبى » جلد 9 صفحه 6121 .\r\n","page_name":" 133 ","page_number":133},
  {"content":"\r\nبعضى ديگر گفته‌اند : آيه اشاره به اعمال بعضى از مسلمانهاست كه پاره اى از مراسم عبادات خود را پيش از موقع انجام دادند و آيه فوق نازل شد و آنها را از اين گونه كارها نهى كرد ( 1 ) .\r\nو اما در مورد آيه دوم گفته‌اند : گروهى از طايفه « بنى تميم » و اشراف آنها وارد مدينه شدند هنگامى كه داخل مسجد پيامبر ص گشتند صدا را بلند كرده ، از پشت حجره هايى كه منزلگاه پيامبر ص بود فرياد زدند :\r\nيا محمد اخرج الينا ! : « اى محمد ! بيرون بيا » ! اين سر و صداها و تعبيرات نامؤدبانه پيامبر ص را ناراحت ساخت هنگامى كه بيرون آمد گفتند آمده‌ايم تا با تو مفاخره كنيم ! اجازه ده تا « شاعر » و « خطيب ما » افتخارات قبيله « بنى تميم » را بازگو كند پيامبر اجازه داد .\r\nنخست خطيب آنها برخاست و از فضائل خيالى طائفه « بنى تميم » مطالب بسيارى گفت .\r\nپيامبر ص به « ثابت بن قيس » ( 2 ) فرمود پاسخ آنها را بده ، او برخاست خطبه بليغى در جواب آنها ايراد كرد بطورى كه خطبه آنها را از اثر انداخت ! سپس « شاعر » آنها برخاست و اشعارى در مدح اين قبيله گفت كه « حسان بن ثابت » شاعر معروف مسلمان پاسخ كافى به او داد .\r\nدر اين هنگام يكى از اشراف آن قبيله بنام « اقرع » گفت : اين مرد خطيبش از خطيب ما تواناتر ، و شاعرش از شاعر ما لا يقتر است ، و آهنگ صداى آنها نيز از ما برتر مىباشد .\r\nدر اين موقع پيامبر ص براى جلب قلب آنها دستور داد هداياى خوبى\r\n\r\n","description":"","footnote":"\r\n( 1 ) « تفسير قرطبى » جلد 9 صفحه 6121 .\r\n( 2 ) « ثابت بن قيس » خطيب انصار و خطيب پيامبر ( ص ) بود ، همانگونه كه « حسان » شاعر حضرت بود ( اسد الغابه جلد 1 صفحه 229 ) .\r\n","page_name":" 134 ","page_number":134},
  {"content":"\r\nبه آنها دادند آنها تحت تاثير مجموع اين مسائل واقع شدند و به نبوت پيامبر اعتراف كردند .\r\nآيات مورد بحث ناظر به سر و صداى آنها در پشت خانه پيامبر ص است .\r\nشان نزول ديگرى ذكر كرده‌اند كه هم مربوط به آيه اول ، و هم آيات بعد است ، و آن اينكه : در سال نهم هجرت كه « عام الوفود » بود ( سالى كه هيئتهاى گوناگونى از قبائل براى عرض اسلام يا عهد و قرار داد خدمت پيامبر ص آمدند ) هنگامى كه نمايندگان قبيله « بنى تميم » خدمت پيامبر ص رسيدند ابو بكر به پيامبر ص پيشنهاد كرد كه « قعقاع » ( يكى از اشراف قبيله ) امير آنها گردد ، و عمر پيشنهاد كرد ، « اقرع بن حابس » ( فرد ديگرى از آن قبيله ) امير شود ، در اينجا ابو بكر به عمر گفت : مىخواستى با من مخالفت كنى ؟\r\nعمر گفت : من هرگز قصد مخالفت نداشتم ، در اين موقع سر و صداى هر دو در محضر پيامبر ص بلند شد ، آيات فوق نازل گشت ، يعنى نه در كارها بر پيامبر ص پيشى گيريد ، و نه در كنار خانه پيامبر ص سر و صدا راه بيندازيد ( 1 ) .\r\n\r\nتفسير : آداب حضور پيامبر ( ص )\r\nچنان كه در محتواى سوره اشاره كرديم در اين سوره يك رشته از مباحث مهم اخلاقى و دستورات انضباطى نازل شده كه آن را شايسته نام « سوره اخلاق » مىكند ، و در آيات مورد بحث كه در آغاز سوره قرار گرفته ، به دو قسمت از اين\r\n\r\n","description":"","footnote":"\r\n( 1 ) « تفسير قرطبى » جلد 9 صفحه 6121 ، و تفسير فى ظلال القرآن جلد 7 صفحه 524 ، و سيره ابن هشام جلد 4 صفحه 206 به بعد ( با تفاوتهايى ) اين داستان را نقل كرده‌اند ( اين حديث در صحيح بخارى نيز آمده است - صحيح بخارى جزء 6 صفحه 172 در تفسير سوره حجرات ) .\r\n","page_name":" 135 ","page_number":135},
  {"content":"\r\nدستورات اشاره شده است :\r\nنخست تقدم نيافتن بر خدا و پيامبر ص ، و ديگرى در محضر پيامبر ص سر و صدا و قال و غوغا راه نينداختن .\r\nبعد مىفرمايد : « اى كسانى كه ايمان آورده‌ايد چيزى را در برابر خدا و رسولش مقدم نشمريد ، و تقواى الهى پيشه كنيد ، كه خداوند شنوا و داناست » ( * ( يا أَيُّهَا الَّذِينَ آمَنُوا لا تُقَدِّمُوا بَيْنَ يَدَيِ اللَّه وَرَسُولِه وَاتَّقُوا اللَّه إِنَّ اللَّه سَمِيعٌ عَلِيمٌ ) * ) .\r\nمنظور از مقدم نداشتن چيزى در برابر خدا و پيامبر پيشى نگرفتن بر آنها در كارها ، و ترك عجله و شتاب در مقابل دستور خدا و پيامبر ص است .\r\nگرچه بعضى از مفسران خواسته‌اند مفهوم آيه را محدود كنند ، و آن را منحصر به انجام عبادات قبل از وقت ، يا سخن گفتن قبل از سخن پيامبر ص و امثال آن بدانند ، ولى روشن است كه آيه مفهوم وسيع و گسترده اى دارد و هر گونه پيشى گرفتن را در هر برنامه اى شامل مىشود ( 1 ) .\r\nمسئوليت انضباط « رهروان » در برابر « رهبران » آن هم يك رهبر بزرگ الهى ايجاب مىكند كه در هيچ كار ، و هيچ سخن و برنامه ، بر آنها پيشى نگيرند ، و شتاب و عجله نكنند .\r\nالبته اين بدان معنا نيست كه اگر پيشنهاد يا مشورتى دارند در اختيار\r\n\r\n","description":"","footnote":"\r\n( 1 ) « * ( لا تُقَدِّمُوا ) * » به صورت فعل متعدى است ، و مفعول آن محذوف است ، و در تقدير چنين مىباشد لا تقدموا امرا بين يدى اللَّه و رسوله ، بعضى نيز احتمال داده‌اند كه اين فعل در اينجا به معنى فعل لازم باشد ، و مفهوم آن لا * ( تُقَدِّمُوا بَيْنَ يَدَيِ اللَّه ) * . . . است ، گرچه اين دو تفسير از نظر اصول ادبى متفاوت است ، ولى از نظر معنا و نتيجه تفاوتى ندارد ، و به هر حال منظور اين است كه در هيچ چيز بر خدا و پيامبر ( ص ) پيشى نگيرند .\r\n","page_name":" 136 ","page_number":136},
  {"content":"\r\nرهبر الهى نگذارند ، بلكه منظور جلو افتادن و تصميم گرفتن و انجام دادن پيش از تصويب آنها است حتى نبايد در باره مسائل بيش از اندازه لازم سؤال و گفتگو كرد ، بايد گذاشت كه رهبر خودش به موقع مسائل را مطرح كند آن هم رهبر معصوم كه از چيزى غفلت نمىكند ، و نيز اگر كسى سؤالى از او مىكند نبايد ديگران پيش قدم شده ، پاسخ سؤال را عجولانه بگويند ، در حقيقت همه اين معانى در مفهوم آيه جمع است .\r\nآيه بعد اشاره به دستور دوم كرده ، مىگويد : « اى كسانى كه ايمان آورده‌ايد ! صداى خود را فراتر از صداى پيامبر نكنيد و در برابر او بلند سخن نگوئيد و داد و فرياد نزنيد ، آن گونه كه بعضى از شما در برابر بعضى مىكنند مبادا اعمال شما حبط و نابود گردد در حالى كه نمىدانيد » ( * ( يا أَيُّهَا الَّذِينَ آمَنُوا لا تَرْفَعُوا أَصْواتَكُمْ فَوْقَ صَوْتِ النَّبِيِّ وَلا تَجْهَرُوا لَه بِالْقَوْلِ كَجَهْرِ بَعْضِكُمْ لِبَعْضٍ أَنْ تَحْبَطَ أَعْمالُكُمْ وَأَنْتُمْ لا تَشْعُرُونَ ) * ) .\r\nجمله اول * ( ( لا تَرْفَعُوا أَصْواتَكُمْ . . . ) ) * اشاره به اين است كه صدا را بلندتر از صداى پيامبر ص نكنيد ، كه اين خود يك نوع بى ادبى در محضر مبارك او است ، پيامبر ص كه جاى خود دارد اين كار در برابر پدر و مادر و استاد و معلم نيز مخالف احترام و ادب است .\r\nاما جمله ( لا * ( تَجْهَرُوا لَه بِالْقَوْلِ ) * . . . ) ممكن است تاكيدى بر همان معنى جمله اول باشد يا اشاره به مطلب تازه اى و آن ترك خطاب پيامبر ص با جمله « يا محمد » و تبديل آن به « يا رسول اللَّه » است .\r\nاما جمعى از مفسران در تفاوت بين اين دو جمله چنين گفته‌اند : جمله اول ، ناظر به زمانى است كه مردم با پيامبر ص هم سخن مىشوند كه نبايد صداى خود را از صداى او برتر كنند ، و جمله دوم مربوط به موقعى است كه\r\n","description":"","footnote":"","page_name":" 137 ","page_number":137},
  {"content":"\r\nپيامبر ص خاموش است و در محضرش سخن مىگويند ، در اينحالت نيز نبايد صدا را زياد بلند كنند .\r\nجمع ميان اين معنى و معنى سابق نيز مانعى ندارد و با شان نزول آيه نيز سازگار است . و به هر حال ظاهر آيه بيشتر اين است كه دو مطلب متفاوت را بيان مىكند .\r\nبديهى است اگر اين گونه اعمال به قصد توهين به مقام شامخ نبوت باشد موجب كفر است و بدون آن ايذاء و گناه .\r\nدر صورت اول علت حبط و نابودى اعمال روشن است ، زيرا كفر علت حبط ( از ميان رفتن ثواب عمل نيك ) مىشود .\r\nو در صورت دوم نيز مانعى ندارد كه چنين عمل زشتى باعث نابودى ثواب بسيارى از اعمال گردد ، و ما سابقا در بحث « حبط » گفته‌ايم كه نابود شدن ثواب بعضى از اعمال به خاطر بعضى از گناهان خاص ، بى مانع است ، همانگونه كه نابود شدن اثر بعضى از گناهان به وسيله اعمال صالح نيز قطعى است ، و دلائل فراوانى در آيات قرآن يا روايات اسلامى بر اين معنى وجود دارد ، هر چند اين معنى به صورت يك قانون كلى در همه « حسنات » و « سيئات » ثابت نشده است ، اما در مورد بعضى از « حسنات » و « سيئات » مهم ، دلائلى نقلى وجود دارد و دليلى هم از عقل بر خلاف آن نيست ( 1 ) .\r\nدر روايتى آمده است : هنگامى كه آيه فوق نازل شد « ثابت بن قيس » ( خطيب پيامبر ص ) كه صداى رسايى داشت گفت : من بودم كه صدايم را از صداى پيامبر ص فراتر مىكردم ، و در برابر او بلند سخن مىگفتم ، اعمال من نابود شد ، و من اهل دوزخم !\r\n\r\n","description":"","footnote":"\r\n( 1 ) شرح بيشتر پيرامون مساله « حبط » را در جلد دوم صفحه 70 ( ذيل آيه 217 سوره بقره ) مطالعه فرمائيد .\r\n","page_name":" 138 ","page_number":138},
  {"content":"\r\nاين مطلب به گوش پيامبر ص رسيد ، فرمود : « چنين نيست او اهل بهشت است » ( زيرا او اين كار را به هنگام ايراد خطابه براى مؤمنان يا در برابر مخالفان كه اداء يك وظيفه اسلامى بود انجام مىداد ) ( 1 ) .\r\nهمانگونه كه عباس بن عبد المطلب نيز در جنگ « حنين » به فرمان پيامبر ص با صداى بلند فراريان را دعوت به بازگشت نمود .\r\nآيه بعد براى تاكيد بيشتر روى اين موضوع پاداش كسانى را كه به اين دستور الهى عمل مىكنند ، و انضباط و ادب را در برابر پيامبر ص رعايت مىنمايند چنين بيان مىكند : « آنها كه صداى خود را نزد رسول خدا كوتاه مىكنند كسانى هستند كه خداوند قلوبشان را براى تقوا خالص و گسترده ساخته و براى آنها آمرزش و پاداش عظيمى است » ( * ( إِنَّ الَّذِينَ يَغُضُّونَ أَصْواتَهُمْ عِنْدَ رَسُولِ اللَّه أُولئِكَ الَّذِينَ امْتَحَنَ اللَّه قُلُوبَهُمْ لِلتَّقْوى لَهُمْ مَغْفِرَةٌ وَأَجْرٌ عَظِيمٌ ) * ) ( 2 ) .\r\n« يغضون » از ماده « غض » ( بر وزن حظ ) به معنى كم كردن و كوتاه نمودن نگاه يا صدا است ، و نقطه مقابل آن خيره نگاه كردن ، و صدا را بلند نمودن است .\r\n« امتحن » از ماده « امتحان » در اصل به معنى ذوب كردن طلا\r\n\r\n","description":"","footnote":"\r\n( 1 ) « مجمع البيان » جلد 9 صفحه 130 - اين حديث با مختصر تفاوتى در كلمات بسيارى از مفسران و محدثان از جمله در نور الثقلين ، صحيح بخارى ، تفسير فى ظلال ، و مراغى آمده است .\r\n( 2 ) « لام » در « للتقوى » در حقيقت « لام غايت » است نه « لام علت » يعنى قلوب آنها را خالص و آماده براى پذيرش تقوى مىنمايد ، چرا كه اگر قلب خالص نشود و از آلودگيها پاك نگردد تقواى حقيقى در آن جايگزين نمىشود .\r\n","page_name":" 139 ","page_number":139},
  {"content":"\r\nو گرفتن ناخالصى آن است ، و گاه به معنى « گستردن چرم » نيز آمده ، ولى بعدا در معنى آزمايش به كار رفته است ، مانند آيه مورد بحث ، آزمايشى كه نتيجه آن خلوص قلب و گستردگى آن براى پذيرش تقوى است .\r\nقابل توجه اينكه : در آيه قبل تعبير به « نبى » شده ، و در اينجا تعبير به « رسول اللَّه » ، و هر دو گويا اشاره به اين نكته است كه پيامبر ص از خود چيزى ندارد ، او فرستاده خدا و پيامآور او است ، اسائه ادب در برابر او اسائه ادب نسبت به خدا است ، و رعايت ادب نسبت به او رعايت نسبت به خداوند است .\r\nضمنا تعبير « مغفرة » به صورت نكره ، براى تعظيم و اهميت است ، يعنى خداوند آمرزش كامل و بزرگ نصيبشان مىكند ، و بعد از پاك شدن از گناه اجر عظيم به آنها عنايت مىفرمايد ، زيرا نخست شستشوى از گناه مطرح است ، سپس بهره مندى از پاداش عظيم الهى .\r\nآيه بعد براى تاكيد بيشتر ، اشاره به نادانى و بىخردى كسانى مىكند كه اين دستور الهى را پشت سر مىافكنند ، و چنين مىفرمايد : « كسانى كه تو را از پشت حجره‌ها بلند صدا مىزنند اكثرشان عقل و خرد ندارند » ! ( * ( إِنَّ الَّذِينَ يُنادُونَكَ مِنْ وَراءِ الْحُجُراتِ أَكْثَرُهُمْ لا يَعْقِلُونَ ) * ) .\r\nاين چه عقلى است كه انسان در برابر بزرگترين سفير الهى رعايت ادب نكند ، و با صداى بلند و نامؤدبانه ، همچون اعراب « بنى تميم » پشت خانه پيامبر ص بيايد ، و فرياد زند : يا محمد ! يا محمد ! اخرج الينا و آن كانون مهر و عطوفت پروردگار را بدينوسيله ايذاء و آزار نمايد .\r\nاصولا هر قدر سطح عقل و خرد انسان بالاتر مىرود بر ادب او افزوده مىشود ، زيرا « ارزشها » و « ضد ارزشها » را بهتر درك مىكند ، و به همين دليل بى ادبى هميشه نشانه بىخردى است ، يا به تعبير ديگر بى ادبى كار حيوان و ادب\r\n","description":"","footnote":"","page_name":" 140 ","page_number":140},
  {"content":"\r\nكار انسان است ؟\r\nتعبير به « * ( أَكْثَرُهُمْ لا يَعْقِلُونَ ) * » ( غالب آنها نمىفهمند ) يا به خاطر اين است كه اكثر در لغت عرب گاه به معنى « همه » مىآيد ، كه براى رعايت احتياط و ادب اين تعبير را به كار مىبرند كه حتى اگر يك نفر مستثنى بوده باشد حق او ضايع نشود ، گويى خداوند با اين تعبير مىفرمايد : من كه پروردگار شما هستم و به همه چيز احاطه علمى دارم به هنگام سخن گفتن رعايت آداب مىكنم ، پس شما چرا رعايت نمىكنيد ؟\r\nو يا اينكه به راستى در ميان آنها افراد عاقلى بوده‌اند كه روى عدم توجه و يا عادت هميشگى صدا را بلند مىكردند ، قرآن از اين طريق به آنها هشدار مىدهد كه عقل و فكر خود را به كار گيرند ، و ادب را فراموش نكنند .\r\n« حجرات » جمع « حجره » در اينجا اشاره به اطاقهاى متعددى است كه در كنار مسجد پيامبر ص براى همسران او تهيه شده بود ، و در اصل از ماده « حجر » ( بر وزن اجر ) به معنى منع است ، زيرا « حجره » مانع ورود ديگران در حريم زندگى انسان است ، و تعبير به « ورء » در اينجا به معنى بيرون است ، از هر طرف كه باشد ، زيرا در حجره‌هاى پيامبر به مسجد گشوده مىشد ، و افراد نادان و عجول گاه در برابر در حجره مىآمدند و فرياد يا محمد ! مىزدند قرآن آنها را از اين كار نهى مىكند .\r\nدر آخرين آيه مورد بحث براى تكميل اين معنى مىافزايد : « اگر آنها صبر مىكردند تا خود بيرون آيى ، و به سراغشان روى براى آنها بهتر بود » ( * ( وَلَوْ أَنَّهُمْ صَبَرُوا حَتَّى تَخْرُجَ إِلَيْهِمْ لَكانَ خَيْراً لَهُمْ ) * ) .\r\nدرست است كه عجله و شتاب گاه سبب مىشود كه انسان زودتر به مقصود خود برسد ، ولى شكيبايى و صبر در چنين مقامى مايه رحمت و آمرزش\r\n","description":"","footnote":"","page_name":" 141 ","page_number":141},
  {"content":"\r\nو اجر عظيم است ، و مسلما اين بر آن برترى دارد .\r\nو از آنجا كه افرادى ناآگاهانه قبلا مرتكب چنين كارى شده بودند ، و با نزول اين دستور الهى طبعا به وحشت مىافتادند ، قرآن به آنها نيز نويد مىدهد كه اگر توبه كنند مشمول رحمت خداوند مىشوند ، لذا در پايان آيه مىفرمايد : « و خداوند غفور و رحيم است » ( * ( وَاللَّه غَفُورٌ رَحِيمٌ ) * ) .\r\n\r\nنكته‌ها :\r\n\r\n1 - ادب برترين سرمايه است\r\nدر اسلام اهميت زيادى به مساله رعايت آداب ، و بر خورد توأم با احترام و ادب با همه كس ، و هر گروه ، وارد شده است كه به عنوان نمونه در اينجا به چند حديث اشاره مىشود .\r\n1 - على ع مىفرمايد :\r\nالاداب حلل مجددة\r\n: « رعايت ادب همچون لباس فاخر و زينتى و نو است » ( 1 ) .\r\nو در جاى ديگر مىفرمايد :\r\nالادب يغنى عن الحسب\r\n: « ادب انسان را از افتخارات پدران و نياكان بى نياز مىكند » ( 2 ) .\r\nدر حديث ديگرى از امام صادق ع مىخوانيم :\r\nخمس من لم تكن فيه لم يكن فيه كثير مستمتع ! قيل و ما هن يا ابن رسول اللَّه ؟\r\nقال : الدين و العقل و الحياء و حسن الخلق و حسن الادب :\r\n« پنج چيز است كه در هر كس نباشد صفات و امتيازات قابل ملاحظه اى\r\n\r\n","description":"","footnote":"\r\n( 1 ) « نهج البلاغه » حكمت 5 .\r\n( 2 ) « بحار الانوار » جلد 75 صفحه 68 .\r\n","page_name":" 142 ","page_number":142},
  {"content":"\r\nنخواهد داشت .\r\nعرض كردند : اى فرزند رسول اللَّه آنها چيست ؟\r\nفرمود : دين و عقل و حيا و حسن خلق و حسن ادب » ( 1 ) .\r\nو نيز در حديث ديگرى از همان امام ع مىخوانيم كه فرمود :\r\nلا يطمعن ذو الكبر فى الثناء الحسن ، و لا الخب فى كثرة الصديق ، و لا السيئ الادب فى الشرف :\r\n« افراد متكبر هرگز نبايد انتظار ذكر خير از سوى مردم داشته باشند و نه افراد نيرنگ باز انتظار كثرت دوستان ، و نه افراد بى ادب انتظار شرف و آبرو » ( 2 ) .\r\nبه همين دليل هنگامى كه در زندگى پيشوايان بزرگ اسلام دقت مىكنيم مىبينيم كه دقيقترين نكات مربوط به ادب را حتى با افراد كوچك رعايت مىكردند .\r\nاصولا دين مجموعه اى است از آداب : ادب در برابر خدا ، ادب در مقابل پيامبر ص و پيشوايان معصوم ع ، ادب در مقابل استاد و معلم ، و پدر و مادر ، و عالم و دانشمند .\r\nحتى دقت در آيات قرآن مجيد نشان مىدهد خداوند با آن مقام عظمت هنگامى كه با بندگان خود سخن مىگويد : آداب را كاملا رعايت مىكند ! جايى كه چنين است تكليف مردم در مقابل خدا و پيغمبرش روشن است .\r\nدر حديثى مىخوانيم : « هنگامى كه آيات آغاز سوره مؤمنون نازل شد ، و يك سلسله آداب اسلامى را به آنها دستور داد ، از جمله مساله خشوع در نماز پيامبر اسلام ص كه قبلا به هنگام نماز گاه به آسمان نظر مىافكند ديگر\r\n\r\n","description":"","footnote":"\r\n( 1 و 2 ) « بحار الانوار » جلد 75 صفحه 67 .\r\n","page_name":" 143 ","page_number":143},
  {"content":"\r\nسر بر نمىداشت ، و دائما به زمين نگاه مىفرمود » ( 1 ) .\r\nدر مورد پيامبر خدا نيز اين موضوع تا آن حد مهم است كه قرآن صريحا در آيات فوق مىگويد صدا را بلندتر از صداى پيامبر ص كردن و در مقابل او جار و جنجال راه انداختن موجب حبط اعمال و از بين رفتن ثواب است .\r\nروشن است تنها رعايت اين نكته در برابر پيامبر ص كافى نيست ، بلكه امور ديگرى كه از نظر سوء ادب همانند صداى بلند و جار و جنجال است نيز در محضرش ممنوع است ، و به اصطلاح فقهى در اينجا بايد « الغاء خصوصيت » و « تنقيح مناط » كرد ، و اشباه و نظائر آن را به آن ملحق نمود .\r\nدر آيه 63 سوره نور نيز مىخوانيم : لا تَجْعَلُوا دُعاءَ الرَّسُولِ بَيْنَكُمْ كَدُعاءِ بَعْضِكُمْ بَعْضاً كه جمعى از مفسران آن را چنين تفسير كرده‌اند : « هنگامى كه پيامبر را صدا مىزنيد با ادب و احترامى كه شايسته او است صدا كنيد نه همچون صدا زدن يكديگر » .\r\nجالب اينكه قرآن در آيات فوق رعايت ادب را در برابر پيامبر ص نشانه پاكى قلب و آمادگى آن براى پذيرش تقوى ، و سبب آمرزش و اجر عظيم مىشمرد ، در حالى كه بىادبان را همچون چهار پايان بى عقل معرفى مىكند ! حتى بعضى از مفسران آيات مورد بحث را توسعه داده گفته‌اند مراحل پائينتر ، مانند علما و دانشمندان و رهبران فكرى و اخلاقى را نيز شامل مىشود ، مسلمانان موظفند در برابر آنها نيز آداب را رعايت كنند .\r\nالبته در برابر امامان معصوم ع اين مساله روشنتر است ، حتى در رواياتى كه از طرق اهل بيت ع به ما رسيده مىخوانيم : « هنگامى كه يكى از ياران با حالت جنابت خدمتشان رسيد امام ع بدون مقدمه فرمود :\r\n\r\n","description":"","footnote":"\r\n( 1 ) « تفسير مجمع البيان » « تفسير فخر رازى » ذيل آيه 2 سوره مؤمنون .\r\n","page_name":" 144 ","page_number":144},
  {"content":"\r\nا ما تعلم انه لا ينبغى للجنب ان يدخل بيوت الانبياء ؟ !\r\n« آيا تو نمىدانى كه سزاوار نيست » جنب « وارد خانه پيامبران شود » ؟ ! ( 1 ) .\r\nو در روايت ديگرى تعبير به « ان بيوت الانبياء و اولاد الانبياء لا يدخلها الجنب » شده است ، كه هم خانه پيامبران را شامل مىشود و هم خانه فرزندان آنها را .\r\nكوتاه سخن اينكه مساله رعايت ادب در برابر كبير و صغير بخش مهمى از دستورات اسلامى را شامل مىشود ، كه اگر بخواهيم همه را مورد بحث قرار دهيم از شكل تفسير آيات بيرون مىرويم ، در اينجا اين بحث را با حديثى از امام سجاد على بن الحسين ع در رساله حقوق در مورد « رعايت ادب در برابر استاد » پايان مىدهيم ، فرمود :\r\n« حق كسى كه ترا تعليم و تربيت مىدهد اين است كه او را بزرگ دارى ، مجلسش را محترم بشمرى ، به سخنانش كاملا گوش فرا دهى ، و رو به روى او بنشينى ، صدايت را از صداى او برتر نكنى ، و هر گاه كسى از او سؤالى كند تو مبادرت به جواب ننمايى ، در محضرش با كسى سخن نگويى ، و نزد او از هيچكس غيبت نكنى ، اگر پشت سر از او بد گويند دفاع كنى ، عيوبش را مستور دارى ، و فضائلش را آشكار سازى ، با دشمنانش همنشين نشوى ، و دوستانش را دشمن ندارى ، هنگامى كه چنين كنى فرشتگان الهى گواهى مىدهند كه تو به سراغ او رفته اى و براى خدا از او علم آموخته اى نه براى خلق خدا » ( 2 ) .\r\n\r\n","description":"","footnote":"\r\n( 1 ) « بحار الانوار » جلد 27 صفحه 255 .\r\n( 2 ) « محجة البيضاء » جلد 3 صفحه 450 ( باب آداب الصحبة و المعاشرة ) .\r\n","page_name":" 145 ","page_number":145},
  {"content":"\r\n\r\n2 - بلند كردن صدا در كنار قبر پيامبر ( ص )\r\nجمعى از علماء و مفسران گفته‌اند : آيات مورد بحث همانگونه كه از بلند كردن صدا نزد پيامبر ص در زمان حياتش منع مىكند ، بعد از وفاتش را نيز شامل مىشود » .\r\nاگر منظور آنها شمول عبارت آيه است ، ظاهر آيه مخصوص زمان حيات رسول اللَّه ص است ، زيرا مىگويد : « صداى خود را برتر از صداى او نكنيد » و اين در حالى است كه پيامبر ص حيات جسمانى داشته باشد و سخن بگويد .\r\nولى اگر منظور مناط و فلسفه حكم است كه در اين گونه موارد روشن است و اهل عرف الغاى خصوصيت مىكنند ، تعميم مذكور بعيد به نظر نمىرسد ، زيرا مسلم است هدف در اينجا رعايت ادب و احترام نسبت به ساحت قدس پيامبر ص است ، بنا بر اين هر گاه بلند كردن صدا در كنار قبر پيامبر ص نوعى هتك و بى احترامى باشد بدون شك جائز نيست ، مگر اينكه به صورت اذان نماز ، يا تلاوت قرآن ، يا ايراد خطابه و امثال آن بوده باشد كه در اين گونه موارد ، نه در حيات پيامبر ص ممنوع است و نه در ممات او .\r\nدر حديثى در اصول كافى از امام باقر ع در باره ماجراى وفات امام حسن مجتبى ع و ممانعتى كه از سوى « عايشه » در زمينه دفن آن حضرت در جوار پيامبر ص به عمل آمد و سر و صداهايى كه بلند شد مىخوانيم : امام حسين ع به آيه « * ( يا أَيُّهَا الَّذِينَ آمَنُوا لا تَرْفَعُوا أَصْواتَكُمْ فَوْقَ صَوْتِ النَّبِيِّ ) * » . . .\r\nاستدلال فرمود ، و از رسول خدا ص اين جمله را نقل كرد :\r\nان اللَّه حرم من المؤمنين امواتا ما حرم منهم احياء :\r\n« خداوند آنچه را از مؤمنان در حال حيات تحريم كرده در حال مماتشان نيز تحريم كرده است ( 2 ) .\r\n\r\n","description":"","footnote":"\r\n( 1 ) « روح المعانى » جلد 26 صفحه 125 .\r\n( 2 ) « اصول كافى » مطابق نقل « نور الثقلين » جلد 5 صفحه 80 .\r\n","page_name":" 146 ","page_number":146},
  {"content":"\r\nاين حديث گواه ديگرى بر عموميت مفهوم آيه است .\r\n\r\n3 - انضباط اسلامى در همه چيز و همه جا\r\nمساله مديريت و فرماندهى بدون رعايت انضباط هرگز به سامان نمىرسد و اگر بخواهند كسانى كه تحت پوشش مديريت و رهبرى قرار دارند به طور خودسرانه عمل كنند شيرازه كارها به هم مىريزد ، هر قدر هم رهبر و فرمانده لايق و شايسته باشند .\r\nبسيارى از شكستها و ناكاميها كه دامنگير جمعيتها و گروه‌ها و لشكرها شده از همين رهگذر بوده است ، و مسلمانان نيز طعم تلخ تخلف از اين دستور را بارها در زمان پيامبر ص يا بعد از او چشيده‌اند كه روشنترين آنها داستان شكست احد به خاطر بى انضباطى گروه اندكى از جنگجويان بود .\r\nقرآن مجيد اين مساله فوق العاده مهم را در عبارات كوتاه آيات فوق به صورت جامع و جالب مطرح ساخته ، مىگويد : * ( يا أَيُّهَا الَّذِينَ آمَنُوا لا تُقَدِّمُوا بَيْنَ يَدَيِ اللَّه وَرَسُولِه ) * .\r\nوسعت مفهوم آيه چنان كه گفتيم به قدرى زياد است كه هر گونه « تقدم » و « تاخر » و گفتار و رفتار خودسرانه و خارج از دستور رهبرى را شامل مىشود .\r\nبا اينحال در تاريخ زندگى پيامبر ص موارد زيادى ديده مىشود كه افرادى بر فرمان او پيشى گرفتند ، يا عقب افتادند و از اطاعت آن سرپيچى نمودند و مورد ملامت و سرزنش شديد قرار گرفتند ، از جمله اينكه :\r\n1 - هنگامى كه پيامبر ص براى فتح مكه حركت فرمود ( سال هشتم هجرت ) ماه مبارك رمضان بود ، جمعيت زيادى با حضرت بودند ، گروهى سواره و گروهى پياده ، وقتى به منزلگاه « كراع الغميم » رسيد دستور داد ظرف آبى آوردند\r\n","description":"","footnote":"","page_name":" 147 ","page_number":147},
  {"content":"\r\nو حضرت ص روزه خود را افطار كرد ، همراهان نيز افطار كردند ، ولى عجب اينكه جمعى از آنها بر پيامبر ص پيشى گرفتند و حاضر به افطار نشدند و بر روزه خود باقى ماندند ، پيامبر آنها را عصاة يعنى « جمعيت گنهكاران » ناميد ( 1 ) .\r\n2 - نمونه اى ديگر در داستان « حجة الوداع » در سال دهم هجرت اتفاق افتاد ، كه پيامبر ص دستور داد منادى ندا كند ، هر كس حيوان قربانى با خود نياورده بايد نخست « عمره » بجا آورد و از احرام بيرون آيد ، سپس مراسم حج را انجام دهد ، و اما آنها كه قربانى همراه خود آورده‌اند ( و حج آنها حج افراد است ) بايد بر احرام خود باقى بمانند ، سپس افزود اگر من شتر قربانى نياورده بودم عمره را تكميل مىكردم ، و از احرام بيرون مىآمدم .\r\nولى گروهى از انجام اين دستور سر باز زدند و گفتند چگونه ممكن است پيامبر ص بر احرام خود باقى بماند ، و ما از احرام بيرون آئيم ؟ آيا زشت نيست كه ما به سوى مراسم حج بعد از انجام عمره برويم در حالى كه قطره‌هاى آب غسل ( جنابت ) از ما فرو مىريزد .\r\nپيامبر ص از اين تخلف و بى انضباطى سخت ناراحت شد و آنها را شديدا سرزنش كرد ( 2 ) .\r\n3 - داستان تخلف از لشكر « اسامه » در آستانه وفات پيامبر ص معروف است كه حضرت به مسلمانان دستور داد كه به فرماندهى « اسامة بن زيد » براى جنگ با روميان آماده شوند ، و به مهاجران و انصار فرمود با اين لشكر حركت كنند .\r\nشايد مىخواست به هنگام رحلتش مسائلى كه در امر خلافت واقع شد\r\n\r\n","description":"","footnote":"\r\n( 1 ) اين حديث را بسيارى از مورخان و محدثان نقل كرده‌اند از جمله در جلد 7 وسائل صفحه 125 ( ابواب من يصح منه الصوم ) ( با كمى تلخيص ) .\r\n( 2 ) « بحار الانوار » جلد 21 صفحه 386 ( با تلخيص ) .\r\n","page_name":" 148 ","page_number":148},
  {"content":"\r\nتحقق نيابد و حتى تخلف كنندگان از لشكر اسامه را لعن فرمود ، اما با اين حال گروهى از حركت سر باز زدند به بهانه اينكه در اين شرائط خاص پيامبر ص را تنها نمىگذاريم ( 1 ) .\r\n4 - داستان « قلم و دوات » در ساعات آخر عمر پيامبر گرامى اسلام ص نيز معروف و تكان دهنده است ، و بهتر اين است كه عين عبارت صحيح مسلم را در اينجا بياوريم :\r\nلما حضر رسول اللَّه و فى البيت رجال فيهم عمر بن الخطاب فقال النبى ( ص ) هلم اكتب لكم كتابا لا تضلون بعده ، فقال عمر ان رسول اللَّه ( ص ) قد غلب عليه الوجع ! و عندكم القرآن ، حسبنا كتاب اللَّه ! فاختلف اهل البيت ، فاختصموا ، فمنهم من يقول قربوا يكتب لكم رسول اللَّه ( ص ) كتابا لن تضلوا بعده ، و منهم من يقول ما قال عمر ، فلما اكثروا اللغو و الاختلاف عند رسول اللَّه ( ص ) قال رسول اللَّه قوموا ! :\r\n« هنگامى كه وفات پيامبر ص نزديك شد گروهى در خانه نزد او بودند از جمله عمر بن خطاب ، پيامبر ص فرمود : نامه اى بياوريد تا براى شما مطلبى بنويسم كه هرگز بعد از آن گمراه نشويد ، عمر گفت : بيمارى بر پيامبر غلبه كرده ! ( و العياذ باللَّه سخنان ناموزون مىگويد ! ) قرآن نزد شما است ، و همين كتاب الهى ما را كافى است ! ! در اين هنگام در ميان حاضران در خانه اختلاف افتاد ، بعضى گفتند بياوريد تا پيامبر نامه خود را بنويسد ، تا هرگز گمراه نشويد ، در حالى كه بعضى ديگر سخن عمر را تكرار مىكردند ! هنگامى كه سخنان ناموزون\r\n\r\n","description":"","footnote":"\r\n( 1 ) اين ماجرا را در بسيارى از كتب تاريخ اسلامى نوشته‌اند و از حوادث مهم تاريخ اسلام است ( براى اطلاع بيشتر به كتاب « المراجعات » مراجعه 90 رجوع شود ) .\r\n","page_name":" 149 ","page_number":149},
  {"content":"\r\nو اختلاف بالا گرفت پيامبر ص فرمود برخيزيد و از من دور شويد ! ( 1 ) .\r\nقابل توجه اينكه عين اين حديث را با مختصر تفاوتى « بخارى » نيز در « صحيح » خود آورده است ( 2 ) .\r\nاين ماجرا از حوادث مهم تاريخ اسلام است كه نياز به تحليل فراوان دارد ، و اينجا جاى شرح آن نيست ، ولى به هر حال يكى از روشنترين موارد تخلف از دستور پيامبر ص و مخالفت با آيه مورد بحث ( * ( يا أَيُّهَا الَّذِينَ آمَنُوا لا تُقَدِّمُوا بَيْنَ يَدَيِ اللَّه وَرَسُولِه ) * ) محسوب مىشود .\r\nمساله مهم اينجا است كه رعايت اين انضباط الهى و اسلامى نياز به روح تسليم كامل و پذيرش رهبرى در تمام شؤون زندگى و ايمان محكم به مقام شامخ رهبر دارد .\r\n\r\n","description":"","footnote":"\r\n( 1 ) « صحيح مسلم » جلد سوم كتاب الوصيه حديث 22 ( صفحه 1259 ) .\r\n( 2 ) « صحيح بخارى » جلد ششم باب مرض النبى و وفاته صفحه 11 .\r\n","page_name":" 150 ","page_number":150},
  {"content":"\r\n\r\n[ سوره الحجرات ‹ 49 › : آيات 6 تا 8 
  ]\r\nيا أَيُّهَا الَّذِينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا أَنْ تُصِيبُوا قَوْماً بِجَهالَةٍ فَتُصْبِحُوا عَلى ما فَعَلْتُمْ نادِمِينَ ‹ 6 › وَاعْلَمُوا أَنَّ فِيكُمْ رَسُولَ اللَّه لَوْ يُطِيعُكُمْ فِي كَثِيرٍ مِنَ الأَمْرِ لَعَنِتُّمْ وَلكِنَّ اللَّه حَبَّبَ إِلَيْكُمُ الإِيمانَ وَزَيَّنَه فِي قُلُوبِكُمْ وَكَرَّه إِلَيْكُمُ الْكُفْرَ وَالْفُسُوقَ وَالْعِصْيانَ أُولئِكَ هُمُ الرَّاشِدُونَ ‹ 7 › فَضْلًا مِنَ اللَّه وَنِعْمَةً وَاللَّه عَلِيمٌ حَكِيمٌ ‹ 8 ›\r\n\r\nترجمه :\r\n6 - اى كسانى كه ايمان آورده‌ايد اگر شخص فاسقى خبرى براى شما بياورد در باره آن تحقيق كنيد ، مبادا به گروهى از روى نادانى آسيب برسانيد ، و از كرده خود پشيمان شويد .\r\n7 - و بدانيد رسول خدا در ميان شما است ، هر گاه در بسيارى از امور از شما اطاعت كند به مشقت خواهيد افتاد ، ولى خداوند ايمان را محبوب شما قرار داده ، و آن را در دلهايتان زينت بخشيده ، و ( به عكس ) كفر و فسق و گناه را منفور شما قرار داده است كسانى كه واجد اين صفاتند هدايت يافتگانند .\r\n8 - خداوند بر شما فضل و نعمتى از سوى خود بخشيده ، و خداوند دانا و حكيم است .\r\n","description":"","footnote":"","page_name":" 151 ","page_number":151},
  {"content":"\r\n\r\nشان نزول :\r\nبراى نخستين آيه مورد بحث دو شان نزول در تفاسير آمده است كه بعضى مانند « طبرسى » در « مجمع البيان » هر دو را ذكر كرده‌اند ، و بعضى مانند « قرطبى » و « نور الثقلين » و « فى ظلال القرآن » تنها به يكى اكتفاء كرده‌اند .\r\nنخستين شان نزولى كه غالب مفسران آن را ذكر كرده‌اند اين است كه آيه * ( يا أَيُّهَا الَّذِينَ آمَنُوا إِنْ جاءَكُمْ . . . ) * در باره « وليد بن عقبه » نازل شده است كه پيامبر ص او را براى جمعآورى زكات از قبيله « بنى المصطلق » اعزام داشت ، هنگامى كه اهل قبيله با خبر شدند كه نماينده رسول اللَّه ص مىآيد با خوشحالى به استقبال او شتافتند ، ولى از آنجا كه ميان آنها و « وليد » در جاهليت خصومت شديدى بود تصور كرد آنها به قصد كشتنش آمده‌اند .\r\nخدمت پيامبر ص بازگشت ( بى آنكه تحقيقى در مورد اين گمان كرده باشد ) و عرض كرد : آنها از پرداخت زكات خوددارى كردند ! ( و مىدانيم امتناع از پرداخت زكات يك نوع قيام بر ضد حكومت اسلامى تلقى مىشد ، بنا بر اين مدعى بود آنها مرتد شده‌اند ! ) .\r\nپيامبر ص سخت خشمگين شد ، و تصميم گرفت با آنها پيكار كند ، آيه فوق نازل شد ( و به مسلمانان دستور داد كه هر گاه فاسقى خبرى آورد در باره آن تحقيق كنيد ) ( 1 ) .\r\nبعضى نيز بر آن افزوده‌اند كه بعد از اخبار « وليد » در باره ارتداد قبيله « بنى المصطلق » پيامبر ص به « خالد بن وليد بن مغيره » دستور داد به سراغ قبيله « بنى المصطلق » رود ، ولى فرمود شتابزده كارى انجام مده .\r\n« خالد » شبانه به نزديكى قبيله رسيد ، و ماموران اطلاعاتى خود را براى\r\n\r\n","description":"","footnote":"\r\n( 1 ) « تفسير مجمع البيان » جلد 9 صفحه 132 .\r\n","page_name":" 152 ","page_number":152},
  {"content":"\r\nتحقيق فرستاد ، آنها خبر آوردند كه بنى المصطلق به اسلام كاملا وفا دارند ، و صداى اذان و نماز آنها را با گوش خود شنيده‌اند ، صبحگاهان « خالد » شخصا به سراغ آنها آمد ، و صدق گفتار مخبرين را ملاحظه كرد ، خدمت پيامبر ص بازگشت و ماجرا را به عرض رسانيد ، در اين هنگام آيه فوق نازل شد و به دنبال آن پيامبر مىفرمود :\r\nالتانى من اللَّه ، و العجلة من الشيطان ! :\r\n« درنگ كردن و تحقيق از سوى خدا است و عجله از شيطان است » ( 1 ) ! .\r\nشان نزول ديگرى كه فقط بعضى از مفسران به آن اشاره كرده‌اند اين است كه آيه در مورد « ماريه » همسر پيامبر ص ( مادر ابراهيم ) نازل شد ، زيرا خدمت پيامبر ص عرض كردند كه او پسر عمويى دارد كه گاه و بيگاه به سراغش مىآيد ( و روابط نامشروعى در ميان است ) پيامبر على ع را فرا خواند فرمود : برادرم ! اين شمشير را بگير اگر او را نزد « ماريه » يافتى به قتل برسان .\r\nامير مؤمنان على ع عرض كرد : اى رسول خدا ! من مامورم كه مانند « سكه تفتيده » ( 2 ) دستور شما را پياده كنم ، يا اينكه شخص حاضر چيزى مىبيند كه غائب نمىبيند ؟ ( با تحقيق بيشتر انجام وظيفه كنم ) .\r\nفرمود : نه ! بر اساس اينكه حاضر چيزى مىبيند كه غائب نمىبيند عمل كن .\r\n\r\n","description":"","footnote":"\r\n( 1 ) « قرطبى » جلد 9 صفحه 6131 .\r\n( 2 ) « سكه » در لغت عرب معنى وسيله اى است كه با آن پولها را نقش مىزنند و براى اين منظور آن را داغ مىكنند تا نقش خود را دقيقا بر درهم و دينار منتقل كند ، و منظور از اين تعبير اين است كه بايد دستور بى چون و چرا و بدون بررسى مجدد اجرا شود .\r\n","page_name":" 153 ","page_number":153},
  {"content":"\r\nعلى ع مىفرمايد : شمشير را به كمر بستم و به سراغ او آمدم ، ديدم نزد ماريه است شمشير را كشيدم او فرار كرد و از نخلى بالا رفت ، و سپس خود را از بالا به زير افكند ، در اين هنگام پيراهن او بالا رفت و معلوم شد اصلا عضو جنسى ندارد ، خدمت پيامبر آمدم و ماجرا را شرح دادم پيامبر ص فرمود خدا را شكر كه بدى و آلودگى و اتهام را از دامان ما دور مىكند ( 1 ) .\r\n\r\nتفسير : به اخبار فاسقان اعتنا نكنيد !\r\nدر آيات گذشته سخن از وظائف مسلمانان در برابر رهبر و پيشوايشان پيامبر ص بود ، و دو دستور مهم در آن آمده بود : نخست پيشى نگرفتن بر خدا و پيامبر ص و ديگر رعايت ادب به هنگام سخن گفتن و صدا زدن در محضر او .\r\nآيات مورد بحث ادامه وظائف امت در برابر اين رهبر بزرگ است و مىگويد هنگامى كه اخبارى را خدمت او مىآورند بايد از روى تحقيق باشد ، و اگر شخص فاسقى خبر از چيزى داد بدون تحقيق نپذيرند ، و پيامبر ص را براى پذيرش آن تحت فشار قرار ندهند .\r\nنخست مىفرمايد : « اى كسانى كه ايمان آورده‌ايد اگر شخص فاسقى خبرى براى شما بياورد در باره آن تحقيق كنيد » : ( * ( يا أَيُّهَا الَّذِينَ آمَنُوا إِنْ جاءَكُمْ فاسِقٌ بِنَبَإٍ فَتَبَيَّنُوا ) * ) .\r\nسپس به علت آن اشاره كرده مىافزايد : « مبادا در صورت عمل كردن\r\n\r\n","description":"","footnote":"\r\n( 1 ) « مجمع البيان » جلد 9 صفحه 132 و در تفسير « نور الثقلين » نيز اين شان نزول به صورت مشروحترى آمده است ( جلد 5 صفحه 81 ) .\r\n","page_name":" 154 ","page_number":154},
  {"content":"\r\nبدون تحقيق به گروهى از روى نادانى آسيب برسانيد ، و از كرده خود پشيمان شويد « ! ( * ( أَنْ تُصِيبُوا قَوْماً بِجَهالَةٍ فَتُصْبِحُوا عَلى ما فَعَلْتُمْ نادِمِينَ ) * ) .\r\nهمانگونه كه اگر پيامبر ص به گفته « وليد بن عقبه » عمل مىفرمود و با طايفه « بنى المصطلق » به عنوان يك قوم مرتد پيكار مىكرد فاجعه و مصيبت دردناكى به بار مىآمد .\r\nاز لحن آيه بعد چنين استفاده مىشود كه جمعى اصرار بر اين پيكار داشتند قرآن مىگويد : اين كار شايسته شما نيست ، اين عين جهالت و نادانى است و سرانجامش ندامت و پشيمانى خواهد بود .\r\nجمعى از علماى علم اصول براى حجيت خبر واحد به اين آيه استدلال كرده‌اند ، چرا كه آيه مىگويد : تحقيق و تبين در خبر « فاسق » لازم است ، و مفهوم آن اين است كه اگر شخص « عادل » خبرى دهد بدون تحقيق مىتوان پذيرفت .\r\nولى به اين استدلال اشكالات فراوانى كرده‌اند كه از همه مهمتر دو ايراد است ، بقيه اهميت چندانى ندارد :\r\nنخست اينكه استدلال فوق متوقف بر قبول « حجيت مفهوم وصف » است در حالى كه معروف اين است كه مفهوم وصف حجت نيست ( 1 ) .\r\nديگر اينكه علتى كه در ذيل آيه آمده است آن چنان گسترده است كه خبر « عادل » و « فاسق » هر دو را شامل مىشود ، زيرا عمل به خبر ظنى هر چه باشد احتمال پشيمانى و ندامت دارد .\r\nو اما اين هر دو اشكال قابل حل است ، زيرا مفهوم وصف و هر قيد ديگر\r\n\r\n","description":"","footnote":"\r\n( 1 ) بعضى گمان كرده‌اند كه اينجا از قبيل مفهوم شرط است ، و مفهوم شرط حجت است ، در حالى كه ارتباطى با مفهوم شرط ندارد ، بعلاوه جمله شرطيه در اينجا براى بيان موضوع است ، و مىدانيم در اين گونه موارد « جمله شرطيه » نيز داراى مفهوم نيست ( دقت كنيد ) .\r\n","page_name":" 155 ","page_number":155},
  {"content":"\r\nدر مواردى كه به اصطلاح منظور بيان قيود يك مساله و مقام احتراز است حجت مىباشد و ذكر اين قيد ( قيد فاسق ) در آيه فوق طبق ظهور عرفى هيچ فايده قابل ملاحظه اى جز بيان حجيت خبر عادل ندارد .\r\nو اما در مورد تعليلى كه ذيل آيه آمده است ظاهر اين است كه هر گونه عمل به ادله « ظنيه » را شامل نمىشود ، بلكه ناظر به مواردى است كه در آنجا عمل ، عمل جاهلانه يا سفيهانه و ابلهانه است ، چرا كه در آيه روى عنوان « جهالت » تكيه شده ، و مىدانيم غالب ادله اى كه تمام عقلاى جهان در مسائل روزمره زندگى روى آن تكيه مىكنند دلائل ظنى است ( از قبيل ظواهر الفاظ ، قول شاهد ، قول اهل خبره ، قول ذو اليد و مانند اينها ) .\r\nمعلوم است كه هيچيك از اينها جاهلانه و سفيهانه شمرده نمىشود ، و اگر احيانا مطابق با واقع نباشد مساله ندامت نيز در آن مطرح نيست چون يك راه عمومى و همگانى است .\r\nبه هر حال به عقيده ما اين آيه از آيات محكمى است كه دلالت بر « حجيت خبر واحد » حتى در « موضوعات » دارد ، و در اين زمينه بحثهاى فراوانى است كه اينجا جاى شرح آن نيست .\r\nبعلاوه نمىتوان انكار كرد كه مساله اعتماد بر اخبار موثق اساس تاريخ و زندگى بشر را تشكيل مىدهد ، به طورى كه اگر مساله حجيت خبر عادل يا موثق از جوامع انسانى حذف شود بسيارى از ميراثهاى علمى گذشته ، و اطلاعات مربوط به جوامع بشرى ، و حتى مسائل زيادى از آنچه امروز در جامعه خود با آن سر و كار داريم به كلى حذف خواهد شد ، و نه تنها انسان به عقب باز مىگردد ، بلكه گردش چرخهاى زندگى فعلى او نيز متوقف خواهد شد .\r\nلذا اجماع همه عقلا بر حجيت آن است و شارع مقدس نيز آن را « قولا » و « عملا » امضا فرموده است .\r\n","description":"","footnote":"","page_name":" 156 ","page_number":156},
  {"content":"\r\nولى به همان اندازه كه حجيت خبر واحد ثقه به زندگى سامان مىبخشد ، تكيه بر اخبار غير موثق بسيار خطرناك ، و موجب از هم پاشيدگى نظام جامعه‌ها است ، مصائب فراوانى به بار مىآورد ، حيثيت و حقوق اشخاص را به خطر مىاندازد ، و انسان را به بيراهه و انحراف مىكشاند ، و به تعبير جالب قرآن در آيه مورد بحث سرانجام مايه ندامت و پشيمانى خواهد بود .\r\nاين نكته نيز قابل توجه است كه ساختن خبرهاى دروغين و تكيه بر اخبار غير موثق يكى از حربه‌هاى قديمى نظامهاى جبار و استعمارى است كه به وسيله آن جو كاذبى ايجاد كرده ، و با فريب و اغفال مردم ناآگاه آنها را گمراه مىسازند ، و سرمايه‌هاى آنها را به تاراج مىبرند .\r\nاگر مسلمانان دقيقا به همين دستور الهى كه در اين آيه وارد شده عمل كنند و خبرهاى فاسقين را بدون تحقيق و تبين نپذيرند از اين بلاهاى بزرگ مصون خواهند ماند .\r\nاين نكته نيز قابل توجه است كه مساله مهم وثوق و اعتماد به خود خبر است ، منتها گاهى اين وثوق از ناحيه اعتماد به « شخص خبر دهنده » حاصل مىشود ، و گاه از قرائن ديگرى از بيرون ، لذا در پاره اى از موارد با اينكه گوينده خبر فاسق است ما به خبر او اطمينان پيدا مىكنيم .\r\nبنا بر اين اين وثوق و اعتماد از هر راهى حاصل شود ، خواه از طريق عدالت و تقوا و صداقت گوينده باشد ، و يا از قرائن خارجى ، براى ما معتبر است ، و سيره عقلا كه مورد امضاى شرع اسلام قرار گرفته ، نيز بر همين اساس است .\r\nبه همين دليل در فقه اسلامى مىبينيم بسيارى از اخبارى كه سند آنها ضعيف است ، به خاطر اينكه مورد « عمل مشهور » قرار گرفته ، و آنها از روى قرائنى به صحت خبر واقف شده‌اند معيار عمل قرار مىگيرد ، و بر طبق آن فتوا مىدهند .\r\n","description":"","footnote":"","page_name":" 157 ","page_number":157},
  {"content":"\r\nبه عكس گاه اخبارى نقل شده كه گوينده آن شخص معتبرى است ولى قرائنى از خارج ما را نسبت به آن خبر بدبين مىسازد ، اينجاست كه چاره اى از رها كردن آن نداريم ، هر چند گوينده آن شخص عادل و معتبرى است .\r\nبنا بر اين معيار در همه جا اعتماد به خود « خبر » است ، هر چند عدالت و صداقت راوى غالبا وسيله اى است براى اين اعتماد اما يك قانون كلى نيست ( دقت كنيد ) .\r\nدر آيه بعد براى تاكيد مطلب مهمى كه در آيه گذشته آمده ، مىافزايد : « بدانيد رسول اللَّه در ميان شماست ، هر گاه در بسيارى از امور از شما اطاعت كند به مشقت خواهيد افتاد » ( * ( وَاعْلَمُوا أَنَّ فِيكُمْ رَسُولَ اللَّه لَوْ يُطِيعُكُمْ فِي كَثِيرٍ مِنَ الأَمْرِ لَعَنِتُّمْ ) * ) ( 1 ) .\r\nاين جمله چنان كه جمعى از مفسران هم گفته‌اند نشان مىدهد كه بعد از خبر « وليد » از مرتد شدن طايفه « بنى المصطلق » جمعى از مسلمانان ساده دل و ظاهر بين به پيغمبر ص فشار مىآورند كه بر ضد طايفه مزبور اقدام به جنگ كند .\r\nقرآن مىگويد : « از خوشبختى شما اين است كه رسول خدا ص در ميان شما است ، و رابطه با او عالم وحى بر قرار است ، و هر گاه خط و خطوط انحرافى در ميان شما پيدا شود از اين طريق شما را آگاه مىسازد .\r\nولى او رهبر است انتظار نداشته باشيد كه از شما اطاعت كند ، و دستور بگيرد ، او نسبت به شما از هر كس مهربانتر است ، براى تحميل افكار\r\n\r\n","description":"","footnote":"\r\n( 1 ) « لعنتم » از ماده « عنت » به معنى افتادن در كارى است كه انسان از عواقب آن مىترسد ، و يا امرى است مشقتبار ، و به همين جهت هنگامى كه به استخوان شكسته فشارى برسد و توليد ناراحتى كند « عنت » گفته مىشود .\r\n","page_name":" 158 ","page_number":158},
  {"content":"\r\nخود به او فشار نياوريد كه اين به زيان شما است .\r\nدر دنباله آيه به يكى ديگر از مواهب بزرگ الهى به مؤمنان اشاره كرده مىفرمايد « لكن خداوند ايمان را محبوب شما قرار داده ، و آن را در دلهايتان زينت بخشيده » ( * ( وَلكِنَّ اللَّه حَبَّبَ إِلَيْكُمُ الإِيمانَ وَزَيَّنَه فِي قُلُوبِكُمْ ) * ) .\r\n« و به عكس كفر و فسق و گناه را منفور شما قرار داده است » ( * ( وَكَرَّه إِلَيْكُمُ الْكُفْرَ وَالْفُسُوقَ وَالْعِصْيانَ ) * ) .\r\nدر حقيقت اين تعبيرات اشاره لطيفى است به قانون « لطف » آن هم « لطف تكوينى » .\r\nتوضيح اينكه : وقتى شخص حكيم كارى را مىخواهد تحقق بخشد زمينه‌هاى آن را از هر نظر فراهم مىسازد ، اين اصل در مورد هدايت انسانها نيز كاملا صادق است .\r\nخدا مىخواهد همه انسانها - بى آنكه تحت برنامه جبر قرار گيرند - با ميل و اراده خود راه حق را بپويند ، لذا از يك سو ارسال رسل مىكند ، و انبيا را با كتابهاى آسمانى مىفرستد ، و از سوى ديگر « ايمان » را محبوب انسانها قرار مىدهد ، آتش عشق حقطلبى و حقجويى را در درون جانها شعله ور مىسازد ، و احساس نفرت و بيزارى از كفر و ظلم و نفاق و گناه را در دلها مىآفريند .\r\nو به اين ترتيب هر انسانى فطرتا خواهان ايمان و پاكى و تقوا است و بيزار از كفر و گناه .\r\nولى كاملا ممكن است در مراحل بعد اين آب زلالى كه از آسمان خلقت در وجود انسانها ريخته شده ، بر اثر تماس با محيطهاى آلوده ، صفاى خود را از دست دهد ، و بوى نفرتانگيز گناه و كفر و عصيان گيرد .\r\nاين موهبت فطرى انسانها را به پيروى از رسول خدا ص و تقدم نيافتن\r\n","description":"","footnote":"","page_name":" 159 ","page_number":159},
  {"content":"\r\nبر او دعوت مىكند .\r\nاين نكته نيز لازم به يادآورى است كه محتواى اين آيه با مساله « مشورت » هرگز منافات ندارد ، زيرا هدف از « شورى » اين است كه هر كس عقيده خود را بيان كند ، ولى نظر نهايى با شخص پيامبر ص است ، چنان كه از آيه « شورى » نيز همين استفاده مىشود .\r\nبه تعبير ديگر : شورى مطلبى است ، و تحميل فكر و عقيده كردن مطلب ديگر ، آيه مورد بحث تحميل فكر را نفى مىكند نه مشورت را .\r\nدر اينكه منظور از « فسوق » در آيه فوق چيست ؟ بعضى آن را تفسير به « كذب و دروغ » كرده‌اند ، ولى با توجه به گسترش مفهوم لغوى آن ، و عدم وجود قيد در آيه ، هر گونه گناه و خروج از طاعت را شامل مىگردد ، بنا بر اين تعبير به « عصيان » بعد از آن به عنوان تاكيد است ، همانگونه كه جمله « * ( زَيَّنَه فِي قُلُوبِكُمْ ) * » ( آن را در دل شما زينت داده ) تاكيدى است بر جمله * ( حَبَّبَ إِلَيْكُمُ الإِيمانَ ) * ( ايمان را محبوب شما قرار داد ) .\r\nبعضى « فسوق » را اشاره به « گناهان كبيره » مىدانند ، در حالى كه عصيان را اعم دانسته‌اند ، ولى اين تفاوت نيز دليلى ندارد .\r\nبه هر حال ، در پايان آيه به صورت يك قاعده كلى و عمومى مىفرمايد :\r\n« كسانى كه واجد اين صفاتند ( ايمان در نظرشان محبوب و مزين ، و كفر و فسق و عصيان در نظرشان منفور است ) هدايت يافتگانند » ( * ( أُولئِكَ هُمُ الرَّاشِدُونَ ) * ) .\r\nيعنى اگر اين موهبت الهى ( عشق به ايمان و نفرت از كفر و گناه ) را حفظ كنيد ، و اين پاكى و صفاى فطرت را آلوده نسازيد ، رشد و هدايت بيشك در انتظار شماست .\r\nقابل توجه اينكه : جمله‌هاى قبل به صورت خطاب به مؤمنين بود ، اما اين جمله از آنها به صورت غايب ياد مىكند ، اين تفاوت تعبير ظاهرا براى اين\r\n","description":"","footnote":"","page_name":" 160 ","page_number":160},
  {"content":"\r\nاست كه نشان دهد اين حكم اختصاص به ياران پيامبر ص ندارد ، بلكه يك قانون همگانى است كه هر كس در هر عصر و زمان صفاى فطرت خويش را حفظ كند اهل نجات و هدايت است .\r\nآخرين آيه مورد بحث اين حقيقت را روشن مىسازد كه اين محبوبيت ايمان و منفور بودن كفر و عصيان از مواهب بزرگ الهى بر بشر است .\r\nمىفرمايد « اين فضلى است از ناحيه خداوند ، و نعمتى است كه بر شما ارزانى داشته ، و خداوند دانا و حكيم است » ( * ( فَضْلًا مِنَ اللَّه وَنِعْمَةً وَاللَّه عَلِيمٌ حَكِيمٌ ) * ) ( 1 ) .\r\nآگاهى و حكمت او ايجاب مىكند كه عوامل رشد و سعادت را در شما بيافريند ، و آن را با دعوت انبيا هماهنگ و تكميل سازد ، و سرانجام شما را به سر منزل مقصود برساند .\r\nظاهر اين است كه « فضل » و « نعمت » هر دو اشاره به يك واقعيت است ، و آن مواهبى است كه از ناحيه خداوند به بندگان اعطا مىشود ، منتها « فضل » از اين نظر بر آن اطلاق مىشود كه خدا به آن نياز ندارد ، و « نعمت » از اين نظر كه بندگان به آن محتاجند ، بنا بر اين به منزله دو روى يك سكه‌اند .\r\nبدون شك علم خداوند به نياز بندگان ، و حكمت او در زمينه تكامل و پرورش مخلوقات ، ايجاب مىكند كه اين نعمتهاى بزرگ معنوى ، يعنى\r\n\r\n","description":"","footnote":"\r\n( 1 ) « فضلا و نعمة » يا « مفعول لاجله » است براى « * ( حَبَّبَ إِلَيْكُمُ الإِيمانَ ) * . . . »\r\nو يا « مفعول مطلق » است براى فعل مقدرى و در تقدير چنين است « افضل فضلا و انعم نعمة » .\r\n","page_name":" 161 ","page_number":161},
  {"content":"\r\nمحبوبيت ايمان و منفور بودن كفر و عصيان را به آنها مرحمت كند .\r\n\r\nنكته‌ها :\r\n\r\n« هدايت الهى » و « آزادى اراده »\r\nآيات فوق ترسيم روشنى از ديدگاه اسلام در زمينه مساله « جبر و اختيار » و « هدايت و اضلال » است ، زيرا اين نكته را به خوبى آشكار مىكند كه كار خداوند فراهم آوردن زمينه‌هاى رشد و هدايت است .\r\nاز يك سو « رسول اللَّه » ص را در ميان مردم قرار ميدهد ، و « قرآن » كه برنامه هدايت و نور است نازل مىكند ، و از سوى ديگر « عشق به ايمان » و « تنفر و بيزارى از كفر و عصيان » را به عنوان زمينه سازى در درون جانها قرار مىدهد ولى سرانجام تصميمگيرى را به خود آنها واگذار كرده ، و تكاليف را در اين زمينه تشريع مىكند .\r\nطبق آيات فوق عشق به ايمان ، و تنفر از كفر ، در دل همه انسانها بدون استثنا وجود دارد ، و اگر كسانى اين زمينه‌ها را ندارند از ناحيه تربيتهاى غلط و اعمال خودشان است ، خدا در دل هيچكس « حب عصيان » و « بغض ايمان » را نيافريده است .\r\n\r\n2 - رهبرى و اطاعت\r\nاين آيات بار ديگر تاكيد مىكند كه وجود « رهبر الهى » براى نمو و رشد يك جمعيت لازم است ، مشروط بر اينكه « مطاع » باشد نه « مطيع » پيروان خود ، فرمان او را بر ديده گذارند نه اينكه او را براى اجراى مقاصد و افكار\r\n","description":"","footnote":"","page_name":" 162 ","page_number":162},
  {"content":"\r\nمحدود خود تحت فشار قرار دهند .\r\nنه تنها در مورد رهبران الهى اين اصل ثابت است كه در مساله « مديريت » و « فرماندهى » همه جا اين امر بايد حكومت كند .\r\nحاكميت اين اصل نه به معنى استبداد رهبران است ، نه ترك شورى ، چنان كه در بالا نيز اشاره شد .\r\n\r\n3 - ايمان نوعى « عشق » است نه تنها « درك عقل »\r\nاين آيات در ضمن اشاره اى است به اين حقيقت كه ايمان نوعى علاقه شديد الهى و معنوى است ، هر چند از استدلالات عقلى ريشه گيرد ، و لذا در حديثى از امام صادق ع مىخوانيم كه از حضرتش سؤال كردند : آيا حب و بغض از ايمان است ؟ در جواب فرمود :\r\n« و هل الايمان الا الحب و البغض ؟ ! ثم تلا هذه الاية : * ( حَبَّبَ إِلَيْكُمُ الإِيمانَ وَزَيَّنَه فِي قُلُوبِكُمْ وَكَرَّه إِلَيْكُمُ الْكُفْرَ وَالْفُسُوقَ وَالْعِصْيانَ أُولئِكَ هُمُ الرَّاشِدُونَ ) * :\r\nآيا ايمان جز حب و بغض چيز ديگرى است ؟ ! سپس امام ع به آيه ( مورد بحث ) استدلال فرمود كه مىگويد : خداوند ايمان را محبوب شما قرار داد ، و آن را در دلهايتان تزيين كرد ، و كفر و فسق و عصيان را منفور شما ساخت و كسانى كه چنين باشند هدايت يافتگانند » ( 1 ) .\r\nدر حديث ديگرى از امام باقر ع چنين آمده است :\r\nو هل الدين الا الحب ؟ ! :\r\n« آيا دين چيزى جز محبت است » ؟ ! سپس به چند آيه از قرآن مجيد از جمله آيه مورد بحث استدلال فرمود ، و در پايان اضافه\r\n\r\n","description":"","footnote":"\r\n( 1 ) اصول كافى جلد 2 باب الحب فى اللَّه و البغض فى اللَّه حديث 5 .\r\n","page_name":" 163 ","page_number":163},
  {"content":"\r\nكرد :\r\nالدين هو الحب ، و الحب هو الدين :\r\n« دين محبت است و محبت دين است » ! ( 1 ) .\r\nولى بدون شك اين محبت - چنان كه گفتيم - بايد از ريشه‌هاى استدلالى و منطقى نيز سيراب گردد و بارور شود .\r\n\r\n","description":"","footnote":"\r\n( 1 ) « تفسير نور الثقلين » جلد 5 صفحه 83 و 84 .\r\n","page_name":" 164 ","page_number":164},
  {"content":"\r\n\r\n[ سوره الحجرات ‹ 49 › : آيات 9 تا 10 
  ]\r\nوَ إِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما فَإِنْ بَغَتْ إِحْداهُما عَلَى الأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّه فَإِنْ فاءَتْ فَأَصْلِحُوا بَيْنَهُما بِالْعَدْلِ وَأَقْسِطُوا إِنَّ اللَّه يُحِبُّ الْمُقْسِطِينَ ‹ 9 › إِنَّمَا الْمُؤْمِنُونَ إِخْوَةٌ فَأَصْلِحُوا بَيْنَ أَخَوَيْكُمْ وَاتَّقُوا اللَّه لَعَلَّكُمْ تُرْحَمُونَ ‹ 10 ›\r\n\r\nترجمه :\r\n9 - هر گاه دو گروه از مؤمنان با هم به نزاع و جنگ پردازند در ميان آنها صلح بر قرار سازيد و اگر يكى از آنها بر ديگرى تجاوز كند با طايفه ظالم پيكار كنيد تا به فرمان خدا باز گردد ، هر گاه بازگشت ( و زمينه صلح فراهم شد ) در ميان آن دو بر طبق عدالت صلح بر قرار سازيد ، و عدالت پيشه كنيد كه خداوند عدالتپيشه گان را دوست دارد .\r\n10 - مؤمنان برادر يكديگرند ، بنا بر اين ميان دو برادر خود صلح بر قرار سازيد ، و تقواى الهى پيشه كنيد تا مشمول رحمت او شويد .\r\n\r\nشان نزول :\r\nدر شان نزول اين آيات آمده است كه ميان دو قبيله « اوس » و « خزرج » ( دو قبيله معروف مدينه ) اختلافى افتاد ، و همان سبب شد كه گروهى از آن\r\n","description":"","footnote":"","page_name":" 165 ","page_number":165},
  {"content":"\r\nدو به جان هم بيفتند و با چوب و كفش يكديگر را بزنند ! ( آيه فوق نازل شد و راه بر خود با چنين حوادثى را به مسلمانان آموخت ) ( 1 ) .\r\nبعضى ديگر گفته‌اند : دو نفر از « انصار » با هم خصومت و اختلافى پيدا كرده بودند ، يكى از آنها به ديگرى گفت : من حقم را به زور از تو خواهم گرفت ، زيرا جمعيت قبيله من زياد است ! و ديگرى گفت : براى داورى نزد رسول اللَّه ص مىرويم . نفر اول نپذيرفت ، و كار اختلاف بالا گرفت ، و گروهى از دو قبيله با دست و كفش و حتى شمشير به يكديگر حمله كردند آيات فوق نازل شد ( و وظيفه مسلمانان را در برابر اين گونه اختلافات روشن ساخت ) ( 2 ) .\r\n\r\nتفسير : مؤمنان برادر يكديگرند\r\nقرآن در اينجا به عنوان يك قانون كلى و عمومى براى هميشه و همه جا مىگويد : « هر گاه دو گروه از مؤمنان با هم به نزاع و جنگ پردازند در ميان آنها صلح بر قرار سازيد » ( * ( وَإِنْ طائِفَتانِ مِنَ الْمُؤْمِنِينَ اقْتَتَلُوا فَأَصْلِحُوا بَيْنَهُما ) * ) ( 3 ) .\r\nدرست است كه « اقتتلوا » از ماده « قتال » به معنى جنگ است ، ولى در اينجا قرائن گواهى مىدهد كه هر گونه نزاع و درگيرى را شامل مىشود ، هر چند به مرحله جنگ و نبرد نيز نرسد ، بعضى از شان نزولها كه براى آيه نقل شده بود نيز اين معنى را تاييد مىكند .\r\n\r\n","description":"","footnote":"\r\n( 1 ) « مجمع البيان » جلد 9 صفحه 132 .\r\n( 2 ) « تفسير قرطبى » جلد 9 صفحه 6136 .\r\n( 3 ) با اينكه « طائفتان » تثنيه است فعل آن « اقتتلوا » به صورت جمع آمده ، زيرا هر طايفه مركب از مجموعه اى است .\r\n","page_name":" 166 ","page_number":166},
  {"content":"\r\nبلكه مىتوان گفت اگر زمينه‌هاى درگيرى و نزاع فراهم شود فى المثل مشاجرات لفظى و كشمكشهايى كه مقدمه نزاعهاى خونين است واقع گردد اقدام به اصلاح طبق اين آيه لازم است ، زيرا اين معنى را از آيه فوق از طريق القاء خصوصيت مىتوان استفاده كرد .\r\nبه هر حال ، اين يك وظيفه حتمى براى همه مسلمانان است كه از نزاع و درگيرى و خونريزى ميان مسلمين جلوگيرى كنند ، و براى خود در اين زمينه مسئوليت قائل باشند ، نه به صورت تماشاچى مانند بعضى بيخبران بى تفاوت از كنار اين صحنه‌ها بگذرند .\r\nاين نخستين وظيفه مؤمنان در برخورد با اين صحنه‌ها است .\r\nسپس وظيفه دوم را چنين بيان مىكند : « و اگر يكى از اين دو گروه بر ديگرى تجاوز و ستم ، و تسليم پيشنهاد صلح نشد ، شما موظفيد با طايفه باغى و ظالم پيكار كنيد ، تا به فرمان خدا باز گردد و گردن نهد » ( * ( فَإِنْ بَغَتْ إِحْداهُما عَلَى الأُخْرى فَقاتِلُوا الَّتِي تَبْغِي حَتَّى تَفِيءَ إِلى أَمْرِ اللَّه ) * ) .\r\nبديهى است كه اگر خون طائفه باغى و ظالم در اين ميان ريخته شود بر - گردن خود او است ، و به اصطلاح خونشان هدر است ، هر چند مسلمانند ، زيرا فرض بر اين است كه نزاع در ميان دو طائفه از مؤمنين روى داده است .\r\nبه اين ترتيب ، اسلام جلوگيرى از ظلم و ستم را هر چند به قيمت جنگ با ظالم تمام شود لازم شمرده و بهاى اجراى عدالت را از خون مسلمانان نيز بالاتر دانسته است ، و اين در صورتى است كه مساله از طرق مسالمتآميز حل نشود .\r\nسپس به بيان سومين دستور پرداخته ، مىگويد : « و اگر طايفه ظالم تسليم حكم خدا شود و زمينه صلح فراهم گردد در ميان آن دو طبق اصول عدالت صلح بر قرار سازيد » ( * ( فَإِنْ فاءَتْ فَأَصْلِحُوا بَيْنَهُما بِالْعَدْلِ ) * ) .\r\n","description":"","footnote":"","page_name":" 167 ","page_number":167},
  {"content":"\r\nيعنى تنها به در هم شكستن قدرت طايفه ظالم قناعت نكند ، بلكه اين پيكار بايد زمينه ساز صلح باشد ، و مقدمه اى براى ريشه كن كردن عوامل نزاع و درگيرى و گرنه با گذشتن زمان كوتاه يا طولانى بار ديگر كه ظالم در خود احساس توانايى كند برمىخيزد و نزاع را از سر مىگيرد .\r\nبعضى از مفسران از تعبير « بالعدل » استفاده كرده‌اند كه اگر در ميان اين دو گروه حقى پايمال شده ، يا خونى ريخته شده كه منشا درگيرى و نزاع گشته است ، بايد آن هم اصلاح شود ، و گرنه « اصلاح بالعدل » نخواهد بود ( 1 ) .\r\nو از آنجا كه تمايلات گروهى گاهى افراد را به هنگام قضاوت و داورى به سوى يكى از « دو طايفه متخاصم » متمايل مىسازد ، و بى طرفى داوران را نقض مىكند قرآن در چهارمين و آخرين دستور به مسلمانان هشدار داده كه :\r\n« قسط و عدل و نفى هر گونه تبعيض را رعايت كنيد كه خداوند عدالتپيشه گان را دوست دارد » ( * ( وَأَقْسِطُوا إِنَّ اللَّه يُحِبُّ الْمُقْسِطِينَ ) * ) ( 2 ) .\r\nدر آيه بعد براى تاكيد اين امر و بيان علت آن مىافزايد :\r\n« مؤمنان برادر يكديگرند ، بنا بر اين در ميان دو برادر خود ، صلح را بر قرار كنيد » ( * ( إِنَّمَا الْمُؤْمِنُونَ إِخْوَةٌ فَأَصْلِحُوا بَيْنَ أَخَوَيْكُمْ ) * ) .\r\n\r\n","description":"","footnote":"\r\n( 1 ) « تفسير الميزان » جلد 18 صفحه 342 .\r\n( 2 ) « مقسطين » از ماده « قسط » است ، و آن در اصل به معنى سهم عادلانه است ، و هنگامى كه به صورت فعل ثلاثى مجرد استعمال شود ( قسط بر وزن ضرب ) به معنى ظلم كردن و گرفتن سهم عادلانه ديگرى است ، اما هنگامى كه به صورت ثلاثى مزيد به كار رود و « اقسط » گفته شود به معنى عدالت و دادن سهم عادلانه هر كس به خود او است در اينكه آيا قسط و عدل يك معنى دارند يا با هم متفاوتند شرحى در جلد ششم صفحه 143 ( ذيل آيه 29 سوره اعراف ) آورده‌ايم .\r\n","page_name":" 168 ","page_number":168},
  {"content":"\r\nهمان اندازه كه براى ايجاد صلح در ميان دو برادر نسبى تلاش و كوشش مىكنيد بايد در ميان مؤمنان متخاصم نيز براى برقرارى صلح به طور جدى و قاطع وارد عمل شويد .\r\nچه تعبير جالب و گيرايى ؟ كه همه مؤمنان برادر يكديگرند و نزاع و درگيرى ميان آنها را درگيرى ميان برادران ناميده كه بايد به زودى جاى خود را به صلح و صفا بدهد .\r\nو از آنجا كه در بسيارى از اوقات « روابط » در اين گونه مسائل جانشين « ضوابط » مىشود ، بار ديگر هشدار داده و در پايان آيه مىافزايد : « تقواى الهى پيشه كنيد تا مشمول رحمت او شويد » ( * ( وَاتَّقُوا اللَّه لَعَلَّكُمْ تُرْحَمُونَ ) * ) .\r\nو به اين ترتيب يكى از مهمترين مسئليتهاى اجتماعى مسلمانان در برابر يكديگر و در اجراى عدالت اجتماعى با تمام ابعادش روشن مىشود .\r\n\r\nنكته‌ها :\r\n\r\n1 - شرايط قتال اهل بغى ( بغاة )\r\nدر فقه اسلامى در كتاب جهاد بحثى تحت عنوان قتال اهل البغى مطرح است كه منظور از آن ستمگرانى است كه بر ضد امام عادل و پيشواى راستين مسلمين قيام مىكنند ، و براى آنها احكام فراوانى است كه در آن باب آمده است .\r\nولى بحثى كه در آيه فوق مطرح است مطلب ديگرى است و آن نزاع و كشمكشهايى است كه در ميان دو گروه از مؤمنان رخ مىدهد ، و در آن نه قيام بر ضد امام معصومى است ، و نه قيام بر ضد حكومت صالح اسلامى ، هر چند بعضى از فقها يا مفسران خواسته‌اند از اين آيه در مساله سابق نيز استفاده كنند\r\n","description":"","footnote":"","page_name":" 169 ","page_number":169},
  {"content":"\r\nولى به گفته « فاضل مقداد » در « كنز العرفان » اين استدلال خطا است ( 1 ) .\r\nچرا كه قيام بر ضد امام معصوم موجب كفر است در حالى كه نزاع ميان مؤمنان تنها موجب فسق است نه كفر ، و لذا قرآن مجيد در آيات فوق هر دو گروه را مؤمن و برادر دينى يكديگر ناميده است ، به اين ترتيب احكام « اهل بغى » را نمىتوان به اين گونه افراد تعميم داد .\r\nمتاسفانه در فقه بحثى پيرامون احكام اين گروه نيافتيم ، ولى آنچه از آيه فوق به ضميمه قرائن ديگر مخصوصا اشاراتى كه در ابواب امر به معروف و نهى از منكر آمده است مىتوان استفاده كرد « احكام » زير است :\r\nالف - اصلاح در ميان گروه‌هاى متخاصم مسلمين يك امر واجب كفايى است .\r\nب - براى تحقق اين امر بايد نخست از مراحل ساده تر شروع كرد و به اصطلاح قاعده « الاسهل فالاسهل » را رعايت نمود ، ولى چنانچه مفيد واقع نشود مبارزه مسلحانه و جنگ و قتال نيز جائز بلكه لازم است .\r\nج - خونهاى باغيان و متجاوزان كه در اين راه ريخته مىشود و اموالى از آنها كه از بين مىرود هدر است ، زيرا به حكم شرع و انجام وظيفه واجب واقع شده است ، و اصل در اين گونه موارد عدم ضمان است .\r\nد - در مراحل اصلاح از طريق گفتگو اجازه حاكم شرع لازم نيست ، اما در مرحله شدت عمل ، مخصوصا آنجا كه منتهى به خونريزى مىشود بدون اجازه حكومت اسلامى و حاكم شرع جائز نيست ، مگر در مواردى كه دسترسى به هيچوجه نباشد كه در اينجا عدول مؤمنين و افراد آگاه تصميمگيرى مىكنند .\r\nه - در صورتى كه طايفه باغى و ظالم خونى از « گروه مصلح » بريزد و يا\r\n\r\n","description":"","footnote":"\r\n( 1 ) « كنز العرفان فى فقه القرآن » « كتاب الجهاد » « باب انواع اخر من الجهاد » « جلد اول صفحه 386 » .\r\n","page_name":" 170 ","page_number":170},
  {"content":"\r\nاموالى را از بين ببرد به حكم شرع ضامن است ، و در صورت وقوع قتل عمد حكم قصاص جارى است ، و همچنين در مورد خونهايى كه از طايفه مظلوم ريخته شده و اموالى كه تلف گرديده حكم « ضمان » و « قصاص » ثابت است ، و اينكه از كلمات بعضى استفاده مىشود كه بعد از وقوع صلح طايفه باغى و ظالم در برابر خونها و اموالى كه به هدر رفته مسئوليتى ندارند ، چرا كه در آيه مورد بحث به آن اشاره نشده ، درست نيست ، و آيه در صدد بيان همه اين مطلب نمىباشد ، بلكه مرجع در اين گونه امور ساير اصول و قواعدى است كه در ابواب قصاص و اتلاف آمده است .\r\nو - چون هدف از اين پيكار و جنگ وادار كردن طايفه ظالم به قبول حق است ، بنا بر اين در اين جنگ مساله اسيران جنگى ، و غنائم ، مطرح نخواهد بود ، زيرا فرض اين است كه هر دو گروه مسلمانند ، ولى اسير كردن موقت براى خاموش ساختن آتش نزاع مانعى ندارد ، اما بعد از صلح بلافاصله اسيران بايد آزاد شوند .\r\nز - گاه مىشود كه هر دو طرف نزاع باغى ، ظالمند ، اينها گروهى از قبيله ديگر را كشته و اموالى را برده‌اند و آنها نيز همين كار در مورد قبيله اول انجام داده‌اند ، بى آنكه به مقدار لازم براى دفاع قناعت كنند ، خواه هر دو به يك مقدار بغى و ستم كنند يا يكى بيشتر و ديگرى كمتر .\r\nالبته حكم اين مورد در قرآن مجيد با صراحت نيامده ، ولى حكم آن را مىتوان از طريق الغاء خصوصيت از آيه مورد بحث دريافت ، و آن اينكه وظيفه مسلمين اين است كه هر دو را صلح دهند ، و اگر تن به صلح ندادند با هر دو پيكار كنند تا به فرمان الهى گردن نهند ، و احكامى كه در بالا در باره باغى و متجاوز گفته شد در مورد هر دو جارى است .\r\nدر پايان اين سخن باز تاكيد مىكنيم كه حكم اين باغيان از كسانى كه\r\n","description":"","footnote":"","page_name":" 171 ","page_number":171},
  {"content":"\r\nقيام بر ضد امام معصوم يا حكومت عادل اسلامى مىكنند جدا است ، و گروه اخير احكام سختتر و شديدترى دارند كه در فقه اسلامى در « كتاب الجهاد » آمده است .\r\n\r\n2 - اهميت اخوت اسلامى\r\nجمله « * ( إِنَّمَا الْمُؤْمِنُونَ إِخْوَةٌ ) * » كه در آيات فوق آمده است يكى از شعارهاى اساسى و ريشه دار اسلامى است ، شعارى بسيار گيرا ، عميق ، مؤثر و پر معنى .\r\nديگران وقتى مىخواهند زياد اظهار علاقه به هم مسلكان خود كنند از آنان به عنوان « رفيق » ياد مىكنند ، ولى اسلام سطح پيوند علائق دوستى مسلمين را به قدرى بالا برده كه به صورت نزديكترين پيوند دو انسان با يكديگر آن هم پيوندى بر اساس مساوات و برابرى ، مطرح مىكند ، و آن علاقه « دو برادر » نسبت به يكديگر است .\r\nروى اين اصل مهم اسلامى مسلمانان از هر نژاد و هر قبيله ، و داراى هر زبان و هر سن و سال ، با يكديگر احساس عميق برادرى مىكنند ، هر چند يكى در شرق جهان زندگى كند ، و ديگرى در غرب .\r\nدر مراسم « حج » كه مسلمين از همه نقاط جهان در آن كانون توحيد جمع مىشوند اين علاقه و پيوند و همبستگى نزديك كاملا محسوس است و صحنه اى است از تحقق عينى اين قانون مهم اسلامى .\r\nبه تعبير ديگر اسلام تمام مسلمانها را به حكم يك خانواده مىداند ، و همه را خواهر و برادر يكديگر خطاب كرده ، نه تنها در لفظ و در شعار كه در عمل و تعهدهاى متقابل نيز همه خواهر و برادرند .\r\nدر روايات اسلامى نيز روى اين مساله تاكيد فراوان شده ، و مخصوصا جنبه‌هاى عملى آن ارائه گرديده است كه به عنوان نمونه چند حديث پر محتواى\r\n","description":"","footnote":"","page_name":" 172 ","page_number":172},
  {"content":"\r\nزير را از نظر مىگذرانيم :\r\n1 - در حديثى از پيغمبر گرامى اسلام آمده است :\r\nالمسلم اخو المسلم ، لا يظلمه ، و لا يخذله ، و لا يسلمه :\r\n« مسلمان برادر مسلمان است ، هرگز به او ستم نمىكند ، دست از ياريش بر نمىدارد ، و او را در برابر حوادث تنها نمىگذارد » ( 1 ) .\r\n2 - در حديث ديگرى از همان حضرت ص نقل شده :\r\nمثل الاخوين مثل اليدين يغسل احداهما الآخر :\r\n« دو برادر دينى همانند دو دستند كه هر كدام ديگرى را مىشويد » ! ( با يكديگر كمال همكارى را دارند و عيوب هم را پاك مىكنند ) ( 2 ) .\r\n3 - امام صادق ع مىفرمايد :\r\nالمؤمن اخو المؤمن ، كالجسد الواحد ، اذا اشتكى شيئا منه وجد الم ذلك فى سائر جسده ، و ارواحهما من روح واحدة :\r\n« مؤمن برادر مؤمن است ، و همگى به منزله اعضاء يك پيكرند ، كه اگر عضوى از آن به درد آيد ، ديگر عضوها را نماند قرار ، و ارواح همگى آنها از روح واحدى گرفته شده » ( 3 ) .\r\n4 - در حديث ديگرى از همان امام ع مىخوانيم :\r\nالمؤمن اخو المؤمن عينه و دليله ، لا يخونه ، و لا يظلمه ، و لا يغشه ، و لا يعده عدة فيخلفه :\r\n« مؤمن برادر مؤمن است و به منزله چشم او و راهنماى او است هرگز به او خيانت نمىكند ، و ستم روا نمىدارد ، با او غش و تقلب نمىكند ، و هر وعده اى را به او دهد تخلف نخواهد كرد » ( 4 ) .\r\n\r\n","description":"","footnote":"\r\n( 1 ) « لمحجة البيضاء » جلد 3 صفحه 332 ( كتاب آداب الصحبة و المعاشرة - باب 2 ) .\r\n( 2 ) همان مدرك صفحه 319 .\r\n( 3 و 4 ) اصول كافى جلد 2 صفحه 133 ( باب اخوة المؤمنين بعضهم لبعض حديث 3 و 4 ) .\r\n","page_name":" 173 ","page_number":173},
  {"content":"\r\nدر منابع حديث معروف اسلامى روايات زيادى در زمينه حق مؤمن بر - برادر مسلمانش ، و انواع حقوق مؤمنين بر يكديگر ، و ثواب ديدار برادران مؤمن و مصافحه ، و معانقه ، و ياد آنها كردن ، و قلب آنها را مسرور نمودن ، و مخصوصا بر آوردن حاجات مؤمنان و كوشش و تلاش در انجام اين خواسته‌ها ، و زدودن غم از دلها و اطعام ، و پوشاندن لباس و اكرام و احترام آنها وارد شده است كه بخشهاى مهمى از آن را در « اصول كافى » در ابواب مختلف تحت عناوين فوق مىتوان مطالعه كرد .\r\n5 - در پايان اين بحث به روايتى اشاره مىكنيم كه از پيغمبر اكرم ص در باره حقوق سىگانه مؤمن بر برادر مؤمنش نقل شده كه از جامعترين روايات در اين زمينه است :\r\nقال رسول اللَّه ( ص ) : للمسلم على اخيه ثلاثون حقا ، لا برائة له منها الا بالاداء او العفو .\r\nيغفر زلته ، و يرحم عبرته ، و يستر عورته ، و يقيل عثرته ، و يقبل معذرته ، و يرد غيبته ، و يديم نصيحته ، و يحفظ خلته ، و يرعى ذمته ، و يعود مرضه .\r\nو يشهد ميته ، و يجيب دعوته ، و يقبل هديته ، و يكافأ صلته ، و يشكر نعمته و يحسن نصرته ، و يحفظ حليلته ، و يقضى حاجته ، و يشفع مسألته ، و يسمت عطسته .\r\nو يرشد ضالته ، و يرد سلامه ، و يطيب كلامه ، و يبر انعامه ، و يصدق اقسامه ، و يوالى وليه ، و لا يعاديه ، و ينصره ظالما و مظلوما : فاما نصرته ظالما فيرده عن ظلمه ، و اما نصرته مظلوما فيعينه على اخذ حقه ، و لا يسلمه و لا يخذله ، و يحب له من الخير ما يحب لنفسه ، و يكره له من الشر ما يكره لنفسه\r\nپيامبر اسلام ص فرمود : مسلمان بر برادر مسلمانش سى حق دارد كه برائت ذمه از آن حاصل نمىكند مگر به اداى اين حقوق يا عفو كردن برادر\r\n","description":"","footnote":"","page_name":" 174 ","page_number":174},
  {"content":"\r\nمسلمان او :\r\nلغزشهاى او را ببخشد ، در ناراحتيها نسبت به او مهربان باشد ، اسرار او را پنهان دارد ، اشتباهات او را جبران كند ، عذر او را بپذيرد ، در برابر بدگويان از او دفاع كند ، همواره خير خواه او باشد ، دوستى او را پاسدارى كند ، پيمان او را رعايت كند ، در حال مرض از او عبادت كند ، در حال مرگ به تشييع او حاضر شود .\r\nدعوت او را اجابت كند ، هديه او را بپذيرد ، عطاى او را جزا دهد ، نعمت او را شكر گويد ، در يارى او بكوشد ، ناموس او را حفظ كند ، حاجت او را بر آورد ، براى خواسته اش شفاعت كند ، و عطسه اش را تحيت گويد .\r\nگمشده اش را راهنمايى كند ، سلامش را جواب دهد ، گفته او را نيكو شمرد انعام او را خوب قرار دهد ، سوگندهايش را تصديق كند ، دوستش را دوست دارد و با او دشمنى نكند ، در يارى او بكوشد خواه ظالم باشد يا مظلوم : اما يارى او در حالى كه ظالم باشد به اين است كه او را از ظلمش باز دارد ، و در حالى كه مظلوم است به اين است كه او را در گرفتن حقش كمك كند .\r\nاو را در برابر حوادث تنها نگذارد ، آنچه را از نيكيها براى خود دوست دارد براى او دوست بدارد ، و آنچه از بديها براى خود نمىخواهد براى او نخواهد » ( 1 ) .\r\nو به هر حال يكى از حقوق مسلمانان بر يكديگر مساله يارى كردن و اصلاح ذات البين است به ترتيبى كه در آيات و روايت فوق آمده ( در زمينه اصلاح ذات البين بحث ديگرى در جلد هفتم صفحه 83 به بعد ذيل آيه يك سوره انفال داشتيم ) .\r\n\r\n","description":"","footnote":"\r\n( 1 ) بحار الانوار جلد 74 صفحه 236 .\r\n","page_name":" 175 ","page_number":175},
  {"content":"\r\n\r\n[ سوره الحجرات ‹ 49 › : آيات 11 تا 12 
  ]\r\nيا أَيُّهَا الَّذِينَ آمَنُوا لا يَسْخَرْ قَوْمٌ مِنْ قَوْمٍ عَسى أَنْ يَكُونُوا خَيْراً مِنْهُمْ وَلا نِساءٌ مِنْ نِساءٍ عَسى أَنْ يَكُنَّ خَيْراً مِنْهُنَّ وَلا تَلْمِزُوا أَنْفُسَكُمْ وَلا تَنابَزُوا بِالأَلْقابِ بِئْسَ الاسْمُ الْفُسُوقُ بَعْدَ الإِيمانِ وَمَنْ لَمْ يَتُبْ فَأُولئِكَ هُمُ الظَّالِمُونَ ‹ 11 › يا أَيُّهَا الَّذِينَ آمَنُوا اجْتَنِبُوا كَثِيراً مِنَ الظَّنِّ إِنَّ بَعْضَ الظَّنِّ إِثْمٌ وَلا تَجَسَّسُوا وَلا يَغْتَبْ بَعْضُكُمْ بَعْضاً أَ يُحِبُّ أَحَدُكُمْ أَنْ يَأْكُلَ لَحْمَ أَخِيه مَيْتاً فَكَرِهْتُمُوه وَاتَّقُوا اللَّه إِنَّ اللَّه تَوَّابٌ رَحِيمٌ ‹ 12 ›\r\n\r\nترجمه :\r\n11 - اى كسانى كه ايمان آورده‌ايد نبايد گروهى از مردان شما گروه ديگر را استهزا كنند ، شايد آنها از اينها بهتر باشند ، و نه زنانى از زنان ديگر شايد آنان بهتر از اينان باشند ، و يكديگر را مورد طعن و عيبجويى قرار ندهيد ، و با القاب زشت و ناپسند ياد نكنيد ، بسيار بد است كه بر كسى بعد از ايمان نام كفر بگذاريد ، و آنها كه توبه نكنند ظالم و ستمگرند .\r\n12 - اى كسانى كه ايمان آورده‌ايد ! از بسيارى از گمانها بپرهيزيد ، چرا كه بعضى از گمانها\r\n","description":"","footnote":"","page_name":" 176 ","page_number":176},
  {"content":"\r\nگناه است ، و هرگز ( در كار ديگران ) تجسس نكنيد ، و هيچيك از شما ديگرى را غيبت نكند ، آيا كسى از شما دوست دارد كه گوشت برادر مرده خود را بخورد ؟\r\n( به يقين ) همه شما از اين امر كراهت داريد ، تقواى الهى پيشه كنيد كه خداوند توبه پذير و مهربان است .\r\n\r\nشان نزول :\r\nمفسران براى اين آيات شان نزولهاى مختلفى نقل كرده‌اند ، از جمله اينكه :\r\nجمله « لا * ( يَسْخَرْ قَوْمٌ مِنْ قَوْمٍ ) * » در باره « ثابت بن قيس » ( خطيب پيامبر ص ) نازل شده است كه گوشهايش سنگين بود ، و هنگامى كه وارد مسجد مىشد كنار دست پيامبر ص براى او جايى باز مىكردند ، تا سخن حضرت را بشنود روزى وارد مسجد شد در حالى كه مردم از نماز فراغت پيدا كرده ، و جاى خود نشسته بودند ، او جمعيت را مىشكافت و مىگفت : جا بدهيد ! جا بدهيد ! تا به يكى از مسلمانان رسيد ، و او گفت همين جا بنشين ! او پشت سرش نشست ، اما خشمگين شد ، هنگامى كه هوا روشن گشت « ثابت » به آن مرد گفت : كيستى ؟\r\nاو نام خود را برد و گفت فلان كس هستم ، « ثابت » گفت : فرزند فلان زن ؟ ! و در اينجا نام مادرش را با لقب زشتى كه در جاهليت مىبردند ياد كرد ، آن مرد شرمگين شد و سر خود را به زير انداخت ، آيه نازل شد و مسلمانان را از اين گونه كارهاى زشت نهى كرد .\r\nو گفته‌اند : « * ( وَلا نِساءٌ مِنْ نِساءٍ ) * » در باره « ام سلمه » نازل گرديد كه بعضى از همسران پيامبر ص او را به خاطر لباس مخصوصى كه پوشيده بود ، يا به خاطر كوتاهى قدش مسخره كردند ، آيه نازل شد و آنها را از اين عمل باز داشت .\r\n","description":"","footnote":"","page_name":" 177 ","page_number":177},
  {"content":"\r\nو نيز گفته‌اند جمله « * ( وَلا يَغْتَبْ بَعْضُكُمْ بَعْضاً ) * » در باره دو نفر از اصحاب رسول اللَّه ص است كه رفيقشان « سلمان » را غيبت كردند ، زيرا او را خدمت پيامبر ص فرستاده بودند تا غذايى براى آنها بياورد ، پيامبر ص سلمان را سراغ « اسامة بن زيد » كه مسئول « بيت المال » بود فرستاد ، « اسامه » گفت :\r\nالان چيزى ندارم ، آن دو نفر از « اسامه » غيبت كردند و گفتند : او بخل ورزيده و در باره « سلمان » گفتند : اگر او را به سراغ چاه سميحه ( چاه پر آبى بود ) بفرستيم آب آن فروكش خواهد كرد ! سپس خودشان به راه افتادند تا نزد « اسامه » بيايند ، و در باره موضوع كار خود تجسس كنند ، پيامبر ص فرمود من آثار خوردن گوشت در دهان شما مىبينم ، عرض كردند : اى رسول خدا ما امروز مطلقا گوشت نخورده‌ايم ! فرمود : آرى گوشت « سلمان » و « اسامه » را مىخورديد ، آيه نازل شد و مسلمانان را از غيبت نهى كرد ( 1 ) .\r\n\r\nاستهزاء ، بد گمانى ، غيبت ، تجسس ، و القاب زشت ممنوع !\r\nاز آنجا كه قرآن مجيد در اين سوره به ساختن جامعه اسلامى بر اساس معيارهاى اخلاقى پرداخته ، پس از بحث در باره وظائف مسلمانان در مورد نزاع و مخاصمه گروه‌هاى مختلف اسلامى در آيات مورد بحث به شرح قسمتى از ريشه‌هاى اين اختلافات پرداخته تا با قطع آنها اختلافات نيز بر چيده شود ، و درگيرى و نزاع پايان گيرد .\r\nدر هر يك از دو آيه فوق به سه قسمت از امورى كه مىتواند جرقه اى براى روشن كردن آتش جنگ و اختلاف باشد با تعبيراتى صريح و گويا پرداخته .\r\n\r\n","description":"","footnote":"\r\n( 1 ) « تفسير مجمع البيان » جلد 9 صفحه 135 - « قرطبى » نيز در تفسير خود اين شان نزول را با تفاوتى نقل كرده است .\r\n","page_name":" 178 ","page_number":178},
  {"content":"\r\nنخست مىفرمايد : « اى كسانى كه ايمان آورده‌ايد ! نبايد گروهى از مردان شما گروه ديگرى را استهزاء كند » ( * ( يا أَيُّهَا الَّذِينَ آمَنُوا لا يَسْخَرْ قَوْمٌ مِنْ قَوْمٍ ) * ) .\r\nچه اينكه « شايد آنها كه مورد سخريه قرار گرفته‌اند از اينها بهتر باشند » ( * ( عَسى أَنْ يَكُونُوا خَيْراً مِنْهُمْ ) * ) .\r\n« همچنين هيچ گروهى از زنان نبايد زنان ديگرى را مورد سخريه قرار دهند ، چرا كه ممكن است آنها از اينها بهتر باشند » ( * ( وَلا نِساءٌ مِنْ نِساءٍ عَسى أَنْ يَكُنَّ خَيْراً مِنْهُنَّ ) * ) .\r\nدر اينجا مخاطب مؤمنانند ، اعم از مردان و زنان ، قرآن به همه هشدار مىدهد كه از اين عمل زشت بپرهيزند ، چرا كه سرچشمه استهزاء و سخريه همان حس خود برتربينى و كبر و غرور است كه عامل بسيارى از جنگهاى خونين در طول تاريخ بوده .\r\nو اين « خود برتربينى » بيشتر از ارزشهاى ظاهرى و مادى سرچشمه مىگيرد مثلا فلان كس خود را از ديگرى ثروتمندتر ، زيباتر ، يا از قبيله اى سرشناستر مىشمرد ، و احيانا اين پندار كه از نظر علم و عبادت و معنويات از فلان جمعيت برتر است او را وادار به سخريه مىكند ، در حالى كه معيار ارزش در پيشگاه خداوند تقوا است ، و اين بستگى به پاكى قلب و نيت و تواضع و اخلاق و ادب دارد .\r\nهيچ كس نمىتواند بگويد : من در پيشگاه خدا از فلان كس برترم ، و به همين دليل تحقير ديگران و خود را برتر شمردن يكى از بدترين كارها ، و زشترين عيوب اخلاقى است كه بازتاب آن در تمام زندگى انسانها ممكن است آشكار شود .\r\nسپس در دومين مرحله مىفرمايد : « و يكديگر را مورد طعن و عيبجويى قرار ندهيد » * ( ( وَلا تَلْمِزُوا أَنْفُسَكُمْ ) ) * .\r\n","description":"","footnote":"","page_name":" 179 ","page_number":179},
  {"content":"\r\n« لا تلمزوا » از ماده « لمز » بر وزن ( طنز ) به معنى عيبجويى و طعنه زدن است ، و بعضى فرق ميان « همز » و « لمز » را چنين گفته‌اند كه « لمز » شمردن عيوب افراد است در حضور آنها ، و « همز » ذكر عيوب در غياب آنها است ، و نيز گفته‌اند كه « لمز » عيبجويى با چشم و اشاره است ، در حالى كه « همز » عيبجويى با زبان است ( شرح بيشتر پيرامون اين موضوع به خواست خدا در تفسير سوره « همزه » خواهد آمد ) .\r\nجالب اينكه قرآن در اين آيه با تعبير « انفسكم » به وحدت و يكپارچگى مؤمنان اشاره كرده و اعلام مىدارد كه همه مؤمنان به منزله نفس واحدى هستند و اگر از ديگرى عيبجويى كنيد در واقع از خودتان عيبجويى كرده‌ايد ! .\r\nو بالآخره در مرحله سوم مىافزايد : « و يكديگر را با القاب زشت و ناپسند ياد نكنيد » * ( ( وَلا تَنابَزُوا بِالأَلْقابِ ) ) * .\r\nبسيارى از افراد بى بند و بار در گذشته و حال اصرار داشته و دارند كه بر ديگران القاب زشتى بگذارند ، و از اين طريق آنها را تحقير كنند ، شخصيتشان را بكوبند ، و يا احيانا از آنان انتقام گيرند ، و يا اگر كسى در سابق كار بدى داشته سپس توبه كرده و كاملا پاك شده باز هم لقبى كه بازگو كننده وضع سابق باشد بر او بگذارند .\r\nاسلام صريحا از اين عمل زشت نهى مىكند ، و هر اسم و لقبى را كه كوچكترين مفهوم نامطلوبى دارد و مايه تحقير مسلمانى است ممنوع شمرده .\r\nدر حديثى آمده است كه روزى « صفيه » دختر « حيى ابن اخطب » ( همان زن يهودى كه بعد از ماجراى فتح خيبر مسلمان شد و به همسرى پيغمبر اسلام ص در آمد ) روزى خدمت پيامبر ص آمد در حالى كه اشك مىريخت ، پيامبر ص از ماجرا پرسيد ، گفت : عايشه مرا سرزنش مىكند و مىگويد :\r\n« اى يهودىزاده » ! پيامبر ص فرمود : چرا نگفتى پدرم هارون است ، و عمويم\r\n","description":"","footnote":"","page_name":" 180 ","page_number":180},
  {"content":"\r\nموسى ، و همسرم محمد ص ؟ و در اينجا بود كه اين آيه نازل شد ( 1 ) .\r\nبه همين جهت در پايان آيه مىافزايد : « بسيار بد است كه بر كسى بعد از ايمان آوردن نام كفر بگذارند » ( * ( بِئْسَ الِاسْمُ الْفُسُوقُ بَعْدَ الإِيمانِ ) * ) .\r\nبعضى در تفسير اين جمله احتمال ديگرى داده‌اند و آن اينكه خداوند مؤمنان را نهى مىكند از اينكه بعد از ايمان به خاطر عيبجويى مردم نام فسق را بر خود پذيرند .\r\nولى تفسير اول با توجه به صدر آيه و شان نزولى كه ذكر شد مناسبتر به نظر مىرسد .\r\nو در پايان آيه براى تاكيد بيشتر مىفرمايد : « و آنها كه توبه نكنند و از اين اعمال دست بر ندارند ظالم و ستمگرند » ( * ( وَمَنْ لَمْ يَتُبْ فَأُولئِكَ هُمُ الظَّالِمُونَ ) * ) .\r\nچه ظلمى از اين بدتر كه انسان با سخنان نيش دار ، و تحقير و عيبجويى ، قلب مردم با ايمان را كه مركز عشق خدا است بيازارد ، و شخصيت و آبروى آنها را كه سرمايه بزرگ زندگى آنان است از بين ببرد .\r\nگفتيم : در هر يك از دو آيه مورد بحث سه حكم اسلامى در زمينه مسائل اخلاق اجتماعى مطرح شده ، احكام سه گانه آيه اول به ترتيب : عدم سخريه ، و ترك عيبجويى ، و تنابز به القاب بود ، و احكام سه گانه آيه دوم به ترتيب : اجتناب از گمان بد ، تجسس و غيبت است .\r\nدر اين آيه نخست مىفرمايد : « اى كسانى كه ايمان آورده‌ايد ! از بسيارى از گمانها بپرهيزيد ، چرا كه بعضى از گمانها گناه است » ! ( * ( يا أَيُّهَا الَّذِينَ آمَنُوا اجْتَنِبُوا كَثِيراً مِنَ الظَّنِّ إِنَّ بَعْضَ الظَّنِّ إِثْمٌ ) * ) .\r\nمنظور از « * ( كَثِيراً مِنَ الظَّنِّ ) * » گمانهاى بد است كه نسبت به گمانهاى\r\n\r\n","description":"","footnote":"\r\n( 1 ) « مجمع البيان » جلد 9 صفحه 136 .\r\n","page_name":" 181 ","page_number":181},
  {"content":"\r\nخوب در ميان مردم بيشتر است لذا از آن تعبير به كثير شده و گرنه « حسن ظن و گمان خير » نه تنها ممنوع نيست بلكه مستحسن است ، چنان كه قرآن مجيد در آيه 12 سوره نور مىفرمايد : لَوْ لا إِذْ سَمِعْتُمُوه ظَنَّ الْمُؤْمِنُونَ وَالْمُؤْمِناتُ بِأَنْفُسِهِمْ خَيْراً :\r\n« چرا هنگامى كه آن نسبت ناروا را شنيديد مردان و زنان با ايمان نسبت به خود ( و كسى كه همچون خود آنها بود ) گمان خير نبردند » ؟ ! قابل توجه اينكه : نهى از « كثيرى » از گمانها شده ، ولى در مقام تعليل مىگويد زيرا « بعضى » از گمانها گناه است اين تفاوت تعبير ممكن است از اين جهت باشد كه گمانهاى بد بعضى مطابق واقع است ، و بعضى مخالف واقع ، آنكه مخالف واقع است مسلما گناه است ، و لذا تعبير به « * ( إِنَّ بَعْضَ الظَّنِّ إِثْمٌ ) * » شده است ، بنا بر اين وجود همين گناه كافى است كه از همه بپرهيزد .\r\nدر اينجا اين سؤال مطرح مىشود كه گمان بد و خوب غالبا اختيارى نيست ، يعنى بر اثر يك سلسله مقدمات كه از اختيار انسان بيرون است در ذهن منعكس مىشود ، بنا بر اين چگونه مىشود از آن نهى كرد ؟ ! 1 - منظور از اين نهى ، نهى از ترتيب آثار است ، يعنى هر گاه گمان بدى نسبت به مسلمانى در ذهن شما پيدا شد ، در عمل كوچكترين اعتنايى به آن نكنيد ، طرز رفتار خود را دگرگون نسازيد ، و مناسبات خود را با طرف تغيير ندهيد ، بنا بر اين آنچه گناه است ترتيب اثر دادن به گمان بد مىباشد .\r\nلذا در حديثى از پيغمبر گرامى اسلام ص مىخوانيم :\r\nثلاث فى المؤمن لا يستحسن ، و له منهن مخرج ، فمخرجه من سوء الظن ان لا يحققه :\r\n« سه چيز است كه وجود آن در مؤمن پسنديده نيست ، و راه فرار دارد ، از جمله سوء ظن است كه راه فرارش اين است كه به آن جامه عمل نپوشاند » ( 1 ) .\r\n\r\n","description":"","footnote":"\r\n( 1 ) « محجة البيضاء » جلد 5 صفحه 269 .\r\n","page_name":" 182 ","page_number":182},
  {"content":"\r\n2 - انسان مىتواند با تفكر روى مسائل مختلفى ، گمان بد را در بسيارى از موارد از خود دور سازد ، به اين ترتيب كه در راههاى حمل بر صحت بينديشد و احتمالات صحيحى را كه در مورد آن عمل وجود دارد در ذهن خود مجسم سازد و تدريجا بر گمان بد غلبه كند . بنا بر اين گمان بد چيزى نيست كه هميشه از اختيار آدمى بيرون باشد .\r\nلذا در روايات دستور داده شده كه اعمال برادرت را بر نيكوترين وجه ممكن حمل كن ، تا دليلى بر خلاف آن قائم شود ، و هرگز نسبت به سخنى كه از برادر مسلمانت صادر شده گمان بد مبر ، ما دام كه مىتوانى محمل نيكى براى آن بيابى ، قال أمير المؤمنين ع :\r\nضع امر اخيك على احسنه حتى ياتيك ما يقلبك منه . و لا تظنن بكلمة خرجت من اخيك سوء و انت تجد لها فى الخير محملا ( 1 ) .\r\nبه هر حال اين دستور اسلامى يكى از جامعترين و حساب شده ترين دستورها در زمينه روابط اجتماعى انسانها است ، كه مساله امنيت را به طور كامل در جامعه تضمين مىكند . كه شرح آن در بحث نكات خواهد آمد .\r\nسپس در دستور بعد مساله « نهى از تجسس » را مطرح كرده ، مىفرمايد :\r\n« و هرگز در كار ديگران تجسس نكنيد » ( * ( وَلا تَجَسَّسُوا ) * ) .\r\n« تجسس » و « تحسس » هر دو به معنى جستجوگرى است ولى اولى معمولا در امور نامطلوب مىآيد ، و دومى غالبا در امر خير ، چنان كه يعقوب به فرزندانش دستور مىدهد : يا بَنِيَّ اذْهَبُوا فَتَحَسَّسُوا مِنْ يُوسُفَ وَأَخِيه : « اى فرزندان من ! برويد و از ( گمشده من ) يوسف و برادرش جستجو كنيد » ( يوسف - 87 ) .\r\n\r\n","description":"","footnote":"\r\n( 1 ) « اصول كافى » جلد 2 باب التهمة و سوء الظن حديث 3 - شبيه همين معنى در « نهج البلاغة » با تفاوت مختصرى آمده است ( كلمات قصار كلمه 360 ) .\r\n","page_name":" 183 ","page_number":183},
  {"content":"\r\nدر حقيقت گمان بد عاملى است براى جستجوگرى ، و جستجوگرى عاملى است براى كشف اسرار و رازهاى نهانى مردم ، و اسلام هرگز اجازه نمىدهد كه رازهاى خصوصى آنها فاش شود .\r\nو به تعبير ديگر اسلام مىخواهد مردم در زندگى خصوصى خود از هر نظر در امنيت باشند . بديهى است اگر اجازه داده شود هر كس به جستجوگرى در باره ديگران بر خيزد حيثيت و آبروى مردم بر باد مىرود ، و جهنمى به وجود مىآيد كه همه افراد اجتماع در آن معذب خواهند بود .\r\nالبته اين دستور منافاتى با وجود دستگاههاى اطلاعاتى در حكومت اسلامى براى مبارزه با توطئه‌ها نخواهد داشت ولى اين بدان معنى نيست كه اين دستگاهها حق دارند در زندگى خصوصى مردم جستجوگرى كنند چنان كه به خواست خدا شرح داده خواهد شد .\r\nو بالآخره در سومين و آخرين دستور كه در حقيقت معلول و نتيجه دو برنامه قبل است مىفرمايد : « هيچكدام از شما ديگرى را غيبت نكند » ( * ( وَلا يَغْتَبْ بَعْضُكُمْ بَعْضاً ) * ) .\r\nو به اين ترتيب گمان بد سرچشمه تجسس ، و تجسس موجب افشاى عيوب و اسرار پنهانى ، و آگاهى بر اين امور سبب غيبت مىشود كه اسلام از معلول و علت همگى نهى كرده است .\r\nسپس براى اينكه قبح و زشتى اين عمل را كاملا مجسم كند آن را در ضمن يك مثال گويا ريخته ، مىگويد : « آيا هيچ يك از شما دوست دارد كه گوشت برادر مرده خود را بخورد » ؟ ! ( * ( أَ يُحِبُّ أَحَدُكُمْ أَنْ يَأْكُلَ لَحْمَ أَخِيه مَيْتاً ) * ) .\r\n« به يقين همه شما از اين امر كراهت داريد » ( فكرهتموه ) .\r\nآرى آبروى برادر مسلمان همچون گوشت تن او است ، و ريختن اين آبرو به وسيله غيبت و افشاى اسرار پنهانى همچون خوردن گوشت تن او است ،\r\n","description":"","footnote":"","page_name":" 184 ","page_number":184},
  {"content":"\r\nو تعبير به « مرده » به خاطر آن است كه « غيبت » در غياب افراد صورت مىگيرد ، كه همچون مردگان قادر بر دفاع از خويشتن نيستند .\r\nو اين ناجوانمردانه ترين ستمى است كه ممكن است انسان در باره برادر خود روا دارد .\r\nآرى اين تشبيه بيانگر زشتى فوق العاده غيبت و گناه عظيم آن است .\r\nدر روايات اسلامى - چنان كه خواهد آمد - نيز اهميت فوق العاده اى به مساله « غيبت » داده شده است ، و كمتر گناهى است كه مجازات آن از نظر اسلام تا اين حد سنگين باشد .\r\nو از آنجا كه ممكن است افرادى آلوده به بعضى از اين گناهان سه گانه باشند و با شنيدن اين آيات متنبه شوند ، و در صدد جبران بر آيند در پايان آيه راه را به روى آنها گشوده ، مىفرمايد : « تقواى الهى ، پيشه كنيد و از خدا بترسيد كه خداوند توبه پذير و مهربان است » ( * ( وَاتَّقُوا اللَّه إِنَّ اللَّه تَوَّابٌ رَحِيمٌ ) * ) .\r\nنخست بايد روح تقوا و خدا ترسى زنده شود ، و به دنبال آن توبه از گناه صورت گيرد ، تا لطف و رحمت الهى شامل حال آنها شود .\r\n\r\nنكته‌ها :\r\n\r\n1 - امنيت كامل و همه جانبه اجتماعى\r\nدستورهاى ششگانه اى كه در دو آيه فوق مطرح شده ( نهى از سخريه ، و عيبجويى ، و القاب زشت ، و گمان بد ، و تجسس ، و غيبت ) هر گاه به طور كامل در يك جامعه پياده شود آبرو و حيثيت افراد جامعه را از هر نظر بيمه مىكند ، نه كسى مىتواند به عنوان خود برتربينى ديگران را وسيله تفريح و سخريه قرار دهد ، و نه مىتواند زبان به عيبجويى اين و آن بگشايد ، و نه با القاب زشت\r\n","description":"","footnote":"","page_name":" 185 ","page_number":185},
  {"content":"\r\nحرمت و شخصيت افراد را در هم بشكند .\r\nنه حق دارد حتى گمان بد ببرد ، نه در زندگى خصوصى افراد به جستجو پردازد ، و نه عيب پنهانى آنها را براى ديگران فاش كند .\r\nبه تعبير ديگر انسان چهار سرمايه دارد كه همه آنها بايد در دژهاى اين قانون قرار گيرد و محفوظ باشد : جان ، و مال ، و ناموس ، و آبرو .\r\nتعبيرات آيات فوق و روايات اسلامى نشان مىدهد كه آبرو و حيثيت افراد همچون مال و جان آنها است ، بلكه از بعضى جهات مهمتر است ! اسلام مىخواهد در جامعه اسلامى امنيت كامل حكمفرما باشد نه تنها مردم در عمل و با دست به يكديگر هجوم نكنند ، بلكه از نظر زبان مردم ، و از آن بالاتر از نظر انديشه و فكر آنان نيز در امان باشند ، و هر كس احساس كند كه ديگرى حتى در منطقه افكار خود تيرهاى تهمت را به سوى او نشانه گيرى نمىكند ، و اين امنيتى است در بالاترين سطح كه جز در يك جامعه مذهبى و مؤمن امكان پذير نيست .\r\nپيغمبر گرامى ص در حديثى مىفرمايد :\r\nان اللَّه حرم من المسلم دمه و ماله و عرضه ، و ان يظن به السوء :\r\n« خداوند خون و مال و آبروى مسلمان را بر ديگران حرام كرده ، و همچنين گمان بد در باره او بردن » ( 1 ) .\r\nگمان بد نه تنها به طرف مقابل و حيثيت او لطمه وارد مىكند ، بلكه براى صاحب آن نيز بلائى است بزرگ زيرا سبب مىشود كه او را از همكارى با مردم و تعاون اجتماعى بر كنار كند ، و دنيايى وحشتناك آكنده از غربت و انزوا فراهم سازد ، چنان كه در حديثى از أمير مؤمنان على ع آمده است :\r\nمن لم يحسن ظنه استوحش من كل احد :\r\n« كسى كه گمان بد داشته باشد\r\n\r\n","description":"","footnote":"\r\n( 1 ) « المحجة البيضاء » جلد 5 صفحه 268 .\r\n","page_name":" 186 ","page_number":186},
  {"content":"\r\nاز همه كس مىترسد و وحشت دارد « ! ( 1 ) .\r\nبه تعبير ديگر : چيزى كه زندگى انسان را از حيوانات جدا مىكند ، و به آن رونق و حركت و تكامل مىبخشد ، روح تعاون و همكارى دسته جمعى است ، و اين در صورتى امكان پذير است كه اعتماد و خوشبينى بر مردم حاكم باشد ، در حالى كه سوء ظن پايه‌هاى اين اعتماد را در هم مىكوبد ، پيوندهاى تعاون را از بين مىبرد و روح اجتماعى را تضعيف مىكند .\r\nنه تنها سوء ظن كه مساله تجسس و غيبت نيز چنين است .\r\nافراد بدبين از همه چيز مىترسند ، و از همه كس وحشت دارند ، و نگرانى جانكاهى دائما بر روح آنها مستولى است ، نه مىتوانند يار و مونسى غمخوار پيدا كنند ، و نه شريك و همكارى براى فعاليتهاى اجتماعى ، و نه يار و ياورى براى روز درماندگى .\r\nتوجه به اين نكته نيز لازم است كه منظور از « ظن » در اينجا گمانهاى بى دليل است بنا بر اين در مواردى كه گمان متكى به دليل يعنى ظن معتبر باشد از اين حكم مستثنى است مانند گمانى كه از شهادت دو نفر عادل حاصل مىشود .\r\n\r\n2 - تجسس نكنيد !\r\nديديم قرآن با صراحت تمام تجسس را در آيه فوق منع نموده ، و از آنجا كه هيچگونه قيد و شرطى براى آن قائل نشده نشان مىدهد كه جستجوگرى در كار ديگران و تلاش براى افشاى اسرار آنها گناه است ، ولى البته قرائنى كه در داخل و خارج آيه است نشان مىدهد كه اين حكم مربوط به زندگى شخصى و خصوصى افراد است ، و در زندگى اجتماعى تا آنجا كه تاثيرى در سرنوشت جامعه نداشته باشد نيز اين حكم صادق است .\r\n\r\n","description":"","footnote":"\r\n( 1 ) « غرر الحكم » صفحه 697 .\r\n","page_name":" 187 ","page_number":187},
  {"content":"\r\nاما روشن است آنجا كه ارتباطى با سرنوشت ديگران و كيان جامعه پيدا مىكند مساله شكل ديگرى به خود مىگيرد ، لذا شخص پيغمبر ص مامورانى براى جمع آورى اطلاعات قرار داده بود كه از آنها بعنوان « عيون » تعبير مىشود ، تا آنچه را ارتباط با سرنوشت جامعه اسلامى در داخل و خارج داشت براى او گرد آورى كنند .\r\nو نيز به همين دليل حكومت اسلامى مىتواند ماموران اطلاعاتى داشته باشد ، يا سازمان گسترده اى براى گرد آورى اطلاعات تاسيس كند ، و آنجا كه بيم توطئه بر ضد جامعه ، و يا به خطر انداختن امنيت و حكومت اسلامى مىرود به تجسس بر خيزند ، و حتى در داخل زندگى خصوصى افراد جستجوگرى كنند .\r\nولى اين امر هرگز نبايد بهانه اى براى شكستن حرمت اين قانون اصيل اسلامى شود ، و افرادى به بهانه مساله « توطئه » و « اخلال به امنيت » به خود اجازه دهند كه به زندگى خصوصى مردم يورش برند ، نامه‌هاى آنها را باز كنند ، تلفنها را كنترل نمايند و وقت و بى وقت به خانه آنها هجوم آورند .\r\nخلاصه اينكه مرز ميان « تجسس » و « به دست آوردن اطلاعات لازم براى حفظ امنيت جامعه » بسيار دقيق و ظريف است ، و مسئولين اداره امور اجتماع بايد دقيقا مراقب اين مرز باشند ، تا حرمت اسرار انسانها حفظ شود ، و هم امنيت جامعه و حكومت اسلامى به خطر نيفتد .\r\n\r\n3 - غيبت از بزرگترين گناهان است\r\nگفتيم سرمايه بزرگ انسان در زندگى حيثيت و آبرو و شخصيت او است ، و هر چيز آن را به خطر بيندازد مانند آن است كه جان او را به خطر انداخته باشد ، بلكه گاه ترور شخصيت از ترور شخص مهمتر محسوب مىشود ، و اينجا\r\n","description":"","footnote":"","page_name":" 188 ","page_number":188},
  {"content":"\r\nاست كه گاه گناه آن از قتل نفس نيز سنگينتر است .\r\nيكى از فلسفه‌هاى تحريم غيبت اين است كه اين سرمايه بزرگ بر باد نرود ، و حرمت اشخاص در هم نشكند ، و حيثيت آنها را لكه دار نسازد ، و اين مطلبى است كه اسلام آن را با اهميت بسيار تلقى مىكند .\r\nنكته ديگر اينكه « غيبت » « بد بينى » مىآفريند ، پيوندهاى اجتماعى را سست مىكند ، سرمايه اعتماد را از بين مىبرد ، و پايه‌هاى تعاون و همكارى را متزلزل مىسازد .\r\nمىدانيم اسلام براى مساله وحدت و يكپارچگى جامعه اسلامى و انسجام و استحكام آن اهميت فوق العاده اى قائل شده است ، هر چيز اين وحدت را تحكيم كند مورد علاقه اسلام است ، و هر چيز آن را تضعيف نمايد منفور است ، و غيبت يكى از عوامل مهم تضعيف است .\r\nاز اينها گذشته « غيبت » بذر كينه و عداوت را در دلها مىپاشد ، و گاه سرچشمه نزاعهاى خونين و قتل و كشتار مىگردد .\r\nخلاصه اين كه اگر در اسلام غيبت به عنوان يكى از بزرگترين گناهان كبيره شمرده شده به خاطر آثار سوء فردى و اجتماعى آن است .\r\nدر روايات اسلامى تعبيراتى بسيار تكان دهنده در اين زمينه ديده مىشود ، كه نمونه اى از آن را ذيلا مىآوريم :\r\nپيغمبر گرامى اسلام فرمود :\r\nان الدرهم يصيبه الرجل من الربا اعظم عند اللَّه فى الخطيئة من ست و ثلاثين زنية ، يزنيها الرجل ! و اربى الربا عرض الرجل المسلم ! :\r\n« درهمى كه انسان از ربا به دست مىآورد گناهش نزد خدا از سى و شش زنا بزرگتر است ! و از هر ربا بالاتر آبروى مسلمان است » ! ( 1 ) .\r\n\r\n","description":"","footnote":"\r\n( 1 ) « المحجة البيضاء » جلد 5 ص 253 .\r\n","page_name":" 189 ","page_number":189},
  {"content":"\r\nاين مقايسه به خاطر آن است كه « زنا » هر اندازه قبيح و زشت است جنبه « حق اللَّه » دارد ، ولى رباخوارى ، و از آن بدتر ريختن آبروى مردم از طريق غيبت ، يا غير آن ، جنبه « حق الناس » دارد .\r\nدر حديث ديگرى آمده است : روزى پيامبر ص با صداى بلند خطبه خواند و فرياد زد :\r\nيا معشر من آمن بلسانه و لم يؤمن بقلبه ! لا تغتابوا المسلمين ، و لا تتبعوا عوراتهم ، فانه من تتبع عورة اخيه تتبع اللَّه عورته ، و من تتبع اللَّه عورته يفضحه فى جوف بيته ! ؟\r\n« اى گروهى كه به زبان ايمان آورده‌ايد و نه با قلب ! غيبت مسلمانان نكنيد ، و از عيوب پنهانى آنها جستجو ننمائيد ، زيرا كسى كه در امور پنهانى برادر دينى خود جستجو كند خداوند اسرار او را فاش مىسازد ، و در دل خانه اش رسوايش مىكند » ! ( 1 ) .\r\nو در حديث ديگرى آمده است كه خداوند به موسى وحى فرستاد :\r\nمن مات تائبا من الغيبة فهو آخر من يدخل الجنة ، و من مات مصرا عليها فهو اول من يدخل النار ! :\r\n« كسى كه بميرد در حالى كه از غيبت توبه كرده باشد آخرين كسى است كه وارد بهشت مىشود و كسى كه بميرد در حالى كه اصرار بر آن داشته باشد اولين كسى است كه وارد دوزخ مىگردد » ! ( 2 ) .\r\nو نيز در حديثى از پيغمبر گرامى اسلام ص مىخوانيم :\r\nالغيبة اسرع فى دين الرجل المسلم من الأكلة فى جوفه ! :\r\n« تاثير غيبت در دين مسلمان از خوره در جسم او سريعتر است » ! ( 3 ) .\r\nاين تشبيه نشان مىدهد كه غيبت همانند خوره كه گوشت تن را مىخورد\r\n\r\n","description":"","footnote":"\r\n( 1 و 2 ) مدرك سابق صفحه 252 .\r\n( 3 ) « اصول كافى » جلد 2 باب الغيبة حديث 1 ( آكله بر وزن قابله يك نوع بيمارى است كه گوشت تن را مىخورد ) .\r\n","page_name":" 190 ","page_number":190},
  {"content":"\r\nو متلاشى مىكند به سرعت ايمان انسان را بر باد مىدهد ، و با توجه به اينكه انگيزه‌هاى غيبت امورى همچون حسد ، تكبر ، بخل ، كينه توزى ، انحصار طلبى و مانند اين صفات زشت و نكوهيده است روشن مىشود كه چرا غيبت و از بين بردن آبرو و احترام مسلمانان از اين طريق اين چنين ايمان انسان را بر باد مىدهد ( دقت كنيد ) .\r\nروايات در اين زمينه در منابع اسلامى بسيار زياد است كه با ذكر حديث ديگرى اين بحث را پايان مىدهيم امام صادق ع مىفرمايد :\r\nمن روى على مؤمن رواية يريد بها شينه ، و هدم مروته ، ليسقط من اعين الناس ، اخرجه اللَّه من ولايته الى ولاية الشيطان ، فلا يقبله الشيطان ! :\r\n« كسى كه به منظور عيبجويى و آبروريزى مؤمنى سخنى نقل كند تا او را از نظر مردم بيندازد ، خداوند او را از ولايت خودش بيرون كرده ، به سوى ولايت شيطان مىفرستد ، و اما شيطان هم او را نمىپذيرد » ! ( 1 ) .\r\nتمام اين تاكيدات و عبارات تكان دهنده به خاطر اهميت فوق العاده اى است كه اسلام براى حفظ آبرو ، و حيثيت اجتماعى مؤمنان قائل است ، و نيز به خاطر تاثير مخربى است كه غيبت در وحدت جامعه ، و اعتماد متقابل و پيوند دلها دارد ، و از آن بدتر اينكه غيبت عاملى است براى دامن زدن به آتش كينه و عداوت و دشمنى و نفاق و اشاعه فحشاء در سطح اجتماع ، چرا كه وقتى عيوب پنهانى مردم از طريق غيبت آشكار شود اهميت و عظمت گناه از ميان مىرود و آلودگى به آن آسان مىشود .\r\n\r\n","description":"","footnote":"\r\n( 1 ) « وسائل الشيعه » جلد 8 باب 157 حديث 2 صفحه 608 .\r\n","page_name":" 191 ","page_number":191},
  {"content":"\r\n\r\n4 - مفهوم غيبت\r\n« غيبت » چنان كه از اسمش پيدا است اين است كه در غياب كسى سخنى گويند ، منتهى سخنى كه عيبى از عيوب او را فاش سازد ، خواه اين عيب جسمانى باشد ، يا اخلاقى ، در اعمال او باشد يا در سخنش ، و حتى در امورى كه مربوط به او است مانند لباس ، خانه ، همسر و فرزندان و مانند اينها .\r\nبنا بر اين اگر كسى صفات ظاهر و آشكار ديگرى را بيان كند غيبت نخواهد بود . مگر اينكه قصد مذمت و عيبجويى داشته باشد كه در اين صورت حرام است ، مثل اينكه در مقام مذمت بگويد آن مرد نابينا ، يا كوتاه قد ، يا سياهرنگ يا كوسه ! به اين ترتيب ذكر عيوب پنهانى به هر قصد و نيتى كه باشد غيبت و حرام است ، و ذكر عيوب آشكار اگر به قصد مذمت باشد آن نيز حرام است ، خواه آن را در مفهوم غيبت وارد بدانيم يا نه .\r\nاينها همه در صورتى است كه اين صفات واقعا در طرف باشد ، اما اگر صفتى اصلا وجود نداشته باشد داخل در عنوان « تهمت » خواهد بود كه گناه آن به مراتب شديدتر و سنگينتر است .\r\nدر حديثى از امام صادق ع مىخوانيم :\r\nالغيبة ان تقول فى اخيك ما ستره اللَّه عليه ، و اما الامر الظاهر فيه ، مثل الحدة و العجلة ، فلا ، و البهتان ان تقول ما ليس فيه :\r\n« غيبت آن است كه در باره برادر مسلمانت چيزى را بگويى كه خداوند پنهان داشته ، و اما چيزى كه ظاهر است مانند تندخويى و عجله داخل در غيبت نيست ، اما بهتان اين است كه چيزى را بگويى كه در او وجود ندارد » ( 1 ) .\r\n\r\n","description":"","footnote":"\r\n( 1 ) « اصول كافى » جلد 2 باب الغيبة و البهت حديث 7 .\r\n","page_name":" 192 ","page_number":192},
  {"content":"\r\nو از اينجا روشن مىشود عذرهاى عوامانه اى كه بعضى براى غيبت مىآورند مسموع نيست ، مثلا گاهى غيبت كننده مىگويد اين غيبت نيست ، بلكه صفت او است ! در حالى كه اگر صفتش نباشد تهمت است نه غيبت .\r\nيا اين كه مىگويد : اين سخنى است كه در حضور او نيز مىگويم ، در حالى كه گفتن آن پيش روى طرف نه تنها از گناه غيبت نمىكاهد بلكه به خاطر ايذاء ، گناه سنگينترى را به بار مىآورد .\r\n\r\n5 - علاج غيبت و توبه آن\r\n« غيبت » مانند بسيارى از صفات ذميمه تدريجا به صورت يك بيمارى روانى در مىآيد ، به گونه اى كه غيبت كننده از كار خود لذت مىبرد ، و از اين كه پيوسته آبروى اين و آن را بريزد احساس رضا و خشنودى مىكند ، و اين يكى از مراحل بسيار خطرناك اخلاقى است .\r\nاينجا است كه غيبت كننده بايد قبل از هر چيز به درمان انگيزه‌هاى درونى غيبت كه در اعماق روح او است و به اين گناه دامن مىزند بپردازد ، انگيزه هايى همچون « بخل » و « حسد » و « كينه توزى » و « عداوت » و « خود برتر بينى » .\r\nبايد از طريق خودسازى ، و تفكر در عواقب سوء اين صفات زشت و نتائج شومى كه ببار مىآورد ، و همچنين از طريق رياضت نفس اين آلودگيها را از جان و دل بشويد ، تا بتواند زبان را از آلودگى به غيبت باز دارد .\r\nسپس در مقام توبه بر آيد ، و از آنجا كه غيبت جنبه « حق الناس » دارد اگر دسترسى به صاحب غيبت دارد و مشكل تازه اى ايجاد نمىكند ، از او عذر خواهى كند ، هر چند به صورت سر بسته باشد ، مثلا بگويد من گاهى بر اثر نادانى\r\n","description":"","footnote":"","page_name":" 193 ","page_number":193},
  {"content":"\r\nو بيخبرى از شما غيبت كرده‌ام مرا ببخش ، و شرح بيشترى ندهد ، مبادا عامل فساد تازه اى شود .\r\nو اگر دسترسى به طرف ندارد يا او را نمىشناسد ، يا از دنيا رفته است ، براى او استغفار كند ، و عمل نيك انجام دهد ، شايد به بركت آن خداوند متعال وى را ببخشد و طرف مقابل را راضى سازد .\r\n\r\n6 - موارد استثناء\r\nآخرين سخن در باره غيبت اينكه قانون غيبت مانند هر قانون ديگر استثناهايى دارد ، از جمله اين كه گاه در مقام « مشورت » مثلا براى انتخاب همسر ، يا شريك در كسب و كار و مانند آن كسى سؤالى از انسان مىكند ، امانت در مشورت كه يك قانون مسلم اسلامى است ايجاب مىكند اگر عيوبى از طرف سراغ دارد بگويد ، مبادا مسلمانى در دام بيفتد ، و چنين غيبتى كه با چنين نيت انجام مىگيرد حرام نيست .\r\nهمچنين در موارد ديگرى كه اهداف مهمى مانند هدف مشورت در كار باشد ، يا براى احقاق حق و تظلم صورت گيرد .\r\nالبته كسى كه آشكارا گناه مىكند و به اصطلاح « متجاهر به فسق » است از موضوع غيبت خارج است ، و اگر گناه او را پشت سر او بازگو كنند ايرادى ندارد ، ولى بايد توجه داشت اين حكم مخصوص گناهى است كه نسبت به آن متجاهر است .\r\nاين نكته نيز قابل توجه است كه نه تنها غيبت كردن حرام است ، گوش به غيبت دادن ، و در مجلس غيبت حضور يافتن آن نيز جزء محرمات است ، بلكه\r\n","description":"","footnote":"","page_name":" 194 ","page_number":194},
  {"content":"\r\nطبق پاره اى از روايات بر مسلمانان واجب است كه رد غيبت كنند ، يعنى در برابر غيبت به دفاع برخيزند ، و از برادر مسلمانى كه حيثيتش به خطر افتاده دفاع كنند ، و چه زيبا است جامعه اى كه اين اصول اخلاقى در آن دقيقا اجرا شود .\r\n","description":"","footnote":"","page_name":" 195 ","page_number":195},
  {"content":"\r\n\r\n[ سوره الحجرات ‹ 49 › : آيه 13 
  ]\r\nيا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَأُنْثى وَجَعَلْناكُمْ شُعُوباً وَقَبائِلَ لِتَعارَفُوا إِنَّ أَكْرَمَكُمْ عِنْدَ اللَّه أَتْقاكُمْ إِنَّ اللَّه عَلِيمٌ خَبِيرٌ ‹ 13 ›\r\n\r\nترجمه :\r\n13 - اى مردم ! ما شما را از يك مرد و زن آفريديم ، و تيره‌ها و قبيله‌ها قرار داديم ، تا يكديگر را بشناسيد ، ولى گرامىترين شما نزد خداوند با تقواترين شماست ، خداوند دانا و خبير است .\r\n\r\nتفسير : تقوى بزرگترين ارزش انسانى\r\nدر آيات گذشته روى سخن به مؤمنان بود ، و خطاب به صورت « * ( يا أَيُّهَا الَّذِينَ آمَنُوا ) * » و در ضمن آيات متعددى را كه يك « جامعه مؤمن » را با خطر روبرو مىسازد بازگو كرد و از آن نهى فرمود .\r\nدر حالى كه در آيه مورد بحث مخاطب كل جامعه انسانى است و مهمترين اصلى را كه ضامن نظم و ثبات است بيان مىكند ، و ميزان واقعى ارزشهاى انسانى را در برابر ارزشهاى كاذب و دروغين مشخص مىسازد .\r\nمىفرمايد : « اى مردم ! ما شما را از يك مرد و زنى آفريديم ، و شما را تيره‌ها و قبيله‌ها قرار داديم تا يكديگر را بشناسيد » ( * ( يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَأُنْثى وَجَعَلْناكُمْ شُعُوباً وَقَبائِلَ لِتَعارَفُوا ) * ) .\r\nمنظور از آفرينش مردم از يك مرد و زن همان بازگشت نسب انسانها\r\n","description":"","footnote":"","page_name":" 196 ","page_number":196},
  {"content":"\r\nبه « آدم » و « حوا » است ، بنا بر اين چون همه از ريشه واحدى هستند معنى ندارد كه از نظر نسب و قبيله بر يكديگر افتخار كنند ، و اگر خداوند براى هر قبيله و طائفه اى ويژگيهايى آفريده براى حفظ نظم زندگى اجتماعى مردم است ، چرا كه اين تفاوتها سبب شناسايى است ، و بدون شناسايى افراد ، نظم در جامعه انسانى حكمفرما نمىشود ، چرا كه هر گاه همه يكسان و شبيه يكديگر و همانند بودند ، هرج و مرج عظيمى سراسر جامعه انسانى را فرا مىگرفت .\r\nدر اين كه ميان « شعوب » ( جمع « شعب » بر وزن صعب ) به معنى « گروه عظيمى از مردم » و « قبائل » جمع « قبيله » چه تفاوتى است ؟ مفسران احتمالات مختلفى داده‌اند ؟\r\nجمعى گفته‌اند دايره شعوب گسترده تر از دايره قبائل است ، همانطور كه « شعب » امروز بر يك « ملت » اطلاق مىشود .\r\nبعضى « شعوب » را اشاره به « طوائف عجم » و « قبائل » را اشاره به « طوائف عرب » مىدانند :\r\nو بالآخره بعضى ديگر « شعوب » را از نظر انتساب انسان به مناطق جغرافيايى ، و « قبائل » را ناظر به انتساب او به نژاد و خون شمرده‌اند .\r\nولى تفسير اول از همه مناسبتر به نظر مىرسد .\r\nبه هر حال قرآن مجيد بعد از آنكه بزرگترين مايه مباهات و مفاخره عصر جاهلى يعنى نسب و قبيله را از كار مىاندازد ، به سراغ معيار واقعى ارزشى رفته مىافزايد : « گرامىترين شما نزد خداوند با تقواترين شما است » ( * ( إِنَّ أَكْرَمَكُمْ عِنْدَ اللَّه أَتْقاكُمْ ) * ) .\r\nبه اين ترتيب قلم سرخ بر تمام امتيازات ظاهرى و مادى كشيده ، و اصالت و واقعيت را به مساله تقوا و پرهيزكارى و خدا ترسى مىدهد ، و مىگويد براى تقرب به خدا و نزديكى به ساحت مقدس او هيچ امتيازى جز تقوا مؤثر نيست .\r\n","description":"","footnote":"","page_name":" 197 ","page_number":197},
  {"content":"\r\nو از آنجا كه تقوا يك صفت روحانى و باطنى است كه قبل از هر چيز بايد در قلب و جان انسان مستقر شود ، و ممكن است مدعيان بسيار داشته باشد و متصفان كم ، در آخر آيه مىافزايد : « خداوند دانا و آگاه است » ( * ( إِنَّ اللَّه عَلِيمٌ خَبِيرٌ ) * ) .\r\nپرهيزگاران را به خوبى مىشناسد ، و از درجه تقوا و خلوص نيت و پاكى و صفاى آنها آگاه است ، آنها را بر طبق علم خود گرامى مىدارد و پاداش مىدهد مدعيان دروغين را نيز مىشناسد و كيفر مىدهد .\r\n\r\nنكته :\r\n\r\n1 - ارزشهاى راستين و ارزشهاى كاذب\r\nبدون شك هر انسانى فطرتا خواهان اين است كه موجود با ارزش و پر افتخارى باشد ، و به همين دليل با تمام وجودش براى كسب ارزشها تلاش مىكند .\r\nولى شناخت معيار ارزش با تفاوت فرهنگها كاملا متفاوت است ، و گاه ارزشهاى كاذب جاى ارزشهاى راستين را مىگيرد .\r\nگروهى ارزش واقعى خويش را در انتساب به « قبيله معروف و معتبرى » مىدانند ، و لذا براى تجليل مقام قبيله و طائفه خود دائما دست و پا مىكنند ، تا از طريق بزرگ كردن آن خود را به وسيله انتساب به آن بزرگ كنند .\r\nمخصوصا در ميان اقوام جاهلى افتخار به انساب و قبائل رايجترين افتخار موهوم بود ، تا آنجا كه هر قبيله اى خود را « قبيله برتر » و هر نژادى خود را « نژاد والاتر » مىشمرد ، كه متاسفانه هنوز رسوبات و بقاياى آن در اعماق روح بسيارى از افراد و اقوام وجود دارد .\r\nگروه ديگرى مساله مال و ثروت و داشتن كاخ و قصر و خدم و حشم و امثال اين امور را نشانه ارزش مىدانند ، و دائما براى آن تلاش مىكنند ، در حالى\r\n","description":"","footnote":"","page_name":" 198 ","page_number":198},
  {"content":"\r\nكه جمع ديگرى مقامات بلند اجتماعى و سياسى را معيار شخصيت مىشمرند .\r\nو به همين ترتيب هر گروهى در مسيرى گام برمىدارند و به ارزشى دل مىبندند و آن را معيار مىشمرند .\r\nاما از آنجا كه اين امور همه امورى است متزلزل و برون ذاتى و مادى و زودگذر يك آئين آسمانى همچون اسلام هرگز نمىتواند با آن موافقت كند ، لذا خط بطلان روى همه آنها كشيده ، و ارزش واقعى انسان را در صفات ذاتى او مخصوصا تقوا و پرهيزكارى و تعهد و پاكى او مىشمرد حتى براى موضوعات مهمى ، همچون علم و دانش ، اگر در مسير ايمان و تقوا و ارزشهاى اخلاقى ، قرار نگيرد اهميت قائل نيست .\r\nو عجيب است كه قرآن در محيطى ظهور كرد كه ارزش « قبيله » از همه ارزشها مهمتر محسوب مىشد ، اما اين بت ساختگى در هم شكست ، و انسان را از اسارت « خون » و « قبيله » و « رنگ » و « نژاد » و « مال » و « مقام » و « ثروت » آزاد ساخت ، و او را براى يافتن خويش به درون جانش و صفات والايش رهبرى كرد ! جالب اينكه در شان نزولهايى كه براى اين آيه ذكر شده نكاتى ديده مىشود كه از عمق اين دستور اسلامى حكايت مىكند ، از جمله اينكه : بعد از فتح مكه پيغمبر اكرم ص دستور داد اذان بگويند ، « بلال » بر پشت بام كعبه رفت ، و اذان گفت ، « عتاب بن اسيد » كه از آزاد شدگان بود گفت شكر مىكنم خدا را كه پدرم از دنيا رفت و چنين روزى را نديد ! و « حارث بن هشام » نيز گفت : آيا رسول اللَّه ص غير از اين « كلاغ سياه » ! كسى را پيدا نكرد ؟ ! ( آيه فوق نازل شد و معيار ارزش واقعى را بيان كرد ) ( 1 ) .\r\n\r\n","description":"","footnote":"\r\n( 1 ) « روح البيان » جلد 9 صفحه 90 - در تفسير « قرطبى » نيز همين شان نزولها آمده است جلد 9 صفحه 6160 .\r\n","page_name":" 199 ","page_number":199},
  {"content":"\r\nبعضى ديگر گفته‌اند : آيه هنگامى نازل شد كه پيامبر ص دستور داده بود دخترى به بعضى از « موالى » دهند ( موالى به بردگان آزاد شده ، يا به غير عرب مىگويند ) آنها تعجب كردند و گفتند : اى رسول خدا ص آيا مىفرمائيد دخترانمان را به موالى دهيم ؟ ! ( آيه نازل شد و بر اين افكار خرافى خط بطلان كشيد ) ( 1 ) .\r\nدر حديثى مىخوانيم : روزى پيامبر ص در مكه براى مردم خطبه خواند و فرمود :\r\nيا ايها الناس ان اللَّه قد اذهب عنكم عيبة الجاهلية ، و تعاظمها بابائها ، فالناس رجلان : رجل بر تقى كريم على اللَّه ، و فاجر شقى هين على اللَّه ، و الناس بنو آدم ، و خلق اللَّه آدم من تراب ، قال اللَّه تعالى : * ( يا أَيُّهَا النَّاسُ إِنَّا خَلَقْناكُمْ مِنْ ذَكَرٍ وَأُنْثى وَجَعَلْناكُمْ شُعُوباً وَقَبائِلَ لِتَعارَفُوا إِنَّ أَكْرَمَكُمْ عِنْدَ اللَّه أَتْقاكُمْ إِنَّ اللَّه عَلِيمٌ خَبِيرٌ ) * :\r\n« اى مردم ! خداوند از شما ننگ جاهليت و تفاخر به پدران و نياكان را زدود ، مردم دو گروه بيش نيستند : نيكوكار و با تقوا و ارزشمند نزد خدا ، و يا بدكار و شقاوتمند و پست در پيشگاه حق ، همه مردم فرزند آدمند ، و خداوند آدم را از خاك آفريده ، چنان كه مىگويد : اى مردم ! ما شما را از يك مرد و زن آفريديم ، و شما را تيره‌ها و قبيله‌ها قرار داديم تا شناخته شويد ، از همه گراميتر نزد خداوند كسى است كه از همه پرهيزگارتر باشد ، خداوند دانا و آگاه است » ( 2 ) .\r\nدر كتاب « آداب النفوس » طبرى آمده كه پيامبر ص در اثناء ايام تشريق ( روزهاى 11 و 12 و 13 ذى الحجه است ) در سرزمين « منى » در حالى كه\r\n\r\n","description":"","footnote":"\r\n( 1 ) « روح البيان » جلد 9 صفحه 90 - در تفسير « قرطبى » نيز همين شان نزولها آمده است جلد 9 صفحه 6160 .\r\n( 2 ) « تفسير قرطبى » جلد 9 صفحه 6161 .\r\n","page_name":" 200 ","page_number":200},
  {"content":"\r\nبر شترى سوار بود رو به سوى مردم كرد و فرمود :\r\nيا ايها الناس ! الا ان ربكم واحد و ان اباكم واحد ، الا لا فضل لعربى على عجمى ، و لا لعجمى على عربى ، و لا لاسود على احمر ، و لا لاحمر على اسود ، الا بالتقوى الا هل بلغت ؟ قالوا نعم ! قال ليبلغ الشاهد الغائب :\r\n« اى مردم بدانيد ! خداى شما يكى است و پدرتان يكى ، نه عرب بر عجم برترى دارد و نه عجم بر عرب ، نه سياهپوست بر گندمگون و نه گندمگون بر سياهپوست مگر به تقوا ، آيا من دستور الهى را ابلاغ كردم ؟ همه گفتند :\r\nآرى ! فرمود : اين سخن را حاضران به غائبان برسانند « ! ( 1 ) .\r\nو نيز در حديث ديگرى در جمله هايى كوتاه و پر معنى از آن حضرت آمده است :\r\nان اللَّه لا ينظر الى احسابكم ، و لا الى انسابكم ، و لا الى اجسامكم ، و لا الى اموالكم ، و لكن ينظر الى قلوبكم ، فمن كان له قلب صالح تحنن اللَّه عليه ، و انما انتم بنو آدم و احبكم اليه اتقاكم :\r\n« خداوند به وضع خانوادگى و نسب شما نگاه نمىكند ، و نه به اجسام شما ، و نه به اموالتان ، ولى نگاه به دلهاى شما مىكند ، كسى كه قلب صالحى دارد ، خدا به او لطف و محبت مىكند ، شما همگى فرزندان آدميد ، و محبوبترين شما نزد خدا با تقواترين شما است » ( 2 ) .\r\nولى عجيب است كه با اين تعليمات وسيع و غنى و پربار هنوز در ميان مسلمانان كسانى روى مساله « نژاد » و « خون » و « زبان » تكيه مىكنند ، و حتى وحدت آن را بر اخوت اسلامى ، و وحدت دينى مقدم مىشمرند ، و عصبيت جاهليت را بار ديگر زنده كرده‌اند ، و با اينكه از اين رهگذر ضربه‌هاى سختى\r\n\r\n","description":"","footnote":"\r\n( 1 و 2 ) مدرك سابق صفحه 6162 - تعبير به « احمر » در اين روايت به معنى سرخپوست نيست بلكه گندمگون است چون غالب افراد در آن محيط چنين بودند ، اتفاقا واژه « احمر » در روايات به خود گندم نيز اطلاق شده است .\r\n","page_name":" 201 ","page_number":201},
  {"content":"\r\nبر آنان وارد شده گويى نمىخواهند بيدار شوند ، و به حكم اسلام باز گردند ! .\r\nخداوند همه را از شر تعصبهاى جاهليت حفظ كند .\r\nاسلام با « عصبيت جاهليت » در هر شكل و صورت مبارزه كرده است ، تا مسلمانان جهان را از هر نژاد و قوم و قبيله زير پرچم واحدى جمعآورى كند ، نه پرچم قوميت و نژاد ، و نه پرچم غير آن ، چرا كه اسلام هرگز اين ديدگاههاى تنگ و محدود را نمىپذيرد ، و همه را موهوم و بى اساس مىشمرد حتى در حديثى آمده كه پيامبر ص در مورد عصبيت جاهليت فرمود :\r\nدعوها فانها منتنه ! :\r\n« آن را رها كنيد كه چيز متعفنى است » ! ( 1 ) .\r\nاما چرا اين تفكر متعفن هنوز مورد علاقه گروه زيادى است كه خود را ظاهرا مسلمان مىشمرند و دم از قرآن و اخوت اسلامى مىزنند ؟\r\nمعلوم نيست ! چه زيبا است جامعه اى كه بر اساس معيار ارزشى اسلام « * ( إِنَّ أَكْرَمَكُمْ عِنْدَ اللَّه أَتْقاكُمْ ) * » بنا شود ، و ارزشهاى كاذب نژاد و مال و ثروت و مناطق جغرافيايى و طبقه از آن بر چيده شود ، آرى تقواى الهى و احساس مسئوليت درونى و ايستادگى در برابر شهوات ، و پايبند بودن به راستى و درستى و پاكى و حق و عدالت اين تنها معيار ارزش انسان است و نه غير آن . هر چند در آشفته بازار جوامع كنونى اين ارزش اصيل به دست فراموشى سپرده شده ، و ارزشهاى دروغين جاى آن را گرفته است .\r\nدر نظام ارزشى جاهلى كه بر محور « تفاخر به آباء و اموال و اولاد » دور مىزد يك مشت دزد و غارتگر پرورش مىيافت ، اما با دگرگون شدن اين نظام و احياى اصل والاى * ( إِنَّ أَكْرَمَكُمْ عِنْدَ اللَّه أَتْقاكُمْ ) * محصول آن انسانهايى همچون سلمان و ابو ذر و عمار ياسر و مقداد بود .\r\n\r\n","description":"","footnote":"\r\n( 1 ) « صحيح مسلم » ( طبق نقل فى ظلال جلد 7 صفحه 538 ) .\r\n","page_name":" 202 ","page_number":202},
  {"content":"\r\nو مهم در انقلاب جوامع انسانى انقلاب نظام ارزشى آن ، و احياى اين اصل اصيل اسلامى است .\r\nاين سخن را با حديثى از پيامبر گرامى اسلام ص پايان مىدهيم آنجا كه فرمود :\r\nكلكم بنو آدم ، و آدم خلق من تراب ، و لينتهين قوم يفخرون بآبائهم او ليكونن اهون على اللَّه من الجعلان :\r\n« همه شما فرزندان آدميد ، و آدم از خاك آفريده شده ، از تفاخر به پدران بپرهيزيد ، و گرنه نزد خدا از حشراتى كه در كثافات غوطه ورند پستتر خواهيد بود » ! ( 1 ) .\r\n\r\n2 - حقيقت تقوى\r\nچنان كه ديديم ، قرآن بزرگترين امتياز را براى تقوى قرار داده و آن را تنها معيار سنجش ارزش انسانها مىشمرد .\r\nدر جاى ديگر تقوى را بهترين زاد و توشه شمرده ، مىگويد : « وَتَزَوَّدُوا فَإِنَّ خَيْرَ الزَّادِ التَّقْوى » ( بقره - 197 ) .\r\nو در جاى ديگر لباس تقوى را بهترين لباس براى انسان مىشمرد وَلِباسُ التَّقْوى ذلِكَ خَيْرٌ ( اعراف - 26 ) .\r\nو در آيات متعددى يكى از نخستين اصول دعوت انبياء را « تقوى » ذكر كرده ، و بالآخره در جاى ديگر اهميت اين موضوع را تا آن حد بالا برده كه خدا را « اهل تقوى » مىشمرد ، و مىگويد : هُوَ أَهْلُ التَّقْوى وَأَهْلُ الْمَغْفِرَةِ ( مدثر - 56 ) .\r\nقرآن ، « تقوى » را نور الهى مىداند كه هر جا راسخ شود ، علم و دانش\r\n\r\n","description":"","footnote":"\r\n( 1 ) « فى ظلال » جلد 7 صفحه 538 .\r\n","page_name":" 203 ","page_number":203},
  {"content":"\r\nمىآفريند وَاتَّقُوا اللَّه وَيُعَلِّمُكُمُ اللَّه ( بقره - 282 ) .\r\nو نيز « نيكى » و « تقوى » را قرين هم مىشمرد ، وَتَعاوَنُوا عَلَى الْبِرِّ وَالتَّقْوى .\r\nو « عدالت » را قرين « تقوى » ذكر مىكند : اعْدِلُوا هُوَ أَقْرَبُ لِلتَّقْوى .\r\nاكنون بايد ديد حقيقت تقوى اين سرمايه بزرگ معنوى و اين بزرگترين افتخار انسان با اينهمه امتيازات چيست ؟\r\nقرآن اشاراتى دارد كه پرده از روى حقيقت تقوى بر مىدارد : در آيات متعددى جاى تقوى را « قلب » مىشمرد ، از جمله مىفرمايد :\r\nأُولئِكَ الَّذِينَ امْتَحَنَ اللَّه قُلُوبَهُمْ لِلتَّقْوى : « آنها كه صداى خود را در برابر رسول خدا ص پائين مىآورند و رعايت ادب مىكنند كسانى هستند كه خداوند قلوبشان را براى پذيرش تقوى آزموده است » ( حجرات - 3 ) .\r\nقرآن ، « تقوى » را نقطه مقابل « فجور » ذكر كرده ، چنان كه در آيه 8 سوره شمس مىخوانيم : فَأَلْهَمَها فُجُورَها وَتَقْواها : « خداوند انسان را آفريد و راه فجور و تقوى را به او نشان داد » .\r\nقرآن هر عملى را كه از روح اخلاص و ايمان و نيت پاك سرچشمه گرفته باشد بر اساس « تقوى » مىشمرد ، چنان كه در آيه 108 سوره توبه در باره مسجد « قبا » كه منافقان مسجد « ضرار » را در مقابل آن ساختند مىفرمايد :\r\nلَمَسْجِدٌ أُسِّسَ عَلَى التَّقْوى مِنْ أَوَّلِ يَوْمٍ أَحَقُّ أَنْ تَقُومَ فِيه : « مسجدى كه از روز نخست بر شالوده تقوى باشد شايسته تر است كه در آن نماز بخوانى » .\r\nاز مجموع اين آيات به خوبى استفاده مىشود كه « تقوى » همان احساس مسئوليت و تعهدى است كه به دنبال رسوخ ايمان در قلب بر وجود انسان حاكم مىشود و او را از « فجور » و گناه باز مىدارد ، به نيكى و پاكى و عدالت دعوت مىكند ، اعمال آدمى را خالص و فكر و نيت او را از آلودگيها مىشويد .\r\n","description":"","footnote":"","page_name":" 204 ","page_number":204},
  {"content":"\r\nهنگامى كه به ريشه لغوى اين كلمه باز مىگرديم نيز به همين نتيجه مىرسيم ، زيرا « تقوى » از « وقاية » به معنى كوشش در حفظ و نگهدارى چيزى است ، و منظور در اين گونه موارد نگهدارى روح و جان از هر گونه آلودگى ، و متمركز ساختن نيروها در امورى است كه رضاى خدا در آن است .\r\nبعضى از بزرگان براى تقوى سه مرحله قائل شده‌اند :\r\n1 - نگهدارى نفس از عذاب جاويدان از طريق تحصيل اعتقادات صحيح .\r\n2 - پرهيز از هر گونه گناه اعم از ترك واجب و فعل معصيت .\r\n3 - خويشتندارى در برابر آنچه قلب آدمى را به خود مشغول مىدارد و از حق منصرف مىكند ، و اين تقواى خواص بلكه خاص الخاص است ( 1 ) .\r\nامير مؤمنان على ع ( در نهج البلاغه ) تعبيرات گويا و زنده اى پيرامون تقوى دارد ، و تقوى از مسائلى است كه در بسيارى از خطب و نامه‌ها و كلمات قصار حضرت ع روى آن تكيه شده است .\r\nدر يك جا تقوى را با گناه و آلودگى مقايسه كرده چنين مىگويد :\r\nالا و ان الخطايا خيل شمس حمل عليها اهلها ، و خلعت لجمها ، فتقحمت بهم فى النار ! الا و ان التقوى مطايا ذلل حمل عليها اهلها ، و اعطوا ازمتها ، فاوردتهم الجنة ! :\r\n« بدانيد گناهان همچون مركبهاى سركش است كه گنهكاران بر آنها سوار مىشوند ، و لجامشان گسيخته مىگردد ، و آنان را در قعر دوزخ سرنگون مىسازد .\r\nاما تقوى مركبى است راهوار و آرام كه صاحبانش بر آن سوار مىشوند ، زمام آنها را به دست مىگيرند ، و تا قلب بهشت پيش مىتازند « ! ( 2 ) .\r\n\r\n","description":"","footnote":"\r\n( 1 ) « بحار الانوار » جلد 70 صفحه 136 .\r\n( 2 ) « نهج البلاغه » خطبه 16 .\r\n","page_name":" 205 ","page_number":205},
  {"content":"\r\nمطابق اين تشبيه لطيف ، تقوى همان حالت خويشتندارى و كنترل نفس و تسلط بر شهوات است ، در حالى كه بى تقوايى همان تسليم شدن در برابر شهوات سركش و از بين رفتن هر گونه كنترل بر آنها است .\r\nو در جاى ديگرى مىفرمايد :\r\nاعلموا عباد اللَّه ان التقوى دار حصن عزيز ، و الفجور دار حصن ذليل ، لا يمنع اهله ، و لا يحرز من لجا اليه ، الا و بالتقوى تقطع حمة الخطايا :\r\n« بدانيد اى بندگان خدا كه تقوا قلعه اى محكم و شكستناپذير است ، اما فجور و گناه حصارى است سست و بى دفاع كه اهلش را از آفات نجات نمىدهد و كسى كه به آن پناهنده شود در امان نيست ، بدانيد انسان تنها به وسيله تقوا از گزند گناه مصون مىماند » ( 1 ) .\r\nو باز در جاى ديگر مىافزايد :\r\nفاعتصموا بتقوى اللَّه فان لها حبلا وثيقا عروته و معقلا منيعا ذروته .\r\n« چنگ به تقواى الهى بزنيد كه رشته اى محكم و دستگيره اى است استوار و پناهگاهى است مطمئن » ! ( 2 ) .\r\nاز لابلاى مجموع اين تعبيرات حقيقت و روح تقوى به خوبى روشن مىشود .\r\nاين نكته نيز لازم به يادآورى است كه تقوى ميوه درخت ايمان است ، و به همين دليل براى به دست آوردن اين سرمايه عظيم بايد پايه ايمان را محكم ساخت .\r\nالبته ممارست بر اطاعت ، و پرهيز از گناه ، و توجه به برنامه‌هاى اخلاقى ، بلكه تقوى را در نفس راسخ مىسازد ، و نتيجه آن پيدايش نور يقين و ايمان\r\n\r\n","description":"","footnote":"\r\n( 1 ) « نهج البلاغه » خطبه 157 .\r\n( 2 ) « نهج البلاغه » خطبه 190 .\r\n","page_name":" 206 ","page_number":206},
  {"content":"\r\nشهودى در جان انسان است ، و هر قدر نور « تقوى » افزون شود نور « يقين » نيز افزون خواهد شد ، و لذا در روايات اسلامى مىبينيم « تقوى » يك درجه بالاتر از « ايمان » و يك درجه پائينتر از « يقين » شمرده شده ! امام على بن موسى الرضا ع مىفرمايد ؟\r\nالايمان فوق الاسلام بدرجة ، و التقوى فوق الايمان بدرجة ، و اليقين فوق التقوى بدرجة ، و ما قسم فى الناس شىء اقل من اليقين :\r\n« ايمان يك درجه برتر از » اسلام « است ، و » تقوى « درجه اى است بالاتر از » ايمان « و » يقين « درجه اى برتر از » تقوى « است و هيچ چيز در ميان مردم كمتر از » يقين « تقسيم نشده است » ( 1 ) ! اين بحث را به شعر معروفى كه حقيقت تقوى را ضمن مثال روشنى بيان كرده پايان مىدهيم :\r\n\r\nخل الذنوب صغيرها\r\nو كبيرها فهو التقى\r\n\r\n\r\nو اصنع كماش فوق ارض\r\nالشوك يحذر ما يرى\r\n\r\n\r\nلا تحقرن صغيرة\r\nان الجبال من الحصى\r\n\r\n« گناهان كوچك و بزرگ را ترك گوى و تقوى همين است » .\r\n« و همچون كسى باش كه از يك » خارزار « مىگذرد لباس و دامان خود را چنان جمع مىكند كه خار بر دامانش ننشيند ، و پيوسته مراقب اطراف خويش است » ! « هرگز گناهى را كوچك مشمر كه كوه‌هاى بزرگ از سنگريزه‌هاى كوچك تشكيل شده » !\r\n\r\n","description":"","footnote":"\r\n( 1 ) بحار الانوار جلد 70 صفحه 136 .\r\n","page_name":" 207 ","page_number":207},
  {"content":"\r\n\r\n[ سوره الحجرات ‹ 49 › : آيات 14 تا 15 
  ]\r\nقالَتِ الأَعْرابُ آمَنَّا قُلْ لَمْ تُؤْمِنُوا وَلكِنْ قُولُوا أَسْلَمْنا وَلَمَّا يَدْخُلِ الإِيمانُ فِي قُلُوبِكُمْ وَإِنْ تُطِيعُوا اللَّه وَرَسُولَه لا يَلِتْكُمْ مِنْ أَعْمالِكُمْ شَيْئاً إِنَّ اللَّه غَفُورٌ رَحِيمٌ ‹ 14 › إِنَّمَا الْمُؤْمِنُونَ الَّذِينَ آمَنُوا بِاللَّه وَرَسُولِه ثُمَّ لَمْ يَرْتابُوا وَجاهَدُوا بِأَمْوالِهِمْ وَأَنْفُسِهِمْ فِي سَبِيلِ اللَّه أُولئِكَ هُمُ الصَّادِقُونَ ‹ 15 ›\r\n\r\nترجمه :\r\n14 - عربهاى باديه نشين گفتند : ايمان آورده‌ايم ، بگو شما ايمان نياورده‌ايد ولى بگوئيد اسلام آورده‌ايم ، اما هنوز ايمان وارد قلب شما نشده است ! و اگر از خدا و رسولش اطاعت كنيد پاداش اعمال شما را به طور كامل مىدهد ، خداوند غفور و رحيم است .\r\n15 - مؤمنان واقعى تنها كسانى هستند كه به خدا و رسولش ايمان آورده‌اند ، سپس هرگز شك و ترديدى به خود راه نداده ، و با اموال و جانهاى خود در راه خدا جهاد كرده‌اند ، آنها راستگويانند .\r\n","description":"","footnote":"","page_name":" 208 ","page_number":208},
  {"content":"\r\n\r\nشان نزول :\r\nبسيارى از مفسران ، شان نزولى براى آيه ذكر كرده‌اند كه خلاصه اش چنين است :\r\nجمعى از طايفه « بنى اسد » در يكى از سالهاى قحطى و خشكسالى وارد مدينه شدند ، و به اميد گرفتن كمكى از پيامبر ص شهادتين بر زبان جارى كردند ، و به پيامبر ص گفتند : « طوائف عرب بر مركبها سوار شدند و با تو پيكار كردند ، ولى ما با زن و فرزندان نزد تو آمديم ، و دست به جنگ نزديم ، و از اين طريق مىخواستند بر پيامبر ص منت بگذارند .\r\nآيات فوق ، نازل شد ( و به آنها خاطر نشان كرد كه اسلام آنها ظاهرى است ، و ايمان در اعماق قلبشان نيست ! بعلاوه اگر هم ايمان آورده‌اند نبايد منتى بر پيامبر ص بگذارند ، بلكه خدا بر آنها منت دارد كه هدايتشان كرده ) ( 1 ) .\r\nولى وجود اين شان نزول - مانند ساير موارد - هرگز مانع از عموميت مفهوم آيه نيست .\r\n\r\nتفسير : فرق « اسلام » و « ايمان »\r\nدر آيه گذشته ، سخن از معيار ارزش انسانها يعنى « تقوى » در ميان بود ، و از آنجا كه « تقوى » ثمره شجره « ايمان » است ، آن هم ايمانى كه در اعماق جان نفوذ كند ، در آيات مورد بحث به بيان حقيقت « ايمان » پرداخته ، چنين\r\n\r\n","description":"","footnote":"\r\n( 1 ) « تفسير الميزان » و « روح البيان » و « فى ظلال » ذيل آيات مورد بحث .\r\n","page_name":" 209 ","page_number":209},
  {"content":"\r\nمىگويد :\r\n« اعراب باديه نشين گفتند : ايمان آورده‌ايم ، به آنها بگو : شما ايمان نياورده‌ايد ، بگوئيد اسلام آورده‌ايم ، ولى هنوز ايمان وارد قلب شما نشده است » ! ( * ( قالَتِ الأَعْرابُ آمَنَّا قُلْ لَمْ تُؤْمِنُوا وَلكِنْ قُولُوا أَسْلَمْنا وَلَمَّا يَدْخُلِ الإِيمانُ فِي قُلُوبِكُمْ ) * ) .\r\nطبق اين آيه تفاوت « اسلام » و « ايمان » ، در اين است كه « اسلام » شكل ظاهرى قانونى دارد ، و هر كس شهادتين را بر زبان جارى كند در سلك مسلمانان وارد مىشود ، و احكام اسلام بر او جارى مىگردد .\r\nولى ايمان يك امر واقعى و باطنى است و جايگاه آن قلب آدمى است ، نه زبان و ظاهر او .\r\n« اسلام » ممكن است انگيزه‌هاى مختلفى داشته باشد ، حتى انگيزه‌هاى مادى و منافع شخصى ، ولى « ايمان » حتما از انگيزه‌هاى معنوى ، از علم و آگاهى ، سرچشمه مىگيرد ، و همان است كه ميوه حيات بخش تقوى بر شاخسارش ظاهر مىشود .\r\nاين همان چيزى است كه در عبارت گويايى از پيغمبر گرامى اسلام ص آمده است :\r\nالاسلام علانية ، و الايمان فى القلب :\r\n« اسلام امر آشكارى است ، ولى جاى ايمان دل است » ( 1 ) .\r\nو در حديث ديگرى از امام صادق ع مىخوانيم :\r\nالاسلام يحقن به الدم و تؤدى به الامانة ، و تستحل به الفروج ، و الثواب على الايمان :\r\nبا اسلام خون انسان محفوظ ، و اداى امانت او لازم ، و ازدواج با او حلال مىشود ، ولى ثواب بر ايمان است » ( 2 ) .\r\n\r\n","description":"","footnote":"\r\n( 1 ) « مجمع البيان » جلد 9 صفحه 138 .\r\n( 2 ) « كافى » جلد 2 « باب ان الاسلام يحقن به الدم » حديث 1 و 2 .\r\n","page_name":" 210 ","page_number":210},
  {"content":"\r\nو نيز به همين دليل است كه در بعضى از روايات مفهوم « اسلام » منحصر به اقرار لفظى شمرده شده ، در حالى كه ايمان اقرار توأم با عمل معرفى شده است (\r\nالايمان اقرار و عمل ، و الاسلام اقرار بلا عمل\r\n) ( 1 ) .\r\nهمين معنى به تعبير ديگرى در بحث « اسلام و ايمان » آمده است ، « فضيل بن يسار » مىگويد : از امام صادق ع شنيدم فرمود :\r\nان الايمان يشارك الاسلام ، و لا يشاركه الاسلام ، ان الايمان ما وقر فى القلوب ، و الاسلام ما عليه المناكح و المواريث و حقن الدماء :\r\n« ايمان با اسلام شريك است ، اما اسلام با ايمان شريك نيست ( و به تعبير ديگر هر مؤمنى مسلمان است ولى هر مسلمانى مؤمن نيست ) » ايمان « آن است كه در دل ساكن شود ، اما » اسلام « چيزى است كه قوانين نكاح وارث و حفظ خون بر طبق آن جارى مىشود » ( 2 ) .\r\nولى اين تفاوت مفهومى در صورتى است كه اين دو واژه در برابر هم قرار گيرند ، اما هر گاه جدا از هم ذكر شوند ممكن است اسلام بر همان چيزى اطلاق شود كه ايمان بر آن اطلاق مىشود ، يعنى هر دو واژه در يك معنى استعمال گردد .\r\nسپس در آيه مورد بحث مىافزايد : « اگر از خدا و رسولش اطاعت كنيد ثواب اعمالتان را به طور كامل مىدهد ، و چيزى از پاداش اعمال شما را فروگذار نمىكند » ( * ( وَإِنْ تُطِيعُوا اللَّه وَرَسُولَه لا يَلِتْكُمْ مِنْ أَعْمالِكُمْ شَيْئاً ) * ) .\r\nچرا كه « خداوند غفور و رحيم است » ( * ( إِنَّ اللَّه غَفُورٌ رَحِيمٌ ) * ) .\r\n« لا يلتكم » از ماده « ليت » ( بر وزن ريب ) به معنى كم گذاردن حق\r\n\r\n","description":"","footnote":"\r\n( 1 ) « كافى » جلد 2 « باب ان الاسلام يحقن به الدم » حديث 1 و 2 .\r\n( 2 ) « اصول كافى » جلد 2 « باب ان الايمان يشرك الاسلام » حديث 3 .\r\n","page_name":" 211 ","page_number":211},
  {"content":"\r\nاست ( 1 ) .\r\nجمله‌هاى اخير در حقيقت اشاره به يك اصل مسلم قرآنى است كه شرط قبولى اعمال « ايمان » است ، مىگويد ، اگر شما ايمان قلبى به خدا و پيامبر ص داشته باشيد كه نشانه آن اطاعت از فرمان خدا و رسول او است ، اعمال شما ارزش مىيابد ، و خداوند حتى كوچكترين حسنات شما را مىپذيرد ، و پاداش مىدهد ، و حتى به بركت اين ايمان گناهان شما را مىبخشد كه او غفور و رحيم است .\r\nو از آنجا كه دست يافتن بر اين امر باطنى يعنى ايمان كار آسانى نيست در آيه بعد به ذكر نشانه‌هاى آن مىپردازد ، نشانه هايى كه به خوبى مؤمن را از مسلم ، و صادق را از كاذب ، و آنها را كه عاشقانه دعوت پيامبر ص را پذيرفته‌اند ، از آنها كه براى حفظ جان و يا رسيدن به مال دنيا اظهار ايمان مىكنند جدا مىسازد ، مىفرمايد :\r\n« مؤمنان واقعى تنها كسانى هستند كه به خدا و رسولش ايمان آورده‌اند ، سپس هرگز شك و ريبى به خود راه نداده ، و با اموال و جانهاى خود در راه خدا به جهاد پرداخته‌اند » ( * ( إِنَّمَا الْمُؤْمِنُونَ الَّذِينَ آمَنُوا بِاللَّه وَرَسُولِه ثُمَّ لَمْ يَرْتابُوا وَجاهَدُوا بِأَمْوالِهِمْ وَأَنْفُسِهِمْ فِي سَبِيلِ اللَّه ) * ) .\r\nآرى نخستين نشانه ايمان عدم ترديد و دو دلى در مسير اسلام است ، نشانه دوم جهاد با اموال ، و نشانه سوم كه از همه برتر است جهاد با انفس ( جانها ) است .\r\nبه اين ترتيب اسلام به سراغ روشنترين نشانه‌ها رفته است : ايستادگى\r\n\r\n","description":"","footnote":"\r\n( 1 ) بنا بر اين فعل مزبور اجوف يائى است ، هر چند ماده « ولت » ( مثال واوى ) نيز به همين معنى آمده است .\r\n","page_name":" 212 ","page_number":212},
  {"content":"\r\nو ثبات قدم ، و عدم شك و ترديد از يك سو ، و ايثار مال و جان از سوى ديگر .\r\nچگونه ممكن است ايمان در قلب راسخ نباشد در حالى كه انسان از بذل مال و جان در راه محبوب مضايقه نمىكند .\r\nو لذا در پايان آيه مىافزايد : « چنين كسانى راستگو هستند » و روح ايمان در وجودشان موج مىزند ( * ( أُولئِكَ هُمُ الصَّادِقُونَ ) * ) .\r\nاين معيار را كه قرآن براى شناخت « مؤمنان راستين » از « دروغگويان متظاهر به اسلام » بيان كرده ، منحصر به فقراى طايفه « بنى اسد » نيست ، معيارى است روشن و گويا براى هر عصر و زمان ، براى جداسازى مؤمنان واقعى از مدعيان دروغين ، و براى نشان دادن ارزش ادعاى كسانى كه همه جا دم از اسلام مىزنند و خود را طلبكار پيامبر ص مىدانند ولى در عمل آنها كمترين نشانه اى از ايمان و اسلام ديده نمىشود .\r\nدر مقابل ، كسانى هستند كه نه تنها ادعايى ندارند ، بلكه همواره خود را مقصر مىشمرند ، و در عين حال در ميدان ايثار و فداكارى از همه پيشگامترند .\r\nو اگر اين معيار قرآنى را براى سنجش مؤمنان واقعى به كار بريم معلوم نيست از انبوه ميليونها ميليون مدعيان اسلام چه اندازه مؤمن واقعى هستند ، و چه مقدار مسلمان ظاهرى ؟ !\r\n","description":"","footnote":"","page_name":" 213 ","page_number":213},
  {"content":"\r\n\r\n[ سوره الحجرات ‹ 49 › : آيات 16 تا 18 
  ]\r\nقُلْ أَ تُعَلِّمُونَ اللَّه بِدِينِكُمْ وَاللَّه يَعْلَمُ ما فِي السَّماواتِ وَما فِي الأَرْضِ وَاللَّه بِكُلِّ شَيْءٍ عَلِيمٌ ‹ 16 › يَمُنُّونَ عَلَيْكَ أَنْ أَسْلَمُوا قُلْ لا تَمُنُّوا عَلَيَّ إِسْلامَكُمْ بَلِ اللَّه يَمُنُّ عَلَيْكُمْ أَنْ هَداكُمْ لِلإِيمانِ إِنْ كُنْتُمْ صادِقِينَ ‹ 17 › إِنَّ اللَّه يَعْلَمُ غَيْبَ السَّماواتِ وَالأَرْضِ وَاللَّه بَصِيرٌ بِما تَعْمَلُونَ ‹ 18 ›\r\n\r\nترجمه :\r\n16 - بگو : آيا خدا را از ايمان خود با خبر مىسازيد ، او تمام آنچه را در آسمان و زمين است مىداند ، و خداوند از همه چيز آگاه است .\r\n17 - آنها بر تو منت مىگذارند كه اسلام آورده‌اند ، بگو اسلام خود را بر من منت مگذاريد ، بلكه خداوند بر شما منت مىگذارد كه شما را به سوى ايمان هدايت كرده ، اگر ( در ادعاى ايمان ) راستگو هستيد .\r\n18 - خداوند غيب آسمانها و زمين را مىداند و نسبت به آنچه انجام مىدهيد بيناست .\r\n","description":"","footnote":"","page_name":" 214 ","page_number":214},
  {"content":"\r\n\r\nشان نزول :\r\nجمعى از مفسران گفته‌اند كه بعد از نزول آيات گذشته گروهى از اعراب خدمت پيامبر ص آمدند و سوگند ياد كردند كه در ادعاى ايمان صادقند ، و ظاهر و باطن آنها يكى است ، نخستين آيه مورد بحث نازل شد ( و به آنها اخطار كرد كه نيازى به سوگند ندارد خدا درون و برون همه را مىداند ) ( 1 ) .\r\n\r\nتفسير : منت نگذاريد كه مسلمان شده‌ايد !\r\nدر آيات گذشته نشانه‌هاى مؤمنان راستين بيان شده بود ، و چنان كه در شان نزول ذكر شد جمعى از مدعيان اصرار داشتند كه حقيقت ايمان در قلب آنها مستقر است ، قرآن به آنها و به تمام كسانى كه همانند آنها هستند اعلام مىكند كه نيازى به اصرار و سوگند نيست ، در مساله « ايمان » و « كفر » سر و كار شما با خدايى است كه از همه چيز با خبر است ، مخصوصا با لحنى عتاب آميز در نخستين آيه مورد بحث مىگويد : « به آنها بگو : آيا مىخواهيد خداوند را از ايمان خود با خبر سازيد ، او تمام آنچه را در آسمانها و زمين است مىداند » ( * ( قُلْ أَ تُعَلِّمُونَ اللَّه بِدِينِكُمْ وَاللَّه يَعْلَمُ ما فِي السَّماواتِ وَما فِي الأَرْضِ ) * ) .\r\nو براى تاكيد بيشتر مىافزايد : « خداوند از همه چيز آگاه است » ( * ( وَاللَّه بِكُلِّ شَيْءٍ عَلِيمٌ ) * ) .\r\nذات مقدس او عين علم است ، و علمش عين ذات او است ، و به همين دليل علمش ازلى و ابدى است .\r\n\r\n","description":"","footnote":"\r\n( 1 ) « مجمع البيان » ، « الميزان » ، « روح البيان » و « تفسير قرطبى » .\r\n","page_name":" 215 ","page_number":215},
  {"content":"\r\nذات پاكش همه جا حضور دارد ، و از رگ گردن به شما نزديكتر ، و ميان انسان و قلبش حائل مىشود ، با اين حال نيازى به ادعاى شما نيست ، او راستگويان را از مدعيان كاذب به خوبى مىشناسد ، و از اعماق جانشان با خبر است ، حتى درجات شدت و ضعف ايمان آنها را كه گاه از خودشان نيز پوشيده است ، نزد او روشن است ، با اين حال چرا اصرار داريد كه خدا را از ايمان خود با خبر سازيد ؟ ! سپس به گفتگوى اعراب باديه نشين بازمىگردد كه اسلام خود را به رخ پيامبر مىكشيدند ، و مىگفتند : ما با تو از در تسليم آمديم در حالى كه بسيارى از قبائل عرب از در جنگ آمدند .\r\nقرآن در پاسخ آنها مىگويد : « آنها بر تو منت مىگذارند كه اسلام آورده‌اند » ! ( * ( يَمُنُّونَ عَلَيْكَ أَنْ أَسْلَمُوا ) * ) .\r\n« به آنها بگو : اسلام خود را بر من منت نگذاريد » ( * ( قُلْ لا تَمُنُّوا عَلَيَّ إِسْلامَكُمْ ) * ) .\r\n« بلكه خداوند بر شما منت مىگذارد كه شما را به سوى ايمان هدايت كرد اگر در ادعاى ايمان راستگو هستيد » ! ( * ( بَلِ اللَّه يَمُنُّ عَلَيْكُمْ أَنْ هَداكُمْ لِلإِيمانِ إِنْ كُنْتُمْ صادِقِينَ ) * ) .\r\n« منت » - چنان كه قبلا هم گفته‌ايم - از ماده « من » به معنى وزنه مخصوصى است كه با آن وزن مىكنند ، سپس به هر نعمت سنگين و گرانقدرى اطلاق شده ، منت بر دو گونه است اگر جنبه عملى داشته باشد ( به معنى بخشش نعمت گرانقدر ) ممدوح است ، و منتهاى الهى از اين قبيل است ، ولى اگر جنبه لفظى داشته باشد مانند منت بسيارى از انسانها عملى است زشت و ناپسند .\r\n","description":"","footnote":"","page_name":" 216 ","page_number":216},
  {"content":"\r\nجالب اينكه در جمله اول مىگويد : آنها بر تو منت مىگذارند كه « اسلام » را پذيرفته‌اند و اين تاكيد ديگرى است بر اينكه آنها در ادعاى ايمان صادق نيستند بلكه ظاهرا اسلام را پذيرا شده‌اند .\r\nولى در ذيل آيه مىگويد : « اگر در دعوى خود راست مىگوئيد خداوند بر شما منت مىگذارد كه هدايتتان به » ايمان « كرده است » .\r\nبه هر حال اين مساله مهمى است كه افراد كوته فكر غالبا تصورشان اين است كه با قبول ايمان ، و انجام عبادات و طاعات ، خدمتى به ساحت قدس الهى يا پيامبر ص و اوصياى او ع كرده‌اند ، و به همين دليل انتظار پاداش دادند .\r\nدر حالى كه اگر نور ايمان به قلب كسى بتابد و اين توفيق نصيبش شود كه در سلك مؤمنان در آيد ، بزرگترين لطف الهى شامل حال او شده است .\r\n« ايمان » قبل از هر چيز درك تازه اى از عالم هستى به انسان مىدهد ، حجابها و پرده‌هاى خود خواهى و غرور را كنار مىزند ، افق ديد انسان را مىگشايد ، و شكوه و عظمت بى مانند آفرينش را در نظر او مجسم مىكند .\r\nسپس نور و روشنايى بر عواطف او مىپاشد و آنها را پرورش مىدهد ، ارزشهاى انسانى را در او زنده مىكند ، استعدادهاى والاى او را شكوفا مىسازد ، علم و قدرت و شهامت و ايثار و فداكارى و عفو و گذشت و اخلاص به او مىدهد ، و از موجودى ضعيف انسانى نيرومند و پر ثمر مىسازد .\r\nدست او را گرفته و از مدارج كمال بالا مىبرد ، و به اوج قله افتخار مىرساند ، او را هماهنگ با قوانين عالم هستى ، و عالم هستى را در تسخير او قرار مىدهد .\r\nآيا اين نعمتى است كه خداوند بر انسان ارزانى داشته يا منتى است كه انسان بر پيامبر خدا ص بگذارد ؟ !\r\n","description":"","footnote":"","page_name":" 217 ","page_number":217},
  {"content":"\r\nهمچنين هر يك از عبادات و اطاعات گامى است به سوى تكامل : قلب را صفا مىبخشد ، شهوات را كنترل مىكند ، روح اخلاص را تقويت مىنمايد ، به جامعه اسلامى وحدت و يكپارچگى و قوت و عظمت مىبخشد .\r\nهر كدام يك كلاس بزرگ تربيتى است ، و درسى است آموزنده .\r\nاينجا است كه انسان بايد هر صبح و شام شكر نعمت ايمان بجا آورد و بعد از هر نماز و هر عبادت سر به سجده بگذارد ، و خدا را بر اينهمه توفيق سپاس گويد .\r\nاگر بينش انسان در مورد ايمان و اطاعت خدا چنين باشد نه تنها خود را « طلبكار » نمىداند ، بلكه هميشه « مديون » خدا و پيامبر ص و غرق احسان او مىشمرد .\r\nعبادات را عاشقانه انجام مىدهد ، و در راه اطاعت او نه با پا كه با سر مىدود . و اگر خدا براى او پاداش عمل قائل شده ، اين را نيز لطف ديگرى مىداند ، و گرنه انجام كارهاى نيك سودش به خود انسان باز مىگردد و در حقيقت با اين توفيق بر ميزان بدهكاريهاى او به خداوند افزوده مىگردد .\r\nبنا بر اين هدايت او لطف است ، و دعوت پيامبرش ص لطفى ديگر ، و توفيق اطاعت و فرمانبردارى لطفى مضاعف ، و پاداش لطفى است ما فوق لطف ! در آخرين آيه مورد بحث كه پايان سوره « حجرات » است باز هم آنچه را در آيه قبل آمده تاكيد مىكند ، و مىفرمايد : « خداوند غيب آسمانها و زمين را مىداند ، و نسبت به آنچه انجام مىدهيد بصير و بينا است » ( * ( إِنَّ اللَّه يَعْلَمُ غَيْبَ السَّماواتِ وَالأَرْضِ وَاللَّه بَصِيرٌ بِما تَعْمَلُونَ ) * ) .\r\nاصرار نداشته باشيد كه حتما مؤمن هستيد ، و نيازى به سوگند نيست ،\r\n","description":"","footnote":"","page_name":" 218 ","page_number":218},
  {"content":"\r\nاو در زواياى قلب شما حضور دارد ، و از آنچه در آن مىگذرد كاملا با خبر است . او از تمام اسرار اعماق زمين و غيب آسمانها آگاه است ، بنا بر اين چگونه ممكن است از درون دل شما بى خبر باشد ؟\r\nخداوندا ! بر ما منت نهادى و نور ايمان را در قلب ما تابيدى ، تو را به نعمت عظيم هدايت سوگند كه ما را در اين راه ثابت بدار و در مسير تكامل رهبرى كن ! پروردگارا ! تو از اعماق قلب ما آگاهى ، نيات ما را به خوبى مىدانى ، عيوب ما را از بندگانت بپوشان و به كرمت اصلاح فرما ! بار الها ! به ما توفيق و قدرتى مرحمت كن كه ارزشهاى عظيم اخلاقى كه در اين سوره پر عظمت بيان فرمودى در وجود خود زنده كنيم و احترام آن را پاس داريم . آمين يا رب العالمين پايان سوره حجرات اول محرم سال 1406 .\r\n26 : 6 : 64\r\n","description":"","footnote":"","page_name":" 219 ","page_number":219},
  {"content":"\r\n\r\n‹ 50 › سوره « ق » اين سوره در « مكه » نازل شده ، و داراى 45 آيه است\r\n","description":"","footnote":"","page_name":" 220 ","page_number":220},
  {"content":"\r\n","description":"","footnote":"","page_name":" 221 ","page_number":221},
  {"content":"\r\n\r\nمحتواى سوره « ق »\r\nمحور بحثهاى اين سوره مساله « معاد » است و تقريبا تمام آيات بر همين محور دور مىزند ، و مسائل ديگر در آن شكل جنبى دارد .\r\nدر مسائل مربوط به معاد انگشت روى امور زير مىگذارد .\r\n1 - انكار و تعجب كافران از مساله معاد ( معاد جسمانى ) .\r\n2 - استدلال بر مساله معاد از طريق توجه به نظام آفرينش ، و مخصوصا احياى زمينهاى مرده به وسيله نزول باران .\r\n3 - استدلال بر مساله معاد از طريق توجه به خلقت نخستين .\r\n4 - اشاره به مساله ثبت اعمال و اقوال براى « يوم الحساب » .\r\n5 - مسائل مربوط به مرگ و انتقال از اين جهان به سراى ديگرى .\r\n6 - گوشه اى از حوادث روز قيامت و اوصاف بهشت و دوزخ .\r\n7 - اشاره به حوادث تكان دهنده پايان جهان كه سر آغازى است بر جهان ديگر .\r\nدر اين ميان اشاراتى كوتاه و مؤثر به وضع اقوام طغيانگر پيشين و سرنوشت دردناك و شوم آنها ( مانند قوم فرعون ، و عاد ، و لوط ، و شعيب ، و تبع ) و نيز دستوراتى براى توجه به خدا و ذكر او به پيامبر اسلام ص داده شده است .\r\nو اشاره كوتاهى به عظمت قرآن در آغاز و پايان سوره به چشم مىخورد .\r\n","description":"","footnote":"","page_name":" 222 ","page_number":222},
  {"content":"\r\n\r\nفضيلت تلاوت سوره « ق »\r\nاز روايات اسلامى استفاده مىشود كه پيامبر ص اهميت فراوانى براى اين سوره قائل بود ، تا آنجا كه هر روز جمعه آن را در خطبه نماز جمعه قرائت مىفرمود ( 1 ) .\r\nدر حديث ديگرى آمده است كه در هر روز « عيد » و « جمعه » آن را تلاوت مىفرمود ( 2 ) .\r\nاين به خاطر آن است كه روز جمعه و عيد روز بيدارى و آگاهى انسانها ، روز بازگشت به فطرت نخستين ، و روز توجه به خدا و يوم الحساب است ، و از آنجا كه آيات اين سوره به نحو بسيار مؤثرى مساله معاد و مرگ و حوادث قيامت را بازگو مىكند و تفكر در آن تاثير عميقى در بيدارى و تربيت انسانها دارد ، مورد توجه خاص آن حضرت قرار داشت .\r\nدر حديثى از پيغمبر اكرم ص چنين نقل شده :\r\nمن قرأ سورة « ق » هون اللَّه عليه تارات الموت و سكراته :\r\n« كسى كه سوره » ق « را بخواند خداوند مشكلات و سكرات مرگ را بر او آسان مىسازد » ( 3 ) .\r\nو نيز در حديثى از امام باقر ع آمده است :\r\nمن ادمن فى فرائضه و نوافله سورة ق وسع اللَّه فى رزقه ، و اعطاه كتابه بيمينه و حاسبه حسابا يسيرا :\r\n« كسى كه پيوسته در نمازهاى فريضه و نافله سوره ق را بخواند خداوند روزى او را گسترده مىكند ، و نامه اعمالش را به دست راستش مىدهد ،\r\n\r\n","description":"","footnote":"\r\n( 1 ) « تفسير قرطبى » جلد 9 صفحه 6171 .\r\n( 2 ) « تفسير فى ظلال » جلد 7 صفحه 547 .\r\n( 3 ) « تفسير مجمع البيان » جلد 9 صفحه 140 .\r\n","page_name":" 223 ","page_number":223},
  {"content":"\r\nو حساب او را در قيامت آسان مىسازد » ( 1 ) .\r\nنياز به ياد آورى ندارد كه اينهمه افتخار و فضيلت تنها با خواندن الفاظ حاصل نمىشود ، بلكه خواندن الفاظ سر آغازى است براى بيدارى انديشه‌ها و آن نيز وسيله اى است براى عمل صالح و هماهنگى با محتواى سوره .\r\n\r\n","description":"","footnote":"\r\n( 1 ) « تفسير مجمع البيان » جلد 9 صفحه 140 .\r\n","page_name":" 224 ","page_number":224},
  {"content":"\r\n\r\n[ سوره ق ‹ 50 › : آيات 1 تا 5 
  ]\r\nبِسْمِ اللَّه الرَّحْمنِ الرَّحِيمِ\r\nق وَالْقُرْآنِ الْمَجِيدِ ‹ 1 › بَلْ عَجِبُوا أَنْ جاءَهُمْ مُنْذِرٌ مِنْهُمْ فَقالَ الْكافِرُونَ هذا شَيْءٌ عَجِيبٌ ‹ 2 › أَ إِذا مِتْنا وَكُنَّا تُراباً ذلِكَ رَجْعٌ بَعِيدٌ ‹ 3 › قَدْ عَلِمْنا ما تَنْقُصُ الأَرْضُ مِنْهُمْ وَعِنْدَنا كِتابٌ حَفِيظٌ ‹ 4 ›\r\nبَلْ كَذَّبُوا بِالْحَقِّ لَمَّا جاءَهُمْ فَهُمْ فِي أَمْرٍ مَرِيجٍ ‹ 5 ›\r\n\r\nترجمه :\r\nبنام خداوند بخشنده بخشايشگر 1 - ق - سوگند به قرآن مجيد .\r\n2 - آنها تعجب كردند كه پيامبرى انذارگر از ميان خودشان آمده ، و كافران گفتند :\r\nاين چيز عجيبى است !\r\n","description":"","footnote":"","page_name":" 225 ","page_number":225},
  {"content":"\r\n3 - آيا هنگامى كه ما مرديم و خاك شديم دوباره به زندگى باز مىگرديم ؟ اين بازگشتى است بعيد ! 4 - ولى ما مىدانيم آنچه را زمين از بدن آنها مىكاهد ، و نزد ما كتابى است كه همه چيز در آن محفوظ است .\r\n5 - آنها حق را هنگامى كه به سراغشان آمد تكذيب كردند لذا پيوسته در كار پراكنده خود متحيرند !\r\n\r\nتفسير : منكران لجوج در كار خود سرگردانند !\r\nدر اين جا بار ديگر در آغاز اين سوره به بعضى از « حروف مقطعه » بر خورد مىكنيم و آن حرف « ق » است ، و چنان كه قبلا نيز گفته‌ايم يكى از تفسيرهاى قابل توجه « حروف مقطعه » اين است كه « قرآن » با آن همه عظمت از ماده ساده اى همچون حروف « الفبا » تشكيل يافته ، و اين نشان مىدهد كه ابداعگر و نازل كننده قرآن مجيد علم و قدرت بى پايان داشته كه از چنين ابزار ساده اى چنان تركيب عالى آفريده است .\r\nالبته تفسيرهاى ديگرى براى « حروف مقطعه » نيز وجود دارد كه مىتوانيد در آغاز سوره‌هاى « بقره » ، « آل عمران » ، « اعراف » و سوره‌هاى « حم » مطالعه فرمائيد .\r\nبرخى از مفسران نيز « ق » را اشاره به بعضى از اسماء اللَّه ( مانند « قادر » و « قيوم » ) دانسته‌اند .\r\nدر بسيارى از تفاسير نيز آمده كه « ق » نام كوهى است عظيم كه محيط به كره زمين است ، در اينكه اين كدام كوه است كه بر كره زمين يا مجموعه جهان احاطه دارد ؟ و منظور از آن چيست ؟ اينجا جاى بحث آن نيست ، آنچه لازم\r\n","description":"","footnote":"","page_name":" 226 ","page_number":226},
  {"content":"\r\nمىدانيم در اينجا اشاره كنيم اين است كه بسيار بعيد به نظر مىرسد كه « ق » در اين سوره اشاره به « كوه قاف » باشد ، چرا كه نه تنها تناسبى با بحثهاى سوره ندارد ، حرف « ق » در اينجا همانند سائر حروف مقطعه اى است كه در آغاز سوره‌هاى قرآن آمده ، بعلاوه اگر منظور از آن « كوه قاف » بود مىبايست با « واو » قسم همراه باشد مانند « وَالطُّورِ » و امثال آن ، و ذكر يك كلمه بدون مبتدا و خبر يا واو قسم مفهومى ندارد .\r\nاز همه اينها گذشته « رسم الخط » تمام قرآنها اين است كه « ق » به صورت « مفرد » نوشته ، در حالى كه « كوه قاف » را به صورت « قاف » مىنويسند .\r\nاز جمله امورى كه گواهى مىدهد ذكر اين حرف از حروف مقطعه براى بيان عظمت قرآن است اينكه بلافاصله بعد از آن سوگند به قرآن مجيد ياد كرده ، مىفرمايد : « قسم به قرآن مجيد » ( * ( وَالْقُرْآنِ الْمَجِيدِ ) * ) .\r\n« مجيد » از ماده « مجد » به معنى « شرافت گسترده » است ، و از آنجا كه قرآن عظمت و شرافتى بى پايان دارد كلمه « مجيد » از هر نظر سزاوار آن است ، ظاهرش زيبا ، محتوايش عظيم ، دستوراتش عالى ، و برنامه هايش آموزنده و حياتبخش است .\r\nدر اينكه اين قسم به چه منظور ذكر شده ، و به اصطلاح « مقسم له » چيست ؟ مفسران احتمالات زيادى داده‌اند ، ولى با توجه به آيات بعد به نظر مىرسد كه جواب قسم همان مساله « نبوت » پيامبر اسلام ص يا « رستاخيز » انسانها بعد از مرگ است ( 1 ) .\r\n\r\n","description":"","footnote":"\r\n( 1 ) و در تقدير چنين است : و القرآن المجيد انك رسول اللَّه - يا - ان البعث حق .\r\n","page_name":" 227 ","page_number":227},
  {"content":"\r\nسپس به بيان پاره اى از ايرادهاى بى اساس كفار و مشركان عرب پرداخته ، از ميان آنها به دو ايراد اشاره مىكند :\r\nنخست مىگويد : « بلكه آنها تعجب كردند كه پيامبرى انذارگر ، از خود آنها آمده ، و كافران گفتند : اين چيز عجيبى است » ؟ ! ( * ( بَلْ عَجِبُوا أَنْ جاءَهُمْ مُنْذِرٌ مِنْهُمْ فَقالَ الْكافِرُونَ هذا شَيْءٌ عَجِيبٌ ) * ) .\r\nاين ايرادى است كه قرآن بارها به آن و پاسخ آن اشاره كرده ، و تكرار آن نشان مىدهد كه از ايرادهاى اصلى كفار بوده كه همواره آن را تكرار مىكردند .\r\nنه تنها به پيامبر اسلام ص كه به ساير پيامبران نيز همين ايراد را مىگرفتند ، گاه مىگفتند : إِنْ أَنْتُمْ إِلَّا بَشَرٌ مِثْلُنا تُرِيدُونَ أَنْ تَصُدُّونا عَمَّا كانَ يَعْبُدُ آباؤُنا : « شما تنها انسانهايى مثل ما هستيد كه مىخواهيد ما را از آنچه نياكانمان مىپرستيدند باز داريد » ! ( ابراهيم - 10 ) .\r\nو گاه مىگفتند : ما هذا إِلَّا بَشَرٌ مِثْلُكُمْ يَأْكُلُ مِمَّا تَأْكُلُونَ مِنْه وَيَشْرَبُ مِمَّا تَشْرَبُونَ : « اين انسانى همانند شما است ، از آنچه مىخوريد ، مىخورد و از آنچه شما مىنوشيد مىنوشد » ! ( مؤمنون - 33 ) .\r\nو گاه مىافزودند : لَوْ لا أُنْزِلَ إِلَيْه مَلَكٌ فَيَكُونَ مَعَه نَذِيراً : « چرا فرشته اى همراه او نازل نشده تا همراه او انذار كند » ؟ ! ( فرقان - 7 ) .\r\nولى همه اينها بهانه هايى بود براى عدم تسليم در برابر حق .\r\nقرآن در آيات مورد بحث پاسخى از اين ايراد نمىگويد ، چرا كه بارها به آن پاسخ گفته است ، كه اگر فرضا فرشته اى مىفرستاديم آن را به صورت بشر قرار مىداديم ، يعنى رهبر و راهنماى انسان تنها مىتواند انسان باشد ، تا از تمام دردها ، نيازها ، تمايلات ، خواستها و مسائل زندگى او با خبر باشد ، و از سوى ديگر بتواند در جنبه‌هاى عملى الگويى براى آنها گردد ،\r\n","description":"","footnote":"","page_name":" 228 ","page_number":228},
  {"content":"\r\nو نگويند اگر او هم از جنس ما بود ، هرگز پاك و پاكيزه نمىماند چرا كه :\r\n\r\nقاضى ار با ما نشيند برفشاند دست را\r\nمحتسب گر مىخورد معذور دارد مست را !\r\n\r\nبنا بر اين برنامه هايش تنها به درد خودش مىخورد نه به درد بشر ! .\r\nبعد از اين ايراد به رسالت پيامبر ص و اينكه چگونه از جنس بشر است ؟ ايراد ديگرى به محتواى دعوت او داشتند و انگشت روى مساله اى مىگذارند كه براى آنها از هر نظر عجيب و غريب بود ، آنها مىگفتند : « آيا هنگامى كه ما مرديم و خاك شديم دوباره به زندگى باز مىگرديم ، آن چنان كه او مىگويد ؟ اين بازگشتى است بعيد » ! ( * ( أَ إِذا مِتْنا وَكُنَّا تُراباً ذلِكَ رَجْعٌ بَعِيدٌ ) * ) ( 1 ) .\r\nبه هر حال آنها بازگشت مجدد به زندگى را مساله اى دور از عقل مىپنداشتند ، بلكه گاه آن را محال دانسته ، و ادعاى آن را دليل بر جنون گوينده اش مىگرفتند ! چنان كه در آيه 7 و 8 سبا مىخوانيم : قالَ الَّذِينَ كَفَرُوا هَلْ نَدُلُّكُمْ عَلى رَجُلٍ يُنَبِّئُكُمْ إِذا مُزِّقْتُمْ كُلَّ مُمَزَّقٍ إِنَّكُمْ لَفِي خَلْقٍ جَدِيدٍ أَفْتَرى عَلَى اللَّه كَذِباً أَمْ بِه جِنَّةٌ : « كافران گفتند : آيا مردى را به شما نشان دهيم كه خبر مىدهد هنگامى كه كاملا از هم متلاشى شديد بار ديگر به خلقت تازه اى بر مىگرديد ، آيا افترا بر خدا بسته ؟ يا جنون دارد » ؟ ! تنها در اينجا نيست كه اين ايراد را به پيامبر اسلام ص كردند ، بارها\r\n\r\n","description":"","footnote":"\r\n( 1 ) جواب « اذا » محذوف است ، و از جمله بعد فهميده مىشود ، و در تقدير چنين است : ا إذا متنا و كنا ترابا نرجع و نرد حيا ذلك رجع بعيد » .\r\n","page_name":" 229 ","page_number":229},
  {"content":"\r\nگفتند ، و بارها پاسخ شنيدند و باز هم از روى لجاجت تكرار كردند .\r\nبه هر حال قرآن مجيد در اينجا از چند راه به آنها پاسخ مىگويد :\r\nنخست : به علم بى پايان خدا اشاره كرده ، مىفرمايد : « ما مىدانيم آنچه را زمين از بدن آنها مىكاهد و كم مىكند ؟ و نزد ما كتابى است كه همه چيز در آن محفوظ است » ( * ( قَدْ عَلِمْنا ما تَنْقُصُ الأَرْضُ مِنْهُمْ وَعِنْدَنا كِتابٌ حَفِيظٌ ) * ) .\r\nاگر اشكال و ايراد شما به خاطر اين است كه استخوانهاى آدمى مىپوسد ، و گوشت او خاك مىشود ، و جزء زمين مىگردد و ذراتى از آن نيز تبديل به بخار و گازهاى پراكنده در هوا مىگردد ، چه كسى مىتواند آنها را جمع آورى كند ؟ و اصلا چه كسى از آنها با خبر است ؟\r\nپاسخش معلوم است : خداوندى كه علم او به تمام اشياء احاطه دارد تمام اين ذرات را مىشناسد ، و به هنگام لزوم همه را جمع آورى مىكند ، همانگونه كه ذرات پراكنده آهن را در ميان تلى از غبار با يك قطعه آهنربا مىتوان جمع - آورى كرد ، جمع آورى ذرات پراكنده هر انسان براى خدا از اينهم آسانتر است .\r\nو اگر ايراد آنها اين است كه حساب اعمال انسان را چه كسى براى معاد و رستاخيز نگهميدارد ؟ پاسخش اين است كه همه اينها در لوح محفوظ ثبت است ، و اصولا چيزى در اين عالم گم نمىشود ، حتى اعمال شما باقى مىماند ، هر چند تغيير شكل مىدهد .\r\n« * ( كِتابٌ حَفِيظٌ ) * » به معنى كتابى است كه حافظ اعمال تمام انسانها و غير آن است ، و اشاره به « لوح محفوظ » است كه شرح آن را ذيل آيه 39 سوره رعد داده‌ايم ( جلد دهم صفحه 241 ) .\r\nسپس به پاسخ ديگرى مىپردازد كه بيشتر جنبه روانى دارد ، مىگويد :\r\n","description":"","footnote":"","page_name":" 230 ","page_number":230},
  {"content":"\r\n« ولى آنها حق را هنگامى كه به سراغشان آمد تكذيب كردند » ( * ( بَلْ كَذَّبُوا بِالْحَقِّ لَمَّا جاءَهُمْ ) * ) .\r\nيعنى آنها آگاهانه منكر حق شده‌اند ، و گرنه گرد و غبارى بر چهره حق نيست ، و چنان كه در آيات بعد مىآيد آنها صحنه معاد را با چشم خود مكرر در اين دنيا مىبينند و جاى شك و ترديد ندارد .\r\nلذا در پايان آيه مىافزايد : « چون آنها در مقام تكذيب بر آمده‌اند پيوسته ضد و نقيض مىگويند ، در كار خود متحيرند و در امور مختلط گرفتارند » ( * ( فَهُمْ فِي أَمْرٍ مَرِيجٍ ) * ) .\r\nگاه پيامبر ص را مجنون مىخوانند ، گاه كاهن ، و گاه شاعر .\r\nگاه مىگويند : سخنان او « اساطير الاولين » است .\r\nگاه مىگويند : « بشرى به او تعليم مىدهد » ! گاه نفوذ كلماتش را نوعى « سحر » مىدانند .\r\nو گاه مدعى مىشوند ما هم مثل آن مىتوانيم بياوريم ! اين پراكنده گوئيها نشان مىدهد كه حق را دريافته‌اند ، و به دنبال بهانه جويى هستند و لذا هرگز روى يك حرف نمىايستند .\r\n« مريج » از ماده « مرج » ( بر وزن حرج ) به معنى امر « مختلط و مشوش و مشتبه » است ، و لذا به زمينى كه گياهان مختلف و فراوان در آن روئيده « مرج » ( مرتع ) گفته مىشود .\r\n","description":"","footnote":"","page_name":" 231 ","page_number":231},
  {"content":"\r\n\r\n[ سوره ق ‹ 50 › : آيات 6 تا 11 
  ]\r\nأَ فَلَمْ يَنْظُرُوا إِلَى السَّماءِ فَوْقَهُمْ كَيْفَ بَنَيْناها وَزَيَّنَّاها وَما لَها مِنْ فُرُوجٍ ‹ 6 › وَالأَرْضَ مَدَدْناها وَأَلْقَيْنا فِيها رَواسِيَ وَأَنْبَتْنا فِيها مِنْ كُلِّ زَوْجٍ بَهِيجٍ ‹ 7 › تَبْصِرَةً وَذِكْرى لِكُلِّ عَبْدٍ مُنِيبٍ ‹ 8 › وَنَزَّلْنا مِنَ السَّماءِ ماءً مُبارَكاً فَأَنْبَتْنا بِه جَنَّاتٍ وَحَبَّ الْحَصِيدِ ‹ 9 › وَالنَّخْلَ باسِقاتٍ لَها طَلْعٌ نَضِيدٌ ‹ 10 ›\r\nرِزْقاً لِلْعِبادِ وَأَحْيَيْنا بِه بَلْدَةً مَيْتاً كَذلِكَ الْخُرُوجُ ‹ 11 ›\r\n\r\nترجمه :\r\n6 - آيا آنها به آسمانى كه بالاى سرشان است نگاه نكردند كه چگونه ما آن را بنا كرده‌ايم ؟\r\nو چگونه به وسيله ستارگان زينت بخشيده‌ايم ؟ و هيچ شكاف و ناموزونى در آن\r\n","description":"","footnote":"","page_name":" 232 ","page_number":232},
  {"content":"\r\nنيست ! 7 - و زمين را گسترش داديم ، و در آن كوه‌هاى عظيمى افكنديم ، و از هر نوع گياه بهجتانگيز رويانديم .\r\n8 - تا وسيله بينايى و بيدارى براى هر بنده توبه كارى باشد .\r\n9 - و از آسمان آبى پر بركت فرستاديم و به وسيله آن باغها و دانه هايى را كه درو مىكنند رويانديم .\r\n10 - و نخلهاى بلند قامت كه ميوه‌هاى متراكم دارند .\r\n11 - همه اينها به منظور بخشيدن روزى به بندگان است ، و به وسيله باران زمين مرده را زنده كرديم ، آرى زنده شدن مردگان نيز همين گونه است .\r\n\r\nتفسير : لحظه اى به آسمان بنگريد !\r\nاين آيات هم چنان بحث « دلائل معاد » را دنبال مىكند ، گاه از طريق « قدرت بى انتهاى حق » و گاه از « وجود صحنه‌هاى معاد در همين دنيا » كمك مىگيرد .\r\nنخست توجه منكران را به آفرينش آسمانها جلب كرده ، مىگويد : « آيا به آسمان در بالاى سرشان نگاه نكردند كه چگونه ما آن را بنا كرده‌ايم بى آنكه ستون و پايه اى داشته باشد ؟ ! و چگونه آن را به وسيله ستارگان زينت بخشيده‌ايم در حالى كه هيچ شكاف و ناموزونى در آن وجود ندارد » ؟ ! ( * ( أَ فَلَمْ يَنْظُرُوا إِلَى السَّماءِ فَوْقَهُمْ كَيْفَ بَنَيْناها وَزَيَّنَّاها وَما لَها مِنْ فُرُوجٍ ) * ) .\r\nمنظور از نگاه كردن در اينجا نگاهى توأم با انديشه و تفكر است كه انسان را به قدرت عظيم خالق اين آسمان پهناور و شگفتيهايش آشنا سازد كه هم عظمت خيره كننده اى دارد ، و هم زيبائيهاى فراوان و هم استحكام و نظم و حساب .\r\n","description":"","footnote":"","page_name":" 233 ","page_number":233},
  {"content":"\r\nجمله * ( وَما لَها مِنْ فُرُوجٍ ) * ( هيچ شكافى در آن نيست ) يا به معنى عدم وجود نقص و عيب و ناموزونى است ، چنان كه بعضى از مفسران گفته‌اند ، و يا به معنى عدم وجود شكاف در خصوص آسمانى است كه اطراف زمين را احاطه كرده ، و جو زمين ناميده مىشود ، و به گفته قرآن « سقف محفوظى » است ( انبياء - 32 ) كه راه را بر سنگهاى آسمانى كه به طور مداوم با سرعت سر سام آورى به سوى زمين مىآيد مىبندد ، و قبل از وصول به سطح زمين آنها را آتش مىزند و خاكستر مىكند ، و همچنين از اشعه‌هاى كيهانى زيانبخش ممانعت به عمل مىآورد .\r\nو گرنه آسمان به معنى محل ستارگان يك فضاى خالى است كه اين كرات در آن شناورند .\r\nدر اينجا احتمال سومى نيز وجود دارد و آن اينكه جمله بالا اشاره به نظريه وجود « اتر » ( اثير ) باشد ، مطابق اين نظريه تمام عالم هستى و فواصل ستارگان پر است از ماده اى بى رنگ و بى وزن به نام « اتر » كه حامل امواج نور است و آن را از نقطه اى به نقطه ديگر منتقل مىكند ، طبق اين نظريه هيچ شكاف و فرجه اى در تمام عالم آفرينش نيست ، و سيارات و ثوابت در « اتر » غوطه ورند .\r\nالبته اين سه تفسير با هم منافاتى ندارند ، هر چند تفسير سوم كه متكى به فرضيه اتر مىباشد قابل اعتماد نيست ، چون موضوع اتر از نظر دانشمندان هنوز به طور قطع ثابت نشده است .\r\nسپس به عظمت آفرينش زمين پرداخته مىافزايد : « و زمين را گسترش داديم و در آن كوه‌هاى عظيمى افكنديم ، و در آن از هر نوع و از هر جفت گياه بهجتانگيز رويانديم » ( * ( وَالأَرْضَ مَدَدْناها وَأَلْقَيْنا فِيها رَواسِيَ وَأَنْبَتْنا فِيها مِنْ كُلِّ زَوْجٍ بَهِيجٍ ) * ) .\r\n","description":"","footnote":"","page_name":" 234 ","page_number":234},
  {"content":"\r\nآرى آفرينش زمين از يك سو ، گسترش آن ( بيرون آمدن از زير آب ) از سوى ديگر ، پيدايش كوه‌ها كه ريشه‌هاى آن به هم پيوسته و همچون زرهى زمين را در برابر فشارهاى درونى و برونى و جزر و مدهاى حاصل از جاذبه ماه و خورشيد حفظ مىكند ، از سوى سوم ، و پيدايش انواع گياهان با آن همه عجائب و زيبائيها از سوى چهارم همگى دليل بر قدرت بى پايان او است ( 1 ) .\r\nتعبير به * ( مِنْ كُلِّ زَوْجٍ ) * اشاره به مساله زوجيت در عالم گياهان است كه در موقع نزول اين آيات هرگز به عنوان يك اصل كلى كشف نشده بود و بعد از قرنها علم و دانش بشر پرده از روى آن برداشت ، و يا به معنى اصناف و انواع مختلف گياهان است ، چرا كه تنوع در عالم گياهان فوق العاده زياد و حيرتانگيز است .\r\nدر آيه بعد نتيجه گيرى كرده ، مىگويد : « همه اينها را به منظور بينايى و بيدارى بندگانى آفريديم كه مىخواهند به سوى ما باز گردند » و حق را دريابند ( * ( تَبْصِرَةً وَذِكْرى لِكُلِّ عَبْدٍ مُنِيبٍ ) * ) ( 2 ) .\r\nآرى كسى كه قدرت بر آفرينش آسمانها با آن همه عظمت و زيبايى ، و زمين با اينهمه نعمت و جمال و نظم و حساب دارد ، چگونه نمىتواند مردگان را بار ديگر لباس حيات بپوشاند ، و قيامتى بر پا كند ؟ آيا اين قدرت عظيم خيره كننده دليل روشنى بر امكان معاد نيست !\r\n\r\n","description":"","footnote":"\r\n( 1 ) در باره فوائد آفرينش كوه‌ها و همچنين گسترش زمين و زوجيت در عالم گياهان بحث مشروحى در سوره رعد جلد دهم صفحه 113 به بعد ( ذيل آيه 3 ) داشتيم .\r\n( 2 ) « تبصرة » مىتواند « مفعول له » بوده باشد ، يا « مفعول مطلق » ولى احتمال اول مناسبتر است .\r\n« ذكرى » نيز عطف بر آن است و همان معنى را مىبخشد .\r\n","page_name":" 235 ","page_number":235},
  {"content":"\r\nدر آيه بعد پايه استدلال ديگرى را مىنهد و مىگويد : « و از آسمان ، آبى پر بركت فرستاديم ، و به وسيله آن باغها و دانه هايى را كه درو مىكنند رويانديم » ( * ( وَنَزَّلْنا مِنَ السَّماءِ ماءً مُبارَكاً فَأَنْبَتْنا بِه جَنَّاتٍ وَحَبَّ الْحَصِيدِ ) * ) .\r\n« جنات » در اينجا اشاره به باغهاى ميوه است ، و « حب الحصيد » ( دانه‌هاى قابل درو ) اشاره به حبوباتى همچون جو ، گندم و مانند آن است كه مواد اصلى غذاى انسانها را تشكيل مىدهد .\r\nسپس مىافزايد : « و همچنين نخلهاى بلندقامتى كه ميوه‌هاى متراكم دارند » ( * ( وَالنَّخْلَ باسِقاتٍ لَها طَلْعٌ نَضِيدٌ ) * ) .\r\n« باسقات » جمع « باسقه » به معنى مرتفع و بلند است و « طلع » به ثمره درخت خرما در آغاز ظهورش گفته مىشود و « نضيد » به معنى متراكم است ، مخصوصا خوشه درخت خرما هنگامى كه در درون غلاف قرار دارد كاملا روى يكديگر سوار و متراكم است ، و زمانى كه از غلاف بيرون مىآيد بسيار اعجابانگيز است .\r\nدر پايان مىگويد : « همه اينها را به منظور بخشيدن روزى به بندگان آفريديم ، و با اين قطره‌هاى حياتبخش باران زمين مرده را زنده كرديم ، آرى زنده شدن مردگان و خروج آنها از قبرها نيز همين گونه است » ! ( * ( رِزْقاً لِلْعِبادِ وَأَحْيَيْنا بِه بَلْدَةً مَيْتاً كَذلِكَ الْخُرُوجُ ) * ) ( 1 ) .\r\nو به اين ترتيب ضمن ياد آورى نعمتهاى عظيمش به بندگان ، و تحريك\r\n\r\n","description":"","footnote":"\r\n( 1 ) در آيات ديگر نيز در اين زمينه بحث شده است ( به جلد 18 تفسير نمونه صفحه 190 به بعد ذيل آيه 9 فاطر و صفحه 485 همين جلد 18 ذيل آيات آخر سوره يس مراجعه فرمائيد ) .\r\n","page_name":" 236 ","page_number":236},
  {"content":"\r\nحس شكرگزارى آنها در مسير شناخت او ، به آنها ياد آور مىشود كه شما نمونه معاد را همه سال در برابر چشمان خود در همين جهان مىبينيد ، زمينهاى مرده و خشك و خالى از هر گونه آثار زندگى بر اثر نزول قطرات باران به حركت در مىآيند ، و غوغاى رستاخيز را سر مىدهند ، از هر گوشه گياهى مىرويد و « وحده لا شريك له » مىگويد ! اين جنبش عظيم و حركت به سوى حيات و زندگى در عالم گياهان بيانگر اين واقعيت است كه آفريدگار عالم مىتواند موجودات مرده را بار ديگر حيات بخشد چرا كه « وقوع » چيزى اقوى دليل بر « امكان » آن است .\r\n","description":"","footnote":"","page_name":" 237 ","page_number":237},
  {"content":"\r\n\r\n[ سوره ق ‹ 50 › : آيات 12 تا 15 
  ]\r\nكَذَّبَتْ قَبْلَهُمْ قَوْمُ نُوحٍ وَأَصْحابُ الرَّسِّ وَثَمُودُ ‹ 12 › وَعادٌ وَفِرْعَوْنُ وَإِخْوانُ لُوطٍ ‹ 13 › وَأَصْحابُ الأَيْكَةِ وَقَوْمُ تُبَّعٍ كُلٌّ كَذَّبَ الرُّسُلَ فَحَقَّ وَعِيدِ ‹ 14 › أَ فَعَيِينا بِالْخَلْقِ الأَوَّلِ بَلْ هُمْ فِي لَبْسٍ مِنْ خَلْقٍ جَدِيدٍ ‹ 15 ›\r\n\r\nترجمه :\r\n12 - پيش از آنها قوم نوح و اصحاب الرس ( قومى كه در يمامه زندگى مىكردند و پيامبرى بنام حنظله داشتند ) و قوم ثمود ( پيامبرانشان را ) تكذيب كردند .\r\n13 - و همچنين قوم عاد و فرعون و قوم لوط .\r\n14 - و اصحاب الايكه ( قوم شعيب ) و قوم تبع ( كه در سرزمين يمن زندگى مىكردند ) هر يك از آنها فرستادگان الهى را تكذيب كردند و وعده عذاب در باره آنها تحقق يافت .\r\n15 - آيا ما از آفرينش نخستين عاجز مانديم ( كه قادر بر آفرينش رستاخيز نباشيم ) ولى آنها ( با اين همه دلائل روشن ) باز در آفرينش جديد ترديد دارند .\r\n\r\nتفسير : تنها تو نيستى كه گرفتار دشمنى !\r\nاين آيات هم چنان ادامه بحثهاى مربوط به معاد از دريچه‌هاى مختلف است .\r\n","description":"","footnote":"","page_name":" 238 ","page_number":238},
  {"content":"\r\nنخست براى دلدارى پيامبر ص مىفرمايد : فقط تو نيستى كه اين گروه كافر تكذيبت كردند ، و هم محتواى دعوتت را خصوصا در باره معاد « قبل از آنها قوم نوح و اصحاب الرس و قوم ثمود نيز پيامبرانشان را تكذيب كردند » ( * ( كَذَّبَتْ قَبْلَهُمْ قَوْمُ نُوحٍ وَأَصْحابُ الرَّسِّ وَثَمُودُ ) * ) .\r\n« قوم ثمود » همان قوم صالح پيامبر بزرگ خدا است ، كه در سرزمين « حجر » در شمال حجاز زندگى داشتند ، و در مورد « اصحاب الرس » ، ميان مفسران گفتگو است ، بسيارى عقيده دارند كه آنها طائفه اى بودند كه در سرزمين « يمامه » مىزيستند و پيامبرى به نام « حنظله » داشتند كه او را تكذيب كردند و سرانجام در چاهش افكندند ( توجه داشته باشيد يكى از معانى « رس » چاه است ، و معنى ديگرش اثر مختصرى است كه از چيزى باقى مىماند ، زيرا خاطرات كمى از اين قوم در تاريخ باقيمانده ) .\r\nبعضى ديگر آنها را قوم شعيب مىدانند ، زيرا آنها چاههاى آب فراوان داشتند ، اما با توجه به اينكه اصحاب الايكه كه در آيات بعد آمده اشاره به همين قوم شعيب است اين احتمال منتفى است .\r\nبعضى نيز آنها را از بقاياى قوم ثمود مىدانند ، و با توجه به اينكه « ثمود » جداگانه در آيات مورد بحث آمده اين معنى نيز بعيد به نظر مىرسد .\r\nبنا بر اين مناسب همان تفسير اول است كه در ميان مفسران از شهرت برخوردار است .\r\nسپس مىافزايد : « همين طايفه عاد و قوم فرعون و برادران لوط » ( * ( وَعادٌ وَفِرْعَوْنُ وَإِخْوانُ لُوطٍ ) * ) .\r\nمنظور از برادران « لوط » همان قوم لوط است چرا كه قرآن از اين پيامبران بزرگ به عنوان برادر ياد كرده .\r\n","description":"","footnote":"","page_name":" 239 ","page_number":239},
  {"content":"\r\n« و نيز اصحاب الايكه و قوم تبع » ( * ( وَأَصْحابُ الأَيْكَةِ وَقَوْمُ تُبَّعٍ ) * ) .\r\n« ايكه » به معنى درختان فراوان و در هم پيچيده ، و يا به تعبير ديگر بيشه مانند است ، و اصحاب الايكه گروهى از قوم شعيب هستند كه در غير شهر « مدين » زندگى مىكردند ، شهرى كه داراى درختان بسيار بود ( 1 ) .\r\nو منظور از « قوم تبع » گروهى از مردم يمن است زيرا « تبع » لقبى است براى پادشاهان يمن به اعتبار اينكه مردم از آنها تبعيت مىكردند ، و ظاهر تعبير قرآن در اينجا و در يك آيه ديگر ‹ 37 - دخان ) خصوص يكى از پادشاهان يمن است كه در بعضى از روايات نام او « اسعد ابو كرب » ذكر شده ، و جمعى معتقدند كه او مرد مؤمنى بود ، و مردم را به پيروى از دعوت انبياء فرا مىخواند ، هر چند با او مخالفت كردند ( 2 ) .\r\nسپس به تمام اين اقوام هشتگانه اشاره كرده ، مىگويد : « هر يك از آنها فرستادگان الهى را تكذيب كردند ، و وعده عذاب خداوند در باره آنها تحقق يافت » ( * ( كُلٌّ كَذَّبَ الرُّسُلَ فَحَقَّ وَعِيدِ ) * ) .\r\nاينكه مىگويد : آنها « رسولان الهى » را تكذيب كردند ، در حالى كه هر يك از آنها فقط پيامبر خود را تكذيب نمودند ، به خاطر آن است كه فعلى كه از مجموع آنها سر زد رويهمرفته تكذيب همه انبياء بود ، هر چند هر كدام يك پيامبر را تكذيب كردند .\r\nو يا از اين جهت است كه تكذيب يكى از پيامبران تكذيب بقيه نيز محسوب مىشود چرا كه محتواى دعوت همه يكى است .\r\n\r\n","description":"","footnote":"\r\n( 1 ) براى توضيح بيشتر به جلد 11 صفحه 120 و جلد 15 صفحه 330 ذيل آيات 78 حجر و 176 شعراء مراجعه فرمائيد .\r\n( 2 ) شرح بيشتر در باره قوم تبع را در جلد بيست و يكم ( ذيل آيه 37 سوره دخان ) مطالعه فرمائيد .\r\n","page_name":" 240 ","page_number":240},
  {"content":"\r\nبه هر حال اين اقوام هم پيامبرانشان را تكذيب كردند ، و هم مساله توحيد و معاد را ، و سرانجام به سرنوشت دردناكى گرفتار شدند ، بعضى گرفتار طوفان شدند ، بعضى سيلاب ، و بعضى ديگر صاعقه ، و بعضى زلزله ، و يا غير آن و سرانجام ميوه تلخ تكذيب را چشيدند .\r\nمطمئن باش اگر اين قوم كافر كه در برابر تو قرار دارند به اين وضع ادامه دهند ، اينها نيز سرنوشتى بهتر از آنان ندارند .\r\nبعد به ذكر يكى ديگر از دلائل امكان رستاخيز پرداخته ، مىگويد :\r\n« آيا ما از آفرينش نخستين عاجز و ناتوان مانديم » كه قادر بر آفرينش دوم و رستاخيز نباشيم ؟ ! ( * ( أَ فَعَيِينا بِالْخَلْقِ الأَوَّلِ ) * ) ( 1 ) .\r\nسپس مىافزايد : آنها در آفرينش نخستين ترديد ندارند ، زيرا خالق انسانها را خدا مىدانند « ولى آنها با اين دلائل روشن از خلق جديد و رستاخيز ترديد دارند » ( * ( بَلْ هُمْ فِي لَبْسٍ مِنْ خَلْقٍ جَدِيدٍ ) * ) .\r\nدر حقيقت آنها بر اثر هواى نفس و تعصب و لجاجت گرفتار تناقضند ، از يك سو خالق انسانها را در آغاز خداوند مىدانند كه همه را از خاك آفريده ، اما از سوى ديگر وقتى به مساله آفرينش مجدد انسانها از خاك مىرسند آن را مطلبى عجيب و باورناكردنى مىشمرند ، در حالى كه هر دو مثل يكديگرند « و حكم الامثال فى ما يجوز و فى ما لا يجوز واحد » .\r\nو به اين ترتيب در اين آيات و آيات گذشته از چهار راه مختلف براى مساله معاد استدلال مىكند : از طريق علم خدا ، و از طريق قدرت او ، و سپس از طريق تكرار صحنه‌هاى معاد در جهان گياهان ، و سرانجام از طريق توجه\r\n\r\n","description":"","footnote":"\r\n( 1 ) جمله فوق محذوفى دارد و در تقدير چنين است : * ( أَ فَعَيِينا بِالْخَلْقِ الأَوَّلِ ) * حتى نعجز عن الثانى .\r\n","page_name":" 241 ","page_number":241},
  {"content":"\r\nبه آفرينش نخستين .\r\nو هر گاه به آيات ديگر قرآن در زمينه معاد مراجعه كنيم مىبينيم همين دلائل به اضافه دلائل ديگر به صورت جداگانه در آيات مختلف آمده است ، و قرآن با منطق نيرومند و تعبيرات ساده و قاطع و جذابش مساله معاد جسمانى را در برابر منكران به بهترين وجهى اثبات كرده است كه اگر خود را از پيشداوريها و تعصب و لجاج و تقليدهاى كوركورانه تهى مىكردند بسيار زود در برابر اين واقعيت تسليم مىشدند ، و مىدانستند رستاخيز چيز پيچيده اى نيست .\r\n","description":"","footnote":"","page_name":" 242 ","page_number":242},
  {"content":"\r\n\r\n[ سوره ق ‹ 50 › : آيات 16 تا 18 
  ]\r\nوَ لَقَدْ خَلَقْنَا الإِنْسانَ وَنَعْلَمُ ما تُوَسْوِسُ بِه نَفْسُه وَنَحْنُ أَقْرَبُ إِلَيْه مِنْ حَبْلِ الْوَرِيدِ ‹ 16 › إِذْ يَتَلَقَّى الْمُتَلَقِّيانِ عَنِ الْيَمِينِ وَعَنِ الشِّمالِ قَعِيدٌ ‹ 17 › ما يَلْفِظُ مِنْ قَوْلٍ إِلَّا لَدَيْه رَقِيبٌ عَتِيدٌ ‹ 18 ›\r\n\r\nترجمه :\r\n16 - ما انسان را آفريديم و وسوسه‌هاى نفس او را مىدانيم ، و ما به او از رگ قلبش نزديكتريم ! 17 - به خاطر بياوريد هنگامى كه دو فرشته راست و چپ كه ملازم انسان هستند اعمال او را دريافت مىدارند .\r\n18 - هيچ سخنى را انسان تلفظ نمىكند مگر اينكه نزد آن فرشته اى مراقب و آماده براى انجام ماموريت است .\r\n\r\nتفسير : كمترين سخنان شما را هم مىنويسند !\r\nدر اين آيات بخش ديگرى از مسائل مربوط به معاد مطرح مىشود و آن مساله ثبت و ضبط اعمال انسانها براى روز حساب است .\r\nنخست از علم بى پايان خدا و احاطه علمى او به انسانها سخن گفته ، مىفرمايد :\r\n« ما انسان را آفريديم و وسوسه‌هاى نفس او را مىدانيم » ( * ( وَلَقَدْ خَلَقْنَا الإِنْسانَ وَنَعْلَمُ ما تُوَسْوِسُ بِه نَفْسُه ) * ) .\r\n","description":"","footnote":"","page_name":" 243 ","page_number":243},
  {"content":"\r\n« توسوس » از ماده « وسوسه » به گفته راغب در مفردات به معنى افكار نامطلوبى است كه از دل انسان مىگذرد ، و اصل آن از كلمه « وسواس » گرفته شده كه به معنى صداى زينت آلات و همچنين پيام و صداى مخفى است .\r\nمنظور در اينجا اين است كه وقتى خداوند از خطورات قلبى آنها و وسوسه‌هاى زودگذرى كه از فكر آنها مىگذرد آگاه است مسلما از تمام عقائد و اعمال و گفتار آنها با خبر مىباشد ، و حساب همه را براى روز حساب نگه مىدارد .\r\nجمله « و * ( لَقَدْ خَلَقْنَا الإِنْسانَ ) * » ممكن است اشاره به اين نكته باشد كه خالق بشر محال است از جزئيات وجود او بى خبر بماند ، آن هم خلقتى كه دائم و مستمر است ، زيرا لحظه به لحظه فيض وجود از ناحيه خداوند به ممكنات مىرسد كه اگر يك دم رابطه ما با او قطع شود همه نابود مىشويم ، همانگونه كه نور آفتاب لحظه به لحظه از اين منبع فيض بخش يعنى كره خورشيد جدا مىشود و در فضا پخش مىگردد ( بلكه چنان كه خواهيم گفت ارتباط ما با ذات مقدس او از اينهم بالاتر است ) .\r\nآرى او خالق است ، و خلقتش دائم و مستمر ، و ما در جميع حالات وابسته به وجود او هستيم ، با اين حال چگونه ممكن است او از ظاهر و باطن ما بى خبر باشد ؟ ! و در ذيل آيه براى روشنتر ساختن مطلب مىافزايد : « و ما به او از رگ قلبش نيز نزديكتريم » ( * ( وَنَحْنُ أَقْرَبُ إِلَيْه مِنْ حَبْلِ الْوَرِيدِ ) * ) .\r\nچه تعبير جالب و تكان دهنده اى ، حيات جسمانى ما وابسته به رگى است كه خون را به طور مرتب از يك سو وارد قلب و از يك سو خارج كرده به تمام اعضا مىرساند كه اگر يك لحظه در عمل آن وقفه رخ دهد فورا مرگ به سراغ انسان مىآيد .\r\n","description":"","footnote":"","page_name":" 244 ","page_number":244},
  {"content":"\r\nخداوند از رگ قلب ما نيز به ما نزديكتر است .\r\nاين همان است كه در جاى ديگر مىگويد : وَاعْلَمُوا أَنَّ اللَّه يَحُولُ بَيْنَ الْمَرْءِ وَقَلْبِه وَأَنَّه إِلَيْه تُحْشَرُونَ : « بدانيد خداوند بين انسان و قلب او حائل مىشود ، و همه شما نزد او در قيامت جمع خواهيد شد » ( انفال 24 ) .\r\nالبته همه اينها تشبيه است و قرب خداوند از اينهم برتر و بالاتر است ، هر چند مثالى از اينها رساتر در محسوسات پيدا نمىشود .\r\nبا اين احاطه علمى خداوند ، و بودن ما در قبضه قدرت او ، تكليف ما روشن است ، نه افعال و گفتار ما از او پنهان است ، و نه انديشه‌ها و نيات ، و حتى وسوسه هايى كه از قلب ما مىگذرد .\r\nتوجه به اين واقعيت انسان را بيدار مىكند ، و به مسئوليت سنگين و پرونده دقيق او در دادگاه عدل الهى آشنا مىسازد ، و از انسان بى خبر و بى تفاوت ، موجودى هوشيار و سر به راه و متعهد و با تقوا به وجود مىآورد .\r\nدر حديثى آمده است كه روزى « ابو حنيفه » خدمت امام صادق ع عرض كرد من فرزندت « موسى » را ديدم كه نماز مىخواند ، و مردم از جلوى او عبور مىكردند و آنها را نهى نمىكرد ، در حالى كه اين كار مطلوب نيست ! امام صادق ع فرمود فرزندم موسى را صدا زنيد ، حضرت را صدا كردند ، امام صادق ع سخن ابو حنيفه را براى فرزندش موسى ابن جعفر ع تكرار فرمود ، در جواب عرض كرد اى پدر !\r\nان الذى كنت اصلى له كان اقرب الى منهم ، يقول اللَّه عز و جل * ( وَنَحْنُ أَقْرَبُ إِلَيْه مِنْ حَبْلِ الْوَرِيدِ ) * ! :\r\n« كسى كه من براى او نماز مىخواندم از آنها به من نزديكتر بود ، چنان كه خداوند متعال مىفرمايد : ما به انسان از رگ قلب او نزديكتريم . امام صادق ع او را در آغوش گرفت ، و فرمود :\r\nبابى انت و امى يا مستودع الاسرار :\r\n« پدر و مادرم به فدايت باد ، اى كسى كه اسرار الهى در قلبت به وديعت نهاده\r\n","description":"","footnote":"","page_name":" 245 ","page_number":245},
  {"content":"\r\nشده » ( 1 ) .\r\nمفسران و ارباب لغت در باره معنى « وريد » تفسيرهاى گوناگونى دارند عده اى معتقدند كه وريد همان رگى است كه به قلب يا كبد انسان پيوسته است ، و بعضى آن را به معنى تمام رگهايى كه از بدن انسان مىگذرد مىدانند ، در حالى كه بعضى ديگر آن را به رگ گردن تفسير كرده‌اند ، و گاه آن را « وريدان » مىگويند يعنى دو رگ گردن .\r\nولى معنى اول مناسبتر به نظر مىرسد ، مخصوصا با توجه به آيه 24 سوره انفال كه قبلا اشاره كرديم .\r\nضمنا اين كلمه ( وريد ) در اصل از واژه « ورود » به معنى رفتن به سراغ آب گرفته شده ، و از آنجا كه خون از اين رگ وارد قلب مىشود ، و يا وارد به اعضاء ديگر آن را « وريد » گفته‌اند .\r\nولى بايد توجه داشت كه اصطلاح متداول امروز در باره « وريد » و « شريان » ( رگهايى كه خون انسان را از تمام اعضاء به سوى قلب مىبرد ، و رگهايى كه خون را از قلب به اعضاء مىرساند ) اصطلاحى است مخصوص علم زيستشناسى كه ارتباطى به معنى لغوى اين كلمه ندارد .\r\nدر آيه بعد مىافزايد : « به خاطر بياوريد هنگامى را كه دو فرشته سمت راست و چپ انسان كه مراقب و ملازم او هستند اعمال او را گرفته و ضبط مىكنند » ( * ( إِذْ يَتَلَقَّى الْمُتَلَقِّيانِ عَنِ الْيَمِينِ وَعَنِ الشِّمالِ قَعِيدٌ ) * ) ( 2 ) .\r\n\r\n","description":"","footnote":"\r\n( 1 ) « نور الثقلين » جلد 5 صفحه 108 .\r\n( 2 ) « اذ » در جمله * ( إِذْ يَتَلَقَّى الْمُتَلَقِّيانِ ) * ظرف است و متعلق به فعل محذوفى است ، و در تقدير چنين است : اذكروا اذ يتلقى المتلقيان : اين معنى را جمعى از مفسران پذيرفته‌اند ، ولى جمع ديگرى آن را متعلق به « اقرب » مىدانند كه در آيه قبل آمده است ، ولى تفسير اول صحيحتر به نظر مىرسد ، زيرا جمله * ( وَنَحْنُ أَقْرَبُ إِلَيْه مِنْ حَبْلِ الْوَرِيدِ ) * و همچنين جمله * ( إِذْ يَتَلَقَّى الْمُتَلَقِّيانِ ) * استقلال خود را حفظ مىكنند ، بى آنكه يكى ديگرى را مقيد كند ، به علاوه تناسب صدر و ذيل در تفسير دوم چندان روشن به نظر نمىرسد .\r\n","page_name":" 246 ","page_number":246},
  {"content":"\r\nيعنى علاوه بر احاطه علمى خداوند به ظاهر و باطن انسان ، دو فرشته نيز مامور حفظ و نگاهدارى حساب اعمال اويند كه از طرف راست و چپ از او مراقبت مىكنند ، پيوسته با او هستند و لحظه اى جدا نمىشوند ، تا از اين طريق اتمام حجت بيشترى شود ، و تاكيدى باشد بر مساله نگاهدارى حساب اعمال .\r\n« تلقى » به معنى دريافت و اخذ و ضبط است ، و « متلقيان » دو فرشته اى هستند كه مامور ثبت اعمال انسان مىباشند .\r\n« قعيد » از ماده « قعود » به معنى نشسته است ( 1 ) و در اينجا منظور ملازم و مراقب است ، و به تعبير ديگر مفهوم آيه اين نيست كه اين دو فرشته در سمت راست و چپ انسان نشسته‌اند ، زيرا انسان گاه نشسته است و گاه در حال راه رفتن ، بلكه اين تعبير كنايه از آن است كه اين دو همواره با انسانند و مترصد اعمال او مىباشند .\r\nاين احتمال نيز داده شده است كه آن دو بر شانه راست و چپ ، يا دندان انياب راست و چپ انسان هميشه نشسته‌اند ، و اعمال او را ثبت مىكنند ، و در بعضى از روايات غير معروف نيز اشاره اى به اين معنى ديده مىشود ( بحار الانوار جلد 59 صفحه 186 روايت 32 ) .\r\nقابل توجه اينكه در روايات اسلامى آمده است كه فرشته سمت راست ،\r\n\r\n","description":"","footnote":"\r\n( 1 ) « قعيد » مفرد است با اينكه « متلقيان » تثنيه مىباشد ، اين به خاطر آنست كه آيه ، محذوفى دارد و در تقدير چنين است : « اذ يتلقى المتلقيان عن اليمين قعيد ، و عن الشمال قعيد » كه يكى به قرينه ديگرى حذف شده است .\r\n","page_name":" 247 ","page_number":247},
  {"content":"\r\nنويسنده حسنات است ، و فرشته سمت چپ نويسنده سيئات ، و فرشته اول فرمانده فرشته دوم است ، هنگامى كه انسان عمل نيكى انجام دهد ، فرشته سمت راست ده برابر مىنويسد ، و هنگامى كه عمل بدى از او سر زند ، و فرشته سمت چپ مىخواهد آن را بنويسد ، فرشته اول مىگويد : عجله مكن . لذا او هفت ساعت به تاخير مىاندازد ، اگر پشيمان شد و توبه كرد چيزى نمىنويسد ، و اگر توبه نكرد تنها يك گناه براى او مىنويسد » ( 1 ) .\r\nو نيز از روايات بر مىآيد كه بعد از مردن انسان مؤمن ، آنها مىگويند پروردگارا ! بنده ات را قبض روح كردى ، ماموريت ما كجاست ؟\r\nمىفرمايد : آسمان من مملو از فرشتگان من است كه پيوسته مرا عبادت مىكنند ، و زمينى نيز مملو از خلق مطيع است ، شما به سوى قبر بنده‌ام برويد و در آنجا تسبيح و تكبير و تهليل گوئيد ، و آن را تا روز قيامت در دفتر حسنات بنده‌ام بنويسيد « ! ( 2 ) .\r\nدر روايت ديگرى آمده است كه پيامبر ص فرمود : « هر مسلمانى بيمار مىشود خداوند به فرشتگان حافظ اعمال او مىگويد ما دام كه او بيمار است ، اعمالى را كه در حال صحت انجام مىداده براى او بنويسيد ، سپس پيامبر ص افزود :\r\nمن مرض او سافر كتب اللَّه تعالى له ما كان يعمل صحيحا مقيما :\r\n« كسى كه بيمار شود يا مسافرت كند خداوند همان اعمالى را كه در حال صحت و در حضر انجام مىداد براى او مىنويسد » ( 3 ) .\r\n\r\n","description":"","footnote":"\r\n( 1 ) « مجمع البيان » ج 9 صفحه 144 .\r\n( 2 ) همان مدرك .\r\n( 3 ) « روح المعانى » جلد 26 صفحه 165 ( ذيل آيات مورد بحث ) همين مضمون در كتاب « كافى » از امام صادق ( ع ) نيز نقل شده است ( بحار الانوار جلد 59 صفحه 187 روايات 34 و 35 ) .\r\n","page_name":" 248 ","page_number":248},
  {"content":"\r\nو اينها همه اشاره‌هاى پر معنايى به توسعه الطاف خداوندى است .\r\nآخرين آيه مورد بحث باز روى مساله فرشتگان ثبت اعمال تكيه كرده ، مىگويد : « هيچ سخنى را انسان تلفظ نمىكند مگر اينكه نزد آن فرشته اى مراقب و آماده براى انجام ماموريت است » ( * ( ما يَلْفِظُ مِنْ قَوْلٍ إِلَّا لَدَيْه رَقِيبٌ عَتِيدٌ ) * ) ( 1 ) .\r\nدر آيه گذشته سخن از ثبت تمامى اعمال آدمى بود ، و در اين آيه روى خصوص الفاظ و سخنان او تكيه مىكند ، و اين به خاطر اهميت فوق العاده و نقش مؤثرى است كه گفتار در زندگى انسانها دارد ، تا آنجا كه گاهى يك جمله مسير اجتماعى را به سوى خير يا شر تغيير مىدهد .\r\nو هم به خاطر اينكه بسيارى از مردم سخنان خود را جزء اعمال خويش نمىدانند ، و خود را در سخن گفتن آزاد مىبينند ، در حالى كه مؤثرترين و خطرناكترين اعمال آدمى همان سخنان او است .\r\nبنا بر اين ذكر اين آيه بعد از آيه گذشته از قبيل ذكر خاص بعد از عام است .\r\n« رقيب » به معنى مراقب و « عتيد » به معنى كسى است كه مهياى انجام كار است ، لذا به اسبى كه مهياى دويدن است « فرس عتيد » مىگويند ، و به كسى كه چيزى را ذخيره و نگهدارى مىكند نيز « عتيد » گفته مىشود ( از ماده « عتاد » بر وزن جهاد به معنى ذخيره كردن ) .\r\nغالب مفسران معتقدند كه « رقيب » و « عتيد » همان دو فرشته اى است كه در آيه قبل به عنوان « متلقيان » از آنها ياد شده است ، فرشته سمت راست\r\n\r\n","description":"","footnote":"\r\n( 1 ) ضمير در « لديه » به « قول » بر مىگردد ، اين احتمال نيز وجود دارد كه به گوينده باز گردد ولى احتمال اول مناسبتر است .\r\n","page_name":" 249 ","page_number":249},
  {"content":"\r\nنامش « رقيب » و فرشته سمت چپ نامش « عتيد » است ، گرچه آيه مورد بحث صراحتى در اين مطلب ندارد ، ولى با ملاحظه مجموع آيات چنين تفسيرى بعيد به نظر نمىرسد .\r\nدر اينكه اين دو فرشته چه سخنانى را مىنويسند ؟ در ميان مفسران گفتگو است :\r\nجمعى معتقدند همه را مىنويسند ، حتى ناله اى را كه دردمند در موقع درد سر مىدهد ! در حالى كه بعضى ديگر عقيده دارند تنها الفاظ خير و شر و واجب و مستحبّ يا حرام و مكروه را مىنويسند و كارى به مباحات ندارند .\r\nاما عموميت تعبير آيه نشان مىدهد كه تمامى الفاظ و گفتار آدمى ثبت مىشود .\r\nجالب اينكه در حديثى از امام صادق ع آمده است كه\r\nان المؤمنين اذا قعدا يتحدثان قالت الحفظة بعضها لبعض اعتزلوا بنا ، فلعل لهما سرا و قد ستر اللَّه عليهما ! :\r\n« هنگامى كه دو مؤمن كنار هم مىنشينند و بحثهاى خصوصى مىكنند ، حافظان اعمال به يكديگر مىگويند : ما بايد كنار رويم ، شايد آنها سرى دارند كه خداوند آن را مستور داشته » .\r\nراوى مىگويد : « مگر خداوند عز و جل نمىفرمايد * ( ما يَلْفِظُ مِنْ قَوْلٍ إِلَّا لَدَيْه رَقِيبٌ عَتِيدٌ ) * : « هيچ سخنى انسان نمىگويد مگر اينكه فرشته مراقب و آماده ثبت اعمال نزد آن حاضر است » ؟\r\nامام فرمود :\r\nان كانت الحفظة لا تسمع فان عالم السر يسمع و يرى :\r\n« اگر حافظان سخنان آنها را نشنوند خداوندى كه از اسرار با خبر است مىشنود و مىبيند » ! ( 1 ) .\r\n\r\n","description":"","footnote":"\r\n( 1 ) « اصول كافى » مطابق نقل « نور الثقلين » جلد 5 صفحه 110 .\r\n","page_name":" 250 ","page_number":250},
  {"content":"\r\nاز اين روايت استفاده مىشود كه خداوند براى اكرام و احترام مؤمن بعضى از سخنان او را كه جنبه سرى دارد از آنها مكتوم مىدارد ، ولى خودش حافظ تمام اين اسرار است .\r\nاز بعضى از روايات نيز استفاده مىشود كه فرشتگان شب غير فرشتگان روزند ، چنان كه در تفسير آيه 78 سوره اسراء اين معنى را آورده‌ايم ( 1 ) .\r\n\r\nنكته : دوست نزديكتر از من به من است !\r\nبعضى از فلاسفه مىگويند : « همانگونه كه شدت بعد موجب خفا است شدت قرب نيز چنين است ، فى المثل اگر خورشيد بسيار از ما دور شود قابل رؤيت نيست ، و اگر بسيار به آن نزديك شويم چنان نور خيره كننده اى دارد كه باز قدرت ديد آن را نداريم .\r\nو در حقيقت ذات پاك خداوند همين گونه است ، « يا من هو اختفى لفرط نوره » : اى كسى كه از شدت نورانيت از نظر ما پنهان شده اى « ! در آيات مورد بحث نيز نزديكى فوق العاده خداوند به بندگان ضمن تشبيه جالبى بيان شده كه او از رگ گردن به ما نزديكتر است .\r\nاين نزديكى از شدت وابستگى ما به او سرچشمه مىگيرد .\r\nحتى تشبيهاتى مانند اينكه عالم همه جسم است او روح عالم است ، عالم همه چون شعاع است او قرص آفتاب است ، نمىتواند بيانگر اين رابطه نزديك باشد ، و بهترين تعبير همان است كه أمير مؤمنان على ع ( در خطبه اول نهج البلاغه ) فرموده است :\r\nمع كل شىء لا بمقارنة و غير كل شىء لا بمزايلة :\r\n\r\n","description":"","footnote":"\r\n( 1 ) به جلد دوازدهم صفحه 223 ( ذيل آيه 78 سوره اسراء ) مراجعه فرمائيد .\r\n","page_name":" 251 ","page_number":251},
  {"content":"\r\n« او با همه موجودات است اما نه اينكه قرين آنها باشد ، و جدا از همه موجودات است اما نه اينكه از آنها بر كنار باشد » ! جمعى از فلاسفه براى بيان اين قرب فوق العاده تشبيه ديگرى دارند ، ذات خداوند را به معنى « اسمى » و موجودات را به معنى « حرفى » تشبيه كرده‌اند .\r\nتوضيح اينكه : وقتى مىگوئيم : « رو به كعبه كن » كلمه « به » به تنهايى مفهوم مشخصى ندارد ، و تا كلمه « كعبه » به آن افزوده نشود گنگ و مبهم و نامفهوم است ، بنا بر اين معنى حرفى به تنهايى نمىتواند مفهومى داشته باشد جز به تبع معنى « اسمى » .\r\nهستى تمام موجودات عالم نيز چنين است كه بدون وابستگى و پيوند با ذات او اصلا مفهوم و وجود و بقايى ندارد ، و اين نهايت قرب خداوند را به بندگان ، و قرب بندگان را به او نشان مىدهد ، هر چند بيخبران از اين معنى غافلند .\r\n\r\nدوست نزديكتر از من به من است\r\nوين عجبتر كه من از وى دورم !\r\n\r\n\r\nچكنم با كه توان گفت كه دوست\r\nدر كنار من و من مهجورم !\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n[ سوره ق ‹ 50 › : آيات 19 تا 22 
  ]\r\nوَ جاءَتْ سَكْرَةُ الْمَوْتِ بِالْحَقِّ ذلِكَ ما كُنْتَ مِنْه تَحِيدُ ‹ 19 › وَنُفِخَ فِي الصُّورِ ذلِكَ يَوْمُ الْوَعِيدِ ‹ 20 › وَجاءَتْ كُلُّ نَفْسٍ مَعَها سائِقٌ وَشَهِيدٌ ‹ 21 › لَقَدْ كُنْتَ فِي غَفْلَةٍ مِنْ هذا فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ ‹ 22 ›\r\n\r\nترجمه :\r\n19 - و سرانجام سكرات مرگ به حق فرا مىرسد ( و به انسان گفته مىشود ) اين همان چيزى است كه از آن مىگريختى ! 20 - و در صور دميده مىشود ، آن روز ، روز تحقق وعده وحشتناك است .\r\n21 - و هر انسانى وارد محشر مىگردد در حالى كه همراه او سوق دهنده و گواهى است .\r\n22 - ( به او خطاب مىشود ) تو از اين صحنه ( و دادگاه بزرگ ) غافل بودى ، و ما پرده را از چشم تو كنار زديم ، و امروز چشمت كاملا تيز بين است !\r\n\r\nتفسير : قيامت و چشمهاى تيز بين !\r\nدر اين آيات صحنه‌هاى ديگرى از مسائل مربوط به « معاد » منعكس است :\r\nصحنه « مرگ » ، صحنه « نفخ صور » و صحنه « حضور در محشر » .\r\nنخست مىفرمايد : « سرانجام سكرات مرگ به حق فرا مىرسد » ( * ( وَجاءَتْ\r\n","description":"","footnote":"","page_name":" 253 ","page_number":253},
  {"content":"\r\n* ( سَكْرَةُ الْمَوْتِ بِالْحَقِّ ) * ) .\r\n« سكره مرگ » حالتى است شبيه به « مستى » كه بر اثر فرا رسيدن مقدمات مرگ ، به صورت هيجان و انقلاب فوق العاده اى به انسان دست مىدهد ، و گاه بر عقل او چيره مىگردد ، و او را در اضطراب و ناآرامى شديدى فرو مىبرد .\r\nچگونه چنين نباشد در حالى كه مرگ يك مرحله انتقالى مهم است كه بايد انسان در آن لحظه تمام پيوندهاى خود را با جهانى كه ساليان دراز با آن خو گرفته بود قطع كند ، و در عالمى گام بگذارد كه براى او كاملا تازه و اسرار آميز است ، به خصوص اينكه در لحظه مرگ انسان درك و ديد تازه اى پيدا مىكند ، بى ثباتى اين جهان را با چشم خود مىبيند ، و حوادث بعد از مرگ را كم و بيش مشاهده مىكند . اينجا است كه وحشتى عظيم سر تا پاى او را فرا مىگيرد و حالتى شبيه مستى به او دست مىدهد ولى « مست » نيست ( 1 ) .\r\nحتى انبياء و مردان خدا كه در لحظه مرگ از آرامش كاملى برخوردارند از مشكلات و شدائد اين لحظه انتقالى بى نصيب نيستند ، چنان كه در حالات پيامبر ص آمده است كه در لحظات آخر عمر مباركش دست خود را در ظرف آبى مىكرد و به صورت مىكشيد ، و « لا إله الا اللَّه » مىگفت و مىفرمود :\r\nان للموت سكرات : « مرگ سكراتى دارد » ( 2 ) .\r\nعلى ع ترسيم زنده و گويايى از لحظه مرگ و سكرات آن دارد مىفرمايد :\r\nاجتمعت عليهم سكرة الموت و حسرة الفوت ، ففترت لها اطرافهم ،\r\n\r\n","description":"","footnote":"\r\n( 1 ) « سكر » ( بر وزن مكر ) در اصل به معنى مسدود كردن راه آب است ، و سكر ( بر وزن فكر ) به معنى محل مسدود آمده ، و از آنجا كه در حال مستى گويى سدى ميان انسان و عقلش ايجاد مىشود به آن « سكر » ( بر وزن شكر ) گفته شده است .\r\n( 2 ) « روح البيان » جلد 9 صفحه 118 .\r\n","page_name":" 254 ","page_number":254},
  {"content":"\r\nو تغيرت لها الوانهم ، ثم ازداد الموت فيهم ولوجا ، فحيل بين احدهم و بين منطقه ، و انه لبين اهله ، ينظر ببصره ، و يسمع باذنه ، على صحة من عقله ، و بقاء من لبه ، يكفر فيم افنى عمره ؟ و فيم اذهب دهره ؟ و يتذكر اموالا جمعها ، اغمض فى مطالبها ، و اخذها من مصرحاتها ، و مشتبهاتها قد لزمته تبعات جمعها ، و اشرف على فراقها ، تبقى لمن ورائه ينعمون فيها و يتمتعون بها ! :\r\n« سكرات مرگ ، توأم با حسرت از دست دادن آنچه داشتند بر آنها هجوم مىآورد ، اعضاى بدنشان سست مىگردد ، و رنگ از صورتهايشان مىپرد كم كم مرگ در آنها نفوذ كرده ، ميان آنها و زبانشان جدايى مىافكند ، در حالى كه او در ميان خانواده خويش است ، با چشمش مىبيند و با گوشش مىشنود و عقل و هوشش سالم است ، اما نمىتواند سخن بگويد ! در اين مىانديشد كه عمرش را در چه راه فانى كرده ؟ و روزگارش را در چه راهى سپرى نموده است ؟ ! به ياد ثروتهايى مىافتد كه در تهيه آن چشم بر هم گذارده ، و از حلال و حرام و مشكوك جمع آورى نموده ، و تبعات و مسئوليت گردآورى آن را بر دوش مىكشد ، در حالى كه هنگام جدايى و فراق از آنها رسيده است او به دست بازماندگان مىافتد ، آنها از آن متنعم مىشوند و بهره مىگيرند اما مسئوليت و حسابش بر او است » ! ( 1 ) .\r\nو در جاى ديگر اين معلم بزرگ جهان انسانيت هشدار مىدهد و مىفرمايد :\r\nانكم لو قد عاينتم ما قد عاين من مات منكم لجزعتم و وهلتم و سمعتم و اطعتم و لكن محجوب عنكم ما قد عاينوا و قريب ما يطرح الحجاب ! : ( 2 ) .\r\n« اگر آنچه را مردگان شما مشاهده كرده‌اند شما مىديديد وحشت مىكرديد ، و ترسان مىشديد ، سخنان حق را مىشنيديد و اطاعت مىكرديد ،\r\n\r\n","description":"","footnote":"\r\n( 1 ) « نهج البلاغه » خطبه 109 .\r\n( 2 ) « نهج البلاغه » خطبه 20 .\r\n","page_name":" 255 ","page_number":255},
  {"content":"\r\nولى آنها آنچه ديده‌اند از شما مستور است ، و به زودى پرده‌ها كنار مىرود و شما هم مشاهده مىكنيد ( اما افسوس . . . ) .\r\nسپس قرآن ادامه مىدهد : « به كسى كه در حال سكرات مرگ است گفته مىشود اين همان چيزى است كه ناخوش داشتى و از آن مىگريختى » ! ( * ( ذلِكَ ما كُنْتَ مِنْه تَحِيدُ ) * ) ( 1 ) .\r\nآرى مرگ واقعيتى است كه غالب افراد از آن مىگريزند ، به خاطر اينكه آن را « فنا » مىدانند ، نه دريچه اى به عالم « بقاء » ، يا به خاطر علائق و پيوندهاى شديدى كه با دنيا و مواهب مادى دارند و نمىتوانند از آن دل بر كنند ، و يا به خاطر تاريكى نامه اعمالشان ! هر چه هست از آن گريزانند ، اما چه سود كه اين سرنوشتى است كه در انتظار همگان است ، و شترى است كه بر در خانه همه كس خوابيده ، و احدى را توان فرار از آن نيست ، همه سرانجام در كام مرگ فرو مىروند و به آنها گفته مىشود اين همان است كه از آن فرار مىكرديد ؟ ! گوينده اين سخن ممكن است خدا باشد ، يا فرشتگان ، و يا وجدانهاى بيدار و يا همه اينها .\r\nاين حقيقت را قرآن در آيات ديگرى نيز خاطر نشان ساخته ، در آيه 78 سوره نساء مىفرمايد : أَيْنَما تَكُونُوا يُدْرِكْكُمُ الْمَوْتُ وَلَوْ كُنْتُمْ فِي بُرُوجٍ مُشَيَّدَةٍ : « هر جا باشيد مرگ دامن شما را مىگيرد هر چند در قلعه‌هاى محكم باشيد » ! گاه انسان مغرور ، تمام واقعيتهاى عينى را كه با چشم مىبيند بر اثر خود خواهى و حب دنيا به دست فراموشى مىسپارد ، تا جايى كه سوگند ياد مىكند من عمر\r\n\r\n","description":"","footnote":"\r\n( 1 ) « تحيد » از ماده « حيد » ( بر وزن صيد ) به معنى عدول كردن از چيزى و فرار كردن از آن است .\r\n","page_name":" 256 ","page_number":256},
  {"content":"\r\nجاويدان دارم ، چنان كه قرآن مىگويد : أَ وَلَمْ تَكُونُوا أَقْسَمْتُمْ مِنْ قَبْلُ ما لَكُمْ مِنْ زَوالٍ : « مگر شما نبوديد كه قبلا سوگند ياد كرديد كه هرگز زوال و فنايى براى شما نيست » ؟ ! اما چه سوگند ياد كند و چه نكند ، چه باور كند و چه نكند ، مرگ حقيقتى است كه دامان همه كس را مىگيرد و راه فرارى از آن نيست .\r\nسپس به مساله نفخ صور پرداخته مىفرمايد : « در صور دميده مىشود و آن روز روز تحقق وعده‌هاى وحشتناك است » ( * ( وَنُفِخَ فِي الصُّورِ ذلِكَ يَوْمُ الْوَعِيدِ ) * ) .\r\nمنظور از « نفخ صور » در اينجا همان « نفخ دوم » است ، زيرا چنان كه قبلا نيز گفته‌ايم دو بار در « صور » دميده مىشود ، نفخه اول كه آن را نفخه « فزع » يا « صعق » مىگويند ، نفخه اى است كه در پايان جهان صورت مىگيرد ، و همه انسانها با شنيدن آن مىميرند ، و نظام عالم دنيا متلاشى مىشود ، و نفخه دوم كه نفخه « قيام » و « جمع » و « حضور » است ، نفخه اى است كه در آغاز « رستاخيز » انجام مىگيرد ، و با آن ، همه انسانها زنده مىشوند ، و از قبرها برخاسته ، براى حساب و جزا در محضر عدل الهى حاضر مىشوند .\r\n« نفخ » در اصل به معنى « دميدن » و « نفخه » به معنى « يك بار دميدن » است ، و « صور » به معنى « شيپور » است كه معمولا به وسيله آن ، دستورهايى به سربازان براى جمع شدن يا حاضر باش و يا استراحت و خواب مىدهند ، و استعمال آن در مورد « صور اسرافيل » يك نوع كنايه و تشبيه است مبسوط آن در جلد نوزدهم صفحه 537 به بعد ( ذيل آيه 68 سوره زمر ) آمده است .\r\nبه هر حال با توجه به ذيل آيه ( جمله * ( ذلِكَ يَوْمُ الْوَعِيدِ ) * : « امروز روز وعده عذاب است » ) روشن مىشود كه منظور از « نفخه صور » در اينجا همان\r\n","description":"","footnote":"","page_name":" 257 ","page_number":257},
  {"content":"\r\nنفخه دوم و رستاخيز است .\r\nدر آيه بعد وضع انسانها را به هنگام ورود در محشر چنين بيان مىكند :\r\n« در آن روز هر انسانى ( اعم از نيكوكار و بدكار ) وارد عرصه محشر مىشود ، در حالى كه همراه او سوق دهنده و گواهى است » ( * ( وَجاءَتْ كُلُّ نَفْسٍ مَعَها سائِقٌ وَشَهِيدٌ ) * ) .\r\n« سائق » او را به سوى دادگاه عدل الهى مىراند ، و « شهيد » بر اعمال او گواهى مىدهد .\r\nدرست همچون دادگاههاى اين جهان كه مامورى همراه شخص متهم است و شاهدى بر اعمال او ، شهادت مىدهد .\r\nبعضى احتمال داده‌اند كه « سائق » ، آن كسى است كه نيكوكاران را به سوى بهشت « سوق » مىدهد و بدكاران را به سوى دوزخ ، ولى با توجه به كلمه « شهيد » ( شاهد و گواه ) معنى اول يعنى سوق به دادگاه عدل الهى مناسبتر است .\r\nدر اينكه اين سوق دهنده و شاهد از فرشتگان است يا غير آنها ؟ تفسيرهاى گوناگونى كرده‌اند .\r\nبعضى گفته‌اند « سائق » فرشته نويسنده حسنات است ، و شهيد فرشته نويسنده سيئات ، و به اين ترتيب آنها فرشتگانى هستند كه در آيات گذشته اشاره شده .\r\nاز روايتى چنين استفاده مىشود كه « سائق » ، فرشته ، مرگ است و « شهيد » پيامبر اسلام ص اما اين روايت با توجه به لحن آيات ، ضعيف به نظر مىرسد .\r\nبعضى نيز گفته‌اند : « سائق » فرشته اى است كه هر انسانى را سوق مىدهد ، و شهيد عمل انسان است .\r\n","description":"","footnote":"","page_name":" 258 ","page_number":258},
  {"content":"\r\nو نيز گفته شده « سائق » فرشته است ، و « شهيد » اعضاى تن انسان ، و يا نامه اعمال او كه به گردنش آويخته مىشود .\r\nاين احتمال نيز داده شده كه « سائق » و « شهيد » يك فرشته بيش نيست ، و عطف اين دو بر يكديگر به خاطر مغايرت اين دو وصف است ، يعنى فرشته اى همراه او است كه هم او را به دادگاه الهى سوق مىدهد ، و هم گواه بر اعمال او است .\r\nولى غالب اين تفسيرها خلاف ظاهر آيه است و ظاهر آيه چنان كه غالب مفسران نيز فهميده‌اند اين است كه دو فرشته با هر انسانى مىآيد يكى او را سوق مىدهد و ديگرى گواه اعمال او است .\r\nناگفته پيداست كه گواهى بعضى از فرشتگان منافاتى با وجود گواهان ديگر در صحنه قيامت ندارد ، گواهانى همچون انبياء ، اعضاى بدن ، نامه اعمال و زمان و مكانى كه گناه در آنجا انجام گرفته است .\r\nبه هر حال ، فرشته اول در حقيقت مانع از « فرار » است ، و فرشته دوم مانع از « انكار » و به اين ترتيب هر انسانى در آن روز گرفتار اعمال خويش است و راه گريزى از جزاء و كيفر آنها وجود ندارد .\r\nدر اينجا به مجرمان ، يا به همه انسانها ، خطاب مىشود كه « تو از اين دادگاه بزرگ غافل بودى ، و ما پرده را از چشم تو كنار زديم ، و امروز چشمت كاملا تيز بين است » ! ( * ( لَقَدْ كُنْتَ فِي غَفْلَةٍ مِنْ هذا فَكَشَفْنا عَنْكَ غِطاءَكَ فَبَصَرُكَ الْيَوْمَ حَدِيدٌ ) * ) .\r\nآرى پرده‌هاى جهان ماده : آمال و آرزوها ، عشق و علاقه به دنيا ، زن و فرزند و مال و مقام ، هوسهاى سركش و حسادتها ، تعصب و جهل و لجاجت به تو\r\n","description":"","footnote":"","page_name":" 259 ","page_number":259},
  {"content":"\r\nاجازه نمىداد كه امروز را از همان زمان بنگرى ، با اينكه نشانه‌هاى معاد و رستاخيز روشن بود و دلائل آن آشكار ! امروز گرد و غبار غفلت فرو نشسته ، حجابهاى جهل و تعصب و لجاج كنار رفته ، پرده‌هاى شهوات و آمال و آرزوها دريده شده ، حتى آنچه در پرده غيب مستور بوده ظاهر گشته است ، چرا كه امروز « يوم البروز » و « يوم الشهود » و « يوم تبلى السرائر » است ! به همين دليل چشمى تيز بين پيدا كرده اى ، و به خوبى مىتوانى حقائق را درك كنى ! آرى چهره حقيقت پوشيده نيست ، و جمال يار پرده ندارد ، اما غبار ره را بايد فرو نشاند تا بتوان آن را تماشا كرد .\r\n\r\nجمال يار ندارد حجاب و پرده ولى\r\nغبار ره بنشان تا نظر توانى كرد !\r\n\r\nاما فرو رفتن در چاه طبيعت ، و گرفتارى در ميان انواع حجابها ، به انسان اجازه نمىدهد حقائق را به خوبى ببيند ، ولى آن روز كه تمام اين علائق و پيوندها بريده مىشود طبعا انسان درك و ديد تازه اى پيدا مىكند ، و اصولا روز قيامت روز ظهور و آشكار شدن حقائق است .\r\nحتى در اين جهان كسانى را كه بتوانند اين حجابها را از برابر چشم دل كنار بزنند و خود را از چنگال اسارت شهوات رهايى بخشند درك و ديدى پيدا مىكنند كه فرزندان دنيا از آن محرومند .\r\nتوجه به اين نكته نيز لازم است كه « حديد » در اصل به معنى « آهن » و نيز به معنى چاقو يا شمشير تيز است ، سپس به تيز بينى ، و تيز فهمى ، اطلاق شده است ، همانگونه كه « برنده » صفت شمشير و كارد است اما در فارسى به زبان گويا و نطق فصيح نيز برنده اطلاق مىشود ، و از اينجا روشن مىشود كه منظور از « بصر » در اينجا چشم ظاهر نيست ، بلكه همان چشم عقل و دل است .\r\n","description":"","footnote":"","page_name":" 260 ","page_number":260},
  {"content":"\r\nعلى ع در باره حجتهاى الهى در روى زمين چنين مىفرمايد :\r\nهجم بهم العلم على حقيقة البصيرة ، و باشروا روح اليقين ، و استلانوا ما استعوره المترفون ، و انسوا بما استوحش منه الجاهلون ، و صحبوا الدنيا بابدان ارواحها معلقة بالمحل الاعلى ، اولئك خلفاء اللَّه فى ارضه و الدعاة الى دينه :\r\n« علم و دانش با حقيقت بصيرت به آنها روى آورده ، و روح يقين را لمس كرده‌اند ، آنچه دنيا پرستان آن را مشكل مىشمرند براى آنها آسان است ، و به آنچه جاهلان از آن وحشت دارند انس گرفته‌اند ، در اين دنيا با بدنهايى زندگى مىكنند كه ارواحشان به جهان بالا پيوسته ، آنها خلفاى الهى در زمينند و دعوت - كنندگان به آئين خدا ! ( 1 ) .\r\n\r\nنكته‌ها :\r\n\r\n1 - حقيقت مرگ ؟\r\nغالبا تصور مىكنند مرگ يك امر عدمى و به معنى فنا است ، ولى اين برداشت هرگز با آنچه در قرآن مجيد آمده و دلائل عقلى به آن رهنمون مىشود موافق نيست .\r\n« مرگ » از نظر قرآن يك امر وجودى است ، يك انتقال و عبور از جهانى به جهان ديگر است ، و لذا در بسيارى از آيات قرآن از « مرگ » تعبير به « توفى » شده كه به معنى باز گرفتن ، و دريافت روح از تن به وسيله فرشتگان است .\r\nتعبير آيات فوق « * ( وَجاءَتْ سَكْرَةُ الْمَوْتِ بِالْحَقِّ ) * » : « شدائد مرگ به حق\r\n\r\n","description":"","footnote":"\r\n( 1 ) « نهج البلاغه » « كلمات قصار » كلمه 147 .\r\n","page_name":" 261 ","page_number":261},
  {"content":"\r\nبه سراغ انسان مىآيد « نيز اشاره به همين معنى است ( 1 ) در بعضى از آيات مرگ را صريحا مخلوق خدا شمرده : الَّذِي خَلَقَ الْمَوْتَ وَالْحَياةَ ( ملك - 2 ) .\r\nدر روايات اسلامى تعبيرات مختلفى در باره حقيقت مرگ آمده است .\r\nدر حديثى مىخوانيم كه از على بن الحسين امام سجاد ع سؤال كردند :\r\nما الموت ؟ مرگ چيست ؟\r\nدر پاسخ فرمود :\r\nللمؤمن كنزع ثياب وسخة قملة ، و فك قيود ، و اغلال ثقيلة ، و الاستبدال بافخر الثياب ، و اطيبها روائح ، و اوطى المراكب و انس المنازل :\r\nو للكافر كخلع ثياب فاخرة ، و النقل عن منازل انيسة ، و الاستبدال باوسخ الثياب و اخشنها ، و اوحش المنازل ، و اعظم العذاب ! :\r\n« براى مؤمن مانند كندن لباس چركين و پر حشرات است ، و گشودن غل و زنجيرهاى سنگين ، و تبديل آن به فاخرترين لباسها ، و خوشبوترين عطرها ، و راهوارترين مركبها و مناسبترين منزلها است » .\r\n« و براى كافر مانند كندن لباسى است فاخر ، و انتقال از منزلهاى مورد علاقه ، و تبديل آن به چركترين و خشنترين لباسها ، و وحشتناكترين منزلها و بزرگترين عذاب » ! .\r\nاز امام محمد بن على ع نيز همين سؤال شد فرمود :\r\n\r\n","description":"","footnote":"\r\n( 1 ) در اينكه « با » در « بالحق » چه معنى دارد ؟ احتمالات مختلفى داده‌اند ، بعضى آن را « باء تعديه » گرفته‌اند ، و حق را به معنى مرگ كه معنى جمله چنين مىشود : « سكرات موت مطلبى را كه واقعيت دارد - يعنى مرگ - را با خود مىآورد » و گاه آن را به « معنى ملابست » گرفته‌اند يعنى « سكرات موت همراه با حق فرا مىرسد » .\r\n","page_name":" 262 ","page_number":262},
  {"content":"\r\nهو النوم الذى ياتيكم كل ليلة الا انه طويل مدته ، لا ينتبه منه الا يوم القيامة ! :\r\n« مرگ همان خوابى است كه هر شب به سراغ شما مىآيد ، جز اينكه مدتش طولانى است و انسان از آن بيدار نمىشود تا روز قيامت » ! ( 1 ) .\r\nدر مباحث مربوط به برزخ گفته‌ايم كه حالت اشخاص در برزخ متفاوت است : بعضى گويى به خواب فرو مىروند ، و بعضى ( همچون شهيدان راه خدا و مؤمنان قوى الايمان ) غرق انواع نعمتها مىشوند ، و جمعى از جباران و اشقياء غرق عذاب الهى .\r\nامام حسين بن على سيد الشهداء ع نيز در كربلا و روز عاشورا و به هنگام شدت گرفتن جنگ تعبير لطيفى در مورد حقيقت مرگ براى يارانش ارائه فرمود : صبرا بنى الكرام ! فما الموت الا قنطرة تعبر بكم عن البؤس و الضراء الى الجنان الواسعة ، و النعيم الدائمة ، فايكم يكره ان ينتقل من سجن الى قصر ، و ما هو لاعدائكم الا كمن ينتقل من قصر الى سجن و عذاب ، ان ابى حدثنى عن رسول اللَّه ( ص ) ان الدنيا سجن المؤمن و جنة الكافر ، و الموت جسر هؤلاء الى جنانهم ، و جسر هؤلاء الى جحيمهم :\r\n« شكيبايى كنيد اى فرزندان مردان بزرگوار ، مرگ تنها پلى است كه شما را از ناراحتيها و رنجها به باغهاى وسيع بهشت و نعمتهاى جاودان منتقل مىكند ، كداميك از شما از انتقال يافتن از زندان به قصر ناراحتيد ؟ ! و اما نسبت به دشمنان شما همانند اين است كه شخصى را از قصرى به زندان و عذاب منتقل كنند ، پدرم از رسول خدا ص نقل فرمود كه دنيا زندان مؤمن و بهشت كافر است و مرگ پل آنها به باغهاى بهشت ، و پل اينها به جهنم است » ! ( 2 ) .\r\n\r\n","description":"","footnote":"\r\n( 1 ) « بحار الانوار » جلد 6 صفحه 155 ( ظاهرا منظور از امام محمد بن على امام نهم ، امام جواد ( ع ) است ) .\r\n( 2 ) « معانى الاخبار » صفحه 289 باب معنى الموت حديث 3 .\r\n","page_name":" 263 ","page_number":263},
  {"content":"\r\nدر حديث ديگرى مىخوانيم : امام موسى بن جعفر ع وارد بر كسى شد ، در حالى كه غرق سكرات موت بود ، و به هيچكس پاسخ نمىگفت ، جمعيت عرض كردند : اى فرزند رسول خدا ص ! دوست داريم حقيقت مرگ را براى ما شرح دهى ، و بگويى بيمار ما الان در چه حالى است ؟\r\nفرمود : « مرگ وسيله تصفيه است كه مؤمنان را از گناه پاك مىكند ، و آخرين ناراحتى اين عالم است ، و كفاره آخرين گناهان آنها است ، در حالى كه كافران را از نعمتهايشان جدا مىكند ، و آخرين لذتى است كه به آنها مىرسد و آخرين پاداش كار خوبى است كه احيانا انجام داده‌اند ، و اما اين شخص محتضر به كلى از گناهانش پاك شد و از معاصى بيرون آمد و خالص گشت آن چنان كه لباس چركين با شستشو پاك مىشود ، و او هم اكنون شايستگى آن را پيدا كرده كه در سراى جاويد معاشر ما اهل بيت باشد » ! ( 1 ) .\r\n\r\n2 - سكرات موت\r\nدر آيات فوق سخن از « سكرات مرگ » بود ، و گفتيم « سكرات » جمع « سكرة » به معنى حالتى است شبيه مستى كه بر اثر شدت حادثه اى دست مىدهد و انسان را سخت مضطرب مىسازد ، ولى مستى نيست .\r\nدرست است كه مرگ براى مؤمنان آغاز يك انتقال به جهانى وسيعتر ، و مملو از مواهب الهى است ، ولى با اينهمه اين حالت انتقالى براى هيچ انسانى آسان نيست ، چرا كه روح ساليان دراز با اين تن خو گرفته ، و پيوند داشته است .\r\nلذا هنگامى كه از امام صادق ع سؤال مىكنند چرا هنگامى كه روح\r\n\r\n","description":"","footnote":"\r\n( 1 ) همان مدرك .\r\n","page_name":" 264 ","page_number":264},
  {"content":"\r\nاز بدن خارج مىشود احساس ناراحتى مىكند فرمود : لانه نمىعليها البدن :\r\n« به خاطر اينكه با آن نمو كرده است » ! ( 1 ) .\r\nدرست به اين مىماند كه دندان فاسدى از دهان بيرون كشند ، مسلما بعدا احساس آرامش مىكند ، ولى لحظه جدايى دردناك است .\r\nدر بعضى از روايات اسلامى مىخوانيم : سه روز براى انسان وحشتناك است : روزى كه متولد مىشود و اين جهان ناآشنا را مىبيند ، و روزى كه مىميرد و عالم پس از مرگ را مشاهده مىكند ، و روزى كه وارد عرصه محشر مىشود و احكامى مىبيند كه در دار دنيا نبود ، لذا خداوند متعال در باره « يحيى بن زكريا » مىفرمايد : « وَسَلامٌ عَلَيْه يَوْمَ وُلِدَ وَيَوْمَ يَمُوتُ وَيَوْمَ يُبْعَثُ حَيًّا » و از زبان عيسى بن مريم ع نيز شبيه همين سخن را نقل مىكند ، و اين دو پيامبر را مشمول عنايت خود در اين سه روز قرار مىدهد » ( 2 ) .\r\nولى مسلم است آنها كه علائق خاصى به اين دنيا دارند انتقالشان از آن بسيار سختتر ، و دل بريدن از آنچه مورد علاقه آنها است مشكلتر است ، و نيز كسانى كه مرتكب گناهان بيشترى شده‌اند سكرات موت براى آنها شديدتر و دردناكتر است .\r\n\r\n3 - مرگ « حق » است\r\nنه فقط در آيات مورد بحث ، « سكرات موت » به عنوان « حق » معرفى\r\n\r\n","description":"","footnote":"\r\n( 1 ) « بحار » جلد 6 صفحه 158 .\r\n( 2 ) همان مدرك ( با كمى تلخيص ) در باره يحيى ( ع ) در سوره مريم آيه 15 مىخوانيم وَسَلامٌ عَلَيْه يَوْمَ وُلِدَ وَيَوْمَ يَمُوتُ وَيَوْمَ يُبْعَثُ حَيًّا ) * و در باره حضرت مسيح ( ع ) در همان سوره آيه 33 مىخوانيم * ( وَالسَّلامُ عَلَيَّ يَوْمَ وُلِدْتُ وَيَوْمَ أَمُوتُ وَيَوْمَ أُبْعَثُ حَيًّا ) * .\r\n","page_name":" 265 ","page_number":265},
  {"content":"\r\nشده بلكه در آيات متعدد ديگر روى حق بودن مرگ تكيه شده ، در آيه 99 سوره « حجر » مىخوانيم : وَاعْبُدْ رَبَّكَ حَتَّى يَأْتِيَكَ الْيَقِينُ : « پروردگارت را عبادت كن تا يقين ( مرگ ) به سراغ تو آيد . ( در سوره مدثر آيه 47 نيز تعبيرى شبيه آن ديده مىشود ) .\r\nاينها همه به خاطر آن است كه انسان هر چيز را انكار كند نمىتواند اين واقعيت را منكر شود كه سرانجام مرگ در خانه همه ما را مىكوبد و همه را با خود مىبرد .\r\nتوجه به حقانيت مرگ هشدارى است براى همه انسانها كه بيشتر و بهتر بينديشند ، و از راهى كه در پيش دارند با خبر شوند ، و خود را براى آن آماده سازند .\r\nجالب اينكه در حديثى آمده است : « مردى نزد عمر آمد ، و گفت : من فتنه را دوست دارم ! و از حق بيزارم ! و به چيزى گواهى مىدهم كه هرگز نديده‌ام ! عمر او را به زندان افكند اين سخن به گوش على ع رسيد ، فرمود :\r\nاى عمر ! زندان كردن اين مرد ظلم است و تو مرتكب ستم شدى گفت چرا ؟\r\nفرمود : زيرا او مال و فرزند خود را دوست مىدارد كه خدا در يكى از آيات قرآن از آن تعبير به « فتنه » كرده است : نَّما أَمْوالُكُمْ وَأَوْلادُكُمْ فِتْنَةٌ ( 1 ) او از مرگ بيزار است و در قرآن از آن تعبير به « حق » شده * ( وَجاءَتْ سَكْرَةُ الْمَوْتِ بِالْحَقِّ ) * ( 2 ) او شهادت به يكتايى خداوندى مىدهد كه هرگز او را نديده است ، در اينجا عمر گفت : لو لا على لهلك عمر : « اگر على ع نبود عمر هلاك مىشد » ( 3 ) .\r\n\r\n","description":"","footnote":"\r\n( 1 ) تغابن - 15 .\r\n( 2 ) ق - 19 .\r\n( 3 ) « تفسير روح البيان » جلد 9 صفحه 118 .\r\n","page_name":" 266 ","page_number":266},
  {"content":"\r\n\r\n[ سوره ق ‹ 50 › : آيات 23 تا 30 
  ]\r\nوَ قالَ قَرِينُه هذا ما لَدَيَّ عَتِيدٌ ‹ 23 › أَلْقِيا فِي جَهَنَّمَ كُلَّ كَفَّارٍ عَنِيدٍ ‹ 24 › مَنَّاعٍ لِلْخَيْرِ مُعْتَدٍ مُرِيبٍ ‹ 25 › الَّذِي جَعَلَ مَعَ اللَّه إِلهاً آخَرَ فَأَلْقِياه فِي الْعَذابِ الشَّدِيدِ ‹ 26 › قالَ قَرِينُه رَبَّنا ما أَطْغَيْتُه وَلكِنْ كانَ فِي ضَلالٍ بَعِيدٍ ‹ 27 ›\r\nقالَ لا تَخْتَصِمُوا لَدَيَّ وَقَدْ قَدَّمْتُ إِلَيْكُمْ بِالْوَعِيدِ ‹ 28 › ما يُبَدَّلُ الْقَوْلُ لَدَيَّ وَما أَنَا بِظَلَّامٍ لِلْعَبِيدِ ‹ 29 › يَوْمَ نَقُولُ لِجَهَنَّمَ هَلِ امْتَلأْتِ وَتَقُولُ هَلْ مِنْ مَزِيدٍ ‹ 30 ›\r\n","description":"","footnote":"","page_name":" 267 ","page_number":267},
  {"content":"\r\n\r\nترجمه :\r\n23 - فرشته همنشين او مىگويد اين نامه اعمال او است كه نزد من حاضر و آماده است .\r\n24 - ( خداوند فرمان مىدهد : ) در جهنم بيفكنيد هر كافر متكبر و لجوج را .\r\n25 - آن كسى كه شديدا مانع خير است ، متجاوز است ، و در شك و ترديد ( حتى ديگران را به ترديد مىافكند ) .\r\n26 - آن كسى كه معبود ديگرى با خدا قرار داده ( آرى ) او را در عذاب شديد بيفكنيد ! 27 - و همنشينش از شياطين مىگويد : پروردگارا من او را به طغيان وانداشتم لكن او خود در گمراهى دور و درازى بود .\r\n28 - خداوند مىگويد : نزد من جدال و مخاصمه نكنيد ، من قبلا به شما اتمام حجت كرده‌ام .\r\n29 - سخن من تغيير ناپذير است ، و من هرگز به بندگانم ستم نخواهم كرد .\r\n30 - به خاطر بياوريد روزى را كه به جهنم مىگوئيم آيا پر شده اى ؟ و او مىگويد آيا افزون بر اين هم وجود دارد ؟ !\r\n\r\nتفسير : همنشينان انسان از فرشتگان و شياطين\r\nباز در اين آيات صحنه ديگرى از معاد ترسيم شده ، صحنه تكان دهنده اى كه فرشته قرين انسان ، محكوميت او را برملا مىسازد ، و فرمان خداوند براى مجازات او صادر مىشود .\r\nنخست مىفرمايد : « قرين او مىگويد : اين نامه اعمال او است كه نزد من حاضر و آماده است » و از تمام كارهاى كوچك و بزرگ او در سراسر عمر پرده بر مىدارد ( * ( وَقالَ قَرِينُه هذا ما لَدَيَّ عَتِيدٌ ) * ) .\r\nدر اينكه منظور از « قرين » در اينجا كيست ؟ مفسران گفتگو بسيار دارند ، ولى غالبا پذيرفته‌اند كه منظور فرشته اى است كه در دنيا همراه انسان و مامور ضبط اعمال او است ، و در دادگاه عدل الهى گواهى مىدهد .\r\n","description":"","footnote":"","page_name":" 268 ","page_number":268},
  {"content":"\r\nآيات گذشته كه مىگفت : هر كس وارد عرصه محشر مىشود با او « سائق » و « شهيدى » است ، نيز گواه بر اين معنى است ، بعلاوه لحن خود آيه و آيه بعد نيز تناسب با همين معنى دارد . ( دقت كنيد ) ولى بعضى گفته‌اند كه منظور از « قرين » در اينجا « شيطان » است ، چرا كه در بسيارى از آيات قرآن اين كلمه به شيطانى كه همنشين مجرمان است ، اطلاق شده ، بنا بر اين تفسير معنى آيه چنين مىشود « شيطان همنشين او مىگويد :\r\nمن اين مجرم را آماده جهنم كرده‌ام ، و نهايت كوششى را كه در توان داشتم در اين راه به كار برده‌ام « ! اما اين معنى نه تنها متناسب آيات گذشته و آيه اى كه بلافاصله بعد از اين آيه مىآيد نيست بلكه با تبرئه كردن شيطان خودش را از گناه اغواى انسانها كه در چند آيه بعد مىآيد سازگار نمىباشد ، چرا كه طبق اين تفسير شيطان اعتراف به مسئوليت خويش در اغواى مجرمان مىكند ، در حالى كه در آيات آينده مىخوانيم » * ( قالَ قَرِينُه رَبَّنا ما أَطْغَيْتُه وَلكِنْ كانَ فِي ضَلالٍ بَعِيدٍ ) * : « قرين او مىگويد : پروردگارا ! من او را به طغيان وا نداشتم ولى او خود در گمراهى دور و درازى بود » و كاملا با آن تضاد دارد .\r\nتفسير سومى نيز در اينجا گفته شده كه از همه بعيدتر به نظر مىرسد ، و هيچ قرينه اى بر آن گواهى نمىدهد ، و آن اينكه منظور از « قرين » دوستان و همنشينهايى از بشر است .\r\nسپس خداوند دو فرشته مامور ثبت اعمال را مخاطب ساخته مىگويد :\r\n« در جهنم بيفكنيد هر كافر خود خواه متكبر و لجوجى را » ( * ( أَلْقِيا فِي جَهَنَّمَ كُلَّ كَفَّارٍ عَنِيدٍ ) * ) .\r\n« عنيد » از ماده « عناد » به معنى تكبر و خودپسندى و عدم تسليم در\r\n","description":"","footnote":"","page_name":" 269 ","page_number":269},
  {"content":"\r\nبرابر حق است .\r\nدر اينكه اين دو نفر كه مخاطب به اين خطاب هستند كيانند ؟ باز تفسيرهاى گوناگونى شده است ، جمعى تفسير فوق را برگزيده‌اند ، در حالى كه بعضى ديگر مخاطب را « خازنان دوزخ » ( دو نفر از ماموران جهنم ) مىدانند .\r\nبعضى نيز گفته‌اند ممكن است مخاطب تنها يك نفر باشد ، همان شهيد و گواهى كه همراه مجرم وارد عرصه محشر مىشود ، و در آيات قبل به آن اشاره شده ، و تثنيه آوردن فعل براى تاكيد است گويى دو بار تكرار مىكند « الق » « الق » : « بيفكن ، بيفكن » . . . و استعمال تثنيه در مخاطب واحد در لغت عرب وجود دارد ، اما اين تفسير بسيار بعيد به نظر مىرسد ، و تفسير اول از همه مناسبتر است .\r\nدر آيه بعد به چند وصف از اوصاف زشت و مذموم اين كافران عنيد اشاره كرده ، مىگويد : « آن كس شديدا مانع خير است ، متجاوز است ، و در شك و ترديد ، بلكه ديگران را به شك و ترديد مىافكند » ( * ( مَنَّاعٍ لِلْخَيْرِ مُعْتَدٍ مُرِيبٍ ) * ) .\r\n« مناع » به حكم اينكه صيغه مبالغه است به كسى گفته مىشود كه بسيار از چيزى منع مىكند ، بنا بر اين « مناع للخير » كسى است كه به هر صورت مخالف هر كار خير است .\r\nدر بعضى از روايات آمده كه اين آيه در باره « وليد بن مغيره » نازل شد ، در آنجا كه به فرزندان برادرش مىگفت : هر كس از شما اسلام را بپذيرد من تا زنده‌ام كمكى به او نخواهم كرد ( 1 ) .\r\n« معتد » به معنى متجاوز است خواه متجاوز به حقوق ديگران باشد يا از حدود احكام الهى تجاوز كند .\r\n\r\n","description":"","footnote":"\r\n( 1 ) « روح المعانى » جلد 26 صفحه 168 .\r\n","page_name":" 270 ","page_number":270},
  {"content":"\r\n« مريب » از ماده « ريب » به معنى شخصى است كه در شك است ، شكى توأم با بدبينى ، و يا ديگران را با گفتار و عمل خود به شك مىاندازد ، و باعث گمراهى آنها مىشود .\r\nباز در ادامه اوصاف اين گروه عنيد در آيه بعد مىافزايد : « همان كسى كه معبود ديگرى با خدا قرار داده و راه شرك و دوگانگى را پيش گرفته است » ( * ( الَّذِي جَعَلَ مَعَ اللَّه إِلهاً آخَرَ ) * ) .\r\nآرى « چنين كسى را در عذاب شديد بيفكنيد » ( * ( فَأَلْقِياه فِي الْعَذابِ الشَّدِيدِ ) * ) .\r\nدر اين چند آيه شش وصف براى اين گروه دوزخى بيان شده است كه پنج وصف اول در حقيقت علت و معلول يكديگرند ، و وصف ششم توضيحى است براى ريشه اصلى همه اين اوصاف ، زيرا :\r\n« كفار » به معنى كسى كه بسيار در كفر اصرار مىورزد .\r\nو اين منتهى به عناد مىشود .\r\nشخص معاند نيز اصرار بر منع خيرات دارد ، و چنين كسى طبعا متجاوز به حقوق ديگران و حدود الهى است .\r\nافراد متجاوز اصرار دارند كه ديگران را نيز به شك و ترديد بيفكنند و ايمان را از آنها سلب كنند .\r\nبه اين ترتيب اوصاف پنجگانه « كفار » و « عنيد » و « مناع للخير » و « معتد » و « مريب » پيوند ناگسستنى با هم دارند . و لازم و ملزوم يكديگرند ( 1 ) .\r\nدر ششمين وصف يعنى « * ( الَّذِي جَعَلَ مَعَ اللَّه إِلهاً آخَرَ ) * » ريشه اصلى تمام\r\n\r\n","description":"","footnote":"\r\n( 1 ) « الميزان » جلد 18 صفحه 381 .\r\n","page_name":" 271 ","page_number":271},
  {"content":"\r\nاين انحرافات كه شرك است آمده چرا كه با دقت روشن مىشود كه شرك عامل همه اين بدبختيها است .\r\nآيه بعد پرده از روى ماجراى ديگرى از سرنوشت اين گروه كافر لجوج بر مىدارد ، و آن مخاصمه و جر و بحثى است كه با شيطان در قيامت دارند ، آنها تمام گناهان خويش را به گردن شياطين اغواگر مىافكنند ، ولى « شيطان قرين او مىگويد : پروردگارا من او را به طغيان وا نداشتم ، و به اجبار در اين راه نياوردم او خودش با ميل و اراده خويش اين راه را برگزيد و در ضلال و گمراهى دور و درازى بود » ( * ( قالَ قَرِينُه رَبَّنا ما أَطْغَيْتُه وَلكِنْ كانَ فِي ضَلالٍ بَعِيدٍ ) * ) .\r\nاين تعبير شبيه چيزى است كه در آيه 22 سوره ابراهيم آمده است كه شيطان براى تبرئه خويشتن مىگويد : وَما كانَ لِي عَلَيْكُمْ مِنْ سُلْطانٍ إِلَّا أَنْ دَعَوْتُكُمْ فَاسْتَجَبْتُمْ لِي فَلا تَلُومُونِي وَلُومُوا أَنْفُسَكُمْ : « من هيچگونه سلطه اى بر شما نداشتم جز اينكه دعوتتان كردم و شما نيز پذيرفتيد ، بنا بر اين مرا سرزنش نكنيد خود را سرزنش كنيد » ! .\r\nالبته شيطان نمىخواهد نقش خود را در اغواى انسان به كلى انكار كند ، بلكه مىخواهد اين امر را ثابت كند كه اجبارى در كار نبوده و انسان با ميل و رغبت خويش وسوسه‌هاى او را پذيرفته ، بنا بر اين تضادى با آيه « لأُغْوِيَنَّهُمْ أَجْمَعِينَ » :\r\n« من همه آنها را اغوا مىكنم » ( ص - 82 ) ندارد .\r\nگرچه در اين آيات تنها سخن از دفاع شيطان به ميان آمده و سخنى از اعتراض كفار بر شيطان ديده نمىشود ، ولى به قرينه سائر آيات قرآن كه آنها در قيامت با هم جر و بحث مىكنند ، و به قرينه آيه بعد ، گفتار طرفين اجمالا روشن\r\n","description":"","footnote":"","page_name":" 272 ","page_number":272},
  {"content":"\r\nمىشود ، زيرا در آيه بعد مىخوانيم : « خدا مىفرمايد نزد من جدال و مخاصمه نكنيد ، من قبلا به شما اتمام حجت كرده‌ام » و شما را از اين سرنوشت شوم با خبر ساخته‌ام « ( * ( قالَ لا تَخْتَصِمُوا لَدَيَّ وَقَدْ قَدَّمْتُ إِلَيْكُمْ بِالْوَعِيدِ ) * ) .\r\nاشاره به اينكه از يك سو به شيطان گفته‌ام : اذْهَبْ فَمَنْ تَبِعَكَ مِنْهُمْ فَإِنَّ جَهَنَّمَ جَزاؤُكُمْ جَزاءً مَوْفُوراً : « برو هر كس از انسانها از تو پيروى كند جهنم جزاى وافر همه شما است » ( اسراء - 63 ) .\r\nو از سوى ديگر به انسانها نيز اخطار كرده‌ام لأَمْلأَنَّ جَهَنَّمَ مِنْكَ وَمِمَّنْ تَبِعَكَ مِنْهُمْ أَجْمَعِينَ : « به طور مسلم دوزخ را از تو و از پيروانت پر خواهم كرد » ( ص - 85 ) .\r\nاين تهديدها و وعيدها در سائر آيات قرآن نيز آمده است ، و همگى حاكى از اين است كه خداوند هم به انسانها و هم به شياطين اتمام حجت كرده ، و آنها را از اغواگرى و اغواپذيرى بر حذر داشته است .\r\nسپس براى تاكيد بيشتر مىافزايد : « سخن من تغيير ناپذير است ، و كلامى نزد من دگرگون نمىشود و من هرگز به بندگانم ستم نخواهم كرد » ( * ( ما يُبَدَّلُ الْقَوْلُ لَدَيَّ وَما أَنَا بِظَلَّامٍ لِلْعَبِيدِ ) * ) ( 1 ) .\r\nمنظور از « قول » در اينجا همان تهديدها و وعيدها است كه خداوند در آيات مختلف به آن اشاره كرده و نمونه هايى از آن را در بالا آورديم .\r\nتعبير به « ظلام » به صورت « صيغه مبالغه » ( بسيار ظلم كننده ) با اينكه خداوند كمترين ظلمى روا نمىدارد ممكن است اشاره به اين باشد كه مقام علم و قدرت و عدل خداوند چنان است كه اگر ستم كوچكى به كسى كند بزرگ\r\n\r\n","description":"","footnote":"\r\n( 1 ) « لدى » متعلق به « يبدل » است . بعضى نيز احتمال داده‌اند كه متعلق به « قول » بوده باشد ، ولى معنى اول مناسبتر است .\r\n","page_name":" 273 ","page_number":273},
  {"content":"\r\nو بسيار خواهد بود ، و مصداق « ظلام » خواهد شد ، بنا بر اين او از هر گونه ستمى بر كنار است .\r\nو يا ناظر به كثرت افراد و مصاديق است چرا كه اگر ستم كوچكى به بنده اى كند افراد شبيه او بسيارند و مجموعا ظلم بسيار مىشود .\r\nبه هر حال اين تعبير دليل بر اختيار و آزادى اراده بندگان است ، نه شيطان مجبور است شيطنت كند ، و نه كافران مجبورند راه كفر و عناد و راه شيطان را پيش گيرند و نه سرنوشت قطعى و خارج از اراده براى كسى مقرر شده است .\r\nدر اينجا اين سؤال پيش مىآيد كه چگونه مىفرمايد : « سخن من تغيير ناپذير است » در حالى كه جمعى مشمول عفو او مىشوند ؟\r\nپاسخ اين است كه عفو نيز طبق برنامه حساب شده اى است ، و فرع بر اين است كه انسان عملى انجام داده باشد كه در عين مجرم بودن قابليت و شايستگى عفو را داشته باشد ، اين خود يكى از سنتهاى الهى است كه آنها را كه شايسته عفوند مشمول عفو خويش قرار دهد و اين نيز تغيير ناپذير است .\r\nدر آخرين آيه مورد بحث به فراز كوتاه و تكان دهنده اى از حوادث قيامت اشاره كرده ، مىگويد : « به خاطر بياوريد روزى را كه به جهنم مىگوئيم آيا پر شده اى ؟ ! و او در پاسخ مىگويد : آيا افزون بر اين هم وجود دارد » ؟ ! ( * ( يَوْمَ نَقُولُ لِجَهَنَّمَ هَلِ امْتَلأْتِ وَتَقُولُ هَلْ مِنْ مَزِيدٍ ) * ) ( 1 ) .\r\nدر اينكه منظور از « * ( هَلْ مِنْ مَزِيدٍ ) * » چيست ؟ دو تفسير گفته‌اند :\r\n\r\n","description":"","footnote":"\r\n( 1 ) در اينكه « يوم » در اينجا متعلق به چيست ؟ سه نظر وجود دارد : نخست اينكه متعلق به « اذكروا » محذوف است ، و مخاطب آن تمام انسانها هستند ، ديگر اينكه متعلق به « يبدل » است و سوم متعلق به « ظلام » كه در آيه قبل آمده است . ولى احتمال اول مناسبتر به نظر مىرسد .\r\n","page_name":" 274 ","page_number":274},
  {"content":"\r\nنخست اينكه استفهام ، استفهام انكارى است يعنى جهنم مىگويد افزون بر اين ممكن نيست ، و به اين ترتيب با آيه 13 سوره سجده كه مىگويد :\r\nلأَمْلأَنَّ جَهَنَّمَ مِنَ الْجِنَّةِ وَالنَّاسِ أَجْمَعِينَ : « سوگند ياد مىكنم كه دوزخ را از جن و انس پر مىكنم » كاملا هماهنگ است ، و تاكيدى است بر اين معنى كه تهديد الهى در آن روز كاملا تحقق مىيابد و دوزخ از كافران و مجرمان مالامال مىشود .\r\nديگر اينكه منظور از اين جمله طلب فزونى است ، يعنى « آيا باز هم افراد ديگرى پيدا مىشوند كه به دوزخ بيايند » ؟ ! و اصولا طبيعت هر چيزى اين است كه همسنخ خود را دائما جستجو كند و هرگز سير نمىشود ، نه بهشت از نيكوكاران ، و نه دوزخ از بدكاران .\r\nولى اين سؤال باقى مىماند كه مفهوم اين سخن آن است كه دوزخ هنوز پر نشده ، در حالى كه با آيه بالا ( سوره سجده - آيه 13 ) كه مىگويد : « دوزخ را از جن و انس پر مىكنم » سازگار نيست .\r\nاما بايد توجه داشت كه طلب فزونى دليل بر پر نشدن نمىباشد ، زيرا « اولا » ممكن است ظرفى مثلا پر از غذا باشد باز هم كسى تمنا كند كه روى آن انباشته شود و متراكم گردد ، « ثانيا » اين تقاضا ممكن است به معنى تقاضاى تضييق مكان بر دوزخيان و مجازات دردناكتر باشد ، يا تمناى وسعت يافتن و سپس نفرات بيشترى را به خود پذيرفتن .\r\nبه هر حال اين آيه به خوبى نشان مىدهد كه دوزخيان بسيارند و جهنم منظره هولناك و وحشتناكى دارد و تهديد الهى جدى است ، و به گونه اى است كه فكر در باره آن لرزه بر اندام هر انسانى مىافكند و هشدار مىدهد نكند يكى از آن نفرات تو باشى ! و همين انديشه مىتواند او را در برابر گناهان بزرگ و كوچك كنترل كند .\r\n","description":"","footnote":"","page_name":" 275 ","page_number":275},
  {"content":"\r\nسؤال ديگر اينكه چگونه دوزخ كه موجود فاقد شعورى است مخاطب واقع مىشود و پاسخ مىگويد ؟\r\nبراى اين سؤال سه جواب است .\r\nنخست اينكه اين يك نوع تشبيه و بيان زبان حال است ، يعنى خداوند به لسان « تكوين » از جهنم سؤال مىكند و او هم به « زبان حال » پاسخ مىگويد و نظير اين تعبير در زبانهاى مختلف فراوان است .\r\nديگر اينكه سراى آخرت سراى حيات و زندگى واقعى است ، حتى موجوداتى همچون بهشت و جهنم از يك نوع حيات و درك و شعور برخوردار مىشوند ، بهشت سخت در اشتياق مؤمنان است و دوزخ سخت در انتظار مجرمان .\r\nجايى كه اعضاى پيكر انسان به سخن در آيند و شهادت و گواهى دهند تعجب نيست كه بهشت و دوزخ چنين باشند .\r\nبلكه به اعتقاد بعضى در اين دنيا نيز تمام ذرات اين جهان از نوعى درك و شعور برخوردارند ، و لذا تسبيح و حمد خدا مىگويند ، كه اين تسبيح و حمد در آيات مختلف قرآن منعكس است ( 1 ) .\r\nديگر اينكه مخاطب ماموران و خازنان دوزخند و همانها هستند كه پاسخ مىگويند .\r\nهمه اين تفسيرها قابل قبول است هر چند تفسير اول مناسبتر به نظر مىرسد .\r\n\r\n","description":"","footnote":"\r\n( 1 ) به تفسير « نمونه » جلد 12 صفحه 133 ( ذيل آيه 44 سوره اسراء مراجعه فرمائيد ) .\r\n","page_name":" 276 ","page_number":276},
  {"content":"\r\n\r\n[ سوره ق ‹ 50 › : آيات 31 تا 37 
  ]\r\nوَ أُزْلِفَتِ الْجَنَّةُ لِلْمُتَّقِينَ غَيْرَ بَعِيدٍ ‹ 31 › هذا ما تُوعَدُونَ لِكُلِّ أَوَّابٍ حَفِيظٍ ‹ 32 › مَنْ خَشِيَ الرَّحْمنَ بِالْغَيْبِ وَجاءَ بِقَلْبٍ مُنِيبٍ ‹ 33 › ادْخُلُوها بِسَلامٍ ذلِكَ يَوْمُ الْخُلُودِ ‹ 34 › لَهُمْ ما يَشاؤُنَ فِيها وَلَدَيْنا مَزِيدٌ ‹ 35 ›\r\nوَ كَمْ أَهْلَكْنا قَبْلَهُمْ مِنْ قَرْنٍ هُمْ أَشَدُّ مِنْهُمْ بَطْشاً فَنَقَّبُوا فِي الْبِلادِ هَلْ مِنْ مَحِيصٍ ‹ 36 › إِنَّ فِي ذلِكَ لَذِكْرى لِمَنْ كانَ لَه قَلْبٌ أَوْ أَلْقَى السَّمْعَ وَهُوَ شَهِيدٌ ‹ 37 ›\r\n\r\nترجمه :\r\n31 - ( در آن روز ) بهشت به پرهيزگاران نزديك مىشود ، و فاصله اى از آنها ندارد ! 32 - اين چيزى است كه به شما وعده داده مىشود و براى كسانى است كه به سوى خدا باز مىگردند ، و پيمانها و احكام او را حفظ مىكنند .\r\n33 - آن كس كه از خداوند رحمان در نهان بترسد ، و با قلبى پر انابه در محضر او حاضر شود .\r\n","description":"","footnote":"","page_name":" 277 ","page_number":277},
  {"content":"\r\n34 - ( به آنها مىگويند ) به سلامت وارد بهشت شويد ، امروز روز جاودانى است .\r\n35 - هر چه بخواهند در آنجا براى آنها هست و نزد ما نعمتهاى اضافى ديگرى است ( كه به فكر هيچكس نمىرسد ) .\r\n36 - چه بسيار اقوامى را كه قبل از آنها هلاك كرديم ، اقوامى كه از آنها قويتر بودند ، و شهرها ( و كشورها ) را گشودند ، آيا راه فرارى وجود دارد ؟\r\n37 - در اين تذكرى است براى آن كس كه عقل دارد ، يا گوش فرا دهد و حضور يابد .\r\n\r\nتفسير : اى مجرمان ! راه فرارى نيست\r\nبا توجه به اينكه بحثهاى اين سوره غالبا بر محور مساله معاد و امورى كه در ارتباط با آن است دور مىزند و با توجه به اينكه در آيات گذشته از چگونگى افكندن كفار لجوج در جهنم و شدت عذاب آنها و صفاتى كه آنها را به دوزخ مىكشد سخن به ميان آمد ، در آيات مورد بحث صحنه ديگرى را ترسيم مىكند ، صحنه داخل شدن پرهيزگاران به بهشت با احترام كامل ، و اشاره به انواع نعمتهاى بهشتى و صفاتى كه انسان را در صف بهشتيان قرار مىدهد ، تا در مقايسه با يكديگر حقايق روشنتر گردد .\r\nنخست مىفرمايد : « در آن روز بهشت به پرهيزگاران نزديك مىشود و فاصله اى از آنها ندارد » ! ( * ( وَأُزْلِفَتِ الْجَنَّةُ لِلْمُتَّقِينَ غَيْرَ بَعِيدٍ ) * ) .\r\n« ازلفت » از ماده « زلفى » ( بر وزن كبرى ) به معنى قرب و نزديكى است .\r\nجالب اينكه نمىگويد پرهيزگاران را به بهشت نزديك مىكنند بلكه مىگويد بهشت را به آنها نزديك مىكنند ! اين مطلبى است كه در شرائط اين دنيا قابل تصور نيست ، اما از آنجا كه اصول حاكم بر سراى آخرت اصولى است كه با شرائط اين جهان بسيار متفاوت است به هيچوجه جاى تعجب نيست كه\r\n","description":"","footnote":"","page_name":" 278 ","page_number":278},
  {"content":"\r\nخداوند براى نهايت اكرام و احترام مؤمنان پرهيزگار بجاى آنكه آنها را به سوى بهشت برد ، بهشت را به سوى آنها مىآورد ! در سوره شعراء آيات 90 و 91 نيز مىخوانيم : وَأُزْلِفَتِ الْجَنَّةُ لِلْمُتَّقِينَ وَبُرِّزَتِ الْجَحِيمُ لِلْغاوِينَ : « در آن روز بهشت را به پرهيزگاران نزديك مىكنند و دوزخ را براى گمراهان آشكار » .\r\nو اين نهايت لطف و احترام خدا به بندگان مؤمن است كه بالاتر از آن تصور نمىشود .\r\nتعبير به « غير بعيد » نيز به عنوان تاكيد است ( 1 ) .\r\nبه هر حال مفهوم آيه اين است كه اين مساله در قيامت واقع مىشود هر چند تعبير به فعل ماضى ( ازلفت ) شده است ، زيرا حوادث مسلمى كه در آينده رخ مىدهد در بسيارى از تعبيرات به صورت فعل ماضى بيان مىشود ، ولى بعضى آن را واقعا به صورت ماضى معنى كرده‌اند ، و گفته‌اند نزديك نمودن بهشت به پرهيزگاران در دنيا حاصل شده ، چرا كه بهشت با آنها فاصله اى ندارد ، بيرون رفتن از دنيا همان و گام نهادن در بهشت همان ! ولى با توجه به آيات قبل و بعد كه سخن از صحنه قيامت مىگويد اين معنى بعيد به نظر مىرسد و مناسب همان تفسير اول است .\r\nسپس در شرح اوصاف بهشتيان مىگويد : « اين بهشتى است كه به شما وعده داده مىشود و از آن كسانى است كه به اطاعت فرمان خدا باز مىگردند ، و عهد و پيمانها و قوانين او را حفظ مىكنيد » ( * ( هذا ما تُوعَدُونَ لِكُلِّ أَوَّابٍ حَفِيظٍ ) * ) .\r\n\r\n","description":"","footnote":"\r\n( 1 ) « غير بعيد » ممكن است « ظرف » و نيز ممكن است « حال » بوده باشد ، و يا صفت است براى مصدر محذوفى و در تقدير « ازلافا غير بعيد » است .\r\n","page_name":" 279 ","page_number":279},
  {"content":"\r\nدر اينجا به دو وصف از اوصاف آنها اشاره شده « اواب » و « حفيظ » .\r\n« اواب » از ماده « اوب » ( بر وزن ذوب ) به معنى بازگشت است كه ممكن است به معنى توبه از گناهان كوچك و بزرگ باشد ، و يا بازگشت به طاعت او و با توجه به اينكه « صيغه مبالغه » است نشان مىدهد كه بهشتيان پرهيزگارانى هستند كه هر عاملى بخواهد آنها را از اطاعت خدا دور سازد فورا متوجه مىشوند و به طاعت او باز مىگردند و از تقصيرات و غفلتهاى خود توبه مىكنند تا به مقام نفس مطمئنه برسند .\r\n« حفيظ » به معنى حافظ و نگاهدارنده است . آيا منظور حفظ عهد و پيمانهاى الهى است كه از انسانها گرفته كه اطاعت او كنند و عبادت شيطان ننمايند . ( يس - 60 ) و يا حفظ و قوانين و حدود الهى ؟ ، و يا به خاطر سپردن گناهان و ياد آورى آن براى توبه و جبران ؟ يا همه اينها ؟\r\nبا توجه به اينكه اين حكم به صورت مطلق ذكر شده تفسير اخير كه جامعيت دارد مناسبتر به نظر مىرسد .\r\nو در ادامه اين اوصاف در آيه بعد به دو وصف ديگر آنها اشاره مىكند كه در حقيقت توضيح و تفسيرى است براى اوصاف گذشته ، مىفرمايد : « همان كسى كه از خداوند رحمان در نهان بترسد و با قلبى توبه كار در محضر او حاضر شود » ( * ( مَنْ خَشِيَ الرَّحْمنَ بِالْغَيْبِ وَجاءَ بِقَلْبٍ مُنِيبٍ ) * ) .\r\nتعبير به ترسيدن از خدا در نهان ، اشاره به اين است كه آنها با اينكه خدا را هرگز با چشم نمىبينند از لابلاى آثارش و از طريق استدلال و برهان به او ايمان مىآورند ، ايمانى توأم با احساس مسئوليت كامل .\r\nاين احتمال نيز وجود دارد كه منظور پنهان از چشم مردم است ، آنها نه\r\n","description":"","footnote":"","page_name":" 280 ","page_number":280},
  {"content":"\r\nفقط در حضور جمع كه در تنهايى و خلوت نيز مرتكب گناهى نمىشوند .\r\nاين خوف و خشيت سبب مىشود كه قلب آنها « منيب » باشد ، دائما متوجه خدا گردد ، و به طاعت او اقبال كند ، و از هر گناه و لغزشى توبه نمايد ، و اين حال را تا پايان عمر ادامه دهد و با همين حالت وارد عرصه محشر گردد .\r\nسپس مىافزايد : كسانى كه داراى اين چهار صفتند هنگامى كه بهشت به آنها نزديك مىشود « فرشتگان الهى به عنوان احترام و اكرام به آنها مىگويند به سلامت وارد بهشت شويد » ( * ( ادْخُلُوها بِسَلامٍ ) * ) .\r\nسلامت از هر گونه بدى و ناراحتى و آفت و بلا و كيفر و عذاب ، سلامت كامل از نظر جسم و جان .\r\nسپس براى آرامش خاطر آنها اضافه مىكنند : « امروز ، روز جاودانى است جاودانى نعمتها ، و جاودانى بهشت با تمام مواهبش » ( * ( ذلِكَ يَوْمُ الْخُلُودِ ) * ) .\r\nو به دنبال اين دو موهبت ( بشارت سلامت ، و بشارت خلود و جاودانگى در بهشت ) خداوند منان دو بشارت ديگر به آنها مىدهد كه مجموعا چهار بشارت است همانند چهار وصفى كه آنها داشتند ، مىفرمايد : « هر چه بخواهند در بهشت براى آنها هست » ( * ( لَهُمْ ما يَشاؤُنَ فِيها ) * ) .\r\nو علاوه بر آن « نزد ما نعمتهاى ديگرى است » كه هرگز به فكر آنها نرسيده است تا تمنايش كنند « ( * ( وَلَدَيْنا مَزِيدٌ ) * ) .\r\nتعبيرى از اين زنده تر و رساتر و دلانگيزتر تصور نمىشود ، نخست مىگويد بهشتيان هر چه بخواهند ( با وسعت معنى اين جمله ) از انواع مواهب بدون استثناء ، در اختيارشان قرار مىگيرد ، و افزون بر اين نعمتها و مواهبى است كه\r\n","description":"","footnote":"","page_name":" 281 ","page_number":281},
  {"content":"\r\nهرگز به فكر هيچ انسانى نرسيده ، و از خاطر هيچكس خطور نكرده ، اما خداوند رحمان و رحيم كه پرهيزگاران بهشتى را مشمول الطاف خاصش كرده از آن نعمتها نيز بهره مند مىسازد ، و به اين ترتيب نعمتهاى بهشتى ابعاد فوق العاده گسترده اى را كه با هيچ بيانى قابل توصيف نيست پيدا مىكند .\r\nضمنا از اين تعبير استفاده مىشود كه موازنه اى ميان پاداش الهى و اعمال مؤمنان نيست ، بلكه از آن افزون و بسيار برتر و بالاتر است ، و در اين مرحله همه جا با فضل او روبرو هستيم و در كيفرش با عدل او .\r\nبعد از پايان گرفتن گفتگوها پيرامون بهشت و دوزخ ، صفات بهشتيان و دوزخيان ، و درجات و دركات آنها ، براى نتيجه گيرى كامل از اين بحث ، مجرمان را مورد توجه قرار داده ، مىفرمايد : « چه بسيار اقوامى را كه قبل از آنها هلاك كرديم ، اقوامى كه از آنها قوىتر و نيرومندتر بودند ، كشورها را گشودند و بر - شهرها تسلط يافتند ، اما بر اثر كفر و ظلم و بيدادگرى و گناه نابود شدند » ( * ( وَكَمْ أَهْلَكْنا قَبْلَهُمْ مِنْ قَرْنٍ هُمْ أَشَدُّ مِنْهُمْ بَطْشاً فَنَقَّبُوا فِي الْبِلادِ ) * ) .\r\n« آيا هيچ راه فرارى از مرگ و عذاب الهى براى اين گونه افراد وجود دارد » ؟ ! ( * ( هَلْ مِنْ مَحِيصٍ ) * ) .\r\n« قرن » و « اقتران » در اصل به معنى نزديك شدن دو چيز يا اشيايى با يكديگر است ، و به جماعتى كه در يك زمان زندگى مىكنند « قرن » گفته مىشود ، و جمع آن « قرون » است ، سپس همين لفظ بر بخشى از زمان اطلاق شده كه گاه آن را سى سال ، و گاه صد سال گفته‌اند .\r\nبنا بر اين هلاك كردن « قرنها » به معنى هلاك كردن « اقوام پيشين » است .\r\n« بطش » به معنى بر گرفتن چيزى است با قوة و قدرت ، و گاه به معنى جنگ و ستيز آمده است .\r\n","description":"","footnote":"","page_name":" 282 ","page_number":282},
  {"content":"\r\n« نقبوا » از ماده « نقب » به معنى سوراخى است كه در ديوار يا پوست ايجاد مىكنند ، اما « ثقب » تنها سوراخى را گويند كه در چوب ايجاد مىكنند .\r\nاين « واژه » هنگامى كه به صورت فعلى به كار رود به معنى سير و حركت و به اصطلاح شكافتن راه و پيشروى مىآيد ، و به معنى كشورگشايى و نفوذ در مناطق مختلف نيز آمده است .\r\n« منقبت » نيز از همين ماده است و به افعال و صفات اشخاص بر جسته مىگويند به خاطر نفوذ و تاثيرى كه در مردم دارد و يا طريق را براى ترقى صاحبش مىگشايد .\r\n« نقيب » به كسى مىگويند كه در باره جمعيتى بحث و بررسى مىكند و از اوضاع و احوال آنها با خبر است و در درون آنها نفوذ مىكند .\r\n« محيص » از ماده « حيص » ( بر وزن حيف ) به معنى انحراف و عدول از چيزى است ، و به همين مناسبت به معنى فرار از مشكلات ، و هزيمت در ميدان جنگ نيز آمده است .\r\nبه هر حال ، آيه به كفار لجوج معاصر پيامبر ص هشدار مىدهد كه سرى به تاريخ گذشتگان بزنند و آثار آنها را بر صفحات تاريخ و صفحه روى زمين بنگرند ، به بينند خداوند با اقوام سركشى كه پيش از آنها بودند چه كرد ؟ اقوامى كه از آنها پر جمعيتتر و با قدرتتر بودند ، آن گاه به آينده خود بينديشند .\r\nاين معنى بارها در قرآن مجيد آمده است ، از جمله در آيه 8 سوره زخرف مىخوانيم : « فَأَهْلَكْنا أَشَدَّ مِنْهُمْ بَطْشاً » : « ما اقوامى را كه از آنها قوىتر بودند هلاك كرديم » .\r\nبعضى آيه مورد بحث را اشاره به « قوم ثمود » مىدانند كه در سرزمين كوهستانى « حجر » در شمال حجاز زندگى مىكردند ، كوه‌ها را مىشكافتند ،\r\n","description":"","footnote":"","page_name":" 283 ","page_number":283},
  {"content":"\r\nو در آن خانه‌هاى باشكوه و قصرها مىساختند ، ولى ظاهر اين است كه آيه مفهوم گسترده اى دارد و آنها و غير آنها را شامل مىشود .\r\nجمله « * ( هَلْ مِنْ مَحِيصٍ ) * » آيا راه گريزى وجود دارد ؟ ممكن است از زبان اقوام پيشين باشد كه به هنگام گرفتارى در چنگال عذاب اين مطلب را از هم سؤال مىكردند ، و يا از سوى پروردگار نسبت به كفار لجوج معاصر پيامبر اسلام ص يعنى آيا اينها مىتوانند از سرنوشت دردناكى كه اقوام متمرد پيشين داشتند فرار كنند ؟ ! در آخرين آيه مورد بحث براى تاكيد بيشتر مىافزايد : « قطعا در سرگذشت پيشينيان تذكر و اندرزى است ، براى آن كس كه عقل دارد ، يا گوش فرا دهد ، و حاضر باشد » ! ( * ( إِنَّ فِي ذلِكَ لَذِكْرى لِمَنْ كانَ لَه قَلْبٌ أَوْ أَلْقَى السَّمْعَ وَهُوَ شَهِيدٌ ) * ) .\r\nمنظور از « قلب » در اينجا و در ديگر آيات قرآن كه بحث از درك مسائل مىكند همان « عقل » و شعور و ادراك است ، در كتب لغت نيز يكى از معانى « قلب » همان « عقل » گفته شده ، « راغب » در « مفردات » قلب را در آيه مورد بحث به علم و فهم تفسير كرده ، در لسان العرب نيز مىخوانيم كه گاهى « قلب » به معنى عقل به كار رود ( 1 ) .\r\nدر حديثى از امام موسى بن جعفر ع نيز در تفسير همين آيه آمده است كه « منظور از قلب عقل است » ( 2 ) .\r\nريشه اين لغت ( قلب ) در اصل به معنى تغيير و تحول و به اصطلاح قلب\r\n\r\n","description":"","footnote":"\r\n( 1 ) « لسان العرب » ماده « قلب » .\r\n( 2 ) « اصول كافى » جلد 1 « كتاب العقل و الجهل » حديث 11 .\r\n","page_name":" 284 ","page_number":284},
  {"content":"\r\nو انقلاب است ، و از آنجا كه فكر و عقل انسان دائما در حال دگرگونى است به آن « قلب » گفته شده است ، و به همين دليل در آيات قرآن روى مساله سكينه و آرامش دل ، و يا اطمينان قلب تكيه شده است ، هُوَ الَّذِي أَنْزَلَ السَّكِينَةَ فِي قُلُوبِ الْمُؤْمِنِينَ : « او كسى است كه آرامش را در دل مؤمنين نازل كرد » ( فتح - 4 ) « أَلا بِذِكْرِ اللَّه تَطْمَئِنُّ الْقُلُوبُ » : « آگاه باشيد ياد خدا مايه آرامش دلها است » ( رعد - 28 ) آرى اين موجود ناآرام را تنها ياد خدا آرامش مىبخشد .\r\n« * ( أَلْقَى السَّمْعَ ) * » ( گوش را افكند ) كنايه از گوش دادن و نهايت دقت در استماع است ، شبيه تعبيرى كه در فارسى داريم مىگوئيم : « گوش ما نزد تو است » يعنى به خوبى به سخنانت گوش مىدهيم .\r\n« شهيد » در اينجا به معنى كسى است كه حضور قلب دارد ، و به اصطلاح دلش در مجلس است ، و با دقت مطالب را پىگيرى مىكند .\r\nو به اين ترتيب مجموع آيه چنين معنى مىدهد دو گروه مىتوانند از اين مواعظ پند و اندرز گيرند ، نخست آنها كسى كه داراى ذكاوت و عقل و هوشند ، و خود مستقلا مىتوانند مسائل را تحليل كنند ، و ديگر كسانى كه در اين حد نيستند اما مىتوانند « مستمع » خوبى براى دانشمندان باشند ، و با حضور قلب به سخنان آنها گوش فرا دهند و حقايق را از طريق ارشاد و راهنمايى آنها فرا - گيرند .\r\nشبيه اين سخن در آيه 10 سوره ملك نيز آمده است كه از قول دوزخيان چنين نقل مىكند : « لَوْ كُنَّا نَسْمَعُ أَوْ نَعْقِلُ ما كُنَّا فِي أَصْحابِ السَّعِيرِ : « اگر ما گوش شنوا يا عقل و درك كافى داشتيم هرگز در صف دوزخيان قرار نمىگرفتيم » چرا كه نشانه‌هاى راه حق آشكار است آنها كه خود اهل تحقيقند آن را به خوبى\r\n","description":"","footnote":"","page_name":" 285 ","page_number":285},
  {"content":"\r\nدر مىيابند ، و آنها كه چنين نيستند مىتوانند از طريق رهنمودهاى دانشمندان عادل و دلسوز راه خود را بيابند ، بنا بر اين بايد انسان يا علم و عقل كافى داشته باشد يا گوش شنوا ( 1 ) .\r\n\r\n","description":"","footnote":"\r\n( 1 ) توجه داشته باشيد كه در هر دو آيه اين دو مطلب با كلمه « او » بر يكديگر عطف شده است كه نشان مىدهد لا اقل يكى از اين دو لازم است .\r\n","page_name":" 286 ","page_number":286},
  {"content":"\r\n\r\n[ سوره ق ‹ 50 › : آيات 38 تا 40 
  ]\r\nوَ لَقَدْ خَلَقْنَا السَّماواتِ وَالأَرْضَ وَما بَيْنَهُما فِي سِتَّةِ أَيَّامٍ وَما مَسَّنا مِنْ لُغُوبٍ ‹ 38 › فَاصْبِرْ عَلى ما يَقُولُونَ وَسَبِّحْ بِحَمْدِ رَبِّكَ قَبْلَ طُلُوعِ الشَّمْسِ وَقَبْلَ الْغُرُوبِ ‹ 39 › وَمِنَ اللَّيْلِ فَسَبِّحْه وَأَدْبارَ السُّجُودِ ‹ 40 ›\r\n\r\nترجمه :\r\n38 - ما آسمانها و زمين و آنچه را در ميان آنهاست در شش روز ( شش دوران ) آفريديم و هيچگونه رنج و تعبى به ما نرسيد ( با اين حال چگونه زنده كردن مردگان براى ما مشكل است ؟ ) .\r\n39 - در برابر آنچه آنها مىگويند شكيبا باش ، و تسبيح و حمد پروردگارت را قبل از طلوع آفتاب و پيش از غروب بجا آور .\r\n40 - و در بخشى از شب او را تسبيح كن ، و بعد از سجده‌ها !\r\n\r\nتفسير : آفريدگار آسمانها و زمين قادر بر احياى مردگان است\r\nدر تعقيب آيات گذشته و دلائل مختلفى كه در باره معاد در آن آمده بود ، در اين آيات به يكى ديگر از دلائل امكان معاد اشاره كرده ، و بعد از آن به پيامبر ص دستور صبر و شكيبايى و تسبيح و حمد پروردگار مىدهد ، تا كار -\r\n","description":"","footnote":"","page_name":" 287 ","page_number":287},
  {"content":"\r\nشكنيهاى مخالفان را از اين طريق تحمل و خنثى كند .\r\nنخست مىفرمايد : « ما آسمانها و زمين و آنچه را در ميان آن دو است در شش روز ( شش دوران ) آفريديم ، و در خلقت آنها هيچگونه تعب و ضعفى به ما نرسيد » ! ( * ( وَلَقَدْ خَلَقْنَا السَّماواتِ وَالأَرْضَ وَما بَيْنَهُما فِي سِتَّةِ أَيَّامٍ وَما مَسَّنا مِنْ لُغُوبٍ ) * ) .\r\n« لغوب » به معنى تعب و خستگى است .\r\nبديهى است كسى كه قدرتش محدود است اگر بخواهد كارى انجام دهد كه بيش از توان او باشد خسته و درمانده و وامانده مىشود ، ولى در مورد وجودى كه قدرتش نامحدود و تواناييش بى نهايت است اين امور مفهومى ندارد .\r\nبنا بر اين كسى كه قادر است بى هيچگونه تعب و رنج اين آسمان و زمين با عظمت ، و اينهمه كرات و كواكب و كهكشانها را ايجاد كند ، توانايى دارد كه انسان را بعد از مردن بار ديگر به حيات باز گرداند و لباس زندگى در اندامش بپوشاند .\r\nبعضى براى اين آيه شان نزولى نقل كرده‌اند كه : يهود چنين مىپنداشتند كه خداوند آسمانها و زمين را در شش روز ( شش روز هفته ! ) آفريد ، سپس روز شنبه به استراحت پرداخت و يك پاى خود را به روى پاى ديگر انداخت ! و به همين دليل اينطور نشستن را نامطلوب مىشمرند و مخصوص خدا مىدانند ! آيه فوق نازل شد ( 1 ) و به اين گونه خرافات مضحك پايان داد .\r\nولى اين شان نزول مانع از اين نيست كه آيه مساله امكان معاد را تعقيب كند ، در عين اينكه دليلى است بر توحيد و علم و قدرت پروردگار كه آسمان و زمين با اينهمه عجائب و شگفتيها و ميليونها ميليون موجودات زنده ، و اسرار\r\n\r\n","description":"","footnote":"\r\n( 1 ) « تفسير در المنثور » جلد 6 صفحه 110 .\r\n","page_name":" 288 ","page_number":288},
  {"content":"\r\nعجيب و نظامهاى ويژه اش آفريده است كه تفكر در يك گوشه اى از آن مىتواند ما را به آفريننده توانايى كه دست قدرتش اين گردونه عظيم را به حركت در آورده ، و نور حيات و زندگى را همه جا پاشيده است ، رهنمون گردد .\r\nموضوع خلقت آسمانها و زمين در « شش روز » كرارا در آيات قرآن آمده است ( 1 ) .\r\nكلمه « يوم » - چنان كه قبلا هم گفته‌ايم - در لغت عرب و معادل آن « روز » در لغت فارسى ، و يا در سائر لغات در بسيارى از موارد به معنى دوران استعمال مىشود ، نه به معنى بيست و چهار ساعت و يا دوازده ساعت ، فى المثل مىگوئيم : « يك روز مردم در سايه پيامبر اسلام ص زندگى مىكردند ، و روز ديگر جباران بنى اميه و بنى عباس بر مردم مسلط شدند » .\r\nپيدا است « روز » در اين تعبيرات به معنى « دوران » است ، خواه يك سال باشد يا صد سال يا هزاران و يا ميليونها سال . مثلا مىگوئيم يك روز كره زمين يكپارچه آتش بود ، روز ديگرى سرد شد ، و آماده حيات ، تمام اين تعبيرات اشاره به دورانها است .\r\nبنا بر اين از آيه فوق استفاده مىشود كه خداوند آسمانها و زمين و تمامى موجودات آنها را در شش دوران آفريده است .\r\n( مشروح اين سخن را در جلد ششم صفحه 200 تا 204 ذيل آيه 54 سوره اعراف بيان كرده‌ايم ) .\r\nبنا بر اين جايى براى اين سؤال باقى نمىماند كه قبل از آفرينش خورشيد و كره زمين شب و روزى نبود تا خداوند عالم را در شش روز آفريده باشد .\r\nبعد از ذكر دلائل مختلف معاد و ترسيم صحنه‌هاى مختلفى از قيامت چون\r\n\r\n","description":"","footnote":"\r\n( 1 ) مانند سوره اعراف - 54 - سوره يونس - 3 - سوره هود - 7 - سوره سجده - 4 سوره حديد - 4 و سوره فرقان 59 .\r\n","page_name":" 289 ","page_number":289},
  {"content":"\r\nبه هر حال گروهى تسليم حق نيستند و لجاجت و پافشارى بر باطل دارند پيامبر ص را مخاطب قرار داده مىگويد : « در برابر آنچه آنها مىگويند شكيبا باش » ( * ( فَاصْبِرْ عَلى ما يَقُولُونَ ) * ) .\r\nچرا كه تنها با نيروى صبر و استقامت مىتوان بر اين مشكلات پيروز شد ، و توطئه‌هاى دشمن را در هم شكست ، و نسبتهاى نارواى آنها را در مسير حق تحمل كرد .\r\nو از آنجا كه صبر و استقامت نياز به پشتوانه اى دارد ، و بهترين پشتوانه ياد خدا و ارتباط با مبدأ علم و قدرت جهان آفرين است در دنبال اين دستور مىافزايد : « و تسبيح و حمد پروردگارت را قبل از طلوع آفتاب و پيش از غروب آن بجا آور » ( * ( وَسَبِّحْ بِحَمْدِ رَبِّكَ قَبْلَ طُلُوعِ الشَّمْسِ وَقَبْلَ الْغُرُوبِ ) * ) .\r\nهمچنين « در قسمتى از شب او را تسبيح كن و بعد از سجده‌ها » ( * ( وَمِنَ اللَّيْلِ فَسَبِّحْه وَأَدْبارَ السُّجُودِ ) * ) .\r\nاين ياد مداوم و تسبيح مستمر همچون قطره‌هاى حياتبخش باران بر سرزمين قلب و جان تو مىريزد ، و آن را سيراب مىكند ، دائما به تو نشاط و حيات مىبخشد و به استقامت در مقابل مخالفان لجوج دعوت مىكند .\r\nدر اينكه منظور از تسبيح خداوند در اين مواقع چهارگانه ( قبل از طلوع آفتاب قبل از غروب ، در شب ، و بعد از سجده‌ها ) چيست ؟ در ميان مفسران گفتگو بسيار است .\r\nبعضى معتقدند كه اين تعبيرات اشاره به نمازهاى پنجگانه روزانه و بعضى از نوافل پر فضيلت است ، به اين ترتيب كه « * ( قَبْلَ طُلُوعِ الشَّمْسِ ) * » اشاره به نماز صبح است ، زيرا آخر وقت آن طلوع آفتاب مىباشد .\r\n","description":"","footnote":"","page_name":" 290 ","page_number":290},
  {"content":"\r\nو « قبل غروب الشمس » اشاره به نماز ظهر و عصر است ، چرا كه آخر وقت هر دو غروب آفتاب است .\r\n« * ( وَمِنَ اللَّيْلِ ) * » نماز مغرب و عشا را بيان مىكند ، « و ادبار السجود » نظر به نافله‌هاى مغرب دارد كه بعد از مغرب بجا آورده مىشود .\r\n« ابن عباس » همين تفسير را پذيرفته ، با اين قيد كه « * ( أَدْبارَ السُّجُودِ ) * » را اشاره به تمام نمازهاى نافله ، دانسته است كه بعد از فرائض انجام مىشود ، ولى از آنجا كه در ميان نوافل روزانه به عقيده ما تنها نافله مغرب و عشاء است كه بعد از اين نمازها انجام مىشود اين تعميم صحيح نيست .\r\nبعضى ديگر « * ( قَبْلَ طُلُوعِ الشَّمْسِ ) * » را اشاره به نماز صبح ، و « قبل الغروب » را اشاره به نماز عصر ، * ( وَ « مِنَ اللَّيْلِ فَسَبِّحْه ) * » را اشاره به نماز مغرب و عشاء ، دانسته‌اند ، و به اين ترتيب بدون هيچ دليل روشن سخن از نماز ظهر به ميان نيامده است ، و اين دليل بر ضعف اين تفسير است .\r\nدر روايتى نيز از امام صادق ع مىخوانيم : هنگامى كه از آيه « * ( وَسَبِّحْ بِحَمْدِ رَبِّكَ قَبْلَ طُلُوعِ الشَّمْسِ وَقَبْلَ الْغُرُوبِ ) * » سؤال كردند فرمود :\r\nتقول حين تصبح و حين تمسي عشر مرات لا إله الا اللَّه وحده لا شريك له ، له الملك ، و له الحمد ، يحيى و يميت ، و هو على كل شىء قدير :\r\n« هنگام صبح و عصر ده بار اين ذكر را مىگويى لا إله الا اللَّه . . . » ( 1 ) .\r\nاين تفسير با تفسير اول منافاتى ندارد و ممكن است هر دو در معنى آيه جمع باشد .\r\nقابل توجه اينكه نظير همين معنى با تفاوت مختصرى در آيه 130 سوره طه نيز آمده است ، آنجا كه مىفرمايد :\r\n\r\n","description":"","footnote":"\r\n( 1 ) « مجمع البيان » ذيل آيات مورد بحث .\r\n","page_name":" 291 ","page_number":291},
  {"content":"\r\n« وَسَبِّحْ بِحَمْدِ رَبِّكَ قَبْلَ طُلُوعِ الشَّمْسِ وَقَبْلَ غُرُوبِها وَمِنْ آناءِ اللَّيْلِ فَسَبِّحْ وَأَطْرافَ النَّهارِ لَعَلَّكَ تَرْضى » :\r\n« قبل از طلوع آفتاب ، و پيش از غروب آن ، و همچنين در اثناء شب ، و اطراف روز تسبيح و حمد پروردگارت را بجا آور تا خشنود شوى » .\r\nجمله لَعَلَّكَ تَرْضى نشان مىدهد كه اين عبادات و تسبيحات نقش مهمى در آرامش فكر و رضايت خاطر آدمى دارد ، و به او در برابر حوادث سخت نيرو و توان مىبخشد .\r\nاين نكته نيز قابل توجه است كه در آيه 49 سوره طور چنين آمده است وَمِنَ اللَّيْلِ فَسَبِّحْه وَإِدْبارَ النُّجُومِ : « برخى از شب را تسبيح خدا كن و به هنگام پشت كردن ستارگان » ( 1 ) .\r\nدر حديث آمده است كه على ع فرمود : « * ( أَدْبارَ السُّجُودِ ) * » دو ركعت نافله اى است كه بعد از مغرب مىخوانند ( توجه داشته باشيد نافله مغرب چهار ركعت است كه در اينجا فقط به دو ركعت آن اشاره شده ) و « إِدْبارَ النُّجُومِ » دو ركعت نافله صبح است كه قبل از نماز صبح و به هنگام غروب ستارگان بجا مىآورند » ( 2 ) .\r\nدر روايتى نيز آمده است كه منظور از « * ( أَدْبارَ السُّجُودِ ) * » همان نماز وتر است كه در آخر شب انجام مىشود ( 3 ) .\r\nبه هر حال تفسير اول از همه مناسبتر به نظر مىرسد هر چند وسعت و گسترش\r\n\r\n","description":"","footnote":"\r\n( 1 ) بايد توجه داشت كه در اينجا « ادبار » ( بر وزن اقبال ) به معنى پشت كردن است ، و در آيات مورد بحث « ادبار » بر وزن ( ابزار ) جمع « دبر » به معنى پشت مىباشد ، بنا بر اين « ادبار السجود » به معنى بعد از سجده‌ها است ، و « ادبار النجوم » به معنى هنگام پشت كردن ستارگان است .\r\n( 2 ) « مجمع البيان » ذيل آيات مورد بحث .\r\n( 3 ) همان مدرك .\r\n","page_name":" 292 ","page_number":292},
  {"content":"\r\nمفهوم تسبيح بسيارى از تفسيرهاى ديگر را كه در روايات به آن اشاره شده شامل مىگردد .\r\n\r\nنكته : شكيبايى رمز هر پيروزى است\r\nاين نخستين بار نيست كه قرآن مجيد روى صبر و شكيبايى در برابر مشكلات و افراد لجوج و معاند تكيه مىكند ، مكرر در مكرر قرآن مجيد هم به پيامبر بزرگ اسلام ، و هم به عموم مؤمنان اين مساله مهم را خاطر نشان مىسازد ، و تجربه‌هاى فراوان نيز نشان داده كه غلبه و پيروزى از آن كسانى است كه سهم بيشترى از صبر و استقامت دارند .\r\nدر حديثى مىخوانيم كه امام صادق ع به يكى از دوستانش ( كه شايد در شرائط سخت آن زمان بيتابى مىكرد ) فرمود :\r\nعليك بالصبر فى جميع امورك :\r\n« بر تو لازم است كه در تمام كارها صبر و شكيبايى داشته باشى » .\r\nسپس افزود خداوند محمد ص را مبعوث كرد و او را به « صبر » و مدارا دستور داد ، و او صبر كرد تا نسبتهاى بسيار ناروا به او دادند ، تا آنجا كه سينه اش تنگ شد ، خداوند اين آيه را بر او نازل كرد : وَلَقَدْ نَعْلَمُ أَنَّكَ يَضِيقُ صَدْرُكَ بِما يَقُولُونَ فَسَبِّحْ بِحَمْدِ رَبِّكَ وَكُنْ مِنَ السَّاجِدِينَ : « ما مىدانيم كه به خاطر سخنان آنها ناراحت مىگردى و سينه ات تنگ مىشود ، تسبيح و حمد پروردگارت را بجا آور ، و از سجده كنندگان باش » .\r\nباز او را تكذيب كردند و تيرهاى تهمت از هر سو به طرفش پرتاب نمودند ، و از اين جهت محزون و غمگين شد ، باز خداوند براى دلداريش اين آيه را نازل فرمود : قَدْ نَعْلَمُ إِنَّه لَيَحْزُنُكَ الَّذِي يَقُولُونَ فَإِنَّهُمْ لا يُكَذِّبُونَكَ وَلكِنَّ الظَّالِمِينَ بِآياتِ اللَّه يَجْحَدُونَ وَلَقَدْ كُذِّبَتْ رُسُلٌ مِنْ قَبْلِكَ فَصَبَرُوا عَلى ما\r\n","description":"","footnote":"","page_name":" 293 ","page_number":293},
  {"content":"\r\nكُذِّبُوا وَأُوذُوا حَتَّى أَتاهُمْ نَصْرُنا : « ما مىدانيم كه سخنان آنها تو را اندوهگين مىكند ، ولى آنها تو را تكذيب نمىكنند بلكه ستمگران آيات خدا را تكذيب مىكنند ، پيش از تو نيز رسولان خدا را تكذيب كردند و آنها در برابر تكذيبها و آزارها صبر نمودند تا يارى ما به كمكشان آمد » .\r\nسپس امام ع مىافزايد : پيامبر ص خود را وادار به صبر و شكيبايى كرد ، اما در اين هنگام آنها از حد گذراندند و نام خدا را بردند ، و نسبت به ساحت مقدسش تكذيب كردند ، پيامبر ص فرمود من در برابر ناملايمات خود و خانواده و حيثيتم صبر كردم ، ولى در برابر بدگويى به پروردگارم شكيبايى ندارم ، در اينجا خداوند عز و جل اين آيه ( آيه مورد بحث ) را نازل فرمود : * ( وَلَقَدْ خَلَقْنَا السَّماواتِ وَالأَرْضَ وَما بَيْنَهُما ) * . . . « ما آسمان و زمين و آنچه در ميان اين دو است در شش دوران آفريديم ( و در آفرينش جهان شتاب و عجله نكرديم ) و تعب و رنجى بما نرسيد ، بنا بر اين تو هم عجله مكن و در برابر سخنان آنان صابر باش ، اينجا بود كه پيامبر صبر و شكيبايى را در تمام حالات پيش گرفت » ( تا بر دشمنانش پيروز شد ) ( 1 ) .\r\n\r\n","description":"","footnote":"\r\n( 1 ) « اصول كافى » ( مطابق نور الثقلين جلد 5 صفحه 117 ) .\r\n","page_name":" 294 ","page_number":294},
  {"content":"\r\n\r\n[ سوره ق ‹ 50 › : آيات 41 تا 45 
  ]\r\nوَ اسْتَمِعْ يَوْمَ يُنادِ الْمُنادِ مِنْ مَكانٍ قَرِيبٍ ‹ 41 › يَوْمَ يَسْمَعُونَ الصَّيْحَةَ بِالْحَقِّ ذلِكَ يَوْمُ الْخُرُوجِ ‹ 42 › إِنَّا نَحْنُ نُحْيِي وَنُمِيتُ وَإِلَيْنَا الْمَصِيرُ ‹ 43 › يَوْمَ تَشَقَّقُ الأَرْضُ عَنْهُمْ سِراعاً ذلِكَ حَشْرٌ عَلَيْنا يَسِيرٌ ‹ 44 › نَحْنُ أَعْلَمُ بِما يَقُولُونَ وَما أَنْتَ عَلَيْهِمْ بِجَبَّارٍ فَذَكِّرْ بِالْقُرْآنِ مَنْ يَخافُ وَعِيدِ ‹ 45 ›\r\n\r\nترجمه :\r\n41 - گوش فرا ده و منتظر روزى باش كه منادى از مكان نزديك ندا مىدهد .\r\n42 - روزى كه همگان صيحه رستاخيز را به حق مىشنوند ، آن روز روز خروج است .\r\n43 - مائيم كه زنده مىكنيم ، و مىميرانيم ، و بازگشت تنها به سوى ما است .\r\n44 - روزى كه زمين از روى آنها شكافته مىشود و به سرعت ( از قبرها ) خارج مىگردند ، و اين جمع كردن براى ما آسان است .\r\n45 - ما به آنچه آنها مىگويند آگاهتريم و تو مامور به اجبار آنها نيستى ، بنا بر اين به وسيله قرآن كسانى را كه از عذاب من مىترسند متذكر ساز .\r\n","description":"","footnote":"","page_name":" 295 ","page_number":295},
  {"content":"\r\n\r\nتفسير : با صيحه رستاخيز همه زنده مىشوند\r\nاين آيات كه آخرين آيات سوره « ق » را تشكيل مىدهد همانند ساير آيات اين سوره تكيه بر مسئله معاد و رستاخيز دارد ، و باز گوشه ديگرى از آن را مطرح مىكند ، و آن مساله « نفخ صور » و « خروج مردگان از قبر » است .\r\nمىفرمايد : « گوش فرا ده و منتظر روزى باش كه منادى از مكان نزديك ندا مىدهد » ( * ( وَاسْتَمِعْ يَوْمَ يُنادِ الْمُنادِ مِنْ مَكانٍ قَرِيبٍ ) * ) .\r\n« روزى كه صيحه رستاخيز را به حق مىشنوند ، آن روز ، روز خروج است » ! ( * ( يَوْمَ يَسْمَعُونَ الصَّيْحَةَ بِالْحَقِّ ذلِكَ يَوْمُ الْخُرُوجِ ) * ) .\r\nمخاطب در « استمع » ( گوش فرا ده ) گرچه شخص پيامبر ص است ولى مسلما مقصود همه انسانها هستند .\r\nو منظور از « گوش فرا دادن » يا انتظار كشيدن است ، زيرا كسانى كه در انتظار حادثه اى به سر مىبرند كه با صداى وحشتناكى شروع مىشود دائما گوش فرا مىدهند ، و منتظرند . و يا منظور گوش فرا دادن به اين سخن الهى است ، و معنى چنين مىشود : « اين سخن را بشنو كه پروردگارت در باره صيحه رستاخيز مىگويد » ( 1 ) .\r\nاما اين منادى كيست ؟ ممكن است ذات پاك خداوند باشد كه اين ندا را\r\n\r\n","description":"","footnote":"\r\n( 1 ) طبق تفسير اول « يوم » مفعول « استمع » مىباشد ، و مطابق تفسير دوم مفعول « استمع » محذوف است ، و در تقدير : « استمع حديث ربك » خواهد بود ، و اما منصوب بودن « يوم » در اين صورت به فعلى است كه از « * ( يَوْمُ الْخُرُوجِ ) * » استفاده مىشود و در معنى چنين است « يخرجون يوم يناد المناد » .\r\n","page_name":" 296 ","page_number":296},
  {"content":"\r\nمىدهد ، ولى به احتمال قويتر همان « اسرافيل » است كه در « صور » مىدمد ، و در آيات قرآن نه با نام بلكه با تعبيرات ديگرى به او اشاره شده است .\r\nتعبير به « * ( مَكانٍ قَرِيبٍ ) * » اشاره به اين است كه اين صدا آن چنان در فضا پخش مىشود كه گويى بيخ گوش همه است ، و همه آن را يكسان از نزديك مىشنوند امروز ما با وسائل مختلف مىتوانيم سخن گوينده اى را كه در يك نقطه دور دست از جهان سخن مىگويد همگى از نزديك بشنويم ، گويى در كنار دست ما نشسته و با ما سخن مىگويد ، ولى آن روز بدون نياز به اين وسائل همه صداى منادى حق را كه فرياد رستاخيز بر مىكشد در نزديكى خود مىشنوند ( 1 ) .\r\nبه هر حال اين صيحه ، صيحه نخستين كه براى پايان گرفتن جهان است نيست بلكه صيحه دوم يعنى همان صيحه قيام و حشر است ، و در حقيقت آيه دوم توضيح و تفسيرى است براى آيه اول مىگويد : آن روز كه صيحه را به حق مىشنوند روز خروج از قبرها و از ميان خاكهاى زمين است .\r\nو براى اينكه روشن شود حاكم در اين دادگاه بزرگ كيست ؟ مىافزايد « مائيم كه زنده مىكنيم و مىميرانيم بازگشت مردم فقط به سوى ما است » ( * ( إِنَّا نَحْنُ نُحْيِي وَنُمِيتُ وَإِلَيْنَا الْمَصِيرُ ) * ) .\r\n\r\n","description":"","footnote":"\r\n( 1 ) جمعى از مفسران احتمال داده كه « مكان قريب » « صخره بيت المقدس » مىباشد ( همان سنگ مخصوصى كه در بيت المقدس است و معراج پيامبر به سوى آسمان از آنجا شروع شد ) و منادى در كنار آن مىايستد و فرياد مىزند : ايتها العظام الباليه ! و الاوصال المنقطعة ، و اللحوم المتمزقة ، قومى لفصل القضاء ، و ما اعد اللَّه لكم من الجزاء ! : « اى استخوانهاى پوسيده و اى رگهاى قطع شده ، و اى گوشتهاى پراكنده ، برخيزيد براى داورى و جزائى كه براى شما معين شده » ولى هيچ دليل روشنى بر آن وجود ندارد .\r\n","page_name":" 297 ","page_number":297},
  {"content":"\r\nمنظور از احياء همان زنده كردن نخستين در دنيا است ، و منظور از ميراندن در پايان عمر است ، و جمله : « * ( إِلَيْنَا الْمَصِيرُ ) * » اشاره به زنده شدن در رستاخيز است .\r\nدر حقيقت آيه اشاره به اين نكته مىكند كه همانگونه كه مرگ و حيات نخستين به دست ما است ، باز گرداندن به زندگى و قيام قيامت نيز به دست ما و به سوى ما است .\r\nسپس براى توضيح بيشتر مىفرمايد : « بازگشت آنها به سوى ما روزى است كه زمين از روى آنها شكافته مىشود ، و آنها زنده مىشوند و به سرعت خارج مىگردند » ( * ( يَوْمَ تَشَقَّقُ الأَرْضُ عَنْهُمْ سِراعاً ) * ) ( 1 ) .\r\nو در پايان آيه مىافزايد : « اين حشر و جمع كردن مردم در قيامت براى ما سهل و آسان است » ( * ( ذلِكَ حَشْرٌ عَلَيْنا يَسِيرٌ ) * ) .\r\n« حشر » به معنى جمع و گردآورى از هر سو است .\r\nروشن است خداوندى كه آفريننده آسمانها و زمين و آنچه در ميان آن دو است حشر و نشور مردگان براى او كار ساده اى مىباشد . اصولا مشكل و آسان براى كسى است كه قدرتش محدود است ، آن كسى كه قدرتش نامحدود است همه چيز براى او يكسان و آسان است .\r\nجالب اينكه در بعضى از روايات مىخوانيم : « اولين كسى كه زنده مىشود و از قبر خارج گشته ، وارد صحنه محشر مىشود پيامبر ص است و على ع\r\n\r\n","description":"","footnote":"\r\n( 1 ) « سراع » جمع « سريع » مانند « كرام » جمع « كريم » و در اينجا حال است براى فاعل « يخرجون » كه محذوف مىباشد ، و در تقدير چنين است : « يخرجون سراعا » بعضى نيز « سراع » را مصدر مىدانند كه در موضع حال واقع شده .\r\n","page_name":" 298 ","page_number":298},
  {"content":"\r\nهمراه او است « ! ( 1 ) .\r\nو در آخرين آيه مورد بحث كه آخرين آيه اين سوره است بار ديگر به پيامبرش در مقابل مخالفان سر سخت و لجوج تسلى و دلدارى مىدهد و مىفرمايد :\r\n« ما به آنچه آنها مىگويند آگاهتريم » ( * ( نَحْنُ أَعْلَمُ بِما يَقُولُونَ ) * ) .\r\n« و تو مامور نيستى كه آنها را مجبور به ايمان كنى و با قهر و اجبار به سوى اسلام بكشانى » ( * ( وَما أَنْتَ عَلَيْهِمْ بِجَبَّارٍ ) * ) .\r\nوظيفه تو تنها ابلاغ رسالت ، و دعوت به سوى حق و بشارت و انذار است « چون چنين است آنها را كه از عذاب و عقاب من مىترسند به وسيله قرآن متذكر ساز ، و پند و اندرز ده » ( * ( فَذَكِّرْ بِالْقُرْآنِ مَنْ يَخافُ وَعِيدِ ) * ) ( 2 ) .\r\nدر تفسير « قرطبى » آمده است كه « ابن عباس » مىگويد : جمعى عرض كردند اى رسول خدا ! ما را انذار كن و بيم ده ، آيه فوق نازل شد و گفت :\r\n« * ( فَذَكِّرْ بِالْقُرْآنِ مَنْ يَخافُ وَعِيدِ ) * » ( 3 ) .\r\nاشاره به اينكه قرآن براى انذار و بيدار ساختن افراد مؤمن كافى است هر صفحه اى از آن يادآور قيامت ، و آيات مختلفش بازگو كننده سرنوشت پيشينيان و توصيفهايش از مواهب بهشتى و عذابهاى دوزخى و حوادثى كه در آستانه رستاخيز و در دادگاه عدل الهى واقع مىشود بهترين پند و اندرز براى همگان است .\r\nبه راستى يادآورى آن صحنه كه زمينها از هم شكافته مىشود ، و خاكها جان\r\n\r\n","description":"","footnote":"\r\n( 1 ) « كتاب خصال » طبق نقل نور الثقلين جلد 5 صفحه 119 .\r\n( 2 ) توجه داشته باشيد كه « وعيد » در اصل « وعيدى » بوده « ياء » حذف شده و كسره كه دليل بر آن است باقى مانده ، و مفعول براى « يخاف » مىباشد .\r\n( 3 ) قرطبى جلد 9 صفحه 6198 .\r\n","page_name":" 299 ","page_number":299},
  {"content":"\r\nمىگيرند ، لباس حيات در تن مىپوشند و به حركت در مىآيند و از قبرها خارج مىشوند ، در حالى كه وحشت و اضطراب سر تا پاى همه را فرا گرفته ، و به سوى دادگاه عدل الهى رانده مىشوند صحنه تكان دهنده اى است .\r\nبه خصوص اينكه گاهى يك قبر با گذشت زمان قبور انسانهاى مختلفى شده و افراد بسيارى را در خود جاى داده است كه بعضى صالح و بعضى ناصالح و بعضى مؤمن و بعضى كافر بوده‌اند و به گفته شاعر :\r\n\r\nرب قبر قد صار قبرا مرارا\r\nضاحك من تزاحم الاضداد !\r\n\r\n\r\nو دفين على بقايا دفين\r\nفى طويل الآجال و الاماد !\r\n\r\n« چه بسيار قبرى كه بارها قبر شد - قبرى كه از تزاحم اضداد مىخندد » ! و چه بسيار افرادى كه بر بقاياى انسانهاى ديگرى دفن شدند - در طول زمان و قرون و اعصار » .\r\nپروردگارا ! ما را از كسانى قرار ده كه از « وعيد » تو مىترسند و از قرآنت پند مىگيرند .\r\nخداوندا ! در آن روز كه وحشت و اضطراب همگان را فرا گرفته ما را با رحمتت آرامشى عنايت فرما .\r\nبار الها ! روزهاى عمر هر چه باشد به سرعت سپرى مىشود آنچه جاويدان است سراى آخرت تو است ، به ما حسن عاقبت و نجات در آخرت مرحمت كن .\r\nآمين يا رب العالمين پايان سوره « ق » پنجشنبه 17 محرم الحرام 1406\r\n","description":"","footnote":"","page_name":" 300 ","page_number":300},
  {"content":"\r\n\r\n‹ 51 › سوره ذاريات اين سوره در مكه نازل شده و داراى 60 آيه است\r\n","description":"","footnote":"","page_name":" 301 ","page_number":301},
  {"content":"\r\n","description":"","footnote":"","page_name":" 302 ","page_number":302},
  {"content":"\r\n\r\nمحتواى سوره ذاريات\r\nمحور بحث در اين سوره در درجه اول ، مسائل مربوط به معاد و رستاخيز و پاداش و كيفر مؤمنان و مجرمان است ، ولى از اين نظر مانند « سوره ق » نيست بلكه محورهاى ديگرى براى بحث در اين سوره نيز ديده مىشود .\r\nبه طور كلى مىتوان گفت مباحث اين سوره بر پنج محور زير دور مىزند :\r\n1 - چنان كه گفتيم قسمت مهمى از آن را مباحث معاد و شاخ و برگهاى آن تشكيل مىدهد ، هم آغاز سوره با معاد است و هم پايان آن با معاد .\r\n2 - بخش ديگرى از اين سوره ناظر به مساله توحيد و آيات و نشانه‌هاى خدا در نظام آفرينش است كه طبعا بحثهاى معاد را تكميل مىكند .\r\n3 - در بخش ديگر از داستان فرشتگانى كه ميهمان ابراهيم ع شدند و مامور در هم كوبيدن شهرهاى قوم لوط بودند بحث مىكند .\r\n4 - آيات ديگرى از اين سوره اشارات كوتاهى به داستان موسى ع و قوم عاد و قوم ثمود و قوم نوح دارد ، و به اين وسيله كافران و مجرمان ديگر را هشدار مىدهد .\r\n5 - و بالآخره قسمت ديگرى از اين سوره ، مبارزه اقوام متعصب و لجوج را با انبياء گذشته بازگو كرده ، و پيامبر اسلام ص را كه در برابر مخالفين سر سخت قرار داشت از اين طريق دلدارى مىدهد ، و دعوت به استقامت مىكند .\r\n","description":"","footnote":"","page_name":" 303 ","page_number":303},
  {"content":"\r\n\r\nفضيلت تلاوت اين سوره\r\nدر حديثى از امام صادق ع آمده است :\r\nمن قرأ سورة الذاريات فى يومه او ليلته اصلح اللَّه له معيشته و اتاه برزق واسع و نور له فى قبره بسراج يزهر الى يوم القيامة :\r\n« هر كس سوره ذاريات را در روز يا شب بخواند خداوند وضع زندگى و معيشت او را اصلاح مىكند ، روزى وسيعى به او مىدهد ، و قبر او را با چراغى روشن مىسازد كه تا روز قيامت مىدرخشد » ! ( 1 ) كرارا گفته‌ايم تنها لقلقه زبان براى رسيدن به اينهمه پاداش عظيم كافى نيست بلكه هدف تلاوتى است انديشه برانگيز ، و انديشه اى عمل آفرين ! ضمنا نامگذارى سوره به « ذاريات » به تناسب نخستين آيه اين سوره است .\r\n\r\n","description":"","footnote":"\r\n( 1 ) مجمع البيان آغاز سوره ذاريات - ثواب الاعمال طبق نقل تفسير نور الثقلين جلد 5 صفحه 120 .\r\n","page_name":" 304 ","page_number":304},
  {"content":"\r\n\r\n[ سوره الذاريات ‹ 51 › : آيات 1 تا 6 
  ]\r\nبِسْمِ اللَّه الرَّحْمنِ الرَّحِيمِ\r\nوَ الذَّارِياتِ ذَرْواً ‹ 1 › فَالْحامِلاتِ وِقْراً ‹ 2 › فَالْجارِياتِ يُسْراً ‹ 3 › فَالْمُقَسِّماتِ أَمْراً ‹ 4 ›\r\nإِنَّما تُوعَدُونَ لَصادِقٌ ‹ 5 › وَإِنَّ الدِّينَ لَواقِعٌ ‹ 6 ›\r\n\r\nترجمه :\r\nبنام خداوند بخشنده بخشايشگر 1 - سوگند به بادهايى كه ابرها را به حركت در مىآورند ( و گرد و غبار و بذرهاى گياهان را ) .\r\n2 - و سپس سوگند به ابرهايى كه بار سنگينى ( از باران ) با خود حمل مىكنند .\r\n3 - و سپس سوگند به كشتيهايى كه به آسانى به حركت در مىآيند .\r\n4 - و سوگند به فرشتگانى كه كارها را تقسيم مىكنند .\r\n5 - ( آرى سوگند به همه اينها ) كه آنچه به شما وعده داده شده است قطعا راست است .\r\n6 - و بدون شك جزاى اعمال واقع شدنى است .\r\n","description":"","footnote":"","page_name":" 305 ","page_number":305},
  {"content":"\r\n\r\nتفسير : سوگند به طوفانها و ابرهاى بارانزا !\r\nبعد از سوره « و الصافات » اين دومين سوره اى است كه با سوگندهاى مكرر آغاز مىشود ، سوگندهايى پر معنى و تفكر آفرين ، سوگندهايى بيدار - كننده و آگاهى بخش .\r\nبسيارى ديگر از سوره‌هاى قرآن كه به خواست خدا در بحثهاى آينده با آن رو به رو مىشويم چنين است ، و جالب اينكه اين سوگندها غالبا مقدمه اى است براى بيان مساله معاد ، جز در موارد معدودى كه با مساله توحيد و غير آن مربوط مىشود ، و نيز جالب اينكه محتواى اين سوگندها ربط خاصى با محتواى رستاخيز دارد ، و با ظرافت و زيبايى مخصوصى اين بحث مهم را از جوانب گوناگون تعقيب مىكند .\r\nحقيقت اين است كه سوگندهاى قرآن كه تعداد آن زياد است يكى از چهره‌هاى اعجاز اين كتاب آسمانى و از زيباترين و درخشنده ترين فرازهاى آن است كه شرح هر كدام در جاى خود خواهد آمد .\r\nدر آغاز اين سوره خداوند به پنج موضوع مختلف سوگند ياد كرده است كه چهار مورد آن پشت سر هم و يك قسمت به صورت جداگانه آمده است .\r\nنخست مىفرمايد : « سوگند به بادهايى كه ابرها را در آسمان به حركت در مىآورند و گرد و غبارها و بذر گياهان و نطفه‌هاى گلها را در روى زمين به هر سو مىپراكند » ( * ( وَالذَّارِياتِ ذَرْواً ) * ) ( 1 ) .\r\n\r\n","description":"","footnote":"\r\n( 1 ) « ذاريات » جمع « ذارية » به معنى بادهايى است كه اشياء را به پرواز در مىآورد .\r\n","page_name":" 306 ","page_number":306},
  {"content":"\r\nسپس مىافزايد : « سوگند به ابرهايى كه بار سنگينى از باران با خود حمل مىكنند » * ( ( فَالْحامِلاتِ وِقْراً ) ) * ( 1 ) .\r\n« و سوگند به كشتيهايى كه بر رودخانه‌هاى عظيم و صفحه درياها به آسانى به حركت در مىآيند » ( * ( فَالْجارِياتِ يُسْراً ) * ) ( 2 ) .\r\n« و سوگند به فرشتگانى كه كارها را تقسيم مىكنند » ( فالمقسمات امرا ) .\r\nدر حديثى كه بسيارى از مفسران در ذيل همين آيه آورده‌اند مىخوانيم :\r\n« ابن الكوا » ( 3 ) روزى از على ع در حالى كه بر منبر خطبه مىخواند سؤال كرد منظور از « * ( الذَّارِياتِ ذَرْواً ) * » چيست ؟ فرمود : بادها است .\r\nعرض كرد : « * ( فَالْحامِلاتِ وِقْراً ) * » فرمود : ابرها است .\r\nعرض كرد : « * ( فَالْجارِياتِ يُسْراً ) * » فرمود : كشتيها است .\r\nعرض كرد : « * ( فَالْمُقَسِّماتِ أَمْراً ) * » فرمود : منظور فرشتگان است » .\r\nبا اين حال تفسيرهاى ديگرى است كه با اين تفسير قابل جمع است . از جمله اينكه منظور از « جاريات يسرا » نهرهايى است كه به وسيله بارانها به\r\n\r\n","description":"","footnote":"\r\n( 1 ) « وقر » ( بر وزن فكر ) به معنى بار سنگين است ، و نيز به معنى سنگينى گوش آمده است ، « وقار » نيز به معنى سنگينى حركات و آرامش و حلم است .\r\n( 2 ) « جاريات » جمع « جاريه » به معنى كشتى است ، و به معنى نهرهاى آب جارى نيز آمده است ، ( * ( فِيها عَيْنٌ جارِيَةٌ ) * . غاشيه - 12 ) و همچنين به معنى خورشيد به خاطر حركتش در آسمان ، و نيز به دختر نوجوان نيز « جارية » گفته مىشود ، چرا كه نشاط جوانى در تمام وجودش جريان دارد .\r\n( 3 ) نام او « عبد اللَّه » بود ، و در زمان امير مؤمنان على ( ع ) مىزيست و از منافقان و دشمنان سرسخت حضرت بود ، خود را در صف يارانش قرار مىداد و كارشكنى مىكرد .\r\n","page_name":" 307 ","page_number":307},
  {"content":"\r\nجريان مىافتد ، و منظور از « * ( فَالْمُقَسِّماتِ أَمْراً ) * » ارزاقى است كه بواسطه فرشتگان از طريق كشاورزى تقسيم مىشود .\r\nبه اين ترتيب سخن از بادها ، سپس ابرها ، و بعد از آن نهرها ، و سرانجام روئيدن گياهان است كه تناسب نزديكى با مساله معاد كه بعد از آن آمده دارد ، زيرا مىدانيم كه يكى از دلائل امكان معاد مساله زنده كردن زمينهاى مرده به وسيله نزول باران است كه بارها در قرآن به عبارات مختلف ذكر شده است .\r\nاين احتمال نيز داده شده كه اين چهار وصف همگى اوصاف بادها باشد ، بادهايى كه ابرها را توليد مىكند ، و بادهايى كه آنها را بر دوش خود حمل مىنمايد ، و بادهايى كه آنها را به هر سو مىراند ، و بادهايى كه دانه‌هاى باران را به هر طرف مىپاشد ( 1 ) .\r\nبا توجه به اينكه تعبيرات اين آيات جامع و كلى است مىتواند همه اين معانى را در خود جاى دهد ولى عمده همان تفسير اول است .\r\nدر اينجا اين سؤال پيش مىآيد كه اگر منظور فرشتگان است ، فرشتگان چه امورى را تقسيم مىكنند ؟\r\nدر پاسخ مىگوئيم : اين تقسيم كار ممكن است مربوط به كل تدبير اين عالم باشد كه گروه هايى از فرشتگان الهى به فرمان او تدبير امور آن را بر عهده دارند ، و نيز ممكن است مربوط به تقسيم ارزاق ، و يا تقسيم قطرات باران بر مناطق روى زمين باشد ( 2 ) .\r\n\r\n","description":"","footnote":"\r\n( 1 ) « تفسير فخر رازى » جلد 28 صفحه 195 .\r\n( 2 ) توجه به اين نكته نيز لازم است كه « واو » در « * ( وَالذَّارِياتِ ) * » واو قسم است ، و فا در آيات بعد فاء عاطفه مىباشد كه اينجا مفهوم قسم دارد ، ولى در عين حال يك نوع ارتباط و پيوند را در ميان اين چهار سوگند بيان مىكند .\r\n","page_name":" 308 ","page_number":308},
  {"content":"\r\nبعد از ذكر اين چهار سوگند كه همه بيانگر اهميت مطلبى است كه بعد از آن مىآيد مىفرمايد : « آنچه به شما وعده داده شده است قطعا راست است » ( * ( إِنَّما تُوعَدُونَ لَصادِقٌ ) * ) ( 1 ) .\r\nو بار ديگر به عنوان تاكيد مىافزايد « و بدون شك جزاى اعمال واقع شدنى است » ( * ( وَإِنَّ الدِّينَ لَواقِعٌ ) * ) .\r\n« دين » در اينجا به معنى جزاء است ، همانطور كه در « مالِكِ يَوْمِ الدِّينِ » آمده ، و اصولا يكى از نامهاى قيامت « يوم الدين » ( روز جزا است ) و از آن روشن مىشود كه منظور از وعده‌هاى واقع شدنى در اينجا وعده‌هاى مربوط به قيامت و حساب و پاداش و كيفر و بهشت و دوزخ و ساير امور مربوط به معاد است ، بنا بر اين جمله اول تمام وعده‌هاى قيامت را شامل مىشود ، و جمله دوم تاكيدى است بر مساله جزا .\r\nدر چند آيه بعد نيز سخن از « يوم الدين » به ميان آمده ، و همانگونه كه قبلا نيز اشاره كرديم سوگندهايى كه در آغاز اين سوره آمده پيوند و تناسب روشنى با نتيجه اين قسمها دارد ، چرا كه حركت ابرها و نزول بارانها و در نتيجه زنده شدن زمينهاى مرده ، خود صحنه اى از قيامت و معاد را در اين دنيا نشان مىدهد .\r\nبعضى از مفسران « ما توعدون » را در اينجا به مفهوم وسيعترى تفسير كرده‌اند كه تمام وعده‌هاى الهى مربوط به قيامت و دنيا و تقسيم ارزاق و مجازات مجرمان در اين جهان و جهان ديگر ، و پيروزى مؤمنان صالح را شامل مىشود ، آيه 22 همين سوره كه مىگويد : « وَفِي السَّماءِ رِزْقُكُمْ وَما تُوعَدُونَ »\r\n\r\n","description":"","footnote":"\r\n( 1 ) بايد توجه داشت كه « ما » در « انما » موصوله و اسم « ان » مىباشد و « صادق » خبر آن است .\r\n","page_name":" 309 ","page_number":309},
  {"content":"\r\nنيز ممكن است تاييدى بر اين معنى باشد ، و چون لفظ آيه مطلق است اين عموميت بعيد نيست .\r\nبه هر حال ، وعده‌هاى الهى همه صادق است ، چرا كه « خلف وعده » يا ناشى از « جهل » است ، يا « عجز » جهلى كه باعث تغيير فكر وعده دهنده مىشود ، و عجزى كه او را از وفاى به وعده باز مىدارد ، اما خداوند « عالم » و « قادر » وعده هايش تخلف ناپذير است .\r\n","description":"","footnote":"","page_name":" 310 ","page_number":310},
  {"content":"\r\n\r\n[ سوره الذاريات ‹ 51 › : آيات 7 تا 14 
  ]\r\nوَ السَّماءِ ذاتِ الْحُبُكِ ‹ 7 › إِنَّكُمْ لَفِي قَوْلٍ مُخْتَلِفٍ ‹ 8 › يُؤْفَكُ عَنْه مَنْ أُفِكَ ‹ 9 › قُتِلَ الْخَرَّاصُونَ ‹ 10 › الَّذِينَ هُمْ فِي غَمْرَةٍ ساهُونَ ‹ 11 ›\r\nيَسْئَلُونَ أَيَّانَ يَوْمُ الدِّينِ ‹ 12 › يَوْمَ هُمْ عَلَى النَّارِ يُفْتَنُونَ ‹ 13 › ذُوقُوا فِتْنَتَكُمْ هذَا الَّذِي كُنْتُمْ بِه تَسْتَعْجِلُونَ ‹ 14 ›\r\n\r\nترجمه :\r\n7 - قسم به آسمان كه داراى چين و شكنهاى زيباست ! 8 - كه شما در گفتارى مختلف و گوناگون هستيد .\r\n9 - كسانى از ايمان به آن ( روز جزا ) منحرف مىشوند كه از قبول حق سر باز مىزنند .\r\n10 - كشته شوند دروغگويان ( و مرگ بر آنها ! ) .\r\n11 - همانها كه در جهل و غفلت فرو رفته‌اند .\r\n12 - و پيوسته سؤال مىكنند روز جزا چه موقع است ؟ ! 13 - ( آرى ) همان روزى است كه آنها را بر آتش مىسوزانند !\r\n","description":"","footnote":"","page_name":" 311 ","page_number":311},
  {"content":"\r\n14 - بچشيد عذاب خود را ، اين همان چيزى است كه در باره آن عجله داشتيد !\r\n\r\nتفسير : سوگند به آسمان و چين و شكنهاى زيبايش !\r\nاين آيات نيز همچون آيات گذشته با سوگند شروع مىشود ، و از اختلافات كافران پيرامون قيامت و رستاخيز ، و مسائل مختلف ديگر از جمله شخص پيامبر اسلام ص و مساله توحيد سخن مىگويد .\r\nنخست مىفرمايد : « سوگند به آسمان كه داراى چين و شكنهاى زيبا است » ( * ( وَالسَّماءِ ذاتِ الْحُبُكِ ) * ) .\r\nبراى « حبك » ( بر وزن كتب ) جمع حباك ( بر وزن كتاب ) در لغت معانى بسيارى گفته شده ، از جمله : راهها و چين و شكنهايى كه بر اثر بادها روى رملهاى بيابان ، و يا صفحه آب ، و يا ابرهاى آسمان پيدا مىشود .\r\nبه موهاى « مجعد » نيز « حبك » گفته مىشود .\r\nگاه « حبك » را به معنى زيبايى و زينت تفسير كرده‌اند .\r\nو همچنين به معنى شكل موزون و مرتب .\r\nو ريشه اصلى آن كه « حبك » ( بر وزن كبك ) است به معنى بستن و محكم كردن است ( 1 ) .\r\nبه نظر مىرسد كه همه اين معانى به يك معنى باز مىگردد ، و آن چين و شكنهاى زيبايى است كه در ميان امواج ، ابرهاى آسمان ، رملهاى بيابان و موهاى سر پيدا مىشود .\r\nو اما تطبيق اين معنى بر آسمان يا به خاطر اشكال مختلف توده‌هاى ستارگان\r\n\r\n","description":"","footnote":"\r\n( 1 ) به « لسان العرب » و « مفردات راغب » ماده « حبك » مراجعه شود .\r\n","page_name":" 312 ","page_number":312},
  {"content":"\r\nو صورتهاى فلكى ( مجموعه هايى از ستارگان ثابت را كه شكل خاصى به خود گرفته صورت فلكى مىنامند ) .\r\nيا به خاطر موجهاى جالبى است كه در ابرهاى آسمانى پيدا مىشود ، و گاه به قدرى زيبا است كه مدتها چشمهاى انسان را متوجه خود مىسازد .\r\nو يا توده‌هاى عظيم كهكشانها است كه همچون پيچ و خمهاى موهاى مجعد بر صفحه آسمان ظاهر مىشود ، مخصوصا عكسهاى جالبى كه دانشمندان وسيله تلسكوپها از اين كهكشانها بر داشته‌اند ، كاملا موهاى مجعد و پيچيده را تداعى مىكند .\r\nبنا بر اين معنى ، قرآن به آسمان و اين كهكشانهاى عظيم كه در آن روز چشم تيز بين علم و دانش بشر هنوز به آن نيفتاده بود سوگند ياد مىكند .\r\nبا توجه به اينكه اين معانى منافاتى با هم ندارند ممكن است همه آنها در اين سوگند جمع باشند در آيه 17 سوره مؤمنون نيز مىخوانيم وَلَقَدْ خَلَقْنا فَوْقَكُمْ سَبْعَ طَرائِقَ : « ما بر فراز شما هفت راه آفريديم » كه اشاره به تنوع و كثرت آسمانها و كرات و كهكشانها و عوالم مختلف است ( 1 ) .\r\nاين نكته نيز قابل توجه است كه ريشه اصلى « حبك » مىتواند اشاره به استحكام آسمانها و پيوند محكم كرات با يكديگر مانند سيارات منظومه شمسى با قرص خورشيد بوده باشد .\r\nآيه بعد به جواب قسم يعنى مطلبى كه به خاطر آن سوگند ياد شده است پرداخته ، مىافزايد : « همه شما در گفتارى مختلف و گوناگون هستيد » ( * ( إِنَّكُمْ لَفِي قَوْلٍ مُخْتَلِفٍ ) * ) .\r\n\r\n","description":"","footnote":"\r\n( 1 ) در تفسير اين آيه شرح مبسوطى در جلد 14 تفسير نمونه صفحه 219 به بعد آمده است .\r\n","page_name":" 313 ","page_number":313},
  {"content":"\r\nپيوسته ضد و نقيض مىگوئيد ، و همين تناقض گويى دليل بر بى پايه بودن سخنان شما است .\r\nدر مورد معاد ، گاه مىگوئيد : ما اصلا باور نمىكنيم كه استخوانهاى پوسيده زنده شوند .\r\nو گاه مىگوئيد ما در اين باره شك و ترديد داريم .\r\nو گاه مىافزائيد پدران و نياكان ما را بياوريد تا گواهى دهند بعد از مرگ قيامت و رستاخيزى در كار است تا قبول كنيم ! .\r\nو در مورد پيامبر اسلام ص گاه مىگوئيد ديوانه است ، گاه شاعرش مىخوانيد ، گاه ساحرش مىناميد ، گاهى مىگوئيد معلم و استادى دارد كه اين سخنان را به او تعليم مىدهد .\r\nهمچنين در مورد قرآن گاه آن را « اساطير الاولين » ( افسانه‌ها و خرافات پيشينيان ) مىناميد گاهى شعرش مىخوانيد ، و گاه سحر ، و گاه دروغ ! سوگند به چين و شكنهاى آسمانها كه سخنان شما پر از تناقض و پيچ و خم است ! و اگر پايه و مايه اى داشتيد لا اقل روى يك مطلب مىايستاديد و هر روز به سراغ مطلبى نمىرفتيد .\r\nاين تعبير در حقيقت استدلالى است بر بطلان ادعاهاى مخالفان در مورد توحيد و معاد و پيامبر و قرآن ( هر چند تكيه اصلى اين آيات به قرينه آياتى كه بعدا مىآيد روى مساله معاد است ) .\r\nو مىدانيم همواره براى كشف دروغ مدعيان كاذب چه در مسائل قضايى و چه در مسائل ديگر به سخنان ضد و نقيض آنها استناد مىشود ، قرآن نيز درست بر اين مطلب تكيه مىكند .\r\n","description":"","footnote":"","page_name":" 314 ","page_number":314},
  {"content":"\r\nدر آيه بعد علت اين انحراف از حق را بيان كرده ، مىفرمايد : « كسانى از ايمان به قيامت منحرف مىشوند كه از قبول دلائل حق ، و تسليم در برابر منطق سر باز مىزنند » ، و گرنه دلائل زندگى بعد از مرگ آشكار است ( * ( يُؤْفَكُ عَنْه مَنْ أُفِكَ ) * ) .\r\nبايد توجه داشت كه تعبير آيه كلى و سربسته است كه ترجمه تحت اللفظى آن چنين مىشود : « بازگردانده مىشوند از آن آنها كه بازگردانده شده‌اند » .\r\nزيرا « افك » در اصل به معنى منصرف ساختن و بازگرداندن از چيزى است ، لذا به « دروغ » كه جنبه انحرافى دارد « افك » گفته مىشود ، همانگونه كه بادهاى مختلف را « مؤتفكات » مىگويند .\r\nولى با توجه به اينكه در آيات قبل سخن از رستاخيز در ميان بوده معلوم است كه منظور اصلى انحراف از اين عقيده است ، و نيز از آنجا كه در آيه گذشته سخن از گفتگوهاى ضد و نقيض كافران در ميان بود معلوم مىشود كه منظور در اينجا كسانى است كه از منطق و دليل روشن منحرف مىشوند .\r\nبنا بر اين مجموع آيه چنين معنى مىدهد : كسانى از ايمان به معاد منحرف مىشوند كه از مسير دليل عقل و منطق حقطلبى منحرف گشته‌اند .\r\nالبته مانعى ندارد كه منظور انحراف از قبول هر گونه حق اعم از قرآن و توحيد و نبوت پيامبر و معاد ( و از جمله مساله ولايت امامان معصوم كه در بعضى از روايات وارد شده است ) بوده باشد ، اما به هر حال مساله قيامت كه موضوع اصلى است مسلما در آن داخل است .\r\nدر آيه بعد دروغگويان و دروغپردازان را شديدا مورد مذمت و تهديد قرار داده ، مىگويد : « كشته شوند دروغگويان و مرگ بر آنها » ! ( * ( قُتِلَ الْخَرَّاصُونَ ) * ) .\r\n","description":"","footnote":"","page_name":" 315 ","page_number":315},
  {"content":"\r\n« خراص » از ماده « خرص » ( بر وزن درس ) در اصل به معنى هر سخنى است كه از روى گمان و تخمين گفته شود ، و از آنجا كه چنين سخنانى غالبا دروغ از آب در مىآيد اين واژه به معنى دروغ نيز به كار رفته است . به اين ترتيب « خراصون » كسانى هستند كه حرفهاى بى پايه و بى سر و ته مىزنند و منظور در اينجا - به قرينه آيات بعد - آنهايى هستند كه در باره قيامت با سخنان بى پايه و دور از منطق قضاوت كنند .\r\nولى به هر صورت اين جمله به صورت نفرين است بر آنها ، نفرينى كه نشان مىدهد آنها موجوداتى هستند شايسته مرگ و نابودى و آن چنانند كه « عدمشان به ز وجود » .\r\nبعضى نيز « قتل » را در اينجا به معنى لعن و طرد و محروميت از رحمت خدا تفسير كرده‌اند .\r\nو از اينجا مىتوان اين حكم كلى را نيز استفاده كرد كه اصولا قضاوتهايى كه مدرك روشنى ندارد و بر پايه حدس و تخمين و گمانهاى بى اساس است كارى است گمراه كننده و مستحق نفرين و عذاب .\r\nسپس به معرفى اين خراصون دروغگو پرداخته ، مىافزايد : « آنها كسانى هستند كه در جهل و غفلت و بيخبرى فرو رفته‌اند » ( * ( الَّذِينَ هُمْ فِي غَمْرَةٍ ساهُونَ ) * ) .\r\n« غمرة » در اصل به معنى آب فراوانى است كه محلى را بپوشاند ، سپس به جهالت و نادانى عميقى كه كسى را فرا گيرد اطلاق شده است .\r\n« ساهون » از ماده « سهو » به معنى هر گونه غفلت است ، بعضى گفته‌اند نخستين مرتبه جهل « سهو و اشتباه » است ، سپس « غفلت » ، و بعد از آن « غمره » مىباشد .\r\nبنا بر اين آنها از مرحله سهو شروع مىكنند ، بعد به غفلت و بيخبرى\r\n","description":"","footnote":"","page_name":" 316 ","page_number":316},
  {"content":"\r\nمىانجامد ، و در ادامه راه به طور كامل در « جهل » فرو مىروند ، و جمع ميان اين دو تعبير - سهو و غمره - در آيه فوق ممكن است اشاره به آغاز و انجام اين حركت باشد .\r\nبه اين ترتيب منظور از خراصون كسانى است كه غرق جهل و نادانى خويشند ، و براى فرار از زير بار حق هر روز بهانه و سخن بى اساسى را عنوان مىكنند .\r\nو لذا « پيوسته سؤال مىكنند روز جزا چه وقت است و قيامت كى خواهد آمد » ( * ( يَسْئَلُونَ أَيَّانَ يَوْمُ الدِّينِ ) * ) .\r\nتعبير به يسئلون به صورت « فعل مضارع » دليل بر اين است كه اين سؤال را مرتب مطرح مىكنند ، در حالى كه اصولا بايد وقت قيام قيامت مخفى و مكتوم باشد ، تا هر كس در هر زمان احتمال وقوع آن را بدهد ، و اثر تربيتى ايمان به قيامت كه خودسازى و آمادگى مداوم است حاصل گردد .\r\nاين سخن به آن مىماند كه بيمارى از طبيب مرتبا سؤال كند پايان عمر من چه روزى خواهد بود ؟ هر كس اين سؤال را بى اساس مىداند ، و مىگويد مهم اين است كه بدانى مرگ حق است تا خود را درمان كنى مبادا گرفتار « مرگ زودرس » شوى .\r\nولى آنها هدفى جز استهزاء يا بهانه جويى نداشتند نه اينكه راستى مىخواستند تاريخ قيام قيامت را پيدا كنند .\r\nولى با اين حال قرآن به آنها پاسخ كوبنده اى داده ، مىگويد : « قيامت آن روزى است كه آنها را بر آتش مىسوزانند » ! ( * ( يَوْمَ هُمْ عَلَى النَّارِ يُفْتَنُونَ ) * ) .\r\n","description":"","footnote":"","page_name":" 317 ","page_number":317},
  {"content":"\r\nو به آنها گفته مىشود : « بچشيد عذاب خود را ، اين همان چيزى است كه در مورد آن عجله داشتيد » ( * ( ذُوقُوا فِتْنَتَكُمْ هذَا الَّذِي كُنْتُمْ بِه تَسْتَعْجِلُونَ ) * ) .\r\n« فتنه » در اصل به معنى قرار دادن طلا در كوره است ، تا طلاى خوب و خالص از ناخالص شناخته شود ، و به همين مناسبت به معنى هر گونه آزمايش و امتحان استعمال مىشود ، و به معنى « دخول انسان در آتش » نيز آمده است ، و گاه به معنى بلا و عذاب و ناراحتى چنان كه آيه مورد بحث نيز اشاره به همين معنى است .\r\n","description":"","footnote":"","page_name":" 318 ","page_number":318},
  {"content":"\r\n\r\n[ سوره الذاريات ‹ 51 › : آيات 15 تا 19 
  ]\r\nإِنَّ الْمُتَّقِينَ فِي جَنَّاتٍ وَعُيُونٍ ‹ 15 › آخِذِينَ ما آتاهُمْ رَبُّهُمْ إِنَّهُمْ كانُوا قَبْلَ ذلِكَ مُحْسِنِينَ ‹ 16 › كانُوا قَلِيلًا مِنَ اللَّيْلِ ما يَهْجَعُونَ ‹ 17 › وَبِالأَسْحارِ هُمْ يَسْتَغْفِرُونَ ‹ 18 › وَفِي أَمْوالِهِمْ حَقٌّ لِلسَّائِلِ وَالْمَحْرُومِ ‹ 19 ›\r\n\r\nترجمه :\r\n15 - پرهيزگاران در باغهاى بهشت و در ميان چشمه‌ها قرار دارند .\r\n16 - و آنچه پروردگارشان به آنها مرحمت كرده دريافت مىدارند زيرا آنها پيش از آن ( در سراى دنيا ) از نيكوكاران بودند .\r\n17 - آنها كمى از شبها را مىخوابيدند .\r\n18 - و در سحرگاهان استغفار مىكردند .\r\n19 - و در اموال آنها حقى براى سائل و محروم بود .\r\n\r\nتفسير : پاداش سحرخيزان نيكوكار\r\nدر تعقيب آيات گذشته كه سخن از دروغگويان جاهل و منكران قيامت و رستاخيز و عذاب آنها در ميان بود ، در آيات مورد بحث از مؤمنان پرهيزگار\r\n","description":"","footnote":"","page_name":" 319 ","page_number":319},
  {"content":"\r\nو اوصاف و پاداش آنها سخن مىگويد ، تا در مقايسه با يكديگر - آن چنان كه روش قرآن است - حقائق روشنتر شود .\r\nمىفرمايد : « پرهيزگاران در باغهاى بهشت و در ميان چشمه‌ها قرار دارند » ( * ( إِنَّ الْمُتَّقِينَ فِي جَنَّاتٍ وَعُيُونٍ ) * ) .\r\nدرست است كه باغ طبيعتا داراى نهرهاى آب است ، اما لطفش در اين است كه چشمه‌ها از درون خود باغ بجوشد ، و درختان را دائما مشروب كند ، اين امتيازى است كه باغهاى بهشت دارد ، نه يك نوع چشمه كه انواع مختلفى از چشمه‌ها در آن موجود است ( 1 ) .\r\nسپس به نعمتهاى ديگر بهشتى اشاره كرده و به صورت سربسته مىگويد :\r\n« آنچه را كه پروردگارشان به آنها مرحمت كرده دريافت مىدارند » ( * ( آخِذِينَ ما آتاهُمْ رَبُّهُمْ ) * ) .\r\nيعنى آنها با نهايت ميل و اشتياق و كمال رضا و رغبت و خشنودى اين مواهب الهى را پذيرا مىشوند .\r\nو در دنبال آيه مىافزايد اين پاداشهاى عظيم بى جهت نيست ، « آنها پيش از آن در سراى دنيا از نيكوكاران بودند » ( * ( إِنَّهُمْ كانُوا قَبْلَ ذلِكَ مُحْسِنِينَ ) * ) ( 2 ) .\r\n\r\n","description":"","footnote":"\r\n( 1 ) كلمه « فى » در مورد « جنات » مفهومش روشن است ، زيرا پرهيزكاران در درون بهشتند ، ولى در مورد « عيون » ( چشمه‌ها ) به اين معنى نيست كه در درون خود چشمه مىباشند ، بلكه در لابلاى چشمه سارها قرار دارند .\r\n( 2 ) منظور از « * ( قَبْلَ ذلِكَ ) * » چنان كه گفتيم قبل از قيامت و ورود در بهشت است ، يعنى در عالم دنيا ولى بعضى آن را به معنى قبل از ورود شرع گرفته‌اند ، اشاره به اينكه آنها به « مستقلات عقليه » حتى قبل از نزول وحى عمل مىكردند ولى اين معنى بعيد به نظر مىرسد .\r\n","page_name":" 320 ","page_number":320},
  {"content":"\r\nاحسان و نيكوكارى كه در اينجا آمده معنى وسيعترى دارد كه هم اطاعت خدا را شامل مىشود و هم انواع نيكيها به خلق خدا .\r\nآيات بعد به توضيح چگونگى نيكوكار بودن آنها پرداخته ، سه وصف را از ميان اوصاف آنها بيان مىكند .\r\nنخست اينكه : « آنها كمى از شبها را مىخوابيدند » ( * ( كانُوا قَلِيلًا مِنَ اللَّيْلِ ما يَهْجَعُونَ ) * ) .\r\n« يهجعون » از ماده « هجوع » به معنى خواب شبانه است .\r\nبعضى گفته‌اند منظور اين است كه آنها اكثر شب را بيدار بودند و كمى از شب را مىخوابيدند ، و به اصطلاح همواره شب زنده دار بودند .\r\nولى از آنجا كه اين حكم به صورت يك دستور عمومى براى پرهيزگاران و محسنين بعيد به نظر مىرسد اين تفسير مناسب نيست ، بلكه منظور اين است كه آنها كمتر اتفاق مىافتاد تمام شب را بخوابند ، و به تعبير ديگر « ليل » ( شب ) به صورت جنس و عموم در نظر گرفته شده .\r\nبنا بر اين همه شب بخشى را بيدار بودند و به عبادت و نماز شب مىپرداختند و شبهايى را كه تماما در خواب باشند و عبادت شبانه از آنها به كلى فوت شود كم بوده است .\r\nاين تفسير در حديثى از امام صادق ع نيز نقل شده است ( 1 ) .\r\nبراى اين آيه تفسيرهاى ديگرى ذكر كرده‌اند كه چون بعيد بود از بيان\r\n\r\n","description":"","footnote":"\r\n( 1 ) مرحوم « طبرى » در « مجمع البيان » به اين حديث اشاره كرده است ( جلد 9 صفحه 155 ) در تفسير صافى نيز اين حديث از كافى به اين صورت نقل شده : كانوا اقل الليالى يفوتهم لا يقومون فيها ( تفسير صافى ذيل آيه مورد بحث ) .\r\n","page_name":" 321 ","page_number":321},
  {"content":"\r\nآن خوددارى شد ( 1 ) .\r\nدومين وصف آنها را چنين بيان مىكند : « آنها پيوسته در سحرگاهان استغفار مىكردند » ( * ( وَبِالأَسْحارِ هُمْ يَسْتَغْفِرُونَ ) * ) .\r\nدر آخر شب كه چشم غافلان در خواب است ، و محيط از هر نظر آرام ، قال و غوغاى زندگى مادى فرو نشسته ، و عواملى كه فكر انسان را به خود مشغول دارد خاموش است برمىخيزند ، و به درگاه خدا مىروند ، در پيشگاه معبود به راز و نياز مىپردازند ، نماز مىخوانند ، و مخصوصا از گناهان خود استغفار مىكنند .\r\nبسيارى معتقدند كه منظور از استغفار در اينجا همان « نماز شب » است ، از اين جهت كه « قنوت نماز وتر » مشتمل بر استغفار است .\r\n« اسحار » جمع « سحر » ( بر وزن بشر ) در اصل به معنى « پوشيده و پنهان بودن » است ، و چون در ساعات آخر شب پوشيدگى خاصى بر همه چيز حاكم است « سحر » ناميده شده .\r\nواژه « سحر » ( بر وزن شعر ) نيز به چيزى گفته مىشود كه چهره حقائق را مىپوشاند و يا اسرار آن از ديگران پوشيده است .\r\nدر روايتى در تفسير « در المنثور » آمده است كه پيغمبر گرامى اسلام ص فرمود :\r\nان آخر الليل فى التهجد احب الى من اوله ، لان اللَّه يقول و بالاسحار هم\r\n\r\n","description":"","footnote":"\r\n( 1 ) « ما » در « ما يهجعون » ممكن است زائده و براى تاكيد باشد ، يا موصوله و يا مصدريه ( چنان كه در تفسير فخر رازى و الميزان آمده است ) هر چند بعضى تنها زائده و مصدريه را گفته‌اند ( چنان كه در تفسير قرطبى و روح البيان آمده است ) اما اينكه بعضى احتمال داده‌اند « نافيه » باشد بسيار بعيد به نظر مىرسد .\r\n","page_name":" 322 ","page_number":322},
  {"content":"\r\nيستغفرون :\r\n« آخر شب براى تهجد ( نماز شب ) نزد من محبوبتر است از آغاز آن ، زيرا خداوند مىفرمايد : پرهيزگاران در سحرگاهان استغفار مىكنند » ( 1 ) .\r\nو در حديث ديگرى از امام صادق ع مىخوانيم :\r\nكانوا يستغفرون اللَّه فى الوتر سبعين مرة فى السحر :\r\n« نيكوكاران بهشتى در نماز وتر به هنگام سحر هفتاد مرتبه از خدا طلب آمرزش مىكردند » ( 2 ) .\r\nسپس به سومين وصف پرهيزگاران بهشتى اشاره كرده ، مىافزايد : « در اموال آنها حقى براى سائل و محروم بود ( * ( وَفِي أَمْوالِهِمْ حَقٌّ لِلسَّائِلِ وَالْمَحْرُومِ ) * ) .\r\nتعبير به « حق » در اينجا يا به خاطر اين است كه خداوند بر آنها لازم شمرده است ( مانند زكات و خمس و سائر حقوق واجب شرعى ) و يا آنها خود بر خويشتن الزام كرده‌اند و تعهد نموده‌اند ، و در اين صورت غير حقوق واجب را نيز شامل مىگردد .\r\nبعضى معتقدند اين آيه تنها ناظر به قسم دوم است ، و حقوق واجب را شامل نمىشود ، زيرا حقوق واجب در اموال همه مردم است ، اعم از پرهيزگاران و غير آنها ، و حتى كفار ، بنا بر اين وقتى مىگويد : در اموال آنها چنين حقى است يعنى علاوه بر واجبات آنها بر خود لازم مىدانند كه در راه خدا از اموال خويش به سائلان و محرومان انفاق كنند ، ولى مىتوان گفت كه فرق نيكوكاران با ديگران آن است كه آنها اين حقوق را ادا مىكنند در حالى كه ديگران مقيد به آن نيستند .\r\nاين تفسير نيز گفته شده كه تعبير به « سائل » در مورد حقوق واجب است ، چرا كه حق سؤال و مطالبه دارد ، و تعبير به « محروم » در حقوق مستحبّ\r\n\r\n","description":"","footnote":"\r\n( 1 ) در المنثور جلد 6 صفحه 113 .\r\n( 2 ) « مجمع البيان » ذيل آيات مورد بحث .\r\n","page_name":" 323 ","page_number":323},
  {"content":"\r\nاست كه حق مطالبه در آن نيست .\r\n« فاضل مقداد » در « كنز العرفان » تصريح مىكند كه منظور از « حق معلوم » حقى است كه خود آنها در اموالشان قرار مىدهند ، و خويشتن را موظف به آن مىدانند ( 1 ) .\r\nنظير اين معنى در سوره معارج آيه 24 و 25 آمده است مىفرمايد : وَالَّذِينَ فِي أَمْوالِهِمْ حَقٌّ مَعْلُومٌ لِلسَّائِلِ وَالْمَحْرُومِ .\r\nو با توجه به اينكه حكم وجوب زكات در مدينه نازل شد ، و آيات اين سوره همگى مكى است نظر اخير تاييد مىشود .\r\nدر رواياتى كه از منابع اهل بيت ع رسيده نيز تاكيد شده كه منظور از « حق معلوم » چيزى غير از زكات واجب است .\r\nدر حديثى از امام صادق ع مىخوانيم :\r\nلكن اللَّه عز و جل فرض فى اموال الاغنياء حقوقا غير الزكاة ، فقال عز و جل : وَالَّذِينَ فِي أَمْوالِهِمْ حَقٌّ مَعْلُومٌ لِلسَّائِلِ ) * ، فالحق المعلوم غير الزكاة ، و هو شىء يفرضه الرجل على نفسه فى ماله . . . ان شاء فى كل يوم و ان شاء فى كل جمعة و ان شاء فى كل شهر . . . : « ولى خداوند متعال در اموال ثروتمندان حقوقى غير از زكات قرار داده ، از جمله اينكه فرموده است : در اموال آنها حق معلومى براى سائل و محروم است ، بنا بر اين » حق معلوم « غير از زكات است ، و آن چيزى است كه انسان شخصا بر خود لازم مىكند كه از مالش بپردازد . . . براى هر روز ، و يا اگر بخواهد در هر جمعه و يا در هر ماه . . . » ( 2 ) .\r\nدر اين زمينه احاديث متعدد ديگرى با تعبيرات مختلف از امام على بن\r\n\r\n","description":"","footnote":"\r\n( 1 ) « كنز العرفان » جلد 1 صفحه 226 .\r\n( 2 ) « وسائل الشيعه » جلد 6 صفحه 27 ( ابواب ما تجب فيه الزكات باب 7 حديث 2 ) .\r\n","page_name":" 324 ","page_number":324},
  {"content":"\r\nالحسين ع و امام باقر ع و امام صادق ع نقل شده است ( 1 ) .\r\nو به اين ترتيب تفسير آيه روشن است .\r\nدر اينكه ميان « سائل » و « محروم » چه تفاوتى است ؟ جمعى گفته‌اند :\r\n« سائل » كسى است كه از مردم تقاضاى كمك مىكند ، ولى « محروم » شخص آبرومندى است كه براى معيشت خود نهايت تلاش و كوشش را به خرج مىدهد اما دستش به جايى نمىرسد و كسب و كار و زندگيش بهم پيچيده است و با اين حال خويشتندارى كرده ، از كسى تقاضاى كمك نمىكند .\r\nاين همان كسى است كه از او تعبير به « محارف » مىشود ، زيرا در تفسير محارف در كتب لغت و روايات اسلامى آمده است « او كسى است كه هر قدر تلاش مىكند درآمدى به دست نمىآورد گويى راههاى زندگى به روى او بسته شده است » .\r\nبه هر حال اين تعبير اشاره به اين نكته است كه هرگز منتظر ننشينيد نيازمندان نزد شما آيند و تقاضاى كمك كنند ، بر شما است كه جستجو كنيد و افراد آبرومند محروم را كه به گفته قرآن ( بقره - 273 ) يَحْسَبُهُمُ الْجاهِلُ أَغْنِياءَ مِنَ التَّعَفُّفِ : « افراد بى خبر آنها را از شدت خويشتندارى غنى مىپندارند » پيدا كنيد ، و به آنها كمك نموده ، گره مشكلاتشان را بگشائيد و آبرويشان را حفظ نمائيد ، و اين دستور مهمى است كه براى حفظ حيثيت مسلمانان محروم بسيار مهم است .\r\nالبته اين افراد را ( به گفته قرآن در همان آيه بقره ) مىتوان از چهره هايشان شناخت تَعْرِفُهُمْ بِسِيماهُمْ .\r\nآرى گرچه خاموشند ولى در عمق چهره آنها نشانه‌هاى رنجهاى جانكاه\r\n\r\n","description":"","footnote":"\r\n( 1 ) همان مدرك .\r\n","page_name":" 325 ","page_number":325},
  {"content":"\r\nدرونى براى افراد آگاه آشكار است ، و « رنگ رخساره آنها از سر درونشان خبر مىدهد » .\r\n\r\nنكته‌ها :\r\n\r\n1 - توجه به « خدا » و « خلق خدا »\r\nآنچه از اوصاف براى « متقين » و « محسنين » در اين آيات آمده در حقيقت در دو بخش خلاصه مىشود توجه به خالق آن هم در ساعاتى كه از هر نظر آمادگى براى راز و نياز با او و حضور قلب فراهم است ، و عوامل اشتغال فكر و انصراف ذهن به حد اقل مىرسد ، يعنى در اواخر شب .\r\nو ديگر توجه به نيازهاى نيازمندان اعم از آنها كه نياز خود را ظاهر مىكنند يا مكتوم مىدارند .\r\nاين همان مطلبى است كه در آيات قرآن كرارا به آن توصيه شده است ، و آياتى كه « صلاة » و « زكات » را پشت سر هم مىشمرد و روى هر دو تكيه مىكند اشاره به همين مساله است ، چرا كه « صلاة » بارزترين مظهر پيوند با خالق است و « زكات » روشنترين راه پيوند با خلق خدا .\r\n\r\n2 - شب خيز كه عاشقان به شب راز كنند !\r\nبا اينكه نماز شب از نمازهاى نافله و مستحبّ است ، ولى كرارا در قرآن مجيد به آن اشاره شده ، و اين نشانه اهميت فوق العاده آن مىباشد ، تا آنجا كه قرآن آن را وسيله وصول به « مقام محمود » ( سوره اسراء - 79 ) و « مايه روشنى چشم » ( چنان كه در آيه 17 سوره الم سجده آمده ) شمرده است .\r\nدر روايات اسلامى نيز فوق العاده روى اين راز و نياز شبانه و بيدارى در\r\n","description":"","footnote":"","page_name":" 326 ","page_number":326},
  {"content":"\r\nسحرگاهان تكيه شده است :\r\nدر يك جا پيامبر ص آن را كفاره گناهان مىشمرد و مىفرمايد :\r\nيا على ثلاث كفارات ، منها التهجد بالليل و الناس نيام :\r\n« سه چيز است كه كفاره گناهان است يكى از آنها تهجد در شب است در حالى كه مردم در خوابند » ( 1 ) .\r\nدر حديث ديگرى از رسول خدا ص آمده است :\r\nاشراف امتى حملة القرآن و اصحاب الليل\r\n« شريفان امت من حاملان قرآنند و اصحاب عبادتهاى شبانه » ( 2 ) .\r\nو باز در حديث ديگرى در وصاياى آن حضرت به على ع آمده است كه چهار مرتبه تكرار فرمود :\r\nعليك بصلاة الليل :\r\n« نماز شب را هرگز ترك مكن » ( 3 ) .\r\nو از امام صادق ع در تفسير آيه مورد بحث ( * ( كانُوا قَلِيلًا مِنَ اللَّيْلِ ما يَهْجَعُونَ ) * ) چنين نقل شده :\r\nكانوا اقل الليالى تفوتهم لا يقومون فيها :\r\n« كمتر شبى بر آنها مىگذشت كه بيدار نشوند و عبادت نكنند » ( 4 ) .\r\nباز در حديث ديگرى آمده كه پيامبر ص فرمود :\r\nالركعتان فى جوف الليل احب الى من الدنيا و ما فيها :\r\n« دو ركعت نماز در دل شب از دنيا و آنچه در آن است نزد من محبوبتر است » ! ( 5 ) .\r\nو نيز در حديثى مىخوانيم كه امام صادق ع به « سليمان ديلمى » ( يكى از يارانش ) فرمود :\r\nلا تدع قيام الليل فان المغبون من حرم قيام الليل :\r\n« قيام شب را براى عبادت فراموش مكن ، مغبون است كسى كه از قيام شبانه محروم\r\n\r\n","description":"","footnote":"\r\n( 1 ) « وسائل الشيعه » جلد 5 صفحه 273 .\r\n( 2 ) « وسائل الشيعه » جلد 5 صفحه 275 .\r\n( 3 ) « وسائل الشيعه » جلد 5 صفحه 277 .\r\n( 4 ) « وسائل الشيعه » جلد 5 صفحه 279 .\r\n( 5 ) « بحار الانوار » جلد 87 صفحه 148 .\r\n","page_name":" 327 ","page_number":327},
  {"content":"\r\nگردد » ( 1 ) .\r\nالبته روايات در اين زمينه بسيار است و تعبيرات فوق العاده جالبى در آنها ديده مىشود ، مخصوصا نماز شب به عنوان يك وسيله مؤثر براى آمرزش گناهان ، بيدارى فكر و انديشه ، روشنايى دل ، و جلب رزق و روزى فراوان و تندرستى معرفى شده است كه اگر جمعآورى شود كتاب مستقلى خواهد شد ( 2 ) .\r\nدر اين زمينه در جلد 12 صفحه 227 ( ذيل آيه 79 سوره اسراء ) و در جلد 17 صفحه 154 ( ذيل آيه 17 سوره الم سجده ) بحثهاى ديگرى آورده‌ايم .\r\n\r\n3 - حق سائل و محروم\r\nقابل توجه اينكه در آيات فوق خوانديم هميشه در اموال نيكوكاران حقى براى سائل و محروم است ، اين تعبير به خوبى نشان مىدهد كه آنها خودشان را در برابر نيازمندان و محرومان مديون مىبينند ، و آنان را طلبكار و صاحب حق مىشمرند ، حقى كه به هر حال بايد پرداخته شود ، و هيچگونه منتى در پرداختن آن نيست ، درست مانند طلبهاى سائر طلبكاران .\r\nو چنان كه گفتيم قرائن مختلفى نشان مىدهد كه اين تعبير مربوط به زكات واجب و امثال آن نيست ، بلكه ناظر به انفاقهاى مستحبى مىباشد كه پرهيزگاران آن را دين خود مىشمرند ( 3 ) .\r\n\r\n","description":"","footnote":"\r\n( 1 ) « بحار الانوار » جلد 87 صفحه 146 .\r\n( 2 ) براى اطلاع از اين روايات به جلد 5 « وسائل الشيعه » ، و جلد اول « مستدرك الوسائل » و جلد 87 « بحار الانوار » مراجعه فرمائيد .\r\n( 3 ) نزول اين آيات در مكه ، و ورود اين حكم در خصوص نيكوكاران بهشتى ، و روايات ائمه اهل بيت ( ع ) قرائنى است كه حكايت از نظر داشتن اين آيات به غير زكات مىكند .\r\n","page_name":" 328 ","page_number":328},
  {"content":"\r\n\r\n[ سوره الذاريات ‹ 51 › : آيات 20 تا 23 
  ]\r\nوَ فِي الأَرْضِ آياتٌ لِلْمُوقِنِينَ ‹ 20 › وَفِي أَنْفُسِكُمْ أَ فَلا تُبْصِرُونَ ‹ 21 › وَفِي السَّماءِ رِزْقُكُمْ وَما تُوعَدُونَ ‹ 22 › فَوَ رَبِّ السَّماءِ وَالأَرْضِ إِنَّه لَحَقٌّ مِثْلَ ما أَنَّكُمْ تَنْطِقُونَ ‹ 23 ›\r\n\r\nترجمه :\r\n20 - و در زمين آياتى براى طالبان يقين است .\r\n21 - و در وجود خود شما ( نيز آياتى است ) آيا نمىبينيد ؟ ! 22 - روزى شما در آسمان است و آنچه به شما وعده داده مىشود .\r\n23 - سوگند به پروردگار آسمان و زمين كه اين مطلب حق است همانگونه كه شما سخن مىگوئيد !\r\n\r\nتفسير : نشانه‌هاى خدا در وجود شما است آيا نمىبينيد ؟\r\nدر تعقيب آيات پيشين كه پيرامون مساله معاد و صفات دوزخيان و بهشتيان سخن مىگفت در آيات مورد بحث ، سخن از نشانه‌هاى خدا در زمين و در وجود خود انسان است ، تا از يك سو به مساله توحيد و شناخت خدا و صفات او كه مبدء حركت به سوى همه خيرات است آشنا شوند ، و از سوى ديگر به قدرت او\r\n","description":"","footnote":"","page_name":" 329 ","page_number":329},
  {"content":"\r\nبر مساله معاد و زندگى پس از مرگ ، چرا كه خالق حيات در روى زمين و اينهمه عجائب و شگفتيها قادر بر تجديد حيات نيز مىباشد .\r\nنخست مىفرمايد : « در زمين نشانه‌هاى مهمى است براى آنها كه اهل يقينند و طالب حقند » ( * ( وَفِي الأَرْضِ آياتٌ لِلْمُوقِنِينَ ) * ) .\r\nبه راستى نشانه‌هاى حق و قدرت بى پايان و علم و حكمت نامحدود خدا در همين كره خاكى آن قدر فراوان است كه عمر هيچ انسانى كافى براى شناخت همه آنها نيست .\r\nحجم زمين ، فاصله آن با خورشيد ، حركت آن به دور خود ، و حركت آن به دور آفتاب ، و نيروى جاذبه و دافعه اى كه از آن حجم ، و اين حركت به وجود مىآيد ، و كاملا متعادل و معادل يكديگر است و هماهنگى تمام اينها با هم تا شرايط حيات را بر صفحه زمين فراهم سازد ، همه از آيات بزرگ خدا است .\r\nدر حالى كه اگر يكى از اين حركات و رابطه‌ها و ويژگيها كمترين تغييرى پيدا كند شرائط حيات و زندگى بر صفحه زمين بر هم مىخورد ، و موازنه‌ها به هم مىريزد .\r\nموادى كه زمين را تشكيل داده ، و منابع مختلفى كه در سطح و زير زمين براى حيات و زندگى آماده شده ، هر يك نشانه اى از نشانه‌هاى او است .\r\nكوه‌ها و دشتها ، دره و جنگلها ، رودها و چشمه‌ها كه هر كدام نقش مؤثرى در ادامه حيات و هماهنگ ساختن شرائط آن دارد نشانه‌هاى ديگرى است .\r\nصدها هزار نوع از گياهان و حشرات و حيوانات ( آرى صدها هزار نوع ) هر كدام با ويژگيها و عجائبش كه به هنگام مطالعه كتابهاى زمينشناسى و گياهشناسى و حيوانشناسى انسان را در حيرت فرو مىبرد آيات ديگرى است .\r\nدر گوشه و كنار اين كره خاكى اسرار جالبى است كه شايد كمتر كسى به آن توجه مىكند ولى نظر كنجكاو دانشمندان از آن پرده برداشته و عظمت\r\n","description":"","footnote":"","page_name":" 330 ","page_number":330},
  {"content":"\r\nآفريدگار را آشكار ساخته است .\r\nبد نيست در اينجا به گوشه اى از سخنان يكى از دانشمندان معروف جهان كه در اين زمينه مطالعات زيادى دارد گوش فرا دهيم :\r\n« كرسى موريسين » مىگويد : « در تنظيم عوامل طبيعى منتهاى دقت و ريزه كارى به كار رفته است ، مثلا اگر قشر خارجى كره زمين ده پا ضخيمتر از آنچه هست مىبود اكسيژن - يعنى ماده اصلى حيات - وجود پيدا نمىكرد ، يا هر گاه عمق درياها چند پا بيشتر از عمق فعلى بود آن وقت كليه اكسيژن و كربن زمين جذب مىشد و ديگر امكان هيچگونه زندگى نباتى و يا حيوانى در سطح خاك باقى نمىماند » .\r\nدر جاى ديگر در باره قشر هوايى كه اطراف زمين را فرا گرفته مىگويد :\r\n« اگر هواى اطراف زمين اندكى از آنچه هست رقيقتر مىبود ، شهابهاى ثاقب كه هر روز به مقدار چند ميليون عدد به سوى زمين جذب مىشوند و در همان فضاى خارج زمين ( بر اثر برخورد به قشر هوا ) منفجر و نابود مىشوند دائما به سطح زمين مىرسيدند و هر گوشه اى از آن را مورد اصابت قرار مىدادند ! و يا اگر سرعت حركت شهابها از آنچه هست كمتر مىبود ( هرگز بر اثر برخورد با هوا منفجر نمىشدند ) همه آنها به سطح زمين مىريختند و نتيجه خرابكارى آنها معلوم بود » .\r\nو در جاى ديگر مىگويد : « تنها بيست و يك درصد از هواى اطراف زمين اكسيژن است . . . اگر مقدار اكسيژن موجود در هوا به جاى بيست و يك درصد پنجاه درصد ، بود تمام مواد سوختنى اين عالم محترق مىشد ، و اگر جرقه اى به درختى در جنگلى مىرسيد ، تمام جنگل به طور كامل مىسوخت » ! غلظت هواى محيط زمين به اندازه اى است كه اشعه كيهانى را تا ميزانى كه براى رشد و نمو نباتات لازم است به طرف زمين عبور مىدهد ، و كليه ميكربهاى\r\n","description":"","footnote":"","page_name":" 331 ","page_number":331},
  {"content":"\r\nمضر را در همان فضا معدوم مىسازد ، و ويتامينهاى مفيد را ايجاد مىنمايد .\r\nيا وجود بخارهاى مختلفى كه در طى قرون متمادى از اعماق زمين برآمده و در هوا منتشر شده است و غالب آنها هم گازهاى سمى هستند ، معهذا هواى محيط زمين آلودگى پيدا نكرده ، و هميشه به همان حالت متعادل كه براى ادامه حيات انسانى مناسب باشد باقى مانده است .\r\nدستگاه عظيمى كه اين موازنه عجيب را ايجاد مىنمايد و تعادل را حفظ مىكند همان دريا و اقيانوس است كه مواد حياتى و غذايى و باران و اعتدال هوا و نباتات ، و بالآخره وجود خود انسان از منبع فيض آن سرچشمه مىگيرد .\r\nهر كس كه درك معانى مىكند بايد در مقابل عظمت دريا سر تعظيم فرود آورد و سپاسگزار موهبتهاى آن ( و آفريدگار دريا ) باشد ( 1 ) .\r\nدر آيه بعد مىافزايد : « در وجود خود شما نيز نشانه‌هاى خدا فراوان است » ( * ( وَفِي أَنْفُسِكُمْ ) * ) .\r\n« آيا چشم باز نمىكنيد و اينهمه آيات و نشانه‌هاى بارز حق را نمىبينيد » ؟ ! ( * ( أَ فَلا تُبْصِرُونَ ) * ) .\r\nبدون شك انسان اعجوبه عالم هستى است و آنچه در عالم كبير است در اين عالم صغير نيز وجود دارد ، بلكه عجائبى در آن است كه در هيچ جاى جهان نيست .\r\nعجب اينكه اين انسان با آن هوش و عقل و علم و اينهمه خلاقيت و ابتكارات و صنايع شگرف ، روز نخست به صورت نطفه كوچك و بى ارزشى بوده ، اما همين\r\n\r\n","description":"","footnote":"\r\n( 1 ) « راز آفرينش انسان » نوشته « كرسى موريس » ترجمه « محمد سعيدى » از صفحه 33 تا صفحه 36 .\r\n","page_name":" 332 ","page_number":332},
  {"content":"\r\nكه در عالم رحم قرار مىگيرد با سرعت عجيبى رو به تكامل مىرود ، روز به روز شكل عوض مىكند ، و لحظه به لحظه دگرگون مىشود ، و آن نطفه ناچيز در مدت كوتاهى به انسان كاملى تبديل مىگردد .\r\nيك سلول كه كوچكترين اجزاى بدن او است ساختمان تو بر تو و شگفت - آورى دارد كه به گفته دانشمندان معادل يك شهر صنعتى تشكيلات در آن است ! .\r\nيكى از علماى زيستشناس مىگويد : « اين شهر عظيم با هزاران در و دروازه جالب ، و هزاران كارخانه و انبار و شبكه لوله كشى ، و مركز فرماندهى با تاسيسات فراوان ( آنها ) و ارتباطات زياد ، و كارهاى مختلف حياتى ، آن هم در محدوده كوچك يك سلول ، از پيچيده ترين و شگفتانگيزترين شهرها است كه اگر ما بخواهيم تاسيساتى بسازيم كه همان اعمال را انجام دهد - و هرگز قادر نيستيم - بايد دهها هزار هكتار زمين را زير تاسيسات و ساختمانهاى مختلف و ماشين آلات پيچيده ببريم تا براى انجام چنان برنامه اى آماده گردد ، ولى جالب اينكه دستگاه آفرينش همه اينها را در مساحتى معادل » پانزده ميليونيم ميليمتر « قرار داده » ! ( 1 ) .\r\nدستگاه هايى كه در بدن انسان است مانند قلب و كليه و ريه و مخصوصا دهها هزار كيلومتر ! رگهاى درشت و باريك و حتى مويرگهايى كه با چشم ديده نمىشود ، و مسئول آبرسانى و تغذيه و تهويه « ده ميليون ميليارد » سلول تن انسان هستند ، و حواس مختلفى مانند بينايى و شنوايى و حواس ديگر هر كدام آيتى عظيم از آيات او است .\r\nو از همه مهمتر معماى « حيات » كه اسرار آن هم چنان ناشناخته مانده ،\r\n\r\n","description":"","footnote":"\r\n( 1 ) « سفرى به اعماق وجود انسان » ( بخش سلولها ) .\r\n","page_name":" 333 ","page_number":333},
  {"content":"\r\nو ساختمان روح و عقل انسان است كه عقول همه انسانها از درك آن عاجز است ، و اينجا است كه انسان بى اختيار لب به تسبيح و حمد و ثناى خدا مىگشايد و در پيشگاه عظمتش سر تعظيم فرود مىآورد ، و به اين اشعار مترنم مىشود :\r\n\r\nفيك يا اعجوبة الكون غدا الفكر كليلا\r\nانت حيرت ذوى اللب و بلبلت العقولا\r\n\r\n\r\nكلما قدم فكرى فيك شبرا فر ميلا\r\nناكصا يخبط فى عمياء لا يهدى سبيلا\r\n\r\n« در تو اى اعجوبه عالم هستى ( اى خداى بزرگ ) فكر خسته و وامانده شد » ! « تو صاحبان انديشه و مغز را حيران ساخته اى ، و عقول را بهم ريخته اى » ! « هر زمان فكر من يك وجب به تو نزديك مىشود يك ميل فرار مىكند » ( و از عظمت ذاتت در وحشتى بزرگ فرو مىرود ) .\r\n« آرى به عقب برمىگردد و در تاريكيها غرق مىشود ، و راهى به جلو پيدا نمىكند » ! در حديث آمده است كه پيغمبر گرامى اسلام ص فرمود :\r\nمن عرف نفسه فقد عرف ربه :\r\n« كسى كه خويش را بشناسد خداى خويش را شناخته است » ( 1 ) .\r\nآرى « خودشناسى » در تمام مراحل راه « خداشناسى » است .\r\nتعبير به « * ( أَ فَلا تُبْصِرُونَ ) * » ( آيا نمىبينيد ) تعبير لطيفى است ، يعنى اين آيات الهى در گرداگرد شما در درون جان شما ، در سراسر پيكر شما ، گسترده است ، اگر اندكى چشم باز كنيد مىبينيد ، و روح شما از درك عظمتش سيراب مىگردد .\r\n\r\n","description":"","footnote":"\r\n( 1 ) « سفينة البحار » جلد 2 صفحه 603 ماده « نفس » .\r\n","page_name":" 334 ","page_number":334},
  {"content":"\r\nدر سومين آيه مورد بحث به سومين بخش از نشانه‌هاى عظمت پروردگار و قدرت او بر معاد اشاره كرده مىفرمايد : « روزى شما در آسمان است ، و آنچه به شما وعده داده مىشود » ( * ( وَفِي السَّماءِ رِزْقُكُمْ وَما تُوعَدُونَ ) * ) .\r\nگرچه در بعضى از روايات اسلامى « رزق » در اين آيه به دانه‌هاى حياتبخش باران تفسير شده كه منبع هر خير و بركت در زمين است ، و آيه 5 سوره جاثيه نيز موافق آن است : وَما أَنْزَلَ اللَّه مِنَ السَّماءِ مِنْ رِزْقٍ فَأَحْيا بِه الأَرْضَ بَعْدَ مَوْتِها : « آنچه خدا از آسمان از رزق نازل كرده و به وسيله آن زمينهاى مرده را احياء فرموده است » ولى اين معنى مىتواند يكى از مصداقهاى روشن آيه باشد در حالى كه گستردگى مفهوم رزق هم باران را شامل مىشود ، هم نور آفتاب را كه از آسمان به سوى ما مىآيد و نقش آن در حيات و زندگى فوق العاده حساس است ، و همچنين هوا را كه مايه حيات همه موجودات زنده است .\r\nاينها همه در صورتى است كه « سماء » را به معنى همين آسمان ظاهرى تفسير كنيم ، ولى بعضى از مفسران « سماء » را به معنى عالم غيب و ما وراء طبيعت و لوح محفوظ گرفته‌اند كه تقدير ارزاق انسانها از آنجا مىشود .\r\nالبته جمع ميان هر دو معنى ممكن است ، هر چند تفسير اول روشنتر به نظر مىرسد .\r\nو اما جمله « * ( ما تُوعَدُونَ ) * » ( آنچه به شما وعده داده مىشود ) مىتواند تاكيدى بر مساله رزق و وعده الهى در اين زمينه بوده باشد ، و يا به معنى بهشت موعود چرا كه در آيه 15 « وَالنَّجْمِ » مىخوانيم : عِنْدَها جَنَّةُ الْمَأْوى : « بهشت موعود نزد سدرة المنتهى در آسمانها است » و يا اشاره به هر گونه خير و بركت يا عذابى است كه از آسمان نازل مىگردد ، و يا ناظر به همه اين مفاهيم است ، چرا كه جمله « * ( ما تُوعَدُونَ ) * » مفهومش وسيع و گسترده است .\r\nبه هر حال اين سه آيه ترتيب لطيفى دارد : آيه نخست از عوامل وجود\r\n","description":"","footnote":"","page_name":" 335 ","page_number":335},
  {"content":"\r\nانسان در كره زمين سخن مىگويد ، و آيه دوم از خود وجود انسان ، و آيه سوم از عوامل دوام و بقاء او .\r\nاين نكته نيز قابل توجه است : چيزى كه مانع بصيرت آدمى مىشود ، و او را از مطالعه اسرار آفرينش ، اسرار زمين و شگفتيهاى وجود خودش باز مىدارد همان حرص براى روزى است ، خداوند در آيه اخير به انسان اطمينان مىدهد كه روزى او تضمين شده است ، تا بتواند با خيال راحت به شگفتيهاى جهان هستى بنگرد ، و جمله « * ( أَ فَلا تُبْصِرُونَ ) * » در مورد او تحقق يابد .\r\nلذا براى تاكيد اين مطلب در آخرين آيه مورد بحث سوگند ياد كرده مىگويد : « به خداى آسمان و زمين سوگند كه اين مطلب حق است ، درست همانگونه كه شما سخن مىگوئيد » ( * ( فَوَ رَبِّ السَّماءِ وَالأَرْضِ إِنَّه لَحَقٌّ مِثْلَ ما أَنَّكُمْ تَنْطِقُونَ ) * ) .\r\nكار بجايى رسيده است كه خداوند با آن عظمت و قدرتش براى اطمينان دادن به بندگان شكاك و دير باور و ضعيف النفس و حريص سوگند ياد مىكند كه آنچه به شما در زمينه رزق و روزى و وعده‌هاى ثواب و عقاب قيامت وعده داده شده همه حق است ، و هيچ شك و ترديدى در آن نيست ( 1 ) .\r\nتعبير به « * ( مِثْلَ ما أَنَّكُمْ تَنْطِقُونَ ) * » ( همانگونه كه سخن مىگوئيد ) تعبير لطيف و حساب شده اى است كه از محسوسترين اشياء سخن مىگويد ، چرا كه گاهى خطا در باصره يا سامعه انسان واقع مىشود ، اما در سخن گفتن چنين\r\n\r\n","description":"","footnote":"\r\n( 1 ) در اينكه مرجع ضمير « انه » چيست ؟ در ميان مفسران گفتگو است ، بعضى گفته‌اند : به « رزق » بازمىگردد ، و بعضى به « * ( ما تُوعَدُونَ ) * » و بعضى آن را به پيامبر ( ص ) و قرآن بازگردانده‌اند ولى تفسير اول از همه مناسبتر است .\r\n","page_name":" 336 ","page_number":336},
  {"content":"\r\nخطايى راه ندارد كه انسان احساس كند سخن گفته در حالى كه سخن نگفته باشد ، لذا قرآن مىگويد : همان اندازه كه سخن گفتن شما برايتان محسوس است و واقعيت دارد رزق و وعده‌هاى الهى نيز همين گونه است ! از اين گذشته مساله سخن گفتن خود يكى از بزرگترين روزيها و مواهب پروردگار است كه هيچ موجود زنده اى جز انسان از آن برخوردار نشده است ، و نقش سخن گفتن در زندگى اجتماعى انسانها و تعليم و تربيت و انتقال علوم و دانشها و حل مشكلات زندگى بر كسى پوشيده نيست .\r\n\r\nنكته‌ها :\r\n\r\n1 - داستان تكان دهنده اصمعى\r\n« زمخشرى » در تفسير « كشاف » از « اصمعى » ( 1 ) نقل مىكند از مسجد بصره بيرون آمدم ، ناگاه چشمم به يك عرب بيابانى افتاد كه بر مركبش سوار بود ، با من روبرو شد و گفت : از كدام قبيله اى ؟ گفتم از « بنى اصمع » گفت :\r\nاز كجا مىآيى ؟ گفتم از آنجا كه كلام خداوند رحمان را مىخوانند ، گفت براى من هم بخوان ! من آياتى از سوره و الذاريات را براى او خواندم ، تا به آيه « و * ( فِي السَّماءِ رِزْقُكُمْ ) * » رسيدم ، گفت كافى است ، برخاست و شترى را كه با خود داشت نحر كرد ، و گوشت آن را در ميان نيازمندانى كه مىآمدند و مىرفتند تقسيم نمود ، شمشير و كمانش را نيز شكست و كنار انداخت و پشت كرد و رفت . اين داستان گذشت .\r\n\r\n","description":"","footnote":"\r\n( 1 ) نام او « عبد الملك ابن قريب » بوده ، در ايام هارون الرشيد مىزيست ، حافظه وى عجيب و اطلاعاتى گسترده از تاريخ و ادبيات و اشعار عرب داشت ، و در سال 216 در بصره وفات كرد ( الكنى و الالقاب ج 2 صفحه 37 ) .\r\n","page_name":" 337 ","page_number":337},
  {"content":"\r\nهنگامى كه با « هارون الرشيد » به زيارت خانه خدا رفتم مشغول طواف بودم ناگهان ديدم كسى با صداى آهسته مرا صدا مىزند نگاه كردم ديدم همان مرد عرب است ، لاغر شده ، و رنگ صورتش زرد گشته است ( پيدا بود كه عشقى آتشين بر او چيره گشته و او را بيقرار ساخته است ) به من سلام كرد و خواهش نمود بار ديگر همان سوره « ذاريات » را براى او بخوانم ، وقتى به همان آيه رسيدم فريادى كشيد و گفت ما وعده خداوند خود را به خوبى يافتيم ، سپس افزود آيا بعد از اينهم آيه اى هست من آيه بعد را خواندم : * ( فَوَ رَبِّ السَّماءِ وَالأَرْضِ إِنَّه لَحَقٌّ ) * بار ديگر صيحه زد و گفت : يا سبحان اللَّه من ذا الذى اغضب الجليل حتى حلف يصدقوه بقوله حتى ألجئوه الى اليمين ؟ ! : « براستى عجيب است ، چه كسى خداوند جليل را به خشم آورده كه اين چنين سوگند ياد مىكند آيا سخن او را باور نكرده‌اند كه ناچار از سوگند شده » ؟ ! اين جمله را سه بار تكرار كرد و بر زمين افتاد و مرغ روحش به آسمان پرواز كرد ( 1 ) .\r\n\r\n2 - بهشت كجاست ؟\r\nچنان كه در تفسير آيات گفتيم بعضى جمله « * ( وَما تُوعَدُونَ ) * » را به معنى بهشت تفسير كرده‌اند ، و گفته‌اند از اين آيه استفاده مىشود كه بهشت در آسمانها است ، ولى اين سخن با آنچه در آيه 133 سوره آل عمران آمده است كه مىگويد « بهشت به وسعت آسمانها و زمين است » سازگار به نظر نمىرسد .\r\nو چنان كه گفتيم اين تفسير براى جمله « ما توعدون » مسلم نيست ، بلكه ممكن است اشاره به وعده رزق يا عذابهاى آسمانى باشد .\r\nو اگر در آيه 15 سوره نجم آمده است كه « جنة الماوى » در آسمان در\r\n\r\n","description":"","footnote":"\r\n( 1 ) « تفسير كشاف » جلد 4 صفحه 400 .\r\n","page_name":" 338 ","page_number":338},
  {"content":"\r\nكنار « سدرة المنتهى » است ، دليلى بر اين معنى نخواهد بود ، زيرا « جنة الماوى » بخشى از باغهاى بهشت است نه تمام بهشت ( دقت كنيد ) .\r\n\r\n3 - بهره گيرى از نشانه‌هاى حق آمادگى لازم دارد\r\nهنگامى كه آيات قرآن سخن از اسرار آفرينش و نشانه‌هاى خدا در عالم هستى مىگويد گاه مىفرمايد : اينها نشانه هايى است براى كسانى كه مىشنوند ( لِقَوْمٍ يَسْمَعُونَ ) ( يونس 67 ) .\r\nو گاه مىگويد : براى آنهايى كه تفكر مىكنند ( لِقَوْمٍ يَتَفَكَّرُونَ ) ( رعد 3 ) .\r\nگاه مىفرمايد : براى كسانى كه تعقل مىكنند ( لِقَوْمٍ يَعْقِلُونَ ) ( رعد 4 ) .\r\nگاه مىگويد : براى كسانى كه بسيار شكيبا و شكرگزارند ( لِكُلِّ صَبَّارٍ شَكُورٍ ) ( ابراهيم 5 ) .\r\nگاه مىفرمايد : براى كسانى كه ايمان دارند ( لِقَوْمٍ يُؤْمِنُونَ ) ( نحل 79 ) .\r\nگاه مىگويد : براى همه صاحبان مغز ( لآياتٍ لأُولِي النُّهى ) ( طه 54 ) .\r\nگاه مىفرمايد : براى آنها كه هوش سرشار دارند ( لآياتٍ لِلْمُتَوَسِّمِينَ ) ( حجر 75 ) .\r\nو بالآخره گاهى مىگويد : براى دانشمندان ( لآياتٍ لِلْعالِمِينَ ) ( روم 22 ) .\r\nو در آيات مورد بحث مىگويد : « آيا نمىبينيد » ؟ يعنى آيات خدا در زمين و در درون وجود شما براى كسانى كه چشم بينا دارند روشن است .\r\nاين تعبيرات به خوبى نشان مىدهد كه براى استفاده و بهره گيرى از آيات بى شمار و نشانه‌هاى بسيار كه براى وجود پاك او در سراسر عالم آفرينش وجود\r\n","description":"","footnote":"","page_name":" 339 ","page_number":339},
  {"content":"\r\nدارد زمينه آماده اى لازم است ، چشمى بينا ، گوشى شنوا ، فكرى بيدار ، و دلى هشيار و روحى آماده پذيرش و تشنه حقايق لازم است ، و گرنه ممكن است انسان سالها در لابلاى اين آيات زندگى كند اما همچون حيوانات جز اصطبل و علف نشناسد .\r\n\r\n4 - رزق حق است\r\nاز جمله امورى كه نظام دقيقى بر آن حاكم است همين مساله روزى است كه در آيات مورد بحث اشارات واضحى به آن شده است ، درست است كه تلاش و كوشش شرط بهره گيرى از مواهب زندگى است ، و تنبلى و سستى مايه محروميت و درماندگى مىباشد ، ولى اينهم اشتباه است كه گمان كنيم با حرص و ولع و كارهاى بى رويه روزى انسان افزون مىشود ، و با عفت و متانت و خويشتندارى روزى كم خواهد شد .\r\nدر احاديث اسلامى تعبيرات جالبى در اين زمينه ديده مىشود .\r\nدر حديثى از رسول خدا ص مىخوانيم :\r\nان الرزق لا يجره حرص حريص ، و لا يصرفه كره كاره :\r\n« روزى از سوى خداوند مقدر شده ، نه حرص حريص آن را جلب مىكند ، و نه اكراه افراد آن را منع مىنمايد » ( 1 ) .\r\nدر حديث ديگرى از امام صادق ع آمده است كه در پاسخ كسى كه تقاضاى موعظه كرده بود فرمود : « و ان كان الرزق مقسوما فالحرص لما ذا ؟ . . . « هر گاه رزق قسمت شده است حرص براى چيست ( 2 ) . . . » ؟ .\r\nهدف از اين بيانات اين نيست كه جلو تلاش را بگيرد بلكه افراد حريص را با توجه به مقدر بودن رزق از حرصشان بازمىدارد .\r\nاين نكته نيز قابل توجه است كه در احاديث اسلامى امور زيادى به عنوان\r\n\r\n","description":"","footnote":"\r\n( 1 و 2 ) « نور الثقلين » جلد 5 صفحه 126 .\r\n","page_name":" 340 ","page_number":340},
  {"content":"\r\nوسيله جلب روزى يا موانع آن معرفى شده كه هر يك به نوبه خود سازنده است .\r\nدر حديثى از امام صادق ع مىخوانيم :\r\nو الذى بعث جدى بالحق نبيا ان اللَّه تبارك و تعالى يرزق العبد على قدر المروة ، و ان المعونة تنزل على قدر شدة البلاء :\r\n« سوگند به كسى كه جدم را به حق به نبوت مبعوث كرده است كه خداوند متعال انسان را به قدر مروت و شخصيتش روزى مىدهد ، و كمك پروردگار متناسب با شدت بلا و حادثه است » ( 1 ) .\r\nدر حديث ديگرى از همان حضرت آمده است :\r\nكف الاذى و قلة الصخب يزيدان فى الرزق :\r\n« ترك آزار مردم و جار و جنجال ، روزى را افزايش مىدهد . ( 2 ) »\r\nاز پيامبر اسلام ص نيز نقل شده است كه فرمود :\r\nالتوحيد نصف الدين و استنزل الرزق بالصدقة :\r\n« توحيد نيمى از دين است ، و روزى را از طريق انفاق در راه خدا بر خود نازل كن » ! ( 3 ) .\r\nو همچنين امور ديگرى مانند تميز كردن اطراف خانه ، و شستشو و تميز كردن ظروف از اسباب افزايش روزى معرفى شده است .\r\n\r\n","description":"","footnote":"\r\n( 1 ) نور الثقلين جلد 5 صفحه 125 ( حديث 31 ) .\r\n( 2 و 3 ) همان مدرك صفحه 126 ( حديث 35 و 37 ) .\r\n","page_name":" 341 ","page_number":341},
  {"content":"\r\n\r\n[ سوره الذاريات ‹ 51 › : آيات 24 تا 30 
  ]\r\nهَلْ أَتاكَ حَدِيثُ ضَيْفِ إِبْراهِيمَ الْمُكْرَمِينَ ‹ 24 › إِذْ دَخَلُوا عَلَيْه فَقالُوا سَلاماً قالَ سَلامٌ قَوْمٌ مُنْكَرُونَ ‹ 25 › فَراغَ إِلى أَهْلِه فَجاءَ بِعِجْلٍ سَمِينٍ ‹ 26 › فَقَرَّبَه إِلَيْهِمْ قالَ أَ لا تَأْكُلُونَ ‹ 27 › فَأَوْجَسَ مِنْهُمْ خِيفَةً قالُوا لا تَخَفْ وَبَشَّرُوه بِغُلامٍ عَلِيمٍ ‹ 28 ›\r\nفَأَقْبَلَتِ امْرَأَتُه فِي صَرَّةٍ فَصَكَّتْ وَجْهَها وَقالَتْ عَجُوزٌ عَقِيمٌ ‹ 29 › قالُوا كَذلِكَ قالَ رَبُّكِ إِنَّه هُوَ الْحَكِيمُ الْعَلِيمُ ‹ 30 ›\r\n\r\nترجمه :\r\n24 - آيا خبر مهمانهاى بزرگوار ابراهيم به تو رسيده است ؟\r\n25 - در آن زمان كه بر او وارد شدند و گفتند : سلام بر تو ! او گفت سلام بر شما كه جمعيتى ناشناخته‌ايد ! 26 - و به دنبال آن پنهانى به سوى خانواده خود رفت و گوساله فربه ( و بريانى را براى\r\n","description":"","footnote":"","page_name":" 342 ","page_number":342},
  {"content":"\r\nآنها ) آورد .\r\n27 - و آن را نزديك آنها گذارد ( ولى با تعجب ديد دست به سوى غذا نمىبرند ) گفت ! آيا شما غذا نمىخوريد ؟\r\n28 - و از اين كار احساس وحشت كرد ، گفتند : نترس ( ما رسولان پروردگار توايم ) و او را بشارت به تولد پسرى دانا و هوشيار دادند .\r\n29 - در اين هنگام همسرش جلو آمد در حالى كه ( از خوشحالى و تعجب ) فرياد مىكشيد و به صورت خود زد و گفت ( آيا پسرى خواهم آورد در حالى كه ) پير زنى نازا هستم ؟ ! 30 - گفتند پروردگارت چنين گفته است ، و او حكيم و داناست .\r\n\r\nتفسير : ميهمانان ابراهيم ( ع )\r\nاز اين آيات به بعد گوشه هايى از سرگذشت انبياء و اقوام پيشين براى تاكيد و تاييد مطالب گذشته مطرح مىشود ، و نخستين فراز آن سرگذشت فرشتگانى است كه براى عذاب قوم لوط در شكل آدميان بر ابراهيم ع ظاهر شدند ، و او را بشارت به تولد فرزندى دادند با اينكه ابراهيم به سن پيرى رسيده بود و همسرش نيز مسن و نازا بود .\r\nاز يك سو عطا كردن اين فرزند برومند در اين سن و سال به اين پدر و مادر پير و فرتوت تاكيدى است براى آنچه در باره مقدر بودن ساير روزىها كه در آيات گذشته آمد .\r\nو از سوى ديگر دليلى است بر قدرت و توانايى حق ، و آيتى است از آيات خداشناسى كه در آيات گذشته از آن بحث شده است .\r\nو از سوى سوم بشارتى است براى اقوام با ايمان كه مشمول حمايت حق هستند ، همان گونه كه آيات بعد كه سخن از عذاب هولناك قوم لوط مىگويد\r\n","description":"","footnote":"","page_name":" 343 ","page_number":343},
  {"content":"\r\nهشدار و تهديدى است براى مجرمان بى ايمان .\r\nنخست روى سخن را به پيامبر كرده ، مىفرمايد : « آيا داستان و خبر مهمانهاى بزرگوار ابراهيم به تو رسيده است » ؟ ! ( * ( هَلْ أَتاكَ حَدِيثُ ضَيْفِ إِبْراهِيمَ الْمُكْرَمِينَ ) * ) ( 1 ) .\r\nتعبير به « مكرمين » ( اكرام شدگان ) يا به خاطر اين است كه اين فرشتگان ماموران حق بودند ، و در آيه 26 سوره انبياء نيز در باره فرشتگان مىخوانيم : بَلْ عِبادٌ مُكْرَمُونَ « آنها بندگانى هستند محترم » و يا به خاطر احتراماتى است كه ابراهيم براى آنها قائل شد و يا به هر دو جهت .\r\nسپس به شرح حال آنها پرداخته ، مىگويد : « آن زمان كه بر ابراهيم وارد شدند و گفتند : سلام بر تو ! او گفت : سلام بر شما كه جمعيتى ناشناخته‌ايد » ! ( * ( إِذْ دَخَلُوا عَلَيْه فَقالُوا سَلاماً قالَ سَلامٌ قَوْمٌ مُنْكَرُونَ ) * ) ( 2 ) .\r\nبعضى گفته‌اند ابراهيم ع مساله ناشناخته بودن آنها را در درون دل گفت ، نه به صورت آشكار ( چرا كه اين سخن با مساله احترام مهمان سازگار نيست ) .\r\nولى اين معمول است كه گاهى ميزبان در عين احترام به ميهمان مىگويد :\r\n\r\n","description":"","footnote":"\r\n( 1 ) « ضيف » معنى وصفى دارد ، و بر مفرد و جمع اطلاق مىشود ، و لذا با « مكرمين » كه جمع است توصيف شده و اين كه بعضى گفته‌اند مصدر است و تثنيه و جمع ندارد درست به نظر نمىرسد ، ولى به گفته « زمخشرى » در « كشاف » چون در اصل مصدر بوده ، بعد از آن كه معنى وصفى به خود گرفت نيز در مفرد و جمع هر دو استعمال مىشود . ( دقت كنيد )\r\n( 2 ) « سلاما » منصوب به فعل محذوفى است و در تقدير چنين است « نسلم عليكم سلاما » و سلام « مبتداء » است و « خبر » آن محذوف است ، و در اصل « عليكم سلام » ( يا سلام عليكم ) بوده است گويا ابراهيم ( ع ) مىخواست تحيتى بالاتر از تحيت آنها بگويد ، زيرا « جمله اسميه » دلالت بر ثبات و دوام دارد ( تفسير كشاف ج 4 ص 401 ) .\r\n","page_name":" 344 ","page_number":344},
  {"content":"\r\nولى من نمىدانم شما را كجا ديده‌ام ؟ و به نظرم زياد آشنا نيستيد ، بنا بر اين مىتوان ظاهر آيه را حفظ كرد كه ابراهيم اين سخن را آشكارا گفته است ، هر چند احتمال اول نيز بعيد به نظر نمىرسد ، بخصوص اينكه پاسخى از ناحيه ميهمانان در معرفى خود در اينجا ديده نمىشود ، و اگر ابراهيم چنين سخنى را آشكارا گفته بود لا بد آنها پاسخى به آن مىدادند .\r\nبه هر حال ابراهيم ميهماننواز و پر سخاوت ، براى پذيرايى ميهمانان خود فورا دست به كار شد ، « پنهانى به سوى خانواده خود رفت و گوساله اى فربه و بريانى براى آنها آورد » ( * ( فَراغَ إِلى أَهْلِه فَجاءَ بِعِجْلٍ سَمِينٍ ) * ) .\r\n« راغ » چنان كه راغب در مفردات مىگويد از « روغ » ( بر وزن شوق ) به معنى حركت كردن توأم با يك نقشه پنهانى است .\r\nچرا ابراهيم چنين كرد ؟ براى اينكه ممكن بود اگر ميهمانان متوجه شوند مانع از چنين پذيرايى پر هزينه اى گردند .\r\nاما چرا ابراهيم ميهمانهاى معدود كه به گفته بعضى سه نفر و حد اكثر دوازده نفر بودند ( 1 ) غذاى فراوان و مفصل تهيه كرد ، اين به خاطر آن است كه معمولا اشخاص سخاوتمند هر گاه ميهمانى براى آنها فرا رسد تنها به اندازه ميهمانان غذا تهيه نمىكنند ، بلكه غذايى فراهم مىسازند كه علاوه بر ميهمانان تمام كسانى كه براى آنان كار مىكنند در آن شريك و سهيم باشند ، و حتى همسايگان و نزديكان و اطرافيان ديگر را هم در نظر مىگيرند ، بنا بر اين هرگز چنين غذاى اضافى اسراف محسوب نمىشود ، و اين معنى امروز هم در ميان بسيارى از عشاير و آنها كه به شكل سنتى سابق زندگى مىكنند ديده مىشود .\r\n\r\n","description":"","footnote":"\r\n( 1 ) اقتباس از « روح البيان » و « حاشيه تفسير صافى » ذيل آيات مورد بحث .\r\n","page_name":" 345 ","page_number":345},
  {"content":"\r\n« عجل » ( بر وزن طفل ) به معنى گوساله است ( و اينكه بعضى گفته‌اند به معنى گوسفند است با متون لغت سازگار نيست ) اين واژه در اصل از ماده « عجله » گرفته شده ، زيرا اين حيوان در اين سن و سال حركات عجولانه اى دارد كه وقتى بزرگ شد به كلى آن را كنار مىگذارد .\r\n« سمين » به معنى فربه است ، و انتخاب چنين گوساله اى براى احترام به ميهمانان ، و استفاده بيشتر اطرافيان بوده است .\r\nدر آيه 69 سوره هود آمده است كه اين گوساله بريان بود ( بِعِجْلٍ حَنِيذٍ ) هر چند آيه مورد بحث در اين باره سخنى نمىگويد ، اما منافاتى با آن ندارد .\r\n« ابراهيم شخصا اين غذا را براى ميهمانان آورد و نزديك آنها گذارد » ( * ( فَقَرَّبَه إِلَيْهِمْ ) * ) .\r\nولى با كمال تعجب مشاهده كرد كه آنها دست به سوى غذا نمىبرند ، « گفت آيا غذا نمىخوريد » ؟ ! ( * ( قالَ أَ لا تَأْكُلُونَ ) * ) .\r\nابراهيم تصور مىكرد آنها از جنس بشرند « و هنگامى كه ديد دست به سوى غذا نمىبرند در دل احساس وحشت كرد » ( * ( فَأَوْجَسَ مِنْهُمْ خِيفَةً ) * ) .\r\nزيرا در آن زمان - و امروز هم در ميان بسيارى از اقوام كه پاىبند به اخلاق سنتى هستند - هر گاه كسى از غذاى ديگرى بخورد به او آزارى نمىرساند و خيانتى نمىكند ، و آنجا كه نمك خورند نمكدان را نمىشكنند ، و لذا اگر ميهمان دست به غذا نبرد اين گمان پيدا مىشد كه او براى كار خطرناكى آمده است . اين ضرب المثل نيز در عرب معروف است كه مىگويند « من لم ياكل طعامك لم يحفظ ذمامك » : « كسى كه غذاى تو را نخورد به پيمان تو وفا نخواهد كرد » .\r\n","description":"","footnote":"","page_name":" 346 ","page_number":346},
  {"content":"\r\n« ايجاس » از ماده « وجس » ( بر وزن مكث ) در اصل به معنى صداى مخفى است ، به همين مناسبت « ايجاس » به معنى احساس پنهانى و درونى آمده ، گويى انسان صدايى را از درون خود مىشنود و هنگامى كه با « خيفة » همراه شود به معنى احساس ترس است .\r\nدر اينجا ميهمانان - همانگونه كه در سوره هود آيه 70 آمده است - « به او گفتند نترس » و به او اطمينان خاطر دادند ( * ( قالُوا لا تَخَفْ ) * ) .\r\nسپس مىافزايد : « او را بشارت به تولد پسرى دانا دادند » ( * ( وَبَشَّرُوه بِغُلامٍ عَلِيمٍ ) * ) .\r\nبديهى است فرزند به هنگام تولد « عالم » نيست ، اما ممكن است استعدادى در او باشد كه در آينده عالم و دانشمند بزرگى شود ، و منظور در اينجا همين است .\r\nدر اينكه اين فرزند « اسماعيل » بوده يا « اسحاق » ؟ در ميان مفسران گفتگو است ، هر چند مشهور اين است كه « اسحاق » بوده .\r\nولى اين احتمال كه اسماعيل باشد با توجه به آيه 71 سوره هود كه مىگويد :\r\nفَبَشَّرْناها بِإِسْحاقَ درست به نظر نمىرسد ، بنا بر اين شكى نيست زنى كه در آيات بعد سخن از او به ميان مىآيد همسر ابراهيم « ساره » و اين فرزند « اسحاق » است .\r\n« در اين هنگام همسر ابراهيم جلو آمد در حالى كه از خوشحالى و تعجب فرياد مىكشيد به صورت خود زد و گفت : آيا با اينكه من پير زنى نازايم صاحب فرزندى خواهم شد » ؟ ! ( * ( فَأَقْبَلَتِ امْرَأَتُه فِي صَرَّةٍ فَصَكَّتْ وَجْهَها وَقالَتْ عَجُوزٌ عَقِيمٌ ) * ) .\r\nدر آيه 72 سوره هود نيز مىخوانيم : قالَتْ يا وَيْلَتى أَ أَلِدُ وَأَنَا عَجُوزٌ وَهذا بَعْلِي شَيْخاً : « گفت : اى واى بر من ! آيا من فرزندى مىآورم در حالى\r\n","description":"","footnote":"","page_name":" 347 ","page_number":347},
  {"content":"\r\nكه پير زنم ، و اين شوهرم پير مردى است ، اين راستى چيز عجيبى است « ! بنا بر اين فرياد او فريادى از روى تعجب و توأم با شادى بوده است .\r\nواژه « صرة » از ماده « صر » ( بر وزن شر ) در اصل به معنى بستن و بهم بستگى است ، و به فرياد شديد و همچنين جمعيت متراكم نيز گفته مىشود ، چرا كه داراى شدت و بهم پيوستگى است ، به بادهاى شديد و سرد « صرصر » مىگويند چرا كه انسانها را به هم مىپيچد ، و « صرورة » به زن يا مردى مىگويند كه هنوز حج بجا نياورده ، و يا تصميم بر ازدواج ندارد ، چرا كه يك نوع بستگى و امتناع در آنها است ، و در آيه مورد بحث به همان معنى فرياد شديد است .\r\n« صكت » از ماده « صك » ( بر وزن شك ) به معنى زدن شديد ، يا به صورت زدن است ، و منظور در اينجا اين است كه همسر ابراهيم هنگامى كه نويد تولد فرزندى را شنيد ، همانگونه كه عادت زنان است ، دستها را از شدت تعجب و حيا به صورت زد .\r\nطبق گفته بعضى از مفسران ، و همچنين سفر تكوين تورات ، همسر ابراهيم در آن وقت نود سال يا بيشتر داشت ، و خود ابراهيم حدود يكصد سال يا بيشتر ! ولى قرآن در آيه بعد پاسخ فرشتگان را به او نقل مىكند : « گفتند :\r\nپروردگارت چنين گفته است و او حكيم و دانا است « ( * ( قالُوا كَذلِكَ قالَ رَبُّكِ إِنَّه هُوَ الْحَكِيمُ الْعَلِيمُ ) * ) .\r\nگرچه تو پير زن فرتوتى هستى و شوهرت نيز چنين است ، اما هنگامى كه فرمان پروردگار تو صادر شود و اراده اش به چيزى تعلق گيرد بدون ترديد تحقق مىيابد .\r\n","description":"","footnote":"","page_name":" 348 ","page_number":348},
  {"content":"\r\nحتى آفرينش جهان عظيمى همانند اين جهان با امر « كن » ( موجود باش ) براى او سهل و آسان است .\r\nتعبير به « حكيم » و « عليم » اشاره به اين است كه نياز ندارد تو از سن پيرى و نازايى خودت يا كهنسال بودن همسرت خبر دهى ، خدا همه اينها را مىداند و اگر تا كنون به شما فرزندى نداده و در اواخر عمر مرحمت مىكند آن هم حكمتى دارد .\r\nجالب اينكه در آيه 73 سوره هود مىخوانيم كه فرشتگان به او گفتند :\r\nأَ تَعْجَبِينَ مِنْ أَمْرِ اللَّه رَحْمَتُ اللَّه وَبَرَكاتُه عَلَيْكُمْ أَهْلَ الْبَيْتِ إِنَّه حَمِيدٌ مَجِيدٌ :\r\n« آيا از فرمان خدا تعجب مىكنى ؟ اين رحمت خدا و بركاتش بر خانواده شما است ، كه او حميد و مجيد است » .\r\nتفاوت اين دو تعبير به خاطر آن است كه فرشتگان همه اين سخنها را به « ساره » گفتند ، منتهى در سوره هود به بخشى اشاره شده ، و در اينجا به بخش ديگر ، در آنجا سخن از رحمت و بركات خدا است ، و تناسب با حميد و مجيد دارد ( كسى كه او را در مقابل نعمتهايش حمد و تمجيد مىكنند ) .\r\nولى در اينجا سخن از آگاهى خداوند نسبت به عدم آمادگى اين دو همسر براى آوردن فرزند ، و نازايى زن از نظر اسباب ظاهرى است ، و متناسب اين است كه گفته شود خدا از همه اينها آگاه مىباشد ، و اگر سؤال شود چرا اين موهبت را در جوانى به آنها نداد ؟ گفته مىشود : در اين امر حكمتى است چرا كه او حكيم است .\r\n\r\nنكته : سخاوت پيامبران\r\nبسيار مىشود كه بعضى از افراد خشك ، سخاوت و بلندنظرى را با اسراف\r\n","description":"","footnote":"","page_name":" 349 ","page_number":349},
  {"content":"\r\nو تبذير اشتباه مىكنند ، و خست و تنگنظرى را با مساله زهد و پارسايى .\r\nقرآن در آيات فوق ، و آيات سوره هود ، اين حقيقت را فاش بيان كرده كه پذيرايى از مهمان به طور گسترده و معقول هرگز مخالف شرع نيست ، بلكه چون پيامبرى دست به چنين كارى زده است دليل بر محبوبيت آن است ولى البته آن گونه پذيرايى كه شعاعش ديگران را هم در برگيرد ، آن چنان كه رسم افراد شريف سخاوتمند است .\r\nخداوند هرگز بهره گيرى از مواهب زندگى را تحريم نكرده ، و داشتن اموال حلالى را همانند ابراهيم كه ديگران هم از آن بهره گيرند عيب نشمرده است .\r\nابراهيم ع با آن اموال سرشار هرگز از ياد خدا غافل نشد ، و هيچوقت دلبستگى اسارتگونه به آن نيافت ، و در هيچ زمان منافع آن را منحصر به خود نساخت .\r\nقرآن در آيه 32 سوره اعراف مىگويد : قُلْ مَنْ حَرَّمَ زِينَةَ اللَّه الَّتِي أَخْرَجَ لِعِبادِه وَالطَّيِّباتِ مِنَ الرِّزْقِ قُلْ هِيَ لِلَّذِينَ آمَنُوا فِي الْحَياةِ الدُّنْيا خالِصَةً يَوْمَ الْقِيامَةِ كَذلِكَ نُفَصِّلُ الآياتِ لِقَوْمٍ يَعْلَمُونَ : « بگو چه كسى زينتهاى خدا را كه براى بندگانش آفريده ، و روزيهاى پاكيزه را تحريم كرده است ؟\r\nبگو : اينها در زندگى دنيا از آن كسانى است كه ايمان آورده‌اند ( هر چند ديگران نيز با آنها مشاركت دارند ولى ) در قيامت خالص براى مؤمنان خواهد بود ، اين چنين آيات خود را براى كسانى كه آگاهند شرح مىدهيم » .\r\nدر اين زمينه بحث مشروحى در جلد ششم صفحه 150 به بعد - ذيل آيه 32 - اعراف آورده‌ايم .\r\n","description":"","footnote":"","page_name":" 350 ","page_number":350},
  {"content":"\r\nآغاز جزء 27 قرآن مجيد\r\n","description":"","footnote":"","page_name":" 351 ","page_number":351},
  {"content":"\r\n","description":"","footnote":"","page_name":" 352 ","page_number":352},
  {"content":"\r\n\r\n[ سوره الذاريات ‹ 51 › : آيات 31 تا 37 
  ]\r\nقالَ فَما خَطْبُكُمْ أَيُّهَا الْمُرْسَلُونَ ‹ 31 › قالُوا إِنَّا أُرْسِلْنا إِلى قَوْمٍ مُجْرِمِينَ ‹ 32 › لِنُرْسِلَ عَلَيْهِمْ حِجارَةً مِنْ طِينٍ ‹ 33 › مُسَوَّمَةً عِنْدَ رَبِّكَ لِلْمُسْرِفِينَ ‹ 34 › فَأَخْرَجْنا مَنْ كانَ فِيها مِنَ الْمُؤْمِنِينَ ‹ 35 ›\r\nفَما وَجَدْنا فِيها غَيْرَ بَيْتٍ مِنَ الْمُسْلِمِينَ ‹ 36 › وَتَرَكْنا فِيها آيَةً لِلَّذِينَ يَخافُونَ الْعَذابَ الأَلِيمَ ‹ 37 ›\r\n\r\nترجمه :\r\n31 - ( ابراهيم ) گفت پس ماموريت شما چيست اى فرستادگان ( خدا ) ؟\r\n32 - گفتند ما به سوى قوم مجرمى فرستاده شده‌ايم .\r\n33 - تا بارانى از « سنگ - گل » بر آنها بفرستيم .\r\n34 - سنگهايى كه از ناحيه پروردگارت براى اسرافكاران نشان شده است ! 35 - ما تمام مؤمنانى را كه در آن شهرها ( ى قوم لوط ) زندگى مىكردند ( قبل از نزول بلا ) خارج كرديم .\r\n36 - و جز يك خانواده با ايمان در تمام آنها نيافتيم ! 37 - و در آن ( شهرهاى بلاديده ) نشانه اى روشن براى كسانى كه از عذاب دردناك مىترسند بجاى گذارديم .\r\n","description":"","footnote":"","page_name":" 353 ","page_number":353},
  {"content":"\r\n\r\nتفسير : شهرهاى بلاديده قوم لوط آيت و عبرتى است\r\nدر تعقيب ماجراى ورود فرشتگان بر ابراهيم و بشارت دادن به او در باره تولد اسحاق بحث از گفتگويى است كه ميان « ابراهيم » و « فرشتگان » در باره قوم « لوط » درگرفت .\r\nتوضيح اينكه : ابراهيم پس از تبعيد به شام به دعوت مردم به سوى خداوند و مبارزه با هر گونه شرك و بتپرستى ادامه مىداد ، حضرت « لوط » كه از پيامبران بزرگ بود در عصر او مىزيست و احتمالا از سوى او ماموريت يافت كه براى تبليغ و هدايت گمراهان به يكى از مناطق شام ( يعنى شهرهاى سدوم ) سفر كند ، او در ميان قوم گنهكارى آمد كه آلوده به شرك و گناهان بسيارى بودند ، و از همه زشتتر گناه همجنسبازى و لواط بود سرانجام گروهى از فرشتگان مامور هلاك اين قوم شدند اما قبلا نزد ابراهيم آمدند .\r\nابراهيم از وضع ميهمان فهميد اينها به دنبال كار مهمى مىروند ، و تنها براى بشارت تولد فرزند نزد او نيامده‌اند ، چرا كه براى چنين بشارتى يك نفر كافى بود ، و يا به خاطر عجله اى كه در حركت داشتند احساس كرد ماموريت مهمى دارند .\r\nلذا در نخستين آيه مورد بحث مىگويد : « ابراهيم گفت : پس ماموريت و كار مهم شما چيست اى فرستادگان خدا » ؟ ! ( * ( قالَ فَما خَطْبُكُمْ أَيُّهَا الْمُرْسَلُونَ ) * ) ( 1 ) .\r\nفرشتگان پرده از روى ماموريت خود برداشته ، و به ابراهيم « گفتند :\r\n\r\n","description":"","footnote":"\r\n( 1 ) بايد توجه داشت كه « خطب » به هر گونه كارى نمىگويند ، بلكه به معنى كارهاى مهم است ، در حالى كه شغل ، امر ، فعل ، و امثال اينها مفهوم عامى دارند .\r\n","page_name":" 354 ","page_number":354},
  {"content":"\r\nما به سوى قوم مجرم و تبهكارى فرستاده شده‌ايم « ( * ( قالُوا إِنَّا أُرْسِلْنا إِلى قَوْمٍ مُجْرِمِينَ ) * ) .\r\nقومى كه علاوه بر فساد عقيده گرفتار انواع آلودگيها و گناهان مختلف زشت و ننگينى است ( 1 ) .\r\nسپس افزودند : « ما ماموريت داريم بارانى از » سنگ - گل « بر آنها بفرستيم » و آنها را بدينوسيله در هم بكوبيم و هلاك كنيم ( * ( لِنُرْسِلَ عَلَيْهِمْ حِجارَةً مِنْ طِينٍ ) * ) .\r\nتعبير به « * ( حِجارَةً مِنْ طِينٍ ) * » ( سنگى از گل ) همان چيزى است كه در آيه 82 سوره هود بجاى آن « سجيل » آمده است ، و « سجيل » در اصل يك واژه فارسى است كه از « سنگ » و « گل » گرفته شده و در لسان عرب به صورت « سجيل » درآمده ، بنا بر اين چيزى است كه نه مانند سنگ سخت است و نه مانند گل سست ، و در مجموع شايد اشاره به اين معنى است كه براى نابود كردن اين قوم مجرم حتى نيازى به نازل كردن صخره‌هاى عظيم از آسمان نبود ، بلكه بارانى از ريگهاى كوچك و نه چندان محكم و مانند دانه‌هاى باران بر آنها فرو باريد .\r\nسپس افزودند : « اين سنگها از ناحيه پروردگارت براى اسرافكاران نشان شده است » ( * ( مُسَوَّمَةً عِنْدَ رَبِّكَ لِلْمُسْرِفِينَ ) * ) .\r\n\r\n","description":"","footnote":"\r\n( 1 ) قابل توجه اينكه در سوره هود به هنگام ذكر اين ماجرا مىگويد : * ( إِنَّا أُرْسِلْنا إِلى قَوْمِ لُوطٍ ) * « ما به سوى قوم لوط فرستاده شده‌ايم » اين تفاوت تعبيرات كه در ميان آيات مورد بحث و آيات سوره هود است به خاطر اين مىباشد كه هر كدام به بخشى از ماجرا اشاره مىكند و به تعبير ديگر تمام اين مسائل واقع شده منتهى بعضى در ضمن آيات مورد بحث آمده ، و بعضى ديگر در سوره‌هاى ديگر .\r\n","page_name":" 355 ","page_number":355},
  {"content":"\r\n« مسومة » به چيزى مىگويند كه داراى علامت و نشانه اى است ، و در اينكه چگونه آنها نشاندار بودند ؟ در ميان مفسران گفتگو است ، بعضى گفته‌اند :\r\nآنها شكل مخصوص داشته كه نشان مىداده سنگ معمولى نيست ، بلكه وسيله عذاب است . و جمعى گفته‌اند : هر كدام علامتى داشته و براى فرد معين و نقطه خاصى نشانه گيرى شده بود ، تا مردم بدانند كه مجازاتهاى خداوند آن چنان حساب شده است كه حتى معلوم است كدام فرد مجرم با كدام سنگ بايد نابود شود ! تعبير به « مسرفين » اشاره به كثرت گناه آنها است ، به گونه اى كه از حد گذرانده و پرده‌هاى حيا و شرم را دريده بودند ، اگر كسى در حالات قوم لوط و انواع گناهان آنها دقت كند مىبيند كه اين تعبير در مورد آنها بسيار پر معنى است ( 1 ) .\r\nهر انسانى ممكن است گهگاه آلوده به گناهى شود اما اگر به زودى بيدار گردد و جبران و اصلاح كند زياد مشكل نيست ، مشكل زمانى پيش مىآيد كه سر به اسراف بگذارد .\r\nاين تعبير در عين حال مطلب ديگرى را نيز بازگو مىكند كه نه تنها اين سنگهاى آسمانى براى قوم لوط نشانه گيرى شده بود ، بلكه در انتظار همه گنهكاران مسرف است .\r\nقرآن در اينجا دنباله ماجراى اين رسولان پروردگار را كه نزد حضرت لوط آمدند و به عنوان ميهمانانى بر او وارد شدند ، و قوم بيشرم به گمان اينكه آنها جوانانى زيبا روى از جنس بشرند به سراغ آنها آمدند ، اما به زودى به اشتباه\r\n\r\n","description":"","footnote":"\r\n( 1 ) به جلد 9 صفحه 197 مراجعه شود ( ذيل آيه 81 سوره هود ) .\r\n","page_name":" 356 ","page_number":356},
  {"content":"\r\nخود پى بردند ، و چشمان همه آنها نابينا شد ، رها كرده و دنباله سخن را از سوى خداوند بازگو مىكند ( 1 ) .\r\nمىفرمايد : « ما تمام مؤمنانى را كه در شهرهاى قوم لوط زندگى مىكردند قبل از نزول بلا خارج كرديم » ( * ( فَأَخْرَجْنا مَنْ كانَ فِيها مِنَ الْمُؤْمِنِينَ ) * ) .\r\nولى در تمام اين مناطق جز يك خانواده با ايمان نيافتيم « ! ( * ( فَما وَجَدْنا فِيها غَيْرَ بَيْتٍ مِنَ الْمُسْلِمِينَ ) * ) .\r\nآرى ما هرگز خشك و تر را با هم نمىسوزانيم و عدالت ما اجازه نمىدهد مؤمن را گرفتار سرنوشت كافر كنيم ، حتى اگر در ميان ميليونها نفر بى ايمان و مجرم ، يك فرد با ايمان و پاك باشد نجاتش مىدهيم .\r\nاين همان مطلبى است كه در سوره حجر آيه 59 و 60 به اين صورت آمده :\r\n« إِلَّا آلَ لُوطٍ إِنَّا لَمُنَجُّوهُمْ أَجْمَعِينَ إِلَّا امْرَأَتَه قَدَّرْنا إِنَّها لَمِنَ الْغابِرِينَ :\r\n« مگر خاندان لوط كه همگى آنها را نجات خواهيم داد ، بجز همسرش كه مقدر داشتيم در شهر بماند و هلاك شود » ! و در سوره هود آيه 81 مىخوانيم : فَأَسْرِ بِأَهْلِكَ بِقِطْعٍ مِنَ اللَّيْلِ وَلا يَلْتَفِتْ مِنْكُمْ أَحَدٌ إِلَّا امْرَأَتَكَ إِنَّه مُصِيبُها ما أَصابَهُمْ : « شب هنگام با خانواده ات\r\n\r\n","description":"","footnote":"\r\n( 1 ) اين نكته قابل توجه است كه در آيات سوره هود اين ماجرا نقل شده ، اما تعبيرات به خوبى نشان مىدهد كه ملاقات اين رسولان با ابراهيم ، قبل از مجازات قوم لوط بوده ، در حالى كه در آيات مورد بحث تعبيراتى است كه نشان مىدهد اين ملاقات بعدا صورت گرفته است ، راه حل اين مساله چنين است كه : تا آيه « * ( مُسَوَّمَةً عِنْدَ رَبِّكَ لِلْمُسْرِفِينَ ) * » گفته فرشتگان است ، و اما سه آيه بعد از آن كه در بالا ذكر شد كلام خدا است و مخاطب آن پيامبر اسلام ( ص ) و مسلمانان مىباشند ، و به عنوان واقعه اى كه در گذشته صورت گرفته سخن مىگويد : ( دقت كنيد ) .\r\n","page_name":" 357 ","page_number":357},
  {"content":"\r\nاز اين شهر حركت كن ، و هيچكس از شما پشت سرش را نگاه نكند ، مگر همسرت كه او هم به همان بلائى كه آنها گرفتار مىشوند گرفتار خواهد شد « ! .\r\nو در سوره عنكبوت آيه 32 همين جريان به اين صورت بازگو شده است :\r\nقالَ إِنَّ فِيها لُوطاً قالُوا نَحْنُ أَعْلَمُ بِمَنْ فِيها لَنُنَجِّيَنَّه وَأَهْلَه إِلَّا امْرَأَتَه كانَتْ مِنَ الْغابِرِينَ : « ابراهيم گفت : در اين شهر و آبادى كه شما فرشتگان تصميم نابودى آن را داريد لوط زندگى مىكند ، گفتند ما به كسانى كه در آن هستند آگاهتريم او و خانواده اش را نجات مىبخشيم ، مگر همسرش كه در ميان مردم شهر مىماند » .\r\nو باز همين موضوع در سوره اعراف آيه 83 چنين منعكس شده است :\r\nفَأَنْجَيْناه وَأَهْلَه إِلَّا امْرَأَتَه كانَتْ مِنَ الْغابِرِينَ : « ما او و خاندانش را نجات بخشيديم جز همسرش كه همراه بازماندگان در شهر بود ( و به سرنوشت آنها گرفتار شد ) » همانگونه كه ملاحظه مىكنيد اين بخش از ماجراى قوم لوط در اين پنج سوره از قرآن با عبارات مختلف بيان شده كه همه آنها يك حقيقت را بازگو مىكند ، ولى از آنجا كه ممكن است به يك حادثه از زواياى مختلف نگاه كرد و در هر نگاه بعدى از آن را مشاهده نمود ، در قرآن مجيد نيز حوادث تاريخى غالبا به همين صورت مطرح و تكرار شده است كه تعبيرات مختلف آيات فوق گواه اين معنى است ، بعلاوه چون قرآن كتاب تربيت و انسانسازى است ، و در مقام تربيت گاه لازم مىشود كه روى يك مساله مهم بارها تكيه شود ، تا تاثير عميق در ذهن خواننده بگذارد ، منتها اين تكرار بايد با تعبيرات جالب و دلنشين و گوناگون صورت گيرد تا ملال خاطرى حاصل نشود و فصيح و بليغ باشد .\r\n( براى توضيح بيشتر روى ماجراى ميهمانان ابراهيم ع و گفتگوهاى او با اين ميهمانان ، و سپس سرنوشت دردناك و عبرتانگيز قوم لوط ، به تفسير نمونه\r\n","description":"","footnote":"","page_name":" 358 ","page_number":358},
  {"content":"\r\nجلد 6 صفحه 243 به بعد ، و جلد 9 صفحه 167 ، و جلد 11 صفحه 98 ، و جلد 16 صفحه 260 ذيل آيات سوره « اعراف » و « هود » و « حجر » و سوره « عنكبوت » مراجعه فرمائيد ) .\r\nبه هر حال خداوند شهرهاى اين قوم آلوده را با زمين لرزه اى سخت و ويرانگر زير و رو كرد سپس بارانى از سنگهاى آسمانى بر آنها فرو باريد و اثرى از آنها نماند ، حتى جسدهاى پليدشان زير آوارها و سنگهاى آسمانى مدفون گشت ، تا عبرتى باشد براى آيندگان و براى همه افراد بى ايمان و مجرمان آلوده .\r\nو لذا در آخرين آيه مورد بحث مىافزايد : « در آن سرزمين نشانه اى روشن براى كسانى كه از عذاب دردناك مىترسند بجاى گذاشتيم » ( * ( وَتَرَكْنا فِيها آيَةً لِلَّذِينَ يَخافُونَ الْعَذابَ الأَلِيمَ ) * ) .\r\nاين تعبير به خوبى نشان مىدهد كه از اين آيات و نشانه‌هاى خدا تنها كسانى پند مىگيرند كه آمادگى پذيرش در وجودشان باشد ، و احساس مسئوليت كنند .\r\n\r\nنكته : محل شهرهاى لوط كجا است ؟\r\nمسلم است كه ابراهيم بعد از مهاجرت از عراق و سرزمين بابل ، به سوى شامات آمد ، مىگويند لوط نيز با او زندگى مىكرد ، اما بعد از مدتى ( براى دعوت به توحيد و مبارزه با فساد ) به شهر « سدوم » رفت .\r\n« سدوم » نام يكى از شهرها و آباديهاى قوم لوط است كه در شامات\r\n","description":"","footnote":"","page_name":" 359 ","page_number":359},
  {"content":"\r\n( در كشور اردن ) در نزديكى بحر الميت واقع شده بود ، سرزمين آباد و پر درخت و گياهى بود ، اما بعد از نزول عذاب الهى بر اين قوم زشتكار و ننگين شهرهاى آنها در هم كوبيده و زير و رو شد ، چنان كه آنها را « مدائن مؤتفكات » مىگويند ( شهرهاى زير و رو شده ) .\r\nبعضى معتقدند كه ويرانه‌هاى اين شهرها در زير آب فرو رفته و مدعى هستند كه در گوشه اى از درياچه بحر الميت ستونها و آثار ديگرى كه دلالت بر خرابه‌هاى اين شهر مىكند ديده‌اند .\r\nو اينكه در بعضى از تفاسير اسلامى مىبينيم كه منظور از جمله « * ( وَتَرَكْنا فِيها آيَةً ) * » همان آبهاى گنديده اى است كه جاى اين شهرها را فرا گرفته ممكن است اشاره به همين معنى باشد كه بعد از زلزله‌هاى شديد ، و شكافته شدن زمين راهى از بحر الميت به اين سرزمين بلاديده گشوده شد ، و همه اين شهرها به زير آب فرو رفت ! در حالى كه بعضى ديگر معتقدند شهرهاى لوط به زير آب فرو نرفته ، و هم اكنون در نزديكى بحر الميت منطقه اى است كه زير سنگهاى سياهى پوشيده شده كه احتمالا محل شهرهاى لوط است .\r\nو نيز گفته‌اند كه مركز ابراهيم در شهر « حبرون » در فاصله نه چندان دور از « سدوم » قرار داشت ، و موقعى كه بر اثر زلزله يا صاعقه شهرهاى آنها آتش گرفت ابراهيم در نزديكى حبرون ايستاده بود و دود شهر را كه متصاعد بود با چشم خود مىديد ( 1 ) .\r\nاز مجموع اين گفتار حدود تقريبى اين شهرها روشن مىشود هر چند جزئيات آن هنوز در پرده اى از ابهام باقى مانده .\r\n\r\n","description":"","footnote":"\r\n( 1 ) اقتباس از كتاب « قاموس مقدس » « دائرة المعارف دهخدا » و « المنجد » بخش اعلام .\r\n","page_name":" 360 ","page_number":360},
  {"content":"\r\n\r\n[ سوره الذاريات ‹ 51 › : آيات 38 تا 46 
  ]\r\nوَ فِي مُوسى إِذْ أَرْسَلْناه إِلى فِرْعَوْنَ بِسُلْطانٍ مُبِينٍ ‹ 38 › فَتَوَلَّى بِرُكْنِه وَقالَ ساحِرٌ أَوْ مَجْنُونٌ ‹ 39 › فَأَخَذْناه وَجُنُودَه فَنَبَذْناهُمْ فِي الْيَمِّ وَهُوَ مُلِيمٌ ‹ 40 › وَفِي عادٍ إِذْ أَرْسَلْنا عَلَيْهِمُ الرِّيحَ الْعَقِيمَ ‹ 41 › ما تَذَرُ مِنْ شَيْءٍ أَتَتْ عَلَيْه إِلَّا جَعَلَتْه كَالرَّمِيمِ ‹ 42 ›\r\nوَ فِي ثَمُودَ إِذْ قِيلَ لَهُمْ تَمَتَّعُوا حَتَّى حِينٍ ‹ 43 › فَعَتَوْا عَنْ أَمْرِ رَبِّهِمْ فَأَخَذَتْهُمُ الصَّاعِقَةُ وَهُمْ يَنْظُرُونَ ‹ 44 › فَمَا اسْتَطاعُوا مِنْ قِيامٍ وَما كانُوا مُنْتَصِرِينَ ‹ 45 › وَقَوْمَ نُوحٍ مِنْ قَبْلُ إِنَّهُمْ كانُوا قَوْماً فاسِقِينَ ‹ 46 ›\r\n\r\nترجمه :\r\n38 - در ( زندگى ) موسى نيز نشانه و درس عبرتى بود ، هنگامى كه او را به سوى فرعون با دليل آشكار فرستاديم .\r\n39 - اما او با تمام وجودش از وى روى برتافت و گفت : اين مرد يا ساحر است يا ديوانه ! 40 - ما او و لشكريانش را گرفتيم و در دريا پرتاب كرديم ، در حالى كه درخور\r\n","description":"","footnote":"","page_name":" 361 ","page_number":361},
  {"content":"\r\nسرزنش بود .\r\n41 - همچنين در سرگذشت عاد نيز آيتى است در آن هنگام كه تندبادى بى باران بر آنها فرستاديم .\r\n42 - كه از هر چيزى مىگذشت آن را رها نمىكرد تا همچون استخوانهاى پوسيده كند ! 43 - و نيز در سرگذشت قوم ثمود عبرتى است در آن هنگام كه به آنها گفته شد مدتى كوتاه متمتع باشيد ( و سپس منتظر عذاب ) .\r\n44 - آنها از فرمان پروردگارشان سر باز زدند ، و صاعقه آنها را فرو گرفت در حالى كه ( خيره خيره ) نگاه مىكردند ( بى آنكه قدرت بر دفاع داشته باشند ) .\r\n45 - آنها چنان بر زمين افتادند كه قدرت بر قيام نداشتند ، و نتوانستند از كسى يارى طلبند ! 46 - همچنين قوم نوح را قبل از آنها هلاك كرديم ، چرا كه قوم فاسقى بودند .\r\n\r\nتفسير : اينهمه درس عبرت در تاريخ پيشينيان\r\nقرآن در اين آيات در تعقيب داستان قوم لوط و عاقبت دردناكى كه بر اثر گناهان بسيار زشت و ننگين پيدا كردند اشاره به سرگذشت چند قوم ديگر از اقوام پيشين مىكند .\r\nنخست مىفرمايد : « در موسى و تاريخ زندگى او نيز نشانه و درس عبرتى بود ، در آن هنگام كه او را به سوى فرعون با دليل روشنى فرستاديم » ( * ( وَفِي مُوسى إِذْ أَرْسَلْناه إِلى فِرْعَوْنَ بِسُلْطانٍ مُبِينٍ ) * ) .\r\n« سلطان » چيزى است كه مايه تسلط گردد ، و منظور در اينجا معجزه يا دليل و منطق نيرومند عقلى يا هر دو است كه « موسى » ع در برابر فرعون از آن استفاده كرد .\r\nتعبير « سلطان مبين » در آيات مختلف قرآن بسيار به كار رفته ، و غالبا به معنى دليل منطقى روشن و آشكار است .\r\n","description":"","footnote":"","page_name":" 362 ","page_number":362},
  {"content":"\r\nاما فرعون نه تسليم معجزات بزرگ موسى ع كه گواه ارتباطش با خدا بود شد ، و نه در مقابل دلائل منطقى او سر تعظيم فرود آورد ، بلكه به خاطر غرور و تكبرى كه داشت « با تمام وجودش از او روى گردان شد و گفت اين مرد ساحر يا ديوانه است » ! ( * ( فَتَوَلَّى بِرُكْنِه وَقالَ ساحِرٌ أَوْ مَجْنُونٌ ) * ) .\r\n« ركن » در اصل به معنى ستون و پايه اصلى ، و بخش مهم هر چيز است ، و در اينجا ممكن است اشاره به اركان بدن باشد . يعنى فرعون به طور كامل و با تمام اركان بدن به موسى پشت كرد .\r\nبعضى نيز گفته‌اند منظور در اينجا لشكر او است ، يعنى تكيه بر اركان لشكر خويش كرد و از پيام حق رويگردان شد .\r\nو يا اينكه هم خودش از فرمان خدا روى برتافت و هم اركان حكومت و لشكر خود را منحرف ساخت ( 1 ) .\r\nجالب اينكه جباران زورگو در تهمتها و نسبتهاى دروغينى كه به انبياء بزرگ مىدادند گرفتار سردرگمى و تناقض و پريشانگويى عجيبى بودند ، گاه آنها را ساحر مىخواندند ، و گاه مجنون ، با اينكه « ساحر » بايد انسان هوشيارى باشد كه با استفاده از ريزه كاريها و مسائل روانى و خواص مختلف اشياء كارهاى اعجاب انگيزى را انجام دهد و مردم را اغفال نمايد ، در حالى كه مجنون نقطه مقابل آن است .\r\nاما قرآن از نتيجه كار فرعون جبار و اعوانش چنين خبر مىدهد : « ما\r\n\r\n","description":"","footnote":"\r\n( 1 ) بايد توجه داشت كه « باء » در « بركنه » طبق تفسير اول « باء مصاحبه » است و طبق تفسير دوم « باء سببيت » است و طبق تفسير سوم « باء تعديه » .\r\n","page_name":" 363 ","page_number":363},
  {"content":"\r\nاو و لشكرش را گرفتيم و در دريا پرتاب كرديم ، در حالى كه مرتكب اعمالى شده بود كه درخور سرزنش و ملامت بود « ( خَذْناه وَجُنُودَه فَنَبَذْناهُمْ فِي الْيَمِّ وَهُوَ مُلِيمٌ ) ( 1 ) .\r\n« يم » به طورى كه از متون لغت و كتب حديث استفاده مىشود به معنى « دريا » است ، و به رودخانه‌هاى عظيم همانند نيل نيز اطلاق مىشود ( 2 ) .\r\nتعبير « نبذناهم » ( آنها را افكنديم ) اشاره به اين است كه فرعون با تمام قدرت و لشكريانش آن چنان در برابر اراده خداوند ضعيف بودند كه همچون يك موجود بى مقدار آنها را در وسط درياى نيل افكند .\r\nو تعبير « وَمُلِيمٌ » ( او شايسته سرزنش است ) اشاره به اين كه نه تنها مجازات الهى اين قوم را محو كرد ، بلكه تاريخى كه از آنها باقى مانده نام ننگين و اعمال شرمآور آنها را حفظ كرده ، و از ظلم و جنايت و كبر و غرور آنها پرده برداشته است به طورى كه همواره درخور سرزنش هستند .\r\nسپس به سرنوشت اجمالى قوم ديگرى يعنى قوم « عاد » پرداخته ، چنين مىگويد :\r\n« در سرگذشت قوم عاد نيز آيت و عبرتى است ، در آن هنگام كه باد و طوفانى نازا و بى باران بر آنها فرستاديم » ( * ( وَفِي عادٍ إِذْ أَرْسَلْنا عَلَيْهِمُ الرِّيحَ الْعَقِيمَ ) * ) .\r\n\r\n","description":"","footnote":"\r\n( 1 ) « مليم » اسم فاعل از باب « افعال » از ماده « لوم » به معنى سرزنش است ، و در اين گونه موارد به معنى كسى است كه مرتكب كارى مىشود كه درخور ملامت است همانند « مغرب » به معنى كسى كه كارهاى عجيب و غريب انجام مىدهد .\r\n( 2 ) توضيح بيشتر در اين زمينه در جلد ششم صفحه 327 ذيل آيه 136 اعراف آمده است .\r\n","page_name":" 364 ","page_number":364},
  {"content":"\r\nعقيم بودن بادها زمانى است كه ابرهاى بارانزا با خود حمل نكند ، گياهان را تلقيح ننمايد ، و فايده و بركتى نداشته باشد ، و جز هلاكت و نابودى چيزى همراه نياورد .\r\nسپس به توصيف تندبادى كه بر قوم عاد مسلط شد پرداخته مىافزايد :\r\n« از هر چيزى مىگذشت آن را رها نمىكرد تا نابود كند ، و به صورت گياهان خشك و در هم كوبيده يا استخوانهاى پوسيده درآورد » ( * ( ما تَذَرُ مِنْ شَيْءٍ أَتَتْ عَلَيْه إِلَّا جَعَلَتْه كَالرَّمِيمِ ) * ) .\r\n« رميم » از ماده « رمة » ( بر وزن منة به استخوانهاى پوسيده مىگويند ، و « رمه » ( بر وزن قبه ) به ريسمان پوسيده گفته مىشود ، « ورم » ( بر وزن جن ) به معنى اجزاء خردى است كه از چوب يا كاه بر زمين مىريزد ( 1 ) « رم » و « ترميم » نيز به معنى اصلاح اشياء پوسيده است ( 2 ) .\r\nاين تعبير نشان مىدهد كه تندباد قوم عاد يك تندباد معمولى نبود ، بلكه علاوه بر تخريب و درهم كوبيدن و به اصطلاح فشارهاى فيزيكى ، داراى سوزندگى و مسموميتى بود كه اشياء گوناگون را مىپوساند .\r\nآرى اين گونه است قدرت خداوند كه با يك حركت سريع « نسيم » ، اقوام نيرومند و پر سر و صدايى را چنان در هم مىكوبد كه تنها اجساد پوسيده اى از آنها باقى مىماند ، اين بود اشاره كوتاهى به سرنوشت قوم نيرومند و ثروتمند « عاد » كه در سرزمين « احقاف » ( منطقه اى ميان عمان و حضرموت ) مىزيستند .\r\n\r\n","description":"","footnote":"\r\n( 1 ) « مفردات راغب ( ماده - رم ) .\r\n( 2 ) « لسان العرب » و مفردات ( ماده - رم ) .\r\n","page_name":" 365 ","page_number":365},
  {"content":"\r\nبعد از آنها نوبت قوم « ثمود » مىرسد و در باره آنها مىفرمايد : « در قوم ثمود نيز آيت و عبرتى است ، در آن هنگام كه به آنها گفته شد : مدتى كوتاه از زندگى متمتع گرديد ( و سپس منتظر عذاب الهى باشيد ) ( * ( وَفِي ثَمُودَ إِذْ قِيلَ لَهُمْ تَمَتَّعُوا حَتَّى حِينٍ ) * ) .\r\nمنظور از « * ( حَتَّى حِينٍ ) * » همان سه روز مهلتى است كه در آيه 65 سوره هود به آن اشاره شده است : فَعَقَرُوها فَقالَ تَمَتَّعُوا فِي دارِكُمْ ثَلاثَةَ أَيَّامٍ ذلِكَ وَعْدٌ غَيْرُ مَكْذُوبٍ : « آنها شترى را كه به عنوان اعجاز آمده بود از پاى درآوردند و پيامبرشان صالح به آنها گفت سه روز در خانه هايتان بهره گيريد ، و بعد از آن منتظر عذاب الهى باشيد ، اين وعده اى است تخلف ناپذير » .\r\nبا اينكه خداوند آنها را به وسيله پيامبرشان صالح بارها انذار فرموده بود ، ولى باز براى اتمام حجت بيشتر سه روز به آنها مهلت داده شد ، تا گذشته تاريك خود را جبران كنند ، و زنگار گناه را با آب توبه از دل و جان بشويند ، بلكه به گفته بعضى از مفسران در اين سه روز دگرگونيهايى در پوست بدن آنها ظاهر شد ، نخست به زردى ، سپس به سرخى ، و بعد به سياهى گرائيد ، تا هشدارهايى باشد براى اين قوم مشرك سركش ، اما متاسفانه هيچ يك از اين امور سودى نبخشيد و از مركب غرور پائين نيامدند .\r\nآرى « آنها از فرمان پروردگارشان سر باز زدند و صاعقه به طور ناگهانى آنها را فرا گرفت ، در حالى كه خيره خيره نگاه مىكردند ، و قدرتى بر دفاع از خويشتن نداشتند » ( * ( فَعَتَوْا عَنْ أَمْرِ رَبِّهِمْ فَأَخَذَتْهُمُ الصَّاعِقَةُ وَهُمْ يَنْظُرُونَ ) * ) .\r\n« عتوا » از ماده « عتو » ( بر وزن غلو ) به معنى سرپيچى از اطاعت\r\n","description":"","footnote":"","page_name":" 366 ","page_number":366},
  {"content":"\r\nاست ، ظاهر اين است كه اين جمله اشاره به تمام سرپيچىهايى است كه آنها در طول دعوت صالح داشتند ، مانند بتپرستى و ظلم و ستم و از پاى درآوردن ناقه اى كه معجزه « صالح » بود ، نه فقط سرپيچىهايى كه در طول اين سه روز انجام دادند و بجاى توبه و انابه به درگاه خدا در غفلت و غرور فرو رفتند .\r\nشاهد اين سخن آيه 77 سوره اعراف است كه مىگويد : فَعَقَرُوا النَّاقَةَ وَعَتَوْا عَنْ أَمْرِ رَبِّهِمْ وَقالُوا يا صالِحُ ائْتِنا بِما تَعِدُنا إِنْ كُنْتَ مِنَ الْمُرْسَلِينَ :\r\n« سپس ناقه را پى كردند ، و از فرمان پروردگارشان سرپيچى نمودند و گفتند :\r\nاى صالح ! اگر از فرستادگان خدايى آنچه ما را به آن تهديد مىكنى بياور « ! » صاعقه « و » صاقعه « هر دو قريب المعنى است در اصل به معنى فرو ريختن توأم با صداى شديد است ، با اين تفاوت كه » صاعقه « در اجسام آسمانى گفته مىشود ، و » صاقعه « در اجسام زمينى ، و به گفته بعضى از اهل لغت » صاعقه « گاهى به معنى » مرگ « و گاه به معنى » عذاب « و گاه به معنى » آتش « است ، اين واژه غالبا به صداى شديدى كه از آسمان برمىخيزد و توأم با آتش مرگبارى است ، گفته مىشود كه هر سه معنى ( مرگ و عذاب و آتش ) در آن جمع است .\r\nقبلا نيز اشاره كرده‌ايم هنگامى كه ابرهايى كه داراى الكتريسته مثبت هستند به زمينى كه داراى الكتريسته منفى است نزديك شوند جرقه عظيم الكتريكى از ميان اين دو برمىخيزد كه توأم با صداى وحشتناك و آتشى سوزان است ، و محل وقوع آن را به لرزه درمىآورد .\r\nدر قرآن مجيد در آيه 19 بقره به روشنى در همين معنى به كار رفته است ، زيرا بعد از آنكه سخن از ابر و باران و رعد و برق مىگويد ، اضافه مىكند :\r\nيَجْعَلُونَ أَصابِعَهُمْ فِي آذانِهِمْ مِنَ الصَّواعِقِ حَذَرَ الْمَوْتِ : « منافقان همچون رهگذرانى هستند كه در شب تاريك توأم با رعد و برق از بيابان مىگذرند\r\n","description":"","footnote":"","page_name":" 367 ","page_number":367},
  {"content":"\r\nو از ترس مرگ ( و براى اين كه صداى صاعقه را نشنوند ) انگشت را در گوش خود مىگذارند » .\r\nسرانجام آخرين جمله اى كه در باره اين قوم سركش مىفرمايد اين است كه « آنها چنان بر زمين افتادند كه قدرت برخاستن نداشتند و نتوانستند از كسى يارى بطلبند » ( * ( فَمَا اسْتَطاعُوا مِنْ قِيامٍ وَما كانُوا مُنْتَصِرِينَ ) * ) .\r\nآرى صاعقه چنان آنها را غافلگير كرد و بر زمين كوبيد كه نه خود ياراى برخاستن و دفاع از خويشتن داشتند ، و نه قدرت ناله و فرياد و كمك طلبيدن ، و در همين حال جان دادند ، و سرگذشتشان درس عبرتى براى ديگران شد .\r\nآرى قوم ثمود كه از قبائل معروف عرب بودند و در سرزمين « حجر » ( منطقه اى در شمال حجاز ) با امكانات و ثروت فراوان و عمر طولانى و بناهاى محكم زندگى داشتند ، بر اثر سرپيچى از فرمان خدا و سركشى و طغيان و شرك و ظلم و ستم نابود شدند ، و آثارشان درس گويايى براى ديگران شد .\r\nو در آخرين آيه مورد بحث اشاره كوتاهى به سرنوشت پنجمين قوم يعنى قوم نوح كرده مىفرمايد : « پنجمين قوم نوح را پيش از آنها هلاك كرديم ، چرا كه آنها قوم فاسقى بودند » ( * ( وَقَوْمَ نُوحٍ مِنْ قَبْلُ إِنَّهُمْ كانُوا قَوْماً فاسِقِينَ ) * ) ( 1 ) .\r\n« فاسق » به كسى مىگويند كه از محدوده فرمان خداوند قدم بيرون گذارد ، و آلوده به كفر و ظلم يا ساير گناهان شود .\r\nتعبير « من قبل » ( پيش از آنها ) شايد اشاره به اين است كه قوم فرعون\r\n\r\n","description":"","footnote":"\r\n( 1 ) اين جمله محذوفى دارد و طبق گفته « زمخشرى » در « كشاف » در تقدير چنين است : « و اهلكنا قوم نوح » گرچه « اهلكنا » در آيات قبل نبود ولى از مضمون آنها به خوبى استفاده مىشود .\r\n","page_name":" 368 ","page_number":368},
  {"content":"\r\nو لوط و عاد و ثمود سرگذشت اسفبار قوم نوح را كه قبل از آنها بودند شنيده بودند اما متاسفانه آنها را بيدار نكرده و خود به سرنوشتى مشابه آنها گرفتار شدند .\r\n\r\nنكته‌ها :\r\n\r\n1 - چهره‌هاى گوناگون عذاب الهى\r\nقابل توجه اينكه در آيات فوق و آيات گذشته اشاره به سرگذشت پنج قوم از اقوام پيش شده است ( قوم لوط ، فرعون ، عاد ، ثمود و قوم نوح ) كه از ميان آنها مجازات و كيفر چهار قوم اول مطرح شده ، ولى به مجازات قوم نوح اشاره اى نشده است ، و هنگامى كه دقت كنيم مىبينيم هر يك از چهار قوم اول به يكى از « عناصر چهارگانه معروف مجازات شدند ، قوم « لوط » با زلزله و آوار و سنگهاى آسمانى از ميان رفتند ( يعنى با خاك ) قوم فرعون با « آب » قوم « عاد » به وسيله « تندباد » و قوم « ثمود » بوسيله « صاعقه و آتش » .\r\nدرست است كه اين چهار چيز امروز به عنوان « عنصر » يعنى « جسم بسيط » شناخته نمىشود ، ( چرا كه هر يك تركيبى است از اجسام ديگر ) ولى انكار نمىتوان كرد كه چهار ركن مهم زندگى انسانها را تشكيل مىدهند ، و هر گاه يكى از آنها از زندگى انسان به كلى حذف شود ، ادامه حيات غير ممكن است تا چه رسد به همه آنها .\r\nآرى خداوند مرگ و نابودى اين اقوام را در چيزى قرار داده كه عامل اصلى حيات آنها بود ، و بدون آن نمىتوانستند به حيات خود ادامه دهند ، و اين قدرت غايى عجيبى است .\r\nو اگر سخنى از عامل عذاب قوم نوح ع به ميان نيامده شايد آن هم به\r\n","description":"","footnote":"","page_name":" 369 ","page_number":369},
  {"content":"\r\nخاطر اين است كه عذاب آنها نيز همانند قوم فرعون بوسيله « آب » بوده و نياز به تكرار در اينجا نداشته است .\r\n\r\n2 - بادهاى « زاينده » و « نازا »\r\nدر آيات فوق خوانديم كه خداوند قوم عاد را با تندبادى عقيم و نازا مجازات كرد ، و در آيه 22 سوره « حجر » مىخوانيم : وَأَرْسَلْنَا الرِّياحَ لَواقِحَ فَأَنْزَلْنا مِنَ السَّماءِ ماءً : « ما بادها را براى تلقيح و بارور ساختن فرستاديم و از آسمان آبى نازل كرديم » .\r\nگرچه اين آيه بيشتر ناظر به تلقيح ابرها ، و به هم پيوستن آنها براى نزول باران است .\r\nولى به طور كلى نقش بادها را در زندگى انسانها روشن مىسازد ، آرى كار آنها بارور ساختن است ، بارور ساختن ابرها ، گياهان و حتى احيانا در آماده ساختن انواع مختلف حيوانات براى « بارورى » نيز مؤثر است .\r\nولى همين باد هنگامى كه حامل فرمان عذاب باشد بجاى اينكه حيات و زندگى بيافريند عامل مرگ و نابودى مىشود ، و به گفته قرآن در آيه 20 سوره « قمر » كه آن هم از قوم عاد سخن مىگويد : تَنْزِعُ النَّاسَ كَأَنَّهُمْ أَعْجازُ نَخْلٍ مُنْقَعِرٍ : « آنها را ( كه قامتهايى رشيد و هيكلهايى درشت داشتند ) از زمين بر مىكند و با سر به زمين مىكوبيد به گونه اى كه سرهاى آنها از تن جدا مىشد ، همچون درخت نخلى كه ريشه كن شده باشد » .\r\n","description":"","footnote":"","page_name":" 370 ","page_number":370},
  {"content":"\r\n\r\n[ سوره الذاريات ‹ 51 › : آيات 47 تا 51 
  ]\r\nوَ السَّماءَ بَنَيْناها بِأَيْدٍ وَإِنَّا لَمُوسِعُونَ ‹ 47 › وَالأَرْضَ فَرَشْناها فَنِعْمَ الْماهِدُونَ ‹ 48 › وَمِنْ كُلِّ شَيْءٍ خَلَقْنا زَوْجَيْنِ لَعَلَّكُمْ تَذَكَّرُونَ ‹ 49 › فَفِرُّوا إِلَى اللَّه إِنِّي لَكُمْ مِنْه نَذِيرٌ مُبِينٌ ‹ 50 › وَلا تَجْعَلُوا مَعَ اللَّه إِلهاً آخَرَ إِنِّي لَكُمْ مِنْه نَذِيرٌ مُبِينٌ ‹ 51 ›\r\n\r\nترجمه :\r\n47 - ما آسمان را با قدرت بنا كرديم و همواره آن را وسعت مىبخشيم ! 48 - و زمين را گسترديم ، و چه خوب گستراننده‌ايم ؟\r\n49 - و از هر چيز دو زوج آفريديم شايد متذكر شويد .\r\n50 - پس به سوى خدا بگريزيد كه من از سوى او براى شما بيم دهنده آشكارى هستم .\r\n51 - و با خدا معبود ديگرى قرار ندهيد كه من براى شما از سوى او بيم دهنده آشكارى هستم .\r\n\r\nتفسير : پيوسته آسمانها را گسترش مىدهيم !\r\nبار ديگر اين آيات به مساله آيات عظمت خداوند در عالم آفرينش مىپردازد\r\n","description":"","footnote":"","page_name":" 371 ","page_number":371},
  {"content":"\r\nو در حقيقت بحثهايى را كه در آيات 20 و 21 همين سوره در باره آيات او در زمين و وجود انسان گذشت تكميل مىكند ، و در ضمن دليلى بر قدرت خداوند بر مساله معاد و زندگى پس از مرگ است نخست مىفرمايد : « ما آسمان را با قدرت بنا كرديم ، و پيوسته آن را وسعت مىبخشيم » ( * ( وَالسَّماءَ بَنَيْناها بِأَيْدٍ وَإِنَّا لَمُوسِعُونَ ) * ) .\r\n« و زمين را گسترديم و چه خوب گستراننده‌ايم ! ( * ( وَالأَرْضَ فَرَشْناها فَنِعْمَ الْماهِدُونَ ) * ) .\r\n« ايد » ( بر وزن صيد ) به معنى قدرت و قوت است ، و در آيات قرآن مجيد كرارا به اين معنى آمده است ، و در اينجا اشاره به قدرت كامله خداوند بزرگ در آفرينش آسمانها دارد .\r\nنشانه‌هاى اين قدرت عظيم هم در عظمت آسمانها و هم در نظام خاصى كه بر آنها حاكم است به خوبى آشكار مىباشد ( 1 ) .\r\n\r\n","description":"","footnote":"\r\n( 1 ) در اينجا پاره اى از اشتباهات براى بعضى از مفسران يا غير آنها واقع شده كه تذكر آن لازم به نظر مىرسد :\r\n1 - بعضى از مفسران « ايد » را به دو معنى تفسير كرده‌اند : « قدرت » و « نعمت » در حالى كه « ايد » از نظر لغت به معنى قدرت است ، ولى « يد » كه جمع آن « ايدى » و جمع جمع آن « ايادى » مىشود به معنى قدرت و نعمت ، هر دو آمده است ( ما نيز در تفسير آيه 17 سوره ص به پيروى از مرحوم طبرسى در مجمع البيان دو معنى را براى « ايد » ذكر كرده‌ايم كه به اين وسيله اصلاح مىكنيم ) .\r\n2 - در المعجم المفهرس ( محمد فؤاد عبد الباقى ) آيه مورد بحث در ماده « اييد » ( باد و « ياء » ) ذكر شده و آن را از ماده « ايد » جدا ساخته است ، اين اشتباه ظاهرا از رسم الخط بعضى از قرآنها ناشى شده است و گرنه همه مفسران تا آنجا كه ما اطلاع داريم اتفاق نظر دارند كه آيه مورد بحث همان « ايد » به معنى قدرت است .\r\n","page_name":" 372 ","page_number":372},
  {"content":"\r\nدر اينكه منظور از « * ( إِنَّا لَمُوسِعُونَ ) * » ( ما پيوسته وسعت مىبخشيم ) در اينجا چيست ؟ در ميان مفسران گفتگو است : بعضى آن را به معنى توسعه رزق از سوى خدا بر بندگان از طريق نزول باران دانسته‌اند ، و بعضى آن را به معنى گسترش رزق از هر نظر مىدانند ، و بعضى نيز آن را به معنى غنى و بى نيازى خداوند تفسير كرده‌اند ، چرا كه خزائن او آن قدر گسترده است كه با اعطاء رزق به خلايق هرگز پايان نمىپذيرد و كم نمىشود .\r\nولى با توجه به مساله آفرينش آسمانها در جمله قبل و با توجه به كشفيات اخير دانشمندان در مساله « گسترش جهان » كه از طريق مشاهدات حسى نيز تاييد شده است معنى لطيفترى براى آيه مىتوان يافت و آن اينكه خداوند آسمانها را آفريده و دائما گسترش مىدهد .\r\nعلم امروز مىگويد : نه تنها كره زمين ، بر اثر جذب مواد آسمانى تدريجا فربه و سنگينتر مىشود ، بلكه آسمانها نيز در گسترشند ، يعنى ستارگانى كه در يك كهكشان قرار دارند به سرعت از مركز كهكشان دور مىشوند ، حتى سرعت اين گسترش را در بسيارى از مواقع اندازه گيرى كرده‌اند .\r\nدر كتاب « مرزهاى نجوم » نوشته « فردهويل » مىخوانيم : « تندترين سرعت عقبنشينى كرات كه تا كنون اندازه گيرى شده نزديك به 66 هزار كيلو متر در ثانيه است ! ، كهكشانهاى دور تر در نظر ما به اندازه اى كمنورند كه اندازه گيرى سرعت آنها به سبب عدم نور كافى دشوار است ، تصويرهايى كه از آسمان برداشته شده آشكارا اين كشف مهم را نشان مىدهد كه فاصله اين كهكشانها بسيار سريعتر از كهكشانهاى نزديك افزايش مىيابد » . ( 1 )\r\nنامبرده سپس به بررسى اين سرعت در كهكشانهاى « ابر سنبله » و « اكليل »\r\n\r\n","description":"","footnote":"\r\n( 1 ) « مرزهاى نجوم » ترجمه « رضا اقصى » ص 338 تا 340 .\r\n","page_name":" 373 ","page_number":373},
  {"content":"\r\nو « شجاع » و غير آن پرداخته و بعد از محاسبه ، سرعتهاى عجيب و سرسامآورى را در اين ارائه مىدهد ( 1 ) .\r\nچند جمله هم در اين زمينه از آقاى « جان الدر » بشنويد او مىگويد :\r\n« جديدترين و دقيقترين اندازه گيريها در طول امواجى كه از ستارگان پخش مىشود پرده از روى يك حقيقت عجيب و حيرتآور برداشته ، يعنى نشان داده است مجموعه ستارگانى كه جهان از آنها تشكيل مىيابد پيوسته با سرعتى زياد از يك مركز دور مىشوند ، و هر قدر فاصله آنها از اين مركز بيشتر باشد بر سرعت سير آنها افزوده مىگردد ، مثل اين است كه زمانى كليه ستارگان در اين مركز مجتمع بوده‌اند ، و بعد از آن از هم پاشيده ، و مجموعه ستارگان بزرگى از آنها جدا و به سرعت به هر طرف روانه مىشوند ! دانشمندان از اين موضوع چنين استفاده كرده‌اند كه جهان داراى نقطه شروعى بوده است ( 2 ) .\r\n« ژرژگاموف » در كتاب « آفرينش جهان » در اين زمينه چنين مىگويد :\r\n« فضاى جهان كه از ميلياردها كهكشان تشكيل يافته در يك حالت انبساط سريع است ، حقيقت اين است كه جهان ما در حال سكون نيست ، بلكه انبساط آن مسلم است .\r\nپى بردن به اينكه جهان ما در حال انبساط است كليد اصلى را براى گنجينه معماى جهانشناسى مهيا مىكند ، زيرا اگر اكنون جهان در حال انبساط باشد لازم مىآيد كه زمانى در حال انقباض بسيار شديدى بوده است « ! ( 3 ) .\r\nتنها دانشمندان فوق نيستند كه به اين حقيقت اعتراف كرده‌اند ، افراد ديگرى نيز اين معنى را در نوشته‌هاى خود آورده‌اند كه نقل كلمات آنها\r\n\r\n","description":"","footnote":"\r\n( 1 ) « مرزهاى نجوم » ترجمه « رضا اقصى » ص 338 تا 340 .\r\n( 2 و 3 ) « آغاز و انجام جهان » صفحات 74 - 77 ( با تلخيص ) .\r\n","page_name":" 374 ","page_number":374},
  {"content":"\r\nبه درازا مىكشد .\r\nجالب توجه اينكه تعبير به « * ( إِنَّا لَمُوسِعُونَ ) * » ( ما گسترش دهندگانيم ) با استفاده از جمله اسميه و اسم فاعل دليل بر تداوم اين موضوع است و نشان مىدهد كه اين گسترش همواره وجود داشته ، و هم چنان ادامه دارد ، و اين درست همان چيزى است كه امروز به آن رسيده‌اند كه تمام كرات آسمانى و كهكشانها در آغاز در مركز واحدى جمع بوده ( با وزن مخصوص فوق العاده سنگين ) سپس انفجار عظيم و بى نهايت وحشتناكى در آن رخ داده ، و به دنبال آن اجزاى جهان متلاشى شده ، و به صورت كرات درآمده ، و به سرعت در حالت عقبنشينى و توسعه است .\r\nاما در مورد خلقت زمين و تعبير به « ماهدون » تعبير لطيفى است كه نشان مىدهد خداوند زمين را با تمام وسائل استراحت براى زندگى انسانها « ممهد » و آماده ساخته است ، زيرا « ماهد » از ماده « مهد » به معنى گاهواره و يا هر محلى است كه براى استراحت آماده مىكنند ، چنين محلى بايد آرام ، مطمئن ، محفوظ و گرم و نرم باشد و تمام اين شرائط در كره زمين حاصل است .\r\nبه فرمان الهى از يك سو سنگها نرم و تبديل به خاك شده ، و از سوى ديگر صلابت كوه‌ها و پوسته سخت زمين آن را در برابر فشار جزر و مد مقاوم ساخته ، از سوى سوم قشر هوايى كه گرداگرد آن را فرا گرفته ، هم حرارت خورشيد را در خود نگهميدارد ، و همچون لحاف بزرگى بر اين بستر گسترده افتاده ، و هم سپر نيرومندى است در برابر هجوم سنگهاى آسمانى كه آنها را به محض ورود به قلمرو زمين آتش زده ، خاكستر مىكند .\r\nو به اين ترتيب تمام شرائط آسايش از سوى خداوند براى پذيرايى از انسان كه ميهمان خدا در اين كره خاكى است فراهم شده است .\r\n","description":"","footnote":"","page_name":" 375 ","page_number":375},
  {"content":"\r\nبعد از آفرينش آسمانها و زمين نوبت به موجودات مختلف آسمانى و زمين و انواع گياهان و حيوانات مىرسد و در اين باره در آيه بعد مىفرمايد : « ما از هر چيز دو زوج آفريديم شايد شما متذكر شويد » ( * ( وَمِنْ كُلِّ شَيْءٍ خَلَقْنا زَوْجَيْنِ لَعَلَّكُمْ تَذَكَّرُونَ ) * ) .\r\nبسيارى از مفسران « زوج » را در اينجا به معنى « اصناف مختلف » دانسته ، و آيه فوق را اشاره به اصناف مختلف موجودات اين جهان مىدانند كه به صورت « زوج » « زوج » درآمده است ، مانند شب و روز ، نور و ظلمت ، دريا و صحرا ، خورشيد و ماه ، نر و ماده ، و غير اينها .\r\nولى چنان كه قبلا ذيل آيات مشابه نيز گفته‌ايم ، « زوجيت » در اين گونه آيات مىتواند اشاره به معنى دقيقترى باشد ، زيرا واژه « زوج » را معمولا به دو جنس « نر » و « ماده » مىگويند ، خواه در عالم حيوانات باشد يا گياهان ، و هر گاه آن را كمى توسعه دهيم ، تمام نيروهاى « مثبت » و « منفى » را شامل مىشود ، و با توجه به اينكه قرآن در آيه فوق مىگويد : « * ( مِنْ كُلِّ شَيْءٍ ) * » ( از همه موجودات ) نه فقط موجودات زنده ، مىتواند اشاره به اين حقيقت باشد كه تمام اشياء جهان از ذرات مثبت و منفى ساخته شده ، و امروز از نظر علمى مسلم است كه « اتمها » از اجزاء مختلفى تشكيل يافته‌اند ، از جمله اجزايى كه داراى بار الكتريسته منفى هستند ، و « الكترون » ناميده مىشوند ، و اجزايى كه داراى بار الكتريسته « مثبت » هستند و پروتون نام دارند .\r\nبنا بر اين الزامى نيست كه « شىء » را حتما به معنى حيوان يا گياه تفسير كنيم ، و يا زوج را به معنى « صنف » بدانيم ( در اين زمينه توضيحات ديگرى در جلد 15 صفحه 190 ، ذيل آيه 7 شعراء ، و در جلد دهم صفحه 115 ، و در جلد هيجدهم صفحه 376 ذكر كرده‌ايم ) بايد توجه داشت كه در عين حال هر دو تفسير قابل جمع است .\r\n","description":"","footnote":"","page_name":" 376 ","page_number":376},
  {"content":"\r\nضمنا جمله « * ( لَعَلَّكُمْ تَذَكَّرُونَ ) * » اشاره به اين است كه زوجيت و تعدد و دوگانگى در تمام اشياء جهان ، انسان را متذكر اين معنى مىكند كه خالق جهان ، واحد و يگانه است ، زيرا دوگانگى از ويژگيهاى مخلوقات است .\r\nدر حديثى از امام على بن موسى الرضا ع نيز به اين معنى اشاره شده ، آنجا كه مىفرمايد :\r\nبمضادته بين الاشياء عرف ان لا ضد له ، بمقارنته بين الاشياء عرف ان لا قرين له ، ضاد النور بالظلمة ، و اليبس بالبلل ، و الخشن باللين ، و الصرد بالحرور ، مؤلفا بين متعادياتها ، مفرقا بين متدانياتها ، دالة بتغريقها على مفرقها ، و بتاليفها على مؤلفها ، و ذلك قوله « * ( وَمِنْ كُلِّ شَيْءٍ خَلَقْنا زَوْجَيْنِ لَعَلَّكُمْ تَذَكَّرُونَ ) * » :\r\n« اشياء جهان را متضاد آفريده ، تا روشن شود براى او ضدى نيست ، و آنها را با هم قرين ساخته ، تا معلوم شود قرينى براى او نيست ، نور را ضد ظلمت ، و خشكى را ضد ترى ، و خشونت را ضد نرمش ، و سرما را ضد گرما قرار داده ، در عين حال اشياء متضاد را جمع كرده و موجودات نزديك بهم را از هم جدا نموده تا اين جدايى دليل بر جدا كننده و آن پيوستگى دليل بر پيوند دهنده باشد ، و اين است معنى * ( وَمِنْ كُلِّ شَيْءٍ خَلَقْنا زَوْجَيْنِ لَعَلَّكُمْ تَذَكَّرُونَ ) * » ( 1 ) .\r\nدر آيه بعد به عنوان يك نتيجه گيرى از بحثهاى توحيدى گذشته مىافزايد :\r\n« بنا بر اين به سوى خدا بگريزيد كه من از سوى او براى شما بيم دهنده آشكارى هستم » ! ( * ( فَفِرُّوا إِلَى اللَّه إِنِّي لَكُمْ مِنْه نَذِيرٌ مُبِينٌ ) * ) .\r\nتعبير به « فرار » در اينجا تعبير جالب و لطيفى است ، معمولا « فرار » در جايى گفته مىشود كه انسان از يك سو با موجود يا حادثه وحشتناكى روبرو شده ، و از سوى ديگر پناهگاهى در نقطه اى سراغ دارد ، لذا با سرعت تمام از محل حادثه\r\n\r\n","description":"","footnote":"\r\n( 1 ) « توحيد صدوق » مطابق « نقل نور الثقلين » جلد 5 صفحه 130 .\r\n","page_name":" 377 ","page_number":377},
  {"content":"\r\nدور مىشود و به نقطه امن و امان روى مىآورد ، شما نيز از شرك و بتپرستى كه عقيده وحشتناكى است بگريزيد و به توحيد خالص كه منطقه امن و امان واقعى است روى آريد .\r\nاز عذاب خدا بگريزيد به سوى رحمتش برويد .\r\nاز نافرمانيها و عصيانش فرار كنيد و به توبه و انابه متوسل شويد .\r\nخلاصه ، از زشتيها ، بديها ، بى ايمانى ، تاريكى جهل ، و عذاب جاويدان بگريزيد ، و در آغوش رحمت حق و سعادت جاويدان قرار گيريد .\r\nباز براى تاكيد بيشتر ، روى مساله يكتاپرستى تكيه كرده ، مىفرمايد :\r\n« معبود ديگرى با خدا قرار ندهيد كه من براى شما از سوى او بيم دهنده آشكارى هستم » ( * ( وَلا تَجْعَلُوا مَعَ اللَّه إِلهاً آخَرَ إِنِّي لَكُمْ مِنْه نَذِيرٌ مُبِينٌ ) * ) .\r\nاين احتمال وجود دارد كه آيه قبل دعوت به اصل به ايمان خدا مىكند ، و اين آيه دعوت به يگانگى ذات پاك او ، بنا بر اين تكرار جمله « * ( إِنِّي لَكُمْ مِنْه نَذِيرٌ مُبِينٌ ) * » در يك مورد به عنوان « انذار » بر ترك ايمان به خدا است ، و در مورد ديگر انذار در برابر شرك و دوگانه پرستى ، و به اين ترتيب هر كدام اشاره به مطلب جداگانه اى است .\r\nدر بعضى از روايات از امام صادق ع نقل شده كه منظور از « فرار به سوى خدا » حج و زيارت خانه او است ( 1 ) روشن است كه منظور ذكر يكى از مصاديق واضح فرار به سوى خدا مىباشد چرا كه حج انسان را به حقيقت توحيد و توبه و انابه آشنا مىسازد و در پناه الطاف خداوندى جاى مىدهد .\r\n\r\n","description":"","footnote":"\r\n( 1 ) در اين زمينه چند حديث از امام باقر ( ع ) و امام صادق ( ع ) در تفسير نور الثقلين جلد 5 صفحه 130 و 131 نقل شده است .\r\n","page_name":" 378 ","page_number":378},
  {"content":"\r\n\r\n[ سوره الذاريات ‹ 51 › : آيات 52 تا 55 
  ]\r\nكَذلِكَ ما أَتَى الَّذِينَ مِنْ قَبْلِهِمْ مِنْ رَسُولٍ إِلَّا قالُوا ساحِرٌ أَوْ مَجْنُونٌ ‹ 52 › أَ تَواصَوْا بِه بَلْ هُمْ قَوْمٌ طاغُونَ ‹ 53 › فَتَوَلَّ عَنْهُمْ فَما أَنْتَ بِمَلُومٍ ‹ 54 › وَذَكِّرْ فَإِنَّ الذِّكْرى تَنْفَعُ الْمُؤْمِنِينَ ‹ 55 ›\r\n\r\nترجمه :\r\n52 - اين گونه است كه هيچ پيامبرى قبل از اينها به سوى قومى فرستاده نشد مگر اينكه گفتند او ساحر است يا ديوانه ! 53 - آيا يكديگر را به آن سفارش مىكردند ( كه عموما چنين تهمتى را بزنند ) نه ، بلكه آنها قومى طغيانگرند ! 54 - حال كه چنين است از آنها روى بگردان و تو هرگز درخور ملامت نخواهى بود .\r\n55 - و پيوسته تذكر ده ، زيرا تذكر براى مؤمنان سودمند است .\r\n\r\nتفسير : تذكر ده كه تذكر سودمند است\r\nدر آيه 39 همين سوره خوانديم كه فرعون در برابر دعوت موسى ع به سوى خداوند يكتا و ترك ظلم و بيدادگرى ، موسى را متهم ساخت كه او « ساحر » يا « مجنون » است ، اين نسبت كه از سوى مشركان به پيامبر اسلام ص نيز\r\n","description":"","footnote":"","page_name":" 379 ","page_number":379},
  {"content":"\r\nداده مىشد براى مؤمنان اندك نخستين ، بسيار گران بود ، و روح پاك پيامبر ص را آزرده مىساخت .\r\nآيات مورد بحث براى دلدارى پيامبر ص و مؤمنان مىگويد : تنها تو نيستى كه هدف اين تيرهاى زهرآگين تهمت قرار گرفته اى « اين گونه است كه هيچ پيامبرى قبل از اينها به سوى قومى فرستاده نشده مگر اينكه گفتند : او ساحر يا ديوانه است » ( * ( كَذلِكَ ما أَتَى الَّذِينَ مِنْ قَبْلِهِمْ مِنْ رَسُولٍ إِلَّا قالُوا ساحِرٌ أَوْ مَجْنُونٌ ) * ) ( 1 ) .\r\nآنها را « ساحر » مىخواندند زيرا در برابر معجزات چشمگيرشان پاسخى منطقى نداشتند ، و « مجنون » خطاب مىكردند چرا كه همرنگ محيط نبودند و در برابر امتيازات مادى سر تسليم فرود نمىآوردند .\r\nبنا بر اين نگران نباش و غم و اندوه به خود راه مده ، و بر استقامت و پايدارى و صبر و شكيبايى خود بيفزا كه اين گونه گفته‌ها و نسبتهاى بى اساس هميشه در برابر مردان حق بوده است .\r\nسپس مىافزايد : « آيا اين اقوام كافر و معاند به يكديگر توصيه مىكردند » كه اين تهمت را به همه انبياء ببندند ؟ ( * ( أَ تَواصَوْا بِه ) * ) .\r\nآن چنان هماهنگ و يك نواخت عمل مىكنند كه گويى همگى در ما وراء تاريخ مجلسى تشكيل داده ، و به مشاوره نشسته ، و به يكديگر توصيه نموده‌اند كه انبياء را عموما متهم به سحر و جنون كنند ، تا از نفوذ اعتبار آنها در توده مردم كاسته شود .\r\nو شايد هر كدام مىخواستند از دنيا بروند بيخ گوش فرزندان و دوستان خود اين سخن را مىگفتند و توصيه مىكردند .\r\n\r\n","description":"","footnote":"\r\n( 1 ) « كذلك » خبر مبتداى محذوفى است و در تقدير « الامر كذلك » است .\r\n","page_name":" 380 ","page_number":380},
  {"content":"\r\nسپس مىافزايد : « بلكه آنها قومى طغيانگرند » ( * ( بَلْ هُمْ قَوْمٌ طاغُونَ ) * ) ( 1 ) .\r\nاين اثر روح طغيانگرى است كه براى بيرون كردن مردان حق از صحنه به هر دروغ و تهمتى متوسل مىشوند ، و چون پيامبران با معجزات و دستورات تازه به ميان اقوام مىآيند بهترين برچسب را اين مىبينند كه آنها را به « سحر » و « جنون » متهم سازند . بنا بر اين عامل « وحدت عمل » آنها همان روحيه واحد خبيث طغيانگرى آنها است .\r\nباز براى تسلى خاطر و دلدارى بيشتر به پيامبر ص مىفرمايد : « اكنون كه اين قوم طاغى و سركش حاضر به شنيدن حق نيستند از آنها روى بگردان » ( * ( فَتَوَلَّ عَنْهُمْ ) * ) .\r\nو مطمئن باش كه تو وظيفه خود را به طور كامل انجام داده اى ، و « هرگز درخور سرزنش و ملامت نخواهى بود » ( * ( فَما أَنْتَ بِمَلُومٍ ) * ) .\r\nاگر آنها حق را نپذيرند غم مخور كه دلهاى شايسته اى در انتظار آن است .\r\nاين جمله در حقيقت يادآور آيات ديگرى است كه نشان مىدهد پيامبر آن قدر دلسوز بود كه گاه از عدم ايمان آنها نزديك بود دق كند ، چنان كه در آيه 6 سوره كهف مىخوانيم : فَلَعَلَّكَ باخِعٌ نَفْسَكَ عَلى آثارِهِمْ إِنْ لَمْ يُؤْمِنُوا بِهذَا الْحَدِيثِ أَسَفاً : « گويى مىخواهى خود را از غم و اندوه به خاطر اعمال آنها هلاك كنى چرا كه آنها به اين قرآن ايمان نياورده‌اند » .\r\nالبته يك رهبر راستين بايد چنين باشد .\r\nمفسران گفته‌اند هنگامى كه اين آيه نازل شد پيامبر ص و مؤمنان\r\n\r\n","description":"","footnote":"\r\n( 1 ) « بل » در آيه فوق « اضرابيه » است .\r\n","page_name":" 381 ","page_number":381},
  {"content":"\r\nاندوهگين شدند و تصور كردند كه اين آخرين سخن در برابر مشركان است ، وحى آسمانى قطع شده ، و عذاب الهى به زودى فرا مىرسد ، ولى چيزى نگذشت كه آيه بعد نازل شد و به پيامبر ص دستور داد : « پيوسته تذكر و اندرز ده ، چرا كه تذكر مؤمنان را سود مىبخشد » ( * ( وَذَكِّرْ فَإِنَّ الذِّكْرى تَنْفَعُ الْمُؤْمِنِينَ ) * ) .\r\nاينجا بود كه همگى احساس آرامش كردند ( 1 ) .\r\nاشاره به اينكه دلهاى آماده اى در گوشه و كنار در انتظار سخنان تو است ، اگر گروهى به مخالفت در برابر حق برخاسته‌اند گروه ديگرى از جان و دل مشتاق آنند ، و گفتار دلنشين تو تاثير خود را در نفوس آنان مىگذارد .\r\n\r\nنكته : براى پذيرش حق دلهاى آماده لازم است\r\nكشاورزى را در نظر بگيريد كه مشغول بذرافشانى است ، قسمتى از اين بذرها را ممكن است به روى سنگها بريزد ، مسلما هرگز بارور نخواهد شد .\r\nقسمت ديگرى روى قشرهاى نازك خاك مىريزد كه سنگهاى سخت را پوشانده‌اند ، در اينجا بذرها جوانه اى مىزنند اما چون محل كافى براى ريشه‌هاى موجود نيست به زودى مىخشكند و از بين مىروند .\r\nقسمت ديگرى روى خاكهايى مىريزد كه عمق زيادى دارد ولى در لابلاى آن بذرها علف هرزه‌هاى مزاحم موجود است ، اين بذرها نمو مىكند و ريشه مىدواند ولى به زودى خارها و علف هرزه‌ها بر آنها مىپيچد و آنها را خفه مىكند .\r\nاز همه اين بذرها خوشبختتر بذرهايى است كه در ميان خاكهاى عميق و بدون مزاحم قرار گيرند ، چيزى نمىگذرد جوانه مىزنند و شاخ و برگ\r\n\r\n","description":"","footnote":"\r\n( 1 ) مجمع البيان جلد 9 صفحه 161 .\r\n","page_name":" 382 ","page_number":382},
  {"content":"\r\nمىآورند و تنومند و پر بار مىشوند .\r\nسخنان حق كه از دهان انبياء و فرستادگان الهى و جانشينان معصوم آنها خارج مىشود همانند اين بذرها است ، دلهايى كه چون سنگ خارا است هرگز آن را نمىپذيرد . و دلهايى كه نرمش ضعيف و كمى دارد موقتا مىپذيرد ، سپس آن را بيرون مىافكند ، و دلهايى كه آماده پذيرش است اما خارهاى هوا و هوس و شهوات و صفات رذيله در آن روئيده ، تاثير آن را خنثى مىكند .\r\nتنها دلهايى سخنان اين پيشوايان بزرگ را مىپذيرد و پرورش مىدهد و بارور مىكند كه هم روح حقجويى و حقطلبى بر آن حاكم است ، و هم از اين صفات خالى است ، و آن دلهاى مؤمنان است ، آرى « * ( وَذَكِّرْ فَإِنَّ الذِّكْرى تَنْفَعُ الْمُؤْمِنِينَ ) * » پند و اندرز ده كه مؤمنان را فايده مىبخشد .\r\n","description":"","footnote":"","page_name":" 383 ","page_number":383},
  {"content":"\r\n\r\n[ سوره الذاريات ‹ 51 › : آيات 56 تا 58 
  ]\r\nوَ ما خَلَقْتُ الْجِنَّ وَالإِنْسَ إِلَّا لِيَعْبُدُونِ ‹ 56 › ما أُرِيدُ مِنْهُمْ مِنْ رِزْقٍ وَما أُرِيدُ أَنْ يُطْعِمُونِ ‹ 57 › إِنَّ اللَّه هُوَ الرَّزَّاقُ ذُو الْقُوَّةِ الْمَتِينُ ‹ 58 ›\r\n\r\nترجمه :\r\n56 - من 0 جن و انس را نيافريدم جز براى اينكه عبادتم كنند ( و از اين طريق تكامل يابند و به من نزديك شوند ) .\r\n57 - هرگز از آنها نمىخواهم كه به من روزى دهند ، و نمىخواهم مرا اطعام كنند .\r\n58 - خداوند روزى دهنده و صاحب قوت و قدرت است .\r\n\r\nتفسير : هدف خلقت انسان از ديدگاه قرآن\r\nاز مهمترين سؤالاتى كه هر كس از خود مىكند اين است كه « ما براى چه آفريده شده‌ايم » ؟ و « هدف آفرينش انسانها و آمدن به اين جهان چيست » ؟\r\nآيات فوق به اين سؤال مهم و همگانى با تعبيرات فشرده و پرمحتوايى پاسخ مىگويد ، و بحثى را كه در آخرين آيه از آيات گذشته پيرامون تذكر و يادآورى به مؤمنان بيان شد تكميل مىكند ، چرا كه اين از مهمترين اصولى است كه پيامبر ص بايد آن را تعقيب كند ، ضمنا معنى فرار به سوى خدا را كه در چند آيه قبل آمده بود روشن مىسازد .\r\nمىفرمايد : « من جن و انس را نيافريدم جز براى اينكه عبادتم كنند » ( * ( وَما خَلَقْتُ الْجِنَّ وَالإِنْسَ إِلَّا لِيَعْبُدُونِ ) * ) .\r\n","description":"","footnote":"","page_name":" 384 ","page_number":384},
  {"content":"\r\nمن نيازى به آنها ندارم « و هرگز از آنها نمىخواهم كه به من روزى دهند ، و هيچگاه نمىخواهم مرا اطعام كنند » ! ( * ( ما أُرِيدُ مِنْهُمْ مِنْ رِزْقٍ وَما أُرِيدُ أَنْ يُطْعِمُونِ ) * ) .\r\n« خداوند است كه به تمام بندگانش روزى مىدهد ، و صاحب قوت و قدرت است » ( * ( إِنَّ اللَّه هُوَ الرَّزَّاقُ ذُو الْقُوَّةِ الْمَتِينُ ) * ) .\r\nاين چند آيه كه در نهايت اختصار و فشردگى است پرده از روى حقيقتى كه همه خواهان آگاهى از آنند برمىدارد ، و ما را در برابر هدفى بزرگ قرار مىدهد .\r\nتوضيح اينكه : بدون شك هر فرد عاقل و حكيمى كه كارى انجام مىدهد هدفى براى آن در نظر دارد ، و از آنجا كه خداوند از همه عالمتر و حكيمتر است بلكه با هيچ كس قابل مقايسه نيست اين سؤال پيش مىآيد كه او چرا انسان را آفريد ؟ آيا كمبودى داشت كه با آفرينش انسان بر طرف مىشد ؟ ! آيا نيازى داشته كه ما را براى پاسخگويى به آن آفريده است ؟ ! در حالى كه مىدانيم وجود او از هر جهت كامل و بى نهايت در بى نهايت است و غنى بالذات .\r\nپس طبق مقدمه اول بايد قبول كنيم كه او هدفى داشته ، و طبق مقدمه دوم بايد بپذيريم كه هدف او از آفرينش انسان چيزى نيست كه بازگشت به ذات پاكش كند .\r\nنتيجتا بايد اين هدف را در بيرون ذات او جستجو كرد ، هدفى كه به خود مخلوقات بازمىگردد ، و مايه كمال خود آنها است ، اين از يك سو .\r\nاز سوى ديگر در آيات قرآن تعبيرهاى مختلفى در باره هدف آفرينش انسان شده است .\r\n","description":"","footnote":"","page_name":" 385 ","page_number":385},
  {"content":"\r\nدر يك جا مىخوانيم : الَّذِي خَلَقَ الْمَوْتَ وَالْحَياةَ لِيَبْلُوَكُمْ أَيُّكُمْ أَحْسَنُ عَمَلًا : « او كسى است كه مرگ و زندگى را آفريد تا شما را آزمايش كند كدامين نفر بهتر عمل مىكنيد » ؟ ( ملك - 2 ) در اينجا مساله آزمايش و امتحان انسانها از نظر « حسن عمل » به عنوان يك هدف معرفى شده است .\r\nو در آيه ديگر آمده است : اللَّه الَّذِي خَلَقَ سَبْعَ سَماواتٍ وَمِنَ الأَرْضِ مِثْلَهُنَّ يَتَنَزَّلُ الأَمْرُ بَيْنَهُنَّ لِتَعْلَمُوا أَنَّ اللَّه عَلى كُلِّ شَيْءٍ قَدِيرٌ وَأَنَّ اللَّه قَدْ أَحاطَ بِكُلِّ شَيْءٍ عِلْماً : « خداوند كسى است كه هفت آسمان را آفريده و از زمين نيز مانند آن خلق كرده است ، فرمان او در ميان آنها نازل مىشود تا بدانيد خداوند بر هر چيز توانا است ، و علم او به همه موجودات احاطه دارد » ( طلاق - 12 ) .\r\nو در اينجا « علم و آگاهى از قدرت و علم خداوند » به عنوان هدفى براى آفرينش آسمانها و زمين ( و آنچه در آنها است ) ذكر شده است .\r\nدر آيه ديگر مىخوانيم : وَلَوْ شاءَ رَبُّكَ لَجَعَلَ النَّاسَ أُمَّةً واحِدَةً وَلا يَزالُونَ مُخْتَلِفِينَ - إِلَّا مَنْ رَحِمَ رَبُّكَ وَلِذلِكَ خَلَقَهُمْ : « اگر پروردگارت مىخواست همه مردم را » امت واحده « ( و بدون هيچگونه اختلاف ) قرار مىداد ، ولى آنها همواره مختلفند - مگر آنچه پروردگارت رحم كند ، و براى همين ( رحمت ) آنها را آفريده » ( هود - 118 و 119 ) بر طبق اين آيه رحمت الهى هدف اصلى آفرينش انسان است .\r\nاما آيات مورد بحث تنها روى مساله عبوديت و بندگى تكيه مىكند ، و با صراحت تمام آن را به عنوان هدف نهايى آفرينش جن و انسان معرفى مىنمايد .\r\nاندكى تامل در مفهوم اين آيات ، و آنچه مشابه آن است ، نشان مىدهد كه هيچ تضاد و اختلافى در ميان آنها نيست ، در واقع بعضى هدف مقدماتى ،\r\n","description":"","footnote":"","page_name":" 386 ","page_number":386},
  {"content":"\r\nبعضى متوسط و بعضى هدف نهايىاند و بعضى نتيجه آن .\r\nهدف اصلى همان « عبوديت » است كه در آيات مورد بحث به آن اشاره شده ، و مساله « علم و دانش » و « امتحان و آزمايش » اهدافى هستند كه در مسير عبوديت قرار مىگيرند ، و « رحمت واسعه خداوند » نتيجه اين عبوديت است .\r\nبه اين ترتيب روشن مىشود كه ما همه براى عبادت پروردگار آفريده شده‌ايم ، اما مهم اين است كه بدانيم حقيقت « عبادت » چيست ؟\r\nآيا تنها انجام مراسمى مانند ركوع و سجود و قيام و قعود و نماز و روزه منظور است ؟ يا حقيقتى است ما وراى اينها ؟ هر چند عبادات رسمى نيز همگى واجد اهميتند .\r\nبراى يافتن پاسخ اين سؤال بايد روى واژه « عبد » و « عبوديت » تكيه كرد و به تحليل آنها پرداخت .\r\n« عبد » از نظر لغت عرب به انسانى مىگويند كه سر تا پا تعلق به مولا و صاحب خود دارد ، اراده اش تابع اراده او ، و خواستش تابع خواست او است . در برابر او مالك چيزى نيست ، و در اطاعت او هرگز سستى به خود راه نمىدهد .\r\nو به تعبير ديگر « عبوديت » - آن گونه كه در متون لغت آمده - اظهار آخرين درجه خضوع در برابر معبود است ، و به همين دليل تنها كسى مىتواند معبود باشد كه نهايت انعام و اكرام را كرده است و او كسى جز خدا نيست .\r\nبنا بر اين عبوديت نهايت اوج تكامل يك انسان و قرب او به خدا است .\r\nعبوديت نهايت تسليم در برابر ذات پاك او است .\r\nعبوديت اطاعت بى قيد و شرط و فرمانبردارى در تمام زمينه هاست .\r\nو بالآخره عبوديت كامل آن است كه انسان جز به معبود واقعى يعنى كمال مطلق نينديشد ، جز در راه او گام بر ندارد ، و هر چه غير او است فراموش كند ، حتى خويشتن را !\r\n","description":"","footnote":"","page_name":" 387 ","page_number":387},
  {"content":"\r\nو اين است هدف نهايى آفرينش بشر كه خدا براى وصول به آن ميدان آزمايشى فراهم ساخته و علم و آگاهى به انسان داده ، و نتيجه نهائيش نيز غرق شدن در اقيانوس « رحمت » او است .\r\n\r\nنكته‌ها :\r\n\r\n1 - خدا غنى مطلق است\r\nجمله « * ( ما أُرِيدُ مِنْهُمْ مِنْ رِزْقٍ وَما أُرِيدُ أَنْ يُطْعِمُونِ ) * » در حقيقت اشاره به غناى پروردگار از هر كس و هر چيز است ، و اگر بندگان را به عبوديت خويش دعوت مىكند براى اين نيست كه « سودى » كند بلكه مىخواهد بر آنها « جودى » كند ، به عكس مسئله عبوديت در ميان انسانها ، زيرا بردگان را براى اين انتخاب مىكردند كه تحصيل درآمد و رزق روزى براى آنها كند و يا در خانه مشغول خدمت و اطعام و پذيرايى گردد ، و در هر دو حال سودش عايد آنها شود و اين ناشى از نياز و احتياج انسان است ، ولى اينها همه در باره خداوند بى معنى است ، چرا كه نه تنها از همگان بى نياز است ، بلكه نياز همگان را از لطف و كرمش تامين مىكند و رزاق همه او است .\r\n\r\n2 - او صاحب « قوه » و « متين » است\r\n« متين » از ماده « متن » در اصل به معنى دو عضله نيرومند است كه در دو طرف ستون فقرات قرار گرفته ، پشت انسان را محكم مىسازد ، و براى تحمل فشارهاى سنگين آماده مىكند و به همين مناسبت به معنى قدرت و قوت كامل آمده است ، بنا بر اين ذكر آن بعد از كلمه « ذو القوه » به عنوان تاكيد است ، زيرا\r\n","description":"","footnote":"","page_name":" 388 ","page_number":388},
  {"content":"\r\n« ذو القوه » به اصل قدرت پروردگار اشاره مىكند ، و « متين » به كمال قدرت او ، و هنگامى كه با واژه « رزاق » كه آن نيز صيغه مبالغه است همراه گردد اين حقيقت را ثابت مىكند كه خداوند در دادن روزى به بندگان نهايت توانايى و تسلط را دارد ، و در هر گوشه اى از اين جهان پهناور ، در اعماق درياها ، در ميان دره‌ها ، بر فراز كوه‌ها ، در دل سنگها ، و در هر نقطه اى از كرات آسمانى باشند روزى لازم را به آنها مىرساند ، و همگى بر سر خوان احسان جمعند ، پس اگر آنها را آفريده نه به خاطر نيازى بوده است بلكه به خاطر فيض و لطفى بوده .\r\n\r\n3 - چرا « جن » مقدم ذكر شده ؟\r\nبا اينكه از آيات قرآن به خوبى استفاده مىشود كه انسانها برتر از طائفه جن هستند ، با اينحال نام آنها را در آيه فوق بر « انسان » مقدم داشته ، ظاهرا اين به خاطر آن است كه آفرينش آنها قبل از آفرينش آدم بوده ، همانگونه كه در سوره حجر آيه 27 مىخوانيم : وَالْجَانَّ خَلَقْناه مِنْ قَبْلُ مِنْ نارِ السَّمُومِ :\r\n« ما جن را پيش از آن ( پيش از آفرينش انسان ) از آتش سوزان آفريديم » .\r\n\r\n4 - فلسفه آفرينش از ديدگاه فلسفه\r\nگفتيم كمتر كسى است كه اين سؤال را از خود يا از ديگران نكرده باشد كه هدف از آفرينش ما چه بوده ؟ همواره گروهى متولد مىشوند ، گروهى از جهان مىروند و براى هميشه خاموش مىشوند ، مقصود از اين آمد و رفتها چيست ؟\r\nبه راستى اگر ما انسانها روى اين كره خاكى زندگى نمىكرديم كجاى عالم خراب مىشد ؟ و چه مشكلى به وجود مىآمد ؟ آيا ما بايد بدانيم چرا\r\n","description":"","footnote":"","page_name":" 389 ","page_number":389},
  {"content":"\r\nآمديم و چرا مىرويم ؟ و اگر بخواهيم از اين معنى آگاه شويم آيا قدرت داريم ؟\r\nو به دنبال اين سؤال ، انبوهى از سؤالات ديگر فكر انسان را احاطه مىكند .\r\nاين سؤال هر گاه از ناحيه ماديين مطرح شود ظاهرا هيچ پاسخى براى آن وجود ندارد ، چرا كه ماده و طبيعت اصلا عقل و شعورى ندارد كه هدفى داشته باشد ، به همين دليل آنها خود را از اين نظر آسوده كرده و معتقد به پوچى آفرينش و بى هدفى خلقتند ! و چه زجرآور است كه انسان براى جزئيات زندگى خود اعم از تحصيل و كسب و كار ، و درمان و بهداشت و ورزش ، هدفهاى دقيق و برنامه‌هاى منظمى در نظر گيرد ، ولى مجموعه زندگى را پوچ و بى هدف بداند ؟ ! لذا جاى تعجب نيست كه گروهى از آنان هنگامى كه در اين مسائل مىانديشند از اين زندگى پوچ و بى هدف سير مىشوند و دست به انتحار مىزنند .\r\nاما اين سؤال را هنگامى كه يك خداپرست از خود مىكند هرگز با بن بست روبرو نمىشود زيرا از يك سو مىداند خالق اين جهان حكيم است ، حتما آفرينش او حكمتى داشته ، هر چند ما از آن بى خبر باشيم ، و از سوى ديگر هنگامى كه به جزء جزء اعضاء خود مىنگرد براى هر يك هدف و فلسفه اى مىيابد ، نه تنها براى اعضايى همچون قلب و مغز و عروق و اعصاب ، بلكه اعضايى همانند ناخنها ، مژه‌ها ، خطوط سر انگشتان ، گودى كف دستها و پاها هر كدام فلسفه اى دارد كه امروز همگى شناخته شده است .\r\nچقدر ساده انديشى است كه ما براى همه اينها هدف قائل باشيم ، ولى مجموع را بى هدف بدانيم ! اين چه قضاوت ساده لوحانه اى است كه ما براى هر يك از بناهاى يك شهر فلسفه اى قائل شويم ، اما براى تمام آن هيچ ؟ ! آيا ممكن است مهندسى بناى عظيمى بسازد اطاقها ، سالنها ، درها ، دريچه ها\r\n","description":"","footnote":"","page_name":" 390 ","page_number":390},
  {"content":"\r\nحوضها و باغچه‌ها و دكورها هر كدام روى حساب و براى منظورى ساخته شده باشد ، ولى مجموعه آن بناى عظيم هيچ هدفى را تعقيب نكند ؟\r\nاينها است كه به يك انسان خداپرست و مؤمن اطمينان مىدهد كه آفرينش او هدفى بس عظيم داشته ، كه بايد بكوشد و با نيروى عقل و علم آن را بيابد .\r\nعجيب است كه اين طرفداران پوچى خلقت در هر رشته اى از علوم طبيعى وارد مىشوند براى تفسير پديده‌هاى مختلف دنبال هدفى مىگردند ، و تا هدف را نيابند آرام نمىنشينند ، حتى حاضر نيستند وجود يك غده طبيعى كوچك را در گوشه اى از بدن بيكار بدانند ، و براى پيدا كردن فلسفه وجوديش ممكن است سالها مطالعه و آزمايش كنند ، اما وقتى به اصل آفرينش انسان مىرسند با صراحت مىگويند هيچ هدفى ندارد ! چه تناقض شگفتآورى ؟ ! به هر حال ، ايمان به حكمت خداوند از يك سو ، و توجه به فلسفه‌هاى اجزاى وجود انسان از سوى ديگر ، ما را مؤمن مىسازد كه هدفى بزرگ از آفرينش انسان بوده است .\r\nاكنون بايد به دنبال اين هدف بگرديم و تا آنجا كه در توان داريم آن را مشخص سازيم و در مسيرش گام برداريم .\r\nتوجه به چند مقدمه مىتواند چراغها و نورافكنهايى بسازد كه اين مسير تاريك را براى ما روشن كند .\r\n1 - ما هميشه در كارهاى خود هدفى داريم كه اين هدف معمولا دفع كمبودها و نيازهاى ما است ، حتى اگر به ديگرى خدمت مىكنيم يا دست گرفتارى را مىگيريم و از گرفتارى نجات مىبخشيم ، و يا حتى ايثار و فداكارى مىكنيم ، آنها نيز نوعى كمبود معنوى ما را بر طرف مىسازد ، و نيازهاى مقدسى از ما را برآورده مىكند .\r\n","description":"","footnote":"","page_name":" 391 ","page_number":391},
  {"content":"\r\nو چون در مورد صفات و افعال خدا غالبا گرفتار مقايسه با خويش مىشويم گاه ممكن است اين تصور به وجود آيه كه خداوند چه كمبودى داشت كه با خلقت ما مرتفع مىشد ؟ ! و يا اگر در آيات فوق مىخوانيم هدف آفرينش انسان عبادت است مىگوئيم او چه نيازى به عبادت ما دارد ؟\r\nدر حالى كه اين طرز تفكرها ناشى از همان مقايسه صفات خالق و مخلوق و واجب و ممكن است .\r\nما به حكم اينكه وجودمان محدود است ، براى رفع كمبودهايمان تلاش مىكنيم ، و اعمالمان همه در اين مسير است ، ولى در باره يك وجود نامحدود اين معنى امكان پذير نيست ، بايد هدف افعال او را در غير وجود او جستجو كنيم .\r\nاو چشمه اى است فياض و مبدئى است نعمتآفرين كه موجودات را در كنف حمايت خود مىگيرد ، و آنها را پرورش داده ، از نقص به كمال مىبرد ، و اين است هدف واقعى عبوديت و بندگى ما ، و اين است فلسفه عبادات و نيايشهاى ما كه همگى كلاسهاى تربيت براى تكامل ما است .\r\nبه اين ترتيب نتيجه مىگيريم كه هدف آفرينش ما پيشرفت و تكامل هستى ما است .\r\nاساسا اصل آفرينش ، يك گام تكاملى عظيم است ، يعنى چيزى را از عدم به وجود آوردن و از نيست هست كردن ، و از صفر به مرحله عدد رساندن .\r\nو بعد از اين گام تكاملى عظيم ، مراحل ديگر تكامل شروع مىشود ، و تمام برنامه‌هاى دينى و الهى در همين مسير است .\r\n2 - در اينجا سؤالى پيش مىآيد كه اگر هدف خلقت جود بر بندگان است ، نه سود براى آفريدگار ، و اين جود از طريق تكامل انسانها است ، چرا اين خداوند جواد و كريم ، از آغاز بندگان را كامل نيافريد ، تا همگى در جوار\r\n","description":"","footnote":"","page_name":" 392 ","page_number":392},
  {"content":"\r\nقرب او جاى گيرند ، و از بركات نزديكى به ذات پاكش بهره ور شوند .\r\nجواب اين سؤال روشن است ، تكامل انسانى چيزى نيست كه بتوان آن را به « اجبار » آفريد ، بلكه راه طولانى و درازى است كه انسانها بايد با پاى خود آن را طى كنند ، و با اراده و تصميم و افعال اختيارى خويش ، طرح آن را بريزند .\r\nآيا اگر از كسى به اجبار و با زور سرنيزه مبلغ هنگفتى براى ساختن يك بيمارستان بگيرند اين عمل هيچ اثر اخلاقى و تكامل روحى براى او دارد ؟\r\nمسلما نه ، اما اگر به اراده و ميل خويش ، حتى يك ريال به چنين هدف مقدسى كمك كند به همان نسبت راه كمال اخلاقى را پيموده است .\r\nاز اين سخن چنين نتيجه مىگيريم كه خداوند بايد با اوامر و تكاليف و برنامه‌هاى تربيتى كه وسيله پيامبران او و نيروى عقل ابلاغ مىشود ، اين مسير را براى ما مشخص كند ، و ما با اختيار و اراده خويش اين راه را بپيمائيم .\r\n3 - باز در اينجا سؤال ديگرى مطرح است كه وقتى بعضى توضيحات بالا را مىشنوند مىگويند : بسيار خوب ، هدف از آفرينش ما تكامل انسانى ، يا به تعبير ديگر قرب به پروردگار و حركت وجودى ناقص به سوى وجودى بى نهايت كامل بوده است ، ولى هدف از اين تكامل چيست ؟\r\nپاسخ اين سؤال نيز با اين جمله روشن مىشود كه تكامل ، هدف نهايى و يا به تعبير ديگر « غاية الغايات » است .\r\nتوضيح اينكه : اگر از محصلى سؤال كنيم براى چه درس مىخوانى ؟\r\nمىگويد : براى اينكه به دانشگاه راه يابم .\r\nباز اگر سؤال كنيم دانشگاه را براى چه مىخواهى ؟ مىگويد : براى اينكه فى المثل دكتر يا مهندس لايقى شوم .\r\nمىگوئيم : مدرك دكترا و مهندسى را براى چه مىخواهى ؟ مىگويد :\r\nبراى اينكه فعاليت مثبتى كنم و هم درآمد خوبى داشته باشم .\r\n","description":"","footnote":"","page_name":" 393 ","page_number":393},
  {"content":"\r\nباز مىگوئيم : درآمد خوب را براى چه مىخواهى ؟ مىگويد : براى اينكه زندگى آبرومند و مرفهى داشته باشم .\r\nسرانجام مىپرسيم زندگى مرفه و آبرومند براى چه مىخواهى ؟\r\nدر اينجا مىبينيم لحن سخن او عوض مىشود و مىگويد : خوب ، براى اينكه زندگى مرفه و آبرومندى داشته باشم ، يعنى همان پاسخ سابق را تكرار مىكند .\r\nاين دليل بر آن است كه او به پاسخ نهايى ، و به اصطلاح به « غاية الغايات » كار خويش رسيده كه ما وراى آن پاسخ ديگرى نيست ، و هدف نهايى را تشكيل مىدهد . اين در مسائل زندگى مادى .\r\nدر زندگى معنوى نيز مطلب همين گونه است ، وقتى گفته مىشود آمدن انبياء و نزول كتب آسمانى ، و تكاليف و برنامه‌هاى تربيتى براى چيست ؟ مىگوئيم :\r\nبراى تكامل انسانى و قرب به خدا .\r\nو اگر سؤال كنند تكامل و قرب پروردگار براى چه منظورى است ؟\r\nمىگوئيم براى قرب به پروردگار ! يعنى اين هدف نهايى است ، و به تعبير ديگر ما همه چيز را براى تكامل و قرب به خدا مىخواهيم اما قرب به خدا را براى خودش ( يعنى براى قرب به پروردگار ) .\r\n4 - دگر بار سؤالى در اينجا مطرح مىشود كه در حديثى آمده است كه خداوند مىفرمايد : كنت كنزا مخفيا فاحببت ان اعرف و خلقت الخلق لكى اعرف : « من گنجى پنهان بودم ، دوست داشتم شناخته شوم ، خلائق را آفريدم تا شناخته شوم » .\r\nاين حديث با آنچه گفتيد چه تناسبى دارد .\r\nدر پاسخ مىگوئيم : گذشته از اينكه اين حديث يك خبر واحد است و در مسائل عقيدتى خبر واحد كارساز نيست ، مفهوم حديث اين است كه شناخت\r\n","description":"","footnote":"","page_name":" 394 ","page_number":394},
  {"content":"\r\nخداوند براى خلق وسيله تكامل آنها است ، يعنى من دوست داشتم كه فيض رحمتم همه جا را بگيرد ، به همين جهت خلائق را آفريدم ، و براى سير كمالى آنها ، راه و رسم معرفتم را به آنان آموختم ، چرا كه معرفت و شناخت من رمز تكامل آنها است .\r\nآرى بندگان بايد ذات خداوند را كه منبع همه كمالات است بشناسند ، خود را با كمالات او تطبيق دهند ، و پرتوى از آن را در وجود خويش فراهم سازند ، تا جرقه اى از آن صفات كمال و جلال در وجودشان بدرخشد كه تكامل و قرب به خدا جز از طريق تخلق به اخلاق او ممكن نيست ، و اين تخلق فرع بر شناخت است ( دقت كنيد ) .\r\n5 - با توجه به آنچه در فرازهاى بالا گفتيم به نتيجه گيرى نهايى نزديك مىشويم و مىگوئيم عبادت و عبوديت خدا يعنى در مسير خواست او گام برداشتن ، و روح و جان را به او سپردن ، عشق او را در دل جاى دادن ، و خود را به اخلاق او آراستن .\r\nو اگر در آيات فوق « عبادت » به عنوان هدف نهايى آفرينش معرفى شده مفهومش همين است كه به تعبير ديگر به عنوان « تكامل انسانى » از آن ياد مىشود .\r\nآرى انسان كامل همان بنده راستين خدا است !\r\n\r\n5 - نظرى به روايات اسلامى پيرامون فلسفه آفرينش انسان\r\nدر بالا از دو طريق مساله هدف خلقت انسان را تعقيب كرديم يكى از طريق تفسير آيات قرآن ، و ديگرى از طريق فلسفى ، و هر دو ما را به يك نقطه رساند .\r\n","description":"","footnote":"","page_name":" 395 ","page_number":395},
  {"content":"\r\nاكنون نوبت آن است كه از مسير سوم يعنى از طريق روايات اسلامى اين مساله سرنوشتساز را دنبال كنيم .\r\nدقت در روايات زير كه بخشى از اين روايات است بينش عميقترى در اين مساله به ما مىدهد :\r\nدر حديثى از امام موسى بن جعفر ع آمده كه از حضرتش سؤال كردند معنى اين سخن پيامبر چيست كه فرموده اعملوا فكل ميسر لما خلق له « تا مىتوانيد عمل كنيد كه همه انسانها براى هدفى كه آفريده شده‌اند آمادگى دارند ؟ امام فرمود :\r\nان اللَّه عز و جل خلق الجن و الانس ليعبدوه ، و لم يخلقهم ليعصوه و ذلك قوله عز و جل * ( وَما خَلَقْتُ الْجِنَّ وَالإِنْسَ إِلَّا لِيَعْبُدُونِ ) * فيسر كلا لما خلق له ، فويل لمن استحب العمى على الهدى :\r\n« خداوند بزرگ جن و انس را براى اين آفريده كه او را عبادت و اطاعت كنند ، براى اين نيافريده است كه نافرمانيش نمايند ، و اين همان است كه مىفرمايد * ( وَما خَلَقْتُ الْجِنَّ وَالإِنْسَ إِلَّا لِيَعْبُدُونِ ) * ، و چون آنها را براى اطاعت آفريده راه را براى رسيدن به اين هدف براى آنان آسان و هموار ساخته ، پس واى به حال كسانى كه چشم بر هم گذارند و نابينايى را بر هدايت ترجيح دهند » ( 1 ) اين حديث اشاره پر معنايى است به اين حقيقت كه چون خداوند انسانها را براى هدف تكاملى آفريده وسائل آن را از نظر تكوين و تشريع فراهم ساخته و در اختيار او گذارده است .\r\nدر حديث ديگرى از امام صادق عليه السلام مىخوانيم كه امام حسين ع در برابر اصحابش آمد و چنين فرمود :\r\nان اللَّه عز و جل ما خلق العباد الا ليعرفوه ، فاذا عرفوه عبدوه ، فاذا عبدوه استغنوا بعبادته عن عبادة من\r\n\r\n","description":"","footnote":"\r\n( 1 ) توحيد صدوق ( طبق نقل الميزان جلد 18 صفحه 423 ) .\r\n","page_name":" 396 ","page_number":396},
  {"content":"\r\nسواه\r\n: خداوند بزرگ بندگان را نيافريده مگر به خاطر اين كه او را بشناسند ، هنگامى كه او را بشناسند عبادتش مىكنند ، و هنگامى كه بندگى او كنند از بندگى غير او بى نياز مىشوند ( 1 ) .\r\n\r\n6 - پاسخ به يك سؤال\r\nسؤال ديگرى كه در اينجا مطرح مىشود اين است كه اگر خداوند بندگان را براى عبوديت آفريده است پس چرا گروهى راه كفر را پيش مىگيرند ؟\r\nآيا ممكن است اراده خداوند از هدفش تخلف پذيرد ؟\r\nكسانى كه اين ايراد را مىكنند در حقيقت اراده تكوينى و تشريعى را با هم اشتباه كرده‌اند زيرا هدف عبادت اجبارى نبوده ، بلكه عبادت و بندگى توأم با اراده و اختيار است ، و در چنين زمينه اى هدف به صورت آماده كردن زمينه‌ها تجلى مىكند ، فى المثل هنگامى كه گفته مىشود من اين مسجد را براى نماز خواندن مردم درست كرده‌ام ، مفهومش اين است آن را آماده براى اين كار ساخته‌ام نه اينكه مردم را به اجبار به نماز وادارم ، همچنين در موارد ديگر مانند ساختن مدرسه براى تحصيل و بيمارستان براى درمان و كتابخانه براى مطالعه .\r\nبه اين ترتيب خداوند اين انسان را آماده براى اطاعت و بندگى ساخته و هر گونه وسيله را اعم از عقل و عواطف و قواى مختلف را از درون و پيامبران و كتب آسمانى و برنامه‌هاى تشريعى را از برون براى آنها فراهم نموده است .\r\nمسلم است اين معنى در مؤمن و كافر يكسان است هر چند مؤمن از امكانات خود بهره بردارى نموده و كافر ننموده است .\r\nلذا در حديثى از امام صادق ع مىخوانيم كه وقتى از تفسير اين آيه\r\n\r\n","description":"","footnote":"\r\n( 1 ) « علل الشرائع » صدوق ( طبق همان مدرك ) .\r\n","page_name":" 397 ","page_number":397},
  {"content":"\r\n( * ( وَما خَلَقْتُ الْجِنَّ وَالإِنْسَ إِلَّا لِيَعْبُدُونِ ) * ) از آن حضرت سؤال كردند ، فرمود :\r\nخلقهم للعبادة : « آنها را براى عبوديت آفريده است » .\r\nراوى مىگويد : سؤال كردم : خاصة ام عامة ؟ « آيا گروه خاصى منظور است يا همه مردم » ؟\r\nامام فرمود : عامة : « همه مردم » ( 1 ) .\r\nو در حديث ديگرى از همان امام ع نقل شده كه وقتى از تفسير اين آيه سؤال كردند فرمود :\r\nخلقهم ليأمرهم بالعبادة :\r\n« آنها را آفريد تا دستور عبادت به آنها دهد » ( 2 ) .\r\nاشاره به اينكه هدف اجبار به عبادت و بندگى نبوده بلكه زمينه سازى براى آن بوده است ، و اين در حق عموم مردم صادق مىباشد ( 3 ) .\r\n\r\n","description":"","footnote":"\r\n( 1 ) بحار الانوار جلد 5 صفحه 314 حديث 7 .\r\n( 2 ) همان مدرك حديث 5 .\r\n( 3 ) از آنچه در بالا گفته شده روشن مىشود كه الف و لام در الانس و الجن براى استغراق است و شامل همه افراد مىشود نه براى جنس به طورى كه فقط گروهى را شامل شود آن چنان كه در بعضى از تفاسير آمده است .\r\n","page_name":" 398 ","page_number":398},
  {"content":"\r\n\r\n[ سوره الذاريات ‹ 51 › : آيات 59 تا 60 
  ]\r\nفَإِنَّ لِلَّذِينَ ظَلَمُوا ذَنُوباً مِثْلَ ذَنُوبِ أَصْحابِهِمْ فَلا يَسْتَعْجِلُونِ ‹ 59 › فَوَيْلٌ لِلَّذِينَ كَفَرُوا مِنْ يَوْمِهِمُ الَّذِي يُوعَدُونَ ‹ 60 ›\r\n\r\nترجمه :\r\n59 - براى كسانى كه ستم كردند سهم بزرگى از عذاب است همانند سهم يارانشان ( از اقوام ستمگر پيشين ) بنا بر اين عجله نكنند .\r\n60 - واى بر آنها كه كافر شدند از روزى كه به آنها وعده داده مىشود .\r\n\r\nتفسير : اينها نيز در عذاب الهى سهيمند\r\nدو آيه فوق كه آخرين آيات سوره « ذاريات » است در حقيقت يك نوع نتيجه گيرى از آيات مختلف اين سوره است ، مخصوصا آياتى كه پيرامون سرنوشت اقوام پيشين همچون قوم فرعون و قوم لوط و عاد و ثمود سخن مىگويد ، همچنين آيات گذشته كه از هدف آفرينش سخن مىگفت .\r\nمىگويد : « اكنون كه معلوم شد اين قوم مشرك و گناهكار از هدف اصلى آفرينش منحرف گشته‌اند بايد بدانند كه آنها نيز سهم بزرگى از عذاب الهى دارند ، همچون سهمى كه ياران آنها در اقوام پيشين داشتند » ( * ( فَإِنَّ لِلَّذِينَ ظَلَمُوا ذَنُوباً مِثْلَ ذَنُوبِ أَصْحابِهِمْ ) * ) .\r\n« بنا بر اين عجله نكنند » و پى در پى نگويند اگر عذاب الهى حق است چرا به سراغ ما نمىآيد ؟ ( * ( فَلا يَسْتَعْجِلُونِ ) * ) ( 1 ) .\r\n\r\n","description":"","footnote":"\r\n( 1 ) بايد توجه داشت كه نون « يستعجلون » مكسور است ، در حالى كه نون جمع بايد مفتوح باشد ، و دليل آن اين است كه در اينجا در اصل « يستعجلونى » بوده است .\r\n","page_name":" 399 ","page_number":399},
  {"content":"\r\nتعبير به ظلم در باره اين گروه به خاطر آن است كه « شرك » و كفر بزرگترين ظلم است ، زيرا حقيقت ظلم اين است كه چيزى را در غير محل شايسته قرار دهند ، و مسلما بت را بجاى خدا قرار دادن مهمترين مصداق ظلم محسوب مىشود ، و به همين دليل آنها هم مستحق همان سرنوشتى هستند كه اقوام مشرك پيشين داشتند .\r\n« ذنوب » ( بر وزن قبول ) در اصل به معنى اسبى است كه دمش طولانى باشد ، و همچنين دلوهاى بزرگى كه دنباله دارد .\r\nدر سابق براى كشيدن آب از چاه به وسيله حيوانات دلوهاى عظيمى تهيه مىكردند كه دنباله اى داشت ، و علاوه بر دهانه دلو ، طنابى هم به دنباله آن متصل بود كه براى خالى كردن آن دلو عظيم از آن استفاده مىكردند .\r\nو از آنجا كه گاهى براى تقسيم آب در ميان چند گروه از اين دلوها استفاده مىشد و به هر كدام يك يا چند دلو مىدادند اين واژه به معنى سهميه نيز به كار مىرود ، و در آيه مورد بحث به همين معنى استعمال شده ، منتهى اشاره به سهميه بزرگ است ( 1 ) .\r\nآيا منظور در اين آيه تهديد به عذاب دنيا است ، يا عذاب آخرت ؟ گروهى از مفسران معنى دوم را پذيرفته‌اند ، در حالى كه بعضى احتمال معنى اول را داده‌اند .\r\nبه عقيده ما قرائن گواهى بر عذاب دنيا مىدهد ، زيرا اولا عجله اى كه بعضى از كفار داشتند بيشتر براى اين بود كه به پيامبر مىگفتند : اگر راست مىگويى پس چرا عذاب الهى بر ما نازل نمىشود و اين مسلما اشاره به عذاب\r\n\r\n","description":"","footnote":"\r\n( 1 ) يكى از شعراى عرب مىگويد :\r\n\r\nلنا ذنوب و لكم ذنوب\r\nفان ابيتم فلنا القليب !\r\n\r\n« دلو بزرگى از آن ما و دلو بزرگى از آن شماست - و اگر قبول نداريد تمام چاه از آن ما است » !\r\n","page_name":" 400 ","page_number":400},
  {"content":"\r\nدنيا است ( 1 ) .\r\nديگر اينكه تعبير به « * ( مِثْلَ ذَنُوبِ أَصْحابِهِمْ ) * » ظاهرا اشاره به سرنوشت اقوامى است كه در اين سوره از آنها ياد شده ، مانند قوم لوط و قوم فرعون و عاد و ثمود كه هر يك به نوعى از عذاب دنيا گرفتار شدند و از ميان رفتند .\r\nدر اينجا اين سؤال پيش مىآيد كه اگر آيه مربوط به عذاب دنيا است ، پس چرا اين وعده الهى در باره آنها تحقق نيافت ؟\r\nاين سؤال دو پاسخ دارد :\r\n1 - اين وعده در باره بسيارى از آنها مانند ابو جهل و جمعى ديگر در غزوه بدر و غير آن تحقق يافت .\r\n2 - نزول اين عذاب براى همه آنها مشروط به عدم بازگشت به سوى خدا و عدم توبه از شرك بوده ، و هنگامى كه غالب آنها در فتح مكه ايمان آوردند ، اين شرط منتفى شد و عذاب الهى بر طرف گشت .\r\nو در آخرين آيه تهديد به عذاب دنيا را با تهديد به عذاب آخرت تكميل كرده ، مىگويد : « واى بر كسانى كه كافر شدند از روزى كه به آنها وعده داده مىشود » ( * ( فَوَيْلٌ لِلَّذِينَ كَفَرُوا مِنْ يَوْمِهِمُ الَّذِي يُوعَدُونَ ) * ) .\r\nهمانگونه كه اين سوره از مساله معاد و رستاخيز آغاز شد ، با تاكيد بر همين مساله پايان مىگيرد ( 2 ) .\r\n\r\n","description":"","footnote":"\r\n( 1 ) به آيات 57 و 58 سوره انعام و آيه 72 نمل و مانند آن مراجعه شود ، البته اين تعبير در آيات قرآن احيانا در مورد قيامت نيز به كار رفته است .\r\n( 2 ) بعضى احتمال داده‌اند كه اين آيه نيز اشاره به عذاب دنيا باشد ، در حالى كه اين گونه تعبير در قرآن مجيد معمولا براى روز قيامت مىشود .\r\n","page_name":" 401 ","page_number":401},
  {"content":"\r\n« ويل » در لغت عرب در مواردى گفته مىشود كه فرد يا افرادى به هلاكت بيفتند ، و معنى عذاب و بدبختى را مىدهد ، و به گفته بعضى مفهومى شديدتر از عذاب دارد .\r\nواژه‌هاى « ويل » و « ويس » و « ويح » در لغت عرب در مواردى به كار مىرود كه شخصى به حال ديگرى تاسف مىخورد ، منتها « ويل » در موارد كارهاى زشت و قبيح گفته مىشود و « ويس » در مقام تحقير ، و « ويح » در مقام ترحم .\r\nجمعى گفته‌اند : « ويل » چاه يا دره اى است در دوزخ ، ولى منظور اين گويندگان اين نيست كه در لغت به اين معنى آمده بلكه در حقيقت بيان يك نوع مصداق است .\r\nاين تعبير در قرآن مجيد در موارد زيادى از جمله در باره كفار ، مشركان ، دروغگويان ، تكذيبكنندگان ، گنهكاران ، كمفروشان ، و نمازگزاران بى خبر به كار رفته است ، ولى بيشترين مورد استعمال آن در قرآن مجيد ، تكذيب كنندگان است ، از جمله در سوره مرسلات اين جمله ده بار تكرار شده :\r\nوَيْلٌ يَوْمَئِذٍ لِلْمُكَذِّبِينَ : « واى در روز قيامت براى كسانى كه پيامبران و آيات الهى را تكذيب كردند » .\r\nخداوندا ! ما را از عذاب آن روز عظيم و رسوايى وحشتناكش در پناه لطفت محفوظ دار .\r\nبار الها ! به ما آمادگى پذيرش ، و توفيق عبوديت و افتخار بندگى خويش را مرحمت فرما .\r\nپروردگارا ! ما را به سرنوشت دردناك اقوامى كه پيامبران و آيات تو را\r\n","description":"","footnote":"","page_name":" 402 ","page_number":402},
  {"content":"\r\nتكذيب كردند يا پشت سر انداختند ، مبتلا مساز ، و پيش از فوت فرصت از خواب غفلت بيدار كن . آمين يا رب العالمين .\r\nپايان سوره ذاريات جمعه دهم صفر 1406 هجرى قمرى برابر با سوم آبان ماه 1364 هجرى شمسى\r\n","description":"","footnote":"","page_name":" 403 ","page_number":403},
  {"content":"\r\n","description":"","footnote":"","page_name":" 404 ","page_number":404},
  {"content":"\r\n\r\n‹ 52 › سوره طور اين سوره در مكه نازل شده و داراى 49 آيه است\r\n","description":"","footnote":"","page_name":" 405 ","page_number":405},
  {"content":"\r\n","description":"","footnote":"","page_name":" 406 ","page_number":406},
  {"content":"\r\n\r\nمحتواى سوره طور\r\nاين سوره نيز از سوره هايى است كه سنگينى بحثهاى آن روى مساله معاد و سرنوشت نيكان و پاكان از يك سو ، و بدان و مجرمان در آن روز عظيم از سوى ديگر است ، هر چند مطالب ديگرى در زمينه‌هاى مختلف عقيدتى نيز در آن ديده مىشود .\r\nروى هم رفته مىتوان محتواى اين سوره را به شش بخش تقسيم كرد .\r\n1 - آيات نخستين سوره كه با سوگندهاى پى در پى شروع مىشود بحث از عذاب الهى و نشانه‌هاى قيامت و آتش دوزخ و كيفر كافران مىكند ( آيه 1 تا آيه 16 ) .\r\n2 - بخش ديگرى از اين سوره نعمتهاى بهشتى و مواهب الهى را در قيامت كه در انتظار پرهيزگاران است مشروحا برمىشمرد ، و يكى را پس از ديگرى مورد توجه قرار مىدهد ، و در حقيقت به غالب نعمتهاى بهشتى در اين بخش از سوره اشاره شده است ( از آيه 17 تا 28 ) .\r\n3 - در بخش ديگرى از اين سوره از نبوت پيامبر ص سخن مىگويد ، و اتهاماتى را كه دشمنان براى او ذكر مىكردند برمىشمرد ، و به طور فشرده به آن پاسخ مىدهد ( از آيه 29 تا 34 ) .\r\n4 - در بخش چهارمين سخن از توحيد است ، و با استدلالى روشن اين مساله را تعقيب مىكند ( از آيه 35 تا 43 ) .\r\n5 - در بخش ديگر سوره باز به مساله معاد و پاره اى از مشخصات روز قيامت بازمىگردد ( از آيه 44 تا 47 ) .\r\n6 - سرانجام در آخرين بخش سوره كه دو آيه بيشتر نيست با دستوراتى\r\n","description":"","footnote":"","page_name":" 407 ","page_number":407},
  {"content":"\r\nبه پيامبر گرامى اسلام ص در زمينه صبر و استقامت و تسبيح و حمد پروردگار و وعده حمايت او از سوى خداوند بحثهاى گذشته را پايان مىبخشد ، و به اين ترتيب يك مجموعه منسجم گيراى منطقى و عاطفى را تشكيل مىدهد كه قلوب شنوندگان را مسخر خود مىسازد .\r\nضمنا نامگذارى اين سوره به « طور » به تناسب نخستين آيه آن است .\r\n\r\nفضيلت تلاوت اين سوره\r\nدر حديثى آمده كه پيامبر ص فرمود :\r\nمن قرأ سورة الطور كان حقا على اللَّه ان يؤمنه من عذابه و ان ينعمه فى جنته\r\n: هر كس سوره طور را بخواند بر خدا است كه او را از عذابش ايمن سازد ، و او را در بهشتش متنعم دارد ( 1 ) .\r\nدر حديث ديگرى از امام باقر ع مىخوانيم : « من قرء سورة الطور جمع اللَّه له خير الدنيا و الآخرة :\r\n« كسى كه سوره طور را تلاوت كند خداوند ، خير دنيا و آخرت را براى او جمع مىكند » ( 2 ) .\r\nروشن است كه اينهمه اجر و پاداش عظيم در دنيا و آخرت از آن كسانى است كه اين « تلاوت » را وسيله اى براى « تفكر » ، و آن را نيز به نوبه خود وسيله اى در راه « عمل » قرار دهد .\r\n\r\n","description":"","footnote":"\r\n( 1 و 2 ) « مجمع البيان » جلد 9 ص 162 - تفسير « برهان » جلد 4 صفحه 240 .\r\n","page_name":" 408 ","page_number":408},
  {"content":"\r\n\r\n[ سوره الطور ‹ 52 › : آيات 1 تا 8 
  ]\r\nبِسْمِ اللَّه الرَّحْمنِ الرَّحِيمِ\r\nوَ الطُّورِ ‹ 1 › وَكِتابٍ مَسْطُورٍ ‹ 2 › فِي رَقٍّ مَنْشُورٍ ‹ 3 › وَالْبَيْتِ الْمَعْمُورِ ‹ 4 ›\r\nوَ السَّقْفِ الْمَرْفُوعِ ‹ 5 › وَالْبَحْرِ الْمَسْجُورِ ‹ 6 › إِنَّ عَذابَ رَبِّكَ لَواقِعٌ ‹ 7 › ما لَه مِنْ دافِعٍ ‹ 8 ›\r\n\r\nترجمه :\r\n1 - سوگند به « كوه طور » ! 2 - و كتابى كه نوشته شده است .\r\n","description":"","footnote":"","page_name":" 409 ","page_number":409},
  {"content":"\r\n3 - در صفحه اى گسترده .\r\n4 - و سوگند به بيت المعمور .\r\n5 - و سقف برافراشته .\r\n6 - و درياى مملو و برافروخته .\r\n7 - كه عذاب پروردگارت واقع مىشود ! 8 - و چيزى از آن مانع نخواهد بود .\r\n\r\nتفسير : سوگند به درياى برافروخته !\r\nاين سوره يكى ديگر از سوره هايى است كه با سوگند شروع مىشود ، سوگندهايى براى بيان يك واقعيت مهم يعنى مساله قيامت و معاد و رستاخيز و محاسبه اعمال انسانها .\r\nاهميت اين مساله به قدرى است كه خداوند در آيات مختلف قرآن ، به قسمتهاى بسيارى از مقدسات سوگند ياد كرده تا عظمت آن روز و وقوع حتمى آن را روشن سازد .\r\nپنج سوگندى كه در آغاز اين سوره به چشم مىخورد ، معانى سربسته و تفكرانگيزى دارد كه مفسران در تفسير آنها به همه جا دست افكنده‌اند .\r\nمىفرمايد : « سوگند به كوه طور » ( * ( وَالطُّورِ ) * ) .\r\n« و سوگند به كتابى كه نوشته شده است . . . » ( * ( وَكِتابٍ مَسْطُورٍ ) * ) .\r\n« در صفحه اى گسترده » ( * ( فِي رَقٍّ مَنْشُورٍ ) * ) .\r\n","description":"","footnote":"","page_name":" 410 ","page_number":410},
  {"content":"\r\n« و سوگند به بيت المعمور » ( * ( وَالْبَيْتِ الْمَعْمُورِ ) * ) .\r\n« و سقف برافراشته » ( * ( وَالسَّقْفِ الْمَرْفُوعِ ) * ) .\r\n« و سوگند به درياى مملو برافروخته » ! ( * ( وَالْبَحْرِ الْمَسْجُورِ ) * ) .\r\n« كه عذاب پروردگارت حتما واقع مىشود » ( * ( إِنَّ عَذابَ رَبِّكَ لَواقِعٌ ) * ) .\r\n« و چيزى از آن مانع نمىگردد » ( * ( ما لَه مِنْ دافِعٍ ) * ) .\r\n« طور » در لغت به معنى « كوه » است ، ولى با توجه به اينكه اين كلمه در 10 آيه از قرآن مجيد مطرح شده كه در 9 مورد سخن از « طور سينا » همان كوهى كه در آنجا وحى بر موسى نازل مىشد به ميان آمده ، معلوم مىشود كه در آيه مورد بحث ( مخصوصا با توجه به الف و لام عهد ) در اينجا نيز همان معنى است .\r\nبنا بر اين خداوند در نخستين مرحله ، به يكى از مكانهاى مقدس روى زمين كه وحى الهى در آنجا نازل مىگشت سوگند ياد كرده است .\r\nدر تفسير « كتاب مسطور » نيز احتمالات گوناگونى داده‌اند :\r\nبعضى آن را اشاره به لوح محفوظ ، و بعضى به قرآن مجيد ، و بعضى به نامه اعمال ، و بعضى به تورات كه بر موسى نازل شد ، مىدانند .\r\nولى به تناسب سوگندى كه قبل از آن آمده اين تعبير يا اشاره به تورات است و يا همه كتب آسمانى .\r\nواژه « رق » از ماده « رقت » در اصل به معنى نازك و لطيف بودن است ،\r\n","description":"","footnote":"","page_name":" 411 ","page_number":411},
  {"content":"\r\nو به كاغذ يا پوست نازكى كه مطلبى بر آن مىنويسند نيز گفته مىشود ، و « منشور » به معنى گسترده است . ( بعضى معتقدند اين واژه معنى درخشندگى و لمعان را نيز در بردارد ) .\r\nبنا بر اين سوگند به كتابى خورده شده كه بر صفحه اى از بهترين صفحات نگاشته شده و در عين حال باز و گسترده است و نه پيچيده ! در مورد « بيت المعمور » نيز تفسيرهاى گوناگونى شده ، بعضى آن را اشاره به خانه اى مىدانند كه در آسمانها محاذى خانه كعبه است ، و با عبادت فرشتگان ، معمور و آباد است ، اين معنى در روايات متعددى كه در منابع مختلف اسلامى آمده است ديده مىشود ( 1 ) .\r\nطبق روايتى هر روز هفتاد هزار فرشته به زيارت آن مىآيند و هرگز بار ديگر به سوى آن باز نمىگردند .\r\nبعضى آن را به « كعبه » و خانه خدا در زمين تفسير كرده‌اند كه بوسيله زوار و حاجيان همواره معمور و آباد است ، و مىدانيم نخستين خانه اى است كه براى عبادت ، در روى زمين ساخته و آباد شده است .\r\nبعضى نيز گفته‌اند منظور از آن ، خانه قلب مؤمن است كه با ايمان و ذكر خدا ، آباد است .\r\nولى ظاهر آيه يكى از دو معنى اول است ، و با توجه به تعبيرات مختلفى كه در قرآن ، از « كعبه » به عنوان « بيت » آمده ، معنى دوم از همه مناسبتر به نظر مىرسد .\r\nاما « سقف مرفوع » ، منظور از آن آسمان است ، چرا كه در آيه 32 سوره انبياء مىخوانيم : وَجَعَلْنَا السَّماءَ سَقْفاً مَحْفُوظاً : « ما آسمان را سقف\r\n\r\n","description":"","footnote":"\r\n( 1 ) در بحار الانوار بيش از ده روايت در اين زمينه نقل شده ( جلد 58 صفحه 55 به بعد ) .\r\n","page_name":" 412 ","page_number":412},
  {"content":"\r\nمحفوظى قرار داديم « و در آيه 27 و 28 سوره نازعات آمده » أَ أَنْتُمْ أَشَدُّ خَلْقاً أَمِ السَّماءُ بَناها : « آيا آفرينش مجدد شما مهمتر است ، يا آفرينش آسمان » كه خداوند آن را بر پا ساخته است ، سقفش را برافراشته و آن را منظم و مرتب ساخته .\r\nتعبير به « سقف » ممكن است از اين نظر باشد كه ستارگان و كرات آسمانى آن چنان سراسر آسمان را پوشانده‌اند و به سقفى مىمانند ، و نيز ممكن است اشاره به « جو اطراف زمين » باشد كه قشر فشرده اى از هوا همچون سقف محكمى اطراف آن را فرا گرفته و آن را در برابر هجوم سنگهاى آسمانى و اشعه زيانبار كيهانى به خوبى حفظ مىكند .\r\nبراى « مسجور » دو معنى در لغت ذكر شده : يكى « برافروخته » و ديگرى « مملو » ، راغب در مفردات مىگويد : « سجر » ( بر وزن فجر ) به معنى شعله ور ساختن آتش است ، و آيه فوق را نيز به همين معنى مىداند ، او سخنى از معنى دوم به ميان نياورده ، ولى مرحوم « طبرسى » در « مجمع البيان » نخستين معنى را همين معنى ذكر مىكند ، و در بعضى از كتب لغت نيز به آن اشاره شده است .\r\nآيات ديگر قرآن ، نيز معنى اول را تاييد مىكند ، چنان كه در آيه 71 و 72 سوره مؤمن مىخوانيم يُسْحَبُونَ فِي الْحَمِيمِ ثُمَّ فِي النَّارِ يُسْجَرُونَ :\r\n« آنها را در آب سوزان مىكشند ، سپس در آتش مشتعل خواهند شد » .\r\nدر سخنان امير مؤمنان على ع در داستان « حديده محماة » به برادرش عقيل نيز مىخوانيم كه فرمود :\r\nأ تان من حديدة احماها انسانها للعبه و تجرنى الى نار سجرها جبارها لغضبه\r\n: « آيا از آهنى كه انسانى به صورت بازيچه آن را گداخته است ناله مىكنى ، ولى مرا به سوى آتشى مىكشانى كه\r\n","description":"","footnote":"","page_name":" 413 ","page_number":413},
  {"content":"\r\nپروردگار آن را از خشمش برافروخته « ؟ ! ( 1 ) .\r\nاما اين « بحر مسجور » و درياى برافروخته كجاست ؟ بعضى گفته‌اند همين اقيانوسهاى كره زمين ما است كه در آستانه قيامت ، برافروخته مىشود و سپس منفجر مىگردد ، چنان كه در آيه 6 سوره تكوير آمده : وَإِذَا الْبِحارُ سُجِّرَتْ : « هنگامى كه درياها برافروخته مىشود » و در آيه 3 سوره انفطار مىخوانيم : وَإِذَا الْبِحارُ فُجِّرَتْ : « هنگامى كه درياها منفجر و شكافته مىشود » .\r\nولى بعضى ديگر آن را به دريايى از مواد مذاب كه در دل كره زمين است تفسير كرده‌اند ، در حديثى كه در تفسير عياشى از امام باقر ع نقل شده نيز شاهدى بر اين معنى است ، در اين حديث آمده است كه « قارون » در « بحر مسجور » عذاب مىشود ( 2 ) در حالى كه مىدانيم كه قرآن مجيد مىگويد « قارون و خانه و گنجهايش در اعماق زمين فرو رفت » : « فَخَسَفْنا بِه وَبِدارِه الأَرْضَ ( قصص 81 ) .\r\nاين دو تفسير با يكديگر منافات ندارد و ممكن است آيه فوق قسم به هر دو باشد ، چرا كه هر دو از آيات خداوند و شگفتيهاى بزرگ اين جهان است .\r\nقابل توجه اينكه در چگونگى ارتباط مفهوم اين پنج سوگند با يكديگر مفسران چندان بحث نكرده‌اند ، ولى چنين به نظر مىرسد كه سه سوگند نخست رابطه نزديكى با يكديگر دارند چرا كه همه از وحى و خصوصيات آن سخن مىگويند « كوه طور » محل نزول وحى بود ، و « كتاب مسطور » نيز اشاره به كتاب آسمانى است ، خواه تورات باشد يا قرآن ، و « بيت المعمور » محل رفت\r\n\r\n","description":"","footnote":"\r\n( 1 ) « نهج البلاغه » خطبه 224 .\r\n( 2 ) « نور الثقلين » جلد 5 صفحه 138 .\r\n","page_name":" 414 ","page_number":414},
  {"content":"\r\nو آمد فرشتگان و پيك وحى خدا است .\r\nو اما دو سوگند ديگر از آيات « تكوينى » سخن مىگويد ( در برابر سه سوگند نخست كه از آيات « تشريعى » سخن مىگفت ) اين دو سوگند يكى اشاره به مهمترين نشانه ى توحيد يعنى آسمان با عظمت است ، و ديگرى به يكى از نشانه‌هاى مهم معاد كه در آستانه رستاخيز رخ مىدهد .\r\nبنا بر اين « توحيد » و « نبوت » و « معاد » در اين پنج سوگند جمع است .\r\nبعضى كه همه اين آيات را اشاره به « موسى » و سرگذشت او مىدانند پيوند آيات را چنين ذكر كرده‌اند : طور همان كوهى است كه در آن به موسى وحى نازل مىشد ، و كتاب مسطور تورات است ، بيت المعمور مركز رفت و آمد فرشته وحى ( و احتمالا منظور بيت المقدس ) است ، و سقف مرفوع همان است كه در داستان بنى اسرائيل آمده : وَإِذْ نَتَقْنَا الْجَبَلَ فَوْقَهُمْ كَأَنَّه ظُلَّةٌ : « به خاطر بياوريد هنگامى كه كوه را همچون سايبان بالاى سر بنى اسرائيل بلند كرديم » ( اعراف 171 ) .\r\nو « بحر مسجور » درياى آتشين است كه قارون به خاطر مخالفت با آئين موسى در آن مجازات مىشود .\r\nولى اين تفسير بعيد به نظر مىرسد و با رواياتى كه در منابع اسلامى نقل شده نيز سازگار نيست ، و چنان كه گفتيم سقف مرفوع به گواهى آيات ديگر قرآن و رواياتى كه در تفسير آيه نقل شده اشاره به آسمان است .\r\nنكته اى كه در اينجا باقى مىماند اين است كه ارتباط اين قسمها و موضوعى كه براى آن سوگند ياد شده چگونه است ؟\r\nپاسخ اين سؤال با توجه به مطالبى كه در بالا گفته شد روشن مىشود ، و آن اينكه سوگندهاى فوق كه بر محور قدرت خداوند در عالم « تكوين و\r\n","description":"","footnote":"","page_name":" 415 ","page_number":415},
  {"content":"\r\n« تشريح » دور مىزند بيانگر اين است كه چنين كسى به خوبى قادر است مردگان را بار ديگر به زندگى و حيات بازگرداند ، و قيامت را بر پا كند ، اين همان چيزى است كه سوگندها به خاطر آن ياد شده ، همان گونه كه در آخرين آيات خوانديم « * ( إِنَّ عَذابَ رَبِّكَ لَواقِعٌ ما لَه مِنْ دافِعٍ ) * » .\r\n","description":"","footnote":"","page_name":" 416 ","page_number":416},
  {"content":"\r\n\r\n[ سوره الطور ‹ 52 › : آيات 9 تا 16 
  ]\r\nيَوْمَ تَمُورُ السَّماءُ مَوْراً ‹ 9 › وَتَسِيرُ الْجِبالُ سَيْراً ‹ 10 › فَوَيْلٌ يَوْمَئِذٍ لِلْمُكَذِّبِينَ ‹ 11 › الَّذِينَ هُمْ فِي خَوْضٍ يَلْعَبُونَ ‹ 12 › يَوْمَ يُدَعُّونَ إِلى نارِ جَهَنَّمَ دَعًّا ‹ 13 ›\r\nهذِه النَّارُ الَّتِي كُنْتُمْ بِها تُكَذِّبُونَ ‹ 14 › أَ فَسِحْرٌ هذا أَمْ أَنْتُمْ لا تُبْصِرُونَ ‹ 15 › اصْلَوْها فَاصْبِرُوا أَوْ لا تَصْبِرُوا سَواءٌ عَلَيْكُمْ إِنَّما تُجْزَوْنَ ما كُنْتُمْ تَعْمَلُونَ ‹ 16 ›\r\n\r\nترجمه :\r\n9 - ( اين عذاب الهى ) در روزى است كه آسمان شديدا به حركت در مىآيد ، 10 - و كوه‌ها از جا كنده و متحرك مىشوند .\r\n11 - واى در آن روز بر تكذيب كنندگان .\r\n12 - همانها كه در سخنان باطل به بازى مشغولند .\r\n13 - در آن روز كه آنها را به زور به سوى آتش جهنم مىرانند .\r\n14 - ( و به آنها مىگويند ) اين همان آتشى است كه آن را انكار مىكرديد ! 15 - آيا اين سحر است ؟ يا شما نمىبينيد ؟\r\n","description":"","footnote":"","page_name":" 417 ","page_number":417},
  {"content":"\r\n16 - در آن وارد شويد و بسوزيد ، مىخواهيد صبر كنيد يا نكنيد ، براى شما تفاوتى نمىكند ، چرا كه تنها به اعمالتان جزا داده مىشويد .\r\n\r\nتفسير : جزاى شما تنها اعمال شما است\r\nدر آيات گذشته اشاره سربسته اى به عذاب الهى در قيامت شده بود ، آيات مورد بحث توضيح و تفسيرى بر اين معنى است ، نخست بعضى از ويژگيهاى روز قيامت را بازگو مىكند ، و سپس كيفيت عذاب تكذيب كنندگان را .\r\nمىفرمايد : « اين عذاب الهى در روزى است كه آسمان ( كرات آسمانى ) شديدا به حركت در مىآيند ، و به هر سو رفت و آمد مىكنند » ( * ( يَوْمَ تَمُورُ السَّماءُ مَوْراً ) * ) ( 1 ) .\r\n« مور » ( بر وزن قول ) در لغت به معانى مختلفى آمده است ، « راغب :\r\nدر « مفردات » مىگويد : « مور » به معنى جريان سريع است ، و نيز مىگويد :\r\nگرد و غبارى را كه باد به هر سو مىبرد « مور » مىگويند :\r\nدر « لسان العرب » نيز آمده است كه « مور » به معنى حركت و رفت و آمد است ، به معنى موج و سرعت نيز آمده ، بعضى نيز « مور » را به حركت دورانى تفسير كرده‌اند .\r\nاز مجموع اين تفسيرها استفاده مىشود كه « مور » همان حركت سريع و دورانى و توأم با رفت و آمد و اضطراب و تموج است .\r\nبه اين ترتيب در آستانه قيامت نظام حاكم بر كرات آسمانى بر هم مىريزد\r\n\r\n","description":"","footnote":"\r\n( 1 ) « يوم » منصوب است به عنوان ظرفيت و متعلق است به « واقع » كه در آيات قبل آمده .\r\n","page_name":" 418 ","page_number":418},
  {"content":"\r\nآنها از مدارات خود منحرف مىشوند ، و به هر سو رفت و آمد مىكنند ، سپس درهم نورديده مىشوند ، و بجاى آنها آسمانى نو به فرمان خدا برپا مىشود ، چنان كه آيه 104 - انبياء مىگويد : « يَوْمَ نَطْوِي السَّماءَ كَطَيِّ السِّجِلِّ لِلْكُتُبِ » :\r\n« روزى كه آسمان را همچون طومار در هم مىپيچيم » .\r\nو در آيه 48 سوره ابراهيم مىخوانيم : يَوْمَ تُبَدَّلُ الأَرْضُ غَيْرَ الأَرْضِ وَالسَّماواتُ : « روزى كه اين زمين به زمينى ديگر و آسمانها به آسمان ديگرى تبديل مىشود » .\r\nدر آيات ديگر قرآن نيز تعبيراتى ديده مىشود ، كه خبر از شكافتن كرات آسمانى ( انفطار - 1 ) و از جا كنده شدن آنها ( تكوير - 11 ) و فاصله افتادن در ميان آنها ( مرسلات - 9 ) حكايت مىكند كه به خواست خدا در ذيل آن آيات در اين باره نيز بحث خواهيم كرد .\r\nسپس مىافزايد : « و روزى كه كوه‌ها به حركت در مىآيد » ( * ( وَتَسِيرُ الْجِبالُ سَيْراً ) * ) .\r\nآرى كوه‌ها از جا كنده مىشوند و به حركت در مىآيند ، و سپس به شهادت آيات ديگر قرآن متلاشى مىگردند ، و همچون « عهن منفوش » ( پشم رنگين زده شده ) مىشوند ( قارعه - 5 ) و بجاى آن زمينى صاف و هموار و بى آب و گياه آشكار مىگردد فَيَذَرُها قاعاً صَفْصَفاً ( طه - 106 ) ( 1 ) .\r\nاينها همه اشاره به آن است كه اين دنيا و تمام پناهگاههاى آن در هم كوبيده مىشود ، جهانى نو ، با نظاماتى نوين جاى آن را مىگيرد و انسان در برابر\r\n\r\n","description":"","footnote":"\r\n( 1 ) براى توضيح بيشتر به جلد 13 تفسير « نمونه » صفحه 302 مراجعه شود ( ذيل آيه 105 سوره طه ) .\r\n","page_name":" 419 ","page_number":419},
  {"content":"\r\nنتائج اعمال خويش ، قرار خواهد گرفت .\r\nلذا در آيه بعد مىافزايد : « چون چنين است واى در آن روز براى تكذيب كنندگان » ! ( * ( فَوَيْلٌ يَوْمَئِذٍ لِلْمُكَذِّبِينَ ) * ) ( 1 ) .\r\nآرى در حالى كه وحشت و اضطراب ناشى از دگرگونى جهان ، همگان را فرا گرفته ، وحشت عظيمترى به سراغ « مكذبين » مىآيد كه همان عذاب الهى است چرا كه « ويل » اظهار تاسف و اندوه است بر وقوع يك حادثه نامطلوب .\r\nسپس به معرفى اين « مكذبين » ، پرداخته ، مىفرمايد : « همانها كه در سخنان باطل به بازى مشغولند » ( * ( الَّذِينَ هُمْ فِي خَوْضٍ يَلْعَبُونَ ) * ) .\r\nآيات قرآن را « دروغ » ، و معجزات پيامبر ص را « سحر » مىخوانند ، و آورنده آن را « مجنون » مىشمرند ، همه حقايق را به بازى گرفته ، و به سخريه و استهزاء در برابر آنها مىپردازند .\r\nبا سخنان باطل و بى منطق به جنگ حق برمىخيزند ، و براى رسيدن به مقصد خود ، از هيچ تهمت و دروغى ابا ندارند .\r\n« خوض » ( بر وزن حوض ) به معنى ورود در سخنان باطل است ، و در اصل به معنى وارد شدن در آب و عبور از آن است .\r\n\r\n","description":"","footnote":"\r\n( 1 ) « فاء » در « فويل » فاء تفريع است ، يعنى چون در آن روز پناهگاهى نيست واى بر اين تكذيب كنندگان .\r\n","page_name":" 420 ","page_number":420},
  {"content":"\r\nبار ديگر براى معرفى آن روز و بيان سرنوشت اين مكذبان به توضيح ديگرى پرداخته مىافزايد : « روزى كه آنها با خشونت و عنف به سوى آتش دوزخ رانده مىشوند » ( * ( يَوْمَ يُدَعُّونَ إِلى نارِ جَهَنَّمَ دَعًّا ) * ) ( 1 ) .\r\n« و به آنها گفته مىشود اين همان آتشى است كه آن را انكار مىكرديد » ! ( * ( هذِه النَّارُ الَّتِي كُنْتُمْ بِها تُكَذِّبُونَ ) * ) .\r\nو نيز به آنها گفته مىشود : « آيا اين سحر است ؟ و يا شما نمىبينيد » ؟\r\n( * ( أَ فَسِحْرٌ هذا أَمْ أَنْتُمْ لا تُبْصِرُونَ ) * ) .\r\nشما پيوسته در دنيا مىگفتيد آنچه محمد ص آورده سحر است ، او از طريق ساحرى پرده بر چشمهاى ما افكنده تا حقايق را نبينيم ، عقل ما را مىربايد و امورى را به نام « معجزه » به ما معرفى مىكند و سخنانى را به عنوان « وحى الهى » براى ما مىخواند ، اما اينها همه بى اساس است ، و چيزى جز سحر نيست .\r\nلذا روز قيامت به عنوان سرزنش و توبيخ به هنگامى كه آتش دوزخ را با چشم مىبينند و حرارت آن را لمس مىكنند به آنها گفته مىشود : « آيا اينها سحر است ؟ آيا پرده بر چشم شما افكنده شده » ؟ ! همچنين به آنها گفته مىشود : « در اين آتش وارد شويد ، و بسوزيد ، مىخواهيد صبر و شكيبايى كنيد ، يا بيتابى و جزع ، براى شما تفاوتى نمىكند » !\r\n\r\n","description":"","footnote":"\r\n( 1 ) « دع » ( بر وزن جد ) به معنى دفع شديد و راندن توأم با خشونت و عنف است .\r\n« يوم » منصوب است به ظرفيت ، يا بدل است از « يومئذ » در آيه قبل .\r\n","page_name":" 421 ","page_number":421},
  {"content":"\r\n( * ( اصْلَوْها فَاصْبِرُوا أَوْ لا تَصْبِرُوا سَواءٌ عَلَيْكُمْ ) * ) .\r\nچرا كه جزاى شما فقط اعمال خودتان است « ( * ( إِنَّما تُجْزَوْنَ ما كُنْتُمْ تَعْمَلُونَ ) * ) .\r\nآرى اين اعمال خودتان است كه به سوى شما بازگشته ، و پاپيچ شما شده است ، بنا بر اين جزع و فزع و آه و ناله و بيتابى تاثيرى ندارد .\r\nاين آيه تاكيد مجددى است بر مساله « تجسم اعمال » و بازگشت آن به سوى انسان و نيز تاكيد مجددى است بر مساله عدالت پروردگار ، چرا كه آتش جهنم هر قدر سوزان باشد و مجازات آن دردناك چيزى جز نتيجه اعمال خود انسانها و اشكال تبدل يافته آن نيست .\r\n\r\nنكته‌ها :\r\n\r\n1 - مجرمان را چگونه به دوزخ مىبرند ؟\r\nبدون شك بردن آنها به سوى آتش دوزخ ، توأم با تحقير و ذلت و زجر و عذاب است ، ولى در آيات مختلف قرآن ، تعبيرات گوناگونى در اين باره ديده مىشود :\r\nدر سوره « حاقه » آيه 30 و 31 مىخوانيم : خُذُوه فَغُلُّوه ثُمَّ الْجَحِيمَ صَلُّوه : « او را بگيريد و در غل و زنجير كنيد ، سپس در آتش دوزخ وارد سازيد » .\r\nو در سوره دخان آيه 47 چنين آمده : خُذُوه فَاعْتِلُوه إِلى سَواءِ الْجَحِيمِ :\r\n« او را بگيريد و با شدت به ميان جهنم برانيد » ! و در آيات متعددى تعبير به « سوق » و راندن شده است ، مانند : آيه 86\r\n","description":"","footnote":"","page_name":" 422 ","page_number":422},
  {"content":"\r\nسوره مريم وَنَسُوقُ الْمُجْرِمِينَ إِلى جَهَنَّمَ وِرْداً : « مجرمان را ( همچون شتران تشنه كامى كه به سوى آبگاه مىروند ) به سوى جهنم مىرانيم » .\r\nو به عكس پرهيزكاران و متقين را با نهايت احترام و اكرام به سوى بهشت مىبرند فرشتگان الهى به استقبال آنها مىشتابند درهاى بهشت به روى آنها گشوده مىشود ، و خازنان بهشت به آنها سلام و خوش آمد مىگويند و بشارت سكونت جاودان را در بهشت به آنها مىدهند ( زمر - 73 ) .\r\nبه اين ترتيب نه تنها « بهشت » و « دوزخ » كانون « مهر » و « قهر » خدا است ، بلكه تشريفات ورود در هر يك آنها نيز بيانگر همين معنى است .\r\n\r\n2 - آنها كه در اباطيل غوطه ورند\r\nگرچه تكيه كلام قرآن در آيات فوق مشركان عصر پيامبرند ، ولى بدون شك اين آيات عموميت دارد ، و همه مكذبان را شامل مىشود ، حتى فلاسفه مادى كه در مشتى از خيالات و افكار ناقص غوطه ورند ، حقايق عالم هستى را به بازى مىگيرند و جز آنچه را با عقل قاصر خود دريافته‌اند به رسميت نمىشناسند منتظرند همه چيز را در آزمايشگاه خود و زير ميكروسكوپ به بينند حتى ذات پاك خدا را ! و گرنه وجود او را به رسميت نمىشناسند .\r\nاينها نيز مصداق « * ( فِي خَوْضٍ يَلْعَبُونَ ) * » هستند ، و در انبوهى از خيالات و پندارهاى باطل غرقند .\r\nعقل آدمى با تمام فروغى كه دارد در مقابل نور وحى همچون شمعى در برابر آفتاب عالمتاب است ، اين شمع به او اجازه مىدهد كه از محيط تاريك جهان ماده بيرون آيد و در را به سوى عالم ما وراء طبيعت بگشايد ، سپس در نور آفتاب وحى بايد به هر سو پرواز كند و جهان بىكران را ببيند و بشناسد .\r\n","description":"","footnote":"","page_name":" 423 ","page_number":423},
  {"content":"\r\n\r\n[ سوره الطور ‹ 52 › : آيات 17 تا 21 
  ]\r\nإِنَّ الْمُتَّقِينَ فِي جَنَّاتٍ وَنَعِيمٍ ‹ 17 › فاكِهِينَ بِما آتاهُمْ رَبُّهُمْ وَوَقاهُمْ رَبُّهُمْ عَذابَ الْجَحِيمِ ‹ 18 › كُلُوا وَاشْرَبُوا هَنِيئاً بِما كُنْتُمْ تَعْمَلُونَ ‹ 19 › مُتَّكِئِينَ عَلى سُرُرٍ مَصْفُوفَةٍ وَزَوَّجْناهُمْ بِحُورٍ عِينٍ ‹ 20 › وَالَّذِينَ آمَنُوا وَاتَّبَعَتْهُمْ ذُرِّيَّتُهُمْ بِإِيمانٍ أَلْحَقْنا بِهِمْ ذُرِّيَّتَهُمْ وَما أَلَتْناهُمْ مِنْ عَمَلِهِمْ مِنْ شَيْءٍ كُلُّ امْرِئٍ بِما كَسَبَ رَهِينٌ ‹ 21 ›\r\n\r\nترجمه :\r\n17 - اما پرهيزگاران در ميان باغهاى بهشت و نعمتهاى فراوان جاى دارند .\r\n18 - و از آنچه پروردگارشان به آنها داده شاد و مسرورند و پروردگارشان آنها را از عذاب دوزخ نگاهداشته است .\r\n19 - ( به آنها گفته مىشود ) بخوريد و بياشاميد گوارا ، اينها به خاطر اعمالى است كه انجام مىداديد .\r\n20 - اين در حالى است كه بر تختهاى صف كشيده در كنار هم تكيه مىكنند ، و حور العين را به همسرى آنها در مىآوريم .\r\n21 - و آنها كه ايمان آوردند و فرزندانشان به پيروى از آنان ايمان اختيار كردند فرزندانشان\r\n","description":"","footnote":"","page_name":" 424 ","page_number":424},
  {"content":"\r\nرا ( در بهشت ) به آنها ملحق مىكنيم ، و از عمل آنها چيزى نمىكاهيم ، و هر كس در گرو اعمال خويش است .\r\n\r\nتفسير : هر كس در گرو اعمال خويش است\r\nبه دنبال بحثهايى كه در آيات قبل ، پيرامون كيفرهاى مجرمان و عذابهاى دردناك آنها گذشت در آيات مورد بحث ، به نقطه مقابل آنها يعنى مواهب فراوان و پاداشهاى بيكران مؤمنان و پرهيزگاران اشاره مىكند ، تا در يك مقايسه روشن موقعيت هر كدام واضحتر شود .\r\nنخست مىگويد : « پرهيزگاران در باغهاى بهشت و در ميان نعمتهاى فراوانى جاى دارند » ( * ( إِنَّ الْمُتَّقِينَ فِي جَنَّاتٍ وَنَعِيمٍ ) * ) .\r\nتعبير به « متقين » ( پرهيزگاران ) به جاى « مؤمنين » به خاطر آن است كه اين عنوان هم ايمان را در بردارد ، و هم جنبه‌هاى عمل صالح را ، به خصوص اينكه « تقوى » در يك مرحله مقدمه و پايه ايمان است ، چنان كه قرآن در آيه 2 سوره بقره مىگويد : ذلِكَ الْكِتابُ لا رَيْبَ فِيه هُدىً لِلْمُتَّقِينَ : « در اين كتاب آسمانى شكى نيست ، و مايه هدايت پرهيزگاران است » .\r\nچرا كه اگر انسان داراى تعهد و احساس مسئوليت و روح حقجويى و حق طلبى كه مرحله اى از تقوى است نباشد هرگز به دنبال تحقيق از آئين حق نمىرود ، و هدايت قرآن را نمىپذيرد .\r\nتعبير به « جنات » و « نعيم » به صورت صيغه « جمع » ( « باغها » و « نعمتها » ) آن هم به صورت « نكره » اشاره به تنوع و عظمت آن باغها و نعمتها است .\r\nسپس به تاثير اين نعمتهاى بزرگ بر روحيه بهشتيان اشاره كرده ، مىگويد :\r\n« آنها از آنچه پروردگارشان به آنان داده شاد و مسرورند ، و سخنان شيرين\r\n","description":"","footnote":"","page_name":" 425 ","page_number":425},
  {"content":"\r\nو دلپذير در اين باره مىگويند « ( * ( فاكِهِينَ بِما آتاهُمْ رَبُّهُمْ ) * ) ( 1 ) .\r\nآرى از خوشحالى در پوست نمىگنجند ، پيوسته با هم مزاح مىكنند ، و دلهاى آنها از هر گونه اندوه و غم تهى است ، و آرامش فوق العاده اى را احساس مىكنند .\r\nبه خصوص اينكه : خدا به آنها اطمينان خاطر در برابر مجازات داده « و پروردگارشان آنان را از عذاب دوزخ نگاهداشته است » ( * ( وَوَقاهُمْ رَبُّهُمْ عَذابَ الْجَحِيمِ ) * ) .\r\nاين جمله دو معنى مىتواند داشته باشد : نخست بيان نعمت مستقلى در مقابل نعمتهاى ديگر پروردگار ، ديگر اينكه : دنباله كلام سابق باشد يعنى بهشتيان از دو چيز مسرورند ، نخست به خاطر نعمتهايى كه خداوند به آنها داده ، و ديگر به خاطر عذابهايى كه از آنها دور ساخته است .\r\nضمنا تعبير « ربهم » ( پروردگارشان ) در هر دو جمله اشاره اى است بر نهايت لطف خداوند ، نسبت به آنها ، و ادامه ربوبيتش در آن جهان .\r\nبعد از اين اشاره اجمالى و سربسته ، به نعمتها و سرور و شادمانى پرهيزگاران در بهشت به شرح آن پرداخته ، چنين مىگويد : « به آنها گفته مىشود بخوريد و بياشاميد گوارا » ! ( * ( كُلُوا وَاشْرَبُوا هَنِيئاً ) * ) .\r\n\r\n","description":"","footnote":"\r\n( 1 ) « فاكهين » از ماده « فكه » ( بر وزن نظر ) و « فكاهه » ( بر وزن شباهه ) به معنى مسرور و خندان بودن و ديگران را با سخنان شيرين و مزاح مسرور كردن است ، « راغب » در « مفردات » مىگويد : « فاكهه » به معنى هر نوع ميوه است ، و « فكاهت » گفتگوهاى صاحبان انس مىباشد ، بعضى در آيه فوق احتمال داده‌اند كه جمله « * ( فاكِهِينَ بِما آتاهُمْ رَبُّهُمْ ) * » اشاره به تناول انواع ميوه‌ها است ، ولى اين معنى بعيد به نظر مىرسد .\r\n","page_name":" 426 ","page_number":426},
  {"content":"\r\n« اينها به خاطر اعمالى است كه انجام مىداديد » ( * ( بِما كُنْتُمْ تَعْمَلُونَ ) * ) .\r\nتعبير به « هنيئا » اشاره به اين است ، كه خوردنيها و نوشيدنيهاى بهشتى هيچگونه عوارض نامطلوبى را به دنبال ندارد ، و همچون نعمتهاى اين جهان نيست كه گاه مختصر كم و زياد در آن ، بيمارى و ناراحتى به دنبال مىآورد .\r\nبعلاوه نه مشقتى براى تحصيل آن لازم است و نه ترسى از پايان گرفتن و تمام شدن در ميان است ، و به همين دليل اين نعمتها كاملا گوارا است ( 1 ) .\r\nمسلم است نعمتهاى بهشتى ذاتا گوارا است ، اما اينكه فرشتگان به بهشتيان مىگويند گوارا باد خود لطف و گوارايى ديگرى است .\r\nنعمت ديگر اينكه آنها « بر تختهاى صف كشيده در كنار هم ، تكيه مىكنند » ( * ( مُتَّكِئِينَ عَلى سُرُرٍ مَصْفُوفَةٍ ) * ) .\r\nو از لذت انس با دوستان و مؤمنان ديگر بهره فراوان مىگيرند كه اين لذتى است معنوى ما فوق بسيارى از لذتها .\r\n« سرر » جمع « سرير » ( از ماده سرور ) در اصل به تختهايى گفته مىشود كه براى مجالس انس و سرور ترتيب مىدهند ، و بر آن تكيه مىكنند .\r\n« مصفوفة » از ماده « صف » به اين معنى است كه اين تختها در كنار يكديگر قرار گرفته و مجلس انس عظيمى برپا مىكنند .\r\nدر آيات متعددى از قرآن مىخوانيم كه بهشتيان بر روى تختها در مقابل يكديگر مىنشينند « عَلى سُرُرٍ مُتَقابِلِينَ » ( حجر 47 - صافات 44 ) .\r\nاين تعبير منافاتى با آنچه در آيه مورد بحث آمده ندارد ، چرا كه در مجالس\r\n\r\n","description":"","footnote":"\r\n( 1 ) « راغب » در « مفردات » مىگويد : الهنيء كل ما لا يلحق فيه المشقة و لا يعقبه وخامة « هنيئى چيزى است كه مشقتى به دنبال ندارد و وخامتى نمىآفريند » .\r\n","page_name":" 427 ","page_number":427},
  {"content":"\r\nانس و سرور كه از تفاوت و تبعيض دور باشد صندليها را در كنار هم و گرداگرد مجلس مىگذارند كه هم صف به هم پيوسته اى را تشكيل مىدهد و هم روبروى يكديگر قرار دارد . تعبير به « متكئين » اشاره به نهايت آرامش آنها است ، زيرا انسان معمولا در حال آرامش تكيه مىكند ، و افرادى كه نگران و ناآرامند معمولا چنين نيستند .\r\nسپس مىافزايد : « زنانى سفيدرو ، زيبا ، و چشم درشت ، به همسرى آنها درمىآوريم » ( * ( وَزَوَّجْناهُمْ بِحُورٍ عِينٍ ) * ) ( 1 ) .\r\nاينها بخشى از نعمتهاى « مادى » و « معنوى » بهشتيان است ، ولى به اين اكتفاء نمىكند ، و بخش ديگرى از مواهب معنوى و مادى را نيز بر آن مىافزايد :\r\n« كسانى كه ايمان آوردند و فرزندانشان به پيروى از آنها ايمان اختيار كردند ما فرزندانشان را در بهشت به آنها ملحق مىكنيم ، بى آنكه از عمل آنها چيزى بكاهيم » ( * ( وَالَّذِينَ آمَنُوا وَاتَّبَعَتْهُمْ ذُرِّيَّتُهُمْ بِإِيمانٍ أَلْحَقْنا بِهِمْ ذُرِّيَّتَهُمْ وَما أَلَتْناهُمْ مِنْ عَمَلِهِمْ مِنْ شَيْءٍ ) * ) .\r\nاين نيز خود يك نعمت بزرگ است كه انسان ، فرزندان با ايمان و مورد علاقه اش را در بهشت در كنار خود ببيند ، و از انس با آنها لذت برد ، بى آنكه\r\n\r\n","description":"","footnote":"\r\n( 1 ) « حور » جمع « حوراء » و « احور » به كسى گفته مىشود كه سياهى چشمش كاملا مشكى و سفيدى آن كاملا شفاف باشد ، و يا به طور كلى كنايه از جمال و زيبايى كامل است ، چرا كه زيبايى بيش از همه در چشمان تجلى مىكند ، و « عين » جمع « اعين » و « عيناء » به معنى درشت چشم است ، و به اين ترتيب كلمه « حور » و « عين » بر مذكر و مؤنث هر دو اطلاق مىشود و مفهوم گسترده اى دارد كه همه همسران بهشتى را شامل مىشود ، همسران زن براى مردان با ايمان و همسران مرد براى زنان مؤمن ( دقت كنيد ) .\r\n","page_name":" 428 ","page_number":428},
  {"content":"\r\nاز اعمال او چيزى كاسته شود .\r\nاز تعبيرات آيه برمىآيد كه منظور ، فرزندان بالغى است كه در مسير پدران گام برمىدارند ، در ايمان از آنها پيروى مىكنند ، و از نظر مكتبى به آنها ملحق مىشوند .\r\nاين گونه افراد اگر از نظر عمل كوتاهى و تقصيراتى داشته باشند ، خداوند به احترام پدران صالح ، آنها را مىبخشد و ترفيع مقام مىدهد ، و به درجه آنان مىرساند ، و اين موهبتى است بزرگ براى پدران و فرزندان ( 1 ) .\r\nولى جمعى از مفسران « ذريه » را در اينجا به معنى اعم ، تفسير كرده‌اند به طورى كه اطفال خردسال را نيز شامل مىشود ، اما اين تفسير با ظاهر آيه سازگار نيست ، زيرا تبعيت در ايمان دليل بر رسيدن به مرحله بلوغ يا نزديك آن است .\r\nمگر اينكه گفته شود اطفال خردسال در قيامت به مرحله بلوغ مىرسند و آزمايش مىشوند ، هر گاه از اين آزمايش پيروز درآيند ملحق به پدران مىشوند ، چنان كه اين معنى در حديثى در كتاب كافى نقل شده است كه از امام ع سؤال از اطفال مؤمنان كردند ، در پاسخ فرمود : « روز قيامت كه مىشود خداوند آنها را جمع مىكند ، آتشى برمىافروزد و به آنها دستور مىدهد خود را در آتش بيفكنند ، آنها كه اين دستور را عملى كنند آتش براى آنها سرد و سالم مىشود و سعادتمندند ، و آنها كه سر باز زنند از لطف خدا محروم\r\n\r\n","description":"","footnote":"\r\n( 1 ) ظاهر اين است كه جمله * ( وَالَّذِينَ آمَنُوا ) * . . . جمله مستقلى است ، و « واو » براى استيناف است ، جمعى از مفسران ( مانند علامه طباطبائى ، مراغى و نويسنده فى ظلال ) همين معنى را اختيار كرده‌اند ، ولى عجب اين است كه « زمخشرى » در « كشاف » آن را عطف بر « حور العين » مىداند ، در حالى كه معنى مناسبى ندارد كه با فصاحت و بلاغت قرآن بسازد .\r\n","page_name":" 429 ","page_number":429},
  {"content":"\r\nمىشوند ( 1 ) .\r\nولى اين حديث علاوه بر اينكه از نظر سند ضعيف است ، اشكالات ديگرى در متن آن وجود دارد كه اينجا جاى شرح آن نيست .\r\nالبته هيچ مانعى ندارد كه فرزندان خردسال نيز به احترام پدران به بهشت روند و در كنار آنها قرار گيرند ، سخن در اين است كه آيا آيه فوق ناظر به اين مطلب مىباشد يا نه ؟ گفتيم تعبير به پيروى از پدران در ايمان نشان مىدهد كه منظور بزرگسالان است .\r\nبه هر حال ، از آنجا كه ارتقاء اين فرزندان به درجه پدران ممكن است اين توهم را به وجود آورد كه از اعمال پدران برمىدارند و به فرزندان مىدهند به دنبال آن آمده است « * ( وَما أَلَتْناهُمْ مِنْ عَمَلِهِمْ مِنْ شَيْءٍ ) * » « ما چيزى از اعمال آنها نمىكاهيم » .\r\n« ابن عباس » از « پيغمبر گرامى اسلام ص نقل مىكند كه فرمود :\r\nاذا دخل الرجل الجنة سال عن ابويه و زوجته و ولده ، فيقال له انهم لم يبلغوا درجتك و عملك ، فيقول رب قد عملت لى و لهم فيؤمر بالحاقهم به :\r\n« هنگامى كه انسان وارد بهشت مىشود سراغ پدر و مادر و همسر و فرزندانش را مىگيرد ، به او مىگويند : آنها به درجه و مقام و عمل تو نرسيده‌اند ، عرض مىكند پروردگارا ! من براى خودم و آنها عمل كردم ، در اينجا دستور داده مىشود كه آنها را به او ملحق كنيد » ( 2 ) ( 3 ) .\r\nقابل توجه اينكه : در پايان آيه مىافزايد : « هر كس در گرو و همراه اعمال خويش است » ( * ( كُلُّ امْرِئٍ بِما كَسَبَ رَهِينٌ ) * ) .\r\n\r\n","description":"","footnote":"\r\n( 1 ) « نور الثقلين » جلد 5 صفحه 139 ( با تلخيص ) .\r\n( 2 ) تفسير مراغى جلد 27 صفحه 26 .\r\n( 3 ) « التناهم » از ماده « آلت » ( بر وزن شرط ) به معنى كم كردن است .\r\n","page_name":" 430 ","page_number":430},
  {"content":"\r\nبنا بر اين تعجب ندارد كه از اعمال پرهيزكاران و پاداش آنها چيزى كاسته نشود ، چرا كه اين اعمال همه جا با انسان است ، و اگر خداوند لطف و تفضلى در باره فرزندان متقين مىكند ، و آنها را به پرهيزگاران در بهشت ملحق مىسازد اين به معنى آن نيست كه از پاداش اعمال آنها چيزى كاسته شود .\r\nبعضى از مفسران « رهين » را در اينجا به معنى مطلق « گروگان » گرفته‌اند ، و معتقدند مفهوم آيه اين است كه هر انسانى در گرو اعمال خويش است ، خواه نيك يا بد ، و بر طبق آن ، پاداش و كيفر مىبيند .\r\nولى با توجه به اينكه : اين تعبير در مورد اعمال نيك ، چندان تناسبى ندارد بعضى ديگر از مفسران « كل نفس » را در اينجا تنها اشاره به بدكاران دانسته‌اند و مىگويند : هر انسانى در برابر اعمال خلاف و شركآلود خود ، گروگان است و در حقيقت اسير و محبوس آن مىباشد .\r\nو گاه به آيه 38 و 39 سوره « مدثر » نيز استدلال كرده‌اند : كُلُّ نَفْسٍ بِما كَسَبَتْ رَهِينَةٌ إِلَّا أَصْحابَ الْيَمِينِ : « هر كس در گرو اعمالى است كه انجام داده مگر اصحاب يمين » ( كسانى كه نامه اعمالشان به دست راستشان داده مىشود و اهل نجاتند ) .\r\nولى اين تفسير نيز با توجه به اينكه آيات قبل و بعد همه در باره « متقين » و پرهيزگاران است ، و سخنى از شرك و مشركان و مجرمان در آن وجود ندارد مناسب به نظر نمىرسد .\r\nدر برابر اين دو تفسير كه هر كدام از جهتى نامناسب است ، تفسير سومى است كه با صدر آيه و آيات قبل و بعد كاملا سازگار است و آن اينكه : يكى از معانى « رهن » در لغت ملازمت و همراه بودن چيزى است ، هر چند معنى معروف « رهن » همان « وثيقه » در مقابل وام است ، ولى از كلمات اهل لغت چنين استفاده\r\n","description":"","footnote":"","page_name":" 431 ","page_number":431},
  {"content":"\r\nمىشود كه يكى از معانى آن نيز دوام و ملازمت است ( 1 ) .\r\nبلكه بعضى از آنها معنى اصلى آن را صريحا همين دوام و ثبوت مىدانند ، و رهن به معنى « وثيقه » را از اصطلاحات فقها شمرده‌اند ، لذا هنگامى كه گفته مىشود « نعمة راهنه » به معنى نعمت پايدار و برقرار است ( 2 ) .\r\nامير مؤمنان على ع در باره اقوام پيشين مىفرمايد « ها هم رهائن القبور و مضامين اللحود » :\r\n« آنها ملازم قبرها و خفته در درون لحدها هستند » ( 3 ) .\r\nبه اين ترتيب جمله « * ( كُلُّ امْرِئٍ بِما كَسَبَ رَهِينٌ ) * » مفهومش اين است كه اعمال هر كسى ملازم و همراه او است ، و هرگز از او جدا نمىشود ، خواه عمل نيك باشد يا بد ؟ و به همين دليل « متقين » در بهشت با اعمال خويشند ، و اگر فرزندانشان در كنار آنها قرار مىگيرند به اين معنى نيست كه از اعمال آنها كاسته شود .\r\nدر مورد آيه سوره « مدثر » كه « اصحاب اليمين » را از اين معنى استثناء كرده ، ممكن است اشاره به اين باشد كه آنها مشمول الطافى هستند كه بيحساب است ، به گونه اى كه اعمال آنها در برابر آن الطاف الهى نمودى ندارد ( 4 ) .\r\nبه هر حال اين جمله تاكيدى است بر اين واقعيت كه اعمال انسان هرگز از او جدا نمىشود و پيوسته در تمام مراحل و مواقف همراه او است !\r\n\r\n","description":"","footnote":"\r\n( 1 ) « لسان العرب » ماده « رهن » .\r\n( 2 ) « مجمع البحرين » ماده رهن .\r\n( 3 ) « نهج البلاغه » نامه 45 .\r\n( 4 ) در باره استثناء « اصحاب اليمين » در سوره « مدثر » تفسيرهاى ديگرى نيز هست كه به خواست خدا در ذيل همان آيه خواهد آمد .\r\n","page_name":" 432 ","page_number":432},
  {"content":"\r\n\r\n[ سوره الطور ‹ 52 › : آيات 22 تا 28 
  ]\r\nوَ أَمْدَدْناهُمْ بِفاكِهَةٍ وَلَحْمٍ مِمَّا يَشْتَهُونَ ‹ 22 › يَتَنازَعُونَ فِيها كَأْساً لا لَغْوٌ فِيها وَلا تَأْثِيمٌ ‹ 23 › وَيَطُوفُ عَلَيْهِمْ غِلْمانٌ لَهُمْ كَأَنَّهُمْ لُؤْلُؤٌ مَكْنُونٌ ‹ 24 › وَأَقْبَلَ بَعْضُهُمْ عَلى بَعْضٍ يَتَساءَلُونَ ‹ 25 › قالُوا إِنَّا كُنَّا قَبْلُ فِي أَهْلِنا مُشْفِقِينَ ‹ 26 ›\r\nفَمَنَّ اللَّه عَلَيْنا وَوَقانا عَذابَ السَّمُومِ ‹ 27 › إِنَّا كُنَّا مِنْ قَبْلُ نَدْعُوه إِنَّه هُوَ الْبَرُّ الرَّحِيمُ ‹ 28 ›\r\n\r\nترجمه :\r\n22 - همواره از انواع ميوه‌ها و گوشتها از هر نوع تمايل داشته باشند در اختيار آنها مىگذاريم .\r\n23 - آنها در بهشت جامهاى پر از شراب طهور را كه نه بيهوده گويى در آن است و نه گناه از يكديگر مىگيرند .\r\n24 - و پيوسته در گرد آنها نوجوانانى براى خدمت آنان گردش مىكنند كه همچون مرواريدهاى در صدفند ! 25 - در اين هنگام رو به يكديگر كرده ( از گذشته ) سؤال مىنمايند .\r\n26 - مىگويند : ما در ميان خانواده خود ترسان بوديم .\r\n","description":"","footnote":"","page_name":" 433 ","page_number":433},
  {"content":"\r\n27 - اما خداوند بر ما منت گذارد و از عذاب كشنده ما را حفظ كرد .\r\n28 - ما از قبل خدا را به عنوان نيكوكار و رحيم مىخوانديم ( و مىشناختيم ) .\r\n\r\nتفسير : آن روز ترسان بوديم و امروز در نهايت امنيت\r\nدر آيات گذشته به نه بخش از مواهب بهشتيان اشاره شد ، و در آيات مورد بحث در ادامه آنها به پنج قسمت ديگر اشاره مىكند ، به گونه اى كه از مجموع به خوبى استفاده مىشود آنچه لازمه آرامش و آسايش و لذت و سرور و شادى است ، براى آنها در بهشت فراهم است .\r\nنخست به دو قسمت از غذاى بهشتيان اشاره كرده مىفرمايد : « همواره از انواع ميوه‌ها و گوشتها از هر نوع تمايل داشته باشند در اختيار آنها مىگذاريم » ( * ( وَأَمْدَدْناهُمْ بِفاكِهَةٍ وَلَحْمٍ مِمَّا يَشْتَهُونَ ) * ) .\r\n« امددناهم » از ماده « امداد » به معنى ادامه و افزايش و اعطاء است ، يعنى ميوه‌ها و غذاهاى بهشتى آن چنان نيست كه با تناول كردن كمبودى پيدا كند ، و يا مثل و يا همچون ميوه‌هاى دنيا كه در فصول سال نوسان زيادى دارد تغييرى در آن حاصل شود ، بلكه هميشگى و جاودانى و مستمر است .\r\nتعبير « * ( مِمَّا يَشْتَهُونَ ) * » ( از آنچه بخواهند ) نشان مىدهد كه بهشتيان در انتخاب نوع و كميت و كيفيت اين ميوه‌ها و غذاها ، كاملا آزادند ، هر آنچه بخواهند در اختيار دارند .\r\nالبته غذاهاى بهشتى منحصر به اين دو نيست ولى اينها دو غذاى مهمند .\r\nمقدم داشتن « فاكهه » بر « لحم » ، اشاره اى است به برترى « ميوه‌ها » بر « گوشتها » .\r\n","description":"","footnote":"","page_name":" 434 ","page_number":434},
  {"content":"\r\nسپس به مشروبات گواراى بهشتيان اشاره كرده مىافزايد : « آنها در بهشت جامهايى پر از شراب طهور را كه نه مستى و بيهوده گويى در آن است ، و نه گناه از يكديگر مىگيرند » ( * ( يَتَنازَعُونَ فِيها كَأْساً لا لَغْوٌ فِيها وَلا تَأْثِيمٌ ) * ) .\r\nبلكه شرابى است گوارا و لذت بخش ، نشاطآفرين و روحپرور ، خالى از هر گونه تخدير و فساد عقل ، و به دنبال آن بيهوده گويى و گناه هرگز نيست ، بلكه سراسر هوشيارى و لذت جسمى و روحانى است .\r\n« يتنازعون » از ماده « تنازع » به معنى گرفتن از يكديگر است ، و گاه به معنى « تجاذب و مخاصمه » مىآيد ، لذا بعضى از مفسران گفته‌اند : اين جمله اشاره به آن است كه بهشتيان به عنوان شوخى و مزاح و افزايش سرور و انبساط جامهاى « شراب طهور » را از دست يكديگر مىكشند و مىنوشند .\r\nولى به طورى كه بعضى از ارباب لغت گفته‌اند : تنازع هر گاه در موردى مانند « كاس » ( جام ) به كار مىرود به معنى گرفتن از يكديگر است ، نه كشمكش و تجاذب .\r\nاين نكته نيز قابل توجه است كه « كاس » جامى است كه پر از شراب باشد ، و به ظرف خالى « كاس » نمىگويند ( 1 ) .\r\nبه هر حال از آنجا كه تعبير به « كاس » شرابهاى تخدير كننده دنيا را احيانا تداعى مىكند مىافزايد در آن شراب نه لغو و بيهوده گويى است و نه گناه ، زيرا هرگز عقل و هوش انسان را نمىگيرد ، بنا بر اين سخنان ناموزون و اعمال زشتى كه از مستها سر مىزند هرگز از آنان سر نخواهد زد بلكه به حكم آن كه شراب\r\n\r\n","description":"","footnote":"\r\n( 1 ) « راغب » در « مفردات » مىگويد : الكاس الاناء بما فيه من الشراب ، - در « مجمع البحرين » نيز همين تفسير در باره كاس آمده است و اگر خالى از شراب باشد به آن « قدح » گفته مىشود .\r\n","page_name":" 435 ","page_number":435},
  {"content":"\r\nطهور است آنها را پاكتر و خالصتر و هوشيارتر مىكند .\r\nسپس به چهارمين نعمت كه نعمت وجود خدمتگزاران بهشتى است پرداخته مىگويد : « پيوسته گرداگرد آنها نوجوانانى براى خدمت آنان گردش مىكنند كه همچون مرواريدهاى در صدفند » ! ( * ( وَيَطُوفُ عَلَيْهِمْ غِلْمانٌ لَهُمْ كَأَنَّهُمْ لُؤْلُؤٌ مَكْنُونٌ ) * ) .\r\n« مرواريد در درون صدف » به قدرى تازه و شفاف و زيبا است كه حد ندارد هر چند در بيرون صدف نيز قسمت زيادى از زيبايى خود را حفظ مىكند ولى گرد و غبار هوا و آلودگى دستها هر چه باشد از صفاى آن مىكاهد ، خدمتگزاران بهشتى آن قدر زيبا و سفيد چهره و باصفا هستند كه گويى مرواريدهايى در صدفند ! تعبير به « * ( يَطُوفُ عَلَيْهِمْ ) * » ( بر آنها طواف مىكنند ) اشاره به آمادگى دائمى آنها براى خدمت است .\r\nگرچه در بهشت نيازى به خدمتكار نيست ، و هر چه بخواهند در اختيار آنها قرار مىگيرد ، ولى اين خود احترام و اكرام بيشترى براى بهشتيان است .\r\nدر حديثى آمده است كه از رسول اكرم ص سؤال كردند اگر خدمتگزار همچون مرواريد در صدف باشد ، مخدوم يعنى مؤمنان بهشتى چگونه‌اند فرمود :\r\nو الذى نفسى بيده فضل المخدوم على الخادم كفضل القمر ليلة البدر على سائر الكواكب :\r\n« برترى مخدوم بر خدمتگزار در آنجا همچون برترى ماه در شب چهارده بر ساير كواكب است » ( 1 ) .\r\nتعبير به « لهم » نشان مىدهد كه هر يك از مؤمنان خدمتگزارانى مخصوص\r\n\r\n","description":"","footnote":"\r\n( 1 ) « مجمع البيان » ، « كشاف » ، « قرطبى » ، « روح البيان » و « ابو الفتوح رازى » .\r\n","page_name":" 436 ","page_number":436},
  {"content":"\r\nبه خود دارد .\r\nو از آنجا كه بهشت جاى غم و اندوه نيست آن خدمتگزاران نيز از خدمت مؤمنان نهايت لذت را مىبرند .\r\nو آخرين نعمت در اين سلسله همان نعمت آرامش كامل و اطمينان خاطر از هر گونه عذاب و كيفر است ، چنان كه در آيه بعد مىفرمايد : « در اين حال كه آنها در كنار هم قرار دارند از وضع گذشته از يكديگر سؤال مىكنند » و آن را با وضع بهشت مقايسه كرده لذت مىبرند ( * ( وَأَقْبَلَ بَعْضُهُمْ عَلى بَعْضٍ يَتَساءَلُونَ ) * ) .\r\n« مىگويند ما قبل از اين در ميان خانواده خود خائف و ترسان بوديم » ( * ( قالُوا إِنَّا كُنَّا قَبْلُ فِي أَهْلِنا مُشْفِقِينَ ) * ) .\r\nبا اينكه در ميان خانواده خود زندگى مىكرديم و بايد احساس امنيت كنيم باز ترسان بوديم ، از اين بيم داشتيم كه حوادث ناگوار زندگى و عذاب الهى هر لحظه فرا رسد ، و دامن ما را فرو گيرد .\r\nاز اين بيم داشتيم كه فرزندان و خانواده ما راه خطا پيش گيرند ، و در وادى ضلالت گمراه و سرگردان شوند .\r\nو از اين بيم داشتيم كه دشمنان سنگدل ، ما را غافلگير سازند و عرصه را بر ما تنگ كنند .\r\n« اما خداوند منت بر ما گذارد ، و رحمت واسعه او شامل حال ما شد ، و از عذاب كشنده ما را حفظ كرد » ( * ( فَمَنَّ اللَّه عَلَيْنا وَوَقانا عَذابَ السَّمُومِ ) * ) .\r\nآرى پروردگار مهربان ، ما را از زندان دنيا با تمام وحشتهايش نجات\r\n","description":"","footnote":"","page_name":" 437 ","page_number":437},
  {"content":"\r\nبخشيد ، و در كانون نعمتهايش ، يعنى بهشت ، جاى داد .\r\nآنها هنگامى كه گذشته خود را به خاطر مىآورند ، و جزئيات آن را متذكر مىشوند ، و با وضعى كه در آن قرار دارند مقايسه مىكنند ، به ارزش نعمتهاى بزرگ الهى و مواهب او بيشتر پى مىبرند ، و طبعا براى آنها لذتبخشتر و دلچسبتر خواهد بود ، چرا كه در اين مقايسه ارزشها بهتر روشن مىشود .\r\nبهشتيان در آخرين سخنى كه از آنها در اينجا نقل شده به اين واقعيت اعتراف مىكنند كه نيكوكار و رحيم بودن خدا را در آنجا از هر زمان بيشتر احساس مىكنند ، مىگويند : « ما از قبل خدا را مىخوانديم ، و او را به عنوان نيكوكار و رحيم مىستوديم » ( * ( إِنَّا كُنَّا مِنْ قَبْلُ نَدْعُوه إِنَّه هُوَ الْبَرُّ الرَّحِيمُ ) * ) .\r\nولى در اينجا به واقعيت و عمق اين صفات بيشتر پى مىبريم كه چگونه در مقابل اعمال ناچيز ما اينهمه نيكى كرده ، و در برابر آن همه لغزشها ما را مشمول رحمتش ساخته است .\r\nآرى صحنه قيامت و نعمتهاى بهشت تجليگاه اسماء و صفات خدا است ، و مؤمنان با مشاهده اين صحنه‌ها به حقيقت اين اسماء و صفات بيش از هر زمان آشنا مىشوند ، حتى دوزخ نيز بيانگر صفات او است و حكمت و عدل و قدرتش را نشان مىدهد .\r\n\r\nدر اينجا به چند نكته بايد توجه كرد\r\n1 - « يتساءلون » از ماده « سؤال » به معنى پرسش كردن از يكديگر است ، اشاره به اينكه هر كدام از بهشتيان از دوستان خود سؤال مىكنند ، و وضع گذشته آنها را جويا مىشوند ، چرا كه يادآورى اين مسائل ، و نجات از آن همه\r\n","description":"","footnote":"","page_name":" 438 ","page_number":438},
  {"content":"\r\nدر دو رنج ، و رسيدن به اين همه مواهب ، خود نيز لذتى است ، درست همانطور كه انسان هنگامى كه از سفر خطرناكى باز مىگردد و در محيط امن و امان مىنشيند با همسران خود وضع گذشته را گفتگو كرده و از نجاتشان اظهار خوشحالى مىكنند .\r\n2 - « مشفقين » از ماده « اشفاق » به طورى كه « راغب » در « مفردات » مىگويد : به معنى « توجه آميخته با ترس » است ، هنگامى كه با كلمه « من » متعدى شود مفهوم « خوف » در آن ظاهرتر است ، و هنگامى كه با كلمه « فى » متعدى گردد مفهوم « توجه و عنايت » در آن بيشتر است .\r\nاين كلمه در اصل از ماده « شفق » گرفته شده كه همان روشنى آميخته با تاريكى است .\r\nاكنون بايد ديد آنها در دنيا از چه چيز بيم داشتند و نسبت به چه چيز توجه و عنايت ؟\r\nدر اينجا سه احتمال وجود دارد كه ما همه را در تفسير آيه جمع كرديم ، زيرا منافاتى در ميان آنها نيست ( ترس از خداوند و توجه به نجات خويشتن - ترس از انحراف خانواده و توجه به امر تربيت آنها - و ترس از دشمنان و توجه به حفظ خويش در برابر آنان ) هر چند با توجه به آيات بعد مخصوصا جمله « * ( فَمَنَّ اللَّه عَلَيْنا وَوَقانا عَذابَ السَّمُومِ ) * » « خداوند بر ما منت گذارد و از عذاب كشنده حفظ كرد » معنى اول مناسبتر به نظر مىرسد .\r\n3 - تعبير به « * ( فِي أَهْلِنا ) * » كه در اينجا معنى گسترده اى دارد و همه فرزندان و همسران و دوستان و ياران را شامل مىشود ، اشاره به اين است كه انسان قاعدتا\r\n","description":"","footnote":"","page_name":" 439 ","page_number":439},
  {"content":"\r\nدر ميان چنين جمعى از همه جا بيشتر احساس امنيت مىكند ، وقتى در ميان آنان خائف و بيمناك باشد وضع او در حالات ديگر معلوم است .\r\nاين احتمال نيز وجود دارد كه اين تعبير اشاره به كسانى است كه در ميان خانواده اى غير مؤمن گرفتار بودند و حتى از خود آنها مىترسيدند ، ولى در عين حال مقاومت كردند و با تكيه بر لطف الهى استقلال خود را حفظ نموده و همرنگ جماعت آنها نشدند .\r\n4 - « سموم » به معنى حرارتى است كه در « مسام » بدن ( سوراخهاى بسيار ريز كه در سطح پوست قرار دارد ) داخل مىشود ، و انسان را آزار مىدهد يا مىكشد ، و باد سموم نيز چنين بادى را گويند ، و « عذاب سموم » نيز چنين عذابى است ، اطلاق كلمه « سم » به مواد كشنده نيز به خاطر نفوذشان در تمام بدن است .\r\n5 - « بر » - چنان كه « راغب » در « مفردات » مىگويد در اصل به معنى خشكى است ( در مقابل بحر و دريا ) سپس به كسانى كه اعمال نيكشان گسترده و وسيع است اين لفظ اطلاق شده ، و از همه شايسته تر براى اين نام ذات پاك خداوند است كه نيكى او همه جهانيان را فرا گرفته است .\r\n\r\n6 - جمع بندى آيات\r\n- گفتيم در اين آيات و آيات گذشته در حقيقت چهارده بخش از نعمتهاى بهشتيان آمده است :\r\nباغهاى بهشت ( جنات ) - نعمتهاى گوناگون ( نعيم ) - سرور و شادمانى - امنيت از عذاب جهنم - خوردن و آشاميدن گوارا از ماكولات و مشروبات بهشتى - تكيه بر تختهاى در كنار هم چيده شده - همسرانى از حور العين - ملحق شدن\r\n","description":"","footnote":"","page_name":" 440 ","page_number":440},
  {"content":"\r\nفرزندان با ايمان به آنها - انواع ميوه‌هاى لذت بخش - انواع گوشتها - هر چه آنها بخواهند - جامهاى پر از شراب طهور - خدمتگزاران مرواريدگون - و سرانجام تشكيل مجلس انس و ياد گذشته كردن و از وضع موجود لذت بردن ! بخشى از اين نعمتها جنبه مادى دارد ، و بخشى ديگر جنبه معنوى آن غالب است ، با اينهمه باز نعمتهاى مادى و معنوى بهشت منحصر به آنها نيست ، بلكه آنچه گفته شد تنها گوشه هايى از آن است .\r\n","description":"","footnote":"","page_name":" 441 ","page_number":441},
  {"content":"\r\n\r\n[ سوره الطور ‹ 52 › : آيات 29 تا 34 
  ]\r\nفَذَكِّرْ فَما أَنْتَ بِنِعْمَةِ رَبِّكَ بِكاهِنٍ وَلا مَجْنُونٍ ‹ 29 › أَمْ يَقُولُونَ شاعِرٌ نَتَرَبَّصُ بِه رَيْبَ الْمَنُونِ ‹ 30 › قُلْ تَرَبَّصُوا فَإِنِّي مَعَكُمْ مِنَ الْمُتَرَبِّصِينَ ‹ 31 › أَمْ تَأْمُرُهُمْ أَحْلامُهُمْ بِهذا أَمْ هُمْ قَوْمٌ طاغُونَ ‹ 32 › أَمْ يَقُولُونَ تَقَوَّلَه بَلْ لا يُؤْمِنُونَ ‹ 33 ›\r\nفَلْيَأْتُوا بِحَدِيثٍ مِثْلِه إِنْ كانُوا صادِقِينَ ‹ 34 ›\r\n\r\nترجمه :\r\n29 - حال كه چنين است تذكر ده ، و به لطف پروردگارت تو كاهن و مجنون نيستى .\r\n30 - بلكه آنها مىگويند او شاعرى است كه ما انتظار مرگش را مىكشيم ! 31 - بگو : انتظار بكشيد كه من هم با شما انتظار مىكشم ( شما انتظار مرگ مرا و من انتظار پيروزى و نابودى شما را ! ) .\r\n32 - آيا عقلهايشان آنها را به اين اعمال دستور مىدهد ؟ يا قومى طغيانگرند ؟\r\n33 - آنها مىگويند قرآن را به خدا افترا بسته ، ولى آنها ايمان ندارند .\r\n34 - اگر راست مىگويند سخنى همانند آن بياورند .\r\n","description":"","footnote":"","page_name":" 442 ","page_number":442},
  {"content":"\r\n\r\nشان نزول :\r\nدر روايتى آمده است قريش در « دار الندوة » ( 1 ) اجتماع كردند ، تا براى جلوگيرى از دعوت پيامبر اسلام ص كه خطر بزرگى براى منافع نامشروع آنها محسوب مىشد بينديشند .\r\nيكى از مردان قبيله « بنى عبد الدار » گفت : ما بايد منتظر باشيم كه او بميرد ، زيرا به هر حال او شاعر است و به زودى از دنيا خواهد رفت ، همانگونه كه « زهير » و « نابغه » و « اعشى » ( سه نفر از شعراى جاهليت ) از دنيا رفتند ( و بساطشان برچيده شد و بساط محمد ص نيز با مرگش برچيده خواهد شد ) اين را گفتند و پراكنده شدند ، آيات فوق نازل گشت و به آنها پاسخ گفت ( 2 ) .\r\n\r\nتفسير : اگر راست مىگويند كلامى مانند آن بياورند\r\nدر آيات گذشته ، قسمتهاى قابل توجهى از نعمتهاى بهشتى و پاداشهاى پرهيزگاران آمده بود ، و در آيات قبل از آن نيز ، بخشى از عذابهاى دردناك دوزخيان .\r\n\r\n","description":"","footnote":"\r\n( 1 ) « دار الندوة » خانه « قصى بن كلاب » جد معروف عرب بود ، كه براى مشاوره در امور مهم در آن جمع مىشدند و به مشورت مىپرداختند ، اين خانه در كنار خانه خدا قرار داشت ، و در آن به سوى « كعبه » باز مىشد ، و مركزيت آن براى مجالس مشاوره از زمان خود قصى بن كلاب بود ( سيره ابن هشام جلد دوم صفحه 124 و جلد اول صفحه 132 ) .\r\n( 2 ) تفسير مراغى جلد 27 صفحه 31 .\r\n","page_name":" 443 ","page_number":443},
  {"content":"\r\nدر نخستين آيه مورد بحث به عنوان يك نتيجه گيرى از آيات گذشته مىفرمايد : « حال كه چنين است تذكر و يادآورى كن » ( فذكر ) .\r\nچرا كه دلهاى حقطلبان با شنيدن اين سخنان ، آماده تر مىشود ، و هنگام آن رسيده است كه سخنان حق را براى آنها بيان كنى .\r\nاين تعبير به خوبى نشان مىدهد كه هدف اصلى از ذكر آن همه نعمتها و مجازاتهاى اين دو گروه آماده ساختن زمينه روحى براى پذيرش حقايق تازه است ، و در حقيقت هر گوينده اى نيز براى تاثير سخن و نفوذ كلامش بايد از اين روش بهره گيرى كند .\r\nسپس به ذكر اتهامات و نسبتهاى ناروايى كه دشمنان لجوج و معاند به پيامبر ص مىدادند پرداخته ، مىفرمايد : « به لطف پروردگارت ، و به بركت نعمتهايش تو كاهن و مجنون نيستى » ! ( * ( فَما أَنْتَ بِنِعْمَةِ رَبِّكَ بِكاهِنٍ وَلا مَجْنُونٍ ) * ) .\r\n« كاهن » به كسى گفته مىشد كه خبر از اسرار غيبى مىداد و غالبا مدعى بود كه با جنيان ارتباط دارد و اخبار غيبى را از آنها مىگيرد ، مخصوصا در عصر جاهليت كاهنان بسيارى بودند ، از جمله دو كاهن معروف « شق » و « سطيح » آنها در حقيقت افراد هوشيارى بودند كه از هوش خود سوء استفاده كرده و با اين ادعاها سر مردم را گرم مىكردند ، كهانت در اسلام حرام و ممنوع است و اعتبارى به قول كاهنان نيست ، زيرا اسرار غيب مخصوص خدا است و سپس به هر كس از انبياء و امامان آنچه مصلحت بداند تعليم مىكند .\r\nبه هر حال قريش براى پراكنده ساختن مردم از اطراف پيامبر اسلام ص اين تهمتها را به او مىبستند ، گاه كاهنش مىخواندند ، و گاه مجنون ، و عجب اينكه به تضاد اين دو وصف نيز واقف نبودند ، زيرا كاهنان افراد هوشيارى بودند ، بر خلاف مجنون ، و جمع اين دو افترا در آيه فوق شايد اشاره به همين پراكنده گويى آنها باشد .\r\n","description":"","footnote":"","page_name":" 444 ","page_number":444},
  {"content":"\r\nسپس به سومين اتهام پرداخته كه آن نيز با صفات گذشته در تضاد است و مىفرمايد : « بلكه آنها مىگويند او شاعرى است كه ما انتظار مرگش را مىكشيم » ( * ( أَمْ يَقُولُونَ شاعِرٌ نَتَرَبَّصُ بِه رَيْبَ الْمَنُونِ ) * ) .\r\nتا او زنده است اشعارش رونقى دارد و مردم را به سوى خود جذب مىكند ، كمى صبر كنيد تا مرگش فرا رسد و دفتر شعرش ، همچون طومار عمرش ، پيچيده شود ، و در طاق نسيان قرار گيرد ، آن روز ما راحت خواهيم شد ! بطورى كه از كتب لغت و تفسير برمىآيد « منون » از ماده « من » در اصل به دو معنى آمده : « نقصان » و « قطع و بريدن » كه اين دو نيز مفهوم نزديكى دارند .\r\nسپس واژه « منون » به مرگ نيز اطلاق شده ، چرا كه « ينقص العدد و يقطع المدد » ( نفرات را كم مىكند و كمكها را قطع مىنمايد ) .\r\nگاه « منون » به گذشت روزگار نيز گفته شده به اين مناسبت كه آن نيز موجب مرگ و مير ، و بريدن پيوندها ، و نقصان نفرات است ، و گاه به شب و روز « منون » گفته‌اند و آن نيز ظاهرا به همين مناسبت است ( 1 ) .\r\nو اما واژه « ريب » در اصل به معنى شك و ترديد و توهم چيزى است كه بعدا پرده از روى آن برداشته مىشود و حقيقت آن آشكار مىگردد .\r\nاين تعبير هنگامى كه در مورد مرگ به كار رود و « * ( رَيْبَ الْمَنُونِ ) * » گفته شود از اين نظر است كه وقت حصول آن نامعلوم است نه اصل تحقق آن ( 2 ) .\r\nولى جمعى از مفسران « * ( رَيْبَ الْمَنُونِ ) * » را در آيه مورد بحث به معنى\r\n\r\n","description":"","footnote":"\r\n( 1 ) به « لسان العرب » - « مفردات راغب » - « المنجد » - « تفسير قرطبى » مراجعه شود .\r\n( 2 ) « راغب » در « مفردات » .\r\n","page_name":" 445 ","page_number":445},
  {"content":"\r\n« حوادث روزگار » تفسير كرده‌اند ، حتى از ابن عباس نقل شده كه واژه « ريب » در همه جا در قرآن به معنى « شك و ترديد » است جز در اين آيه از سوره طور كه به معنى « حوادث » است ( 1 ) .\r\nبعضى از مفسران نيز آن را به معنى حالت « اضطراب و پريشانى » تفسير كرده‌اند ، بنا بر اين « * ( رَيْبَ الْمَنُونِ ) * » حالت اضطرابى است كه قبل از مرگ به غالب افراد دست مىدهد .\r\nممكن است اين تفسير به معنى فوق بازگردد چرا كه حالت شك و ترديد معمولا سرچشمه اضطراب و پريشانى است ، همچنين حوادث پيش بينى نشده نيز نوعى اضطراب و شك و ترديد با خود همراه مىآورد ، و به اين ترتيب همه اين مفاهيم به ريشه « شك و ترديد » كه در اصل معنى اين واژه آمده منتهى مىشود .\r\nو به تعبير ديگر براى « ريب » سه معنى ذكر شده : شك ، اضطراب ، حوادث ، و اينها لازم و ملزوم يكديگرند .\r\nبه هر حال آنها به اين دل خوش مىكردند كه حوادثى پيش آيد و طومار عمر پيامبر ص در هم پيچيده شود ، و آنها به گمان خود از اين مشكل بزرگى كه دعوت آن حضرت در سراسر جامعه آنان به وجود آورده بود رهايى يابند .\r\nقرآن با يك جمله پر معنى و تهديد آميز به اين كوردلان معاند پاسخ مىدهد و مىفرمايد : « بگو انتظار بكشيد كه من هم با شما انتظار مىكشم » ! ( * ( قُلْ تَرَبَّصُوا فَإِنِّي مَعَكُمْ مِنَ الْمُتَرَبِّصِينَ ) * ) .\r\nشما در انتظار تحقق پندارهاى خامتان باشيد ، من هم در انتظار عذاب الهى براى شما هستم .\r\n\r\n","description":"","footnote":"\r\n( 1 ) « قرطبى » جلد 9 صفحه 6242 .\r\n","page_name":" 446 ","page_number":446},
  {"content":"\r\nشما در انتظار اين باشيد كه با مرگ من بساط اسلام برچيده شود ، و من نيز به يارى پروردگار در اين انتظارم كه در حياتم آئين اسلام جهانگير گردد ، و بعد از من نيز به راه خود ادامه دهد و جهانى و جاودانى شود .\r\nآرى شما متكى به خيالات و پندارهايتان هستيد و من متكى به لطف خاص پروردگار .\r\nسپس آنها را مورد شديدترين سرزنشها قرار داده ، مىگويد : « آيا عقلهايشان آنان را به اين اعمال دستور مىدهد ؟ يا قومى طغيانگرند » ؟ ! ( * ( أَمْ تَأْمُرُهُمْ أَحْلامُهُمْ بِهذا أَمْ هُمْ قَوْمٌ طاغُونَ ) * ) ( 1 ) .\r\nسران قريش در ميان قوم خود به عنوان « ذوى الاحلام » ( صاحبان عقول ) شناخته مىشدند ! قرآن مىگويد : اين كدام عقل است كه اين وحى آسمانى را كه نشانه‌هاى حقانيت از تمام محتوايش آشكار است شعر و كهانت مىشمرد ؟ و آورنده آن را كه سابقه اى بس طولانى در امانت و عقل دارد كاهن و مجنون و شاعر معرفى مىكند ؟ ! بنا بر اين بايد نتيجه گرفت كه اين گونه تهمتها و افترائات فرمان عقل آنها نيست ، بلكه سرچشمه همه آنها روح عصيان و طغيانگرى است كه بر اين افراد غالب است ، همين كه منافع نامشروع خود را در خطر مىبينند با عقل وداع\r\n\r\n","description":"","footnote":"\r\n( 1 ) در اينكه « أم » در اينجا « استفهاميه » است يا « منقطعه » و به معنى « بل » مفسران هر يك احتمالى داده‌اند ، هر چند غالبا دومى را ترجيح مىدهند ، اما سياق آيات متناسب معنى اول است ، ولى بايد توجه داشت كه « أم » در اين گونه موارد حتما بايد بعد از همزه استفهام باشد ، و لذا فخر رازى براى آن تقديرى ذكر كرده و آن اين است « أ أنزل عليهم ذكر ام تامرهم احلامهم بهذا » ( آيا سخنى از ناحيه خدا بر آنها نازل شده يا عقولشان چنين امر مىكند ؟ ) اشاره به اينكه انسان يا بايد تابع دليل نقل باشد يا دليل عقل .\r\n","page_name":" 447 ","page_number":447},
  {"content":"\r\nمىگويند و سر به طغيان در مقابل فرمان حق برمىدارند .\r\n« احلام » جمع « حلم » ( بر وزن نهم ) به معنى « عقل » است ، ولى به گفته « راغب » « حلم » در حقيقت به معنى « خويشتندارى به هنگام هيجان غضب » است كه يكى از نشانه‌هاى عقل و درايت محسوب مىشود ( و با حلم ( بر وزن علم ) ريشه مشترك دارد ) .\r\nاين واژه ( حلم ) گاه به معنى « خواب و رؤيا » نيز آمده است ، و در آيه مورد بحث نيز چنين تفسيرى بعيد نيست ، يعنى سخنان آنها گويى نتيجه خوابهاى پريشان است .\r\nبار ديگر به يكى ديگر از تهمتهاى آنها كه در حقيقت چهارمين تهمت در اين سلسله اتهامات محسوب مىشود اشاره كرده ، مىافزايد : « آنها مىگويند :\r\nاو اين قرآن را به خدا افترا بسته ، ولى آنها ايمان ندارند « ( * ( أَمْ يَقُولُونَ تَقَوَّلَه بَلْ لا يُؤْمِنُونَ ) * ) .\r\n« تقوله » از ماده « تقول » ( بر وزن تكلف ) به معنى سخنى است كه انسان نزد خود مىسازد بى آنكه واقعيتى داشته باشد ( 1 ) .\r\nاين يكى ديگر از بهانه‌هاى مشركان و كفار لجوج براى عدم تسليم در برابر قرآن مجيد ، و دعوت پيامبر ، بود كه مكرر در آيات قرآن به آن اشاره شده است .\r\nولى قرآن مجيد پاسخ دندانشكنى به آنها مىگويد : مىفرمايد « اگر راست مىگويند كه اين كلام بشر است ، و ساخته و پرداخته فكر انسان ، پس\r\n\r\n","description":"","footnote":"\r\n( 1 ) در « مجمع البيان » مىخوانيم : التقول : تكلف القول و لا يقال ذلك الا فى الكذب .\r\n","page_name":" 448 ","page_number":448},
  {"content":"\r\nآنها نيز سخنى همانند آن بياورند « ( * ( فَلْيَأْتُوا بِحَدِيثٍ مِثْلِه إِنْ كانُوا صادِقِينَ ) * ) .\r\nشما هم انسانيد و به گفته خود داراى هوش سرشار ، و قدرت بيان ، و آگاهى و تسلط بر انواع سخن هستيد ، چرا گويندگان و متفكران شما قادر نيستند سخنى همانند آن بياورند ؟ ! جمله « فلياتوا » ( پس بياورند . . . ) به اصطلاح امر تعجيزى است ، و هدف آن است كه عجز و ناتوانى آنها را از مقابله به مثل در برابر قرآن روشن سازد ، و اين همان چيزى است كه در علم كلام و عقائد از آن تعبير به « تحدى » مىكنند ، يعنى دعوت مخالفان به معارضه و مقابله به مثل در برابر معجزات .\r\nبه هر حال اين يكى از آياتى است كه به روشنى اعجاز قرآن را روشن مىكند ، و مفهوم آن مخصوص معاصران پيامبر نيست ، بلكه تمام كسانى كه در همه قرون و اعصار مىگويند قرآن سخن بشر است ، و بر خدا افترا بسته شده ، آنها نيز مخاطب به اين خطابند كه اگر راست مىگويند سخنى همانند آن بياورند .\r\nو همانگونه كه مىدانيم اين نداى قرآن در اين آيه و آيات مشابه همواره بلند بوده است ، و در طى چهارده قرن كه از بعثت پيامبر ص مىگذرد كسى نتوانسته است به آن پاسخ مثبت گويد ، با اينكه مسلم است كه دشمنان اسلام مخصوصا ارباب كليسا و يهود در طول سال ميلياردها صرف تبليغات بر ضد اسلام مىكنند ، چه مانعى داشت كه بخشى از آن را در اختيار گروهى از دانشمندان و ادبا و سخنسنجان مخالف مىگذاردند تا در برابر قرآن به معارضه برخيزند ، و مصداق « * ( فَلْيَأْتُوا بِحَدِيثٍ مِثْلِه ) * » باشند ، و اين عجز عمومى گواه زنده اصالت اين وحى آسمانى است .\r\nيكى از مفسران در اينجا نكته اى دارد كه قابل توجه است ، او مىگويد :\r\nدر اين قرآن راز مخصوصى وجود دارد كه هر كس با آيات آن روبرو\r\n","description":"","footnote":"","page_name":" 449 ","page_number":449},
  {"content":"\r\nمىشود آن را احساس مىكند ، پيش از آنكه سخن از اسرار اعجاز آن گفته شود .\r\nدر عبارات اين قرآن نفوذ و سلطه خاصى احساس مىكند و چيزى ما وراء اين معانى در عقل انسان منعكس مىشود ، در لابلاى عباراتش عنصرى نهفته است كه به مجرد استماع ، در وجود انسان فرو مىريزد ، بعضى آن را آشكارتر ، و بعضى پنهانتر درك مىكنند ، ولى به هر حال اين سلطه و نفوذ وجود دارد ، نفوذ اسرارآميزى كه نمىتوان منشا آن را به خوبى مشخص ساخت .\r\nاين كلمات و عبارات قرآن است كه چنين جذبه اى دارد ؟\r\nيا سرى در عمق معانى آن نهفته است .\r\nو يا بازتابهايى است كه از انوار آن مىدرخشد و يا همه اينهاست ؟\r\nهر چه هست با ساير كلمات و مفاهيمى كه در قالب لغات ريخته مىشود متفاوت است .\r\nاين سرى است كه در آيات قرآنى نهفته شده ، و هر كس در نخستين برخورد آن را درك مىكند ، و به دنبال آن به سراغ اسرار ديگرى مىآيد كه از طريق انديشه و تفكر در سراسر قرآن به دست مىآيد ( 1 ) .\r\nبراى توضيح بيشتر پيرامون اعجاز قرآن از دريچه‌هاى مختلف ، به جلد اول تفسير نمونه ( ذيل آيه 23 سوره بقره ) مراجعه شود ، در آنجا بحث مشروحى در اين زمينه آمده است ، همچنين در جلد 12 ( ذيل آيه 88 سوره اسراء ) .\r\n\r\n","description":"","footnote":"\r\n( 1 ) « فى ظلال القرآن » جلد 7 - صفحه 605 .\r\n","page_name":" 450 ","page_number":450},
  {"content":"\r\n\r\n[ سوره الطور ‹ 52 › : آيات 35 تا 43 
  ]\r\nأَمْ خُلِقُوا مِنْ غَيْرِ شَيْءٍ أَمْ هُمُ الْخالِقُونَ ‹ 35 › أَمْ خَلَقُوا السَّماواتِ وَالأَرْضَ بَلْ لا يُوقِنُونَ ‹ 36 › أَمْ عِنْدَهُمْ خَزائِنُ رَبِّكَ أَمْ هُمُ الْمُصَيْطِرُونَ ‹ 37 › أَمْ لَهُمْ سُلَّمٌ يَسْتَمِعُونَ فِيه فَلْيَأْتِ مُسْتَمِعُهُمْ بِسُلْطانٍ مُبِينٍ ‹ 38 › أَمْ لَه الْبَناتُ وَلَكُمُ الْبَنُونَ ‹ 39 ›\r\nأَمْ تَسْئَلُهُمْ أَجْراً فَهُمْ مِنْ مَغْرَمٍ مُثْقَلُونَ ‹ 40 › أَمْ عِنْدَهُمُ الْغَيْبُ فَهُمْ يَكْتُبُونَ ‹ 41 › أَمْ يُرِيدُونَ كَيْداً فَالَّذِينَ كَفَرُوا هُمُ الْمَكِيدُونَ ‹ 42 › أَمْ لَهُمْ إِله غَيْرُ اللَّه سُبْحانَ اللَّه عَمَّا يُشْرِكُونَ ‹ 43 ›\r\n\r\nترجمه :\r\n35 - آيا آنها بى سبب آفريده شده‌اند ؟ يا خود خالق خويشتنند ؟ ! 36 - آيا آنها آسمانها و زمين را آفريده‌اند ؟ بلكه آنها طالب يقين نيستند !\r\n","description":"","footnote":"","page_name":" 451 ","page_number":451},
  {"content":"\r\n37 - آيا خزائن پروردگارت نزد آنها است ؟ يا بر همه چيز عالم سيطره دارند ؟ ! 38 - آيا نردبانى دارند ( كه به آسمان بالا مىروند ) و به وسيله آن اسرار وحى را مىشنوند ؟\r\nكسى كه از آنها اين ادعا را دارد دليل روشنى بياورد ! 39 - آيا سهم خدا دختران و سهم شما پسران است ؟ ( كه فرشتگان را دختران خدا مىناميد ) .\r\n40 - آيا تو از آنها پاداشى مطالبه مىكنى كه در زير بار گران آن قرار دارند ؟\r\n41 - آيا اسرار غيب نزد آنها است و از روى آن مىنويسند ؟ ! 42 - آيا مىخواهند نقشه شيطانى براى تو بكشند ؟ ولى بدانند خود كافران در دام اين نقشه‌ها گرفتار مىشوند ! 43 - يا معبودى غير خداوند دارند ( كه قول يارى آنها را داده ) منزه است خدا از آنچه براى او شريك قرار مىدهند .\r\n\r\nتفسير : راستى حرف حساب شما چيست ؟ !\r\nاين آيات هم چنان ادامه بحث استدلالى گذشته در برابر منكران قرآن و نبوت پيامبر ص و قدرت پروردگار است .\r\nآياتى است كه همگى با « أم » كه در اينجا براى « استفهام » است آغاز شده ، و يك استدلال زنجيره اى جالب را « يازده سؤال پى در پى » ( به صورت استفهام انكارى ) تشكيل مىدهد ، و به تعبير روشنتر تمام راههاى فرار را از هر - سو به روى مخالفان مىبندد ، و چنان آنها را در اين عبارات كوتاه و پر نفوذ در تنگنا قرار مىدهد كه انسان بى اختيار در برابر عظمت و انسجام آن سر تعظيم فرود آورده ، و اقرار و اعتراف مىكند .\r\nنخست از مساله آفرينش شروع كرده ، مىگويد : « آيا آنها بى سبب آفريده شده‌اند ؟ يا خود خالق خويشتنند » ؟ ! ( * ( أَمْ خُلِقُوا مِنْ غَيْرِ شَيْءٍ أَمْ هُمُ\r\n","description":"","footnote":"","page_name":" 452 ","page_number":452},
  {"content":"\r\n* ( الْخالِقُونَ ) * ) ( 1 ) .\r\nاين عبارت كوتاه و فشرده در حقيقت اشاره به « برهان معروف عليت » است كه در فلسفه و كلام براى اثبات وجود خداوند آمده است ، و آن اينكه عالمى كه در آن زندگى مىكنيم بدون شك حادث است ( زيرا دائما در حال تغيير است ، و آنچه در حال تغيير و دگرگونى است معرض حوادث است ، و چيزى كه معرض حوادث است محال است قديم و ازلى باشد ) .\r\nاكنون اين سؤال پيش مىآيد كه اگر حادث است از پنج حال بيرون نيست :\r\n1 - بدون علت به وجود آمده است .\r\n2 - خود علت خويشتن است .\r\n3 - معلولات جهان علت وجود آن هستند .\r\n4 - اين جهان معلول علتى است كه آن هم به نوبه خود معلول علت ديگرى است و تا بى نهايت پيش مىرود .\r\n5 - اين جهان مخلوق خداوند واجب الوجود است كه هستيش از درون ذات پاك او است .\r\nباطل بودن چهار احتمال نخست معلوم است ، زيرا .\r\nوجود معلول بدون علت محال است ، و گرنه هر چيز در هر شرائطى بايد به وجود آيد ، در حالى كه چنين نيست .\r\n\r\n","description":"","footnote":"\r\n( 1 ) در تفسير اين آيه احتمالات ديگرى نيز داده شده است ، از جمله اينكه مفاد آيه چنين است : « آيا آنها بى هدف آفريده شده‌اند ، و هيچگونه برنامه و مسئوليتى ندارند » ؟ - گرچه اين معنى را جمعى از مفسران برگزيده‌اند ، ولى با توجه به جمله دوم ( * ( أَمْ هُمُ الْخالِقُونَ ) * ) روشن مىشود كه منظور همان است كه در بالا گفته شد يعنى : « آيا آنها بدون علت آفريده شده‌اند يا خود علت خويشتنند » ؟\r\n","page_name":" 453 ","page_number":453},
  {"content":"\r\nاحتمال دوم كه چيزى خودش را به وجود آورد نيز محال است ، زيرا مفهومش اين است كه قبل از وجودش موجود باشد ، و اين اجتماع نقيضين است ( دقت كنيد ) .\r\nهمچنين احتمال سوم كه مخلوقات انسان ، خالق انسان باشد نيز واضح البطلان است ( چرا كه لازمه آن دور است ) .\r\nو نيز احتمال چهارم يعنى تسلسل علتها و كشيده شدن سلسله علل و معلول به بينهايت آن نيز غير قابل قبول است ، چرا كه بى نهايت معلول و مخلوق بالآخره مخلوق است و نياز به خالقى دارد كه آن را ايجاد كند ، مگر بى نهايت صفر عدد مىشود ؟ يا از درون بى نهايت ظلمت نور برمىخيزد ؟ يا از بى نهايت فقر و نياز بى نيازى به وجود مىآيد ؟\r\nبنا بر اين راهى جز قبول احتمال پنجم يعنى خالقيت واجب الوجود باقى نمىماند ( باز هم دقت كنيد ) .\r\nو از آنجا كه ركن اصلى اين برهان نفى همان احتمال اول و دوم است قرآن به همان قناعت كرده .\r\nاكنون مىبينيم كه در عبارت كوتاهى چه استدلالى نهفته شده است .\r\nآيه بعد به سؤال ديگرى كه در باره ادعايى كه در مرحله پائينتر قرار دارد پرداخته مىگويد : « آيا آنها آسمانها و زمين را آفريده‌اند » ( * ( أَمْ خَلَقُوا السَّماواتِ وَالأَرْضَ ) * ) .\r\nاگر بى علت به وجود نيامده‌اند ، و نيز خود علت خويش نبوده‌اند ، آيا واجب الوجود و خالق آسمانها و زمينند ؟ و اگر مبدأ عالم هستى نيستند آيا خداوند امر خلقت آسمان و زمين را به آنها واگذارده ؟ و به اين ترتيب مخلوقى هستند\r\n","description":"","footnote":"","page_name":" 454 ","page_number":454},
  {"content":"\r\nكه خود فرمان خلقت دارند ؟\r\nمسلما آنها هرگز نمىتوانند چنين ادعاى باطلى كنند ، لذا در دنباله همين سخن مىافزايد : « بلكه آنها لجوج و معاندند و نمىخواهند يقين و ايمان بياورند » ( * ( بَلْ لا يُوقِنُونَ ) * ) .\r\nآرى آنها دنبال بهانه اى براى فرار از ايمانند .\r\nو اگر مدعى اين امور نيستند و در امر خلقت نصيبى ندارند « آيا خزائن پروردگارت نزد آنهاست » ؟ ! ( * ( أَمْ عِنْدَهُمْ خَزائِنُ رَبِّكَ ) * ) ( 1 ) .\r\nتا هر كس را بخواهند « نعمت نبوت و علم و دانش » يا ارزاق ديگر بخشند ، و از هر كس بخواهند دريغ دارند .\r\n« يا اينكه امر تدبير عالم به آنها واگذار شده است ، و بر همه سلطه و سيطره دارند » ؟ ! ( * ( أَمْ هُمُ الْمُصَيْطِرُونَ ) * ) .\r\nآنها هرگز نمىتوانند ادعا كنند كه خزينه دار پروردگارند ، و نه سلطه اى بر امر تدبير اين جهان دارند ، چرا كه ضعف و زبونى آنها در برابر يك حادثه ، يك بيمارى و حتى يك حشره ناچيز ، و همچنين نياز آنها به ابتدايىترين وسائل زندگى ، بهترين دليل بر نفى اين قدرتها از آنهاست ، تنها هواى نفس و جاه طلبى و خود خواهى و تعصب و لجاج است كه آنها را به انكار حقايق كشيده .\r\n« مصيطرون » اشاره به « ارباب انواع » است كه جزء خرافات پيشينيان\r\n\r\n","description":"","footnote":"\r\n( 1 ) « خزائن » جمع « خزينه » به معنى منبع و مركز هر چيزى است كه براى حفظ آن و عدم دستيابى ديگران در آنجا جمع آورى و ذخيره شده است . قرآن مجيد مىگويد :\r\n* ( وَإِنْ مِنْ شَيْءٍ إِلَّا عِنْدَنا خَزائِنُه وَما نُنَزِّلُه إِلَّا بِقَدَرٍ مَعْلُومٍ ) * : « خزائن همه چيز نزد ماست ، و ما جز به اندازه معلوم آن را نازل نمىكنيم » ( حجر - 21 ) .\r\n","page_name":" 455 ","page_number":455},
  {"content":"\r\nمىباشد ، آنها معتقد بودند كه هر نوع از انواع جهان اعم از انسان و انواع حيوانات و گياهان و غير آنها داراى مدبر و مربى خاصى است كه آن را رب - النوع آن مىناميدند ، و خدا را « رب الارباب » خطاب مىكردند ، اين عقيده شرك آميز از نظر اسلام مردود است ، و در آيات قرآن تدبير همه جهان از آن خدا معرفى شده و او را « رب العالمين » مىخوانيم .\r\nاين واژه در اصل از « سطر » گرفته شده كه به معنى صفوف كلمات به هنگام نوشتن است ، و « مسيطر » به كسى مىگويند كه بر امرى تسلط داشته باشد و به آن خط دهد ، همانگونه كه نويسنده بر سطور كلام خويش تسلط دارد ( بايد توجه داشت كه اين كلمه هم با « صاد » و هم با « سين » نوشته مىشود ، و هر دو به يك معنى است هر چند رسم الخط مشهور قرآن با « صاد » مىباشد ) .\r\nمسلم است نه منكران نبوت پيامبر ص و مشركان عصر جاهليت ، و نه غير آنها ، مدعى هيچيك از امور پنجگانه فوق نبودند ، لذا در آيه بعد به مرحله ديگرى پرداخته ، مىگويد : « آيا آنها مدعى هستند وحى بر آنها نازل مىشود يا نردبانى دارند كه با آن به آسمان صعود كنند و اسرار وحى را بدينوسيله مىشنوند » ؟ ! ( * ( أَمْ لَهُمْ سُلَّمٌ يَسْتَمِعُونَ فِيه ) * ) .\r\nو از آنجا كه ممكن بود آنها مدعى آگاهى از اسرار آسمان شوند قرآن بلافاصله از آنها مطالبه دليل كرده ، مىگويد « هر كس كه از آنها چنين ادعايى دارد و مىگويد : اسرار الهى را از طريق صعود به آسمان مىشنوم دليل روشنى بر اين ادعا اقامه كند » ( * ( فَلْيَأْتِ مُسْتَمِعُهُمْ بِسُلْطانٍ مُبِينٍ ) * ) .\r\nمسلما اگر چنين ادعايى داشتند از حدود حرف تجاوز نمىكرد و هرگز\r\n","description":"","footnote":"","page_name":" 456 ","page_number":456},
  {"content":"\r\nدليلى بر اين مطلب نداشتند ( 1 ) .\r\nسپس مىافزايد : آيا اين نسبت ناروا را كه به فرشتگان مىدهند و مىگويند آنها دختران خدا هستند قابل قبول است ؟ « آيا سهم خدا دختران ، و براى شما پسران است » ؟ ! ( * ( أَمْ لَه الْبَناتُ وَلَكُمُ الْبَنُونَ ) * ) .\r\nاشاره به اينكه يكى از اعتقادات و افكار باطل آنها اين بود كه از دختران به شدت تنفر داشتند ، و اگر با خبر مىشدند كه همسرشان دخترى آورده چهره آنها از شدت اندوه و شرم سياه مىشد ، ولى با اين حال فرشتگان را دختران خدا مىخواندند ! اگر آنها با عالم بالا مربوطند و با اسرار وحى آشنا هستند آيا نمونه وحى آنها همين خرافات مضحك و اين عقائد ننگين و شرم آور است ؟\r\nبديهى است دختر و پسر از نظر ارزش انسانى با هم تفاوتى ندارند ، و تعبير آيه فوق در حقيقت از قبيل استدلال به عقيده باطل طرف مخالف بر ضد خود او است .\r\nقرآن در آيات متعددى روى نفى اين عقيده خرافى تكيه كرده و آنها را در اين زمينه به محاكمه مىكشد و رسوا مىسازد ( 2 ) .\r\n\r\n","description":"","footnote":"\r\n( 1 ) « سلم » ( بر وزن خرم ) به معنى نردبان ، و گاه به معنى هر گونه وسيله است ، در اينكه آنها مدعى استماع چه چيزى بودند در ميان مفسران گفتگو است ، بعضى آن را به وحى تفسير كرده‌اند ، و بعضى ديگر نسبتهايى را كه به پيامبر ( ص ) مىدادند ، مانند شاعر و مجنون ، و يا شريكهايى كه براى خدا مىپنداشتند ، و بعضى به معنى نفى نبوت از پيامبر ( ص ) تفسير كرده‌اند ( جمع ميان اين معانى نيز بعيد نيست ، هر چند معنى اول از همه روشنتر است ) .\r\n( 2 ) در اينكه چرا عرب جاهلى دختران را فرشتگان خدا مىدانست و در عين حال از فرزند دختر متنفر و بيزار بود ؟ و دلائل زنده اى كه قرآن بر ضد آنها اقامه مىكند بحثهاى بيشترى در جلد 11 صفحه 266 به بعد ( ذيل آيه 57 سوره نحل ) و در جلد 19 صفحه 170 به بعد ( ذيل آيه 149 سوره صافات ) داشته‌ايم .\r\n","page_name":" 457 ","page_number":457},
  {"content":"\r\nسپس از اين مرحله نيز تنزل كرده به ذكر يكى ديگر از امورى كه امكان دارد وسيله بهانه جويى آنها شود اشاره كرده ، مىفرمايد : « آيا تو از آنها اجر و پاداشى در مقابل ابلاغ رسالت مطالبه مىكنى كه همچون بارى گران بر دوش آنها سنگينى مىكند » ؟ ! ( * ( أَمْ تَسْئَلُهُمْ أَجْراً فَهُمْ مِنْ مَغْرَمٍ مُثْقَلُونَ ) * ) .\r\n« مغرم » ( بر وزن مكتب ) از ماده « غرم » به معنى زيانى است كه بدون جهت دامن انسان را مىگيرد ، و « غريم » به طلبكار و بدهكار هر دو اطلاق مىشود .\r\n« مثقل » از ماده « اثقال » به معنى تحميل مشقت و بار گران است ، بنا بر اين معنى جمله چنين مىشود : « آيا تو غرامت در برابر ابلاغ رسالت از آنها مطالبه مىكنى كه آنها از پرداخت آن ناتوانند و به اين دليل ايمان نمىآورند » ؟ ! اين معنى بارها در قرآن مجيد - نه تنها در مورد پيامبر اسلام ص كه در باره بسيارى از پيامبران - تكرار شده است ، كه يكى از نخستين سخنان انبياء اين بود كه مىگفتند : « ما از شما هيچگونه اجر و پاداشى در برابر ابلاغ دعوت الهى مطالبه نمىكنيم » تا هم بىنظرى آنها ثابت شود و هم بهانه اى براى بهانه - جويان باقى نماند .\r\nدگر بار آنها را مورد سؤال قرار داده ، مىگويد : « آيا اسرار غيب نزد آنهاست ، و از روى آن مىنويسند » ؟ ( * ( أَمْ عِنْدَهُمُ الْغَيْبُ فَهُمْ يَكْتُبُونَ ) * ) .\r\n","description":"","footnote":"","page_name":" 458 ","page_number":458},
  {"content":"\r\nاينها ادعا مىكنند پيامبر شاعرى است كه در انتظار مرگ او و از هم پاشيدن شيرازه زندگى او هستيم ، و با مرگش همه چيز پايان مىگيرد و دعوتش به بوته فراموشى مىافتد ( چنان كه در چند آيه قبل از قول مشركان آمده بود « نَتَرَبَّصُ بِه رَيْبَ الْمَنُونِ » .\r\nآنها از كجا مىدانند كه بعد از وفات پيامبر زنده‌اند ؟ اين غيب را چه كسى به آنها گفته ؟\r\nاين احتمال نيز وجود دارد كه قرآن مىگويد : اگر شما مدعى هستيد كه بر اسرار غيب آگاهيد و احكام الهى را مىدانيد و از قرآن و آئين محمد ص بى نياز هستيد اين يك دروغ بزرگ است ( 1 ) .\r\nسپس به بيان احتمال ديگرى پرداخته ، مىگويد : « اگر هيچيك از اين امور در كار نيست ، اما طرحهاى شيطانى ريخته‌اند تا پيامبر را از ميان بردارند ، يا با آئين او به مقابله بر خيزند ، بايد بدانند كه كفار محكوم نقشه‌هاى الهى هستند و طرح خداوند بالاتر از طرح آنهاست » ( * ( أَمْ يُرِيدُونَ كَيْداً فَالَّذِينَ كَفَرُوا هُمُ الْمَكِيدُونَ ) * ) ( 2 ) .\r\nآيه فوق مطابق اين تفسير همانند آيه 54 سوره آل عمران است كه مىگويد :\r\n\r\n","description":"","footnote":"\r\n( 1 ) جمعى از مفسران « غيب » را در اينجا به معنى « لوح محفوظ » تفسير كرده‌اند ، و بعضى گفته‌اند : اشاره به ادعاهايى است كه بعضى از مشركان داشتند ، و مىگفتند : اگر قيامتى در كار باشد ما نزد خدا مقام والايى خواهيم داشت ، ولى اين تفسيرها تناسب زيادى با مفهوم آيات فوق ، و ارتباط آنها با يكديگر ، ندارد .\r\n( 2 ) « كيد » ( بر وزن صيد ) نوعى از چاره جويى است كه گاهى در مورد چاره - جوييهاى خير ، به كار مىرود ، ولى غالبا در موارد شر استعمال مىشود ، اين واژه به معنى مكر ، تلاش و كوشش ، و جنگ نيز آمده است .\r\n","page_name":" 459 ","page_number":459},
  {"content":"\r\nوَ مَكَرُوا وَمَكَرَ اللَّه وَاللَّه خَيْرُ الْماكِرِينَ :\r\nاين احتمال نيز از سوى جمعى از مفسران پذيرفته شده كه منظور اين است : « توطئه‌هاى آنها سرانجام بر ضد خود آنها تمام مىشود ، شبيه آنچه در آيه 43 سوره فاطر آمده است » وَلا يَحِيقُ الْمَكْرُ السَّيِّئُ إِلَّا بِأَهْلِه : « نقشه‌هاى سوء تنها دامان صاحبانش را مىگيرد » .\r\nجمع ميان هر دو تفسير نيز بى مانع است .\r\nاين آيه مىتواند با آيه قبل پيوند ديگرى داشته باشد ، و آن اينكه دشمنان اسلام مىگفتند : ما در انتظار مرگ محمديم ، قرآن مىگويد از دو حال خارج نيست ، يا ادعا مىكنيد كه او با مرگ طبيعى قبل از شما مىميرد ، لازمه اين سخن آگاهى از اسرار غيب است ، و اگر منظورتان اين است كه با توطئه‌هاى شما از ميان مىرود بدانيد نقشه‌هاى خدا ما فوق نقشه‌هاى شماست و توطئه‌هاى شما دامان خودتان را مىگيرد .\r\nو اگر تصور مىكنيد كه با اجتماع در « دار الندوة » و طرح تهمتهايى همچون « كهانت » و « جنون » و « شاعرى » در مورد پيامبر قدرت داريد بر او پيروز شويد كور خوانده‌ايد ، چرا كه قدرت خدا برتر از همه قدرتهاست ، و او سلامت و نجات و پيروزى پيامبرش را براى ابلاغ اين دعوت جهانى تضمين كرده است ! .\r\nو بالآخره در آخرين پرسش از آنها مىپرسد : آيا آنها خيال مىكنند حامى و ياورى دارند ؟ « آيا براى آنها معبودى جز خدا است » ؟ ( * ( أَمْ لَهُمْ إِله غَيْرُ اللَّه ) * ) .\r\nسپس مىافزايد : « منزه است از آنچه براى او شريك قرار مىدهند » ( * ( سُبْحانَ اللَّه عَمَّا يُشْرِكُونَ ) * ) .\r\nبنا بر اين هيچكس قادر به حمايت از آنها نيست .\r\n","description":"","footnote":"","page_name":" 460 ","page_number":460},
  {"content":"\r\nبه اين ترتيب آنها را در برابر يك بازپرسى عجيب و يك رشته سؤالات زنجيره اى يازده گانه قرار مىدهد ، و مرحله به مرحله آنها را به عقبنشينى و تنزل از ادعاها وامىدارد ، و سپس تمام راههاى فرار را به روى آنها مىبندد ، و در بن بست كامل قرار مىدهد .\r\nچه دلنشين است استدلالات قرآن ، و طرح سؤالات و بازپرسى آن كه اگر روح حقجويى و حقطلبى در كسى باشد در برابر آن تسليم مىشود .\r\nجالب اينكه در آيه اخير براى نفى معبودهاى ديگر دليلى ذكر نمىكند ، و تنها به جمله « * ( سُبْحانَ اللَّه عَمَّا يُشْرِكُونَ ) * » اكتفاء نموده است ، اين به خاطر آن است كه بطلان ادعاى الوهيت براى بتهايى كه از سنگ و چوب ساخته شده و يا هر مخلوق ديگر با ضعفها و نيازهايى كه دارند ، روشنتر از آن است كه نياز به شرح و گفتگو داشته باشد ، بعلاوه در آيات ديگر كرارا براى ابطال اين موضوع استدلال شده است .\r\n","description":"","footnote":"","page_name":" 461 ","page_number":461},
  {"content":"\r\n\r\n[ سوره الطور ‹ 52 › : آيات 44 تا 49 
  ]\r\nوَ إِنْ يَرَوْا كِسْفاً مِنَ السَّماءِ ساقِطاً يَقُولُوا سَحابٌ مَرْكُومٌ ‹ 44 › فَذَرْهُمْ حَتَّى يُلاقُوا يَوْمَهُمُ الَّذِي فِيه يُصْعَقُونَ ‹ 45 › يَوْمَ لا يُغْنِي عَنْهُمْ كَيْدُهُمْ شَيْئاً وَلا هُمْ يُنْصَرُونَ ‹ 46 › وَإِنَّ لِلَّذِينَ ظَلَمُوا عَذاباً دُونَ ذلِكَ وَلكِنَّ أَكْثَرَهُمْ لا يَعْلَمُونَ ‹ 47 › وَاصْبِرْ لِحُكْمِ رَبِّكَ فَإِنَّكَ بِأَعْيُنِنا وَسَبِّحْ بِحَمْدِ رَبِّكَ حِينَ تَقُومُ ‹ 48 ›\r\nوَ مِنَ اللَّيْلِ فَسَبِّحْه وَإِدْبارَ النُّجُومِ ‹ 49 ›\r\n\r\nترجمه :\r\n44 - ( چنان لجوجند كه ) اگر ببينند قطعه سنگى از آسمان ( براى عذاب آنها ) سقوط مىكند مىگويند اين ابر متراكم است ! 45 - حال كه چنين است آنها را رها كن تا روز مرگ خود را ملاقات كنند .\r\n46 - روزى كه نقشه‌هاى آنها سودى به حالشان نخواهد داشت ، و از هيچ سو يارى نمىشوند .\r\n47 - و براى ستمگران عذابى قبل از آن است ( در همين جهان ) ولى اكثرشان نمىدانند .\r\n48 - در طريق ابلاغ حكم پروردگارت صبر و استقامت كن چرا كه تو در حفاظت كامل ما قرار دارى ، و هنگامى كه برمىخيزى پروردگارت را تسبيح و حمد گوى .\r\n","description":"","footnote":"","page_name":" 462 ","page_number":462},
  {"content":"\r\n49 - ( همچنين ) به هنگام شب او را تسبيح كن و به هنگام پشت كردن ستارگان و طلوع صبح .\r\n\r\nتفسير : تو در حفاظت كامل ما هستى\r\nبه دنبال بحثى كه در آيات گذشته با مشركان و منكران لجوج آمد ، بحثى كه براى هر انسان حقطلبى حقيقت را روشن مىساخت ، در اين آيات پرده از روى تعصب و لجاجت آنها برداشته ، مىگويد : « آنها چنان لجوجند كه اگر با چشم خود ببينند قطعه اى از سنگهاى آسمانى به عنوان عذاب الهى سقوط مىكند مىگويند : اشتباه مىكنيد ، اين سنگ نيست ، اين ابر متراكم است كه بر زمين فرو مىريزد » ! ( * ( وَإِنْ يَرَوْا كِسْفاً مِنَ السَّماءِ ساقِطاً يَقُولُوا سَحابٌ مَرْكُومٌ ) * ) ( 1 ) .\r\nكسانى كه اين قدر لجوج باشند كه حقايق حسى را منكر شوند و سنگهاى آسمانى را به ابرهاى متراكم تفسير كنند ، با اينكه همه كس ابر را به هنگامى كه نزديك به زمين مىشود ديده‌اند كه چيزى جز مجموعه بخار نيست ، چگونه اين بخار لطيف متراكم مىشود و تبديل به سنگ مىگردد ؟\r\nاين افراد تكليفشان در برابر حقايق معنوى روشن است .\r\nآرى تاريكى گناه و هوا پرستى و عناد و لجاج چنان افق ديد انسان را\r\n\r\n","description":"","footnote":"\r\n( 1 ) « كسف » ( بر وزن فسق ) به معنى قطعه از هر چيزى است و با توجه به تعبير من السماء منظور در اينجا قطعه سنگ آسمانى است از بعضى از كتب لغت استفاده مىشود كه اين واژه جمع كسفه است ( همانگونه كه كسف بر وزن پدر نيز جمع است ) ولى غالب مفسران آن را به معنى مفرد گرفته‌اند ظاهر آيه مورد بحث اين است كه اين واژه مفرد است زيرا وصف آن را به صورت مفرد آورده‌اند .\r\n","page_name":" 463 ","page_number":463},
  {"content":"\r\nتيره و تار مىكند كه حتى عاقبت كارش به انكار محسوسات مىكشد ، و با اين حال اميدى براى هدايت او نيست .\r\n« مركوم » به معنى « متراكم » و چيزى است كه بعضى از آن بر بعضى ديگر قرار گرفته باشد .\r\nلذا در آيه بعد مىافزايد : « اكنون كه چنين است آنها را رها كن و براى هدايت اين گروه لجوج پافشارى منما ، تا روز مرگ خود را ملاقات كرده ، و عذابهاى الهى را كه در انتظارشان است با چشم خود ببينند » ( * ( فَذَرْهُمْ حَتَّى يُلاقُوا يَوْمَهُمُ الَّذِي فِيه يُصْعَقُونَ ) * ) .\r\n« يصعقون » از ماده « صعق » و « اصعاق » به معنى ميراندن است ، و در اصل از « صاعقه » گرفته شده ، و از آنجا كه صاعقه افراد را هلاك مىكند اين واژه به معنى هلاك كردن نيز به كار رفته است .\r\nبعضى از مفسران اين جمله را به معنى مرگ عمومى انسانها در پايان جهان كه مقدمه قيامت است تفسير كرده‌اند .\r\nولى اين تفسير بعيد به نظر مىرسد زيرا آنها تا آن زمان باقى نمانده‌اند ، بلكه ظاهر همان معنى اول است ، يعنى آنها را رها كن تا روز مرگ كه سر آغاز مجازاتها و كيفرهاى اخروى مىباشد .\r\nاز آنچه گفتيم معلوم شد كه جمله « ذرهم » ( آنها را رها كن ) امرى است تهديدآميز و منظور از آن ترك اصرار بر تبليغ اين گونه افراد غير قابل هدايت است بنا بر اين نه منافات با ادامه تبليغ در سطح عموم از سوى پيامبر ص دارد و نه منافاتى با فرمان جهاد .\r\nبنا بر اين آنچه بعضى گفته‌اند كه اين آيه وسيله آيات جهاد نسخ شده به\r\n","description":"","footnote":"","page_name":" 464 ","page_number":464},
  {"content":"\r\nهيچوجه قابل قبول نيست .\r\nسپس به معرفى اين روز پرداخته ، مىگويد : « همان روزى كه چاره - جويى و نقشه‌هاى آنها سودى به حالشان ندارد ، و تمام راههاى فرار به روى آنها بسته مىشود ، و از هيچ سو يارى نمىشوند » ( * ( يَوْمَ لا يُغْنِي عَنْهُمْ كَيْدُهُمْ شَيْئاً وَلا هُمْ يُنْصَرُونَ ) * ) .\r\nآرى هر كس مىميرد قيامت صغراى او بر پا مىشود ( من مات قامت قيامته ) و سرآغازى است براى پاداش و كيفرها كه بخشى جنبه برزخى دارد و بخش ديگرى در قيامت كبرى يعنى قيامت عمومى انسانها دامانشان را مىگيرد ، و در هيچيك از اين دو مرحله نه چاره جوييها مؤثر است ، و نه در برابر اراده الهى يار و ياورى وجود دارد .\r\nبعد مىافزايد : « آنها تصور نكنند كه فقط عذاب برزخ و قيامت در كار است ، بلكه براى كسانى كه ظلم و ستم كرده‌اند و كفر و شرك ورزيده‌اند مجازاتى نيز قبل از آن در همين دنيا وجود دارد ، هر چند اكثر آنها نمىدانند » ( * ( وَإِنَّ لِلَّذِينَ ظَلَمُوا عَذاباً دُونَ ذلِكَ وَلكِنَّ أَكْثَرَهُمْ لا يَعْلَمُونَ ) * ) .\r\nآرى آنها در همين دنيا بايد در انتظار عذابهايى همچون عذابهاى اقوام پيشين باشند ، مانند صاعقه‌ها ، زلزله‌ها ، سنگهاى آسمانى و خشكسالى و قحطى و يا كشته شدن به دست تواناى رزمندگان سپاه توحيد ، همانگونه كه در جنگ بدر نسبت به گروهى از سران شرك اتفاق افتاد ، مگر اينكه بيدار شوند و توبه كنند و به سوى خدا باز آيند .\r\nالبته گروهى از آنها گرفتار قحطى و خشكسالى گشتند ، و گروهى - چنان كه\r\n","description":"","footnote":"","page_name":" 465 ","page_number":465},
  {"content":"\r\nگفتيم - در غزوه بدر كشته شدند ، ولى گروه عظيمى نيز توبه كردند و ايمان آوردند و در صف مسلمانان راستين قرار گرفتند ، و خداوند آنان را مشمول عفو خود قرار داد ( 1 ) .\r\nجمله « * ( وَلكِنَّ أَكْثَرَهُمْ لا يَعْلَمُونَ ) * » ( ولى بيشتر آنها نمىدانند ) اشاره به اين است كه آنها غالبا از عذابهايى كه در دنيا و آخرت در انتظارشان است بيخبرند و مفهومش اين است كه اقليتى از آنها از اين معنى آگاهند ، و در عين حال بر اثر لجاجت و عناد در مخالفت خود اصرار مىورزند .\r\nدر آيه بعد پيامبر را در مقابل اينهمه كارشكنيها و تهمتها و ناسزاها دعوت به صبر و استقامت مىكند ، مىفرمايد : « در طريق ابلاغ حكم پروردگارت صبر و شكيبايى و استقامت كن » ( * ( وَاصْبِرْ لِحُكْمِ رَبِّكَ ) * ) ( 2 ) .\r\nاگر تو را كاهن و مجنون و شاعر مىخوانند صبر كن ، و اگر آيات قرآن را افتراهايى مىپندارند كه به خدا بسته شده است شكيبايى نما ، و اگر در برابر اينهمه براهين منطقى باز به لجاج و عناد ادامه مىدهند استقامت به خرج ده ،\r\n\r\n","description":"","footnote":"\r\n( 1 ) آنها كه جمله « * ( فِيه يُصْعَقُونَ ) * » را اشاره به روز قيامت و آغاز رستاخيز مىدانند عذاب را در آيه مورد بحث به معنى عذاب قبر و مجازات برزخى گرفته‌اند ، ولى چون آن تفسير ضعيف است اين احتمال نيز ضعيف است .\r\n( 2 ) منظور از « حكم ربك » ممكن است همان تبليغ احكام الهى باشد كه پيامبر ( ص ) مامور است در راه آن صبر و شكيبايى كند ، و يا عذاب خداوند است كه به دشمنان وعده داده شده ، يعنى در انتظار باش تا عذاب الهى دامانشان را بگيرد ، و يا به معنى اوامر و فرمان خدا است ، يعنى چون خداوند دستور داده است صبر و استقامت كن گرچه جمع هر سه تفسير نيز ممكن است ، ولى تفسير اول مناسبتر به نظر مىرسد مخصوصا با توجه به جمله « انك باعيننا » .\r\n","page_name":" 466 ","page_number":466},
  {"content":"\r\nمبادا دلسرد و يا ضعيف و ناتوان شوى .\r\n« زيرا تو در برابر ديدگان علم ما قرار دارى و در حفاظت كامل ما هستى » ( * ( فَإِنَّكَ بِأَعْيُنِنا ) * ) .\r\nما همه چيز را مىبينيم و از همه چيز با خبريم و تو را تنها نخواهيم گذارد .\r\nجمله « * ( فَإِنَّكَ بِأَعْيُنِنا ) * » تعبير بسيار لطيفى است كه هم حاكى از علم و آگاهى پروردگار ، و هم مشمول حمايت كامل و لطف او است .\r\nآرى انسان هنگامى كه احساس كند شخص بزرگى ناظر و حاضر است و تمام تلاشها و كوششهاى او را مىبيند و او را در برابر دشمنان حمايت مىكند ، درك اين موضوع به او توان و نيرو مىبخشد ، و هم احساس مسئوليت بيشتر .\r\nو از آنجا كه راز و نياز با خدا ، و نيايش و عبادت او ، و تسبيح و تقديس ذات پاك او ، به انسان آرامش و نيرو مىبخشد به دنبال دستور صبر مىفرمايد :\r\n« هنگامى كه برمىخيزى تسبيح و حمد پروردگارت را بجا آور » ( * ( وَسَبِّحْ بِحَمْدِ رَبِّكَ حِينَ تَقُومُ ) * ) .\r\nهنگامى كه در سحرگاه براى عبادت و نماز شب برمىخيزى .\r\nهنگامى كه از خواب براى اداى نماز واجب برمىخيزى .\r\nو هنگامى كه از هر مجلس و محفلى برمىخيزى ، حمد و تسبيح او كن .\r\nمفسران در اين آيه تفسيرهاى گوناگونى دارند ، ولى جمع ميان همه اينها نيز ممكن است ، چه در سحرگاه براى نماز شب ، و چه بعد از خواب براى اداى فريضه ، و چه بعد از قيام از هر مجلس باشد .\r\nآرى روح و جانت را به تسبيح و حمد خدا نور و صفا ببخش ، زبانت را به ذكر او خوشبو كن ، از ياد او مدد بگير ، و براى مبارزه با كارشكنيهاى دشمن آماده شو ! در روايات متعددى آمده است كه پيامبر ص هنگامى كه از مجلس\r\n","description":"","footnote":"","page_name":" 467 ","page_number":467},
  {"content":"\r\nبرمىخاست تسبيح و حمد خدا بجا مىآورد و مىفرمود : « انه كفارة المجلس » : « اين تسبيح و حمد كفاره مجلس است » ! ( 1 ) .\r\nاز جمله در حديثى آمده است پيامبر ص هنگامى كه از مجلس برمىخاست مىفرمود : « سبحانك اللهم و بحمدك اشهد ان لا إله الا انت ، استغفرك و اتوب اليك » . بعضى عرض كردند اى رسول خدا اين چه كلماتى است كه مىگويى فرمود :\r\nهن كلمات علمنيهن جبرئيل ، كفارات لما يكون فى المجلس :\r\n« اينها كلماتى است كه جبرئيل به من آموخته و كفاره چيزى است كه در مجالس واقع مىشود » ( 2 ) .\r\nسپس در آخرين آيه مىافزايد : « همچنين در شب او را تسبيح كن و به هنگام پشت كردن ستارگان و طلوع صبح » ( * ( وَمِنَ اللَّيْلِ فَسَبِّحْه وَإِدْبارَ النُّجُومِ ) * ) .\r\nبسيارى از مفسران جمله « * ( وَمِنَ اللَّيْلِ فَسَبِّحْه ) * » را به « نماز شب » تفسير كرده‌اند ، « و ادبار النجوم » را به دو ركعت نافله صبح كه در آغاز طلوع فجر و به هنگام پنهان شدن ستارگان در نور صبح انجام مىشود .\r\nدر حديثى از على ع نيز آمده است كه « * ( إِدْبارَ النُّجُومِ ) * » دو ركعت نافله صبح است كه قبل از نماز صبح ، و به هنگام غروب ستارگان بجا مىآورند اما « أَدْبارَ السُّجُودِ » ( كه در آيه 40 سوره ق آمده است ) دو ركعت نافله اى است كه بعد از مغرب خوانده مىشود ( البته نافله مغرب چهار ركعت است كه در اين حديث تنها اشاره به دو ركعت آن شده است ) ( 3 ) .\r\n\r\n","description":"","footnote":"\r\n( 1 ) « تفسير الميزان » جلد 19 صفحه 24 .\r\n( 2 ) « در المنثور » جلد 6 صفحه 120 .\r\n( 3 ) « مجمع البيان » ذيل آيه 40 سوره ق ( جلد 9 صفحه 150 ) .\r\n","page_name":" 468 ","page_number":468},
  {"content":"\r\nبه هر حال ، عبادت و تسبيح و حمد خدا در دل شب ، و در آغاز طلوع فجر ، لطف و صفاى ديگرى دارد ، و از تظاهر و ريا دور تر است ، و آمادگى روحى براى آن بيشتر مىباشد ، چرا كه كارهاى مشغول كننده زندگى روزانه تعطيل است استراحت شبانه به انسان آرامش بخشيده ، قال و غوغا فرو نشسته ، و در حقيقت همزمان با وقتى است كه پيامبر به معراج رفت ، و در مقام « قاب قوسين » در آن خلوتگه راز قرار گرفت و با خداى خود به راز و نياز پرداخت .\r\nو به همين دليل در آيات مورد بحث روى اين دو وقت تكيه شده است .\r\nو در حديثى از پيغمبر اكرم ص مىخوانيم :\r\nركعتا الفجر خير من الدنيا و ما فيها\r\n« دو ركعت نافله صبح براى تو بهتر است از دنيا و آنچه در دنياست » ( 1 ) .\r\nخداوندا ! به ما توفيق سحرخيزى و راز و نياز با خود در طول عمر مرحمت فرما .\r\nپروردگارا ! قلب ما را به عشقت مطمئن ، و به محبتت نورانى ، و به لطفت اميدوار ساز .\r\nبارالها ! به ما صبر و شكيبايى و استقامت و ايستادگى در برابر نيروهاى اهريمنى و كارشكنيهاى دشمنانت مرحمت كن ، تا تاسى به پيامبرت نمائيم ، با سنتش زندگى كنيم و با سنتش بميريم .\r\nآمين يا رب العالمين پايان سوره طور 22 صفر 1406 .\r\n15 : 8 : 1364\r\n\r\n","description":"","footnote":"\r\n( 1 ) « تفسير قرطبى » جلد 9 صفحه 6251 ذيل آيات مورد بحث .\r\n","page_name":" 469 ","page_number":469},
  {"content":"\r\n","description":"","footnote":"","page_name":" 470 ","page_number":470},
  {"content":"\r\n\r\n‹ 53 › سوره النجم اين سوره در مكه نازل شده و 62 آيه دارد\r\n","description":"","footnote":"","page_name":" 471 ","page_number":471},
  {"content":"\r\n","description":"","footnote":"","page_name":" 472 ","page_number":472},
  {"content":"\r\n\r\nمحتواى سوره النجم\r\nاين سوره به گفته بعضى نخستين سوره اى است كه پيامبر ص بعد از علنى كردن دعوت خود آن را آشكارا و با صداى بلند در حرم مكه تلاوت كرد ، و مشركان به آن گوش دادند ، و همه مؤمنان آن روز و حتى مشركان سجده كردند ! ( 1 ) .\r\nاين سوره به عقيده بعضى از مفسران در ماه مبارك رمضان سال پنجم بعثت نازل گرديد ( 2 ) .\r\nبعضى گفته‌اند اين سوره نخستين سوره اى است كه آيه سجده واجب در آن نازل گرديده ( 3 ) ولى با توجه به اينكه طبق نقل معروف سوره « اقرأ » قبل از آن نازل شده و در پايان آن آيه سجده است اين نقل بعيد به نظر مىرسد .\r\nبه هر حال اين سوره به خاطر « مكى » بودنش بحثهايى از اصول اعتقادى مخصوصا « نبوت » و « معاد » دارد ، و با تهديدهاى كوبنده و انذارهاى مكرر به بيدارى كفار مىپردازد .\r\nمحتواى اين سوره را در هفت بخش مىتوان خلاصه كرد :\r\n1 - در آغاز سوره بعد از سوگند پر معنايى ، از حقيقت وحى سخن مىگويد و تماس مستقيم پيامبر ص را با پيك وحى « جبرئيل » روشن مىسازد ، و ساحت مقدس پيامبر ص را از اينكه چيزى جز وحى الهى بگويد مبرا مىكند .\r\n\r\n","description":"","footnote":"\r\n( 1 ) « تفسير روح البيان » جلد 9 صفحه 208 .\r\n( 2 ) « همان مدرك » .\r\n( 3 ) « تفسير مراغى » جلد 27 صفحه 41 .\r\n","page_name":" 473 ","page_number":473},
  {"content":"\r\n2 - در بخش ديگرى از اين سوره از معراج پيامبر سخن گفته ، و گوشه هايى از آن را با عباراتى كوتاه و پر معنى مجسم مىكند كه آن نيز رابطه مستقيمى با وحى دارد .\r\n3 - سپس به خرافات مشركان در زمينه بتها ، و عبادت فرشتگان ، و امور ديگرى كه جز از روى هوا و هوس نبود ، پرداخته و آنها را سخت در اين رابطه نكوهش مىكند ، و از پرستش آنها بر حذر مىدارد ، و با منطقى نيرومند اين معنى را اثبات مىنمايد .\r\n4 - در بخش ديگرى راه توبه را به روى اين منحرفين و عموم گنهكاران باز مىكند ، و آنها را به « مغفرت واسعه » حق نويد مىدهد ، و تاكيد مىكند كه هر كس مسئول اعمال خويش است و هيچكس بار گناه ديگرى را بر دوش نمىكشد .\r\n5 - براى تكميل اين اهداف در بخش ديگرى از اين سوره گوشه هايى از مساله « معاد » را منعكس مىسازد ، و دليل روشنى براى اين مساله از آنچه در نشاه دنيا وجود دارد اقامه مىكند .\r\n6 - مطابق معمول اشاراتى به سرنوشت دردناك اقوام پيشين كه در طريق دشمنى با حق پافشارى و لجاج و عناد داشتند ، ( همچون اقوام عاد و ثمود و نوح و لوط ) مىكند تا غافلان بى خبر را از اين طريق بيدار سازد .\r\n7 - و سرانجام سوره را با امر به سجده و عبادت براى پروردگار پايان مىبخشد .\r\nاز امتيازات اين سوره آيات كوتاه و آهنگ خاص اين آيات است ، كه به مفاهيم آن نفوذ عميقى مىدهد ، و قلب و روح خفتگان را بيدار كرده ، همراه خود به آسمانها مىبرد .\r\nضمنا نامگذارى اين سوره به « النجم » به خاطر نخستين آيه اين سوره است .\r\n","description":"","footnote":"","page_name":" 474 ","page_number":474},
  {"content":"\r\n\r\nفضيلت تلاوت اين سوره\r\nدر روايات فضائل مهمى براى تلاوت اين سوره بيان شده است :\r\nدر حديثى از رسول اللَّه ص مىخوانيم :\r\nمن قرأ سورة النجم اعطى من الاجر عشر حسنات ، بعدد من صدق بمحمد ( ص ) و من جحد به :\r\n« هر كس سوره » النجم « را بخواند خداوند به عدد هر يك از كسانى كه به پيامبر ايمان آوردند و كسانى كه او را انكار كردند ده حسنه به او عطا مىكند » ( 1 ) .\r\nو در حديثى از امام صادق جعفر بن محمد ع مىخوانيم :\r\nمن كان يدمن قراءة « و النجم » فى كل يوم ، او فى كل ليلة ، عاش محمودا بين الناس ، و كان مغفورا له و كان محببا بين الناس :\r\n« كسى كه پيوسته سوره » النجم « را در هر روز يا در هر شب تلاوت كند در ميان مردم فردى شايسته شناخته مىشود ، خداوند او را مىآمرزد ، و محبوبيت در ميان مردم به دست مىآورد » ( 2 ) .\r\nمسلما چنين پاداشهاى عظيمى از آن كسانى است كه تلاوت اين سوره را وسيله اى براى انديشيدن ، و سپس عمل ، قرار دهند ، و تعليمات مختلف اين سوره در زندگى آنها پرتوافكن شود .\r\n\r\n","description":"","footnote":"\r\n( 1 ) « مجمع البيان » جلد 9 صفحه 170 .\r\n( 2 ) « بحار الانوار » جلد 92 صفحه 305 .\r\n","page_name":" 475 ","page_number":475},
  {"content":"\r\n\r\n[ سوره النجم ‹ 53 › : آيات 1 تا 4 
  ]\r\nبِسْمِ اللَّه الرَّحْمنِ الرَّحِيمِ\r\nوَ النَّجْمِ إِذا هَوى ‹ 1 › ما ضَلَّ صاحِبُكُمْ وَما غَوى ‹ 2 › وَما يَنْطِقُ عَنِ الْهَوى ‹ 3 › إِنْ هُوَ إِلَّا وَحْيٌ يُوحى ‹ 4 ›\r\n\r\nترجمه :\r\n1 - سوگند به ستاره هنگامى كه افول مىكند .\r\n2 - كه هرگز دوست شما ( محمد ) منحرف نشده و مقصد را گم نكرده است .\r\n3 - و هرگز از روى هواى نفس سخن نمىگويد .\r\n4 - آنچه آورده چيزى جز وحى نيست كه به او وحى شده است .\r\n\r\nتفسير :\r\nقابل توجه اينكه سوره پيشين ( سوره طور ) با كلمه « النجوم » ( ستارگان ) پايان يافت ، و اين سوره با كلمه « النجم » ( ستاره ) آغاز مىشود كه خداوند به آن سوگند ياد كرده ، مىفرمايد : « سوگند به ستاره هنگامى كه افول مىكند »\r\n","description":"","footnote":"","page_name":" 476 ","page_number":476},
  {"content":"\r\n( * ( وَالنَّجْمِ إِذا هَوى ) * ) .\r\nدر اينكه مراد از « النجم » در اينجا چيست ؟ مفسران احتمالات بسيار داده ، و هر يك تفسيرى را برگزيده‌اند .\r\nجمعى آن را اشاره به « قرآن مجيد » مىدانند ، چرا كه متناسب با آيات بعد در باره وحى است ، و تعبير به « نجم » به خاطر اين است كه عرب از چيزى كه تدريجا و در فواصل مختلف انجام مىگيرد تعبير به « نجوما » مىكنند ( در اقساط وامها و امور ديگرى از اين قبيل تعبير « نجوما » بسيار به كار مىرود ) و از آنجا كه قرآن در طول 23 سال ، و در مقاطع مختلف بر پيامبر اكرم ص نازل شده است به عنوان « نجم » از آن ياد شده ، و منظور از « * ( إِذا هَوى ) * » نزول آن بر قلب پاك رسول خدا ص است .\r\nجمعى ديگر آن را اشاره به يكى از ستارگان آسمان مانند « ثريا » ( 1 ) يا « شعرى » ( 2 ) دانسته‌اند ، چرا كه اين ستارگان از اهميت خاصى برخوردار هستند .\r\nبعضى نيز گفته‌اند : منظور از « النجم » شهابهايى است كه به وسيله آن شياطين از صحنه آسمان رانده مىشوند ، و عرب اين شهابها را « نجم » مىنامد .\r\nولى هيچيك از اين چهار تفسير دليل روشنى ندارد بلكه ظاهر آيه آن چنان كه اطلاق واژه « النجم » اقتضا مىكند سوگند به همه ستارگان آسمان است كه\r\n\r\n","description":"","footnote":"\r\n( 1 ) « ثريا » مجموعه ستارگان هفتگانه اى است كه شش عدد از آن آشكار و يكى بسيار كم نور است كه معمولا براى شناسايى قدرت ديد ، افراد را به وسيله آن آزمايش مىكنند ، سوگند به اين ستاره ممكن است به خاطر مسافت زياد آن از ما بوده باشد .\r\n( 2 ) « شعرى » يكى از پرنورترين ستارگان آسمان است كه ذيل آيه 49 همين سوره به خواست خدا شرح بيشترى در باره آن خواهيم داد ، رمز سوگند به آن ممكن است از اين نظر باشد كه فوق العاده پرفروغ و درخشان و داراى ويژگيهايى است .\r\n","page_name":" 477 ","page_number":477},
  {"content":"\r\nاز نشانه‌هاى بارز عظمت خداوند ، و از اسرار بزرگ جهان آفرينش و از مخلوقات فوق العاده عظيم پروردگار است .\r\nاين نخستين بار نيست كه قرآن به موجودات عظيمى از جهان خلقت سوگند ياد مىكند ، در آيات ديگر قرآن نيز به خورشيد و ماه و مانند آن سوگند ياد شده است .\r\nتكيه بر غروب آنها ، در حالى كه طلوع آنها بيشتر جلب توجه مىكند به خاطر آن است كه غروب ستارگان دليل بر حدوث آنها مىباشد و نيز دليلى است بر نفى عقيده ستاره پرستان همانگونه كه در داستان ابراهيم ع آمده است .\r\n« فَلَمَّا جَنَّ عَلَيْه اللَّيْلُ رَأى كَوْكَباً قالَ هذا رَبِّي فَلَمَّا أَفَلَ قالَ لا أُحِبُّ الآفِلِينَ » :\r\n« هنگامى كه تاريكى شب او را پوشانيد ستاره اى مشاهده كرد ، گفت : آيا اين خداى من است ؟ اما هنگامى كه غروب كرد گفت من غروب كنندگان را دوست ندارم » ! ( انعام - 76 ) .\r\nاين معنى نيز قابل توجه است كه مساله « طلوع » در ريشه لغت « نجم » افتاده چرا كه به گفته « راغب » در « مفردات » اصل « نجم » همان « كوكب طالع » است ، و به خاطر همين است كه از « روئيدن گياه در زمين » و « دندان در دهان » و « آشكار شدن نظريه اى در ذهن » تعبير به « نجم » مىشود .\r\nبه اين ترتيب خداوند هم سوگند به طلوع ستارگان ياد كرده و هم غروب آنها چرا كه دليل بر حدوث و اسارتشان در چنگال قوانين خلقت است ( 1 ) .\r\n\r\n","description":"","footnote":"\r\n( 1 ) اگر در بعضى از روايات « نجم » به شخص پيامبر ( ص ) تفسير شده و « هوى » به معنى نزول او از آسمان در شب معراج ، در حقيقت جزء بطون آيه است نه ظاهر آن .\r\n","page_name":" 478 ","page_number":478},
  {"content":"\r\nاما ببينيم اين سوگند براى چه ياد شده است ؟ آيه بعد چنين توضيح مىدهد : « هرگز دوست شما ( محمد ) منحرف نشده و مقصد را گم نكرده است » ( * ( ما ضَلَّ صاحِبُكُمْ وَما غَوى ) * ) .\r\nاو هميشه در مسير حق گام بر مىدارد ، و در گفتار و كردارش كمترين انحرافى نيست .\r\nتعبير به « صاحب » كه به معنى دوست و همنشين است ممكن است اشاره به اين باشد كه آنچه او مىگويد از روى محبت و دلسوزى براى شما است .\r\nبسيارى از مفسران ميان « ضل » و « غوى » فرقى نگذاشته‌اند ، و آنها را تاكيد يكديگر مىدانند ، ولى بعضى معتقدند كه ميان اين دو تفاوت است :\r\n« ضلالت » آن است كه انسان ابدا راهى به مقصد نيابد ، ولى « غوايت » آن است كه راه او مستقيم و خالى از اشكال نباشد ، اولى همچون « كفر » است و دومى همچون « فسق و گناه » .\r\nولى « راغب » در « مفردات » در معنى « غى » مىگويد : « جهلى است كه توأم با اعتقاد فاسد باشد » .\r\nبنا بر اين « ضلالت » به معنى مطلق جهل و نادانى و بيخبرى است ، ولى « غوايت » جهلى است كه با عقيده باطلى توأم باشد ، و به هر حال خداوند مىخواهد در اين عبارت هر گونه انحراف و جهل و گمراهى و اشتباه را از پيامبرش نفى كند ، و تهمتهايى را كه در اين زمينه از سوى دشمنان به او زده مىشد خنثى نمايد .\r\nسپس براى تاكيد اين مطلب ، و اثبات اينكه آنچه مىگويد از سوى خدا است ، مىافزايد : « او هرگز از روى هواى نفس سخن نمىگويد »\r\n","description":"","footnote":"","page_name":" 479 ","page_number":479},
  {"content":"\r\n( * ( وَما يَنْطِقُ عَنِ الْهَوى ) * ) .\r\nاين تعبير شبيه استدلالى است براى آنچه در آيه قبل در زمينه نفى ضلالت و غوايت آمده ، چرا كه سرچشمه گمراهيها غالبا پيروى از هواى نفس است .\r\nدر سوره ص آيه 26 مىخوانيم : وَلا تَتَّبِعِ الْهَوى فَيُضِلَّكَ عَنْ سَبِيلِ اللَّه از هواى نفس پيروى مكن كه تو را از طريق خداوند گمراه مىسازد » .\r\nو در حديث معروف پيامبر ص و امير مؤمنان على ع نيز آمده است :\r\nاما اتباع الهوى فيصد عن الحق :\r\n« اما پيروى از هواى نفس انسان را از راه خدا باز مىدارد » ( 1 ) .\r\nبعضى از مفسران معتقدند كه جمله « ما ضل صاحبكم » ناظر به نفى جنون از پيامبر است ، و جمله « و ما غوى » ناظر به نفى شاعر بودن ، و يا هر گونه ارتباط به شعر چرا كه در آيه 224 سوره شعرا مىخوانيم : وَالشُّعَراءُ يَتَّبِعُهُمُ الْغاوُونَ : « شعرا كسانى هستند كه گمراهان از آنها پيروى مىكنند ( شعراى خيالپرداز و بىهدف ) و جمله » * ( وَما يَنْطِقُ عَنِ الْهَوى ) * « نفى نسبت كهانت است چرا كه كاهنان افرادى هواپرست و هوسبازند .\r\nسپس با صراحت تمام مىگويد « آنچه را او آورده است تنها وحى است كه از سوى خداوند به او فرستاده شده » ( * ( إِنْ هُوَ إِلَّا وَحْيٌ يُوحى ) * ) .\r\nاو از خودش چيزى نمىگويد ، و قرآن ساخته و پرداخته فكر او نيست ، همه از ناحيه خدا است ، و دليل اين ادعا در خودش نهفته است ، بررسى آيات قرآن به خوبى گواهى مىدهد كه هرگز يك انسان هر قدر عالم و متفكر باشد ، تا چه\r\n\r\n","description":"","footnote":"\r\n( 1 ) « نهج البلاغه » كلام 42 .\r\n","page_name":" 480 ","page_number":480},
  {"content":"\r\nرسد به انسان درس نخوانده اى كه در محيطى مملو از جهل و خرافات پرورش يافته ، قادر نيست سخنانى چنين پر محتوا بياورد كه بعد از گذشتن قرنها الهام بخش مغزهاى متفكران است ، و مىتواند پايه اى براى ساختن اجتماع صالح ، سالم ، مؤمن و پيشرو گردد .\r\nضمنا بايد توجه داشت اين سخن تنها در مورد آيات قرآن نيست ، بلكه به قرينه آيات گذشته سنت پيامبر ص را نيز شامل مىشود كه آن هم بر طبق وحى الهى است ، چرا كه اين آيه با صراحت مىگويد : او از روى هوى سخن نمىگويد هر چه مىگويد وحى است .\r\nحديث جالب زير شاهد ديگرى بر اين مدعا است :\r\n« سيوطى » كه از دانشمندان معروف اهل سنت است در تفسير « در المنثور » چنين نقل مىكند : « روزى رسول خدا ص دستور داد تمام درهاى خانه هايى كه به داخل مسجد پيامبر ص گشوده مىشد ( جز در خانه على ع ) بسته شود ، اين امر بر مسلمانان گران آمد تا آنجا كه » حمزه « عموى پيغمبر ص از اين كار گله كرد كه چگونه در خانه عمويت و ابو بكر و عمر و عباس را بستى ، اما در خانه پسر عمويت را باز گذاردى ؟ ( و او را بر ديگران ترجيح دادى ) .\r\nهنگامى كه پيامبر ص متوجه شد كه اين امر بر آنها گران آمده است مردم را به مسجد دعوت فرمود ، و خطبه بىنظيرى در تمجيد و توحيد خداوند ايراد كرد ، سپس افزود :\r\nايها الناس ما انا سددتها ، و لا انا فتحتها ، و لا انا اخرجتكم و اسكنته ، ثم قرأ « * ( وَالنَّجْمِ إِذا هَوى ما ضَلَّ صاحِبُكُمْ وَما غَوى وَما يَنْطِقُ عَنِ الْهَوى إِنْ هُوَ إِلَّا وَحْيٌ يُوحى ) * » : « اى مردم ! من شخصا درها را نبستم و نگشودم ، و من شما را از مسجد بيرون نكردم ، و على را ساكن ننمودم ( آنچه بود وحى الهى و فرمان خدا بود ) سپس اين آيات را تلاوت كرد :\r\n","description":"","footnote":"","page_name":" 481 ","page_number":481},
  {"content":"\r\n« * ( وَالنَّجْمِ إِذا هَوى ) * . . . * ( إِنْ هُوَ إِلَّا وَحْيٌ يُوحى ) * » ( 1 ) .\r\nاين حديث كه بيانگر مقام والاى امير مؤمنان على ع در ميان تمام امت اسلامى بعد از شخص پيامبر است ، نشان مىدهد كه نه تنها گفته‌هاى پيامبر ص بر طبق وحى است بلكه اعمال و كردار او نيز چنين است .\r\n\r\n","description":"","footnote":"\r\n( 1 ) تفسير در المنثور جلد 6 صفحه 122 ( با كمى تلخيص ) .\r\n","page_name":" 482 ","page_number":482},
  {"content":"\r\n\r\n[ سوره النجم ‹ 53 › : آيات 5 تا 12 
  ]\r\nعَلَّمَه شَدِيدُ الْقُوى ‹ 5 › ذُو مِرَّةٍ فَاسْتَوى ‹ 6 › وَهُوَ بِالأُفُقِ الأَعْلى ‹ 7 › ثُمَّ دَنا فَتَدَلَّى ‹ 8 › فَكانَ قابَ قَوْسَيْنِ أَوْ أَدْنى ‹ 9 ›\r\nفَأَوْحى إِلى عَبْدِه ما أَوْحى ‹ 10 › ما كَذَبَ الْفُؤادُ ما رَأى ‹ 11 › أَ فَتُمارُونَه عَلى ما يَرى ‹ 12 ›\r\n\r\nترجمه :\r\n5 - آن كس كه قدرت عظيمى دارد او را تعليم داده .\r\n6 - همان كس كه توانايى فوق العاده و سلطه بر همه چيز دارد .\r\n7 - در حالى كه در افق اعلى قرار داشت .\r\n8 - سپس نزديكتر و نزديكتر شد .\r\n9 - تا آنكه فاصله او به اندازه دو كمان يا كمتر بود .\r\n","description":"","footnote":"","page_name":" 483 ","page_number":483},
  {"content":"\r\n10 - در اينجا خداوند آنچه را وحى كردنى بود به بنده اش وحى نمود .\r\n11 - قلب او در آنچه ديد هرگز دروغ نمىگفت .\r\n12 - آيا با او در باره آنچه ديده مجادله مىكنيد .\r\n\r\nتفسير : نخستين ديدار دوست !\r\nدر تعقيب آيات گذشته كه سخن از نزول وحى بر پيامبر ص اسلام مىگفت در اين آيات سخن از معلم وحى است .\r\nولى قبلا بايد توجه داشت كه اين آيات را در به دو نظر هاله اى از ابهام فرا گرفته كه بايد آنها را با دقت تمام براى بر طرف ساختن اين ابهامات مورد بررسى قرار داد ، نخست به تفسير اجمالى اين آيات مىپردازيم ، سپس به بررسى تفصيلى آنها .\r\nمىفرمايد : « آن كس كه قدرت عظيمى دارد پيامبر اسلام را تعليم داده » ( * ( عَلَّمَه شَدِيدُ الْقُوى ) * ) .\r\nباز براى تاكيد بيشتر مىافزايد : « همان كس كه توانايى فوق العاده و سلطه بر همه چيز دارد » ( * ( ذُو مِرَّةٍ فَاسْتَوى ) * ) .\r\nاين تعليم را به او داد « در حالى كه در افق اعلى قرار داشت » ( * ( وَهُوَ بِالأُفُقِ الأَعْلى ) * ) .\r\n« سپس نزديكتر ، و نزديكتر شد » ( * ( ثُمَّ دَنا فَتَدَلَّى ) * ) .\r\n« تا آنكه فاصله ميان او و معلمش به اندازه دو كمال يا كمتر بود » !\r\n","description":"","footnote":"","page_name":" 484 ","page_number":484},
  {"content":"\r\n( * ( فَكانَ قابَ قَوْسَيْنِ أَوْ أَدْنى ) * ) .\r\nو در اينجا خداوند آنچه را وحى كردنى بود به بنده اش وحى نمود « ! ( فَأَوْحى إِلى عَبْدِه ما أَوْحى ) .\r\n« قلب پيامبر ص در آنچه ديد صادق بود و هرگز دروغ نمىگفت » ! ( * ( ما كَذَبَ الْفُؤادُ ما رَأى ) * ) .\r\n« آيا با او در باره آنچه ديده مجادله مىكنيد و باور نداريد » ؟ ( * ( أَ فَتُمارُونَه عَلى ما يَرى ) * ) .\r\nدر تفسير اين آيات دو نظريه مختلف وجود دارد كه يكى مشهور و ديگرى غير مشهور است ولى قبلا لازم است مفردات و بعضى از لغات آيه معنى شود سپس به بيان اين دو عقيده بپردازيم .\r\n« مرة » به طورى كه بسيارى از ارباب لغت و مفسران نوشته‌اند به معنى « تابيده شده » است ، و از آنجا كه هر قدر طناب بهتر تابيده شود محكمتر است ، اين كلمه در معنى قدرت و توانايى و استحكام مادى يا معنوى به كار مىرود ، و بعضى آن را از « مرور » به معنى « عبور » دانسته‌اند ، ولى اين سخن با آنچه اهل لغت نوشته‌اند چندان سازگار نيست .\r\n« تدلى » از ماده « تدلى » ( بر وزن تجلى ) به گفته « راغب » در « مفردات » به معنى نزديك شدن است ، بنا بر اين تاكيدى است براى جمله « دنى » كه قبل از آن آمده ، و هر دو به يك معنى است ، در حالى كه بعضى در ميان اين دو تفاوت قائل شده‌اند و گفته‌اند « تدلى » به معنى وابستگى و تعلق و آويزان شدن است همچون وابستگى ميوه به درخت ، لذا به ميوه هايى كه از درخت آويزان است « دوالى »\r\n","description":"","footnote":"","page_name":" 485 ","page_number":485},
  {"content":"\r\nمىگويند ( 1 ) .\r\n« قاب » به معنى اندازه است و « قوس » به معنى كمان ، بنا بر اين « قاب قوسين » يعنى به « مقدار طول دو كمان » ( كمان يكى از سلاحهاى قديم براى تيراندازى بوده است ) .\r\nبعضى « قوس » را از ماده « قياس » و به معنى « مقياس » دانسته‌اند ، و چون مقياس عرب اندازه ذراع ( فاصله نوك انگشتان تا آرنج ) بوده ، بنا بر اين قاب قوسين به معنى دو ذراع مىشود .\r\nدر بعضى از كتب لغت « قاب » به معنى ديگرى ذكر شده و آن فاصله ميان محلى از كمان كه به دست مىگرفتند تا نوك برگشته كمان ( كمانها به صورت قوسى شكل بود كه دو انتهاى آن برگشته بود ) .\r\nبنا بر اين « قاب قوسين » به معنى مجموعه انحناء كمان مىشود ( دقت كنيد ) ( 2 ) .\r\nاكنون به ذكر دو تفسير باز مىگرديم :\r\nنظريه مشهور مفسران اين است كه معلم پيامبر ص همان « جبرئيل امين » پيك وحى خدا بود ، كه قدرت فوق العاده اى داشت .\r\nاو كه معمولا به صورت « انسانى خوش چهره » بر پيامبر ص ظاهر مىگشت ، و پيام الهى را ابلاغ مىنمود دو بار در تمام عمر آن حضرت ص به قيافه و چهره اصليش بر او ظاهر گشت :\r\nمرتبه اول همان است كه در آيات فوق مىخوانيم كه در افق بالا ظاهر گشت ( و تمامى شرق و غرب را پوشانده بود ، و آن چنان با عظمت بود كه پيامبر ص\r\n\r\n","description":"","footnote":"\r\n( 1 ) اقتباس از « روح البيان » ذيل آيات مورد بحث .\r\n( 2 ) گفته‌اند در اين صورت در كلام « قلب » واقع شده ، و در اصل « قابى قوس » بوده است .\r\n","page_name":" 486 ","page_number":486},
  {"content":"\r\nبه هيجان آمد ) و هم او بود كه به پيامبر نزديك شد تا آن حد كه فاصله چندانى ميان آنها نبود ، و تعبير به « قاب قوسين » كنايه از نهايت نزديكى است .\r\nمرتبه دوم در جريان معراج پيامبر ص بود كه در آيات آينده از آن گفتگو شده است ، و به خواست خدا در باره آن سخن خواهيم گفت .\r\nبعضى از مفسران كه اين نظر را برگزيده‌اند تصريح كرده‌اند ديدار اول پيامبر ص با جبرئيل به صورت اصليش در كنار غار « حرا » در « جبل النور » واقع شده ( 1 ) .\r\nولى اين تفسير با تمام طرفدارانى كه دارد خالى از اشكالات مهمى نيست زيرا :\r\n1 - در آيه « فَأَوْحى إِلى عَبْدِه ما أَوْحى » ( آنچه وحى كردنى بود بر - بنده اش وحى كرد ) مسلما مرجع ضميرها ( مخصوصا ضمير عبده ) خدا است ، در حالى كه اگر « شديد القوى » به معنى « جبرئيل » باشد تمام ضميرها به او باز مىگردد ، درست است كه مىتوان از قرائن خارج فهميد كه حساب اين آيه از بقيه جدا است ولى به هم خوردن يك نواختى آيات و مرجع ضميرها مسلما خلاف ظاهر است .\r\n2 - « * ( شَدِيدُ الْقُوى ) * » به معنى كسى كه تمام قدرتهايش فوق العاده است تنها مناسب ذات پاك پروردگار است ، درست است كه در آيه 20 سوره « تكوير » از جبرئيل به عنوان « ذِي قُوَّةٍ عِنْدَ ذِي الْعَرْشِ مَكِينٍ » ياد شده ، ولى ميان\r\n\r\n","description":"","footnote":"\r\n( 1 ) اين تفسير را كه منظور از « * ( شَدِيدُ الْقُوى ) * » جبرئيل امين است گروه كثيرى از جمله طبرسى در « مجمع البيان » بيضاوى در « انوار التنزيل » زمخشرى در « كشاف » و « قرطبى » در تفسيرش و « روح البيان » و فخر رازى در « تفسير كبير » و سيد قطب در « فى ظلال القرآن » و « مراغى » در تفسيرش برگزيده‌اند تعبيرات علامه طباطبائى در « الميزان » نيز بيشتر به اين تفسير متمايل است .\r\n","page_name":" 487 ","page_number":487},
  {"content":"\r\n« شديد القوى » كه مفهوم عام و گسترده اى دارد با « ذى قوة » كه « قوة » در آن به صورت مفرد و نكره ذكر شده تفاوت بسيار است .\r\n3 - در آيات بعد آمده است كه پيامبر او را نزد « سدرة المنتهى » ( بر - فراز آسمانها ديد ) اگر منظور جبرئيل باشد او در سفر معراج از آغاز و از روى زمين با پيامبر همراه بود ، و تنها در اوج آسمان او را نديد ، مگر اينكه گفته شود در آغاز او را به صورت انسانى مشاهده كرد و در آسمان به صورت اصليش در حالى كه قرينه اى بر اين مطلب در آيات نيست .\r\n4 - تعبير به « علمه » يا مانند آن در قرآن مجيد هيچگاه در مورد جبرئيل به كار نرفته ، و اين تعبير در مورد خداوند نسبت به پيامبر اسلام ص و پيامبران ديگر بسيار زياد است ، و به عبارت ديگر جبرئيل معلم پيامبر ص نبود بلكه واسطه وحى بود و معلمش تنها خدا است .\r\n5 - درست است كه جبرئيل فرشته اى است و الا مقام ولى مسلما پيامبر اسلام ص مقام والاترى دارد ، چنان كه در داستان معراج نيز آمده است كه او در سير صعودى معراج در محضر پيامبر ص بود به نقطه اى رسيد و از حركت باز ماند ، و گفت : « اگر يك سر انگشت بالاتر روم پر و بالم مىسوزد » ! ولى پيامبر ص هم چنان به سير خود ادامه داد .\r\nبا اينحال مشاهده كردن جبرئيل در صورت اصليش متناسب آن چنان اهميتى كه در اين آيات به آن داده شده نيست و به تعبير ساده تر براى پيامبر ص زياد مهم نبود كه به چنين ديدارى نائل گردد ، با اينكه اين آيات اهميت فوق - العاده اى براى اين ديدار قائل شده است .\r\n6 - جمله « * ( ما كَذَبَ الْفُؤادُ ما رَأى ) * » « قلب پيامبر ص آنچه را ديده خلاف نمىگويد » نيز دليل بر يك شهود باطنى است نه مشاهده حسى با چشم نسبت به جبرئيل .\r\n","description":"","footnote":"","page_name":" 488 ","page_number":488},
  {"content":"\r\n7 - از همه اينها گذشته در روايات متعددى كه از منابع اهل بيت نقل شده اين آيات تفسير به جبرئيل نشده بلكه روايات موافق تفسير دوم است كه مىگويد منظور از اين آيات شهود باطنى خاصى نسبت به ذات پاك خدا است كه براى پيامبر ص در اين صحنه روى داد و در معراج بار ديگر تكرار شد و رسول اللَّه فوق العاده تحت تاثير جذبه معنوى اين ديدار قرار گرفت ( 1 ) .\r\nمرحوم شيخ طوسى در « امالى » از ابن عباس از پيامبر اسلام ص نقل مىكند :\r\nلما عرج بى الى السماء دنوت من ربى عز و جل حتى كان بينى و بينه قاب قوسين او ادنى :\r\n« هنگامى كه به آسمان معراج كردم آن چنان به ساحت قدس پروردگارم نزديك شدم كه ميان من و او فاصله قوسين يا كمتر بود » ! ( 2 ) .\r\nمرحوم « صدوق » در « علل الشرائع » همين مضمون را از هشام بن حكم از امام موسى بن جعفر ع نقل كرده است كه در ضمن يك حديث طولانى مىفرمايد :\r\nفلما اسرى بالنبى ( ص ) و كان من ربه كقاب قوسين او ادنى رفع له حجاب من حجبه :\r\n« هنگامى كه پيامبر به معراج برده شد و فاصله او از ساحت قدس پروردگارش به اندازه قوسين يا كمتر بود حجابى از حجابها از برابر ديدگان او برداشته شد » ! ( 3 ) .\r\nدر « تفسير على بن ابراهيم » نيز آمده است : « ثم دنى يعنى رسول اللَّه من ربه عز و جل : « سپس نزديك شد ، يعنى رسول خدا به پروردگار\r\n\r\n","description":"","footnote":"\r\n( 1 ) در دعاى ندبه نيز تعبيرى ديده مىشود كه مناسب همين معنى است آنجا كه مىگويد :\r\nيا بن من دنى فتدلى فكان قاب قوسين او ادنى دنوا و اقترابا من العلى الاعلى :\r\n« اى فرزند كسى كه نزديك شد و نزديك شد تا آنجا كه فاصله اش به اندازه دو كمان يا كمتر بود و اين نزديكى با خداوند على اعلى صورت گرفت ) در ذيل همين دعا نيز يكى از القاب خداوند « شديد القوى » ذكر شده آنجا كه مىخوانيم : « و اره سيده يا شديد القوى » .\r\n( 2 و 3 ) نور الثقلين جلد 5 صفحه 149 .\r\n","page_name":" 489 ","page_number":489},
  {"content":"\r\nمتعال » ! ( 1 ) .\r\nاين معنى در روايات متعدد ديگرى نيز آمده است و ناديده گرفتن اينهمه روايات ممكن نيست .\r\nدر روايات اهل سنت نيز در روايتى در « در المنثور » همين معنى از ابن عباس به دو طريق نقل شده است ( 2 ) .\r\nمجموع اين قرائن سبب مىشود كه تفسير دوم را كه مىگويد منظور از « شديد القوى » خداوند است و نزديك شدن پيامبر ص نيز نسبت به ذات پاك او بوده است برگزينيم .\r\nبه نظر مىرسد چيزى كه سبب شده غالب مفسران از اين تفسير روى برتابند و به سراغ تفسير اول بروند اين است كه اين تفسير بوى تجسم خداوند و وجود مكان براى او مىدهد ، در حالى كه مسلم است او نه مكانى دارد و نه جسمى ، لا تُدْرِكُه الأَبْصارُ وَهُوَ يُدْرِكُ الأَبْصارَ : « چشمها او را نمىبيند و او همه چشمها را مىبيند » ( انعام - 103 ) فَأَيْنَما تُوَلُّوا فَثَمَّ وَجْه اللَّه : « به هر سو نگاه كنيد خداوند آنجا است » ( بقره - 115 ) وَهُوَ مَعَكُمْ أَيْنَ ما كُنْتُمْ : « هر كجا باشيد او با شماست » ( حديد - 4 ) .\r\nو نيز شايد مجموع اين مسائل سبب شده كه بعضى از مفسران از تفسير اين آيات اظهار عجز و ناتوانى كنند و بگويند اين از اسرار غيب است كه از همه ما پوشيده و پنهان است ! مىگويند : از يكى از دانشمندان تفسير اين آيات را پرسيدند گفت : جايى كه جبرئيل ناتوان گردد من كيم كه قادر بر درك اين معنى باشم ! ( 3 ) .\r\n\r\n","description":"","footnote":"\r\n( 1 ) همان مدرك صفحه 148 .\r\n( 2 ) در المنثور جلد 6 صفحه 123 .\r\n( 3 ) « روح البيان » جلد 9 صفحه 219 .\r\n","page_name":" 490 ","page_number":490},
  {"content":"\r\nولى با توجه به اينكه قرآن كتاب هدايت است و براى تفكر و تدبر و تذكر انسانها نازل شده قبول اين معنى نيز مشكل است .\r\nاما اگر آيات را به معنى دوم يعنى يك نوع شهود و قرب خاص معنوى تفسير كنيم تمام اين مشكلها بر طرف خواهد شد .\r\nتوضيح اينكه : بدون شك رؤيت حسى در مورد خداوند نه در دنيا و نه در آخرت امكانپذير نيست ، چرا كه لازمه آن جسمانيت و مادى بودن است ، همچنين لازمه آن تغيير و تحول و فسادپذير بودن ، و نياز به زمان و مكان داشتن است ، و ذات واجب الوجود از همه اين امور مبرا است .\r\nولى خدا را از طريق ديد دل و عقل مىتوان مشاهده كرد ، و اين همان است كه امير مؤمنان على ع در پاسخ « ذعلب يمانى » به آن اشاره فرمود :\r\n« لا تدركه العيون بمشاهدة العيان و لكن تدركه القلوب بحقائق الايمان » : « چشمها با مشاهده حسى هرگز او را نديده ، ولى دلها با حقيقت ايمان او را دريافته است » ( 1 ) .\r\nاما بايد توجه داشت كه « ديد باطنى » بر دو گونه است : يكى « ديد عقلانى » است كه از طريق استدلال حاصل مىشود ، و ديگرى مقام « شهود قلبى » است كه دركى ما فوق درك عقل و ديدى ما وراء ديد آن است .\r\nاين مقامى است كه آن را مقام « استدلال » نبايد نام گذاشت ، بلكه مقام « مشاهده » است ، اما مشاهده اى با دل ، و از طريق درون ، اين مقامى است كه براى « اولياء اللَّه » با تفاوت مراتب و سلسله درجات رخ مىدهد ، زيرا شهود باطنى نيز مراتب و درجات بسيارى دارد البته درك حقيقت آن براى كسانى كه به آن نرسيده‌اند مشكل است .\r\nاز آيات فوق با توجه به قرائنى كه ذكر شد مىتوان اينچنين استفاده كرد\r\n\r\n","description":"","footnote":"\r\n( 1 ) « نهج البلاغه » خطبه 179 .\r\n","page_name":" 491 ","page_number":491},
  {"content":"\r\nكه پيامبر اسلام ص در عين اينكه داراى مقام شهود بود ، در طول عمر مباركش دو مرتبه چنان اوج گرفت كه به مقام « شهود كامل » نائل گرديد .\r\nيكى احتمالا در آغاز بعثت بود و ديگرى به هنگام معراج ، آن چنان به خدا نزديك شد و بر بساط قرب او گام گذاشت كه بسيارى از فاصله‌ها و حجابها برچيده شد ، مقامى كه حتى جبرئيل امين ، يعنى مقربترين فرشته الهى ، از وصول به آن عاجز بود .\r\nروشن است تعبيراتى مانند « * ( فَكانَ قابَ قَوْسَيْنِ أَوْ أَدْنى ) * » همه به صورت كنايه و بيان شدت قرب است ، و گرنه او با بندگانش فاصله مكانى ندارد ، تا با « قوس » و « زراع » سنجيده شود ، و نيز منظور از « رؤيت » در اين آيات رؤيت با چشم نيست بلكه همان شهود باطنى است .\r\nدر بحثهاى گذشته در تفسير « لقاء اللَّه » ( ملاقات پروردگار ) كه در آيات مختلف قرآن به عنوان يكى از مشخصات روز قيامت كرارا روى آن تكيه شده است گفته‌ايم كه اين ملاقات نيز - بر خلاف آنچه بعضى از كوته فكران پنداشته‌اند - ملاقات حسى و مشاهده مادى نيست ، بلكه يك نوع شهود باطنى است هر چند در مراحل پائينتر است و هرگز به مرحله شهود اولياء و انبياء نمىرسد ، تا چه رسد به مرحله شهود كامل پيامبر ص در ليله معراج .\r\nو با توجه به اين توضيح اشكالاتى كه پيرامون اين تفسير به نظر مىرسد بر طرف خواهد شد ، و اگر پاره اى از خلاف ظاهرها به حكم تنگى بيان و الفاظ ما از شرح اين مسائل ما وراء مادى در كار باشد در برابر اشكالاتى كه بر تفسير اول است ناچيز به نظر مىرسد .\r\nبا توجه به آنچه گفته شد مجددا مرورى بر آيات مورد بحث مىكنيم و مضمون آيات را از اين ديدگاه بررسى مىنمائيم :\r\nطبق اين تفسير قرآن نزول وحى را بر پيامبر ص چنين شرح مىدهد :\r\n","description":"","footnote":"","page_name":" 492 ","page_number":492},
  {"content":"\r\nخداوند شديد القوى و پر قدرت او را تعليم فرمود ، در حالى كه او به صورت كامل و در حد اعتدال درآمد و در افق اعلى قرار گرفت ( 1 ) .\r\nسپس نزديك شد ، و نزديكتر شد ، آن چنان كه ميان او و پروردگارش به اندازه دو قوس بيشتر نبود ، و در همين جا بود كه آنچه وحى كردنى بود خداوند به بنده اش وحى كرد .\r\nو از آنجا كه براى جمعى اين شهود باطنى سنگين مىآمد تاكيد مىكند كه قلب پيامبر ص آنچه را ديده به حق و راستى ديده است و نبايد شما در برابر اين سخن با او به مجادله برخيزيد .\r\nهمانگونه كه گفتيم تفسير اين آيات به شهود باطنى پيامبر ص نسبت به خداوند صحيحتر و با روايات اسلامى موافقتر ، و براى پيامبر ص فضيلتى است برتر ، و مفهومى است لطيفتر ( و اللَّه اعلم بحقائق الامور ) ( 2 ) .\r\nاين بحث را با حديثى از پيامبر ص و حديثى از على ع پايان مىدهيم .\r\nاز پيغمبر اكرم ص پرسيدند هل رأيت ربك ؟ : « آيا پروردگارت را هرگز ديده اى » ؟ ! در پاسخ فرمود : رأيته بفؤادى : « من او را با چشم دل ديده‌ام » ! ( 3 ) .\r\nو در نهج البلاغه در صدر همان خطبه « ذعلب يمانى » آمده است كه از آن حضرت سؤال كرد : هل رأيت ربك يا امير المؤمنين ؟ ! « آيا هرگز پروردگارت را اى امير مؤمنان ديده اى » ؟ !\r\n\r\n","description":"","footnote":"\r\n( 1 ) ضمير « فاستوى » و همچنين ضمير در « * ( هُوَ بِالأُفُقِ الأَعْلى ) * » ممكن است به پيامبر ( ص ) يا به ذات پاك خداوند برگردد .\r\n( 2 ) اين نكته را نيز در اينجا اجمالا به خاطر داشته باشيد كه در مورد معراج و اينكه يك بار در عمر پيغمبر ( ص ) اتفاق افتاد ، يا دو بار ، در ميان دانشمندان گفتگو است ، و ممكن است آيات اشاره به دو شهود باطنى در دو معراج باشد .\r\n( 3 ) « بحار الانوار » جلد 18 صفحه 287 ( ذيل مباحث معراج ) .\r\n","page_name":" 493 ","page_number":493},
  {"content":"\r\nدر پاسخ فرمود : ا فاعبد ما لا اراه ؟ ! : « آيا كسى را كه نمىبينم پرستش كنم » ؟ ! سپس به شرحى كه قبلا نقل كرده‌ايم كه اشاره به « شهود باطنى » است پرداخت ( 1 ) .\r\n\r\n","description":"","footnote":"\r\n( 1 ) « نهج البلاغه » خطبه 179 .\r\n","page_name":" 494 ","page_number":494},
  {"content":"\r\n\r\n[ سوره النجم ‹ 53 › : آيات 13 تا 18 
  ]\r\nوَ لَقَدْ رَآه نَزْلَةً أُخْرى ‹ 13 › عِنْدَ سِدْرَةِ الْمُنْتَهى ‹ 14 › عِنْدَها جَنَّةُ الْمَأْوى ‹ 15 › إِذْ يَغْشَى السِّدْرَةَ ما يَغْشى ‹ 16 › ما زاغَ الْبَصَرُ وَما طَغى ‹ 17 ›\r\nلَقَدْ رَأى مِنْ آياتِ رَبِّه الْكُبْرى ‹ 18 ›\r\n\r\nترجمه :\r\n13 - و بار ديگر او را مشاهده كرد .\r\n14 - نزد سدرة المنتهى ! 15 - كه جنت الماوى در آنجا است .\r\n16 - در آن هنگام كه چيزى ( نور خيره كننده اى ) سدرة المنتهى را پوشانده بود .\r\n17 - و چشم او هرگز منحرف نشد و طغيان ننمود .\r\n18 - او پاره اى از آيات و نشانه‌هاى بزرگ پروردگارش را مشاهده كرد .\r\n\r\nتفسير : دومين ديدار !\r\nاين آيات هم چنان ادامه بحثهاى آيات گذشته در باره مساله وحى و ارتباط پيامبر ص با خداوند و شهود باطنى او است .\r\n","description":"","footnote":"","page_name":" 495 ","page_number":495},
  {"content":"\r\nمىفرمايد : « بار ديگر پيامبر ص او را مشاهده كرد » ( * ( وَلَقَدْ رَآه نَزْلَةً أُخْرى ) * ) .\r\n« و اين شهود در كنار » سدرة المنتهى « روى داد » ( * ( عِنْدَ سِدْرَةِ الْمُنْتَهى ) * ) .\r\n« همانى كه جنة الماوى و بهشت برين در كنار آن است » ( * ( عِنْدَها جَنَّةُ الْمَأْوى ) * ) .\r\nدر آن هنگام كه چيزى « سدرة المنتهى » را فرا گرفته ، و پوشانده بود « ( * ( إِذْ يَغْشَى السِّدْرَةَ ما يَغْشى ) * ) .\r\nاينها واقعياتى بود كه پيامبر مشاهده كرده « و چشم او هرگز منحرف نشد و طغيان ننمود » و تصورات باطل را در لباس حق نديد ( * ( ما زاغَ الْبَصَرُ وَما طَغى ) * ) .\r\n« او بخشى از آيات و نشانه‌هاى بزرگ پروردگارش را در آنجا مشاهده كرد » ( * ( لَقَدْ رَأى مِنْ آياتِ رَبِّه الْكُبْرى ) * ) .\r\nهمانگونه كه مىبينيم همان ابهامى كه در به دو امر آيات گذشته را احاطه كرده بود بر اين آيات كه فراز ديگرى از همان مطالب است سايه افكنده ، و براى روشن شدن مفاد اين آيات باز بايد قبل از هر چيز به سراغ مفردات آن برويم سپس مجموع را در نظر بگيريم :\r\n« نزلة » به معنى يك بار نازل شدن است ، بنا بر اين « * ( نَزْلَةً أُخْرى ) * » يعنى\r\n","description":"","footnote":"","page_name":" 496 ","page_number":496},
  {"content":"\r\n« در يك نزول ديگر » ( 1 ) .\r\nاز اين تعبير استفاده مىشود كه دو بار « نزول » رخ داده و اين ماجرا مربوط به نزول دوم است .\r\n« سدرة » ( بر وزن حرفة ) مطابق آنچه غالبا مفسران علماى لغت گفته‌اند درختى است پر برگ و پر سايه ، و تعبير به « * ( سِدْرَةِ الْمُنْتَهى ) * » اشاره به درخت پر برگ و پر سايه اى است كه در اوج آسمانها ، در منتها اليه عروج فرشتگان و ارواح شهداء ، و علوم انبياء ، و اعمال انسانها قرار گرفته ، جايى كه ملائكه پروردگار از آن فراتر نمىروند ، و جبرئيل نيز در سفر معراج به هنگامى كه به آن رسيد متوقف شد .\r\nدر باره سدرة المنتهى هر چند در قرآن مجيد توضيحى نيامده ، ولى در اخبار و روايات اسلامى توصيفهاى گوناگونى پيرامون آن آمده ، و همه بيانگر اين واقعيت است كه انتخاب اين تعبير به عنوان يك نوع تشبيه ، و به خاطر تنگى و كوتاهى لغات ما از بيان اين گونه واقعيات بزرگ است .\r\nدر حديثى از پيامبر اسلام ص نقل شده است كه فرمود :\r\nرايت على كل ورقة من اوراقها ملكا قائما يسبح اللَّه تعالى :\r\n« من بر هر يك از برگهاى آن فرشته اى ديدم كه ايستاده بود و تسبيح خداوند را مىكرد » ( 2 ) .\r\nدر حديث ديگرى از امام صادق ع نقل شده است كه رسول خدا ص فرمود :\r\nانتهيت الى سدرة المنتهى ، و اذا الورقة منها تظل امة من الامم :\r\n\r\n","description":"","footnote":"\r\n( 1 ) بعضى از ارباب لغت و مفسران « نزلة » را به معنى « مرة » تفسير كرده‌اند ، بنا بر اين معنى نزول در آن نيست ، و « نزلة اخرى » تنها به معنى يك بار ديگر است ، ولى معلوم نيست چرا آنها ماده اصلى « نزله » را در اينجا رها كرده‌اند ، در حالى كه ديگران آن را حفظ نموده و به صورتى كه در بالا گفتيم تفسير نموده‌اند ( دقت كنيد ) .\r\n( 2 ) مجمع البيان ذيل آيات مورد بحث .\r\n","page_name":" 497 ","page_number":497},
  {"content":"\r\n« من به سدرة المنتهى رسيدم و ديدم در سايه هر برگى از آن امتى قرار گرفته‌اند » ! ( 1 ) .\r\nاين تعبيرات نشان مىدهد كه هرگز منظور درختى شبيه آنچه در زمين مىبينيم نبوده ، بلكه اشاره به سايبان عظيمى است در جوار قرب رحمت حق كه فرشتگان بر برگهاى آن تسبيح مىكنند و امتهايى از نيكان و پاكان در سايه آن قرار دارند .\r\n« جنة الماوى » به معنى بهشتى است كه محل سكونت است ( 2 ) و در اينكه اين كدام بهشت است ؟ در ميان مفسران گفتگو است ، بعضى آن را همان بهشت جاويدان ( جنة الخلد ) مىدانند كه در انتظار تمام اهل ايمان و پرهيزگاران است ، و محل آن را در آسمان مىدانند ، و آيه 19 سوره سجده را شاهد بر آن مىدانند : فَلَهُمْ جَنَّاتُ الْمَأْوى نُزُلًا بِما كانُوا يَعْمَلُونَ « براى مؤمنان صالح العمل باغهاى بهشت است كه در آن ساكن مىشوند ، و اين وسيله پذيرايى از آنهاست در مقابل اعمالى كه انجام مىدادند » چرا كه اين آيه به قرينه آيه بعد از آن مسلما از بهشت جاويدان سخن مىگويد .\r\nولى از آنجا كه در جاى ديگر مىخوانيم وَسارِعُوا إِلى مَغْفِرَةٍ مِنْ رَبِّكُمْ وَجَنَّةٍ عَرْضُهَا السَّماواتُ وَالأَرْضُ : « براى رفتن به سوى مغفرت پروردگار و بهشتى كه وسعت آن آسمانها و زمين است بر يكديگر پيشى گيريد » ( آل عمران - 133 ) بعضى اين معنى را بعيد شمرده‌اند ، زيرا ظاهر آيات مورد بحث نشان مىدهد كه « جنة الماوى » در آسمان است و غير از بهشت جاويدان است كه\r\n\r\n","description":"","footnote":"\r\n( 1 ) نور الثقلين جلد 5 صفحه 155 .\r\n( 2 ) « ماوى » در اصل به معنى محل انضمام است ، و از آنجا كه سكونت افراد در يك مكان سبب انضمام آنها به يكديگر است اين واژه به محل سكونت اطلاق شده است .\r\n","page_name":" 498 ","page_number":498},
  {"content":"\r\nوسعتش به اندازه تمام آسمانها و زمين مىباشد .\r\nلذا گاهى آن را به جايگاه ويژه اى از بهشت تفسير كرده‌اند كه در كنار « سدرة المنتهى » است ، و محل خاصان و مخلصان است .\r\nو گاه گفته‌اند به معنى بهشت برزخى است كه ارواح شهداء و مؤمنان موقتا به آنجا مىروند .\r\nتفسير اخير از همه مناسبتر به نظر مىرسد ، و از امورى كه به روشنى بر آن گواهى مىدهد اين است كه در بسيارى از روايات معراج آمده است كه پيغمبر ص عده اى را در اين بهشت متنعم ديد ، در حالى كه مىدانيم هيچكس در بهشت جاويدان قبل از روز قيامت وارد نمىشود ، زيرا آيات قرآن به خوبى دلالت دارد كه پرهيزگاران در قيامت بعد از محاسبه ، وارد بهشت مىشوند ، نه بلافاصله بعد از مرگ ، و ارواح شهداء نيز در بهشت برزخى قرار دارند ، زيرا آنها نيز قبل از قيام قيامت وارد بهشت جاويدان نمىشوند .\r\nآيه « * ( ما زاغَ الْبَصَرُ وَما طَغى ) * » اشاره به اين معناست كه چشم پيامبر ص در مشاهده خود نه چپ و راست شد ، و نه از حد و مقصد تجاوز كرد ، و آنچه را ديد عين واقعيت بود ( زيرا « زاغ » از ماده « زيغ » به معنى انحراف به چپ و راست است ، و « طغى » از ماده « طغيان » به معنى تجاوز از حد است .\r\nبه تعبير ديگر انسان به هنگام مشاهده چيزى ، وقتى به اشتباه مىافتد كه دقيقا به خود آن توجه نكند يا به چپ و راست ، يا ما وراء آن بنگرد ( 1 ) .\r\n\r\n","description":"","footnote":"\r\n( 1 ) در تفسير « الميزان » واژه اول به معنى « خطا در مشاهده كيفيت چيزى » تفسير شده ، و واژه دوم به معنى « خطا در اصل ديدن » ولى دليل روشنى براى اين تفاوت بيان نشده است ، بلكه آنچه در لغت آمده همان تفسيرى است كه در بالا گفتيم .\r\n","page_name":" 499 ","page_number":499},
  {"content":"\r\nاكنون كه از تفسير مفردات آيه فراغت يافتيم ، به تفسير جمعى آيات مىپردازيم .\r\nدر اينجا باز همان دو نظرى كه در تفسير آيات سابق بود تعقيب شده است .\r\nجمع كثيرى از مفسران آيات را ناظر به ملاقات پيامبر ص براى دومين بار با جبرئيل ، در صورت اصليش ، دانسته‌اند ، و مىگويند منظور اين است كه بار ديگر رسول خدا ص به هنگام نزول از معراج در كنار « سدرة المنتهى » جبرئيل را در صورت اصليش ديد ، و چشم او در مشاهده اين صحنه هرگز گرفتار اشتباهى نشد .\r\nپيامبر در اينجا بعضى از آيات بزرگ حق را مشاهده كرد كه منظور از آن يا همان صورت واقعى جبرئيل است ، و يا بعضى از آيات عظمت آسمانها و عجائب آن ، و يا هر دو .\r\nولى اشكالاتى كه سابقا براى اين تفسير ذكر كرديم هم چنان باقى است ، بلكه پاره اى از اشكالات ديگر بر آن افزوده مىشود ، از جمله :\r\nتعبير به « * ( نَزْلَةً أُخْرى ) * » ( در يك نزول ديگر ) طبق اين تفسير مفهوم روشنى ندارد ، و اما بر طبق تفسير دوم پيغمبر اكرم ص در يك « شهود باطنى ديگر » به هنگام معراج بر فراز آسمانها ذات پاك خدا را مشاهده كرد ، و به تعبير ديگر خداوند بار ديگر بر قلب پاك او نزول فرمود ( * ( نَزْلَةً أُخْرى ) * ) و شهود كامل تحقق يافت ، در محلى كه منتها اليه قرب الى اللَّه از سوى بندگان است ، در كنار سدرة المنتهى ، در آنجا كه « جنة الماوى » قرار دارد ، در حالى كه « سدرة المنتهى » را حجابهايى از نور پوشانده بود .\r\nديده قلب پيامبر ص در اين شهود هرگز به غير حق نيفتاد ، و جز او نديد ، و در همانجا بود كه نشانه‌هاى عظمت خداوند را در آفاق و انفس نيز\r\n","description":"","footnote":"","page_name":" 500 ","page_number":500},
  {"content":"\r\nمشاهده كرد .\r\nمساله شهود باطنى چنان كه قبلا نيز اشاره كرديم يك نوع درك و ديدى است كه نه شباهت با « ادراكات عقلى » دارد ، و نه با « ادراكات حسى » كه انسان از طريق حواس ظاهر آن را درك مىكند ، و از جهاتى مىتوان آن را شبيه علم انسان به وجود خود و افكار و تصورات خود دانست .\r\nتوضيح اينكه : ما به وجود خود يقين داريم ، افكار خود را درك مىكنيم ، از اراده و تصميم و تمايلات خود با خبريم ، ولى اين آگاهى نه از طريق استدلال براى ما حاصل شده ، و نه از طريق مشاهده ظاهرى ، بلكه اين يك نوع شهود باطنى براى ما است كه از اين طريق به وجود خود و روحيات خود واقفيم .\r\nبه همين دليل علمى كه از ناحيه شهود باطنى حاصل مىشود هيچگونه خطا در آن راه ندارد ، زيرا نه از طريق استدلال است كه خطايى در مقدمات آن حاصل شود ، و نه از طريق حس است كه خطايى از طريق حواس در آن راه يابد .\r\nدرست است كه ما نمىتوانيم حقيقت شهودى را كه پيامبر ص در آن شب تاريخى معراج نسبت به خداوند پيدا كرد دريابيم ولى مثالى گفتيم براى نزديك كردن راه مناسب است ، و روايات اسلامى نيز در مسير راهگشاى ماست .\r\n\r\nنكته‌ها :\r\n\r\n1 - معراج يك واقعيت مسلم است\r\nدر ميان دانشمندان اسلام در اصل مساله معراج سخنى نيست ، چه اينكه هم آيات قرآن در اينجا و در آغاز سوره اسراء بر آن گواهى مىدهد ، و هم روايات متواتر ، منتها بعضى كه به خاطر پيشداوريهايى نتوانسته‌اند اين را بپذيرند كه پيامبر ص با « جسم » و « روح » خود به آسمانها پرواز كرده ، آن را به « معراج\r\n","description":"","footnote":"","page_name":" 501 ","page_number":501},
  {"content":"\r\nروحانى « و چيزى شبيه حالت خواب تفسير كرده‌اند ! در حالى كه اين پرواز جسمانى پيامبر ص نه اشكال عقلى دارد ، و نه اشكالى از ناحيه علوم روز ، كه شرح آن را در تفسير سوره اسراء بطور مبسوط بيان كرده‌ايم ( 1 ) .\r\nبنا بر اين دليلى ندارد كه ما ظاهر آيات و صريح روايات را به خاطر استبعادات رها سازيم .\r\nاز اين گذشته تعبيرات آيات فوق نشان مىدهد كه گروهى در اين مساله به مجادله برخاسته بودند ، تاريخ نيز مىگويد : مساله معراج جنجالى در ميان مخالفان برانگيخت .\r\nاگر پيامبر ص مدعى معراج روحانى و چيزى شبيه خواب بود ، اين جنجال استبعادى نداشت .\r\n\r\n2 - هدف معراج\r\n- رسيدن پيامبر ص به شهود باطنى از يك سو ، و ديدن عظمت خداوند در پهنه آسمانها با همين چشم ظاهر از سوى ديگر بوده است ، كه هم در آخرين آيه مورد بحث در اينجا ( * ( لَقَدْ رَأى مِنْ آياتِ رَبِّه الْكُبْرى ) * ) و هم در آيه 1 سوره اسراء ( لِنُرِيَه مِنْ آياتِنا ) به آن اشاره شده است و نيز به مسائل زياد و مهمى از فرشتگان و بهشتيان و دوزخيان و ارواح انبيا آگاهى يافت كه در طول عمر مباركش الهام بخش او در تعليم و تربيت خلق خدا بود .\r\n\r\n3 - معراج و بهشت\r\nاز آيات مورد بحث استفاده مىشود كه پيامبر ص در شب معراج از كنار\r\n\r\n","description":"","footnote":"\r\n( 1 ) تفسير نمونه جلد 12 - صفحه 17 به بعد .\r\n","page_name":" 502 ","page_number":502},
  {"content":"\r\nبهشت گذشته ، و يا در آن وارد شده است .\r\nاين بهشت خواه بهشت جاويدان و « جنة الخلد » باشد ، آن چنان كه جمعى از مفسران گفته‌اند ، و يا « بهشت برزخى » باشد كه ما اختيار كرديم ، در هر صورت مسائل مهمى را از آينده انسانها در اين بهشت مشاهده فرموده است ، كه شرح آن در اخبار اسلامى آمده و به قسمتى از آن به خواست خدا اشاره خواهيم كرد .\r\n\r\n4 - معراج در روايات اسلامى\r\nاز جمله مسائلى كه روايات معراج بلكه تمام اين مساله را از نظر بعضى زير سؤال برده وجود بعضى از روايات ضعيف و مجعول در لابلاى آنهاست در حالى كه به گفته مفسر معروف مرحوم « طبرسى » در « مجمع البيان » روايات معراج را به چهار گروه مىتوان تقسيم كرد .\r\nالف - رواياتى كه به خاطر متواتر بودن قطعى است ( مانند اصل مساله معراج ) .\r\nب - رواياتى كه ( از منابع معتبر نقل شده ) و مشتمل بر مسائلى است كه هيچ مانع عقلى از قبول آن نيست ، مانند رواياتى كه از مشاهده بسيارى از آيات عظمت خدا در آسمانها سخن مىگويد .\r\nج - رواياتى كه ظاهر آن با اصولى كه از آيات قرآن و روايات مسلم اسلامى در دست داريم منافات دارد ، ولى با اينحال قابل توجيه است ، مانند رواياتى كه مىگويد پيغمبر اكرم ص گروهى از بهشتيان را در بهشت ، و گروهى از دوزخيان را در دوزخ ديد ( كه بايد گفت منظور بهشت و دوزخ برزخى است كه ارواح مؤمنان و شهداء در يكى ، و ارواح كفار و مجرمان در ديگرى قرار\r\n","description":"","footnote":"","page_name":" 503 ","page_number":503},
  {"content":"\r\nدارد ) ( 1 ) .\r\nد - رواياتى كه مشتمل بر مطالب باطل و بى اساسى است كه به هيچوجه قابل قبول نيست و محتواى آنها گواه بر مجعول بودن آنهاست ، مانند رواياتى كه مىگويد پيامبر ص خدا را با « چشم ظاهرى » ديد ، يا با او سخن گفت ، و او را مشاهده كرد ، اين گونه روايات و مانند آن قطعا مجعول است ( مگر اينكه به شهود باطنى تفسير گردد ) .\r\nبا توجه به اين تقسيمبندى به يك بررسى اجمالى روى روايات معراج مىپردازيم :\r\nاز مجموع روايات به خوبى استفاده مىشود كه پيامبر گرامى اسلام ص اين سفر آسمانى را در چند مرحله پيمود .\r\nمرحله نخست ، مرحله فاصله ميان مسجد الحرام و مسجد اقصى بود كه در آيه اول سوره اسراء به آن اشاره شده است ، سُبْحانَ الَّذِي أَسْرى بِعَبْدِه لَيْلًا مِنَ الْمَسْجِدِ الْحَرامِ إِلَى الْمَسْجِدِ الأَقْصَى : « منزه است خداوندى كه در يك شب بنده اش را از مسجد الحرام تا مسجد الاقصى برد » .\r\nطبق بعضى از روايات معتبر پيامبر ص در اثناء راه به اتفاق جبرئيل در سرزمين مدينه نزول كرد و در آنجا نماز گذارد ( 2 ) .\r\nو نيز در « مسجد الاقصى » با حضور ارواح انبياى بزرگ مانند ابراهيم و موسى و عيسى ع نماز گذارد ، و امام جماعت پيامبر ص بود ، سپس از آنجا\r\n\r\n","description":"","footnote":"\r\n( 1 ) در بعضى از آيات قرآن آمده است كه پرهيزگاران روز قيامت گروه گروه وارد بهشت مىشوند ، و كفار گروه گروه وارد دوزخ مىشوند ( سوره زمر آيات 71 و 73 ) آيات ديگرى نيز بر اين معنى گواهى مىدهد . ( مانند آيه 70 زخرف - 85 تا 86 مريم - 47 دخان ) .\r\n( 2 ) « بحار الانوار » جلد 18 صفحه 319 .\r\n","page_name":" 504 ","page_number":504},
  {"content":"\r\nسفر آسمانى پيامبر ص شروع شد و آسمانهاى هفتگانه ( 1 ) را يكى پس از ديگرى پيمود ، و در هر آسمان با صحنه‌هاى تازه اى روبرو شد ، با پيامبران و فرشتگان و در بعضى از آسمانها با دوزخ يا دوزخيان ، و در بعضى با بهشت و بهشتيان ، برخورد كرد ، و پيامبر ص از هر يك از آنها خاطره‌هاى پر ارزش و بسيار آموزنده در روح پاك خود ذخيره فرمود ، و عجائبى مشاهده كرد كه هر كدام رمزى و سرى از اسرار عالم هستى بود ، و پس از بازگشت اينها را با صراحت ، و گاه با زبان كنايه و مثال ، براى آگاهى امت در فرصتهاى مناسب شرح مىداد ، و براى تعليم و تربيت از آن استفاده فراوان مىفرمود .\r\nاين امر نشان مىدهد كه يكى از اهداف مهم اين سفر آسمانى استفاده از نتائج عرفانى و تربيتى اين مشاهدات پر بها بود ، و تعبير پر معنى قرآن « * ( لَقَدْ رَأى مِنْ آياتِ رَبِّه الْكُبْرى ) * » در آيات مورد بحث مىتواند اشاره اجمالى و سربسته اى به همه اين امور باشد . البته همانگونه كه گفتيم بهشت و دوزخى را كه پيامبر ص در سفر معراج مشاهده كرد ، و كسانى را در آن متنعم يا معذب ديد ، بهشت و دوزخ قيامت نبود ، بلكه بهشت و دوزخ برزخى بود ، زيرا طبق آياتى كه قبلا اشاره كرديم قرآن مجيد مىگويد بهشت و دوزخ رستاخيز بعد از قيام قيامت و فراغت از حساب نصيب نيكوكاران و بدكاران مىشود .\r\nسرانجام به هفتمين آسمان رسيد ، و در آنجا حجابهايى از نور مشاهده كرد همانجا كه « سدرة المنتهى » و « جنة الماوى » قرار داشت ، و پيامبر ص در آن\r\n\r\n","description":"","footnote":"\r\n( 1 ) طبق بعضى از آيات قرآن مانند « * ( إِنَّا زَيَّنَّا السَّماءَ الدُّنْيا بِزِينَةٍ الْكَواكِبِ ) * » « ما آسمان پائين را به زينت ستارگان آراستيم » ( صافات - 6 ) آنچه ما از عالم بالا مىبينيم و تمامى ستارگان و كهكشانها همه جزء آسمان اولند ، بنا بر اين آسمانهاى ششگانه ديگر عوالمى هستند فوق آنها ؟\r\n","page_name":" 505 ","page_number":505},
  {"content":"\r\nجهان سراسر نور و روشنايى به اوج شهود باطنى ، و قرب الى اللَّه ، و مقام « قابَ قَوْسَيْنِ أَوْ أَدْنى » رسيد ، و خداوند در اين سفر او را مخاطب ساخته ، و دستورات بسيار مهم و سخنان فراوانى به او فرمود كه مجموعه اى از آن امروز در روايات اسلامى به صورت « احاديث قدسى » براى ما به يادگار مانده ، و در فصل آينده به خواست خداوند به قسمتى از آن اشاره مىكنيم .\r\nقابل توجه اينكه طبق تصريح بسيارى از روايات ، پيامبر ص در قسمتهاى مختلفى از اين سفر بزرگ ، على ع را ناگهان در كنار خود مشاهده كرد ، و تعبيراتى در اين روايات ديده مىشود كه گواه عظمت فوق العاده مقام على ع بعد از پيغمبر اكرم ص است .\r\nبا اينهمه روايات معراج جمله‌هاى پيچيده و اسرارآميزى دارد كه كشف محتواى آن آسان نيست ، و به اصطلاح جزء روايات متشابه است يعنى رواياتى كه شرح آن را بايد به خود معصومين ع واگذار كرد .\r\n( براى اطلاع بيشتر از روايات معراج به جلد 18 بحار الانوار از صفحه 282 تا 410 مراجعه شود ) .\r\nضمنا روايات معراج در كتب اهل سنت نيز به طور گسترده آمده است ، و حدود 30 نفر از روات آنها حديث معراج را نقل كرده‌اند ( 1 ) .\r\nدر اينجا اين سؤال پيش مىآيد : چگونه اينهمه راهپيمايى طولانى و اين حوادث عجيب و متنوع و اينهمه گفتگوهاى طولانى و اين همه مشاهده‌ها در يك شب يا كمتر از يك شب روى داد ؟ ! ولى با توجه به يك نكته پاسخ اين سؤال روشن مىشود ، سفر معراج هرگز يك سفر عادى نبود كه با معيارهاى عادى سنجيده شود ، نه اصل سفر\r\n\r\n","description":"","footnote":"\r\n( 1 ) تفسير « الميزان » جلد 13 صفحه 29 ( ذيل آيات نخستين سوره اسراء - بحث روايى ) .\r\n","page_name":" 506 ","page_number":506},
  {"content":"\r\nعادى بود و نه مركبش ، نه مشاهداتش عادى بود و نه گفتگوهايش ، نه مقياسهايى كه در آن به كار رفته همچون مقياسهاى محدود و كوچك كره خاكى ماست و نه تشبيهاتى كه در آن آمده بيانگر عظمت صحنه هايى است كه پيامبر ص مشاهده كرد ، همه چيز به صورت خارق العاده و در مقياسهايى خارج از مكان و زمانى كه ما با آن آشنا هستيم و خو گرفته‌ايم رخ داد .\r\nبنا بر اين جاى تعجب نيست كه اين امور با مقياس زمانى كره زمين ما در يك شب يا كمتر از يك شب واقع شده باشد ( دقت كنيد ) .\r\n\r\n5 - گوشه اى از گفتگوهاى خداوند با پيامبرش در شب معراج :\r\nدر كتب حديث روايتى از امير مؤمنان على ع از پيامبر اسلام ص در اين زمينه آمده است كه بسيار مشروح و طولانى است ، و ما گوشه هايى از آن را در اينجا مىآوريم ، مطالبى كه نشان مىدهد گفتگوها در آن شب تاريخى بر چه محورى بوده ، و چگونه همچون اوج آسمانها اوج گرفته است .\r\nدر آغاز حديث مىخوانيم كه پيامبر ص در شب معراج از پروردگار سبحان چنين سؤال كرد : يا رب اى الاعمال افضل ؟ « پروردگارا كدام عمل افضل است ؟ » .\r\nخداوند متعال فرمود :\r\nليس شىء عندى افضل من التوكل على ، و الرضا بما قسمت ، يا محمد ! وجبت محبتى للمتحابين فى ، و وجبت محبتى للمتعاطفين فى ، و وجبت محبتى للمتواصلين فى ، و وجبت محبتى للمتوكلين على ، و ليس لمحبتى علم و لا غاية و لا نهايه !\r\n« هيچ چيز نزد من برتر از توكل بر من و رضا به آنچه قسمت كرده‌ام نيست ، اى محمد ! آنها كه به خاطر من يكديگر را دوست دارند محبتم شامل حال آنها است ، و كسانى كه به خاطر من مهربانند ، و به خاطر من پيوند دوستى\r\n","description":"","footnote":"","page_name":" 507 ","page_number":507},
  {"content":"\r\nدارند آنها را دوست دارم ، و نيز محبتم براى كسانى كه توكل بر من مىكنند فرض و لازم است ، و براى محبت من حد و حدود ، و مرز و نهايتى نيست « ! و به اين ترتيب گفتگوها از محبت شروع مىشود ، محبتى بى انتها و گسترده و اصولا عالم هستى بر همين محور محبت دور مىزند .\r\nدر فراز ديگرى آمده است : « اى احمد ( 1 ) ! همچون كودكان مباش كه سبز و زرد و زرق و برق را دوست دارند ، و هنگامى كه غذاى شيرين و دلپذيرى به آنها مىدهند مغرور مىشوند ، و همه چيز را به دست فراموشى مىسپارند » .\r\nپيامبر ص در اينجا عرضه داشت : « پروردگارا مرا به عملى هدايت كن كه موجب قرب به درگاه تو است » .\r\nفرمود : « شب را روز ، و روز را شب قرار ده » ! عرض كرد : چگونه ؟ ! فرمود : « چنان كن كه خواب تو نماز باشد ، و هرگز شكم خود را كاملا سير مكن » .\r\nدر فراز ديگرى آمده است : « اى احمد ! محبت من محبت فقيران و محرومان است ، به آنها نزديك شو ، و در كنار مجلس آنها قرار گير ، تا من به تو نزديك شوم ، و ثروتمندان دنياپرست را از خود دور ساز ، و از مجالس آنها بر حذر باش » !\r\n\r\n","description":"","footnote":"\r\n( 1 ) قابل توجه اينكه نام پيامبر ( ص ) در اين حديث همه جا به عنوان « احمد » ذكر شده جز در آغاز آن كه « محمد » است ، آرى محمد نام زمينى او بود ، و احمد نام آسمانى او ، چرا چنين نباشد در حالى كه « احمد » به حكم آنكه « افعل تفضيل » است ستودگى بيشترى را بيان مىكند ، و پيامبر ( ص ) در آن شب تاريخى ، و در آن مرحله از قرب خدا بايد از « محمد » بگذرد و « احمد » شود ، به خصوص اينكه فاصله « احمد » با « احد » كمتر است !\r\n","page_name":" 508 ","page_number":508},
  {"content":"\r\nدر فراز ديگر مىفرمايد : « اى احمد ! زرق و برق دنيا و دنياپرستان را مبغوض بشمر ، و آخرت و اهل آخرت را محبوب دار » .\r\nعرض مىكند : « پروردگارا ! اهل دنيا و آخرت كيانند » ؟\r\nفرمود : اهل دنيا كسانى هستند كه زياد مىخورند ، و زياد مىخندند و مىخوابند ، و خشم مىگيرند ، و كمتر خشنود مىشوند ، نه در برابر بديها از كسى عذر مىخواهند ، و نه اگر كسى از آنها عذر طلبد مىپذيرند ، در اطاعت خدا تنبل ، و در معاصى شجاعند ، آرزوهاى دور و دراز دارند ، و در حالى كه اجلشان نزديك شده هرگز به حساب اعمال خود نمىرسند ، و نفعشان براى مردم كم است ، افرادى پر حرف ، فاقد احساس مسئوليت ، و علاقمند به خورد و خوراكند .\r\nاهل دنيا نه در نعمت شكر خدا بجا مىآورند ، و نه در مصائب صبورند .\r\nخدمات فراوان در نظر آنها كم است ( و خدمات كم خودشان بسيار ! ) خود را به انجام كارى كه انجام نداده‌اند ستايش مىكنند ، و چيزى را مطالبه مىكنند كه حق آنها نيست .\r\nپيوسته از آرزوهاى خود سخن مىگويند ، و عيوب مردم را خاطر نشان مىسازند و نيكيهاى آنها را پنهان » ! عرض كرد : « پروردگار ؟ آيا دنياپرستان غير از اين عيبى هم دارند » ؟\r\nفرمود ، اى احمد ! عيب آنها اين است كه جهل و حماقت در آنها فراوان است ، براى استادى كه از او علم آموخته‌اند تواضع نمىكنند ، و خود را عاقل مىدانند اما در نزد آگاهان نادان و احمقند » .\r\nسپس به اوصاف اهل آخرت و بهشتيان پرداخته چنين ادامه مىدهد :\r\n« آنها مردمى با حيا هستند ، جهل آنها كم ، منافعشان بسيار ، مردم از آنها در راحتند و خود از دست خويش در تعب ، و سخنانشان سنجيده است .\r\nپيوسته حسابگر اعمال خويشند ، و از همين جهت خود را به زحمت\r\n","description":"","footnote":"","page_name":" 509 ","page_number":509},
  {"content":"\r\nمىافكنند ، چشمهايشان به خواب مىرود اما دلهايشان بيدار است ، چشمشان مىگريد ، و قلبشان پيوسته به ياد خدا است .\r\nهنگامى كه مردم در زمره غافلان نوشته شوند آنها از ذاكران نوشته مىشوند .\r\nدر آغاز نعمتها حمد خدا مىگويند ، و در پايان شكر او را بجا مىآورند ، دعايشان در پيشگاه خدا مستجاب ، و تقاضايشان مسموع است ، و فرشتگان از وجود آنها مسرورند . . . مردم ( غافل ) در نزد آنها مردگان ، و خداوند نزد آنها حى و قيوم و كريم است ( همتشان آن چنان عالى است كه به غير او نظر ندارند ) . . .\r\nمردم در عمر خود يك بار مىميرند اما آنها به خاطر جهاد با نفس و مخالفت هوا هر روز هفتاد بار مىميرند ( و حيات نوين مىيابند ) ! . . .\r\nهنگامى كه براى عبادت در برابر من مىايستند همچون بنيان مرصوص و سدى فولادينند ، و در دل آنها توجهى به مخلوقات نيست .\r\nبه عزت و جلالم سوگند كه من آنها را حيات و زندگى پاكيزه اى مىبخشم ، و در پايان عمر ، خودم قبض روح آنها مىكنم ، و درهاى آسمان را براى پرواز روح آنها مىگشايم ، تمام حجابها را از برابر آنها كنار مىزنم ، و دستور مىدهم بهشت ، خود را براى آنها بيارائيد ! . . .\r\nاى احمد ! عبادت ده جزء دارد كه نه جزء آن طلب حلال است ، هنگامى كه غذا و نوشيدنى تو حلال باشد تو در حفظ و حمايت منى . . . » .\r\nو در فراز ديگرى آمده است : « اى احمد ! آيا مىدانى كدام زندگى گواراتر و پردوامتر است » ؟\r\nعرض كرد : خداوندا نه ! فرمود : « زندگى گوارا آن است كه صاحب آن لحظه اى از ياد من غافل نماند ، نعمت مرا فراموش نكند ، از حق من بى خبر نباشد ، و شب و روز رضاى مرا\r\n","description":"","footnote":"","page_name":" 510 ","page_number":510},
  {"content":"\r\nبطلبد .\r\nاما زندگى باقى آن است كه براى نجات خود عمل كند ، و دنيا در نظرش كوچك باشد ، و آخرت بزرگ ، رضاى مرا بر رضاى خويشتن مقدم بشمرد ، و پيوسته خشنودى مرا بطلبد ، حق مرا بزرگ دارد و توجه به آگاهى من نسبت به خودش داشته باشد .\r\nدر برابر هر گناه و معصيتى به ياد من بيفتد ، و قلبش را از آنچه ناخوش دارم پاك كند ، شيطان و وساوس شيطانى را مبغوض دارد ، و ابليس را بر قلب خويش مسلط نسازد و به او راه ندهد .\r\nهنگامى كه چنين كند محبت خاصى در قلبش جاى مىدهم ، آن چنان كه تمام دلش در اختيار من خواهد بود ، و فراغت و اشتغال و هم و غم و سخنش از مواهبى است كه من به اهل محبتم مىبخشم ! چشم و گوش قلب او را مىگشايم ، تا با گوش قلبش حقايق غيب را بشنود و با دلش جلال و عظمتم را بنگرد « ! و سرانجام اين حديث نورانى با اين جمله‌هاى بيدار كننده پايان مىگيرد :\r\n« اى احمد ! اگر بنده اى نماز تمام اهل آسمانها و زمين را بجا آورد ، و روزه تمام اهل آسمانها و زمين را انجام دهد ، همچون فرشتگان غذا نخورد و لباس ( فاخرى ) در تن نپوشد ( و در نهايت زهد و وارستگى زندگى كند ) ولى در قلبش ذره‌اى دنياپرستى يا رياستطلبى يا عشق به زينت دنيا باشد در سراى جاويدانم در جوار من نخواهد بود ! و محبتم را از قلب او بر مىكنم ! سلام و رحمتم بر تو باد ، و الحمد للَّه رب العالمين » ( 1 ) .\r\nاين سخنان عرشى كه روح انسان را با خود به اوج آسمانها مىبرد ، و در\r\n\r\n","description":"","footnote":"\r\n( 1 ) « بحار الانوار » جلد 77 صفحه 21 تا 30 ( با تلخيص ) .\r\n","page_name":" 511 ","page_number":511},
  {"content":"\r\nمعراج الهى سير مىدهد و به آستانه عشق و شهود مىكشد تنها قسمتى از حديث قدسى است .\r\nافزون بر اين ما اطمينان داريم كه غير از آنچه پيامبر ص در سخنانش براى ما بازگو كرده ، اسرار و گفتگوها و رموز و اشاراتى ميان او و محبوبش در آن شب عشق و شوق ، و جذبه و وصال ، رد و بدل شده كه نه گوشها توانايى شنيدن آن را دارد و نه افكار عادى قدرت دركش را ، و به همين دليل در درون جان پاك پيامبر ص براى هميشه مكتوم مانده و جز خاصانش از آن آگاه نشده‌اند .\r\n","description":"","footnote":"","page_name":" 512 ","page_number":512},
  {"content":"\r\n\r\n[ سوره النجم ‹ 53 › : آيات 19 تا 23 
  ]\r\nأَ فَرَأَيْتُمُ اللَّاتَ وَالْعُزَّى ‹ 19 › وَمَناةَ الثَّالِثَةَ الأُخْرى ‹ 20 › أَ لَكُمُ الذَّكَرُ وَلَه الأُنْثى ‹ 21 › تِلْكَ إِذاً قِسْمَةٌ ضِيزى ‹ 22 › إِنْ هِيَ إِلَّا أَسْماءٌ سَمَّيْتُمُوها أَنْتُمْ وَآباؤُكُمْ ما أَنْزَلَ اللَّه بِها مِنْ سُلْطانٍ إِنْ يَتَّبِعُونَ إِلَّا الظَّنَّ وَما تَهْوَى الأَنْفُسُ وَلَقَدْ جاءَهُمْ مِنْ رَبِّهِمُ الْهُدى ‹ 23 ›\r\n\r\nترجمه :\r\n19 - به من خبر دهيد آيا بتهاى « لات » و « عزى » . . .\r\n20 - و « منات » كه سومين آنها است ( دختران خدا هستند ) ؟ ! 21 - آيا سهم شما پسر است و سهم او دختر ؟ ( در حالى كه به زعم شما دختران كمارزشتر از پسرانند ) .\r\n22 - در اين صورت اين تقسيمى است غير عادلانه ! 23 - اينها فقط نامهايى است كه شما و پدرانتان بر آنها گذاشته‌ايد ( نامهايى بى محتوا و اسمهايى است بى مسمى ! ) و هرگز خداوند دليل و حجتى بر آن نازل نكرده ، آنان فقط از گمانهاى بى اساس و هواى نفس پيروى مىكنند در حالى كه هدايت\r\n","description":"","footnote":"","page_name":" 513 ","page_number":513},
  {"content":"\r\nاز سوى پروردگارشان براى آنها آمده است .\r\n\r\nتفسير : اين بتها زائيده هواى نفس شما است\r\nپس از بيان بحثهاى مربوط به « توحيد » و « وحى » و « معراج » و « آيات عظمت خداوند يگانه در آسمانها » به بطلان شرك و عقائد خرافى مشركان در زمينه بتها مىپردازد .\r\nمىفرمايد : « بعد از آنكه عظمت خداوند و آيات بزرگ او را دانستيد به من خبر دهيد آيا بتهاى « لات » و « عزى » . . . » ( * ( أَ فَرَأَيْتُمُ اللَّاتَ وَالْعُزَّى ) * ) .\r\n« و همچنين « بت مناة » كه سومين آنهاست ، و به دنبال آنها از آن ياد مىكنيد ، آيا اينها تمثال دختران خدا هستند و منشا سود و زيان براى شما مىباشند » ؟ ! ( * ( وَمَناةَ الثَّالِثَةَ الأُخْرى ) * ) ( 1 ) .\r\n« آيا سهم شما پسر است و سهم او دختر » ؟ ! ( * ( أَ لَكُمُ الذَّكَرُ وَلَه الأُنْثى ) * ) .\r\nدر حالى كه به زعم شما دختران كمارزشتر از پسرانند و حتى هنگامى\r\n\r\n","description":"","footnote":"\r\n( 1 ) در باره اين بتهاى سه گانه به خواست خدا در بحث نكات مشروحا سخن خواهيم گفت آنچه در اينجا قابل توجه است تعبير به « ثالثه » ( سومى ) و « اخرى » ( متاخر ) است ، كه در مورد بت منات آمده ، براى اين دو تعبير تفسيرهاى زيادى ذكر كرده‌اند كه غالبا تكلفات بى اساس است ، آنچه مناسبتر به نظر مىرسد اين است كه اهميت اين بتها در نزد مشركان عرب به ترتيبى است كه در آيه گفته شده و بنا بر اين « منات » در مرحله سوم قرار داشته ، و توصيف آن به « اخرى » به خاطر تاخر رتبه و مقام مىباشد .\r\n","page_name":" 514 ","page_number":514},
  {"content":"\r\nكه مىشنويد همسر شما دختر آورده از شدت اندوه و خشم سياه مىشويد ! « اگر چنين باشد اين تقسيمى است غير عادلانه كه ميان خود و خدا قائل شديد » ! ( * ( تِلْكَ إِذاً قِسْمَةٌ ضِيزى ) * ) ( 1 ) .\r\nچرا كه سهم خدا را پستتر از سهم خود مىدانيد ! به اين ترتيب قرآن افكار منحط و خرافى آنها را به باد استهزاء مىگيرد كه شما از يك سو دختران را زنده به گور مىكنيد و عيب و ننگ مىدانيد ، و از سوى ديگر فرشتگان را دختران خدا مىدانيد ، نه تنها خودشان را مىپرستيد كه مجسمه‌هاى بى روح آنها نيز به صورت بتها در نظر شما اينهمه احترام دارد ، در برابر آن سجده مىكنيد ، در مشكلات به آنها پناه مىبريد ، و حاجات خود را از آنها مىخواهيد ، راستى مسخره است و شرمآور ! و از اينجا روشن مىشود كه حد اقل بسيارى از بتهاى سنگى و چوبى كه مورد پرستش عرب واقع مىشد به زعم آنها مجسمه‌هاى فرشتگان بود فرشتگانى كه آنها را « رب النوع » و مدير و مدبر عالم هستى مىدانستند و نسبت آنها را با خدا نسبت دختر و پدر مىپنداشتند .\r\nهنگامى كه اين خرافات در برابر خرافه ديگرى كه در باره دختران داشتند قرار داده مىشود تضاد عجيب آن خود بهترين گواه بر بى پايه بودن عقايد و افكار آنهاست ، و چه جالب است كه در چند جمله كوتاه بر همه آنها خط بطلان كشيده ، و مسخره بودن آنها را آشكار مىسازد .\r\nو از اينجا معلوم مىشود كه قرآن هرگز نمىخواهد اعتقاد عرب جاهلى را در مورد تفاوت دختر و پسر بپذيرد ، بلكه مىخواهد مسلمات طرف را به رخ\r\n\r\n","description":"","footnote":"\r\n( 1 ) « ضيزى » به معنى ناقص و ظالمانه و نامعتدل است .\r\n","page_name":" 515 ","page_number":515},
  {"content":"\r\nاو بكشد كه در اصطلاح منطق آن را « جدل » مىگويند ، و الا نه دختر و پسر در منطق اسلام از نظر ارزش انسانى تفاوتى دارند ، و نه فرشتگان دختر و پسر دارند و نه اصلا آنها فرزندان خدا هستند ، و نه خدا اصولا فرزندى دارد ، اينها فرضياتى است بى پايه بر اساس فرضيه‌هاى بى پايه ديگر ، اما براى اثبات ضعف فكر و منطق اين خرافه پرستان بهترين پاسخ است .\r\nدر آخرين آيه مورد بحث ، قرآن با قاطعيت مىگويد : « اينها فقط نامهايى است كه شما و پدرانتان بر آنها گذاشته‌ايد ( نامهايى بى محتوى و اسمهايى بى مسمى ) و هرگز خداوند دليل و حجتى بر آن نازل نكرده است » ( * ( إِنْ هِيَ إِلَّا أَسْماءٌ سَمَّيْتُمُوها أَنْتُمْ وَآباؤُكُمْ ما أَنْزَلَ اللَّه بِها مِنْ سُلْطانٍ ) * ) ( 1 ) .\r\nنه دليلى از عقل بر آن داريد ، و نه دليلى از طريق وحى الهى ، و جز يك مشت اوهام و خرافات و الفاظ تو خالى چيزى نيست .\r\nو در پايان مىافزايد : « آنها فقط از گمانهاى بى اساس و هواى نفس پيروى مىكنند » و اين موهومات همه زائيده پندار و هوا است ( * ( إِنْ يَتَّبِعُونَ إِلَّا الظَّنَّ وَما تَهْوَى الأَنْفُسُ ) * ) ( 2 ) .\r\n« در حالى كه هدايت از سوى پروردگارشان براى آنها آمده است » ( * ( وَلَقَدْ جاءَهُمْ مِنْ رَبِّهِمُ الْهُدى ) * ) .\r\nاما چشم مىبندند و به آن پشت مىكنند ، و در ظلمات اين اوهام غوطه ور مىشوند .\r\n\r\n","description":"","footnote":"\r\n( 1 ) « سلطان » به معنى سلطه و غلبه است ، و به دلائل زنده و متقن « سلطان » گفته مىشود ، چرا كه مايه غلبه بر خصم است .\r\n( 2 ) « ما » در « * ( ما تَهْوَى الأَنْفُسُ ) * » « موصوله » است ، اين احتمال نيز داده شده است كه « مصدريه » باشد ، و البته از نظر نتيجه چندان تفاوتى ندارد .\r\n","page_name":" 516 ","page_number":516},
  {"content":"\r\n\r\nنكته‌ها :\r\n\r\n1 - بتهاى سه گانه معروف عرب\r\nمشركان عرب بتهاى زيادى داشتند ، ولى از ميان آنها سه بت « لات » و « عزى » و « منات » بدون شك از اهميت و شهرت خاصى برخوردار بودند .\r\nدر باره اسمگذارى اين بتهاى سه گانه به اين نامها ، و همچنين سازنده نخستين اين بتها ، و محل و طايفه اى كه آنها را مىپرستيدند ، گفتگو و اختلاف است ، و ما تنها به آنچه در كتاب « بلوغ الارب فى معرفة احوال العرب » آمده است ، در اينجا اكتفاء مىكنيم :\r\n« نخستين بت معروفى را كه عرب انتخاب كرد بت » منات « بود كه بعد از آنكه » عمرو بن لحى « بتپرستى را از شام به حجاز منتقل كرد ، ساخته شد ، اين بت در منطقه اى در كنار درياى احمر ، در ميان مدينه و مكه ، قرار داشت ، و همه اعراب براى آن احترام قائل بودند ، و نزد آن قربانى مىكردند ، ولى بيش از همه دو قبيله » اوس « و » خزرج « به آن اهميت مىدادند ، تا اينكه در سال هشتم هجرت كه سال » فتح مكه « بود به هنگامى كه پيامبر ص از مدينه به سوى مكه مىرفت امير مؤمنان على ع را فرستاد و آن را در هم شكست .\r\nعرب جاهلى مدتى بعد از ساختن بت منات به سراغ « لات » رفت كه به صورت سنگى چهار گوشه بود ، و در سرزمين طائف قرار داشت ، همانجا كه امروز مناره طرف چپ مسجد طائف قرار دارد ، خدمه اين بت بيشتر طايفه « ثقيف » بودند ، هنگامى كه آنها مسلمان شدند پيامبر ص « مغيره » را فرستاد و آن را در هم شكست و در آتش سوزاند .\r\nسومين بتى را كه عرب جاهلى انتخاب كرده بود « عزى » و در محلى در\r\n","description":"","footnote":"","page_name":" 517 ","page_number":517},
  {"content":"\r\nمسير مكه به سوى عراق نزديك « ذات عرق » قرار داشت ، و قريش براى آن اهميت فراوانى قائل بود .\r\nآنها به اين بتهاى سه گانه تا آن اندازه اهميت مىدادند كه به هنگام طواف اطراف خانه خدا مىگفتند : و اللات و العزى ، و مناة الثالثة الأخرى ، فانهن الغرانيق العلى ، و ان شفاعتهن لترتجى : « لات » و عزى و منات ، پرندگان زيباى بلند مقامى هستند كه از آنها اميد شفاعت مىرود « ! ! و آنها را دختران خدا مىپنداشتند ( ظاهر اين است كه آنها را تمثال فرشتگانى مىپنداشتند كه آنها را دختران خدا مىخواندند ) ( 1 ) .\r\nعجيب اينكه در نامگذارى آنها نيز غالبا از اسماء خداوند استفاده كرده بودند ، منتها با علامت « تانيث » ! تا بيانگر اعتقاد فوق باشد ، به اين ترتيب كه « اللات » در اصل « اللاهه » بود ، سپس حرف « ه » ساقط شد و اللات شده است ( 2 ) و « العزى » مؤنث « اعز » است و « منات » از « منى اللَّه الشيء » به معنى تقدير چيزى از ناحيه خدا گرفته شده است .\r\nبعضى نيز آن را از ماده « نوء » مىدانند كه عبارت بود از ستارگانى كه عرب اعتقاد داشت به هنگام طلوع آنها بارانى همراه دارد ، و بعضى آن را از ماده « منى » ( بر وزن سعى ) به معنى ريختن خون دانسته‌اند ، زيرا خونهاى قربانى را در كنار آن مىريختند ( 3 ) .\r\nبه هر حال عرب تا آن اندازه براى اين بتها احترام قائل بود كه نامهايى\r\n\r\n","description":"","footnote":"\r\n( 1 ) « بلوغ الارب فى معرفة احوال العرب » جلد 2 صفحه 202 و 203 .\r\n( 2 ) واژه « اللات » طبق اين معنى بايد به صورت اللاة ( با تاء گرد ) نوشته شود ولى چون در حالت وقفى تبديل به « ها » مىشود و با « اللَّه » ممكن است اشتباه شود آن را به صورت « اللات » نوشته‌اند .\r\n( 3 ) احتمال اول در كشاف و احتمال دوم در بلوغ الارب آمده است .\r\n","page_name":" 518 ","page_number":518},
  {"content":"\r\nهمچون « عبد العزى » و « عبد منات » براى افراد يا براى بعضى از قبائل انتخاب مىكردند ( 1 ) .\r\n\r\n2 - اسمهاى بى مسمى !\r\nيكى از قديمترين سرچشمه‌هاى شرك و دوگانه پرستى يا چند گانه پرستى تنوع موجودات عالم است ، از آنجا كه افراد كوته فكر نمىتوانستند باور كنند اينهمه موجودات گوناگون و متنوعى كه در آسمان و زمين است مخلوق خداوند يگانه مىباشد ( زيرا مقياس را خودشان قرار مىدادند كه هميشه در يك يا تعداد محدودى از كارها تسلط و مهارت داشتند ) لذا براى هر نوعى از انواع موجودات خدايى قائل بودند ، كه از آن تعبير به « رب النوع » مىكردند ، مانند رب النوع دريا ، رب النوع صحرا ، رب النوع باران ، رب النوع آفتاب ، رب النوع جنگ ، و رب النوع صلح ! اين خدايان پندارى كه گاه از آنها به عنوان فرشتگان نيز ياد مىكردند به عقيده آنها حكمرانان اين جهان بودند ، و در هر قسمت مشكلى پيدا مىشد به رب النوع آن پناه مىبردند ، سپس از آنجا كه ربالنوعها موجودات محسوسى نبودند ، تمثالهايى براى آنها ساخته و آنها را عبادت مىكردند .\r\nاين عقايد خرافى از يونان به مناطق ديگر ، و سرانجام به محيط حجاز منتقل شد ، ولى از آنجا كه عرب به خاطر توحيد ابراهيمى كه در ميان آنها به يادگار مانده بود نمىتوانست وجود اللَّه را منكر شود ، اين عقائد را به هم آميخت ، و در عين عقيده به وجود خداوند متعال « اللَّه » اعتقاد به فرشتگانى پيدا كرد كه رابطه آنها با خدا رابطه دختر و پدر بود ، و بتهاى سنگى و چوبى مظهر\r\n\r\n","description":"","footnote":"\r\n( 1 ) بلوغ الارب جلد 2 صفحه 202 و 203 .\r\n","page_name":" 519 ","page_number":519},
  {"content":"\r\nو تمثالهايى از آن مىدانست .\r\nقرآن در يك عبارت كوتاه اما كوبنده و پر قدرت كه در آيات فوق خوانديم مىگويد : « اينها همه نامهايى است بى محتوا ، و اسمهايى است بى مسمى ، كه شما و نياكانتان بدون هيچ دليل و مدرك انتخاب كرده‌ايد » ! نه از خداى باران كه شما به اين نامش ناميده‌ايد كارى ساخته است و نه از خداى خيالى آفتاب و دريا و جنگ و صلح .\r\nهمه چيز از ناحيه خدا است ، و همه عالم هستى سر بر فرمان او هستند ، و هماهنگى اين موجودات مختلف با يكديگر بهترين دليل بر وحدت خالق آنهاست كه اگر « آلهه » و خدايانى در كار بود نه تنها اين هماهنگى وجود نداشت بلكه به تضاد و فساد جهان مىانجاميد لَوْ كانَ فِيهِما آلِهَةٌ إِلَّا اللَّه لَفَسَدَتا .\r\n\r\n3 - سرچشمه روانى بتپرستى\r\nسرچشمه‌هاى تاريخى بتپرستى را دانستيم ولى بتپرستى از نظر روانى و فكرى سرچشمه‌هاى ديگرى دارد كه در آيات فوق به آن اشاره شده است ، و آن پيروى از گمانهاى بى اساس و هواى نفس است .\r\nپندار و خيالى است كه براى افراد نادان پيدا مىشود ، و مقلدان چشم و گوش بسته آن را از يكديگر مىگيرند ، و نسل به نسل منتقل مىشود .\r\nالبته معبودى همچون بت كه هيچگونه كنترل و نظارتى روى بندگان خود ندارد ، نه معاد و رستاخيز و حساب و كتابى دارد ، و نه بهشت و دوزخى ، و به آنها كاملا آزادى مىدهد و تنها در مشكلات به سراغ او مىروند و به پندارشان از او استمداد مىجويند با هوا و هوسهاى سركش به خوبى سازگار است ، و ميدان را براى شهوات آنها مىگشايد .\r\n","description":"","footnote":"","page_name":" 520 ","page_number":520},
  {"content":"\r\nاصولا هواى نفس خود بزرگترين و خطرناكترين بتها است و سرچشمه پيدايش بتهاى ديگر ، و مايه گرمى بازار بتپرستى است .\r\n\r\n4 - باز هم افسانه « غرانيق » !\r\nدر لابلاى بحثى كه پيرامون بتهاى سه گانه عرب ، لات و عزى و منات از نظر تاريخى داشتيم ، به اين نكته اشاره شده كه آنها اين بتها را « غرانيق » بلند پايه ! مىدانستند كه از آنها اميد شفاعت داشتند ( « غرانيق » جمع « غرنوق » - بر وزن - مزدور - به معنى نوعى پرنده آبى سفيد رنگ يا سياه رنگ است ) و لذا گاه به دنبال ذكر نام اين بتها با جمله‌هاى « تلك الغرانيق العلى و ان شفاعتهن لترتجى » آنها را بدرقه مىكردند .\r\nدر اينجا يك داستان خرافى در بعضى از كتب ، نقل شده كه « پيامبر ص هنگامى كه به آيه مورد بحث ( * ( أَ فَرَأَيْتُمُ اللَّاتَ وَالْعُزَّى ) * ) رسيد اين دو جمله را شخصا بر آن افزود : « تلك الغرانيق العلى و ان شفاعتهن لترتجى » ! و همين سبب شد كه مشركان خوشحال شوند و آن را نوعى انعطاف در مساله بتپرستى از ناحيه پيامبر ص بدانند ! و در پايان اين سوره كه مردم را به سجده دعوت كرد آنها نيز همراه مسلمانان به سجده افتادند ! ، اين خبر به عنوان اسلام آوردن مشركان در همه جا پيچيد ، و حتى به گوش مسلمانان مهاجر حبشه رسيد و گروهى چنان خوشحال شدند و احساس امنيت كردند كه از هجرتگاه خود حبشه به مكه بازگشتند » ( 1 ) .\r\n\r\n","description":"","footnote":"\r\n( 1 ) اين داستان خرافى را « طبرى » مشروحا در تاريخ خود جلد 2 صفحه 75 به بعد آورده است .\r\n","page_name":" 521 ","page_number":521},
  {"content":"\r\nاما همانگونه كه در تفسير « آيه 52 سوره حج » مشروحا بيان كرديم اين نسبتى است ناروا و دروغى است رسوا كه دلائل و قرائن بسيارى بطلان آن را روشن مىكند ، كسانى كه اين دروغ را به هم بافته‌اند هيچ فكر نكرده‌اند كه قرآن در ذيل همين آيات مورد بحث صريحا بتپرستى را مىكوبد ، و آن را پيروى پندار خام و هواى نفس مىشمرد ، و در آيات بعد نيز با صراحت ، و شدت تمام ، عقائد بتپرستان را محكوم مىكند ، و آن را نشانه بى ايمانى و عدم علم و آگاهى آنها مىشمرد ، و صريحا به پيامبر ص دستور مىدهد حسابش را از آنها جدا كند و از آنان روى برتابد .\r\nبا اين حال چگونه امكان دارد آن دو جمله از پيامبر ص باشد ، و يا مشركان آن قدر گرفتار حماقت باشند كه اين جمله را بشنوند اما آيات بعد را كه با صراحت بتپرستى را در هم مىكوبد ناديده بگيرند و سرانجام خوشحال شوند و پس از خاتمه سوره با مؤمنان سجده كنند ؟ ! حقيقت اين است كه سازندگان اين افسانه آن را بسيار ناشيانه و بى مطالعه جعل كرده‌اند .\r\nممكن است به هنگام قرائت اين آيه * ( أَ فَرَأَيْتُمُ اللَّاتَ وَالْعُزَّى ) * . . . از سوى پيغمبر ص ناگهان شيطان يا انسان شيطان صفتى از ميان جمع مشركان حاضر آن دو جمله را افزوده باشد ( چرا كه اين دو جمله تقريبا به صورت شعارى براى آنها درآمده بود كه بدرقه نام بتهاى سه گانه مىكردند ) و گروهى موقتا به اشتباه افتاده باشند .\r\nاما نه سجده كردن آنها در پايان اين سوره مفهومى دارد ، و نه انعطاف پيامبر ص در زمينه بتپرستى ، چنان كه سراسر آيات قرآن و تاريخ زندگى او گوياى اين واقعيت است كه او هرگز در مساله مبارزه با بتپرستى در هر - شكل و هر صورت كمترين انعطافى نشان نداد ، و هيچ پيشنهادى را در اين زمينه\r\n","description":"","footnote":"","page_name":" 522 ","page_number":522},
  {"content":"\r\nنپذيرفت ، چرا كه تمام اسلام در توحيد و « لا إله الا اللَّه » خلاصه مىشد ، و چگونه پيامبر اسلام ص مىتواند بر سر محتواى اصلى اسلام به معامله پردازد ؟ ! در اين زمينه دلائل و استدلالات بيشترى ذيل آيه 52 سوره حج ( جلد 14 صفحه 141 تا 145 ) داشته‌ايم .\r\n","description":"","footnote":"","page_name":" 523 ","page_number":523},
  {"content":"\r\n\r\n[ سوره النجم ‹ 53 › : آيات 24 تا 26 
  ]\r\nأَمْ لِلإِنْسانِ ما تَمَنَّى ‹ 24 › فَلِلَّه الآخِرَةُ وَالأُولى ‹ 25 › وَكَمْ مِنْ مَلَكٍ فِي السَّماواتِ لا تُغْنِي شَفاعَتُهُمْ شَيْئاً إِلَّا مِنْ بَعْدِ أَنْ يَأْذَنَ اللَّه لِمَنْ يَشاءُ وَيَرْضى ‹ 26 ›\r\n\r\nترجمه :\r\n24 - آيا آنچه انسان تمنا دارد به آن مىرسد ؟\r\n25 - در حالى كه آخرت و دنيا از آن خدا است .\r\n26 - و چه بسيار فرشتگانى كه در آسمانها هستند و شفاعت آنها سودى نمىبخشد مگر بعد از آنكه خدا براى هر كس بخواهد و راضى باشد اجازه ( شفاعت ) دهد .\r\n\r\nتفسير : شفاعت هم به اذن او است\r\nاين آيات هم چنان خرافه بتپرستى را تعقيب و محكوم مىكند ، و ادامه اى است براى آيات قبل .\r\nنخست به آرزوهاى بى اساس بتپرستان و انتظاراتى كه از بتها داشتند پرداخته مىگويد : « آيا آنچه انسان آرزو مىكند به آن مىرسد » ؟ ! ( * ( أَمْ لِلإِنْسانِ ما تَمَنَّى ) * ) .\r\nآيا ممكن است اين اجسام بى روح و بى ارزش به شفاعت او در پيشگاه خدا برخيزند ؟ و يا در مشكلات و گرفتاريها در دنيا و آخرت به او پناه بدهند ؟\r\n","description":"","footnote":"","page_name":" 524 ","page_number":524},
  {"content":"\r\n« در حالى كه آخرت و دنيا تنها از آن خدا است » ( * ( فَلِلَّه الآخِرَةُ وَالأُولى ) * ) .\r\nعالم اسباب بر محور اراده او مىچرخد ، و هر موجودى هر چه دارد از بركت وجود او است ، شفاعت از ناحيه او و حل مشكلات نيز به دست قدرت او است .\r\nقابل توجه اينكه نخست از آخرت سخن مىگويد ، و بعد از دنيا ، چرا كه بيشترين چيزى كه فكر انسان را به خود مشغول مىدارد نجات در آخرت است و حاكميت خدا در سراى ديگر از اين سرا آشكارتر مىباشد .\r\nو به اين ترتيب قرآن مشركان را به كلى از شفاعت بتها و حل مشكلات به وسيله آنها مايوس و نوميد مىكند ، و اين بهانه را از دست آنها مىگيرد كه ما به اين علت آنها را پرستش مىكنيم كه شفيعان ما در درگاه خدا باشند :\r\nوَ يَقُولُونَ هؤُلاءِ شُفَعاؤُنا عِنْدَ اللَّه ( يونس - 18 ) .\r\nدر تفسير دو آيه فوق احتمال ديگرى نيز وجود دارد و آن توجه دادن به وجود پروردگار ، از طريق عدم دسترسى انسان به آرزوها و خواسته هايش ، چرا كه در آيه اول به صورت يك استفهام انكارى مىگويد : « آيا انسان به همه آرزوهاى خود دست مىيابد » ؟ ! و چون جواب اين سؤال قطعا منفى است ، زيرا انسان هرگز به بسيارى از آرزوهايش نائل نمىشود و به اصطلاح آن را به گور مىبرد ، اين نشان مىدهد تدبير اين عالم به دست ديگرى است ، و اراده او است كه حاكم بر اين جهان مىباشد ، و لذا در آيه دوم مىگويد چون چنين است پس آخرت و دنيا از آن خدا است .\r\nاين معنى شبيه همان چيزى است كه در گفتار معروف على ع آمده است\r\nعرفت اللَّه سبحانه بفسخ العزائم و حل العقود و نقض الهمم :\r\n« خدا را از ناكام ماندن تصميمها و شكستن اراده‌ها شناختم » ! ( 1 ) جمع ميان اين تفسير و تفسير\r\n\r\n","description":"","footnote":"\r\n( 1 ) « نهج البلاغه » كلمات قصار كلمه 250 .\r\n","page_name":" 525 ","page_number":525},
  {"content":"\r\nسابق نيز بعيد نيست .\r\nدر آخرين آيه مورد بحث براى تاكيد بيشتر روى همين مساله مىافزايد :\r\n« چه بسيار فرشتگانى كه در آسمانها هستند و شفاعت آنها هيچگونه سودى نمىبخشد ، مگر بعد از آنكه خدا براى هر كس بخواهد و راضى باشد اجازه شفاعت دهد » ( * ( وَكَمْ مِنْ مَلَكٍ فِي السَّماواتِ لا تُغْنِي شَفاعَتُهُمْ شَيْئاً إِلَّا مِنْ بَعْدِ أَنْ يَأْذَنَ اللَّه لِمَنْ يَشاءُ وَيَرْضى ) * ) .\r\nجايى كه فرشتگان آسمان با آن همه عظمت ، حتى به صورت جمعى قادر بر شفاعت نيستند ، جز به اذن و رضاى پروردگار ، از اين بتهاى بى شعور و فاقد هر گونه ارزش چه انتظارى داريد ؟ آنجا كه عقابان تيز پرواز پر و بالشان مىريزد از پشه‌هاى ناتوان چه كارى ساخته است ؟ آيا شرمآور نيست كه مىگوئيد ما اين بتها را مىپرستيم تا شفيعان ما بر درگاه خدا باشند ؟ ! تعبير به « كم » ( چه بسيار ) در اينجا به معنى عموم است يعنى هيچيك از فرشتگان نمىتوانند بى اذن و رضاى او شفاعت كنند ، زيرا اين تعبير در لغت عرب گاه در معنى جمعى به كار مىرود ، همانگونه كه واژه « كثير » در آيه 70 سوره اسراء به معنى عموم است : وَفَضَّلْناهُمْ عَلى كَثِيرٍ مِمَّنْ خَلَقْنا تَفْضِيلًا :\r\n« ما بنى آدم را بر عموم مخلوقات خود برترى بخشيديم » و نيز در آيه 223 سوره شعرا در باره شياطين مىخوانيم : وَأَكْثَرُهُمْ كاذِبُونَ : « اكثر آنها دروغگو هستند » در حالى كه مىدانيم همه آنها دروغگو هستند ( 1 ) .\r\nاما فرق ميان « اذن » و « رضا » از اين نظر است كه « اذن » در جايى مىگويند كه شخص رضايت باطنى خويش را آشكار كند ، ولى رضايت اعم از آن\r\n\r\n","description":"","footnote":"\r\n( 1 ) ضمير جمع در « شفاعتهم » با اينكه « ملك » مفرد است به خاطر رعايت مفهوم كلام است كه معنى جمعى دارد .\r\n","page_name":" 526 ","page_number":526},
  {"content":"\r\nاست ، و به معنى ملايمت طبع با انجام كار يا چيزى است ، و از آنجا كه گاه كسى اذنى مىدهد در حالى كه رضايت قلبى ندارد در آيه فوق براى تاكيد بعد از « اذن » مساله « رضا » نيز آمده است ، هر چند در مورد خداوند متعال اذن از رضا جدا نيست و تقيه در باره او معنى ندارد .\r\n\r\nنكته‌ها :\r\n\r\n1 - گسترش دامنه آرزوها !\r\nآرزو و تمنى از محدود بودن قدرت انسان و ناتوانى او سرچشمه مىگيرد زيرا هر گاه به چيزى علاقه داشت و به آن نرسيد شكل آرزو و تمنى به خود مىگيرد ، و اگر هميشه خواستن توانستن بود و هر چه مىخواست فورا به آن دست مىيافت آرزو معنى نداشت .\r\nالبته تمنيات انسان گاهى صادق است و از روح بلند او سرچشمه مىگيرد و عاملى است براى حركت و تلاش و جهاد و سير تكاملى او ، مثل اينكه انسان آرزو مىكند در علم و دانش و تقوى و شخصيت و آبرو سرآمد جهانيان باشد .\r\nولى بسيار مىشود كه اين آرزوها كاذب است ، و درست بر عكس آرزوهاى صادق مايه غفلت و بيخبرى و تخدير و عقبماندگى است ، مثل آرزوى رسيدن به عمر جاويدان ، و خلود در زمين ، و در اختيار گرفتن تمام اموال و ثروتها ، و حكومت بر همه انسانها و موهومات ديگرى از اين قبيل .\r\nو به همين دليل در روايات اسلامى تشويق شده كه مردم به سراغ آرزوهاى خير بروند ، در حديثى از پيغمبر اكرم ص مىخوانيم : من تمنى شيئا و هو للَّه عز و جل رضى لم يخرج من الدنيا حتى يعطاه : « كسى كه تمنى چيزى\r\n","description":"","footnote":"","page_name":" 527 ","page_number":527},
  {"content":"\r\nكند كه موجب رضاى خدا است از دنيا بيرون نمىرود مگر به آن برسد « ! ( 1 ) .\r\nو از بعضى روايات استفاده مىشود كه هر گاه در دنيا به آن نرسد به ثواب و پاداش آن خواهد رسيد ( 2 ) .\r\n\r\n2 - سخنى در باره شفاعت\r\nآيه اخير از آياتى است كه به روشنى از امكان شفاعت به وسيله فرشتگان خبر مىدهد ، جايى كه آنها حق شفاعت به اذن و رضاى خدا داشته باشند انبياء و اولياى معصوم به طريق اولى چنين حقى را دارند .\r\nولى نبايد فراموش كرد كه آيه فوق با صراحت مىگويد : اين شفاعت بى قيد و شرط نيست ، بلكه مشروط به اذن و رضاى خدا است ، و از آنجا كه اذن و رضاى او بى حساب نيست بايد رابطه اى ميان انسان و او باشد تا اجازه شفاعت او را به مقربان درگاهش بدهد ، و اينجاست كه اميد شفاعت به صورت يك مكتب تربيتى براى انسان درمىآيد ، و مانع از گسستن تمام پيوندهاى او با خدا مىشود ( 3 ) .\r\n\r\n","description":"","footnote":"\r\n( 1 ) بحار الانوار جلد 71 صفحه 261 ( باب ثواب تمنى الخيرات ) .\r\n( 2 ) همان مدرك .\r\n( 3 ) تعبير به « * ( لِمَنْ يَشاءُ ) * » كه در آيه فوق آمده ممكن است اشاره به انسانهايى باشد كه خدا اجازه شفاعت آنها را مىدهد ، و يا اشاره به فرشتگانى باشد كه اجازه شفاعت به آنها مىدهد ، ولى احتمال اول مناسبتر است .\r\n","page_name":" 528 ","page_number":528},
  {"content":"\r\n\r\n[ سوره النجم ‹ 53 › : آيات 27 تا 30 
  ]\r\nإِنَّ الَّذِينَ لا يُؤْمِنُونَ بِالآخِرَةِ لَيُسَمُّونَ الْمَلائِكَةَ تَسْمِيَةَ الأُنْثى ‹ 27 › وَما لَهُمْ بِه مِنْ عِلْمٍ إِنْ يَتَّبِعُونَ إِلَّا الظَّنَّ وَإِنَّ الظَّنَّ لا يُغْنِي مِنَ الْحَقِّ شَيْئاً ‹ 28 › فَأَعْرِضْ عَنْ مَنْ تَوَلَّى عَنْ ذِكْرِنا وَلَمْ يُرِدْ إِلَّا الْحَياةَ الدُّنْيا ‹ 29 › ذلِكَ مَبْلَغُهُمْ مِنَ الْعِلْمِ إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِه وَهُوَ أَعْلَمُ بِمَنِ اهْتَدى ‹ 30 ›\r\n\r\nترجمه :\r\n27 - كسانى كه به آخرت ايمان ندارند فرشتگان را دختر ( خدا ) نامگذارى مىكنند .\r\n28 - آنها هرگز به اين سخن يقين ندارند تنها از ظن و گمان بى پايه پيروى مىنمايند ، با اينكه گمان هرگز انسان را بى نياز از حق نمىكند .\r\n29 - حال كه چنين است از اينها كه از ذكر ما روى مىگردانند و جز زندگى مادى دنيا را نمىطلبند ، اعراض كن .\r\n30 - اين آخرين حد آگاهى آنها است ، پروردگار تو كسانى را كه از راه او گمراه شده‌اند به خوبى مىشناسد ، و هدايت يافتگان را از همه بهتر مىداند .\r\n","description":"","footnote":"","page_name":" 529 ","page_number":529},
  {"content":"\r\n\r\nتفسير : ظن و گمان هرگز كسى را به حق نمىرساند\r\nاين آيات هم چنان موضوع آيات قبل را در زمينه نفى عقائد مشركان تعقيب مىكند .\r\nنخست مىفرمايد : « كسانى كه ايمان به آخرت ندارند فرشتگان را دختر ( خدا ) نامگذارى مىكنند » : ( * ( إِنَّ الَّذِينَ لا يُؤْمِنُونَ بِالآخِرَةِ لَيُسَمُّونَ الْمَلائِكَةَ تَسْمِيَةَ الأُنْثى ) * ) .\r\nآرى اين سخن زشت و شرمآور تنها از كسانى سر مىزند كه به حساب و جزاى اعمال معتقد نيستند كه اگر عقيده داشتند اينچنين جسورانه سخن نمىگفتند ، سخنى كه كمترين دليلى بر آن ندارند ، بلكه دلائل عقلى نشان مىدهد نه خداوند فرزندى دارد نه فرشتگان دخترند تعبير به « * ( تَسْمِيَةَ الأُنْثى ) * » اشاره به همان است كه در آيات قبل گفته شد كه اين سخنان نامهايى است بى محتوى و اسمايى است بى مسمى ، و به عبارت ديگر از حدود « نامگذارى » تجاوز نمىكند ، و هيچ واقعيتى را در بر ندارد .\r\nسپس به يكى از دلائل روشن بطلان اين نامگذارى اشاره كرده ، مىافزايد :\r\n« آنها به اين سخن علم و يقين ندارند ، بلكه از ظن و گمان بى پايه پيروى مىكنند حال آنكه گمان هرگز انسان را بى نياز از حق نمىكند و كسى را به حق نمىرساند » ( * ( وَما لَهُمْ بِه مِنْ عِلْمٍ إِنْ يَتَّبِعُونَ إِلَّا الظَّنَّ وَإِنَّ الظَّنَّ لا يُغْنِي مِنَ الْحَقِّ شَيْئاً ) * ) .\r\nانسان متعهد و معتقد هرگز سخنى را بدون علم و آگاهى نمىگويد ، و نسبتى را به كسى بى دليل نمىدهد ، تكيه بر گمان و پندار كار شيطان و انسانهاى\r\n","description":"","footnote":"","page_name":" 530 ","page_number":530},
  {"content":"\r\nشيطان صفت است ، و قبول خرافات و موهومات نشانه انحراف و بى عقلى است .\r\nروشن است واژه « ظن » ( گمان ) دو معنى متفاوت دارد : گاه به معنى گمانهاى بى پايه است كه طبق تعبيرات آيات قبل همرديف « هواى نفس و اوهام و خرافات » است ، منظور از اين كلمه در آيات مورد بحث همين معنى است .\r\nمعنى ديگر : گمانهايى است كه معقول و موجه است و غالبا مطابق واقع و مبناى كار عقلا در زندگى روزمره مىباشد ، مانند شهادت شهود در محكمه و دادگاه ، يا « قول اهل خبره » و يا « ظواهر الفاظ » و امثال آن كه اگر اين گونه گمانها را از زندگى بشر برداريم و تنها تكيه بر يقين قطعى كنيم نظام زندگى به كلى متلاشى مىشود .\r\nبدون شك اين قسم از ظن داخل در اين آيات نيست ، و شواهد فراوانى در خود اين آيات بر اين معنى وجود دارد ، و به تعبير ديگر قسم دوم در حقيقت يك نوع علم عرفى است نه گمان ، بنا بر اين كسانى كه با اين آيه ( * ( إِنَّ الظَّنَّ لا يُغْنِي مِنَ الْحَقِّ شَيْئاً ) * ) و مانند آن براى نفى حجيت « ظن » به طور كلى استدلال كرده‌اند قابل قبول نيست .\r\nاين نكته نيز قابل توجه است كه « ظن » در اصطلاح فقها و اصوليين به معنى اعتقاد راجح است ( اعتقادى كه يك طرف احتمال در نظر انسان ترجيح داشته باشد ) ولى در لغت مفهوم گسترده اى دارد كه حتى به « وهم » و احتمالات ضعيف نيز گفته مىشود ، و ظن بت پرستان از همين قبيل بود ، خرافه اى به صورت يك احتمال ضعيف در مغزشان ظاهر مىشد ، سپس هواى نفس به فعاليت برمىخاست و آن را تزيين مىكرد ، و احتمال ديگر را كه در مقابل آن قرار داشت و قويتر بود به دست فراموشى مىسپرد و تدريجا به صورت يك اعتقاد راسخ درمىآمد ، در حالى كه هيچ پايه اى نداشت .\r\n","description":"","footnote":"","page_name":" 531 ","page_number":531},
  {"content":"\r\nسپس براى اينكه روشن كند اين گروه اهل استدلال و منطق نيستند ، و حب دنيا و فراموش كردن ياد خدا آنها را در لجنزار اين موهومات و خرافات غوطه ور ساخته ، مىافزايد : « چون چنين است از كسانى كه از ياد ما اعراض كرده‌اند ، و جز زندگى مادى دنيا را نمىخواهند و نمىجويند ، روى بگردان » و به آنها اعتنا مكن كه شايسته سخن نيستند ! ( * ( فَأَعْرِضْ عَنْ مَنْ تَوَلَّى عَنْ ذِكْرِنا وَلَمْ يُرِدْ إِلَّا الْحَياةَ الدُّنْيا ) * ) .\r\nمنظور از « ذكر خدا » به عقيده بعضى از مفسران قرآن است ، و گاه احتمال داده شده كه منظور دلائل منطقى و عقلى است كه انسان را به خدا مىرساند ، و نيز احتمال داده‌اند همان ياد خدا است كه نقطه مقابل غفلت است .\r\nولى ظاهر اين است كه اين تعبير مفهوم گسترده اى دارد كه هر گونه توجه به خدا را چه از طريق قرآن ، و دليل عقل ، و چه از طريق سنت ، و ياد قيامت شامل مىگردد .\r\nضمنا اين نكته نيز از آيه استفاده مىشود كه رابطه اى در ميان غفلت از ياد خدا ، و اقبال به ماديات ، و زرق و برق دنيا وجود دارد ، و قابل توجه اينكه در ميان اين دو تاثير متقابل است ، غفلت از ياد خدا انسان را به سوى دنياپرستى سوق مىدهد ، همانگونه كه دنياپرستى انسان را از ياد خدا غافل مىسازد ، و اين هر دو با هواپرستى همراه است ، و طبعا خرافاتى كه هماهنگ با آن باشد در نظر انسان جلوه مىكند و تدريجا تبديل به يك اعتقاد مىشود .\r\nشايد نياز به تذكر نداشته باشد كه امر به اعراض از اين گروه هرگز منافاتى با تبليغ رسالت كه وظيفه اصلى پيامبر ص است ندارد ، چرا كه تبليغ و انذار و بشارت مخصوص مواردى است كه حد اقل احتمال تاثير وجود داشته باشد ، آنجا كه يقين به عدم تاثير است نبايد نيروها را به هدر داد ، و بعد از اتمام حجت بايد اعراض كرد .\r\n","description":"","footnote":"","page_name":" 532 ","page_number":532},
  {"content":"\r\nاين نيز قابل توجه است كه اين دستور مخصوص پيامبر ص نيست ، بلكه همه مناديان راه حق را شامل مىشود ، تا نيروهاى ارزشمند تبليغى خود را تنها در زمينه هايى صرف كنند كه اميد اثر است ، اما دنيا پرستان مغرور سياه دلى كه هيچ اميدى به هدايتشان نيست بايد بعد از اتمام حجت آنها را به حال خود رها ساخت ، تا خداوند در باره آنها داورى كند .\r\nدر آخرين آيه مورد بحث براى اثبات انحطاط فكرى اين گروه مىافزايد :\r\n« اين است آخرين حد معلومات آنها » ! ( * ( ذلِكَ مَبْلَغُهُمْ مِنَ الْعِلْمِ ) * ) .\r\nآرى اوج افكار آنها به اينجا منتهى شده كه افسانه دختران خدا را در باره ملائكه طرح كنند ، و در ظلمات اوهام و خرافات دست و پا زنند ، و اين است آخرين نقطه همت آنها كه خدا را به فراموشى بسپارند و اقبال به دنيا كنند ، و تمام شرف و حيثيت انسانى خود را با درهم و دينارى معاوضه نمايند .\r\nو در پايان مىگويد : « پروردگار تو كسانى را كه از راه او گمراه شده‌اند به خوبى مىشناسد ، و هدايت يافتگان را نيز از همه بهتر مىداند » ( * ( إِنَّ رَبَّكَ هُوَ أَعْلَمُ بِمَنْ ضَلَّ عَنْ سَبِيلِه وَهُوَ أَعْلَمُ بِمَنِ اهْتَدى ) * ) .\r\nجمله « * ( ذلِكَ مَبْلَغُهُمْ مِنَ الْعِلْمِ ) * » مىتواند اشاره به خرافاتى همچون بت - پرستى و فرشتگان را دختران خدا دانستن باشد ، يعنى نهايت آگاهى اين گروه همين موهومات است .\r\nيا اشاره به دنياپرستى و اسارت آنها در چنگال ماديات ، يعنى نهايت فهم و شعورشان اين است كه به خواب و خور و عيش و نوش و متاع فانى و زودگذر و زرق و برق دنيا قناعت كرده‌اند .\r\nدر دعاى معروفى كه در اعمال ماه شعبان از پيغمبر گرامى اسلام ص\r\n","description":"","footnote":"","page_name":" 533 ","page_number":533},
  {"content":"\r\nنقل شده مىخوانيم : و لا تجعل الدنيا اكبر همنا و لا مبلغ علمنا : « خداوندا دنيا را بزرگترين مشغوليات فكرى ما و نهايت علم و آگاهى ما قرار مده » ( 1 ) .\r\nپايان آيه اشاره به اين حقيقت است كه خداوند هم گمراهان را به خوبى مىشناسد و هم هدايت يافتگان را ، يكى را مشمول غضبش و ديگرى را مشمول لطفش مىسازد ، و در قيامت هر كدام را بر طبق اعمالشان جزا خواهد داد .\r\n\r\nنكته : سرمايه دنيا پرستان\r\nقابل توجه اينكه در آيات فوق در عين اينكه براى دنيا پرستان علمى قائل شده آنها را گمراه مىشمرد ، اين دليل بر آن است كه از ديدگاه قرآن علومى كه هدف نهائيش تنها وصول به ماديات باشد ، و در ما وراى آن هدفى والاتر تعقيب نكند علم نيست ، ضلالت و گمراهى است ، و اتفاقا تمام بدبختيهايى كه در دنياى امروز وجود دارد ، تمام جنگها و خونريزيها ظلمها و تجاوزها ، فسادها و آلودگيها ، از همين علوم ضلالت آفرين سرچشمه مىگيرد ، از كسانى كه مبلغ و منتهاى علمشان همان حيات دنياست ، و افق ديدشان از نيازهاى حيوانيشان فراتر نمىرود ! آرى تا علم ابزارى براى اهداف والاترى نشود جهل است ، و تا سرچشمه نور ايمان و وسيله اى در مسير آن نگردد ضلال است .\r\n\r\n","description":"","footnote":"\r\n( 1 ) اين دعا بدون اشاره به اينكه مربوط به اعمال ماه شعبان است در « مجمع البيان » و بعضى ديگر از تفاسير ، ذيل آيه مورد بحث نيز آمده است .\r\n","page_name":" 534 ","page_number":534},
  {"content":"\r\n\r\n[ سوره النجم ‹ 53 › : آيات 31 تا 32 
  ]\r\nوَ لِلَّه ما فِي السَّماواتِ وَما فِي الأَرْضِ لِيَجْزِيَ الَّذِينَ أَساؤُا بِما عَمِلُوا وَيَجْزِيَ الَّذِينَ أَحْسَنُوا بِالْحُسْنَى ‹ 31 › الَّذِينَ يَجْتَنِبُونَ كَبائِرَ الإِثْمِ وَالْفَواحِشَ إِلَّا اللَّمَمَ إِنَّ رَبَّكَ واسِعُ الْمَغْفِرَةِ هُوَ أَعْلَمُ بِكُمْ إِذْ أَنْشَأَكُمْ مِنَ الأَرْضِ وَإِذْ أَنْتُمْ أَجِنَّةٌ فِي بُطُونِ أُمَّهاتِكُمْ فَلا تُزَكُّوا أَنْفُسَكُمْ هُوَ أَعْلَمُ بِمَنِ اتَّقى ‹ 32 ›\r\n\r\nترجمه :\r\n31 - براى خدا است آنچه در آسمانها و آنچه در زمين است تا بدكاران را به خاطر اعمال بدشان كيفر دهد ، و نيكوكاران را در برابر اعمال نيكشان پاداش .\r\n32 - همانها كه از گناهان كبيره و اعمال زشت ، جز صغيره ، دورى مىكنند ، آمرزش پروردگار تو گسترده است ، او نسبت به شما از همه آگاهتر است ، از آن هنگام كه شما را از زمين آفريد ، و در آن موقع كه به صورت جنينهايى در شكم مادرانتان بوديد ، پس خودستايى نكنيد چرا كه او پرهيزگاران را بهتر مىشناسد .\r\n\r\nتفسير : خودستايى نكنيد ، او شما را بهتر مىشناسد !\r\nاز آنجا كه در آيات گذشته سخن از علم خداوند نسبت به گمراهان و هدايت يافتگان بود ، در آيات مورد بحث در ادامه همين سخن مىافزايد : « براى\r\n","description":"","footnote":"","page_name":" 535 ","page_number":535},
  {"content":"\r\nخداست آنچه در آسمانها و آنچه در زمين است « ( * ( وَلِلَّه ما فِي السَّماواتِ وَما فِي الأَرْضِ ) * ) .\r\nمالكيت مطلقه در عالم هستى از آن او است ، و نيز حاكميت مطلقه از آن او ، و به همين دليل تدبير عالم هستى نيز به دست او است ، و چون چنين است جز او شايسته عبوديت و شفاعت نيست .\r\nهدف بزرگ او از اين آفرينش گسترده اين است كه انسان يعنى گل سرسبد عالم هستى را با برنامه‌هاى تكوينى و تشريعى و تعليم و تربيت انبياء در مسير تكامل پيش برد .\r\nلذا در پايان آيه به عنوان نتيجه اين مالكيت مىفرمايد : « غرض اين است كه بدكاران را به خاطر اعمال بدشان كيفر دهد ، و نيكوكاران را در برابر اعمال نيكشان پاداش » ( * ( لِيَجْزِيَ الَّذِينَ أَساؤُا بِما عَمِلُوا وَيَجْزِيَ الَّذِينَ أَحْسَنُوا بِالْحُسْنَى ) * ) ( 1 ) .\r\nسپس به توصيف اين گروه « نيكوكار » پرداخته ، چنين مىگويد : « آنها كسانى هستند كه از گناهان كبيره و اعمال زشت دورى مىكنند و اگر گناهى از آنها سر زند تنها صغيره است » ( * ( الَّذِينَ يَجْتَنِبُونَ كَبائِرَ الإِثْمِ وَالْفَواحِشَ إِلَّا اللَّمَمَ ) * ) .\r\n« كبائر » جمع كبيره و « اثم » در اصل به معنى عملى است كه انسان را\r\n\r\n","description":"","footnote":"\r\n( 1 ) « لام » در « ليجزى » « لام غايت » است ، بنا بر اين جزا و كيفر غايت و هدف آفرينش است ، هر چند بعضى آن را متعلق به « اعلم » در آيه قبل دانسته ، و جمله « * ( وَلِلَّه ما فِي السَّماواتِ وَما فِي الأَرْضِ ) * » را معترضه مىدانند ، ولى اين احتمال بعيد به نظر مىرسد .\r\n","page_name":" 536 ","page_number":536},
  {"content":"\r\nاز خير و ثواب دور مىكند ، لذا معمولا به گناهان اطلاق مىشود .\r\n« لمم » ( بر وزن قلم ) به گفته « راغب » در « مفردات » به معنى نزديك شدن به گناه است ، و از گناهان صغيره نيز تعبير به لمم مىشود ، اين واژه در اصل از ماده « المام » گرفته شده كه به معنى نزديك شدن به چيزى بدون انجام آن است و گاه به اشياء قليل و كم نيز اطلاق شده است ( اطلاق آن بر گناه صغيره نيز به همين جهت است ) .\r\nمفسران نيز تفسيرهايى در همين حدود براى « لمم » ذكر كرده‌اند ، بعضى آن را به « گناه صغيره » ، و بعضى به « نيت معصيت بدون انجام آن » ، و بعضى به « معاصى كم اهميت » تفسير كرده‌اند .\r\nگاه نيز گفته شده است كه « لمم » هر گونه گناه را اعم از صغيره و كبيره شامل مىشود مشروط بر اينكه عادت نشده باشد ، و گاه گاه اتفاق بيفتد ، و انسان متذكر گردد و توبه كند .\r\nدر روايات اسلامى نيز تفسيرهاى گوناگونى براى اين واژه آمده است ، در حديثى از امام صادق مىخوانيم كه در تفسير اين آيه فرمود :\r\nهو الذنب يلم به الرجل فيمكث ما شاء اللَّه ، ثم يلم به بعد :\r\n« منظور گناهى است كه انسان به سراغ آن مىرود سپس مدتى از گناه خوددارى كرده بار ديگر به آن آلوده مىشود » ( و هرگز كار هميشگى او نيست ) ( 1 ) .\r\nدر حديث ديگرى نيز از همان امام ع مىخوانيم :\r\nاللمم الرجل يلم به الذنب فيستغفر اللَّه منه :\r\n« لمم آن است كه انسان به سراغ گناهى رود سپس از آن استغفار كند » ( 2 ) .\r\nروايات ديگرى نيز به همين معنى نقل شده است .\r\n\r\n","description":"","footnote":"\r\n( 1 و 2 ) كافى جلد دوم كتاب الايمان و الكفر باب اللمم ( صفحه 320 ) .\r\n","page_name":" 537 ","page_number":537},
  {"content":"\r\nقرائن موجود در آيه نيز گواهى مىدهد كه « لمم » به معنى گناهانى است كه احيانا از انسان سر مىزند ، سپس متوجه مىشود و آن را ترك مىگويد ، زيرا استثناء « لمم » از « كبائر » ( با توجه به اينكه ظاهر استثناء ، استثناء متصل است ) گواهى است بر اين معنا .\r\nبعلاوه در جمله بعد قرآن مىگويد : « آمرزش پروردگار تو گسترده است » ( * ( إِنَّ رَبَّكَ واسِعُ الْمَغْفِرَةِ ) * ) .\r\nاين نيز دليلى است بر اينكه گناهى از او سر زده كه نياز به غفران پروردگار دارد ، نه تنها قصد و نيت و نزديك شدن به گناه بى آنكه آن را مرتكب شده باشد .\r\nبه هر حال منظور اين است كه نيكوكاران ممكن است لغزشى داشته باشند ، ولى گناه بر خلاف طبع و سجيه آنهاست ، روح و قلب آنها همواره پاك است و آلودگيها جنبه عرضى دارد ، و لذا به محض ارتكاب گناه پشيمان مىشوند و از خدا تقاضاى بخشش مىكنند ، چنان كه در آيه 201 اعراف مىخوانيم :\r\nإِنَّ الَّذِينَ اتَّقَوْا إِذا مَسَّهُمْ طائِفٌ مِنَ الشَّيْطانِ تَذَكَّرُوا فَإِذا هُمْ مُبْصِرُونَ :\r\n« پرهيزگاران هنگامى كه گرفتار وسوسه‌هاى شيطانى كه پيرامون وجود آنها در گردش است مىشوند به ياد خدا مىافتند و بينا مىگردند ( و توبه مىكنند ) » .\r\nنظير همين معنى در آيه 135 سوره « آل عمران » نيز آمده است كه در توصيف « متقين » و « محسنين » مىفرمايد : وَالَّذِينَ إِذا فَعَلُوا فاحِشَةً أَوْ ظَلَمُوا أَنْفُسَهُمْ ذَكَرُوا اللَّه فَاسْتَغْفَرُوا لِذُنُوبِهِمْ : « آنها كسانى هستند كه وقتى مرتكب عمل زشتى شوند ، يا به خود ستمى كنند به ياد خدا مىافتند و براى گناهانشان آمرزش مىطلبند » .\r\nاينها همه گواه بر تفسيرى است كه براى « لمم » گفته شد .\r\nدر اينجا با حديث ديگرى از امام صادق ع اين بحث را پايان مىدهيم\r\n","description":"","footnote":"","page_name":" 538 ","page_number":538},
  {"content":"\r\nكه در پاسخ سؤال از تفسير آيه مورد بحث فرمود :\r\nاللمام العبد الذى يلم بالذنب بعد الذنب ليس من سليقته ، اى من طبيعته :\r\n« انجام دهنده لمم بنده اى است كه گاه گناه از او سر مىزند ولى طبيعت او نيست » ( 1 ) .\r\nدر دنباله آيه براى تاكيد عدالت پروردگار ، در مساله پاداش و كيفر از علم بى پايان او كه همه بندگان و اعمالشان را فرا مىگيرد سخن مىگويد ، و مىفرمايد : « او نسبت به شما از همه آگاهتر است ، از آن هنگام كه شما را از زمين آفريد ، و در آن موقع كه به صورت جنينهايى در شكم مادرانتان بوديد » ( * ( هُوَ أَعْلَمُ بِكُمْ إِذْ أَنْشَأَكُمْ مِنَ الأَرْضِ وَإِذْ أَنْتُمْ أَجِنَّةٌ فِي بُطُونِ أُمَّهاتِكُمْ ) * ) ( 2 ) .\r\nآفرينش انسان از زمين يا به اعتبار خلقت نخستين او از طريق حضرت آدم است كه از خاك آفريده شده ، و يا به اعتبار اين است كه تمام مواد تشكيل دهنده وجود انسان از زمين گرفته شده ، كه از طريق تغذيه در تركيببندى نطفه ، و سپس در مراحل پرورش جنين مؤثر است ، و در هر حال هدف اين است كه خداوند از همان زمان كه ذرات وجود شما در لابلاى خاكهاى زمين بود و از آن روز كه نطفه ناچيزى در رحم مادر در درون پرده‌هاى ظلمانى رحم بوديد از تمام جزئيات وجود شما آگاه بوده است ، با اين حال چگونه ممكن است از اعمال شما بى خبر باشد ؟ ! اين تعبير ضمنا مقدمه اى است براى سخن بعد كه مىفرمايد : « پس خودستايى نكنيد ، و از پاك بودن خود سخن مگوييد ، چرا كه او پرهيزگاران را از همه بهتر مىشناسد » ( * ( فَلا تُزَكُّوا أَنْفُسَكُمْ هُوَ أَعْلَمُ بِمَنِ اتَّقى ) * ) .\r\nنه نيازى به معرفى شما دارد ، و نه شرح اعمال نيكتان ، او هم از اعمال شما آگاه است ، و هم از ميزان خلوص نيتتان ، و حتى شما را از خودتان بهتر\r\n\r\n","description":"","footnote":"\r\n( 1 ) « كافى » جلد 2 باب لمم صفحه 321 .\r\n( 2 ) « اجنة » جمع « جنين » به معنى فرزندى است كه در شكم مادر است .\r\n","page_name":" 539 ","page_number":539},
  {"content":"\r\nمىشناسد ، و از صفات درونى و اعمال برونى به خوبى آگاه است .\r\nبعضى از مفسران گفته‌اند اين آيه در مورد گروهى نازل شد كه بعد از انجام نماز و روزه در مقام مدح خويش بر مىآمدند و مىگفتند : نماز ما چنين بود ، و روزه ما چنان ! آيه فوق نازل شد و آنها را از اين كار نهى كرد ( 1 ) .\r\n\r\nنكته‌ها :\r\n\r\n1 - علم بى پايان خدا\r\nباز در اين آيات به مساله علم خدا و وسعت بى انتهاى آن اشاره شده ، ولى تعبير تعبير تازه اى است ، چرا كه روى دو نكته تكيه مىكند كه از خفىترين و پيچيده ترين حالات انسان است : حالت آفرينش انسان از خاك كه هنوز عقول دانشمندان در آن حيران است ، كه چگونه ممكن است موجود زنده اى از موجود بى جان به وجود آيد ؟ قطعا چنين امرى در گذشته واقع شده خواه در مورد انسان يا جانداران ديگر ، ولى تحت چه شرائطى معلوم نيست ، آن قدر اين مساله پيچيده و مرموز است كه تا كنون اسرار آن از علم و دانش بشر مكتوم مانده .\r\nديگر مساله تحولات اسرارآميز وجود انسان در دوران جنينى است كه آن نيز از مرموزترين كيفيات خلقت انسان است ، هر چند شبحى از آن براى علم و دانش بشر كشف شده ، اما هنوز مسائل اسرارآميز و سؤالات بدون پاسخ در باره جنين كم نيست .\r\nكسى كه در اين دو حالت از تمام اسرار وجود انسان و تحولات و تغييرات آن آگاه است و او را هدايت و رهبرى و تربيت مىكند چگونه ممكن است از\r\n\r\n","description":"","footnote":"\r\n( 1 ) « روح المعانى » جلد 7 صفه 55 .\r\n","page_name":" 540 ","page_number":540},
  {"content":"\r\nاعمال و افعال او با خبر نباشد ، و جزاى هر كدام را به اندازه لازم ندهد ؟\r\nپس اين علم بى پايان پشتوانه عدالت مطلقه او است .\r\n\r\n2 - « كبائر الاثم » چيست ؟\r\nدر مورد گناهان كبيره كه در چند آيه قرآن به آن اشاره شده ( 1 ) مفسران از يك سو ، و فقهاء و محدثان از سوى ديگر سخن بسيار گفته‌اند .\r\nبعضى همه گناهان را كبيره مىدانند ، چون در برابر خداوند بزرگ هر گناهى بزرگ است .\r\nدر حالى كه بعضى ديگر « كبيره » و « صغيره » را امر نسبى تلقى كرده ، و هر گناهى را نسبت به گناه مهمتر صغيره مىدانند ، و نسبت به گناه كوچكتر كبيره .\r\nجمعى نيز معيار در كبيره بودن را وعده عذاب الهى نسبت به آن در متن قرآن دانسته‌اند .\r\nگاه نيز گفته شده كه « گناه كبيره » هر گناهى است كه حد شرعى در مورد آن جارى مىگردد .\r\nولى از همه بهتر اينكه گفته شود با توجه به اينكه تعبير به « كبيره » دليل بر عظمت گناه است هر گناهى كه يكى از شرائط زير را داشته باشد كبيره محسوب مىشود :\r\nالف - گناهانى كه خداوند وعده عذاب در باره آن داده است .\r\nب - گناهانى كه در نظر اهل شرع و لسان روايات با عظمت ياد شده .\r\nج - گناهانى كه در منابع شرعى بزرگتر از گناهى شمرده شده كه جزء كبائر است .\r\n\r\n","description":"","footnote":"\r\n( 1 ) نساء آيه 31 و شورى آيه 37 - و آيات مورد بحث .\r\n","page_name":" 541 ","page_number":541},
  {"content":"\r\nد - و بالآخره گناهانى كه در روايات معتبر تصريح به كبيره بودن آن شده است .\r\nدر روايات اسلامى تعداد كبائر مختلف ذكر شده ، در بعضى تعداد آنها هفت گناه ( قتل نفس ، عقوق والدين ، رباخوارى ، بازگشت به دار الكفر بعد از هجرت ، نسبت زنا به زنان پاكدامن دادن ، خوردن مال يتيم و فرار از جهاد ) ( 1 ) .\r\nو در بعضى ديگر تعداد آن هفت گناه شمرده شده با اين تفاوت كه بجاى عقوق والدين « كلما اوجب اللَّه عليه النار » ( آنچه خداوند دوزخ را براى آن واجب كرده ) ذكر شده است .\r\nدر بعضى ديگر تعداد آنها ده گناه ، و در بعضى نوزده گناه ، و در بعضى تعداد بسيار بيشترى ديده مىشود ( 2 ) .\r\nاين تفاوت در شمارش تعداد كبائر به خاطر آن است كه همه گناهان كبيره نيز يكسان نيست ، بلكه بعضى از اهميت بيشترى برخوردار است ، و به تعبير ديگر « اكبر الكبائر » است ، بنا بر اين تضادى در ميان آنها وجود ندارد .\r\n\r\n3 - خودستايى و تزكيه نفس\r\nزشتى اين كار تا حدى است كه اين مطلب به صورت يك ضرب المثل درآمده كه تزكية المرء نفسه قبيحه : « خودستايى زشت و ناپسند است » .\r\nسرچشمه اصلى اين عمل ناپسند عدم شناخت خويشتن است چرا كه اگر انسان خود را به خوبى بشناسد كوچكى خود را در برابر عظمت پروردگار ،\r\n\r\n","description":"","footnote":"\r\n( 1 ) « وسائل » جلد 11 « ابواب جهاد النفس » باب 46 حديث 1 .\r\n( 2 ) براى توضيح بيشتر به مدرك فوق ( باب 46 از ابواب جهاد النفس ) مراجعه شود ، در آنجا 37 حديث در مورد تعيين كبائر ذكر شده است .\r\n","page_name":" 542 ","page_number":542},
  {"content":"\r\nو ناچيز بودن اعمالش را در برابر مسئليتهاى سنگينى كه بر عهده دارد ، و نعمتهاى عظيمى را كه خدا به او بخشيده بداند هرگز گام در جاده خودستايى نخواهد گذاشت غرور و غفلت و خود برتربينى و تفكرات جاهلى نيز انگيزه‌هاى ديگرى براى اين كار زشت است .\r\nخودستايى از آنجا كه بيانگر اعتقاد انسان به كمال خويشتن است مايه عقبماندگى او است ، چرا كه رمز تكامل « اعتراف به تقصير » و قبول وجود نقصها و ضعفها است .\r\nبه همين دليل اولياى خدا هميشه معترف به تقصير خود در برابر وظائف الهى ، بودند ، و مردم را از خودستايى و بزرگ شمردن اعمال خويش نهى مىكردند .\r\nدر حديثى از امام باقر ع در تفسير آيه مورد بحث ( فلا تزكوا انفسكم ) آمده است :\r\nلا يفتخر احدكم بكثرة صلاته و صيامه و زكاته و نسكه ، لان اللَّه عز و جل اعلم به من اتقى\r\n« هيچ كس از شما نبايد به فزونى نماز و روزه و زكات و مناسك حج و عمره افتخار كند زيرا خداوند پرهيزگاران شما را از همه بهتر مىشناسد » ( 1 ) .\r\nامير مؤمنان على ع در يكى از نامه هايى كه براى معاويه نوشته ، و مسائل بسيار مهمى را در آن ياد آورى كرده ، مىفرمايد :\r\nو لو لا ما نهى اللَّه عنه من تزكية المرء نفسه لذكر ذاكر فضائل جمة ، تعرفها قلوب المؤمنين ، و لا تمجها آذان السامعين :\r\n« اگر نه اين بود كه خداوند از خودستايى نهى كرده ، گوينده ، فضائل فراوانى را بر مىشمرد كه دلهاى آگاه مؤمنان با آن آشناست ، و گوشهاى شنوندگان از شنيدنش ابا ندارد » ( منظور از گوينده خود امام ع\r\n\r\n","description":"","footnote":"\r\n( 1 ) « نور الثقلين » جلد 5 صفحه 165 .\r\n","page_name":" 543 ","page_number":543},
  {"content":"\r\nاست ) ( 1 ) .\r\nدر اين زمينه بحث مشروحى در جلد سوم ذيل آيه 49 سوره نساء نيز آمده است ( صفحه 413 به بعد ) .\r\nناگفته نماند كه گاه ضرورتهايى ايجاب مىكند كه انسان خود را با تمام امتيازاتى كه دارد معرفى كند ، چرا كه بدون آن هدفهاى مقدسى پايمال مىگردد ، ميان اين گونه سخنان ، با خودستايى و تزكيه نفس تفاوت بسيار است .\r\nنمونه اين سخن خطبه امام سجاد ع در مسجد شام است ، در آن هنگام كه مىخواهد خود و خاندانش را به مردم شام معرفى كند ، تا توطئه بنى اميه در زمينه خارجى بودن شهيدان كربلا عقيم گردد ، و نقشه‌هاى شيطانى آنها نقش بر آب شود .\r\nدر روايتى از امام صادق ع نيز مىخوانيم هنگامى كه از مساله ستايش خويشتن سؤال كردند فرمود : « گاه به خاطر ضرورتهايى لازم مىشود » سپس به دو مورد از سخنان انبيا كه در قرآن آمده است استدلال كرد : نخست يوسف كه به عزيز مصر پيشنهاد كرد او را خزانه دار كشور مصر كند ، و افزود : « إِنِّي حَفِيظٌ عَلِيمٌ » : « من نگاهبان آگاهى هستم » و ديگرى در مورد پيامبر بزرگ خدا « هود » كه قوم خود را مخاطب ساخته گفت : أَنَا لَكُمْ ناصِحٌ أَمِينٌ : « من براى شما خيرخواه امينى مىباشم » .\r\n\r\n","description":"","footnote":"\r\n( 1 ) « نهج البلاغه » نامه 28 .\r\n","page_name":" 544 ","page_number":544},
  {"content":"\r\n\r\n[ سوره النجم ‹ 53 › : آيات 33 تا 41 
  ]\r\nأَ فَرَأَيْتَ الَّذِي تَوَلَّى ‹ 33 › وَأَعْطى قَلِيلًا وَأَكْدى ‹ 34 › أَ عِنْدَه عِلْمُ الْغَيْبِ فَهُوَ يَرى ‹ 35 › أَمْ لَمْ يُنَبَّأْ بِما فِي صُحُفِ مُوسى ‹ 36 › وَإِبْراهِيمَ الَّذِي وَفَّى ‹ 37 ›\r\nأَلَّا تَزِرُ وازِرَةٌ وِزْرَ أُخْرى ‹ 38 › وَأَنْ لَيْسَ لِلإِنْسانِ إِلَّا ما سَعى ‹ 39 › وَأَنَّ سَعْيَه سَوْفَ يُرى ‹ 40 › ثُمَّ يُجْزاه الْجَزاءَ الأَوْفى ‹ 41 ›\r\n\r\nترجمه :\r\n33 - آيا آن كس را كه از اسلام ( يا انفاق ) روى گردان شد مشاهده كردى ؟ ! 34 - و كمى عطا كرد و از بيشتر امساك نمود .\r\n35 - آيا نزد او علم غيب است و مىبيند ( كه ديگران مىتوانند گناهان او را بر دوش گيرند ) .\r\n36 - يا از آنچه در كتب موسى نازل گرديده با خبر نشده است ؟\r\n","description":"","footnote":"","page_name":" 545 ","page_number":545},
  {"content":"\r\n37 - و در كتب ابراهيم همان كسى كه وظيفه خود را به طور كامل ادا كرد .\r\n38 - كه هيچكس بار گناه ديگرى را بر دوش نمىگيرد .\r\n39 - و اينكه براى انسان بهره اى جز سعى و كوشش او نيست .\r\n40 - و اينكه سعيش به زودى ديده مىشود ( و به نتيجه اش مىرسد ) .\r\n41 - سپس به او جزاى كافى داده خواهد شد .\r\n\r\nشان نزول :\r\nغالب مفسران براى آيات فوق شان نزولى نقل كرده‌اند ولى اين شان نزولها هماهنگ نيست آنچه بيشتر در ميان آنها معروف است دو شان نزول زير است :\r\n1 - اين آيات ناظر به ماجراى عثمان است ، او اموال فراوانى داشت و از اموال خود انفاق مىكرد ، يكى از بستگان او بنام « عبد اللَّه بن سعد » گفت :\r\nاگر به اين وضع ادامه دهى چيزى براى تو باقى نمىماند ، عثمان گفت : من گناهانى دارم كه مىخواهم به اين وسيله رضا و عفو الهى را جلب كنم ، « عبد اللَّه » گفت : اگر شتر سواريت را با جهازش به من دهى من تمام گناهانت را به گردن مىگيرم ! عثمان چنين كرد ، و بر اين قرارداد گواه گرفت ، و بعد از آن از انفاق خوددارى كرد ( آيات فوق نازل شد و اين كار را شديدا نكوهش كرد ، و اين حقيقت را روشن ساخت كه هيچكس نمىتواند بار گناه ديگرى را بر دوش گيرد و نتيجه سعى و تلاش هر كس به خود او مىرسد ) ( 1 ) .\r\n2 - آيه در باره « وليد بن مغيره » است ، او به سوى پيامبر ص آمد و به اسلام نزديك شد ، بعضى از مشركان او را سرزنش كرده ، گفتند : آئين بزرگان\r\n\r\n","description":"","footnote":"\r\n( 1 ) اين شان نزول را « طبرسى » در « مجمع البيان » آورده ، و مفسران ديگر مانند « زمخشرى » در « كشاف » و « فخر رازى » در « تفسير كبير » نيز آورده‌اند ، « طبرسى » بعد از نقل آن مىافزايد : اين شان نزول از ابن عباس و سدى و كلبى و جماعتى از مفسران نقل شده است .\r\n","page_name":" 546 ","page_number":546},
  {"content":"\r\nما را رها كردى ، آنها را گمراه شمردى ، و گمان كردى آنها در آتش دوزخند ! او گفت : راستى من از عذاب خدا مىترسم ! ، شخص سرزنش كننده گفت :\r\nاگر چيزى از اموالت را به من دهى و به سوى شرك بازگردى من عذاب تو را بر گردن مىگيرم ! وليد بن مغيره اين كار را كرد ، ولى مالى را كه بنا بود بپردازد جز قسمت كمى از آن را نپرداخت ! آيه فوق نازل شد و وليد را بر روى گرداندن از ايمان نكوهش كرد ( 1 ) .\r\n\r\nتفسير : هر كس مسئول اعمال خويش است\r\nدر آيات گذشته سخن از اين بود كه خداوند بدكاران را در برابر اعمال بدشان كيفر مىدهد و نيكوكاران را پاداش ، چون ممكن است بعضى تصور كنند مىشود كسى را به گناه ديگرى كيفر داد ، يا گناه ديگرى را بر گردن گرفت آيات در مقام نفى اين توهم برآمده ، و اين اصل مهم اسلامى را كه نتيجه اعمال هر كس فقط به خود او باز مىگردد تشريح مىكند :\r\nنخست مىفرمايد : « آيا آن كس را كه از اسلام ( يا از انفاق ) روى گرداند مشاهده كردى » ؟ ! ( * ( أَ فَرَأَيْتَ الَّذِي تَوَلَّى ) * ) .\r\n« و كمى مال داد و از انفاق ( يا از پرداخت مال بيشتر ) امساك كرد » ( به گمان اينكه ديگرى مىتواند بار گناهان او را بر دوش گيرد )\r\n\r\n","description":"","footnote":"\r\n( 1 ) اين شان نزول را نيز « مجمع البيان » و « قرطبى » و « روح البيان » و « روح المعانى » و بعضى ديگر از تفاسير نقل كرده‌اند .\r\n","page_name":" 547 ","page_number":547},
  {"content":"\r\n* ( ( وَأَعْطى قَلِيلًا وَأَكْدى ) ) * ( 1 ) .\r\n« آيا او علم غيب دارد ، و مىبيند كه ديگران مىتوانند گناهان او را به دوش گيرند ) ؟ ! ( * ( أَ عِنْدَه عِلْمُ الْغَيْبِ فَهُوَ يَرى ) * ) .\r\nچه كسى از قيامت آمده و براى آنها خبر آورده است كه افراد مىتوانند رشوه گيرند و گناه ديگران را بر گردن نهند ؟ ! يا چه كسى از سوى خدا آمده و به آنها خبر داده است كه خدا به اين معامله راضى است ؟ ! جز اين است كه اوهامى را به هم بافته‌اند ، و براى فرار از زير بار مسئوليتها خود را در تار و پود اين اوهام گرفتار ساخته‌اند ؟ ! بعد از اين اعتراض شديد قرآن به بيان يك اصل كلى كه در ساير آئينهاى آسمانى نيز بوده است ، پرداخته ، چنين مىگويد : آيا كسى كه با اين وعده‌هاى خيالى دست از انفاق ( يا ايمان ) برداشته ، و مىخواهد خود را با پرداختن مختصر مالى از كيفر الهى رهايى بخشد ، « از آنچه در كتب موسى نازل گرديده با خبر نشده است » ؟ ! ( * ( أَمْ لَمْ يُنَبَّأْ بِما فِي صُحُفِ مُوسى ) * ) .\r\n« و همچنين آنچه در كتاب ابراهيم نازل شده ، همان ابراهيم كه وظيفه خود را به طور كامل ادا كرد » ( * ( وَإِبْراهِيمَ الَّذِي وَفَّى ) * ) ( 2 ) .\r\nهمان پيامبر بزرگى كه به تمام عهد و پيمانهاى الهى وفا كرد ، حق رسالت او را ادا نمود ، و براى تبليغ آئين او از هيچ مشكل و تهديد و آزارى نهراسيد ،\r\n\r\n","description":"","footnote":"\r\n( 1 ) « اكدى » در اصل از « كديه » ( بر وزن حجره ) به معنى سختى و صلابت زمين است ، سپس در مورد افراد ممسك و بخيل به كار رفته .\r\n( 2 ) « وفى » از ماده « توفيه » به معنى بذل و اداى كامل است .\r\n","page_name":" 548 ","page_number":548},
  {"content":"\r\nهمان كسى كه در بوته امتحانات مختلف قرار گرفت ، و حتى فرزندش را به فرمان خدا به قربانگاه برد و كارد بر گلوى او گذارد ، و از تمام اين امتحانات سربلند و سرفراز بيرون آمد و مقام والاى رهبرى خلق را به او عطا فرمود چنان كه در آيه 124 سوره بقره مىخوانيم : وَإِذِ ابْتَلى إِبْراهِيمَ رَبُّه بِكَلِماتٍ فَأَتَمَّهُنَّ قالَ إِنِّي جاعِلُكَ لِلنَّاسِ إِماماً : « به خاطر بياور زمانى را كه خداوند ابراهيم را با دستوراتى آزمود ، و او از عهده همه اين امتحانات برآمد و آنها را تكميل كرد و خداوند به او فرمود من تو را پيشواى مردم قرار دادم » .\r\nبعضى از مفسران در توضيح اين آيه گفته‌اند بذل نفسه للنيران ، و قلبه للرحمن و ولده للقربان و ما له للاخوان : « ابراهيم در راه خدا تن را به آتش سپرد و قلبش را به خدا ، و فرزندش را به قربانى ، و اموالش را به برادران و ياران » ( 1 ) .\r\n« آيا با خبر نشده است كه در تمام اين كتب آسمانى اين حكم نازل شده كه هيچكس بار گناه ديگرى را بر دوش نمىكشد » ؟ ! ( * ( أَلَّا تَزِرُ وازِرَةٌ وِزْرَ أُخْرى ) * ) .\r\n« وزر » در اصل از « وزر » ( بر وزن خطر ) گرفته شده كه به معنى پناهگاههاى كوهستانى است ، سپس واژه « وزر » به بارهاى سنگين اطلاق گرديده به خاطر شباهتى كه با سنگهاى عظيم كوه دارد ، و بعد از آن به گناه نيز اطلاق شده چرا كه بار سنگينى بر دوش انسان مىنهد .\r\nمنظور از « وازره » انسانى است كه تحمل وزر مىكند ( 2 ) .\r\n\r\n","description":"","footnote":"\r\n( 1 ) « روح البيان » جلد 9 صفحه 246 .\r\n( 2 ) مؤنث بودن « وازره » به خاطر اين است كه وصف براى « نفس » است كه محذوف شده ، و همچنين مؤنث بودن اخرى .\r\n","page_name":" 549 ","page_number":549},
  {"content":"\r\nسپس براى توضيح بيشتر مىافزايد : « آيا خبر ندارد كه در اين كتب آسمانى آمده است براى انسان بهره اى جز سعى و كوشش او نيست » ؟ ! ( * ( وَأَنْ لَيْسَ لِلإِنْسانِ إِلَّا ما سَعى ) * ) ( 1 ) .\r\n« سعى » در اصل به معنى راه رفتن سريع است كه به مرحله دويدن نرسيده ، ولى غالبا به معنى تلاش و كوشش به كار مىرود ، چرا كه به هنگام تلاش و كوشش در كارها انسان حركات سريعى انجام مىدهد ، خواه كار خير باشد يا شر .\r\nجالب اينكه نمىفرمايد : بهره انسان كارى است كه انجام داده ، بلكه مىفرمايد تلاشى است كه از او حاصل شده است ، اشاره به اينكه مهم تلاش و كوشش است هر چند انسان احيانا به مقصد و مقصودش نرسد كه اگر نيتش خير باشد خدا پاداش خير به او مىدهد ، چرا كه او خريدار نيتها و اراده هاست ، نه فقط كارهاى انجام شده ! « و آيا خبر ندارد كه سعى و كوشش او به زودى ديده مىشود » ؟ ! ( * ( وَأَنَّ سَعْيَه سَوْفَ يُرى ) * ) .\r\nنه تنها نتيجه‌هاى اين سعى و تلاش ، چه در مسير خير باشد يا شر ، بلكه خود اعمال او ، در آن روز در برابرش آشكار مىشود ، همانگونه كه در جاى ديگر مىفرمايد : يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً : « روزى كه هر كس اعمال نيكى را كه انجام داده حاضر مىبيند » ( آل عمران - 30 ) .\r\nو نيز در باره مشاهده اعمال نيك و بد در قيامت در سوره زلزال آيه 7 و 8\r\n\r\n","description":"","footnote":"\r\n( 1 ) « ما » در « ما سعى » مصدريه است .\r\n","page_name":" 550 ","page_number":550},
  {"content":"\r\nمىخوانيم : « فَمَنْ يَعْمَلْ مِثْقالَ ذَرَّةٍ خَيْراً يَرَه وَمَنْ يَعْمَلْ مِثْقالَ ذَرَّةٍ شَرًّا يَرَه » : « هر كس به قدر سنگينى ذره‌اى كار خير كرده باشد آن را مىبيند ، و هر كس به اندازه سنگينى ذره‌اى كار بد كرده باشد آن را خواهد ديد » ! « سپس در برابر عملش به او جزاى كافى داده مىشود » ( * ( ثُمَّ يُجْزاه الْجَزاءَ الأَوْفى ) * ) ( 1 ) .\r\nمنظور از « جزاء أوفى » جزائى است كه درست به اندازه عمل باشد ، البته اين منافات با تفضل الهى در مورد اعمال نيك به ده برابر ، يا صدها ، و هزاران برابر ندارد ، و اينكه بعضى از مفسران « جزاء اوفى » را به معنى پاداش بيشتر در مورد حسنات گرفته‌اند صحيح به نظر نمىرسد زيرا اين آيه گناهان را نيز شامل مىشود ، بلكه گفتگوى اصلى آيه در مورد وزر و گناه است ( دقت كنيد ) .\r\n\r\nنكته‌ها :\r\n\r\n1 - سه اصل مهم اسلامى\r\nدر آيات فوق اشاره به سه اصل از اصول مسلم اسلامى آمده ، كه در كتب\r\n\r\n","description":"","footnote":"\r\n( 1 ) نائب فاعل « يجزى » ضميرى است كه به « انسان » باز مىگردد ، و ضمير متصل به آن به « عمل » برمىگردد با حذف حرف جر ، و در تقدير چنين بوده : ثم يجزى الانسان بعمله ( او على عمله ) الجزاء الاوفى « زمخشرى » در « كشاف » مىگويد :\r\n« ممكن است حرف جر در تقدير نباشد ، زيرا » يجزى العبد سعيه « گفته مىشود » ( ولى بايد توجه داشت كه معمولا « جزاه اللَّه على عمله » گفته مىشود ، « جزاه اللَّه عمله » نادر است ) و تعبير « الجزاء الاوفى » مىتواند مفعول ديگرى براى « يجزى » باشد يا مفعول مطلق .\r\n","page_name":" 551 ","page_number":551},
  {"content":"\r\nآسمانى پيشين نيز به عنوان اصول مسلمى شناخته شده است :\r\nالف - هر كس مسئول گناهان خويش است .\r\nب - بهره هر كس در آخرت همان سعى و كوشش او است .\r\nج - خداوند به هر كس در برابر عملش جزاى كامل مىدهد .\r\nو به اين وسيله قرآن خط بطلان بر بسيارى از اوهام و خرافات كه عوام مردم دارند ، و يا احيانا در بعضى از مذاهب به صورت يك عقيده درآمده است مىكشد .\r\nقرآن از اين طريق نه تنها عقيده مشركان عرب را در زمان جاهليت كه معتقد بودند يك انسان مىتواند گناهان ديگرى را بر عهده گيرد نفى مىكند ، بلكه قلم سرخ بر اعتقاد معروفى كه ميان مسيحيان رائج بوده و هست مىكشد كه مىگويند : خداوند فرزندش مسيح را به دنيا فرستاد تا بالاى دار رود ، و زجر و شكنجه بيند و بار گناه گنهكاران را بر دوش كشد ! همچنين اعمال زشت گروهى از كشيشان را كه در قرون وسطى مغفرت - نامه و اوراق استحقاق بهشت را مىفروختند ، و امروز هم به مساله گناه بخشى ادامه مىدهند ، محكوم مىنمايد .\r\nمنطق عقل نيز همين را اقتضا مىكند كه « هر كسى مسئول اعمال خويش ، و منتفع به اعمال خويش باشد » .\r\nاين اعتقاد اسلامى سبب مىشود كه انسان بجاى پناه بردن به خرافات ، و يا گناه خويش را به گردن اين و آن افكندن ، به سراغ سعى و تلاش و كوشش در اعمال خير برود ، و از گناه بپرهيزد ، و هر گاه لغزشى براى او رخ داد و خطايى دامان او را گرفت برگردد و توبه كند و جبران نمايد .\r\nتاثير تربيتى اين عقيده در انسانها كاملا روشن و غير قابل انكار است ، همانگونه كه اثر مخرب آن عقائد جاهلى نيز بر كسى پوشيده نيست .\r\n","description":"","footnote":"","page_name":" 552 ","page_number":552},
  {"content":"\r\nدرست است كه اين آيات ناظر به سعى و تلاش براى آخرت و مشاهده پاداش آن در سراى ديگر است ، ولى ملاك و معيار اصلى آن ، دنيا را نيز در بر مىگيرد به اين معنى كه افراد با ايمان نبايد در انتظار ديگران بنشينند كه براى آنها كار كنند ، و مشكلات جامعه آنها را حل نمايند . بلكه خود دامن همت به كمر زده به سعى و تلاش و كوشش برخيزند .\r\nاز اين آيات يك اصل حقوقى نيز در مسائل جزائى نيز استفاده مىشود كه هميشه كيفرها دامان گنهكاران واقعى را مىگيرد و كسى نمىتواند كيفر ديگرى را به ذمه بگيرد .\r\n\r\n2 - سوء استفاده از مفاد آيه\r\nچنان كه گفتيم اين آيات به قرينه آيات قبل و بعد ، ناظر به تلاشهاى انسان براى امور آخرت است ، ولى با اينحال چون بر اساس يك حكم مسلم عقلى است مىتوان نتيجه آن را تعميم داد و تلاشهاى دنيا را نيز مشمول آن دانست ، و همچنين پاداشها و كيفرهاى دنيوى را .\r\nاما اين به آن معنى نيست كه بعضى از كسانى كه تحت تاثير مكتبهاى سوسياليستى قرار گرفته‌اند به آن استناد جسته بگويند مفهوم آيه اين است كه مالكيت تنها از طريق كار حاصل مىشود و بر قانون ارث و مضاربه و اجاره و مانند آن خط بطلان كشند .\r\nعجب اينكه آنها دم از اسلام مىزنند و به آيات قرآن نيز استدلال مىكنند در حالى كه مساله ارث از اصول قطعى اسلام است و همچنين زكات و خمس ، در حالى كه نه وارث تلاش و كوششى براى اموال مورث خود انجام داده و نه مستحقين خمس و زكات ، و نه در موارد وصايا و نذر و مانند آن ، در حالى كه همه\r\n","description":"","footnote":"","page_name":" 553 ","page_number":553},
  {"content":"\r\nاين امور در قرآن مجيد آمده است .\r\nو به تعبير ديگر اين يك اصل است ، ولى غالبا در برابر هر اصل استثناء وجود دارد ، فى المثل ارث بردن « فرزند » از « پدر » يك اصل است ، اما هر گاه پسر قاتل پدر باشد و يا از اسلام بيرون رود از ارث ممنوع خواهد شد .\r\nهمچنين رسيدن نتيجه تلاش هر كس به او ، يك اصل است اما مانعى ندارد كه طبق قرارداد اجاره كه يكى از اصول قرآنى است ( 1 ) آن را در برابر چيزى كه مورد رضاى طرفين است واگذار كند ، يا از طريق وصيت و نذر كه آن نيز در قرآن است به ديگرى منتقل سازد .\r\n\r\n3 - پاسخ به چند سؤال\r\nدر اينجا سؤالاتى مطرح است كه بايد به آن پاسخ داد :\r\nنخست اينكه اگر بهره هر كس در قيامت تنها حاصل سعى او است ، پس « شفاعت » چه معنى دارد ؟\r\nديگر اينكه در آيه 21 سوره طور در مورد بهشتيان مىخوانيم : أَلْحَقْنا بِهِمْ ذُرِّيَّتَهُمْ : « ما فرزندان آنها را نيز به آنها ملحق مىسازيم » در حالى كه « ذريه » تلاشى در اين راه نكرده‌اند .\r\nاز اين گذشته در روايات اسلامى آمده كه هر گاه كسى اعمال خيرى انجام دهد ، نتيجه او به فرزندان او مىرسد .\r\nپاسخ همه اين سؤالات يك جمله است و آن اينكه : قرآن مىگويد :\r\nانسان بيش از سعى و كوشش خود حق ندارد ، ولى اين مانع از آن نخواهد بود كه از طريق لطف و تفضل پروردگار ، نعمتهايى به افراد لايق داده شود ،\r\n\r\n","description":"","footnote":"\r\n( 1 ) اين اصل در داستان موسى و شعيب در سوره قصص آيه 27 آمده است .\r\n","page_name":" 554 ","page_number":554},
  {"content":"\r\n« استحقاق » مطلبى است و « تفضل » مطلبى ديگر ، همانگونه كه حسنات را ده برابر و گاه صدها يا هزاران برابر پاداش مىدهد .\r\nاز اين گذشته « شفاعت » - چنان كه در جاى خود گفته‌ايم - بى حساب نيست ، آن هم نياز به نوعى سعى و تلاش ، و ايجاد رابطه اى معنوى با شفاعت كننده دارد ، همچنين در مورد الحاق فرزندان بهشتيان به آنها نيز قرآن در همان آيه مىگويد : وَاتَّبَعَتْهُمْ ذُرِّيَّتُهُمْ بِإِيمانٍ : « اين در صورتى است كه فرزندان آنها در ايمان از آنها پيروى كنند » .\r\n\r\n4 - صحف ابراهيم و موسى\r\n« صحف » جمع « صحيفه » در اصل به معنى هر چيز گسترده اى است ، و لذا به صورت « صحيفة الوجه » مىگويند ، سپس به صفحات كتاب نيز اطلاق شده است .\r\nمنظور از « صحف موسى » در آيات فوق همان تورات است و « صحف ابراهيم » نيز اشاره به كتاب آسمانى او است .\r\nمرحوم « طبرسى » در « مجمع البيان » در تفسير سوره اعلى حديثى از پيغمبر گرامى اسلام ص نقل كرده كه خلاصه اش چنين است :\r\n« ابو ذر سؤال مىكند : پيامبران الهى چند نفر بودند ؟\r\nمىفرمايد : يكصد و بيست و چهار هزار نفر ! باز سؤال مىكند : رسولان آنها چند نفر بودند ؟\r\nمىفرمايد : سيصد و سيزده نفر و بقيه نبى بودند .\r\n( رسول كسى است كه مامور ابلاغ و انذار است در حالى كه مفهوم نبى اعم است ) .\r\n","description":"","footnote":"","page_name":" 555 ","page_number":555},
  {"content":"\r\nباز سؤال مىكند : آدم پيامبر بود ؟ فرمود آرى ، خداوند با او سخن گفت و او را با دست قدرت خود آفريد .\r\nسؤال مىكند : خداوند چند كتاب نازل فرموده است ؟ مىفرمايد : يكصد و چهار كتاب : ده صحيفه بر آدم ، پنجاه صحيفه به شيث ، سى صحيفه بر ادريس ، ده صحيفه بر ابراهيم ( كه مجموعا يكصد صحيفه مىشود ) و تورات و انجيل و زبور و قرآن » ( 1 ) .\r\n\r\n5 - اصل مسئوليت در برابر اعمال در كتب پيشين\r\nجالب توجه اين كه در تورات كنونى در كتاب « حزقيل » نيز مضمون بعضى از آيات مورد بحث آمده است زيرا چنين مىخوانيم :\r\n« جانى كه گناه مىورزد خواهد مرد ، پسر بار گناه پدر را نخواهد كشيد و پدر بار گناه پسر را نخواهد كشيد » ( 2 ) .\r\nهمين معنى در خصوص مورد قتل در سفر تثنيه « تورات » نيز آمده است :\r\n« پدران به عوض اولاد كشته نشوند ، و هم اولاد به عوض پدران كشته نشوند ، هر كس به سبب گناه خود كشته شود » ( 3 ) .\r\nالبته كتب انبياى پيشين به طور كامل امروز در دست ما نيست و گرنه به موارد بيشترى در باره اين اصل دست مىيافتيم .\r\n\r\n","description":"","footnote":"\r\n( 1 ) « مجمع البيان » جلد 10 صفحه 476 - اين حديث را « روح البيان » نيز در جلد 9 صفحه 246 آورده است .\r\n( 2 ) كتاب « حزقيل » فصل 18 صفحه 20 .\r\n( 3 ) « تورات » سفر « تثنيه » باب 24 شماره 16 .\r\n","page_name":" 556 ","page_number":556},
  {"content":"\r\n\r\n[ سوره النجم ‹ 53 › : آيات 42 تا 49 
  ]\r\nوَ أَنَّ إِلى رَبِّكَ الْمُنْتَهى ‹ 42 › وَأَنَّه هُوَ أَضْحَكَ وَأَبْكى ‹ 43 › وَأَنَّه هُوَ أَماتَ وَأَحْيا ‹ 44 › وَأَنَّه خَلَقَ الزَّوْجَيْنِ الذَّكَرَ وَالأُنْثى ‹ 45 › مِنْ نُطْفَةٍ إِذا تُمْنى ‹ 46 ›\r\nوَ أَنَّ عَلَيْه النَّشْأَةَ الأُخْرى ‹ 47 › وَأَنَّه هُوَ أَغْنى وَأَقْنى ‹ 48 › وَأَنَّه هُوَ رَبُّ الشِّعْرى ‹ 49 ›\r\n\r\nترجمه :\r\n42 - ( و آيا از كتب پيشين انبياء به او نرسيده است ) كه همه امور به پروردگارت باز مىگردد ؟\r\n43 - و اينكه او است كه مىخنداند و مىگرياند ! 44 - و او است كه مىميراند و زنده مىكند .\r\n45 - و او است كه دو زوج مذكر و مؤنث را مىآفريند ، 46 - از نطفه اى كه خارج مىشود ( و در رحم مىريزد ) .\r\n","description":"","footnote":"","page_name":" 557 ","page_number":557},
  {"content":"\r\n47 - و اينكه بر خدا است ايجاد عالم ديگر ( تا عدالت اجرا گردد ) .\r\n48 - و اينكه او است كه بى نياز مىكند ، و سرمايه باقى مىبخشد .\r\n49 - و اينكه او است پروردگار « ستاره شعرى » .\r\n\r\nتفسير : تمام خطوط به او منتهى مىشود !\r\nاين آيات تجليگاه صفاتى است از خدا كه هم مساله توحيد را روشن مىسازد و هم مساله معاد را .\r\nدر اين آيات در ادامه بحثهاى گذشته پيرامون مساله جزاى اعمال مىفرمايد :\r\n« آيا انسان خبر ندارد كه در صحف موسى و ابراهيم آمده است كه همه امور به پروردگارت منتهى مىشود » ( * ( وَأَنَّ إِلى رَبِّكَ الْمُنْتَهى ) * ) .\r\nنه تنها حساب و ثواب و جزا و كيفر در آخرت به دست قدرت او است كه در اين جهان نيز سلسله اسباب و علل به ذات پاك او منتهى مىگردد ، تمام تدبيرات اين جهان از تدبير او نشات مىگيرد ، و بالآخره تكيه گاه عالم هستى و ابتدا و انتهاى آن ذات پاك خدا است .\r\nدر بعضى از روايات در تفسير اين آيه از امام صادق ع چنين مىخوانيم :\r\n« اذا انتهى الكلام الى اللَّه فامسكوا\r\n« ! ( 1 ) .\r\n« هنگامى كه سخن به ذات خدا مىرسد سكوت كنيد » يعنى در باره ذات او سخن نگوئيد كه عقلها در آنجا حيران است و بجايى نمىرسد ، و انديشه در ذات نامحدود براى عقول محدود غير ممكن است ، چرا كه هر چه در انديشه گنجد محدود است و خداوند محال است محدود گردد .\r\nالبته اين تفسير بيان مفهوم ديگرى براى اين آيه است كه با آنچه گفتيم\r\n\r\n","description":"","footnote":"\r\n( 1 ) تفسير « على بن ابراهيم » طبق نقل نور الثقلين جلد 5 صفحه 170 .\r\n","page_name":" 558 ","page_number":558},
  {"content":"\r\nمنافات ندارد و هر دو مىتواند در معنى آيه جمع باشد .\r\nسپس براى روشن ساختن حاكميت او در امر ربوبيت ، و منتهى شدن همه امور اين جهان به ذات پاك او ، مىافزايد « و نيز آمده است كه او است كه مىخنداند و مىگرياند » ( * ( وَأَنَّه هُوَ أَضْحَكَ وَأَبْكى ) * ) ( 1 ) .\r\n« و او است كه مىميراند و زنده مىكند » ( * ( وَأَنَّه هُوَ أَماتَ وَأَحْيا ) * ) .\r\n« و او است كه دو زوج مذكر و مؤنث را مىآفريند » ( * ( وَأَنَّه خَلَقَ الزَّوْجَيْنِ الذَّكَرَ وَالأُنْثى ) * ) .\r\n« از نطفه اى كه خارج مىشود و در قرارگاه رحم مىريزد » ( * ( مِنْ نُطْفَةٍ إِذا تُمْنى ) * ) .\r\nاين چند آيه در حقيقت بيان جامع و توضيح جالبى است براى مساله انتهاى همه امور به ربوبيت و تدبير پروردگار ، زيرا مىگويد : مرگ و حيات شما به دست او است ، تداوم نسلها از طريق آفرينش زوجين نيز به تدبير او است همچنين تمام حوادثى كه در طول زندگى انسان رخ مىدهد از ناحيه او است ، او مىگرياند يا مىخنداند ، مىميراند يا زنده مىكند ، و به اين ترتيب سر رشته زندگى از آغاز تا انجام همه به ذات پاكش منتهى مىگردد .\r\nدر حديثى مفهوم خنده و گريه در اين آيه توسعه داده شده و در تفسير آن چنين مىگويد : ابكى السماء بالمطر ، و اضحك الارض بالنبات : « خداوند\r\n\r\n","description":"","footnote":"\r\n( 1 ) اين افعال گرچه به صورت ماضى است ولى معنى مضارع را مىبخشد .\r\n","page_name":" 559 ","page_number":559},
  {"content":"\r\nآسمان را با باران مىگرياند ، و زمين را با گياهان مىخنداند « ! ( 1 ) .\r\nبعضى از شعرا همين مضمون را در شعر خود آورده‌اند :\r\n\r\nان فصل الربيع فصل جميل\r\nتضحك الارض من بكاء السماء !\r\n\r\n« فصل بهار فصل زيبايى است » « چرا كه زمين از گريه آسمان مىخندد » ! قابل توجه اينكه از ميان تمام افعال انسان روى مساله خنده و گريه تكيه شده است ، چرا كه اين دو وصف مخصوص انسان است ، و در جانداران ديگر يا اصلا وجود ندارد و يا بسيار نادر است .\r\nچگونگى فعل و انفعالها و دگرگونيهايى كه در جسم انسان به هنگام خنده و گريه رخ مىدهد ، و ارتباط آنها با دگرگونيهاى روحى بسيار پيچيده و شگفتانگيز است و در مجموع مىتواند آيت روشنى از آيات مدبريت حق باشد ، علاوه بر تناسبى كه اين دو با مساله حيات و مرگ دارند .\r\nو به هر حال انتهاى تمام امور به تدبير و ربوبيت خداوند منافاتى با اصل اختيار و آزادى اراده انسان ندارد ، چرا كه اختيار و آزادى نيز از ناحيه او است و منتهى به او مىگردد .\r\nبعد از ذكر امورى كه مربوط به ربوبيت و تدبير پروردگار است به امر معاد پرداخته مىگويد : « آيا انسان خبر ندارد كه در كتب پيشين آمده كه بر خداوند است ايجاد عالم ديگر » ؟ ! ( * ( وَأَنَّ عَلَيْه النَّشْأَةَ الأُخْرى ) * ) .\r\n« نشاة » به معنى آفرينش و تربيت چيزى است ، « نشاة اخرى » چيزى جز رستاخيز نيست .\r\nتعبير به « عليه » ( بر خداوند لازم است ) از اين نظر است كه وقتى پروردگار\r\n\r\n","description":"","footnote":"\r\n( 1 ) نور الثقلين جلد 5 صفحه 172 .\r\n","page_name":" 560 ","page_number":560},
  {"content":"\r\nحليم انسانها را آفريد ، و وظائفى بر دوش آنها گذارد ، و به همه آزادى داد ، و در اين ميان افرادى مطيع و غير مطيع ، و افرادى ظالم و افرادى مظلوم وجود داشتند ، و هيچيك در اين جهان به پاداش و كيفر نهايى خود نرسيدند ، حكمتش ايجاب مىكند كه « نشاه ديگرى » در كار باشد تا عدالت تحقق پذيرد .\r\nبعلاوه شخص حكيم اين جهان پهناور را براى زندگى چند روزه با آن همه ناملائمات خلقت نمىكند ، حتما بايد مقدمه اى باشد بر زندگى گسترده اى كه ارزش اين برنامه وسيع را دارد ، يا به تعبير ديگر هر گاه نشاه ديگرى نباشد آفرينش اين جهان به هدف نهايى نخواهد رسيد .\r\nاين نيز قابل توجه است كه خداوند چنين وعده اى را به عنوان يك وعده حتمى به بندگانش داده و صدق كلام او ايجاب مىكند كه وعده هايش تخلف ناپذير باشد .\r\nسپس مىافزايد : « و او كسى است كه بندگان را بى نياز مىكند ، و سرمايه‌هاى باقى در اختيارشان مىنهد » ( * ( وَأَنَّه هُوَ أَغْنى وَأَقْنى ) * ) خداوند نه تنها در جنبه‌هاى مادى نيازمنديهاى انسان را با لطف عميمش بر طرف ساخته ، سرمايه‌هاى مستمرى در اختيار او گذارده ، كه در زندگى معنوى نيز احتياجات انسانها را در امر تعليم و تربيت و تكامل از طريق اعزام رسولان ، و انزال كتب آسمانى ، و عطاى مواهب معنوى مرتفع ساخته است .\r\n« اغنى » از ماده « غنى » به معنى بى نيازى است ، و « اقنى » از ماده « قنيه » ( بر وزن جزيه ) به معنى اموال و سرمايه هايى است كه انسان ذخيره مىكند ( 1 ) .\r\nبنا بر اين « اغنى » به معنى رفع نيازمنديهاى فعلى است ، « و اقنى » به معنى\r\n\r\n","description":"","footnote":"\r\n( 1 ) مفردات « راغب » ماده « قنى » .\r\n","page_name":" 561 ","page_number":561},
  {"content":"\r\nاعطاى مواهب ذخيره است كه در امور مادى همچون باغ و املاك و مانند آن است ، و در امور معنوى همچون رضا و خشنودى خدا است كه بزرگترين سرمايه جاودانى محسوب مىشود .\r\nدر اينجا تفسير ديگرى است كه « اقنى » را نقطه مقابل « اغنى » قرار مىدهد يعنى غنى و فقر در دست قدرت او است . نظير آنچه در آيه 26 سوره رعد آمده :\r\nاللَّه يَبْسُطُ الرِّزْقَ لِمَنْ يَشاءُ وَيَقْدِرُ : « خداوند روزى را براى هر كس بخواهد گسترده و براى هر كس بخواهد محدود و تنگ مىكند » .\r\nولى اين تفسير با آنچه در منابع لغت آمده سازگار نيست ، و آيه فوق نمىتواند شاهدى بر اين معنا بوده باشد .\r\nسرانجام در آخرين آيه مورد بحث مىفرمايد : « آيا انسان نمىداند كه در كتب پيشين آمده كه او است پروردگار ستاره شعرى » ؟ ! ( * ( وَأَنَّه هُوَ رَبُّ الشِّعْرى ) * ) .\r\nتكيه بر خصوص « ستاره شعرى » علاوه بر اينكه اين ستاره درخشنده ترين ستارگان آسمان است كه معمولا به هنگام سحر در كنار صورت فلكى « جوزا » در آسمان ظاهر مىشود و كاملا جلب توجه مىكند ، به خاطر اين است كه گروهى از مشركان عرب آن را مىپرستيدند ، قرآن مىگويد : چرا شعرى را مىپرستيد ؟ آفريدگار و پروردگار آن را بپرستيد .\r\nضمنا بايد توجه داشت كه دو ستاره در آسمان است كه به نام « شعرى » ناميده مىشود ، كه يكى در سمت « جنوب » ظاهر مىشود ، و به همين دليل آن را « شعراى يمانى » مىنامند ( زيرا يمن در جنوب جزيره عربستان است ) و ديگرى « شعراى شامى » كه در جهت شمال قرار دارد ، ولى معروف همان « شعراى يمانى » است .\r\n","description":"","footnote":"","page_name":" 562 ","page_number":562},
  {"content":"\r\nدر باره ويژگيهاى جالب اين ستاره بحثهاى ديگرى است كه در نكات خواهد آمد .\r\n\r\nنكته‌ها :\r\n\r\n1 - اينهمه آوازه‌ها از او است !\r\nبحثهاى اين آيات در حقيقت اشاره اى است به اين معنى كه هر گونه تدبيرى در اين عالم به ذات پاك خدا برمىگردد ، از مساله حيات و مرگ گرفته ، تا خلقت پيچيده انسان از يك نطفه بى مقدار ، و همچنين حوادث گوناگونى كه در طول زندگى انسانها رخ مىدهد ، و او را به نحوى مىگرياند يا مىخنداند همه از ناحيه او است .\r\nدر آسمان درخشنده ترين ستارگان به فرمان او و تحت ربوبيتش قرار دارند ، و در زمين غنا و بى نيازى انسانها به ذات پاكش باز مىگردد ، و طبعا « نشاه آخرت » نيز به فرمان او است ، چرا كه آن هم حيات جديدى است در ادامه حيات اين جهان .\r\nاين بيان از يك سو خط توحيد را مشخص مىسازد ، و از سوى ديگر خط معاد را ، چرا كه خالق انسان از يك نطفه بى مقدار در رحم ، قادر بر تجديد حيات او نيز هست .\r\nبه تعبير ديگر اينها همه بيانگر « توحيد افعالى » خدا ، و « توحيد ربوبيت » است آرى « اينهمه آوازه‌ها از او است » .\r\n","description":"","footnote":"","page_name":" 563 ","page_number":563},
  {"content":"\r\n\r\n2 - شگفتيهاى ستاره شعرى\r\nاين ستاره همانگونه كه گفتيم درخشنده ترين ستارگان آسمان است ، و به « شعراى يمانى » معروف است ، چرا كه در سمت جنوب قرار دارد ، و از آنجا كه يمن در جنوب جزيره بود آن را به اين نام مىناميدند .\r\nگروهى از عرب مانند قبيله « خزاعه » آن را تقديس و پرستش مىنمودند ، و اعتقاد داشتند مبدأ موجوداتى در روى زمين است ، تاكيد قرآن روى اين مساله كه خدا پروردگار شعرى است براى بيدار ساختن اين گروه ، و همانند آنهاست كه مخلوق را با خالق اشتباه كرده ، و مربوب را به جاى رب قرار داده‌اند .\r\nاين ستاره عجيب الخلقه كه به خاطر درخشندگى فوق العاده اش پادشاه ستارگان ناميده مىشد داراى شگفتيهايى است كه ذيلا به بعضى از آنها اشاره مىشود ، با توجه به اينكه در آن روز اين حقايق در باره ستاره شعرى ناشناخته بوده تكيه قرآن روى اين موضوع پر معنى است .\r\nالف : طبق تحقيقاتى كه در رصدخانه‌هاى معروف دنيا به عمل آمده حرارت عظيمى كه در سطح شعرى حكمفرماست تا 120 هزار درجه سانتيگراد ! برآورد شده .\r\nدر حالى كه حرارت سطح كره خورشيد ما را فقط 6500 درجه مىدانند و اين تفاوت عظيم گرماى ستاره شعرى را نسبت به خورشيد نشان مىدهد .\r\nب : جرم مخصوص اين ستاره در حدود 50 هزار مرتبه از آب سنگينتر است يعنى وزن يك ليتر آب در آنجا معادل 50 تن در كره زمين خواهد بود ! ، حال آنكه در ميان سيارات منظومه شمسى ما « عطارد » كه از همه متكاثفتر است جرم مخصوصش 6 برابر آب بيشتر نيست .\r\n","description":"","footnote":"","page_name":" 564 ","page_number":564},
  {"content":"\r\nبا اين توصيف بايد ديد كه اين ستاره شگفتانگيز از چه عنصرى تشكيل يافته كه اينهمه فشرده است ؟\r\nج : ستاره شعرى كه در قرن ما در فصل زمستان ظاهر مىشود ، لكن در عصر منجمين قديم مصر ظهور اين كوكب با آغاز تابستان مقارن بوده ، كره بسيار عظيمى است كه حجم آن 20 برابر كره آفتاب است ، و فاصله آن از ما ، نسبت به فاصله خورشيد از زمين فوق العاده زياد است ، به طورى كه اين فاصله را يك ميليون برابر فاصله آفتاب برآورد كرده‌اند ! مىدانيم سرعت سير نور در ثانيه 300 هزار كيلومتر است ، و نور آفتاب ظرف 8 دقيقه و 13 ثانيه به ما مىرسد ، در حالى كه فاصله آن از ماه 15 ميليون كيلومتر است ، اما اگر تعجب نكنيد نخستين شعاع كره شعرى پس از حدود 10 سال به ما مىرسد ! حال محاسبه كنيد كه فاصله اش چه اندازه است ؟\r\nد - شعراى يمانى ستاره اى همراه دارد كه از ستارگان مرموز آسمان است ، اولين بار دانشمندى به نام « بسل » به وجود آن پى برد و اين در سال 1844 ميلادى بود ، اما در سال 1862 با تلسكوپ مشاهده شده ، دوره گردش ستاره همراه به دور ستاره اصلى 50 سال است ! ( 1 ) .\r\nاينها همه نشان مىدهد كه تعبيرات قرآن تا چه اندازه پر معنى است ، و در كوچكترين تعبيراتش حقايقى نهفته شده كه اگر در روز نزولش كاملا مشخص نبوده با گذشت زمان روشن شده است .\r\n\r\n","description":"","footnote":"\r\n( 1 ) « دائرة المعارف الاسلاميه » ماده شعرى ، و « فرهنگنامه » ماده ستاره ، و « دائرة المعارف فارسى مصاحب » ماده شعرى .\r\n","page_name":" 565 ","page_number":565},
  {"content":"\r\n\r\n3 - حديث پر معنايى از پيامبر ( ص )\r\nدر حديثى آمده است كه پيغمبر اكرم ص از كنار جمعى مىگذشت كه مشغول خنده بودند فرمود :\r\nلو تعلمون ما اعلم لبكيتم كثيرا و لضحكتم قليلا :\r\n« اگر آنچه را من مىدانم مىدانستيد بسيار گريه مىكرديد و كم مىخنديد » ! هنگامى كه پيامبر از آنجا گذشت جبرئيل بر او نازل شد و عرض كرد : ان اللَّه هو اضحك و ابكى : « خنده و گريه هر دو از سوى خدا است » .\r\nپيامبر ص به سوى آنها بازگشت و فرمود : چهل گام بيشتر نرفته بودم كه جبرئيل پيش من آمد و گفت : نزد آنها بازگرد و به آنها بگو ان اللَّه اضحك و ابكى ( 1 ) .\r\nاشاره به اينكه لزومى ندارد يك فرد با ايمان هميشه گريان باشد ، هم گريه از خوف خداوند و از بيم گناهان در جاى خود لازم است ، و هم خنده به هنگام نشاط ، چرا كه همه از سوى خدا است .\r\nبه هر حال اين تعبيرات هيچ منافاتى با اصل اختيار و آزادى اراده انسان ندارد ، چرا كه هدف بيان علة العلل و خالق اين غرائز و احساسات است .\r\nو اگر در جاى ديگر ( در آيه 82 توبه ) فرموده است : فَلْيَضْحَكُوا قَلِيلًا وَلْيَبْكُوا كَثِيراً جَزاءً بِما كانُوا يَكْسِبُونَ : « آنها بايد كمتر بخندند و بسيار بگريند بخاطر كيفر كارهايى كه انجام مىدادند » مربوط به منافقان است چنان كه آيات قبل و بعد آن گواهى مىدهد .\r\nجالب توجه اينكه در آغاز سوره ، قسم به ستاره مىخورد هنگامى كه\r\n\r\n","description":"","footnote":"\r\n( 1 ) تفسير « در المنثور » جلد 6 صفحه 130 .\r\n","page_name":" 566 ","page_number":566},
  {"content":"\r\nغروب كند وَالنَّجْمِ إِذا هَوى و در اينجا سخن از پروردگار شعرى است ، هر گاه اين دو آيه را در كنار هم قرار دهيم روشن مىشود كه چرا « شعرى » نمىتواند معبود باشد ، زيرا آن هم افول و غروب دارد ، و اسير چنگال قوانين خلقت است .\r\n","description":"","footnote":"","page_name":" 567 ","page_number":567},
  {"content":"\r\n\r\n[ سوره النجم ‹ 53 › : آيات 50 تا 55 
  ]\r\nوَ أَنَّه أَهْلَكَ عاداً الأُولى ‹ 50 › وَثَمُودَ فَما أَبْقى ‹ 51 › وَقَوْمَ نُوحٍ مِنْ قَبْلُ إِنَّهُمْ كانُوا هُمْ أَظْلَمَ وَأَطْغى ‹ 52 › وَالْمُؤْتَفِكَةَ أَهْوى ‹ 53 › فَغَشَّاها ما غَشَّى ‹ 54 ›\r\nفَبِأَيِّ آلاءِ رَبِّكَ تَتَمارى ‹ 55 ›\r\n\r\nترجمه :\r\n50 - ( و آيا به انسان نرسيده است كه در كتب انبياى پيشين آمده ) كه خداوند قوم « عاد نخستين » را هلاك كرد ؟\r\n51 - و همچنين « قوم ثمود » را ، و كسى از آنها را باقى نگذارد .\r\n52 - و نيز قوم نوح را پيش از آنها ، چرا كه آنها از همه ظالمتر و طغيانگرتر بودند .\r\n53 - و نيز شهرهاى زير و رو شده ( قوم لوط ) را بر زمين كوبيد .\r\n54 - سپس آنها را با عذاب سنگين پوشانيد ! 55 - ( بگو ) در كداميك از نعمتهاى پروردگارت ترديد دارى ؟ !\r\n\r\nتفسير : اينهمه درس عبرت كافى نيست ؟ !\r\nاين آيات هم چنان ادامه مطالبى است كه از كتب پيشين صحف ابراهيم\r\n","description":"","footnote":"","page_name":" 568 ","page_number":568},
  {"content":"\r\nو موسى نقل شده است ، در آيات گذشته ده مطلب در طى دو فراز ذكر شده بود ، فراز اول ناظر به مسئوليت هر كس در مقابل اعمالش مىباشد ، و فراز دوم در باره منتهى شدن تمام خطوط به پروردگار سخن مىگويد ، و در آيات مورد بحث كه تنها به ذكر يك مطلب مىپردازد سخن از مجازات و هلاكت دردناك چهار قوم از اقوام ستمگر پيشين است كه هشدارى است براى آنها كه از دستورات گذشته سرپيچى مىكنند و به مبدأ و معاد ايمان ندارند ( 1 ) .\r\nنخست مىفرمايد : « آيا انسان خبر ندارد كه در كتب پيشين آمده است كه خداوند قوم » عاد نخستين « را هلاك كرد » ؟ ! ( * ( وَأَنَّه أَهْلَكَ عاداً الأُولى ) * ) .\r\nتوصيف قوم « عاد » به « الاولى » ( نخستين ) يا به خاطر قدمت اين قوم است به طورى كه در ميان عرب معمول است هر چيز قديمى را « عادى » مىگويند ، و يا به خاطر آن است كه در تاريخ دو قوم « عاد » وجود داشته‌اند و قوم معروف كه پيامبرشان حضرت هود ع بود همان عاد نخستين است ( 2 ) .\r\nسپس مىافزايد : « همچنين خداوند قوم ثمود را بر اثر طغيانشان هلاك كرد و احدى از آنها را باقى نگذارد » ( * ( وَثَمُودَ فَما أَبْقى ) * ) .\r\nسپس در باره قوم نوح مىفرمايد : « و نيز قوم نوح را قبل از آنها هلاك كرد » ( * ( وَقَوْمَ نُوحٍ مِنْ قَبْلُ ) * ) .\r\n\r\n","description":"","footnote":"\r\n( 1 ) توجه داشته باشيد كه اين مطالب يازده گانه همه با « ان » شروع مىشود ، نخستين آنها در آيه 38 « * ( أَلَّا تَزِرُ وازِرَةٌ وِزْرَ أُخْرى ) * » و آخرين آنها در آيه 50 « * ( وَأَنَّه أَهْلَكَ عاداً الأُولى ) * » است .\r\n( 2 ) « مجمع البيان » و « روح المعانى » و « تفسير فخر رازى » .\r\n","page_name":" 569 ","page_number":569},
  {"content":"\r\n« چرا كه آنها از همه ظالمتر و طغيانگرتر بودند » ( * ( إِنَّهُمْ كانُوا هُمْ أَظْلَمَ وَأَطْغى ) * ) .\r\nچرا كه پيامبرشان نوح در مدتى طولانىتر از تمام انبياء به تبليغ آنان پرداخت ، با اين حال جز تعداد كمى به دعوت او پاسخ نگفتند ، و در شرك و بتپرستى و تكذيب و آزار نوح پافشارى و سرسختى فوق العاده اى داشتند ، چنان كه شرح آن به خواست خدا در تفسير سوره نوح خواهد آمد .\r\nقوم لوط چهارمين قومى هستند كه به آنها اشاره كرده مىگويد : « خداوند شهرهاى زير و رو شده قوم لوط را بر زمين زد » ( * ( وَالْمُؤْتَفِكَةَ أَهْوى ) * ) .\r\nدر ظاهر زلزله شديدى اين آباديها را به آسمان پرتاب كرد و واژگون ساخت و بر زمين كوبيد ، و طبق روايات جبرئيل آنها را به قوت خداداد از زمين بر كند و وارونه كرد و بر زمين افكند .\r\nسپس « آنها را با عذاب سنگينى پوشانيد » * ( ( فَغَشَّاها ما غَشَّى ) ) * ( 1 ) .\r\nآرى بارانى از سنگهاى آسمانى بر آنها فرو ريخت و سراسر اين شهرهاى زير و رو شده را زير آوارى از سنگ مدفون ساخت .\r\nدرست است كه در تعبيرات اين آيه و آيه قبل تصريحى به نام قوم لوط نشده ، اما معمولا مفسران هم در اينجا و هم در آيات 70 توبه و آيه 9 حاقه كه تعبير به\r\n\r\n","description":"","footnote":"\r\n( 1 ) « ما » در « ما غشى » ممكن است مفعول باشد و يا فاعل ، نظير * ( وَالسَّماءِ وَما بَناها ) * : ولى احتمال اول با ظاهر آيه هماهنگتر است در صورت اول معنى جمله همان است كه در بالا گفتيم و در صورت دوم معنى چنين است : « خداوندى كه پرده اى از عذاب را بر آنها فرستاد آنها را پوشانيد ، به هر حال اين تعبير در مورد بيان عظمت و شدت چيزى ذكر مىشود .\r\n","page_name":" 570 ","page_number":570},
  {"content":"\r\n« مؤتفكات » شده است همين معنى را فهميده‌اند ، هر چند بعضى احتمال داده‌اند كه تمام شهرهاى بلا ديده و واژگون شده را در بر مىگيرد ، ولى آيات ديگر قرآن آنچه را كه مشهور مفسران در اينجا فهميده‌اند تاييد مىكند .\r\nدر آيه 82 سوره هود آمده است : فَلَمَّا جاءَ أَمْرُنا جَعَلْنا عالِيَها سافِلَها وَأَمْطَرْنا عَلَيْها حِجارَةً مِنْ سِجِّيلٍ مَنْضُودٍ : « هنگامى كه فرمان ما فرا رسيد آن شهر و ديار را زير و رو كرديم ، و بارانى از سنگ و از گلهاى متحجر و متراكم بر آنها فرو فرستاديم » .\r\nدر تفسير على بن ابراهيم آمده است كه « مؤتفكه » ( شهر زير و رو شده ) شهر بصره است ، زيرا در روايتى مىخوانيم كه امير مؤمنان على ع آنها را مخاطب ساخته فرمود :\r\nيا اهل البصرة و يا اهل المؤتفكة و يا جند المرأة و اتباع البهيمة :\r\n« اى اهل بصره ! و اى اهل سرزمين زير و رو شده ! اى لشكر زن ، و اى پيروان شتر ! ( اشاره به جنگ جمل است كه سردمدار عايشه بود و مردم بصره به دنبال شتر او راه افتادند ) ( 1 ) .\r\nولى معلوم است كه اين تعبير در كلام امير مؤمنان على ع از باب نوعى تطبيق است نه تفسير ، شايد در آن زمان مردم اين شهر شباهتهايى از نظر اخلاق و يا مجازات الهى با قوم لوط داشته‌اند .\r\nدر پايان اين بحث به مجموعه نعمتهايى كه در آيات گذشته آمده است ، اشاره كرده و در شكل يك استفهام انكارى مىفرمايد : « در كداميك از نعمتهاى پروردگارت شك و ترديد دارى » ( * ( فَبِأَيِّ آلاءِ رَبِّكَ تَتَمارى ) * ) .\r\nآيا در نعمت حيات ، يا اصل نعمت آفرينش ، و يا اين نعمت كه خداوند كسى را به جرم ديگرى مجازات نمىكند و خلاصه آنچه در صفحه پيشين آمده\r\n\r\n","description":"","footnote":"\r\n( 1 ) « تفسير صافى » ذيل آيات مورد بحث .\r\n","page_name":" 571 ","page_number":571},
  {"content":"\r\nو در قرآن نيز تاكيد شده است شك و ترديد دارى ؟ .\r\nآيا در اين نعمت كه خداوند شما را از مجازاتهاى اقوام پيشين بر كنار داشته ، و عفو و رحمتش را شامل حال شما كرده است ، ترديد داريد ؟\r\nو يا در نعمت نزول قرآن و مساله رسالت و ايمان و هدايت ؟ ! درست است كه مخاطب در اين آيه شخص پيامبر ص است . ولى مفهوم آن همگان را شامل مىشود ، بلكه هدف اصلى از آن بيشتر افراد ديگرند .\r\n« تتمارى » از ماده « تمارى » به معنى « محاجه توأم با شك و ترديد » است ( 1 ) .\r\n« آلاء » جمع « ألا » يا إلى ( بر وزن فعل ) به معنى نعمت است ، گرچه بعضى از مطالبى كه در آيات پيشين آمده ، از جمله مجازات و هلاكت اقوام ديگر مصداق نعمت نيست ، ولى از اين نظر كه درس عبرتى است براى ديگران ، و نيز از اين نظر كه خداوند مسلمين و حتى كفار عصر پيامبر ص را از اين امور مصون داشته نعمت بزرگى خواهد بود .\r\n\r\n","description":"","footnote":"\r\n( 1 ) گرچه باب « تفاعل » معمولا در موردى به كار مىرود كه فعل از دو نفر در برابر يكديگر صادر مىشود ، ولى در اينجا تنها به صورت فعل يك نفر ذكر شده كه يا به خاطر تاكيد است ، و يا به خاطر تعدد موارد نعمتها ( دقت كنيد ) .\r\n","page_name":" 572 ","page_number":572},
  {"content":"\r\n\r\n[ سوره النجم ‹ 53 › : آيات 56 تا 62 
  ]\r\nهذا نَذِيرٌ مِنَ النُّذُرِ الأُولى ‹ 56 › أَزِفَتِ الآزِفَةُ ‹ 57 › لَيْسَ لَها مِنْ دُونِ اللَّه كاشِفَةٌ ‹ 58 › أَ فَمِنْ هذَا الْحَدِيثِ تَعْجَبُونَ ‹ 59 › وَتَضْحَكُونَ وَلا تَبْكُونَ ‹ 60 ›\r\nوَ أَنْتُمْ سامِدُونَ ‹ 61 › فَاسْجُدُوا لِلَّه وَاعْبُدُوا ‹ 62 ›\r\n\r\nترجمه :\r\n56 - اين ( پيامبر ) بيم دهنده اى از بيم دهنده گان پيشين است .\r\n57 - آنچه بايد نزديك شود نزديك شده است ( و قيامت فرا مىرسد ) .\r\n58 - و هيچكس جز خدا نمىتواند شدائد آن را بر طرف سازد .\r\n59 - آيا از اين سخن تعجب مىكنيد ؟\r\n60 - و مىخنديد و نمىگرييد ؟\r\n61 - و پيوسته در غفلت و هوسرانى به سر مىبريد ؟\r\n62 - حال كه چنين است همه براى خدا سجده كنيد و پرستش نمائيد .\r\n\r\nتفسير : همه براى او سجده كنيد\r\nبه دنبال آيات گذشته كه سخن از هلاكت اقوام پيشين به خاطر ستمگرى\r\n","description":"","footnote":"","page_name":" 573 ","page_number":573},
  {"content":"\r\nو طغيان آنها مىگفت ، آيات مورد بحث روى سخن را به مشركان و كفار و منكران دعوت پيامبر ص كرده ، مىگويد : اين پيامبر ( يا اين قرآن ) انذار كننده اى همچون انذار كنندگان پيشين است « ( * ( هذا نَذِيرٌ مِنَ النُّذُرِ الأُولى ) * ) .\r\nاينكه مىگويد : پيامبر ( يا قرآن ) از نوع انذار كنندگان نخستين است ، مفهومش اين است كه رسالت محمد ص و كتاب آسمانيش قرآن موضوع بيسابقه اى نيست ، شبيه آن در گذشته بسيار بوده است ، چرا مايه تعجب شماست ؟\r\nبعضى از مفسران نيز احتمال داده‌اند كه « هذا » اشاره به اخبارى است كه در آيات قبل از سرگذشت اقوام پيشين ذكر شد ، زيرا اينها نيز به نوبه خود بيم دهنده است ، ولى دو تفسير سابق مناسبتر به نظر مىرسد .\r\nآن گاه براى اينكه مشركان و كافران به خطرى كه در پيش دارند توجه بيشتر كنند ، مىافزايد : « آنچه بايد نزديك شود نزديك شده است » * ( ( أَزِفَتِ الآزِفَةُ ) ) * .\r\nآرى قيامت نزديك است ، خود را براى سؤال و حساب و جزا آماده كنيد .\r\nتعبير به « آزفة » از قيامت به خاطر نزديكى آن و تنگى وقت است ، زيرا اين واژه از كلمه « ازف » ( بر وزن نجف ) به معنى « تنگى وقت » گرفته شده ، و طبعا مفهوم نزديك شدن را نيز در بر دارد .\r\nنامگذارى قيامت به اين نام علاوه بر آيه مورد بحث در آيه 18 غافر نيز آمده است ، و تعبيرى است گويا و بيدار كننده ، همين مفهوم را به صورت ديگرى در آيه 1 سوره قمر مىخوانيم : اقْتَرَبَتِ السَّاعَةُ : « قيامت نزديك شده است » و به هر حال نزديكى قيامت با توجه به كوتاهى عمر دنيا قابل درك است به خصوص اينكه هر كس مىميرد قيامت صغرايش بر پا مىشود .\r\n","description":"","footnote":"","page_name":" 574 ","page_number":574},
  {"content":"\r\nسپس مىافزايد : مهم اين است كه « هيچكس جز خدا نمىتواند در آن روز به داد مردم برسد ، و شدائد آن را بر طرف سازد » ( * ( لَيْسَ لَها مِنْ دُونِ اللَّه كاشِفَةٌ ) * ) ( 1 ) .\r\n« كاشفة » در اينجا به معنى بر طرف كننده شدائد است .\r\nولى بعضى از مفسران « كاشفة » را به معنى عاملى براى تاخير قيامت تفسير كرده‌اند ، و بعضى به معنى « كشف كننده تاريخ وقوع قيامت » گرفته‌اند ولى معنى اول از همه مناسبتر است .\r\nبه هر حال حاكم و مالك و صاحب قدرت در آن روز ( و هميشه ) خدا است ، اگر نجات مىخواهيد دست به دامن لطف او زنيد ، و اگر آرامش مىطلبيد در سايه ايمان به او قرار گيريد .\r\nدر آيه بعد مىافزايد : « آيا از اين سخن تعجب مىكنيد » ( * ( أَ فَمِنْ هذَا الْحَدِيثِ تَعْجَبُونَ ) * ) .\r\nاين جمله ممكن است اشاره به مساله رستاخيز باشد كه در آيات قبل آمده ، يا اشاره به قرآن ، ( چرا كه در آيات ديگر از آن تعبير به « حديث » شده ) ( 2 ) و يا سخنانى كه در باره هلاك اقوام پيشين گفته شد و يا همه اينها .\r\nسپس مىگويد « و مىخنديد و گريه نمىكنيد » ؟ * ( ( وَتَضْحَكُونَ وَلا تَبْكُونَ ) ) * .\r\n\r\n","description":"","footnote":"\r\n( 1 ) ضمير « لها » به « آزفه » باز مىگردد ، و مؤنث بودن « كاشفه » بخاطر اين است كه صفت براى « نفس » محذوف است بعضى نيز احتمال داده‌اند كه « تاء » در « كاشفة » براى مبالغه است مانند « علامة » .\r\n( 2 ) سوره طور آيه 34 .\r\n","page_name":" 575 ","page_number":575},
  {"content":"\r\n« و پيوسته در غفلت و بيخبرى و لهو و سرگرمى گناه آلود به سر مىبريد » ؟ ! ( * ( وَأَنْتُمْ سامِدُونَ ) * ) .\r\nدر حالى كه اينجا نه جاى خنده است و نه جاى غفلت و بيخبرى ، جاى گريه بر فرصتهاى از دست رفته ، طاعات ترك شده ، و معاصى و گناهانى است كه از شما سر زده است ، جاى بيدارى و جبران امورى است كه از دست رفته ، و بالآخره جاى توبه و انابه و بازگشت به سايه لطف خدا است .\r\n« سامدون » از ماده « سمود » ( بر وزن جمود ) به معنى لهو و سرگرمى و بلند كردن سر از روى كبر و غرور است ، و در اصل به كار شتر هنگامى كه راه مىرود و سر خود را از روى بى اعتنايى به هوا بلند مىكند گفته مىشود .\r\nاين متكبران مغرور همچون حيوانات به خواب و خور مشغولند ، در عيش و نوش غرقند ، و از حوادث دردناك و كيفرهاى شديدى كه در پيش دارند و نزديك است دامانشان را بگيرد بيخبرند .\r\nدر آخرين آيه اين سوره ، و به دنبال بحثهاى فراوانى كه پيرامون اثبات توحيد و نفى شرك بيان شد ، مىگويد : « اكنون كه چنين است براى خدا سجده كنيد و او را پرستش نمائيد » ( * ( فَاسْجُدُوا لِلَّه وَاعْبُدُوا ) * ) .\r\nاگر مىخواهيد در صراط مستقيم حق گام برداريد تنها براى او كه تمام خطوط عالم هستى به ذات پاكش منتهى مىگردد سجده كنيد ، و اگر مىخواهيد به سرنوشت دردناك اقوام پيشين كه بر اثر شرك و كفر و ظلم و ستم در چنگال عذاب الهى گرفتار شدند گرفتار نشويد تنها او را عبادت كنيد .\r\nجالب توجه اينكه در روايات زيادى نقل شده است كه وقتى پيامبر ص به هنگام تلاوت اين سوره به اين آيه رسيد همه مؤمنان و كافرانى كه آن را شنيدند به سجده افتادند ، طبق روايتى تنها كسى كه سجده نكرد « وليد بن مغيره »\r\n","description":"","footnote":"","page_name":" 576 ","page_number":576},
  {"content":"\r\nبود كه ( شايد نمىتوانست براى سجده كردن خم شود ) كفى از خاك برداشت و پيشانى را بر آن گذاشت و اين گونه سجده كرد ! اين تعجب ندارد كه حتى بتپرستان به سجده افتاده باشند چرا كه لحن گيراى اين سوره از يك سو ، محتواى هيجانانگيز آن از سوى ديگر ، و تهديدهاى وحشتناك نسبت به مشركان از سوى سوم ، و خارج شدن اين آيات مبارك از دهان پيغمبر گرامى اسلام ص در نخستين مرحله نزول وحى از سوى چهارم ، آن چنان گيرا و مؤثر و پر نفوذ بود كه هر دلى را بى اختيار تحت تاثير خود قرار داد ، و حجابهاى عناد و لجاج و تعصب و خودخواهى را هر چند موقت كنار زد ، و نور توحيد را در قلوب پرتوافكن كرد .\r\nاگر خود ما نيز اين سوره را با دقت و تامل ، و با حضور قلب و توجه تلاوت كنيم ، و خود را در برابر پيامبر گرامى اسلام ص و در جو نزول آيات بينگاريم ، مىبينيم قطع نظر از عقائد خاص اسلامى چاره اى جز اين نداريم كه وقتى به آخرين آيه برسيم به سجده بيفتيم و در پيشگاه حق سر تعظيم فرود آريم .\r\nاين نخستين بار نيست كه قرآن در قلوب منكران نيز اثر مىگذارد و آنها را بى اختيار مجذوب خود مىكند چنان كه در داستان وليد بن مغيره آمده است كه وقتى آيات سوره فصلت را شنيد هنگامى كه پيامبر ص اين آيه را تلاوت فرمود : فَإِنْ أَعْرَضُوا فَقُلْ أَنْذَرْتُكُمْ صاعِقَةً مِثْلَ صاعِقَةِ عادٍ وَثَمُودَ از جا برخاست لرزيد و مو بر تنش راست شد ، به خانه آمد به گونه اى كه مشركان پنداشتند او كاملا مجذوب آئين محمد ص شده است .\r\nبنا بر اين هيچ نيازى نيست كه بگوئيم چون بعضى از شياطين جن يا انسانهاى شيطان صفت به هنگام تلاوت أَ فَرَأَيْتُمُ اللَّاتَ وَالْعُزَّى . . . كه سخن از بتهاى معروف عرب مىگويد زبان به توصيف اين بتها گشودند و جمله « تلك\r\n","description":"","footnote":"","page_name":" 577 ","page_number":577},
  {"content":"\r\nالغرانيق العلى « را گفتند ، و به همين دليل توجه مشركان را به خود جلب كردند آنها نيز به اين خاطر به سجده افتادند .\r\nزيرا همانگونه كه در تفسير اين آيات قبلا گفته‌ايم در آياتى كه به دنبال ذكر نام اين بتها آمده سخت از آنها نكوهش شده است ، و جاى هيچگونه ترديد و خطا و اشتباه را براى كسى باقى نگذارده است ( براى توضيح بيشتر به تفسير آيات 19 و 20 همين سوره مراجعه شود ) .\r\nاين نكته لازم به يادآورى است كه « آيه فوق » از آياتى است كه به هنگام تلاوت آن سجده بر همه واجب است ، لحن آيه كه از صيغه امر در آن استفاده شده و امر دليل بر وجوب است نيز گواه اين معنى است و به اين ترتيب بعد از سوره « الم سجده » و « حم سجده » اين سومين سوره اى است كه مشتمل بر « سجده واجب » است ، هر چند طبق بعضى از روايات از نظر تاريخ نزول اولين سوره اى كه آيه سجده واجب در آن نازل شده همين سوره بوده است .\r\nخداوندا ! هميشه انوار معرفتت را در قلوب ما پرتوافكن كن ، تا غير تو را نپرستيم و در برابر غير تو سجده نكنيم .\r\nبارالها ! كليد تمام خيرات در دست قدرت تو است ما را از بهترين مواهب و عطايايت يعنى خشنودى و رضايت بهره مند ساز .\r\nپروردگارا ! ديده اى عبرتبين عطا فرما ، تا از سرنوشت اقوام ستمگر پيشين درس عبرت بياموزيم ، و از گام نهادن در طريق آنها بر حذر باشيم .\r\nآمين يا رب العالمين پايان سوره نجم و پايان جلد بيست و دوم تفسير نمونه 15 : ربيع الاول : 1406 .\r\n7 : 9 : 1364\r\n\r\n","description":"","footnote":"","page_name":" 578 ","page_number":578}
  ]