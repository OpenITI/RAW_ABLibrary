[
  {"content":"\r\n\r\n[ ادامه سوره اعراف 
  ]\r\nجلد هفتم تفسير نمونه از آيه 172 سوره « اعراف » - جزء نهم قرآن مجيد\r\n","description":"","footnote":"","page_name":" 1 ","page_number":1},
  {"content":"\r\n","description":"","footnote":"","page_name":" 2 ","page_number":2},
  {"content":"\r\nسوره اعراف\r\n\r\n[ سوره الأعراف ‹ 7 › : آيات 172 تا 174 
  ]\r\nوَ إِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ وَأَشْهَدَهُمْ عَلى أَنْفُسِهِمْ أَ لَسْتُ بِرَبِّكُمْ قالُوا بَلى شَهِدْنا أَنْ تَقُولُوا يَوْمَ الْقِيامَةِ إِنَّا كُنَّا عَنْ هذا غافِلِينَ ‹ 172 › أَوْ تَقُولُوا إِنَّما أَشْرَكَ آباؤُنا مِنْ قَبْلُ وَكُنَّا ذُرِّيَّةً مِنْ بَعْدِهِمْ أَفَتُهْلِكُنا بِما فَعَلَ الْمُبْطِلُونَ ‹ 173 › وَكَذلِكَ نُفَصِّلُ الآياتِ وَلَعَلَّهُمْ يَرْجِعُونَ ‹ 174 ›\r\n\r\nترجمه :\r\n172 - به خاطر بياور زمانى را كه پروردگارت از پشت و صلب فرزندان آدم ، ذريه آنها را برگرفت و آنها را گواه بر خويشتن ساخت ( و فرمود : ) آيا من پروردگار شما نيستم ؟ ! گفتند آرى ، گواهى مىدهيم ( چرا چنين كرد ؟ ) براى اينكه در روز رستاخيز نگوئيد ما از اين غافل بوديم ( و از پيمان فطرى توحيد و خداشناسى بىخبر ) .\r\n173 - يا نگوئيد پدران ما قبل از ما بت پرستى را اختيار كردند و ما هم فرزندانى بعد از آنها بوديم ( و چاره اى جز پيروى از آنان نداشتيم ) آيا ما را به آنچه باطلگرايان انجام دادند مجازات مىكنى .\r\n174 - و اينچنين آيات را توضيح مىدهيم و شايد به سوى حق باز گردند ( و بدانند نداى توحيد در درون جانشان از روز نخست بوده است ) .\r\n","description":"","footnote":"","page_name":" 3 ","page_number":3},
  {"content":"\r\n\r\nتفسير :\r\n\r\nپيمان نخستين و عالم ذر\r\nآيات فوق در حقيقت اشاره اى به « توحيد فطرى » و وجود ايمان به خدا در اعماق روح آدمى است و به همين جهت بحثهايى را كه در آيات گذشته اين سوره در زمينه « توحيد استدلالى » بوده است تكميل مىكند .\r\nگرچه در تفسير اين آيه بحثها و گفتگوهاى فراوان و داغى در ميان مفسران به راه افتاده و احاديث گوناگونى در اين باره وارد شده ولى ما سعى مىكنيم نخست تفسير اجمالى آيه و بعد مهمترين بحثهاى مفسران و سپس انتخاب خودمان را به طور فشرده و مستدل در اينجا بياوريم .\r\nخداوند روى سخن را در اين آيه به پيامبر كرده ، نخست چنين مىگويد :\r\n« به خاطر بياور موقعى را كه پروردگارت از پشت فرزندان آدم ذريه آنها را بر گرفت و آشكار ساخت و آنها را گواه بر خويشتن نمود و از آنها پرسيد : آيا من پروردگار شما نيستم ؟ آنها همگى گفتند آرى گواهى مىدهيم » . ( * ( وَإِذْ أَخَذَ رَبُّكَ مِنْ بَنِي آدَمَ مِنْ ظُهُورِهِمْ ذُرِّيَّتَهُمْ وَأَشْهَدَهُمْ عَلى أَنْفُسِهِمْ أَ لَسْتُ بِرَبِّكُمْ قالُوا بَلى شَهِدْنا ) * ) .\r\n« ذرية » چنان كه دانشمندان لغت گفته‌اند در اصل به معنى « فرزندان كوچك و كم سن و سال » است ، ولى غالبا به همه فرزندان گفته مىشود ، گاهى به معنى مفرد و گاهى به معنى جمع استعمال مىگردد اما در اصل معنى جمعى دارد .\r\nدر باره ريشه اصلى اين لغت احتمالات متعددى داده شده است بعضى آن را از « ذرء » ( بر وزن زرع ) به معنى آفرينش مىدانند بنا بر اين مفهوم اصلى « ذريه » با مفهوم مخلوق و آفريده شده برابر است .\r\nو بعضى آن را از « ذر » ( بر وزن شر ) كه به معنى موجودات بسيار كوچك\r\n","description":"","footnote":"","page_name":" 4 ","page_number":4},
  {"content":"\r\nهمانند ذرات غبار و مورچه‌هاى بسيار ريز مىباشد دانسته‌اند ، از اين نظر كه فرزندان انسان نيز در ابتداء از نطفه بسيار كوچكى آغاز حيات مىكنند .\r\nسومين احتمال كه در باره آن داده شده اين است كه از ماده « ذرو » ( بر وزن مرو ) به معنى پراكنده ساختن گرفته شده و اينكه فرزندان انسان را ذريه گفته‌اند به خاطر آن است كه آنها پس از تكثير مثل به هر سو در روى زمين پراكنده مىشوند .\r\nسپس اشاره به هدف نهايى اين سؤال و جواب و گرفتن پيمان از فرزندان آدم در مسئله توحيد نموده مىفرمايد : « اين كار را خداوند به اين جهت انجام داد كه در روز قيامت نگوئيد ما از اين موضوع ( توحيد و شناسايى خدا ) غافل بوديم » ( * ( أَنْ تَقُولُوا يَوْمَ الْقِيامَةِ إِنَّا كُنَّا عَنْ هذا غافِلِينَ ) * ) در آيه بعد اشاره به هدف ديگر اين پيمان كرده ، و مىگويد : « اين پيمان را به خاطر آن گرفتيم كه نگوئيد : پدران ما پيش از ما بتپرست بودند و ما هم فرزندانى بعد از آنها بوديم و چاره اى جز تبعيت از آنها نداشتيم آيا ما را به گناه افراد بيهوده كار مجازات مىكنى » ( * ( أَوْ تَقُولُوا إِنَّما أَشْرَكَ آباؤُنا مِنْ قَبْلُ وَكُنَّا ذُرِّيَّةً مِنْ بَعْدِهِمْ أَ فَتُهْلِكُنا بِما فَعَلَ الْمُبْطِلُونَ ) * ) .\r\nآرى « اين گونه ما آيات را توضيح مىدهيم و روشن مىسازيم تا بدانند نور توحيد از آغاز در روح آنها بوده شايد با توجه به اين حقايق به سوى حق باز گردند » ( * ( وَكَذلِكَ نُفَصِّلُ الآياتِ وَلَعَلَّهُمْ يَرْجِعُونَ ) * ) .\r\n\r\nتوضيح و داورى در باره عالم ذر\r\nهمان گونه كه ديديم آيات فوق سخن از پيمانى به ميان مىآورد كه به طور سربسته از فرزندان آدم گرفته شده ، اما اينكه اين پيمان چگونه بوده است\r\n","description":"","footnote":"","page_name":" 5 ","page_number":5},
  {"content":"\r\nتوضيحى در باره جزئيات آن در متن آيه نيامده ، ولى مفسران به اتكاء روايات فراوان و گوناگونى كه در ذيل اين آيات در منابع اسلامى نقل شده است نظراتى دارند كه از همه مهمتر دو نظر زير است :\r\n1 - هنگامى كه آدم آفريده شد فرزندان آينده او تا آخرين فرد بشر از پشت او به صورت ذراتى بيرون آمدند ( و طبق بعضى از روايات اين ذرات از گل آدم بيرون آمدند ) آنها داراى عقل و شعور كافى براى شنيدن سخن و پاسخ گفتن بودند ، در اين هنگام از طرف خداوند به آنها خطاب شد « * ( أَ لَسْتُ بِرَبِّكُمْ ) * » : « آيا پروردگار شما نيستم » ؟ ! همگى در پاسخ گفتند : « * ( بَلى شَهِدْنا ) * » آرى بر اين حقيقت همگى گواهيم .\r\nسپس همه اين ذرات به صلب آدم ( يا به گل آدم ) باز گشتند و به همين جهت اين عالم را « عالم ذر » و اين پيمان را « پيمان الست » مىنامند .\r\nبنا بر اين پيمان مزبور يك « پيمان تشريعى » و قرارداد خود آگاه در ميان انسانها و پروردگارشان بوده است .\r\n2 - منظور از اين عالم و اين پيمان همان « عالم استعدادها » و « پيمان فطرت » و تكوين و آفرينش است ، به اين ترتيب كه به هنگام خروج فرزندان آدم به صورت « نطفه » از صلب پدران به رحم مادران كه در آن هنگام ذراتى بيش نيستند خداوند استعداد و آمادگى براى حقيقت توحيد به آنها داده است ، هم در نهاد و فطرتشان اين سر الهى به صورت يك حس درون ذاتى به وديعه گذارده شده است و هم در عقل و خردشان به صورت يك حقيقت خودآگاه ! .\r\nبنا بر اين همه افراد بشر داراى روح توحيدند و سؤالى كه خداوند از آنها كرده به زبان تكوين و آفرينش است و پاسخى كه آنها داده‌اند نيز به همين زبان است .\r\n","description":"","footnote":"","page_name":" 6 ","page_number":6},
  {"content":"\r\nاين گونه تعبيرها در گفتگوهاى روزانه نيز كم نيست مثلا مىگوئيم : « رنگ رخساره خبر مىدهد از سر درون » يا مىگوئيم : « چشمان به هم ريخته او مىگويد ديشب به خواب نرفته است » ، از يكى از ادبا و خطباى عرب نقل مىكنند كه در سخنان خود چنين مىگفته است : « سل الارض من شق انهارك و غرس اشجارك و اينع ثمارك فان لم تجبك حوارا اجابتك اعتبارا » : « از اين زمين بپرس چه كسى راه نهرهاى تو را گشوده ؟ و درختانت را غرس كرده و ميوه هايت را رسانيده ؟ اگر زمين با زبان معمولى به تو پاسخ نگويد به زبان حال جواب خواهد گفت » .\r\nدر قرآن مجيد نيز تعبير سخن گفتن در زمينه زبان حال در بعضى از آيات آمده است ، مانند « فَقالَ لَها وَلِلأَرْضِ ائْتِيا طَوْعاً أَوْ كَرْهاً قالَتا أَتَيْنا طائِعِينَ » ( فصلت - 11 ) : « خداوند به آسمان و زمين فرمود : « با ميل يا از روى اجبار بيائيد و سر بر فرمان نهيد آنها گفتند : ما از روى ميل آمديم و سر بر فرمان نهاديم » .\r\nاين بود خلاصه دو نظر معروف در تفسير آيات فوق .\r\nولى تفسير اول داراى اشكالاتى است كه ذيلا بيان مىشود :\r\n1 - در متن آيات سخن از خارج شدن ذرات از پشت فرزندان آدم است نه خود آدم ( * ( مِنْ بَنِي آدَمَ - مِنْ ظُهُورِهِمْ - ذُرِّيَّتَهُمْ ) * ) در حالى كه تفسير اول از خود آدم يا از گل آدم سخن مىگويد .\r\n2 - اگر اين پيمان با خود آگاهى كافى و عقل و شعور گرفته شده چگونه همگان آن را فراموش كرده‌اند و هيچكس آن را به خاطر نمىآورد ؟ در حالى كه فاصله آن نسبت به زمان ما بيش از فاصله اين جهان با جهان ديگر و رستاخيز نيست با اينكه در آيات متعددى از قرآن مىخوانيم كه افراد انسان ( اعم از بهشتيان و دوزخيان ) در قيامت سرگذشتهاى دنيا را فراموش نكرده و به خوبى ياد دارند ،\r\n","description":"","footnote":"","page_name":" 7 ","page_number":7},
  {"content":"\r\nاين نسيان عمومى در مورد عالم ذر به هيچوجه قابل توجيه نيست .\r\n3 - هدف از چنين پيمانى چه بوده است ؟ اگر هدف اين بوده كه پيمان با يادآورى چنين پيمانى در راه حق گام نهند و جز راه خداشناسى نپويند بايد گفت چنين هدفى به هيچوجه از اين پيمان به دست نمىآيد زيرا همه آن را فراموش كرده و به اصطلاح به بستر « لا » خفته‌اند .\r\nو بدون چنين هدفى اين پيمان لغو و بيهوده به نظر مىرسد .\r\n4 - اعتقاد به وجود چنين جهانى در واقع مستلزم قبول يك نوع تناسخ است زيرا مطابق اين تفسير بايد پذيرفت كه روح انسان قبل از تولد فعلى او يك بار ديگر در اين جهان گام گذارده است . و پس از طى دورانى كوتاه يا طولانى از اين جهان باز گشته است ، و به اين ترتيب بسيارى از اشكالات تناسخ متوجه آن خواهد شد .\r\nولى اگر تفسير دوم را بپذيريم هيچيك از اين ايرادها متوجه نخواهد شد زيرا سؤال و جواب و پيمان مزبور يك پيمان فطرى بوده است كه الان هم هر كس در درون جان خود آثار آن را مىيابد و حتى طبق تحقيقات روانشناسان اخير « حس مذهبى » يكى از احساسات اصيل روان ناخودآگاه انسانى است ، و همين حس است كه بشر را در طول تاريخ به سوى خداشناسى رهنمون بوده و با وجود اين فطرت هيچگاه نمىتواند به اين عذر كه پدران ما بتپرست بودند توسل جويد فطرة اللَّه الَّتِي فَطَرَ النَّاسَ عَلَيْها ( روم - 30 ) تنها ايراد مهمى كه به تفسير دوم متوجه مىشود اين است كه سؤال و جواب در آن جنبه كنايى به خود مىگيرد ، ولى با توجه به آنچه در بالا اشاره كرديم كه اين گونه تعبيرات در زبان عرب و همه زبانها وجود دارد ، ايراد ديگرى متوجه آن نمىشود از همه تفاسير نزديكتر به نظر مىرسد .\r\n","description":"","footnote":"","page_name":" 8 ","page_number":8},
  {"content":"\r\n\r\nعالم ذر در روايات اسلامى\r\nروايات فراوانى در منابع مختلف اسلامى در كتب شيعه و اهل تسنن در زمينه عالم ذر نقل شده است كه در به دو نظر به صورت يك روايت متواتر تصور مىشود مثلا در تفسير برهان 37 روايت و در تفسير نور الثقلين 30 روايت در ذيل آيات فوق نقل شده كه قسمتى از آن مشترك و قسمتى از آن متفاوت است و با توجه به تفاوت آنها شايد مجموعا از 40 روايت نيز متجاوز باشد .\r\nولى اگر درست روايات را گروه بندى و تجزيه و تحليل كنيم و اسناد و محتواى آنها را بررسى نمائيم خواهيم ديد كه نمىتوان روى آنها به عنوان يك روايت معتبر تا چه رسد به عنوان يك روايت متواتر تكيه كرد . ( دقت كنيد ! ) بسيارى از اين روايات از « زراره » و تعدادى از « صالح بن سهل » و تعدادى از « ابو بصير » و تعدادى از « جابر » و تعدادى از « عبد اللَّه سنان » مىباشد روشن است كه هر گاه شخص واحد روايات متعددى به يك مضمون نقل كند همه در حكم يك روايت محسوب مىشود با توجه به اين موضوع تعداد روايات فوق از آن عدد كثيرى كه در ابتدا به نظر مىرسد تنزل مىنمايد و از 10 الى 20 روايت شايد تجاوز نمىكند . اين از نظر سند .\r\nاما از نظر مضمون و دلالت مفاهيم آنها كاملا با هم مختلف است بعضى موافق تفسير اول و بعضى موافق تفسير دوم است و بعضى با هيچكدام سازگار نيست مثلا رواياتى را كه « زرارة » نقل كرده است و تحت شماره 3 و 4 و 8 و 11 و 28 و 29 در تفسير برهان ذيل آيات مورد بحث نقل شده موافق تفسير اول است و آنچه در روايات « عبد اللَّه بن سنان » كه تحت شماره 7 و 12 در همان تفسير برهان ذكر شده اشاره به تفسير دوم مىكند .\r\nبعضى از اين روايات مبهم و پاره اى از آنها تعبيراتى دارد كه جز به صورت كنايه و به اصطلاح در شكل سمبوليك مفهوم نيست مانند روايت 18 و 23 كه\r\n","description":"","footnote":"","page_name":" 9 ","page_number":9},
  {"content":"\r\nاز « ابو سعيد خدرى » و « عبد اللَّه كلبى » در همان تفسير نقل شده است :\r\nدر پاره اى از روايات مزبور تنها اشاره به ارواح بنى آدم شده ( مانند روايت مفضل كه تحت شماره 20 ذكر شده است ) .\r\nبه علاوه روايات فوق بعضى داراى سند معتبر و بعضى فاقد سند مىباشند .\r\nبنا بر اين و با توجه به متعارض بودن روايات فوق نمىتوانيم روى آنها به عنوان يك مدرك معتبر تكيه كنيم و يا لا اقل همانگونه كه بزرگان علماء در اين قبيل موارد مىگويند علم و فهم اين روايات را بايد به صاحبان آنها واگذاريم و از هر گونه قضاوت پيرامون آنها خوددارى كنيم .\r\nدر اين صورت ما مىمانيم و متن آياتى كه در قرآن آمده است و همانگونه كه گفتيم تفسير دوم با آيات سازگارتر است .\r\nو اگر روش بحث تفسيرى ما اجازه مىداد همه گروه‌هاى اين روايات را بطور مشروح ذكر و مورد بررسى قرار مىداديم تا آنچه در بالا ذكر كرديم آشكارتر گردد ولى علاقمندان مىتوانند به تفسير « نور الثقلين » و « برهان » و « بحار الانوار » مراجعه كرده و بر اساس بحث فوق به گروه بندى و بررسى اسناد و محتواى آنها بپردازند .\r\n","description":"","footnote":"","page_name":" 10 ","page_number":10},
  {"content":"\r\n\r\n[ سوره الأعراف ‹ 7 › : آيات 175 تا 178 
  ]\r\nوَ اتْلُ عَلَيْهِمْ نَبَأَ الَّذِي آتَيْناه آياتِنا فَانْسَلَخَ مِنْها فَأَتْبَعَه الشَّيْطانُ فَكانَ مِنَ الْغاوِينَ ‹ 175 › وَلَوْ شِئْنا لَرَفَعْناه بِها وَلكِنَّه أَخْلَدَ إِلَى الأَرْضِ وَاتَّبَعَ هَواه فَمَثَلُه كَمَثَلِ الْكَلْبِ إِنْ تَحْمِلْ عَلَيْه يَلْهَثْ أَوْ تَتْرُكْه يَلْهَثْ ذلِكَ مَثَلُ الْقَوْمِ الَّذِينَ كَذَّبُوا بِآياتِنا فَاقْصُصِ الْقَصَصَ لَعَلَّهُمْ يَتَفَكَّرُونَ ‹ 176 › ساءَ مَثَلًا الْقَوْمُ الَّذِينَ كَذَّبُوا بِآياتِنا وَأَنْفُسَهُمْ كانُوا يَظْلِمُونَ ‹ 177 › مَنْ يَهْدِ اللَّه فَهُوَ الْمُهْتَدِي وَمَنْ يُضْلِلْ فَأُولئِكَ هُمُ الْخاسِرُونَ ‹ 178 ›\r\n\r\nترجمه :\r\n175 - و براى آنها بخوان سرگذشت آن كس را كه آيات خود را به او داديم ولى ( سرانجام ) از ( دستور ) آنها خارج گشت و شيطان به او دست يافت و از گمراهان شد .\r\n176 - و اگر مىخواستيم ( مقام ) او را با اين آيات ( و علوم و دانشها ) بالا مىبرديم ( اما اجبار بر خلاف سنت ماست لذا او را به حال خود رها ساختيم ) ولى او به پستى گرائيد و از هواى نفس خويش پيروى كرد او همچون سگ ( هار ) است كه اگر به او حمله كنى دهانش را باز و زبانش را برون خواهد كرد و اگر او را به حال خود واگذارى باز همين كار را مىكند ( گويى آن چنان تشنه دنيا پرستى است كه هرگز سيراب نمىشود ) اين مثل جمعيتى است كه آيات ما را تكذيب كردند اين داستانها را ( براى آنها ) بازگو كن شايد بينديشند ( و بيدار شوند ) .\r\n177 - چه بد مثلى دارند گروهى كه آيات ما را تكذيب كردند ولى آنها به خودشان ستم مىكردند .\r\n178 - آن كس را كه خدا هدايت كند هدايت يافته ( واقعى ) او است و آنها را كه ( به خاطر اعمالشان ) گمراه سازد زيانكاران ( واقعى ) آنهايند .\r\n","description":"","footnote":"","page_name":" 11 ","page_number":11},
  {"content":"\r\n\r\nتفسير :\r\n\r\nدانشمندى كه در خدمت فراعنه در آيد\r\nدر اين آيات اشاره به يكى ديگر از داستانهاى بنى اسرائيل شده است كه يك الگو و نمونه ، براى همه كسانى كه داراى چنين صفاتى هستند ، محسوب مىشود .\r\nهمانطور كه در لابلاى تفسير آيات خواهيم خواند ، مفسران احتمالات متعددى در باره كسى كه اين آيات پيرامون او سخن مىگويد داده‌اند ، ولى بدون شك مفهوم آيه همانند ساير آياتى كه در شرائط خاصى نازل مىگردد ، كلى و همگانى و عمومى است .\r\nدر آيه نخست روى سخن را به پيامبر كرده مىگويد : « داستان آن كس را كه آيات خود را به او داديم ولى سرانجام از آنها خارج شد و گرفتار وسوسه‌هاى شيطان گشت و از گمراهان گرديد ، براى آنها بخوان » ( * ( وَاتْلُ عَلَيْهِمْ نَبَأَ الَّذِي آتَيْناه آياتِنا فَانْسَلَخَ مِنْها فَأَتْبَعَه الشَّيْطانُ فَكانَ مِنَ الْغاوِينَ ) * ) .\r\nاين آيه به روشنى اشاره به داستان كسى مىكند كه نخست در صف مؤمنان بوده و حامل آيات و علوم الهى گشته ، سپس از اين مسير گام بيرون نهاده ، به همين جهت شيطان به وسوسه او پرداخته ، و عاقبت كارش به گمراهى و بدبختى كشيده شده است .\r\nتعبير « انسلخ » كه از ماده « انسلاخ » و در اصل به معنى از پوست بيرون آمدن است ، نشان مىدهد كه آيات و علوم الهى در آغاز چنان به او احاطه داشت كه همچون پوست تن او شده بود ، اما ناگهان از اين پوست بيرون آمد و با يك چرخش تند ، مسير خود را به كلى تغيير داد ! .\r\nاز تعبير « * ( فَأَتْبَعَه الشَّيْطانُ ) * » چنين استفاده مىشود كه در آغاز شيطان تقريبا\r\n","description":"","footnote":"","page_name":" 12 ","page_number":12},
  {"content":"\r\nاز او قطع اميد كرده بود ، چرا كه او كاملا در مسير حق قرار داشت ، اما پس از انحراف مزبور ، شيطان به سرعت او را تعقيب كرد و به او رسيد و بر سر راهش نشست و به وسوسه گرى پرداخت ، و سرانجام او را در صف گمراهان و شقاوتمندان قرار داد ( 1 ) .\r\nآيه بعد اين موضوع را چنين تكميل مىكند كه « اگر مىخواستيم ، مىتوانستيم او را در همان مسير حق به اجبار نگاه داريم و به وسيله آن آيات و علوم ، مقام و الا بدهيم » ( * ( وَلَوْ شِئْنا لَرَفَعْناه بِها ) * ) .\r\nولى مسلم است كه نگاهدارى اجبارى افراد در مسير حق با سنت پروردگار كه سنت اختيار و آزادى اراده است ، سازگار نيست و نشانه شخصيت و عظمت كسى نخواهد بود ، لذا بلافاصله اضافه مىكند :\r\nما او را به اختيارش واگذارديم و او به جاى اينكه با استفاده از علوم و دانش خويش هر روز مقام بالاترى را بپيمايد « به پستى گرائيد و بر اثر پيروى از هوى و هوس مراحل سقوط را طى كرد » ( * ( وَلكِنَّه أَخْلَدَ إِلَى الأَرْضِ وَاتَّبَعَ هَواه ) * ) .\r\n« اخلد » از ماده « اخلاد » به معنى سكونت دائمى در يك جا اختيار كردن است ، بنا بر اين « * ( أَخْلَدَ إِلَى الأَرْضِ ) * » يعنى براى هميشه به زمين چسبيد كه در اينجا كنايه از جهان ماده و زرق و برق و لذات نامشروع زندگى مادى است .\r\nسپس اين شخص را تشبيه به سگى مىكند كه هميشه زبان خود را همانند حيوانات تشنه بيرون آورده ، مىگويد : « او همانند سگ است كه اگر به او حمله كنى دهانش باز و زبانش بيرون است و اگر او را به حال خود واگذارى باز چنين است » ( * ( فَمَثَلُه كَمَثَلِ الْكَلْبِ إِنْ تَحْمِلْ عَلَيْه يَلْهَثْ أَوْ تَتْرُكْه يَلْهَثْ ) * ) .\r\n\r\n","description":"","footnote":"\r\n( 1 ) « اتبعه » و « تبعه » بمعنى « لحقه و ادركه » آمده است .\r\n","page_name":" 13 ","page_number":13},
  {"content":"\r\nاو بر اثر شدت هوا پرستى و چسبيدن به لذات جهان ماده ، يك حال عطش نامحدود و پايانناپذير به خود گرفته كه همواره دنبال دنيا پرستى مىرود ، نه به خاطر نياز و احتياج بلكه به شكل بيمار گونه اى همچون يك « سگ هار » كه بر اثر بيمارى هارى حالت عطش كاذب به او دست مىدهد و در هيچ حال سيراب نمىشود اين همان حالت دنيا پرستان و هوا پرستان دون همت است ، كه هر قدر بيندوزند باز هم احساس سيرى نمىكنند .\r\nسپس اضافه مىكند كه اين مثل مخصوص به اين شخص معين نيست ، بلكه « مثالى است براى همه جمعيتهايى كه آيات خدا را تكذيب كنند » ( * ( ذلِكَ مَثَلُ الْقَوْمِ الَّذِينَ كَذَّبُوا بِآياتِنا ) * ) .\r\n« اين داستانها را براى آنها بازگو كن ، شايد در باره آن بينديشند و مسير صحيحى را پيدا كنند » ( * ( فَاقْصُصِ الْقَصَصَ لَعَلَّهُمْ يَتَفَكَّرُونَ ) * ) .\r\n\r\nبلعم باعورا دانشمند دنياپرست و منحرف\r\nهمان گونه كه ملاحظه كرديد آيات فوق نامى از كسى نبرده بلكه سخن از يك عالم و دانشمند مىگويد كه نخست در مسير حق بود ، آن چنان كه هيچكس فكر نمىكرد روزى منحرف شود اما سرانجام دنيا پرستى و پيروى از هواى نفس چنان به سقوطش كشانيد كه در صف گمراهان و پيروان شيطان قرار گرفت .\r\nولى از بسيارى از روايات و كلمات مفسران استفاده مىشود كه منظور از اين شخص مردى به نام « بلعم باعورا » بوده است كه در عصر موسى ع زندگى مىكرد و از دانشمندان و علماى مشهور بنى اسرائيل محسوب مىشد ، و حتى موسى ع از وجود او به عنوان يك مبلغ نيرومند استفاده مىكرد ، و كارش در اين راه آن قدر بالا گرفت كه دعايش در پيشگاه خدا به اجابت مىرسيد ، ولى بر اثر تمايل به فرعون و وعد و وعيدهاى او از راه حق منحرف شد و همه مقامات خود را از دست\r\n","description":"","footnote":"","page_name":" 14 ","page_number":14},
  {"content":"\r\nداد ، تا آنجا كه در صف مخالفان موسى ع قرار گرفت ( 1 ) .\r\nاما اينكه بعضى احتمال داده‌اند شخص « امية بن ابى الصلت » همان شاعر معروف زمان جاهليت است كه نخست بر اثر آگاهى از كتب آسمانى پيشين در انتظار ظهور آخرين پيامبر بود ، ولى كم كم به اين فكر فرو رفت كه ممكن است پيامبر خودش باشد و به همين دليل پس از بعثت پيامبر اسلام ص نسبت به او حسد ورزيد و بناى مخالفت را گذاشت .\r\nو يا اينكه منظور « ابو عامر » راهب معروف است كه در زمان جاهليت ، مردم را نويد به ظهور پيامبر اسلام ص مىداد ، اما پس از ظهور پيامبر ، راه مخالفت را پيش گرفت ، هر دو احتمال بسيار بعيد به نظر مىرسد .\r\nزيرا جمله « و اتل » و كلمه « نبا » و جمله « * ( فَاقْصُصِ الْقَصَصَ ) * » نشان مىدهد كه اين جريان مربوط به افراد معاصر پيامبر ص نبوده بلكه از سر گذشت اقوام پيشين است ، به علاوه سوره اعراف از سوره هايى است كه در مكه نازل شده و داستان « ابو عامر » ، « راهب » و « امية بن صلت » مربوط به « مدينه » است .\r\nولى از آنجا كه افرادى همانند « بلعم » در عصر و زمان پيامبر ص همانند « ابو عامر » و « امية بن ابى الصلت » وجود داشته‌اند ، مفهوم آيات بر آنها تطبيق شده است ، همانگونه كه بر افراد مشابه او در هر عصر و زمان نيز منطبق خواهد شد و گر نه اصل داستان مربوط به غير « بلعم » نيست .\r\nدر تفسير « المنار » از پيامبر اسلام ص چنين نقل شده كه مثل بلعم بن باعورا در بنى اسرائيل همانند امية بن ابى الصلت در اين امت است ( 2 ) .\r\n\r\n","description":"","footnote":"\r\n( 1 ) در تورات كنونى نيز شرح ماجراى « بلعم باعورا » آمده است ، ولى تفاوت اين است كه تورات او را از انحراف ، سرانجام تبرئه مىكند ، براى اطلاع بيشتر به باب 22 سفر اعداد مراجعه شود .\r\n( 2 ) المنار جلد 9 صفحه 114 .\r\n","page_name":" 15 ","page_number":15},
  {"content":"\r\nهمچنين از امام باقر ع روايت شده كه فرمود :\r\nالاصل فى ذلك بلعم ، ثم ضربه اللَّه مثلا لكل مؤثر هواه على هدى اللَّه من اهل القبلة\r\n: يعنى اصل آيه در باره بلعم است ، سپس خداوند آن را به عنوان يك مثال در باره كسانى كه هوا - پرستى را بر خدا پرستى و هدايت الهى در اين امت مقدم بشمرند ، بيان كرده ( 1 ) .\r\nاصولا كمتر خطرى در جوامع انسانى به اندازه خطر « دانشمندانى است كه علم و دانش خود را در اختيار فراعنه و جباران عصر خود قرار مىدهند و در اثر هوا پرستى و تمايل به زرق و برق جهان ماده ( و اخلاد الى الارض ) همه سرمايه‌هاى فكرى خود را در اختيار طاغوتها مىگذارند ، و آنها نيز براى تحميق مردم عوام از وجود اين گونه افراد حد اكثر استفاده را مىكنند .\r\nاين موضوع اختصاص به زمان موسى ع يا ساير پيامبران نداشته ، بعد از عصر پيامبر اسلام ص و تا به امروز نيز ادامه دارد كه « بلعم باعوراها » و « بو راهبها » و امية بن ابى الصلتها « علم و دانش و نفوذ اجتماعى خود را در برابر درهم و دينار يا مقام و يا به خاطر انگيزه حسد در اختيار گروه‌هاى منافق و دشمنان حق و فراعنه و بنى اميه‌ها و بنى عباسها و طاغوتها داده و مىدهند .\r\nاين گروه از دانشمندان نشانه هايى دارند كه در آيات فوق بيان شده و به وسيله آن مىتوان آنها را شناخت ، آنها هواپرستانى هستند كه خداى خود را فراموش كرده‌اند ، آنها همتهايى پست دارند كه به جاى توجه به شخصيت برتر و مقام و الا در پيشگاه خدا و خلق خدا به پستى مىگرايند ، و به خاطر همين دونهمتى همه چيز خود را از دست مىدهند ، آنها تحت وسوسه‌هاى شديد شيطان قرار دارند و به آسانى قابل خريد و فروشند آنها همانند سگهاى بيمارى هستند كه هرگز سيراب نمىگردند و روى اين جهات مسير حق را رها كرده ، در بيراهه‌ها سرگردان\r\n\r\n","description":"","footnote":"\r\n( 1 ) مجمع البيان جلد 4 صفحه 500 .\r\n","page_name":" 16 ","page_number":16},
  {"content":"\r\nمىشوند و پيشواى گمراهانند بايد اين گونه افراد را شناخت و به شدت از آنها بر حذر بود .\r\nدو آيه بعد در واقع يك نتيجه كلى و عمومى از سرگذشت « بلعم » و علماى دنيا پرست گرفته ، نخست مىگويد : « چه بد مثلى دارند آنها كه آيات ما را انكار كردند و چه بد عاقبت و سرنوشتى در انتظار آنها است » ( * ( ساءَ مَثَلًا الْقَوْمُ الَّذِينَ كَذَّبُوا بِآياتِنا ) * ) .\r\nولى آنها به ما ظلم و ستم نمىكردند ، بلكه « بر خويشتن ستم روا مىداشتند » ( * ( وَأَنْفُسَهُمْ كانُوا يَظْلِمُونَ ) * ) .\r\nچه ستمى از اين بالاتر كه سرمايه‌هاى معنوى علوم و دانشهاى خويش را كه مىتواند باعث سربلندى خود آنها و جامعه هايشان گردد در اختيار صاحبان « زر » و « زور » مىگذارند و به بهاى ناچيز مىفروشند و سرانجام خود و جامعه اى را به سقوط مىكشانند .\r\nاما به هوش باشيد كه رهايى از اين گونه لغزشها و دامهاى شيطانى ، بى توفيق و هدايت الهى ممكن نيست ، و دام بسيار سخت است ، مگر يار شود لطف خدا « آن كس را كه خدا هدايت كند و توفيق را رفيق راهش سازد ، هدايت يافته واقعى او است » ( * ( مَنْ يَهْدِ اللَّه فَهُوَ الْمُهْتَدِي ) * ) .\r\n« آن كس را كه خداوند بر اثر اعمالش به حال خود رها سازد يا وسائل پيروزى و موفقيت را در برابر وسوسه‌هاى شيطانى از او بگيرد ، زيانكار واقعى او است » ( * ( وَمَنْ يُضْلِلْ فَأُولئِكَ هُمُ الْخاسِرُونَ ) * ) .\r\nبارها گفته‌ايم كه « هدايت » و « اضلال » الهى نه جنبه اجبارى دارد و نه بى دليل و بى حساب است ، منظور از اين دو فراهم ساختن زمينه‌هاى هدايت ، و يا\r\n","description":"","footnote":"","page_name":" 17 ","page_number":17},
  {"content":"\r\nباز گرفتن اين گونه زمينه‌ها است ، آن هم به خاطر اعمال نيك و بدى كه انسان قبلا انجام داده است ، و در هر حال تصميم نهايى با خود انسان است ، بنا بر اين آيه فوق با آيات گذشته كه اصل آزادى اراده را تاييد مىكرد كاملا انطباق دارد و منافاتى در ميان آنها نيست .\r\n\r\n[ سوره الأعراف ‹ 7 › : آيات 179 تا 181 
  ]\r\nوَ لَقَدْ ذَرَأْنا لِجَهَنَّمَ كَثِيراً مِنَ الْجِنِّ وَالإِنْسِ لَهُمْ قُلُوبٌ لا يَفْقَهُونَ بِها وَلَهُمْ أَعْيُنٌ لا يُبْصِرُونَ بِها وَلَهُمْ آذانٌ لا يَسْمَعُونَ بِها أُولئِكَ كَالأَنْعامِ بَلْ هُمْ أَضَلُّ أُولئِكَ هُمُ الْغافِلُونَ ‹ 179 › وَلِلَّه الأَسْماءُ الْحُسْنى فَادْعُوه بِها وَذَرُوا الَّذِينَ يُلْحِدُونَ فِي أَسْمائِه سَيُجْزَوْنَ ما كانُوا يَعْمَلُونَ ‹ 180 › وَمِمَّنْ خَلَقْنا أُمَّةٌ يَهْدُونَ بِالْحَقِّ وَبِه يَعْدِلُونَ ‹ 181 ›\r\n\r\nترجمه :\r\n179 - به طور مسلم گروه بسيارى از جن و انس را براى دوزخ آفريديم ، آنها دلها ( عقلها ) يى دارند كه با آن ( انديشه نمىكنند و ) نمىفهمند و چشمانى دارند كه با آن نمىبينند و گوشهايى دارند كه با آن نمىشنوند ، آنها همچون چهار پايانند ، بلكه گمراه تر اينان همانا غافلانند ( زيرا با اينكه همه گونه امكانات هدايت دارند باز هم گمراهند ) .\r\n180 - و براى خدا نامهاى نيكى است خدا را با آن بخوانيد ، و آنها را كه در اسماء خدا تحريف مىكنند ( و بر غير او مىنهند و شريك برايش قائل مىشوند ) رها سازيد آنان به زودى جزاى اعمالى را كه انجام مىدادند مىبينند .\r\n181 - و از آنها كه آفريديم گروهى به حق هدايت مىكنند و به حق اجراى عدالت مىنمايند .\r\n","description":"","footnote":"","page_name":" 18 ","page_number":18},
  {"content":"\r\n\r\nتفسير :\r\n\r\nنشانه‌هاى دوزخيان !\r\nاين آيات بحثى را كه در آيات گذشته در زمينه دانشمندان دنياپرست و همچنين عوامل هدايت و ضلالت گذشت تكميل مىكند ، در اين آيات مردم به دو گروه تقسيم شده‌اند و صفات هر كدام توضيح داده شده : « گروه دوزخيان و گروه بهشتيان » .\r\nنخست در باره دوزخيان كه گروه اولند با تكيه به سوگند و تاكيد چنين مىگويد : « ما بسيارى از جن و انس را براى دوزخ آفريديم » ( * ( وَلَقَدْ ذَرَأْنا لِجَهَنَّمَ كَثِيراً مِنَ الْجِنِّ وَالإِنْسِ ) * ) .\r\n« ذرأنا » از ماده « ذرء » ( بر وزن زرع ) در اينجا به معنى خلقت و آفرينش است ولى در اصل به معنى پراكنده ساختن و منتشر نمودن آمده ، چنان كه در قرآن مىخوانيم تذروه الرياح : « بادها آن را پراكنده مىكنند » ( سوره كهف آيه 45 ) و از آنجا كه آفرينش موجودات موجب انتشار و پراكندگى آنها در روى زمين مىگردد ، اين كلمه به معنى خلقت آفرينش نيز آمده است .\r\nو در هر حال اشكال مهمى كه در اينجا پيش مىآيد اين است كه چگونه خداوند مىفرمايد : « ما بسيارى از جن و انس را براى دوزخ آفريديم » ، مگر نه اين است كه در جاى ديگر مىخوانيم وَما خَلَقْتُ الْجِنَّ وَالإِنْسَ إِلَّا لِيَعْبُدُونِ ( 1 ) : كه مطابق آن همه جن و انس تنها براى پرستش خدا و ترقى و تكامل و سعادت آفريده شده‌اند ، به علاوه اين تعبير بوى جبر در آفرينش و خلقت مىدهد و به همين جهت بعضى از طرفداران مكتب جبر همچون « فخر رازى » براى اثبات مذهب خود با آن استدلال كرده‌اند .\r\n\r\n","description":"","footnote":"\r\n( 1 ) ذاريات آيه 56 .\r\n","page_name":" 19 ","page_number":19},
  {"content":"\r\nولى اگر آيات قرآن را كنار هم قرار داده مورد بررسى قرار دهيم و گرفتار استنباطهاى سطحى و زودگذر نشويم ، پاسخ اين سؤال ، هم در خود آيه نهفته شده و در آيات ديگر به وضوح ديده مىشود به طورى كه محلى براى سوء استفاده افراد باقى نمىگذارد .\r\nزيرا اولا اين تعبير درست به آن مىماند كه شخص نجار بگويد قسمت زيادى از اين چوبهايى را كه فراهم ساخته‌ام براى تهيه درهاى زيبا است و قسمت زياد ديگرى براى سوزاندن و افروختن آتش ، چوبهايى كه صاف و محكم و سالمند در قسمت اول مصرف مىكنم ، و چوبهاى ناصاف و بد قواره و سست و تكه پاره را در قسمت دوم ، در حقيقت نجار دو گونه هدف دارد ، يكى هدف اصلى و ديگرى هدف تبعى ، هدف اصلى او ساختن در و پيكر و ابزار خوب است و تمام كوشش و تلاش او در همين راه مصرف مىشود ، ولى هنگامى كه ببيند چوبى به درد اين كار نمىخورد ، ناچار آن را براى سوزاندن كنار مىگذارد ، اين هدف تبعى است نه اصلى ( دقت كنيد ) .\r\nتنها تفاوتى كه اين مثال با مورد بحث ما دارد اين است كه تفاوت چوبها با يكديگر اختيارى نيست ، ولى تفاوت انسانها بستگى به اعمال خودشان دارد و در اختيار خود آنها است .\r\nبهترين گواه براى اين سخن صفاتى است كه براى گروه جهنميان و بهشتيان در آيات فوق مىخوانيم كه نشان مىدهد اعمال خودشان سرچشمه اين گروه بندى مىباشد .\r\nو به تعبير ديگر خداوند طبق صريح آيات مختلف قرآن همه را پاك آفريده و اسباب سعادت و تكامل را در اختيار همگى گذاشته است ولى گروهى با اعمال خويش خود را نامزد دوزخ مىكنند و سرانجامشان شوم و تاريك است و گروهى با اعمال خود ، خود را نامزد بهشت مىسازند و عاقبت كارشان خوشبختى و سعادت است .\r\n","description":"","footnote":"","page_name":" 20 ","page_number":20},
  {"content":"\r\nسپس صفات گروه دوزخى را در سه جمله خلاصه مىكند : نخست اينكه « آنها قلبهايى دارند كه با آن درك و انديشه نمىكنند » ( * ( لَهُمْ قُلُوبٌ لا يَفْقَهُونَ بِها ) * ) .\r\nبارها گفته‌ايم كه قلب در اصطلاح قرآن به معنى روح و فكر و نيروى عقل است يعنى با اينكه استعداد تفكر دارند و همچون بهائم و چهار پايان فاقد شعور نيستند در عين حال از اين وسيله سعادت بهره نمىگيرند و فكر نمىكنند ، در عوامل و نتائج حوادث انديشه نمىنمايند و اين وسيله بزرگ رهايى از چنگال هر گونه بدبختى را بلا استفاده در گوشه اى از وجودشان رها مىسازند .\r\nديگر اينكه « چشمهاى روشن و حقيقت بين دارند اما با آنها چهره حقايق را نمىنگرند و همچون نابينايان از كنار آنها مىگذرند » ( * ( وَلَهُمْ أَعْيُنٌ لا يُبْصِرُونَ بِها ) * ) .\r\nسوم اينكه « با داشتن گوش سالم ، سخنان حق را نمىشنوند » و همچون كران خود را از شنيدن حرف حق محروم مىسازند ( * ( وَلَهُمْ آذانٌ لا يَسْمَعُونَ بِها ) * ) .\r\n« اينها در حقيقت همچون چهار پايانند » چرا كه امتياز آدمى از چهار پايان در فكر بيدار و چشم بينا و گوش شنوا است كه متاسفانه آنها همه را از دست داده‌اند ( * ( أُولئِكَ كَالأَنْعامِ ) * ) .\r\n« بلكه آنها از چهار پايان گمراهتر و پستتر مىباشند » ( * ( بَلْ هُمْ أَضَلُّ ) * ) .\r\nچرا كه چهارپايان داراى اين استعدادها و امكانات نيستند ، ولى آنها با داشتن عقل سالم و چشم بينا و گوش شنوا امكان همه گونه ترقى و تكامل را دارند ، اما بر اثر هوا پرستى و گرايش به پستيها اين استعدادها را بلا استفاده مىگذارند ، و بدبختى بزرگ آنان از همين جا آغاز مىگردد .\r\n« آنها افراد غافل و بيخبرى هستند » و به همين جهت در بيراهه‌هاى زندگى سرگردانند ( * ( أُولئِكَ هُمُ الْغافِلُونَ ) * ) .\r\n","description":"","footnote":"","page_name":" 21 ","page_number":21},
  {"content":"\r\nچشمه آب حيات كنار دستشان است ، ولى از تشنگى فرياد مىكشند ، درهاى سعادت در برابر رويشان باز است ، اما حتى به آن نگاه نمىكنند .\r\nاز آنچه در بالا گفته شد روشن مىشود كه آنها با دست خود وسائل بدبختى خويش را فراهم مىسازند و نعمتهاى گرانبهاى « عقل » و « چشم » و « گوش » را به هدر مىدهند ، نه اينكه خداوند اجبارا آنها را در صف دوزخيان قرار داده باشد .\r\n\r\nچرا همچون چهار پايان ؟ !\r\nبارها در قرآن مجيد غافلان بى خبر به چهار پايان و حيوانات بى شعور ديگر تشبيه شده‌اند ولى نكته تشبيه آنها به انعام ( چهارپايان ) شايد اين باشد كه آنها تنها به خواب و خور و شهوت جنسى مىپردازند ، درست همانند ملتهايى كه تحت شعارهاى فريبنده انسانى آخرين هدف عدالت اجتماعى و قوانين بشرى را رسيدن به آب و نان و يك زندگى مرفه مادى مىپندارند . آن چنان كه على ع در نهج البلاغه مىفرمايد :\r\nكالبهيمة المربوطه همها علفها او المرسلة شغلها تقممها\r\n: « همانند حيوانات پروارى كه تنها به علف مىانديشند و يا حيوانات ديگرى كه در چراگاهها رها شده‌اند و از اين طرف و آن طرف خرده علفى بر مىگيرند » ( 1 ) به تعبير ديگر گروهى مرفهند همچون گوسفندان پروارى ، و گروهى نامرفه مانند گوسفندانى كه در بيابانها در بدر دنبال آب و علف مىگردند و هر دو گروه هدفشان جز شكم چيزى نيست ! آنچه در بالا گفته شد ممكن است در باره يك فرد صادق باشد و يا در باره يك ملت ، ملتهايى كه انديشه‌هاى خود را از كار انداخته‌اند و به سرگرميهاى ناسالم روى آورده‌اند و در ريشه‌هاى بدبختى خود نمىانديشند و در عوامل ترقى فكر نمىكنند ،\r\n\r\n","description":"","footnote":"\r\n( 1 ) نهج البلاغه نامه 45 .\r\n","page_name":" 22 ","page_number":22},
  {"content":"\r\nنه گوش شنوا دارند و نه چشم بينا ، آنها نيز دوزخى هستند نه تنها در دوزخ قيامت ، بلكه در دوزخ زندگى اين دنيا نيز گرفتارند .\r\nدر آيه بعد اشاره به وضع گروه بهشتى كرده ، صفات آنان را بيان مىكند ، نخست براى بيرون آمدن از صف دوزخيان مردم را به توجه عميق به اسماء حسناى خدا دعوت نموده ، مىفرمايد : « براى خدا نامهاى نيكى است ، خدا را به آنها بخوانيد » ( * ( وَلِلَّه الأَسْماءُ الْحُسْنى فَادْعُوه بِها ) * ) .\r\nمنظور از « اسماء حسنى » ، صفات مختلف پروردگار است كه همگى نيك و همگى « حسنى » است مىدانيم خدا عالم است ، قادر است ، رازق است ، عادل است ، جواد است ، كريم است و رحيم است ، و همچنين داراى صفات نيك فراوان ديگرى از اين قبيل مىباشد .\r\nمنظور از خواندن خدا به اين نامها تنها اين نيست كه اين الفاظ را بر زبان جارى كنيم و مثلا بگوئيم يا عالم ، يا قادر ، يا ارحم الراحمين ، بلكه در واقع اين است كه اين صفات را در وجود خودمان به مقدار امكان پياده كنيم ، پرتوى از علم و دانش او ، شعاعى از قدرت و توانايى او ، و گوشه اى از رحمت واسعه اش در ما و جامعه ما پياده شود ، و به تعبير ديگر متصف به اوصاف او و متخلق به اخلاقش كرديم .\r\nتا در پرتو اين علم و قدرت و اين عدالت و رحمت بتوانيم خويش و اجتماعى را كه در آن زندگى مىكنيم از صف دوزخيان خارج سازيم .\r\nسپس مردم را از اين نكته بر حذر مىدارد كه اسامى خدا را تحريف نكنند و مىگويد :\r\n« آنها كه اسماء خدا را تحريف كرده‌اند رها سازيد ، آنها به زودى به جزاى اعمال خويش گرفتار خواهند شد » ( * ( وَذَرُوا الَّذِينَ يُلْحِدُونَ فِي أَسْمائِه سَيُجْزَوْنَ ما كانُوا يَعْمَلُونَ ) * ) .\r\n","description":"","footnote":"","page_name":" 23 ","page_number":23},
  {"content":"\r\n« الحاد » در اصل از ماده « لحد » ( بر وزن مهد ) به معنى حفره اى است كه در يك طرف قرار گرفته و به همين جهت ، به حفره اى كه در يك جانب قبر قرار داده مىشود ، « لحد » گفته مىشود ، سپس به هر كارى كه از حد وسط تمايل به افراط و تفريط پيدا كند « الحاد » گفته شده ، و به شرك و بت پرستى نيز به همين جهت « الحاد » اطلاق مىگردد .\r\nمنظور از الحاد در اسماء خدا اين است كه الفاظ و مفاهيم آن را تحريف كنيم ، يا به اين گونه كه او را به اوصافى توصيف نمائيم كه شايسته آن نيست ، همانند مسيحيان كه قائل به تثليث و خدايان سه گانه شده‌اند ، و يا اينكه صفات او را بر مخلوقاتش تطبيق نمائيم ، همچون بت پرستان كه نام بتهاى خود را از نام خدا مشتق مىكردند ، مثلا به يكى از بتها « اللات » و به ديگرى « العزى » و به ديگرى « منات » مىگفتند كه به ترتيب از « اللَّه » و « العزيز » و « المنان » مشتق شده است ، و يا همچون مسيحيان كه نام خدا را بر عيسى و روح القدس مىگذاشتند .\r\nو يا اينكه صفات او را آن چنان تحريف كنند كه به « تشبيه » به مخلوقات يا « تعطيل » صفات و مانند آن بيانجامد .\r\nو يا تنها به « اسم » قناعت كنند بدون اينكه اين صفات را در خود و جامعه خويش بارور سازند .\r\nدر آخرين آيه به دو قسمت كه اساسىترين صفات گروه بهشتيان است اشاره مىكند و مىفرمايد : « از كسانى كه آفريديم ، امت و گروهى هستند كه مردم را به حق هدايت مىكنند و به حق حكم مىكنند » ( * ( وَمِمَّنْ خَلَقْنا أُمَّةٌ يَهْدُونَ بِالْحَقِّ وَبِه يَعْدِلُونَ ) * ) .\r\nدر واقع آنها دو برنامه ممتاز دارند ، فكرشان و هدفشان و دعوتشان و فرهنگشان حق و به سوى حق است ، و نيز عملشان و برنامه هايشان و حكومتشان بر اساس حق\r\n","description":"","footnote":"","page_name":" 24 ","page_number":24},
  {"content":"\r\nو حقيقت مىباشد .\r\n\r\nدر اينجا به چند نكته بايد توجه كرد :\r\n\r\n1 - اسماء حسنى چيست ؟\r\nدر كتب حديث و تفسير اعم از منابع شيعه و اهل تسنن بحثهاى مشروحى پيرامون « اسماء حسنى » ديده مىشود كه فشرده اى از آن را به اضافه عقيده خود در اينجا مىآوريم :\r\nشك نيست كه « اسماى حسنى » به معنى « نامهاى نيك » است و مىدانيم كه تمام نامهاى پروردگار مفاهيم نيكى را در بر دارد و بنا بر اين همه اسماء او اسماء حسنى است ، اعم از آنها كه صفات ثبوتيه ذات پاك او است ، مانند عالم و قادر ، و يا آنها كه صفات سلبيه ذات مقدس او است مانند « قدوس » ، و آنها كه صفات فعل است و حكايت از يكى از افعال او مىكند مانند خالق ، غفور ، رحمان و رحيم .\r\nاز سوى ديگر شك نيست كه صفات خدا قابل احصاء و شماره نيست زيرا كمالات او نامتناهى است و براى هر كمالى از كمالات او اسم و صفتى مىتوان انتخاب كرد .\r\nولى چنان كه از احاديث استفاده مىشود ، از ميان صفات او بعضى داراى اهميت بيشترى مىباشد ، و شايد « اسماء حسنى » كه در آيه بالا آمده است ، اشاره به همين گروه ممتازتر است ، زيرا در رواياتى كه از پيامبر ص و ائمه اهل بيت ع به ما رسيده كرارا اين مطلب ديده مىشود كه خداوند داراى 99 اسم است كه هر كس او را به اين نامها بخواند ، دعايش مستجاب و هر كه آنها را شماره كند اهل بهشت است .\r\nمانند روايتى كه در كتاب توحيد صدوق از امام صادق ع از پدرانش از على ع نقل شده كه پيغمبر ص فرمود :\r\nان اللَّه تبارك و تعالى تسعة و تسعين اسما - مائة الا واحدة - من احصاها دخل الجنة . . . ( 1 )\r\n\r\n","description":"","footnote":"\r\n( 1 ) تفسير الميزان و مجمع البيان و نور الثقلين ذيل آيه .\r\n","page_name":" 25 ","page_number":25},
  {"content":"\r\nو نيز در كتاب توحيد از امام على بن موسى الرضا ع از پدرانش از على ع نقل شده كه فرمود :\r\nان للَّه عز و جل تسعة و تسعين اسما من دعا اللَّه بها استجاب له و من احصاها دخل الجنة\r\n( 1 ) .\r\nدر كتاب صحيح بخارى و مسلم و ترمذى و كتب ديگر از منابع حديث اهل تسنن نيز همين مضمون پيرامون اسماء نود و نه گانه خدا و اينكه هر كس خدا را با آن بخواند ، دعاى او مستجاب است يا هر كس آنها را احصا كند ، اهل بهشت خواهد بود ، نقل شده است ( 2 ) .\r\nاز پاره اى از اين احاديث استفاده مىشود كه اين اسامى نود و نه گانه در قرآن است ، مانند روايتى كه از ابن عباس نقل شده كه مىگويد : پيامبر ص فرمود :\r\nللَّه تسعة و تسعون اسما من احصاها دخل الجنة و هى فى القرآن ( 3 ) .\r\nو به همين جهت جمعى از دانشمندان كوشش كرده‌اند كه اين اسامى و صفات را از قرآن مجيد استخراج كنند ، ولى نامهايى كه در قرآن مجيد براى خدا آمده است بيش از 99 نام است ، بنا بر اين ممكن است اسماء حسنى در لابلاى آنها باشد ، نه اينكه در قرآن جز اين 99 نام ، نام ديگرى براى خدا وجود نداشته باشد .\r\nدر بعضى از روايات اين نامهاى نود و نه گانه آمده است ، كه ما ذيلا يكى از اين احاديث را مىآوريم ( ولى بايد توجه داشت ، بعضى از اين نامها به شكلى كه در اين روايت آمده در متن قرآن نيست ، اما مضمون و مفهوم آن در قرآن وجود دارد ) .\r\nو آن روايتى است كه در توحيد صدوق از امام صادق ع از پدر و اجدادش از على ع از پيامبر ص نقل شده كه پس از اشاره به وجود نود و نه نام براى خدا\r\n\r\n","description":"","footnote":"\r\n( 1 ) و ( 2 ) و ( 3 ) تفسير الميزان و مجمع البيان و نور الثقلين ذيل آيه .\r\n","page_name":" 26 ","page_number":26},
  {"content":"\r\nمىفرمايد :\r\nو هى اللَّه ، الاله ، الواحد ، الاحد ، الصمد ، الاول ، الآخر ، السميع ، البصير القدير ، القادر ، العلى ، الاعلى ، الباقى ، البديع ، البارئ ، الاكرم ، الباطن ، الحى ، الحكيم ، العليم ، الحليم ، الحفيظ ، الحق ، الحسيب ، الحميد ، الحفى ، الرب ، الرحمن ، الرحيم ، الذارء ، الرزاق ، الرقيب ، الرؤف ، الرائى ، السلام ، المؤمن ، المهيمن ، العزيز ، الجبار ، المتكبر ، السيد ، السبوح ، الشهيد ، الصادق ، الصانع ، الظاهر ، العدل ، العفو ، الغفور ، الغنى ، الغياث ، الفاطر ، الفرد ، الفتاح الفالق ، القديم ، الملك ، القدوس ، القوى ، القريب ، القيوم ، القابض ، الباسط ، قاضى الحاجات ، المجيد ، المولى ، المنان ، المحيط ، المبين ، المغيث ، المصور ، الكريم ، الكبير ، الكافى ، كاشف الضر ، الوتر ، النور ، الوهاب ، الناصر ، الواسع ، الودود ، الهادى ، الوفى ، الوكيل ، الوارث ، البر ، الباعث ، التواب ، الجليل ، الجواد ، الخبير ، الخالق ، خير الناصرين ، الديان ، الشكور ، العظيم ، اللطيف ، الشافى\r\n( 1 ) .\r\nولى آنچه در اينجا بيشتر اهميت دارد و بايد مخصوصا به آن توجه داشته باشيم اين است كه منظور از خواندن خدا به اين نامها و يا احصاء و شمارش اسماء حسناى پروردگار ، اين نيست كه هر كس اين 99 اسم را بر زبان جارى كند و بدون توجه به محتوا و مفاهيم آنها تنها الفاظى بگويد سعادتمند خواهد بود ، و يا دعايش به اجابت مىرسد ، بلكه هدف اين است كه به اين اسماء و صفات ايمان داشته باشد ، و پس از آن بكوشد در وجود خود پرتوى از مفاهيم آنها يعنى از مفهوم عالم و قادر و رحمان و رحيم و حليم و غفور و قوى و قيوم و غنى و رازق و امثال آن را در وجود خود منعكس سازد ، مسلما چنين كسى هم بهشتى خواهد بود و هم دعايش\r\n\r\n","description":"","footnote":"\r\n( 1 ) الميزان جلد 8 صفحه 376 ( نقل از توحيد صدوق ) .\r\n","page_name":" 27 ","page_number":27},
  {"content":"\r\nمستجاب و به هر خير و نيكى نائل مىگردد .\r\nضمنا از آنچه گفتيم روشن مىشود كه اگر در پاره اى از روايات و دعاها اسامى ديگرى براى خدا غير از اين اسماء ذكر شده و حتى شماره نامهاى خدا در بعضى از دعاها به يكهزار رسيده هيچگونه منافاتى با آنچه گفتيم ندارد ، زيرا اسماء خدا حد و حصر و انتهايى ندارد ، و مانند كمالات ذات و بى انتهايش نامحدود است . هر چند پاره اى از اين صفات و اسماء امتيازى دارد .\r\nو نيز اگر در بعضى از روايات مانند روايتى كه در اصول كافى از امام صادق ع در تفسير اين آيه نقل شده مىخوانيم فرمود :\r\nنحن و اللَّه الاسماء الحسنى\r\n: « به خدا سوگند ما اسماء حسناى خدا هستيم ( 1 ) » اشاره به آن است كه پرتو نيرومندى از آن صفات الهى در وجود ما منعكس شده و شناخت ما به شناخت ذات پاكش كمك مىكند .\r\nو يا اگر در بعضى ديگر از احاديث آمده است كه همه اسماء حسنى در « توحيد خالص » خلاصه مىشود ، نيز به خاطر آن است كه همه صفات او به ذات پاك يكتايش بر مىگردد .\r\nفخر رازى در تفسيرش به مطلبى اشاره مىكند كه از جهتى قابل ملاحظه است و آن اينكه تمام صفات پروردگار به دو حقيقت بازگشت مىكند ، يا به « بى نيازى ذاتش از همه چيز » و يا « نيازمندى ديگران به ذات پاك او » ( 2 ) .\r\n\r\n2 - گروه رستگاران\r\nدر آيات فوق خوانديم كه گروهى از بندگان خدا به سوى حق دعوت مىكنند و به آن حكم مىنمايند .\r\nدر اينكه منظور از اين گروه چه اشخاصى هستند تعبيرات مختلفى در رواياتى\r\n\r\n","description":"","footnote":"\r\n( 1 ) نور الثقلين جلد 2 صفحه 103 .\r\n( 2 ) تفسير فخر رازى جلد 15 صفحه 66 .\r\n","page_name":" 28 ","page_number":28},
  {"content":"\r\nكه در منابع حديث اسلامى آمده است ديده مىشود ، از جمله در حديثى از امير مؤمنان ع نقل شده كه فرمود : منظور امت محمد ص است ( 1 ) .\r\nيعنى پيروان راستين اين پيامبر و آنهايى كه از هر گونه تحريف و تغيير و بدعت و انحراف از اصول تعليمات آن حضرت بر كنار ماندند .\r\nبه همين جهت در حديث ديگرى از آن حضرت نقل شده كه فرمود :\r\nو الذى نفسى بيده لتفرقن هذه الامة على ثلاثة و سبعين فرقة كلها فى النار الا فرقة « * ( وَمِمَّنْ خَلَقْنا أُمَّةٌ يَهْدُونَ بِالْحَقِّ وَبِه يَعْدِلُونَ ) *\r\n« و هذه التي تنجو من هذه الامة :\r\n« سوگند به آن كس كه جانم بدست او است اين امت به هفتاد و سه فرقه تقسيم مىشوند كه همه در دوزخند جز يك گروه كه خداوند در آيه و * ( مِمَّنْ خَلَقْنا أُمَّةٌ ) * . . . به آنها اشاره كرده است ، تنها آنها اهل نجاتند » ( 2 ) .\r\nممكن است عدد 73 فرقه عدد تكثير باشد و اشاره به گروه‌هاى مختلفى است كه در طول تاريخ اسلام با عقائد عجيب و غريب روى كار آمدند و خوشبختانه غالب آنها منقرض شده‌اند و امروز تنها نامى از آنها در كتب « تاريخ عقائد » به چشم مىخورد .\r\nدر حديث ديگرى كه در منابع اهل تسنن از على ع نقل شده مىخوانيم كه على ع ضمن اشاره به گروه‌هاى مختلفى كه در آينده در امت اسلامى پيدا مىشوند ، فرمود : « گروهى كه اهل نجاتند من و شيعيان و پيروان مكتب من هستند » ( 3 ) .\r\nدر روايات ديگرى نيز آمده است كه منظور از آيه فوق ائمه اهل بيت ع\r\n\r\n","description":"","footnote":"\r\n( 1 ) نور الثقلين جلد 2 ص 105 .\r\n( 2 ) مدرك قبل .\r\n( 3 ) تفسير برهان جلد 2 صفحه 53 .\r\n","page_name":" 29 ","page_number":29},
  {"content":"\r\nاست ( 1 ) .\r\nروشن است كه روايات فوق همگى يك واقعيت را تعقيب مىكنند و بيان مصداقهاى مختلف از اين واقعيتاند ، و آن اينكه آيه اشاره به گروهى است كه دعوتشان به سوى حق و عمل و حكومت و برنامه هايشان حق است و در مسير اسلام راستين گام بر مىدارند ، منتها بعضى در رأس اين گروه قرار دارند و بعضى در مراحل ديگرند ، جالب توجه اينكه با تمام اختلافاتى كه از نظر مراحل علمى و نژاد و زبان و مانند آن دارند ، يك امت و يك گروه بيش نيستند ، زيرا قرآن از آنها به « امت » ( نه امم ) تعبير كرده است .\r\n\r\n3 - اسم أعظم خدا\r\nدر بعضى از روايات در داستان « بلعم باعورا » كه قبلا گذشت ، آمده است كه او از « اسم اعظم خداوند » آگاه بود ، به تناسب آيات فوق كه سخن از اسماء حسناى خدا مىگويد بد نيست اشاره اى هم به اين موضوع كنيم .\r\nپيرامون « اسم اعظم » روايات گوناگونى وارد شده و از آنها چنين استفاده مىشود كه هر كس از اين اسم با خبر باشد ، نه فقط دعايش مستجاب است ، بلكه با استفاده از آن مىتواند به فرمان خدا در جهان طبيعت تصرف كند و كارهاى مهمى انجام دهد .\r\nدر اينكه « اسم اعظم » كداميك از اسماء خدا است ، بسيارى از دانشمندان اسلامى بحث كرده‌اند و غالبا بحثها بر محور اين دور مىزند كه از ميان نامهاى خدا نامى را بيابند كه اين خاصيت عجيب و بزرگ را داشته باشد .\r\nولى ما فكر مىكنيم آنچه بيشتر بايد از آن جستجو كرد ، اين است كه نام و صفاتى را بيابيم كه با پياده كردن مفهوم آن در وجود خودمان آن چنان تكامل روحى بيابيم كه آن آثار بر آن مترتب گردد .\r\n\r\n","description":"","footnote":"\r\n( 1 ) نور الثقلين ج 2 ص 104 - 105 .\r\n","page_name":" 30 ","page_number":30},
  {"content":"\r\nبه تعبير ديگر مساله مهم تخلق به اين صفات و واجد شدن اين مفاهيم و متصف شدن به اين اوصاف است و گر نه يك شخص آلوده و پست با دانستن يك كلمه چگونه ممكن است ، مستجاب الدعوة و مانند آن شود .\r\nو اگر مىشنويم كه « بلعم » داراى اين اسم اعظم بود و آن را از دست داد ، مفهومش اين است كه بر اثر خود سازى و ايمان و آگاهى و پرهيزگارى به چنان مرحله اى از تكامل معنوى رسيده بود كه دعايش نزد خدا رد نمىشد ولى بر اثر لغزشها كه در هر حال آدمى از آنها مصون نيست و به خاطر هوا پرستى و قرار گرفتن در خدمت فراعنه و طاغوتهاى زمان آن روحيه را به كلى از دست داد و از آن مرحله سقوط كرد ، و منظور از فراموش كردن اسم اعظم نيز ممكن است همين معنى باشد .\r\nو نيز اگر مىخوانيم كه پيامبران و پيشوايان بزرگ از اسم اعظم آگاه بودند ، مفهومش اين است كه حقيقت اين اسم بزرگ خدا را در وجود خودشان پياده كرده بودند و در پرتو اين حالت خداوند چنان مقام والايى به آنها داده بود .\r\n\r\n[ سوره الأعراف ‹ 7 › : آيات 182 تا 183 
  ]\r\nوَ الَّذِينَ كَذَّبُوا بِآياتِنا سَنَسْتَدْرِجُهُمْ مِنْ حَيْثُ لا يَعْلَمُونَ ‹ 182 › وَأُمْلِي لَهُمْ إِنَّ كَيْدِي مَتِينٌ ‹ 183 ›\r\n\r\nترجمه :\r\n182 - و آنها كه آيات ما را تكذيب كردند تدريجا از آن راه كه نمىدانند گرفتار مجازاتشان خواهيم كرد .\r\n183 - و به آنها مهلت مىدهيم ( تا مجازاتشان دردناكتر باشد ) زيرا طرح و نقشه من قوى ( و حساب شده ) است ( و هيچكس را قدرت فرار از آن نيست ) .\r\n","description":"","footnote":"","page_name":" 31 ","page_number":31},
  {"content":"\r\n\r\nتفسير : مجازات استدراج\r\nدر تعقيب بحثى كه در آيات گذشته پيرامون حال گروه دوزخيان بود ، در اين دو آيه يكى از مجازاتهاى الهى را كه به صورت يك سنت در باره بسيارى از گنهكاران سركش اجرا مىشود ، بيان شده و آن همان چيزى است كه به « عذاب استدراج » از آن تعبير مىشود .\r\nاستدراج در دو مورد از قرآن مجيد آمده است يكى در آيه مورد بحث و ديگر آيه 44 سوره « قلم » و هر دو مورد در باره انكار كنندگان آيات الهى است .\r\nبه طورى كه اهل لغت گفته‌اند استدراج دو معنى دارد ، يكى اينكه چيزى را تدريجا بگيرند ( زيرا اصل اين ماده از « درجه » گرفته شده كه به معنى « پله » است ، همانگونه كه انسان در صعود و نزول از طبقات پائين عمارت به بالا ، يا به عكس ، از پله‌ها استفاده مىكند ، همچنين هر گاه چيزى را تدريجا و مرحله به مرحله بگيرند يا گرفتار سازند به اين عمل استدراج گفته مىشود ) .\r\nمعنى ديگر « استدراج » « پيچيدن » است ، همانگونه كه يك طومار را به هم مىپيچند ( اين دو معنى را راغب در كتاب مفردات نيز آورده است ) ولى با دقت روشن مىشود كه هر دو به يك مفهوم كلى و جامع يعنى « انجام تدريجى » باز مىگردند .\r\nپس از روشن شدن معنى استدراج به تفسير آيه باز مىگرديم :\r\nخداوند در نخستين آيه مورد بحث مىفرمايد : « آنها كه آيات ما را تكذيب و انكار كردند تدريجا ، و مرحله به مرحله ، از راهى كه نمىدانند ، در دام مجازات گرفتارشان مىكنيم و زندگى آنها را در هم مىپيچيم » ( * ( وَالَّذِينَ كَذَّبُوا بِآياتِنا سَنَسْتَدْرِجُهُمْ مِنْ حَيْثُ لا يَعْلَمُونَ ) * ) .\r\n","description":"","footnote":"","page_name":" 32 ","page_number":32},
  {"content":"\r\nدر دومين آيه همان مطلب را به اين صورت تاكيد مىكند : چنان نيست كه با شتابزدگى چنين كسانى را فورا مجازات كنيم ، بلكه « به آنها مهلت و فرصت كافى براى تنبه و بيدارى مىدهيم » و هنگامى كه بيدار نشدند ، گرفتارشان مىسازيم ( * ( وَأُمْلِي لَهُمْ ) * ) .\r\nزيرا شتاب و عجله مال كسانى است كه قدرت كافى ندارند و مىترسند فرصت از دستشان برود « ولى نقشه من و مجازاتهايم آن چنان قوى و حساب شده است كه هيچكس را قدرت فرار از آن نيست » ( * ( إِنَّ كَيْدِي مَتِينٌ ) * ) .\r\n« متين » به معنى قوى و شديد است و اصل آن از « متن » گرفته شده كه به معناى عضله محكمى است كه در پشت قرار دارد .\r\nو « كيد » با « مكر » از نظر معنى همسان است و همانگونه كه در ذيل آيه 54 از سوره آل عمران ( جلد دوم تفسير نمونه صفحه 429 ) گفته‌ايم : « مكر » در اصل لغت به معنى چاره جويى و جلوگيرى كردن كسى از رسيدن به مقصود او است ، و معنى « نقشه‌هاى موذيانه » كه در مفهوم فارسى امروز آن افتاده در مفهوم عربى آن نيست .\r\nدر مورد « مجازات استدراجى » كه در آيه فوق به آن اشاره شده و از آيات ديگر قرآن و احاديث استفاده مىشود چنين است كه خداوند گناهكاران و طغيانگران جسور و زورمند را طبق يك سنت ، فورا گرفتار مجازات نمىكند ، بلكه درهاى نعمتها را به روى آنها مىگشايد ، هر چه بيشتر در مسير طغيان گام بر مىدارند ، نعمت خود را بيشتر مىكند ، و اين از دو حال خارج نيست ، يا اين نعمتها باعث تنبه و بيداريشان مىشود ، كه در اين حال برنامه « هدايت الهى » عملى شده ، و يا اينكه بر غرور و بى خبريشان مىافزايد در اين صورت مجازاتشان به هنگام رسيدن به آخرين مرحله ، دردناكتر است ، زيرا به هنگامى كه غرق انواع ناز و نعمتها\r\n","description":"","footnote":"","page_name":" 33 ","page_number":33},
  {"content":"\r\nمىشوند خداوند همه را از آنها مىگيرد و طومار زندگانى آنها را در هم مىپيچد و اين گونه مجازات بسيار سختتر است .\r\nالبته اين معنى با تمام خصوصياتش در كلمه استدراج به تنهايى نيفتاده ، بلكه با توجه به قيد « * ( مِنْ حَيْثُ لا يَعْلَمُونَ ) * » اين معنى استفاده مىشود .\r\nبه هر حال اين آيه به همه گنهكاران هشدار مىدهد كه تاخير كيفر الهى را دليل بر پاكى و درستى خود ، و يا ضعف و ناتوانى پروردگار ، نگيرند ، و ناز و نعمتهايى را كه در آن غرقند ، نشانه تقربشان به خدا ندانند ، چه بسا اين پيروزيها و نعمتهايى كه به آنها مىرسد مقدمه مجازات استدراجى پروردگار باشد ، خدا آنها را غرق نعمت مىكند و به آنها مهلت مىدهد و بالا و بالاتر مىبرد ، اما سرانجام چنان بر زمين مىكوبد كه اثرى از آنها باقى نماند و تمام هستى و تاريخشان را در هم مىپيچد .\r\nامير مؤمنان على ع در نهج البلاغه مىفرمايد :\r\nانه من وسع عليه فى ذات يده فلم يره ذلك استدراجا فقد امن مخوفا\r\n: « كسى كه خداوند به مواهب و امكاناتش وسعت بخشد ، و آن را مجازات استدراجى نداند ، از نشانه خطر غافل مانده است » ( 1 ) .\r\nو نيز از همان امام ع در كتاب « روضه كافى » نقل شده كه فرمود :\r\n« زمانى فرا مىرسد كه هيچ چيز در آن زمان ، پنهانتر از حق ، و آشكارتر از باطل ، و فزونتر از دروغ بر خدا و پيامبر ص نيست - تا آنجا كه مىگويد - در آن زمان افرادى هستند به مجرد اينكه آيه اى از قرآن را مىشنوند ( آن را تحريف كرده ) و از آئين خدا خارج مىشوند و پيوسته از آئين اين زمامدار به آئين زمامدار ديگر و از دوستى يكى به ديگرى و اطاعت سلطانى به اطاعت سلطان ديگر ، و از پيمان يكى به ديگرى منتقل مىگردند ، و سرانجام از راهى كه متوجه نيستند گرفتار مجازات استدراجى پروردگار مىشوند » ( 2 ) .\r\n\r\n","description":"","footnote":"\r\n( 1 ) و ( 2 ) نور الثقلين جلد 2 صفحه 106 .\r\n","page_name":" 34 ","page_number":34},
  {"content":"\r\nامام صادق ع مىفرمايد :\r\nكم من مغرور بما قد انعم اللَّه عليه و كم من مستدرج يستر اللَّه عليه و كم من مفتون بثناء الناس عليه\r\n: « چه بسيارند كسانى كه بر اثر نعمتهاى پروردگار مغرور مىشوند ، و چه بسيارند گنهكارانى كه خداوند بر گناهشان پرده افكنده ولى با ادامه گناه به سوى مجازات پيش مىروند ، و چه بسيارند كسانى كه از ثناخوانى مردم فريب مىخورند » ( 1 ) .\r\nو نيز از همان امام ، در تفسير آيه فوق چنين نقل شده كه فرمود :\r\nهو العبد يذنب الذنب فتجدد له النعمة معه تلهية تلك النعمة عن الاستغفار عن ذلك الذنب\r\n: « منظور از اين آيه بنده گنهكارى است كه پس از انجام گناه ، خداوند او را مشمول نعمتى قرار مىدهد ولى او نعمت را به حساب خوبى خودش گذاشته و از استغفار در برابر گناه غافلش مىسازد » ( 2 ) .\r\nو نيز از همان امام در كتاب كافى چنين نقل شده :\r\nان اللَّه اذا اراد بعبد خيرا فاذنب ذنبا اتبعه بنقمة و يذكره الاستغفار ، و اذا اراد بعبد شرا فاذنب ذنبا اتبعه بنعمة لينسيه الاستغفار و يتمادى بها ، و هو قوله عز و جل * ( سَنَسْتَدْرِجُهُمْ مِنْ حَيْثُ لا يَعْلَمُونَ ) * ، بالنعم عند المعاصى ( 3 ) « موقعى كه خداوند خير بنده اى را بخواهد به هنگامى كه گناهى انجام مىدهد او را گوشمالى مىدهد تا به ياد توبه بيفتد ، و هنگامى كه شر بنده اى را ( به اثر اعمالش ) بخواهد موقعى كه گناهى مىكند نعمتى به او مىبخشد تا استغفار را فراموش نمايد و به آن ادامه دهد ، اين همان است كه خداوند عز و جل فرموده : « * ( سَنَسْتَدْرِجُهُمْ مِنْ حَيْثُ لا يَعْلَمُونَ ) * » يعنى از طريق نعمتها به هنگام معصيتها آنها را تدريجا از راهى كه نمىدانند گرفتار مىسازيم » .\r\n\r\n","description":"","footnote":"\r\n( 1 ) و ( 2 ) نور الثقلين جلد 2 صفحه 106\r\n( 3 ) تفسير برهان جلد 2 صفحه 53 .\r\n","page_name":" 35 ","page_number":35},
  {"content":"\r\n\r\n[ سوره الأعراف ‹ 7 › : آيات 184 تا 186 
  ]\r\nأَ وَلَمْ يَتَفَكَّرُوا ما بِصاحِبِهِمْ مِنْ جِنَّةٍ إِنْ هُوَ إِلَّا نَذِيرٌ مُبِينٌ ‹ 184 › أَ وَلَمْ يَنْظُرُوا فِي مَلَكُوتِ السَّماواتِ وَالأَرْضِ وَما خَلَقَ اللَّه مِنْ شَيْءٍ وَأَنْ عَسى أَنْ يَكُونَ قَدِ اقْتَرَبَ أَجَلُهُمْ فَبِأَيِّ حَدِيثٍ بَعْدَه يُؤْمِنُونَ ‹ 185 › مَنْ يُضْلِلِ اللَّه فَلا هادِيَ لَه وَيَذَرُهُمْ فِي طُغْيانِهِمْ يَعْمَهُونَ ‹ 186 ›\r\n\r\nترجمه :\r\n184 - آيا آنها فكر نكردند كه همنشينشان ( پيامبر ) هيچگونه آثارى از جنون ندارد ( پس چگونه چنين نسبت ناروايى به او مىدهند ؟ ) او فقط بيم دهنده آشكارى است ( كه مردم را متوجه مسئوليتهايشان مىسازد ) 185 - آيا آنها در حكومت و نظام آسمانها و زمين و آنچه خدا آفريده است ( از روى دقت و عبرت ) نظر نيفكندند ؟ ( و آيا در اين نيز انديشه نكردند كه ) شايد پايان زندگى آنها نزديك شده باشد ( اگر به اين كتاب آسمانى روشن ايمان نياورند ) به كدام سخن بعد از آن ايمان خواهند آورد ؟\r\n186 - هر كس را خداوند ( به جرم اعمال زشتش ) گمراه سازد هدايت كننده اى ندارد و آنها را در طغيان و سركشيشان رها مىسازد تا سرگردان شوند .\r\n\r\nشان نزول :\r\nمفسران اسلامى چنين نقل كرده‌اند كه پيامبر ص هنگامى كه در مكه بود ، شبى بر كوه صفا بر آمد و مردم را به سوى توحيد و يكتا پرستى دعوت نمود ، مخصوصا تمامى طوائف قريش را صدا زد و آنها را از مجازات الهى بر حذر داشت ، تا مقدار زيادى از شب گذشت ، بت پرستان مكه گفتند : ان صاحبهم قد جن بات\r\n","description":"","footnote":"","page_name":" 36 ","page_number":36},
  {"content":"\r\nليلا يصوت الى الصباح ! : « رفيق ما ديوانه شده ، از شب تا صبح نعره مىكشيد » ! در اين موقع آيه فوق نازل شد و به آنها در اين زمينه پاسخ دندانشكنى داد .\r\nبا اينكه آيه شان نزول خاصى دارد ، در عين حال چون دعوت به شناخت پيامبر ص و هدف آفرينش و آمادگى براى زندگى ديگر مىكند ، با بحثهاى گذشته كه پيرامون « گروه دوزخى و بهشتى » سخن مىگفت ، پيوند روشنى دارد .\r\n\r\nتفسير : تهمتها و بهانه‌ها\r\nدر اين آيه نخست خداوند به گفتار بى اساس بت پرستان دائر به جنون پيامبر ص چنين پاسخ مىگويد : « آيا آنها فكر و انديشه خود را به كار نينداختند كه بدانند همنشين آنها ( پيامبر ) هيچگونه آثارى از جنون ندارد » ( * ( أَ وَلَمْ يَتَفَكَّرُوا ما بِصاحِبِهِمْ مِنْ جِنَّةٍ ) * ) ( 1 ) اشاره به اينكه پيامبر اسلام ص شخص ناشناخته اى در ميان آنها نبود و به تعبير خودشان « صاحب » يعنى دوست و همنشينشان محسوب مىشد ، بيش از چهل سال در ميان آنها رفت و آمد داشته ، و همواره فكر و تدبيرش را ديده‌اند و آثار نبوغ را در وى مشاهده كرده‌اند ، كسى كه قبل از اين دعوت ، از عقلاى بزرگ آن جامعه محسوب مىشد ، چگونه يك بار چنين وصله اى را به وى چسباندند ، آيا بهتر نبود به جاى چنين نسبت ناروايى در اين فكر فرو روند كه ممكن است دعوت او حق باشد ، و ماموريتى از طرف پروردگار يافته باشد ؟ ! آن چنان كه قرآن به دنبال اين جمله مىگويد : « او فقط بيم دهنده آشكارى است كه جامعه خويش را از خطراتى كه با آن روبرو است بر حذر مىدارد » ( * ( إِنْ هُوَ إِلَّا نَذِيرٌ مُبِينٌ ) * ) .\r\n\r\n","description":"","footnote":"\r\n( 1 ) « جنة » همانگونه كه بزرگان اهل لغت گفته‌اند به معنى جنون است و ريشه اصلى آن به معنى پوشش و حائل آمده گويا به هنگام جنون پوششى به روى عقل مىافتد ( براى توضيح بيشتر به جلد پنجم تفسير نمونه صفحه 314 مراجعه فرمائيد ) .\r\n","page_name":" 37 ","page_number":37},
  {"content":"\r\nدر آيه بعد براى تكميل اين بيان آنها را به مطالعه عالم هستى ، آسمانها و زمين ، دعوت مىكند و مىگويد : « آيا در حكومت آسمانها و زمين و مخلوقاتى كه خدا آفريده از روى دقت و فكر نظر نيفكندند » ( * ( أَ وَلَمْ يَنْظُرُوا فِي مَلَكُوتِ السَّماواتِ وَالأَرْضِ وَما خَلَقَ اللَّه مِنْ شَيْءٍ ) * ) .\r\nتا بدانند اين عالم وسيع آفرينش با اين نظام حيرتانگيز بيهوده آفريده نشده و هدفى براى آن بوده است ، و دعوت پيامبر ص در حقيقت دنباله همان هدف آفرينش ، يعنى تكامل و تربيت انسان است .\r\n« ملكوت » در اصل از ريشه « ملك » به معنى حكومت و مالكيت است ، و اضافه « واو » و « ت » به آن براى تاكيد و مبالغه مىباشد و معمولا به حكومت مطلقه خداوند بر سراسر عالم هستى گفته مىشود .\r\nنظر افكندن در نظام شگرف اين عالم هستى كه پهنه ملك و حكومت خدا است ، هم نيروى خدا پرستى و ايمان به حق را تقويت مىكند ، و هم روشنگر وجود يك هدف مهم در اين عالم بزرگ و منظم است ، و در هر دو صورت ، انسان را به جستجوى نماينده خدا و رحمتى كه بتواند هدف آفرينش را پياده كند مىفرستد .\r\nسپس براى اينكه آنها را از خواب غفلت بيدار سازد مىفرمايد « آيا در اين موضوع نيز انديشه نكردند كه ممكن است پايان زندگى آنها نزديك شده باشد ، اگر امروز ايمان نياورند ، و دعوت اين پيامبر را نپذيرند ، و قرآنى را كه بر او نازل شده است با اينهمه نشانه‌هاى روشن قبول نكنند ، به كدام سخن بعد از آن ايمان خواهند آورد » ؟ ( * ( وَأَنْ عَسى أَنْ يَكُونَ قَدِ اقْتَرَبَ أَجَلُهُمْ فَبِأَيِّ حَدِيثٍ بَعْدَه يُؤْمِنُونَ ) * ) .\r\nيعنى اولا چنان نيست كه عمر آنها جاودانى باشد ، فرصتها به سرعت درگذرند و هيچكس نميداند فردا زنده خواهد بود يا نه ، پس با اين حال امروز و\r\n","description":"","footnote":"","page_name":" 38 ","page_number":38},
  {"content":"\r\nفردا كردن و مسائل را پشت گوش انداختن هرگز كار عاقلانه اى نيست .\r\nثانيا اگر آنها به اين قرآن با اينهمه نشانه‌هاى روشنى كه در آن از خداست ايمان نياورند آيا در انتظار كتابى از اين برتر و بالاترند ؟ آيا ممكن است به گفتار و سخن و دعوت ديگر ايمان بياورند ؟ ! همانطور كه مشاهده مىكنيم آيات فوق تمام راههاى فرار را به روى مشركان مىبندد ، از يك طرف آنها را متوجه سابقه عقل و درايت پيامبر ص مىكند تا به اتهام جنون از شنيدن دعوتش فرار نكنند ، از سوى ديگر متوجه نظام آفرينش و آفريدگار و هدف خلقت مىسازد تا بدانند بيهوده آفريده نشده‌اند ، و از سوى سوم متوجه زودگذرا بودن زندگى مىكند تا امروز و فردا نكنند ، و از سوى چهارم مىگويد :\r\nاگر به كتابى به اين روشنى ايمان نياورند ، در آينده به هيچ چيزى ايمان نخواهند آورد ، زيرا از اين بالاتر تصور نمىشود ! سرانجام در آخرين آيه مورد بحث ، سخن را با آنها چنين پايان مىدهد كه « هر كس را خداوند به خاطر اعمال زشت و مستمرش ، گمراه سازد ، هيچ هدايت كننده اى ندارند ، و خداوند آنها را هم چنان در طغيان و سركشى رها مىسازد تا حيران و سرگردان شوند » ( * ( مَنْ يُضْلِلِ اللَّه فَلا هادِيَ لَه وَيَذَرُهُمْ فِي طُغْيانِهِمْ يَعْمَهُونَ ) * ) .\r\nهمانگونه كه بارها گفته‌ايم اين گونه تعبيرات در باره همه كافران و گنهكاران نيست بلكه مخصوص به گروهى است كه آن چنان در برابر حقايق ، لجوج و متعصب و معاندند كه گويى پرده بر چشم و گوش و قلبشان افتاده ، پرده‌هاى تاريكى كه نتيجه اعمال خود آنها است ، و منظور از « اضلال الهى » نيز همين است .\r\n","description":"","footnote":"","page_name":" 39 ","page_number":39},
  {"content":"\r\n\r\n[ سوره الأعراف ‹ 7 › : آيه 187 
  ]\r\nيَسْئَلُونَكَ عَنِ السَّاعَةِ أَيَّانَ مُرْساها قُلْ إِنَّما عِلْمُها عِنْدَ رَبِّي لا يُجَلِّيها لِوَقْتِها إِلَّا هُوَ ثَقُلَتْ فِي السَّماواتِ وَالأَرْضِ لا تَأْتِيكُمْ إِلَّا بَغْتَةً يَسْئَلُونَكَ كَأَنَّكَ حَفِيٌّ عَنْها قُلْ إِنَّما عِلْمُها عِنْدَ اللَّه وَلكِنَّ أَكْثَرَ النَّاسِ لا يَعْلَمُونَ ‹ 187 ›\r\n\r\nترجمه :\r\n187 - از قيامت از تو سؤال مىكنند كه وقوع آن در چه زمانى است ؟ بگو علمش نزد پروردگار من است و هيچكس جز او ( نمىتواند ) وقت آن را آشكار سازد ، ( اما قيام قيامت حتى ) در آسمانها و زمين سنگين ( و بسيار پر اهميت ) است ، و جز به طور ناگهانى به سراغ شما نمىآيد ، ( باز ) او تو چنان سؤال مىكنند كه گويى تو از زمان وقوع آن با خبرى ، بگو علمش تنها نزد خدا است ولى بيشتر مردم نمىدانند .\r\n\r\nشان نزول : كى قيامت بر پا مىشود ؟\r\nبه طورى كه در بعضى از روايات آمده است ( 1 ) طايفه قريش به چند نفر ماموريت دادند كه به نجران سفر كنند ، و از دانشمندان يهود كه ( علاوه بر مسيحيان ) در آنجا ساكن بودند مسائل پيچيده اى را سؤال كنند و در بازگشت آنها را در برابر پيامبر ص مطرح سازند ( به گمان اينكه پيامبر از پاسخ آنها عاجز مىماند ) از جمله سؤالات اين بود كه در چه زمانى قيامت برپا مىشود ، هنگامى كه آنها اين پرسش را از پيامبر ص كردند ، آيه فوق نازل شد و به آنها پاسخ گفت ( 2 ) .\r\n\r\n","description":"","footnote":"\r\n( 1 ) تفسير برهان جلد 2 صفحه 54 .\r\n( 2 ) بعضى از مفسران مانند مرحوم طبرسى شان نزول را در باره جمعى از يهود ذكر كرده كه به خدمت پيامبر ص آمدند و از مساله قيامت پرسيدند ، اما از آنجا كه سوره در مكه نازل شده و پيامبر در آنجا با يهود درگيرى نداشت اين موضوع بسيار بعيد به نظر مىرسد .\r\n","page_name":" 40 ","page_number":40},
  {"content":"\r\n\r\nتفسير :\r\nبا اينكه براى آيه شان نزول خاصى ذكر شده در عين حال پيوند روشنى نيز با آيات قبل دارد ، زيرا در آيات قبل اشاره به مساله قيامت و لزوم آمادگى براى چنين روزى شده بود ، طبعا به دنبال چنين بحثى اين سؤال براى بسيارى از مردم پيش مىآيد كه قيامت كى بر پا خواهد شد ، لذا قرآن مىگويد : « از تو در باره ساعت ( روز رستاخيز ) مىپرسند ، كه در چه زمانى وقوع مىيابد » ؟\r\n( * ( يَسْئَلُونَكَ عَنِ السَّاعَةِ أَيَّانَ مُرْساها ) * ) .\r\nگرچه كلمه « ساعت » به معنى زمان پايان دنيا نيز آمده است ، ولى غالبا - و به عقيده بعضى همواره - در قرآن مجيد به معنى قيام قيامت است ، مخصوصا پاره اى از قرائن در مورد آيه اى كه در آن بحث مىكنيم اين موضوع را تاكيد مىكند ، مانند ، جمله « متى تقوم الساعة » ( كى ساعت بر پا مىشود ) كه در شان نزول وارد شده است .\r\nكلمه « ايان » مساوى « متى » و براى سؤال از زمان است .\r\nو « مرسى » به اصطلاح « مصدر ميمى » است ، و با « ارساء » يك معنى دارد و آن اثبات يا وقوع چيزى است ، لذا به كوه‌هاى محكم و ثابت ، جبال راسيات گفته مىشود ، بنا بر اين جمله « * ( أَيَّانَ مُرْساها ) * » مفهومش اين است در چه زمان قيامت وقوع پيدا مىكند و ثابت مىشود ؟\r\nسپس اضافه مىكند كه اى پيامبر ! در پاسخ اين سؤال صريحا « بگو اين علم تنها نزد پروردگار من است ، و هيچكس جز او نمىتواند وقت آن را آشكار\r\n","description":"","footnote":"","page_name":" 41 ","page_number":41},
  {"content":"\r\nسازد « ( * ( قُلْ إِنَّما عِلْمُها عِنْدَ رَبِّي لا يُجَلِّيها لِوَقْتِها إِلَّا هُوَ ) * ) .\r\nولى دو نشانه سربسته براى آن بيان مىكند ، نخست مىگويد : « قيام ساعت در آسمانها و زمين ، مساله سنگينى است » ( * ( ثَقُلَتْ فِي السَّماواتِ وَالأَرْضِ ) * ) چه حادثه اى ممكن است از اين سنگينتر بوده باشد ، در حالى كه در آستانه قيامت ، همه كرات آسمانى به هم مىريزند ، آفتاب خاموش ، ماه تاريك ، ستارگان بى فروغ و اتمها متلاشى مىگردند ، و از بقاياى آنها جهانى نو با طرحى تازه ريخته مىشود ( 1 ) .\r\nديگر اينكه قيام ساعت ، ناگهانى است ، و بدون مقدمات تدريجى ، و به شكل انقلابى ، تحقق مىيابد .\r\nبار ديگر مىگويد : « چنان از تو سؤال مىكنند كه گويى تو از زمان وقوع قيامت با خبرى » ! ( * ( يَسْئَلُونَكَ كَأَنَّكَ حَفِيٌّ عَنْها ) * ) ( 2 ) .\r\nبعد اضافه مىكند كه در جواب آنها بگو : « اين علم تنها نزد خدا است ولى بيشتر مردم از اين حقيقت آگاهى ندارند » كه چنين علمى مخصوص ذات پاك او است ، لذا پى در پى از آن مىپرسند . ( * ( قُلْ إِنَّما عِلْمُها عِنْدَ اللَّه وَلكِنَّ أَكْثَرَ النَّاسِ لا يَعْلَمُونَ ) * ) .\r\nممكن است بعضى از خود سؤال كنند چرا اين علم مخصوص ذات خدا است و هيچكس حتى پيامبران را از آن آگاه نمىسازد ؟\r\n\r\n","description":"","footnote":"\r\n( 1 ) بعضى از مفسران گفته‌اند منظور از اين جمله اين است كه علم و آگاهى بر قيامت بر اهل آسمانها و زمين ثقيل و سنگين است ، ولى حق همان تفسير اول است ، زيرا كلمه « علم » و « اهل » را محذوف دانستن خلاف ظاهر آيه مىباشد .\r\n( 2 ) « حفى » در اصل به معنى كسى است كه پى در پى از چيزى سؤال مىكند و با دقت و اصرار تعقيب مىنمايد و از آنجا كه اصرار در سؤال باعث پيشرفت علم و دانش انسان مىشود گاهى اين كلمه به معنى « عالم و دانشمند » نيز آمده است .\r\n","page_name":" 42 ","page_number":42},
  {"content":"\r\nپاسخ اين سؤال اين است كه : عدم آگاهى از وقوع رستاخيز به ضميمه ناگهانى بودن و با توجه به عظمت ابعاد آن سبب مىشود كه هيچگاه مردم قيامت را دور ندانند و همواره در انتظار آن باشند ، به اين ترتيب خود را براى نجات در آن آماده سازند ، و اين عدم آگاهى اثر مثبت و روشنى در تربيت نفوس و توجه آنها به مسئوليتها و پرهيز از گناه خواهد داشت .\r\n\r\n[ سوره الأعراف ‹ 7 › : آيه 188 
  ]\r\nقُلْ لا أَمْلِكُ لِنَفْسِي نَفْعاً وَلا ضَرًّا إِلَّا ما شاءَ اللَّه وَلَوْ كُنْتُ أَعْلَمُ الْغَيْبَ لاسْتَكْثَرْتُ مِنَ الْخَيْرِ وَما مَسَّنِيَ السُّوءُ إِنْ أَنَا إِلَّا نَذِيرٌ وَبَشِيرٌ لِقَوْمٍ يُؤْمِنُونَ ‹ 188 ›\r\n\r\nترجمه :\r\n188 - بگو من مالك سود و زيان خويش نيستم مگر آنچه را خدا بخواهد ( و از غيب و اسرار نهان نيز با خبر نيستم مگر آنچه خداوند اراده كند ) و اگر از غيب با خبر بودم منافع فراوانى براى خود فراهم مىساختم و هيچ بدى ( و زيانى ) به من نمىرسيد ، من فقط بيم دهنده و بشارت دهنده‌ام براى جمعيتى كه ايمان مىآورند ( بيم از مجازات پروردگار و بشارت به پاداشهاى گرانبهايش ) .\r\n\r\nشان نزول\r\nبعضى از مفسران ( مانند مرحوم طبرسى در مجمع البيان ) نقل كرده‌اند كه اهل مكه به پيامبر ص گفتند تو اگر با خدا ارتباط دارى آيا پروردگار تو را از گرانى و ارزانى اجناس در آينده با خبر نمىسازد كه از اين طريق بتوانى آنچه به سود و منفعت است تهيه كنى و آنچه به زيان است كنار بگذارى و يا از خشكسالى ، و يا پر آبى مناطق مختلف آگاه سازد تا به موقع از مناطق خشك به سرزمينهاى پر بركت كوچ كنى ؟ ! در اين هنگام آيه فوق نازل شد و به آنها پاسخ گفت .\r\n","description":"","footnote":"","page_name":" 43 ","page_number":43},
  {"content":"\r\n\r\nتفسير :\r\n\r\nاسرار نهان را فقط خدا مىداند\r\nگرچه براى اين آيه نيز شان نزول خاصى ذكر شده ولى با اين حال پيوندش با آيه گذشته روشن است ، زيرا در آيه قبل راجع به عدم آگاهى هيچكس جز خدا نسبت به زمان قيام « قيامت » بحث بود و در اين آيه سخن از نفى علم غيب به طور كلى در ميان است .\r\nدر نخستين جمله ، خطاب به پيامبر ص كرده مىگويد : « به آنها بگو من مالك و صاحب اختيار هيچگونه سود و زيانى در باره خويش نيستم مگر آنچه را كه خدا بخواهد » ( * ( قُلْ لا أَمْلِكُ لِنَفْسِي نَفْعاً وَلا ضَرًّا إِلَّا ما شاءَ اللَّه ) * ) .\r\nشك نيست كه هر انسانى مىتواند براى خود منافعى كسب كند و يا از خويشتن ضررهايى را دور سازد ، ولى با اين حال ، همانگونه كه مىبينيم ، در آيه فوق مطلقا اين قدرت و توانايى بشر نفى شده است ، و اين به خاطر آن است كه انسان در كارهاى خود ، قدرت و نيرويى از خويش ندارد بلكه همه قدرتها از ناحيه خدا است و او است كه اين تواناييها را در اختيار آنها گذاشته است . و به تعبير ديگر مالك همه قدرتها و صاحب اختيار مستقل و بالذات در عالم هستى تنها ذات پاك خدا است ، و دگران ، حتى پيامبران و فرشتگان ، از او كسب قدرت مىكنند ، و مالكيت و قادريت آنها بالغير است ، جمله * ( إِلَّا ما شاءَ اللَّه ) * ( مگر آنچه خدا بخواهد و در اختيار من بگذارد ) نيز گواه اين مطلب است .\r\nدر بسيارى ديگر از آيات قرآن نيز مالكيت سود و زيان از غير خدا نفى شده است و به همين دليل از پرستش بتها و هر چه غير از خدا است ، نهى گرديده ، در سوره فرقان آيه 3 و 4 مىخوانيم وَاتَّخَذُوا مِنْ دُونِه آلِهَةً لا يَخْلُقُونَ\r\n","description":"","footnote":"","page_name":" 44 ","page_number":44},
  {"content":"\r\nشَيْئاً وَهُمْ يُخْلَقُونَ وَلا يَمْلِكُونَ لأَنْفُسِهِمْ ضَرًّا وَلا نَفْعاً : « آنها جز خدا معبودهايى براى خود انتخاب كردند ، معبودهايى كه هيچ چيز را نمىآفرينند ، بلكه خودشان مخلوقند ، و صاحب اختيار سود و زيانى در باره خويش نيستند » ( تا چه رسد به ديگران ) .\r\nاين عقيده يك نفر مسلمان است كه هيچكس را ذاتا خالق و رازق و مالك سود و زيان ، جز خدا نمىداند ، و به همين دليل اگر از ديگرى چيزى مىخواهد با توجه به اين حقيقت است كه او آنچه دارد از ناحيه خدا است ( دقت كنيد ) .\r\nو از اينجا روشن مىشود آنهايى كه اين گونه آيات را دستاويز براى نفى هر گونه توسل جستن به پيامبران و امامان قرار داده‌اند و آن را يك نوع شرك پنداشته‌اند ، اشتباهشان از اينجا سرچشمه گرفته كه تصور كرده‌اند توسل به پيامبر و امام مفهومش آن است كه او را در برابر خداوند مستقل بدانيم و مالك سود و زيان .\r\nاما اگر كسى با اين عقيده كه پيامبر و امام از خود چيزى ندارند و هر چه بخواهند از خدا مىخواهند ، به آنان توسل جويد ، يا از آنها شفاعتى بخواهد عين توحيد و عين اخلاص است ، و همان چيزى است كه قرآن با جمله « * ( إِلَّا ما شاءَ اللَّه ) * » در آيه فوق به آن اشاره كرده و همان چيزى است كه با جمله « إِلَّا بِإِذْنِه » در آية « مَنْ ذَا الَّذِي يَشْفَعُ عِنْدَه إِلَّا بِإِذْنِه » به آن اشاره شده است .\r\nبنا بر اين دو گروه در باره توسل جستن در اشتباهند ، آنها كه براى پيامبر و امام قدرتى با لذات و دستگاهى مستقل در مقابل خدا قائلند كه اين يك نوع شرك و بت پرستى است ، و آنها كه قدرت بالغير را از آنها نفى مىكنند كه اين نيز يك نوع انحراف از مفاد صريح آيات قرآن است ، راه حق اين است كه آنها به فرمان خدا نزد او شفاعت مىكنند و حل مشكل توسلجوينده را از او مىخواهند .\r\nپس از بيان اين موضوع ، اشاره به مساله مهم ديگرى مىكند كه مورد\r\n","description":"","footnote":"","page_name":" 45 ","page_number":45},
  {"content":"\r\nسؤال گروهى بود و آن اينكه به پيامبرش مىگويد به آنها بگو : « من از غيب و اسرار نهان آگاه نيستم زيرا اگر از اسرار نهان آگاهى داشتم منافع فراوانى را براى خودم فراهم مىساختم و هيچگونه زيانى به من نمىرسيد » ( * ( وَلَوْ كُنْتُ أَعْلَمُ الْغَيْبَ لَاسْتَكْثَرْتُ مِنَ الْخَيْرِ وَما مَسَّنِيَ السُّوءُ ) * ) ( 1 ) .\r\nچون آن كس كه از تمام اسرار نهان آگاه باشد ، مىتواند آنچه را به نفع او است انتخاب كند و از آنچه ممكن است به زيان او تمام شود بپرهيزد .\r\nسپس مقام واقعى و رسالت خويش را در يك جمله كوتاه و صريح بيان كرده مىگويد : « من فقط بيم دهنده و بشارت دهنده براى افرادى كه ايمان مىآورند هستم » ( * ( إِنْ أَنَا إِلَّا نَذِيرٌ وَبَشِيرٌ لِقَوْمٍ يُؤْمِنُونَ ) * ) .\r\n\r\nآيا پيامبر از غيب آگاهى نداشت . ؟\r\nپاره از كسانى كه مطالعات محدودى دارند و تنها با توجه سطحى به يك آيه بدون در نظر گرفتن آيات ديگر قرآن و حتى قرائنى كه در خود آن آيه وجود دارد داورى مىكنند ، آيه بالا را دليل بر نفى علم غيب به طور مطلق از پيامبران دانسته‌اند .\r\nدر حالى كه آيه فوق « علم بالذات و مستقل » را از پيامبر ص نفى مىكند همانگونه كه مالكيت هر گونه سود و زيان را به طور مستقل از او نفى كرده است با اينكه شك نيست هر انسانى مالك سود و زيانهايى در باره خويش و ديگران است .\r\nبنا بر اين جمله قبل گواه روشنى است بر اينكه هدف نفى مالكيت سود و زيان يا نفى علم غيب به طور مطلق نيست بلكه هدف نفى استقلال مىباشد و به تعبير ديگر\r\n\r\n","description":"","footnote":"\r\n( 1 ) در حقيقت در آيه فوق جمله و لا اعلم الغيب محذوف شده و جمله بعد بر آن گواهى مىدهد .\r\n","page_name":" 46 ","page_number":46},
  {"content":"\r\nپيامبر ص از خودش چيزى نمىداند بلكه آنچه خدا از غيب و اسرار نهان در اختيارش گذارده است مىداند ، همانگونه كه در آيه 26 و 27 از سوره جن مىخوانيم :\r\nعالِمُ الْغَيْبِ فَلا يُظْهِرُ عَلى غَيْبِه أَحَداً إِلَّا مَنِ ارْتَضى مِنْ رَسُولٍ : « خداوند از تمام امور پنهانى آگاه است و هيچكس را از علم غيب خود آگاه نمىسازد مگر رسولانى كه مورد رضايت او هستند » .\r\nاصولا تكميل مقام رهبرى ، آن هم يك رهبرى جهانى و همگانى ، آن هم در تمام زمينه‌هاى مادى و معنوى ، نياز به آگاهى بر بسيارى از مسائل دارد كه از ساير مردم پوشيده است ، نه تنها آگاهى از احكام و قوانين الهى ، بلكه آگاهى بر اسرار جهان هستى و ساختمان بشر و قسمتى از حوادث آينده و گذشته ، اين بخش از علم غيب را خداوند در اختيار فرستادگان و نمايندگانش مىگذارد ، و اگر نگذارد رهبرى آنها تكميل نخواهد شد .\r\nو به تعبير ديگر : اقدامات و سخنان و گفته‌هاى آنها رنگ زمان و مكان خودشان پيدا خواهد كرد و محدود به شرائط يك عصر و يك محيط مىشود ، اما هنگامى كه از اين بخش از اسرار غيب آگاه باشند ، برنامه‌ها را آن چنان پياده مىكنند كه براى آيندگان و كسانى كه در شرائط و مقتضيات ديگر به وجود خواهند آمد نيز مفيد و كافى خواهد بود .\r\n( براى توضيح بيشتر در زمينه « آگاهى از غيب » به جلد پنجم تفسير نمونه صفحه 245 مراجعه فرمائيد ) .\r\n","description":"","footnote":"","page_name":" 47 ","page_number":47},
  {"content":"\r\n\r\n[ سوره الأعراف ‹ 7 › : آيات 189 تا 193 
  ]\r\nهُوَ الَّذِي خَلَقَكُمْ مِنْ نَفْسٍ واحِدَةٍ وَجَعَلَ مِنْها زَوْجَها لِيَسْكُنَ إِلَيْها فَلَمَّا تَغَشَّاها حَمَلَتْ حَمْلًا خَفِيفاً فَمَرَّتْ بِه فَلَمَّا أَثْقَلَتْ دَعَوَا اللَّه رَبَّهُما لَئِنْ آتَيْتَنا صالِحاً لَنَكُونَنَّ مِنَ الشَّاكِرِينَ ‹ 189 › فَلَمَّا آتاهُما صالِحاً جَعَلا لَه شُرَكاءَ فِيما آتاهُما فَتَعالَى اللَّه عَمَّا يُشْرِكُونَ ‹ 190 › أَ يُشْرِكُونَ ما لا يَخْلُقُ شَيْئاً وَهُمْ يُخْلَقُونَ ‹ 191 › وَلا يَسْتَطِيعُونَ لَهُمْ نَصْراً وَلا أَنْفُسَهُمْ يَنْصُرُونَ ‹ 192 › وَإِنْ تَدْعُوهُمْ إِلَى الْهُدى لا يَتَّبِعُوكُمْ سَواءٌ عَلَيْكُمْ أَ دَعَوْتُمُوهُمْ أَمْ أَنْتُمْ صامِتُونَ ‹ 193 ›\r\n\r\nترجمه :\r\n189 - او خدايى است كه شما را از نفس واحدى آفريد و همسرش را نيز از جنس او قرار داد تا در كنار او بياسايد سپس هنگامى كه با او نزديكى كرد حملى سبك برداشت كه با وجود آن به كارهاى خود ادامه مىداد ، و چون سنگين شد ، هر دو از خداوند و پروردگار خويش خواستند ( كه فرزند صالحى به آنان دهد و عرضه داشتند ) اگر فرزند صالحى به ما دهى از شاكران خواهيم بود .\r\n190 - اما به هنگامى كه فرزند صالحى به آنها داد ( موجودات ديگر را در اين موهبت موثر دانستند و ) براى خدا شريكهايى در اين نعمت كه به آنها بخشيده بود قائل شدند ، خداوند برتر است از آنچه شريك او قرار مىدهند ! .\r\n191 - آيا موجوداتى را شريك او قرار مىدهند كه چيزى را نمىآفرينند و خودشان مخلوقند ؟ ! 192 - و نمىتوانند آنها را يارى كنند ، و نه خودشان را يارى مىدهند .\r\n193 - و هر گاه آنها را به سوى هدايت دعوت كنيد ، از شما پيروى نمىكنند ، براى آنها تفاوت نمىكند چه آنها را دعوت كنيد و چه خاموش باشيد .\r\n","description":"","footnote":"","page_name":" 48 ","page_number":48},
  {"content":"\r\n\r\nتفسير :\r\n\r\nكفران يك نعمت بزرگ\r\nدر اين آيات به گوشه ديگرى از حالات مشركان و طرز تفكر آنها و پاسخ به اشتباهاتشان اشاره شده است و از آنجا كه آيه گذشته سود و زيان و آگاهى از علم غيب را منحصر به خدا معرفى مىكرد ، و در حقيقت اشاره به توحيد افعالى خدا بود ، اين آيات مكمل آنها محسوب مىشود ، زيرا اينها نيز اشاره به توحيد افعالى خدا است .\r\nنخست مىگويد : « او كسى است كه شما را از يك نفس آفريد و همسر او را نيز از جنس او قرار داد تا در كنار او بياسايد » ( * ( هُوَ الَّذِي خَلَقَكُمْ مِنْ نَفْسٍ واحِدَةٍ وَجَعَلَ مِنْها زَوْجَها لِيَسْكُنَ إِلَيْها ) * ) .\r\nاين دو در كنار هم زندگى آرامبخشى داشتند ، « اما هنگامى كه زوج با همسر خود آميزش جنسى كرد ، بارى سبك برداشت ، به گونه اى كه در آغاز كار اين حمل براى او مشكلى ايجاد نمىكرد ، و با داشتن حمل به كارهاى خود هم چنان ادامه مىداد » ( * ( فَلَمَّا تَغَشَّاها حَمَلَتْ حَمْلًا خَفِيفاً فَمَرَّتْ بِه ) * ) ( 1 ) .\r\nاما با گذشت شب و روز ، حمل او كم كم سنگين شد تا « كاملا احساس سنگينى كرد » ( * ( فَلَمَّا أَثْقَلَتْ ) * ) .\r\nدر اين هنگام دو همسر ، انتظار فرزندى را مىكشيدند و آرزو داشتند خداوند فرزند صالحى به آنها مرحمت كند ، لذا « متوجه درگاه خدا شدند و پروردگار خويش را چنين خواندند : بارالها اگر به ما فرزند صالحى عطا كنى از\r\n\r\n","description":"","footnote":"\r\n( 1 ) تغشاها از ماده « تغشى » به معنى پوشانيدن است و اين جمله در زبان عرب كنايه لطيفى از آميزش جنسى است .\r\n","page_name":" 49 ","page_number":49},
  {"content":"\r\nشكرگزاران خواهيم بود « ( * ( دَعَوَا اللَّه رَبَّهُما لَئِنْ آتَيْتَنا صالِحاً لَنَكُونَنَّ مِنَ الشَّاكِرِينَ ) * ) .\r\n« ولى هنگامى كه خداوند فرزندى سالم با تناسب اندام و شايستگى كامل به آنها داد ، آنها براى خدا در اين نعمت بزرگ شركائى قائل شدند ، اما خداوند برتر و بالاتر از شرك آنهاست » ( * ( فَلَمَّا آتاهُما صالِحاً جَعَلا لَه شُرَكاءَ فِيما آتاهُما فَتَعالَى اللَّه عَمَّا يُشْرِكُونَ ) * ) .\r\n\r\nپاسخ به يك سؤال مهم\r\nدر اينكه منظور از اين « زوجين » كه در دو آيه بالا پيرامون آنها بحث شده كيست ؟ در ميان مفسران گفتگوى بسيار است :\r\nآيا « نفس واحدة » و همسرش اشاره به « آدم » و « حوا » است ، در حالى كه آدم از پيامبران و حوا زن با ايمان و شايسته اى بود ، آيا ممكن است آنها از مسير توحيد منحرف شده ، راه شرك پيموده باشند ؟ ! و اگر منظور غير آدم است و همه افراد بشر را شامل گردد با كلمه « واحدة » چگونه سازگار است ؟\r\nاز اين گذشته منظور از اين شرك چه نوع عمل يا تفكرى بوده كه از آنها سر زده است ؟\r\nدر پاسخ اين سؤالات بايد گفت :\r\nدر تفسير اين آيات دو راه در پيش داريم كه شايد تمام سخنان گوناگون مفسران كه در تفسير اين آيه گفته‌اند ريشه اش به اين دو باز گردد .\r\nنخست اينكه : مراد از « واحد » در آيه « واحد شخصى » است ، همانگونه كه در بعض آيات ديگر مانند آيه اول سوره نساء نيز به همين معنى آمده\r\n","description":"","footnote":"","page_name":" 50 ","page_number":50},
  {"content":"\r\nاست ( 1 ) .\r\nاصولا « نفس واحدة » در قرآن مجيد در پنج مورد ذكر شده كه يك مورد آن آيه مورد بحث است و چهار مورد ديگر سوره نساء آيه يك ، سوره انعام آيه 98 لقمان آيه 28 و زمر آيه 6 مىباشد كه بعضى از آنها ارتباطى به بحث ما ندارد و بعضى مشابه آيه مورد بحث است ، بنا بر اين آيات مورد بحث منحصرا اشاره به آدم و همسر او است .\r\nدر اين صورت مسلما منظور از شرك ، پرستش غير خدا و يا اعتقاد به الوهيت غير پروردگار نيست ، بلكه ممكن است چيزى از قبيل تمايل انسان به فرزندش بوده باشد ، تمايلاتى كه گاهى او را از خداوند غافل مىسازد .\r\nتفسير ديگر اينكه مراد از واحد ، در اينجا « واحد نوعى » است ، يعنى خداوند همه شما را از يك نوع آفريد ، همانطور كه همسران شما را نيز از جنس شما قرار داد .\r\nدر اين صورت اين دو آيه و آيات بعد اشاره به نوع انسانها است كه به هنگام انتظار تولد فرزند دست به دعا بر مىدارند و از خدا فرزند صالح و شايسته مىخواهند و همانند همه اشخاصى كه خود را در برابر مشكل يا خطرى مىبينند ، با اخلاص كامل به درگاه خدا مىروند و با او عهد مىكنند كه پس از بر آمدن حاجات و حل مشكلشان شكرگزار باشند ، اما به هنگامى كه فرزند متولد شد يا مشكل آنها بر طرف گرديد تمام عهد و پيمانها را به دست فراموشى مىسپارند ، گاه مىگويند اگر فرزند ما سالم ، يا زيبا است ، به پدر و مادرش رفته ، و قانون وراثت است ! گاه مىگويند نوع تغذيه ما و شرائط ديگر خوب بوده و چنين محصولى داده ! و گاه به بتهايى كه مورد پرستش آنهاست روى مىآورند و مىگويند فرزند ما نظر كرده بت است ! ، و امثال اين گونه بحثها ، و به طور كلى نقش آفرينش پروردگار را ناديده\r\n\r\n","description":"","footnote":"\r\n( 1 ) به تفسير نمونه جلد سوم صفحه 245 مراجعه شود .\r\n","page_name":" 51 ","page_number":51},
  {"content":"\r\nمىگيرند ، و علت اصلى اين موهبت را تنها عوامل طبيعى و يا معبودهاى خرافى مىشمرند ( 1 ) .\r\nقرائنى در آيات فوق وجود دارد كه نشان مىدهد با تفسير دوم سازگارتر و مفهومتر است زيرا اولا تعبيرات آيه حال همسرانى را بازگو مىكند ، كه قبلا در جامعه اى مىزيسته‌اند و تولد فرزندان صالح و ناصالح را با چشم خود ديده بودند ، لذا از خداى خود ، فرزندانى از گروه اول تقاضا مىكردند ، و اگر آيات مربوط به آدم و حوا باشد ، هنوز فرزندى براى آنها به وجود نيامده و هنوز صالح و ناصالح وجود نداشت كه آنها از خداى خود فرزند صالح بخواهند .\r\nثانيا ضمائرى كه در آخر آيه دوم و آيات بعد وجود دارد همه « ضمير جمع » است و اين مىرساند كه منظور از ضمير « تثنيه » اشاره به دو گروه بوده است نه دو شخص .\r\nثالثا آيات بعد نشان مىدهد كه منظور از شرك در اين آيات شرك به معنى بت پرستى است نه محبت فرزند و امثال آنها و اين موضوع با حضرت آدم و همسرش سازگار نيست .\r\nبا توجه به اين قرائن روشن مىشود كه آيات فوق پيرامون نوع انسان و گروه « زوج » و « زوجه‌ها » سخن مىگويد .\r\nو همان گونه كه در جلد سوم تفسير نمونه صفحه 245 اشاره كرديم آفرينش همسر انسان از انسان به اين معنى نيست كه جزئى از بدن او جدا و تبديل به همسر شده باشد ( آن چنان كه در روايت مجعول و اسرائيلى نقل شده كه حوا از دنده چپ آدم آفريده شد ) ، بلكه منظور اين است كه همسر انسان از نوع و از جنس او\r\n\r\n","description":"","footnote":"\r\n( 1 ) بعضى از مفسران خواسته‌اند آغاز آيه را در باره آدم و ذيل آن را در باره فرزندان آدم بدانند كه با ظاهر آيه به هيچوجه سازگار نيست و به اصطلاح احتياج به حذف و تقدير و يا رجوع ضمير به غير مرجع دارد .\r\n","page_name":" 52 ","page_number":52},
  {"content":"\r\nاست آن چنان كه در آيه 21 سوره روم مىخوانيم : وَمِنْ آياتِه أَنْ خَلَقَ لَكُمْ مِنْ أَنْفُسِكُمْ أَزْواجاً لِتَسْكُنُوا إِلَيْها . « از نشانه‌هاى قدرت خدا اين است كه از جنس شما همسرانى براى شما آفريده تا در كنار آنها بياسائيد » .\r\n\r\nيك روايت مجعول و معروف !\r\nدر بعضى از منابع اهل تسنن و پاره اى از منابع غير معتبر شيعه در تفسير آيات فوق حديثى نقل شده است كه به هيچ رو با عقائد اسلامى در باره پيامبران سازگار نيست ، و آن اينكه : « سمرة بن جندب » از پيامبر ص چنين نقل مىكند :\r\nلما ولدت حواء طاف بها ابليس و كان لا يعيش لها ولد فقال سميه عبد الحارث فعاش و كان ذلك من وحى الشيطان و امره : « هنگامى كه حوا فرزندى آورد ، ابليس اطراف او را گرفت - و قبل از آن هيچ فرزندى از او زنده نمىماند - شيطان به حوا پيشنهاد كرد ، نام او را » عبد الحارث « بگذارد ( حارث يكى از نامهاى شيطان است بنا بر اين عبد الحارث يعنى بنده شيطان ) » حوا « چنين كرد و آن فرزند زنده ماند و اين از وحى شيطان و فرمان او بود » ! ( 1 ) .\r\nاز پاره اى از روايات كه به اين مضمون وارد شده استفاده مىشود كه « آدم » نيز به اين موضوع رضايت داد ! راوى اين روايت خواه « سمرة بن جندب » كه از دروغگويان و كذابين مشهور است بوده باشد و يا افرادى مانند « كعب الاحبار » و « وهب بن منبه » كه از سرشناسان يهود بودند و سپس اسلام آوردند ، و به عقيده بعضى از دانشمندان اسلامى خرافات تورات و بنى اسرائيل را اين دو نفر به محيط اسلام كشاندند هر چه باشد مضمون روايت خود بهترين دليل بر فساد و بطلان آن است ، زيرا آدم كه خليفة اللَّه و پيامبر بزرگ خدا و داراى علم اسماء بود هر چند با ترك اولى از بهشت به زمين آمد ، كسى نبود كه راه شرك را انتخاب كند و فرزند خود را « بنده شيطان » !\r\n\r\n","description":"","footnote":"\r\n( 1 ) مسند احمد بنا به نقل تفسير المنار جلد 9 صفحه 522 .\r\n","page_name":" 53 ","page_number":53},
  {"content":"\r\nنام بگذارد ، اين كار تنها در شان يك بتپرست جاهل و نادان و بى خبر است .\r\nو از آن عجيبتر اينكه حديث مزبور متضمن معجزه يا كرامت شيطان است ، كه با نامگذارى اين فرزند به نام او ، بر خلاف همه فرزندان گذشته ، زنده ماند ! و بسيار جاى تاسف است كه بعضى از مفسران گذشته تحت تاثير اين گونه احاديث مجعول قرار گرفته و آن را به عنوان تفسير آيه ذكر كرده‌اند ، به هر حال اين حديث را چون هم بر خلاف قرآن و هم بر خلاف عقل است بايد به گوشه اى انداخت .\r\nبه دنبال اين جريان ، قرآن بار ديگر فكر و عقيده بت پرستى را با بيان روشن و كوبنده اى محكوم مىكند ، و مىگويد : « آيا اينها موجوداتى را شريك خدا قرار مىدهند كه قادر بر آفرينش چيزى نيستند ، بلكه خودشان مخلوق اويند » ( * ( أَ يُشْرِكُونَ ما لا يَخْلُقُ شَيْئاً وَهُمْ يُخْلَقُونَ ) * ) .\r\nبه علاوه « اين معبودهاى ساختگى در هيچيك از مشكلات قادر نيستند پرستش كنندگان خود را يارى كنند ، و حتى قادر نيستند خود را نيز در برابر مشكلات يارى دهند » ( * ( وَلا يَسْتَطِيعُونَ لَهُمْ نَصْراً وَلا أَنْفُسَهُمْ يَنْصُرُونَ ) * ) .\r\nاين معبودها آن چنان هستند كه « اگر شما بخواهيد آنها را هدايت كنيد ، از شما پيروى نخواهند كرد » و حتى عقل و شعور آن را ندارند ( * ( وَإِنْ تَدْعُوهُمْ إِلَى الْهُدى لا يَتَّبِعُوكُمْ ) * ) .\r\nآنها كه چنين هستند و نداى هاديان را نمىشنوند ، چگونه مىتوانند ديگران را هدايت كنند ؟\r\nبعضى از مفسران احتمال ديگرى در تفسير اين آيه داده‌اند و آن اينكه ضمير\r\n","description":"","footnote":"","page_name":" 54 ","page_number":54},
  {"content":"\r\n« هم » به بت پرستان و مشركان بر مىگردد ، يعنى گروهى از آنها بقدرى لجوج و متعصبند كه هر چه آنها را دعوت به توحيد كنيد ، تسليم نمىشوند .\r\nاين احتمال نيز هست كه منظور اين باشد اگر شما از آنها تقاضاى هدايت كنيد ، تقاضاى شما انجام نخواهد شد به هر حال « براى شما مساوى است ، خواه آنها را ، دعوت به سوى حق كنيد و يا در برابرشان خاموش باشيد » در هر دو صورت ، اين گروه بت پرستان لجوج ، دستبردار نيستند ( * ( سَواءٌ عَلَيْكُمْ أَ دَعَوْتُمُوهُمْ أَمْ أَنْتُمْ صامِتُونَ ) * ) .\r\nو طبق احتمال دوم معنى جمله اين است : براى شما يكسان است ، خواه از « بتها » تقاضاى چيزى كنيد ، يا خاموش باشيد ، در هر دو صورت ، نتيجه منفى است ، زيرا بتها اثرى در سرنوشت كسى ندارند و قادر به انجام خواسته كسى نيستند .\r\nفخر رازى در تفسير خود در ذيل اين آيه مىنويسد : مشركان هنگامى كه به مشكلى گرفتار مىشدند دست تضرع به سوى بتها بر مىداشتند ، و هنگامى كه مشكلى براى آنها واقع نمىشد ، ساكت و خاموش بودند ، قرآن به آنها مىگويد :\r\nخواه در برابر آنها تضرع و زارى كنيد و خواه خاموش بمانيد هيچ تفاوتى نمىكند .\r\n","description":"","footnote":"","page_name":" 55 ","page_number":55},
  {"content":"\r\n\r\n[ سوره الأعراف ‹ 7 › : آيات 194 تا 195 
  ]\r\nإِنَّ الَّذِينَ تَدْعُونَ مِنْ دُونِ اللَّه عِبادٌ أَمْثالُكُمْ فَادْعُوهُمْ فَلْيَسْتَجِيبُوا لَكُمْ إِنْ كُنْتُمْ صادِقِينَ ‹ 194 › أَ لَهُمْ أَرْجُلٌ يَمْشُونَ بِها أَمْ لَهُمْ أَيْدٍ يَبْطِشُونَ بِها أَمْ لَهُمْ أَعْيُنٌ يُبْصِرُونَ بِها أَمْ لَهُمْ آذانٌ يَسْمَعُونَ بِها قُلِ ادْعُوا شُرَكاءَكُمْ ثُمَّ كِيدُونِ فَلا تُنْظِرُونِ ‹ 195 ›\r\n\r\nترجمه :\r\n194 - آنهايى را كه غير از خدا مىخوانيد ( و پرستش مىكنيد ) بندگانى همچون خود شما هستند ، آنها را بخوانيد و اگر راست مىگوئيد بايد به شما پاسخ دهند ( و تقاضايتان را بر آورند ) .\r\n195 - آيا ( آنها لا اقل همانند خود شما ) پاهايى دارند كه با آن راه بروند ؟ يا دستهايى دارند كه با آن چيزى را بگيرند ( و كارى انجام دهند ) ؟ يا چشمانى دارند كه با آن ببينند ؟ يا گوشهايى دارند كه با آن بشنوند ؟ ( نه ، هرگز ، هيچكدام ) بگو ( اكنون كه چنين است ) اين بتهايى را كه شريك خدا قرار داده‌ايد ( بر ضد من ) بخوانيد و براى من نقشه بكشيد و لحظه اى مهلت ندهيد ( تا بدانيد كارى از آنها ساخته نيست ! ) .\r\n\r\nتفسير :\r\nاين دو آيه هم چنان بحثهاى توحيد و مبارزه با شرك را ادامه مىدهد ، و بحثهايى را كه در اين زمينه در آيات قبل بوده تكميل مىكند ، شرك در عبادت و پرستش غير خدا را عملى سفيهانه و دور از منطق و عقل معرفى مىنمايد .\r\nدقت در مضمون اين دو آيه نشان مىدهد كه با چهار دليل ، منطق بت پرستان ابطال گرديده و سر اينكه قرآن با استدلالهاى مختلف ، پيرامون اين مساله بحث مىكند و هر زمان برهانى تازه ارائه مىدهد اين است كه « شرك » بدترين دشمن\r\n","description":"","footnote":"","page_name":" 56 ","page_number":56},
  {"content":"\r\nايمان و سعادت فرد و جامعه است ، و چون ريشه‌ها و شاخه‌هاى گوناگونى در افكار بشر دارد ، و هر زمان به شكل تازه اى ظهور مىكند و جوامع انسانى را مورد تهديد قرار مىدهد لذا قرآن از هر فرصتى براى قطع اين ريشه خبيث و شاخه هايش استفاده مىكند .\r\nنخست مىگويد : « آنهايى را كه شما جز خدا مىخوانيد و عبادت مىكنيد و از آنان يارى مىطلبيد بندگانى همچون خود شما هستند » ! ( * ( إِنَّ الَّذِينَ تَدْعُونَ مِنْ دُونِ اللَّه عِبادٌ أَمْثالُكُمْ ) * ) .\r\nبنا بر اين معنى ندارد كه انسان در مقابل چيزى كه مثل خود او است ، به سجده بيفتد و دست نياز به سوى او دراز كند و مقدرات و سرنوشتش را در دست او بداند .\r\nبه تعبير ديگر : مفهوم آيه اين است كه اگر دقت كنيد مىبينيد ، آنها هم جسم دارند و اسير زنجير مكان و زمان هستند و محكوم قوانين طبيعتند و هم محدود از نظر عمر و زندگى و تواناييهاى ديگر ، خلاصه هيچ امتيازى بر شما ندارند ، تنها با خيال و وهم و امتيازى براى آنها ساخته‌ايد .\r\nدر اينكه چرا در اين آيه به معبودهاى بت پرستان « عباد » كه جمع « عبد » به معنى بنده است اطلاق شده در حالى كه « عبد » را به « موجود زنده » مىگويند ، تفسيرهاى متعددى وجود دارد .\r\nنخست اينكه ممكن است اشاره به معبودهاى انسانى ، همچون مسيح براى مسيحيان ، و فرشتگان براى بتپرستان عرب ، و امثال آن بوده باشد .\r\nديگر اينكه ممكن است روى توهمى كه آنها پيرامون بتها داشتند با آنها سخن گفته باشد كه اگر فرضا آنها داراى عقل و شعورى هم باشند ، موجودى برتر از شما نخواهند بود .\r\nسوم اينكه « عبد » در لغت گاهى به معنى موجودى كه تحت تسلط و فرمان\r\n","description":"","footnote":"","page_name":" 57 ","page_number":57},
  {"content":"\r\nديگرى است و در برابر آن خاضع است - هر چند عقل و شعور نداشته باشد - نيز گفته شده ، از جمله به جاده اى كه مرتبا از آن رفت و آمد مىكنند « معبد » ( بر وزن مقدم ) گفته شده است .\r\nسپس اضافه مىكند اگر فكر مىكنيد آنها قدرت و شعورى دارند « آنها را بخوانيد ببينيد آيا شما را جواب مىدهند اگر راست مىگوئيد » ( * ( فَادْعُوهُمْ فَلْيَسْتَجِيبُوا لَكُمْ إِنْ كُنْتُمْ صادِقِينَ ) * ) .\r\nو اين دومين دليلى است كه براى ابطال منطق آنها بيان شده و آن اينكه سكوت مرگبارشان نشانه بىعرضگى آنها و عدم قدرتشان بر هر چيز است .\r\nدر سومين بيان روشن مىسازد كه آنها حتى از بندگان خود پستتر و ناتوانترند : « خوب بنگريد آيا آنها لا اقل همانند شما پاهايى دارند كه با آن راه بروند » ( * ( أَ لَهُمْ أَرْجُلٌ يَمْشُونَ بِها ) * ) « يا دستهايى دارند كه با آن چيزى را بگيرند و كارى انجام دهند » ( * ( أَمْ لَهُمْ أَيْدٍ يَبْطِشُونَ بِها ) * ) ( 1 ) .\r\n« يا چشمهايى دارند كه با آن ببينند » ( * ( أَمْ لَهُمْ أَعْيُنٌ يُبْصِرُونَ بِها ) * ) « يا گوشهايى دارند كه با آن بشنوند » ( * ( أَمْ لَهُمْ آذانٌ يَسْمَعُونَ بِها ) * ) به اين ترتيب آنها به قدرى ضعيفند ، كه حتى براى جابجا شدن نياز به كمك شما دارند و براى دفاع از موجوديت خود ، نيازمند به حمايت هستند ، نه چشم بينا ، نه گوش شنوا و نه هيچ احساس ديگرى در آنها وجود ندارد .\r\nسرانجام در پايان آيه ضمن تعبير ديگرى كه در حكم چهارمين استدلال است مىگويد : « بگو اى پيامبر اين معبودهايى را كه شما شريك خدا قرار داده ايد\r\n\r\n","description":"","footnote":"\r\n( 1 ) يبطشون از ماده بطش ( بر وزن عرش ) به معنى گرفتن با قدرت و صولت و شدت است .\r\n","page_name":" 58 ","page_number":58},
  {"content":"\r\nبر ضد من بخوانيد و همگى دست به دست هم دهيد و براى من تا آنجا كه مىتوانيد نقشه بكشيد و در اين كار هيچگونه تاخير روا مداريد ، ببينيم با اين حال كارى از همه شما ساخته است « ؟ ( * ( قُلِ ادْعُوا شُرَكاءَكُمْ ثُمَّ كِيدُونِ فَلا تُنْظِرُونِ ) * ) يعنى اگر من دروغ مىگويم و آنها مقربان خدا هستند و من به حريم احترامشان جسارت كرده‌ام ، پس چرا آنها مرا غضب نمىكنند ، و نيروى آنها و شما كمترين تاثيرى در وضع من ندارد ، بنا بر اين بدانيد اينها موجودات غير موثرى هستند كه توهمات شما به آنها نيرو بخشيده ! .\r\n\r\n[ سوره الأعراف ‹ 7 › : آيات 196 تا 198 
  ]\r\nإِنَّ وَلِيِّيَ اللَّه الَّذِي نَزَّلَ الْكِتابَ وَهُوَ يَتَوَلَّى الصَّالِحِينَ ‹ 196 › وَالَّذِينَ تَدْعُونَ مِنْ دُونِه لا يَسْتَطِيعُونَ نَصْرَكُمْ وَلا أَنْفُسَهُمْ يَنْصُرُونَ ‹ 197 › وَإِنْ تَدْعُوهُمْ إِلَى الْهُدى لا يَسْمَعُوا وَتَراهُمْ يَنْظُرُونَ إِلَيْكَ وَهُمْ لا يُبْصِرُونَ ‹ 198 ›\r\n\r\nترجمه :\r\n196 - ( اما ) ولى و سرپرست من خدايى است كه اين كتاب را نازل كرده است و او سرپرست همه صالحان است .\r\n197 - و كسانى را كه شما جز او مىخوانيد نمىتوانند ياريتان كنند و نه ( حتى ) خودشان را يارى دهند .\r\n198 - و اگر از آنها هدايت بخواهيد سخنانتان را نمىشنوند و آنها را مىبينى ( كه با چشمهاى مصنوعيشان ) به تو نگاه مىكنند اما در حقيقت نمىبينند ! .\r\n\r\nتفسير : معبودهاى بى ارزش :\r\nدر تعقيب آيه گذشته كه به مشركان مىگفت شما و بتهايتان نمىتوانيد كوچكترين زيانى به من برسانيد ، در نخستين آيه مورد بحث به دليل آن اشاره\r\n","description":"","footnote":"","page_name":" 59 ","page_number":59},
  {"content":"\r\nكرده ، مىگويد : « ولى و سرپرست و تكيه گاه من خدايى است كه اين كتاب آسمانى را بر من نازل كرده است » ( * ( إِنَّ وَلِيِّيَ اللَّه الَّذِي نَزَّلَ الْكِتابَ ) * ) .\r\nنه تنها من ، « او همه صالحان و شايستگان را حمايت و سرپرستى مىكند و مشمول لطف و عنايتش قرار مىدهد » ( * ( وَهُوَ يَتَوَلَّى الصَّالِحِينَ ) * ) .\r\nسپس بار ديگر به تاكيد روى دلائل بطلان بت پرستى پرداخته مىگويد :\r\n« معبودهايى را كه غير از خدا مىخوانيد كارى از آنها ساخته نيست ، نمىتوانند شما را يارى كنند و نه خودشان را » ( * ( وَالَّذِينَ تَدْعُونَ مِنْ دُونِه لا يَسْتَطِيعُونَ نَصْرَكُمْ وَلا أَنْفُسَهُمْ يَنْصُرُونَ ) * ) .\r\nو از اين بالاتر « اگر از آنها هدايت خويشتن را در مشكلات بخواهيد ، آنها حتى حرف شما را نمىشنوند » ! ( * ( وَإِنْ تَدْعُوهُمْ إِلَى الْهُدى لا يَسْمَعُوا ) * ) و حتى با چشمهاى مصنوعيشان كه دارند ، « گويا به تو نگاه مىكنند ، ولى در حقيقت نمىبينند » ( * ( وَتَراهُمْ يَنْظُرُونَ إِلَيْكَ وَهُمْ لا يُبْصِرُونَ ) * ) .\r\nچنان كه سابقا هم اشاره كرديم آيه اخير ممكن است اشاره به « بتها » يا « بت پرستان » باشد ، در صورت اول مفهومش همانست كه گفته شد ، و در صورت دوم تفسيرش چنين است : اگر شما مسلمانها اين بت پرستان و مشركان لجوج را به راه صحيح توحيد دعوت نمائيد از شما نمىپذيرند آنها با چشمهاى خود به سوى تو مىنگرند و نشانه‌هاى صدق و درستى را در تو مشاهده مىكنند ، اما واقعيتها را نمىبينند « .\r\nمضمون دو آيه اخير در آيات گذشته نيز آمده بود ، و اين تكرار به خاطر تاكيد هر چه بيشتر روى مساله مبارزه با بت پرستى و ريشه كن كردن نفوذ آن در روح و فكر مشركان از طريق تلقين مكرر است .\r\n","description":"","footnote":"","page_name":" 60 ","page_number":60},
  {"content":"\r\n\r\n[ سوره الأعراف ‹ 7 › : آيات 199 تا 203 
  ]\r\nخُذِ الْعَفْوَ وَأْمُرْ بِالْعُرْفِ وَأَعْرِضْ عَنِ الْجاهِلِينَ ‹ 199 › وَإِمَّا يَنْزَغَنَّكَ مِنَ الشَّيْطانِ نَزْغٌ فَاسْتَعِذْ بِاللَّه إِنَّه سَمِيعٌ عَلِيمٌ ‹ 200 › إِنَّ الَّذِينَ اتَّقَوْا إِذا مَسَّهُمْ طائِفٌ مِنَ الشَّيْطانِ تَذَكَّرُوا فَإِذا هُمْ مُبْصِرُونَ ‹ 201 › وَإِخْوانُهُمْ يَمُدُّونَهُمْ فِي الغَيِّ ثُمَّ لا يُقْصِرُونَ ‹ 202 › وَإِذا لَمْ تَأْتِهِمْ بِآيَةٍ قالُوا لَوْ لا اجْتَبَيْتَها قُلْ إِنَّما أَتَّبِعُ ما يُوحى إِلَيَّ مِنْ رَبِّي هذا بَصائِرُ مِنْ رَبِّكُمْ وَهُدىً وَرَحْمَةٌ لِقَوْمٍ يُؤْمِنُونَ ‹ 203 ›\r\n\r\nترجمه :\r\n199 - با آنها مدارا كن و عذرشان را بپذير و به نيكيها دعوت نما و از جاهلان روى بگردان ( و با آنها ستيزه مكن ) .\r\n200 - و هر گاه وسوسه اى از شيطان به تو رسد به خدا پناه بر ، كه او شنونده و دانا است .\r\n201 - پرهيزكاران هنگامى كه گرفتار وسوسه‌هاى شيطان شوند به ياد ( خدا و پاداش و كيفر او ) مىافتند و ( در پرتو ياد او راه حق را مىبينند و ) بينا مىگردند .\r\n202 - ( ولى ناپرهيزكاران ) برادرانشان ( يعنى شياطين ) آنان را پيوسته در گمراهى پيش مىبرند و باز نمىايستند ! .\r\n203 - و هنگامى كه ( در نزول وحى تاخير افتد و ) آيه اى براى آنها نياورى مىگويند چرا خودت ( از پيش خود ) آن را برنگزيدى بگو من تنها پيروى از چيزى مىكنم كه بر من وحى مىشود اين وسيله بينايى از طرف پروردگارتان و مايه هدايت و رحمت است براى جمعيتى كه ايمان مىآورند .\r\n\r\nتفسير :\r\n\r\nوسوسه‌هاى شيطان :\r\nدر اين آيات شرائط تبليغ و رهبرى و پيشوايى مردم به طرز بسيار جالب و فشرده\r\n","description":"","footnote":"","page_name":" 61 ","page_number":61},
  {"content":"\r\nبيان شده و با آيات گذشته كه اشاره به مساله تبليغ مشركان داشت نيز تناسب دارد .\r\nدر نخستين آيه مورد بحث اشاره به سه قسمت از وظائف رهبران و مبلغان - به صورت خطاب به پيامبر ص - شده ، در آغاز مىگويد : « در طرز رفتار با مردم سختگير مباش و با آنها مدارا كن ، عذرشان را بپذير ، و بيش از آنچه قدرت دارند از آنها مخواه » ( * ( خُذِ الْعَفْوَ ) * ) .\r\n« عفو » گاهى به معنى مقدار اضافى چيزى آمده ، و گاهى به معنى حد وسط و ميانه ، و گاه به معنى قبول عذر خطاكار و بخشيدن او ، و گاه به معنى آسان گرفتن كارها .\r\nقرائن آيات نشان مىدهد كه آيه فوق ارتباط با مسائل مالى و گرفتن مقدار اضافى از اموال مردم كه بعضى از مفسران گفته‌اند ندارد ، بلكه مفهوم مناسب ، همان « آسان گرفتن » و « گذشت » و « انتخاب حد وسط و ميانه » است ( 1 ) .\r\nبديهى است اگر رهبر و مبلغ ، شخص سختگيرى باشد به زودى جمعيت از اطراف او پراكنده مىشوند ، و نفوذ خود را در قلوب از دست خواهد داد ، همانطور كه قرآن مجيد مىگويد : وَلَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ :\r\n« اگر سختگير و بد اخلاق و سنگدل بودى به طور مسلم از گرد تو پراكنده مىشدند » ( 2 ) .\r\nسپس دومين دستور را به اين صورت مىدهد : « مردم را به كارهاى نيك و آنچه را عقل و خرد ، شايسته مىشناسد و خداوند آن را نيك معرفى كرده ، دستور ده » ( * ( وَأْمُرْ بِالْعُرْفِ ) * ) .\r\nاشاره به اينكه ترك سختگيرى مفهومش مجامله كارى نيست ، بلكه بايد\r\n\r\n","description":"","footnote":"\r\n( 1 ) براى توضيح بيشتر در باره معنى « عفو » به جلد دوم تفسير نمونه صفحه 80 مراجعه شود .\r\n( 2 ) آل عمران آيه 159 .\r\n","page_name":" 62 ","page_number":62},
  {"content":"\r\nرهبران و مبلغان همه حقايق را بگويند و مردم را به سوى حق دعوت كنند و چيزى را فروگذار ننمايند .\r\nدر مرحله سوم دستور به تحمل و بردبارى در برابر جاهلان داده مىگويد :\r\n« از جاهلان روى برگردان و با آنها ستيزه مكن » ( * ( وَأَعْرِضْ عَنِ الْجاهِلِينَ ) * ) .\r\nرهبران و مبلغان در مسير خود با افراد متعصب ، لجوج ، جاهل و بى خبر ، و افرادى كه سطح فكر و اخلاق آنها بسيار پائين است ، روبرو مىشوند ، از آنها دشنام مىشنوند ، هدف تهمتشان قرار مىگيرند ، سنگ در راهشان مىافكنند .\r\nراه پيروزى بر اين مشكل گلاويز شدن با جاهلان نيست ، بلكه بهترين راه تحمل و حوصله ، ناديده گرفتن و نشنيده گرفتن اين گونه كارها است ، و تجربه نشان مىدهد براى بيدار ساختن جاهلان و خاموش كردن آتش خشم و حسد و تعصبشان ، اين بهترين راه است .\r\nدر آيه بعد دستور ديگرى مىدهد كه در حقيقت چهارمين وظيفه رهبران و مبلغان را تشكيل مىدهد و آن اينكه بر سر راه آنها همواره وسوسه‌هاى شيطانى در شكل مقام ، مال ، شهوت و امثال اينها خودنمايى مىكند ، و شيطان و شيطانصفتان مىكوشند آنها را از طريق اين وسوسه‌ها از مسيرشان منحرف سازند و از هدفشان باز دارند .\r\nقرآن دستور مىدهد كه « اگر وسوسه‌هاى شيطانى ، متوجه تو شد ، به خدا پناه ببر ، و خود را به او بسپار ، و از لطفش مدد بخواه ، زيرا او سخن تو را مىشنود و از اسرار درونت آگاه و از وسوسه‌هاى شياطين با خبر است » ( * ( وَإِمَّا يَنْزَغَنَّكَ مِنَ الشَّيْطانِ نَزْغٌ فَاسْتَعِذْ بِاللَّه إِنَّه سَمِيعٌ عَلِيمٌ ) * ) ( 1 ) .\r\n\r\n","description":"","footnote":"\r\n( 1 ) ينزغنك از ماده نزغ ( بر وزن نزع ) به معنى ورود در كارى ، به قصد افساد و يا تحريك بر آن است .\r\n","page_name":" 63 ","page_number":63},
  {"content":"\r\n\r\nجامعترين آيه اخلاقى\r\nاز امام صادق ع چنين نقل شده كه در قرآن مجيد ، آيه اى جامعتر در مسائل اخلاقى از آيه فوق ( آيه نخست ) نيست ( 1 ) .\r\nبعضى از دانشمندان در تفسير اين حديث ، چنين گفته‌اند ، كه اصول فضائل اخلاقى بر طبق اصول قواى انسانى كه « عقل » و « غضب » و « شهوت » است در سه قسمت خلاصه مىشود .\r\nفضائل عقلى كه نامش « حكمت » است ، و در جمله و أمر بالعرف ( به نيكيها و شايستگيها دستور ده ) خلاصه شده .\r\nو فضائل نفسى در برابر طغيان و شهوت كه نامش « عفت » است و در خذ العفو خلاصه گرديده .\r\nو تسلط بر نفس در برابر قوه غضبيه كه نامش « شجاعت » است ، در * ( أَعْرِضْ عَنِ الْجاهِلِينَ ) * منعكس گرديده است .\r\nحديث فوق را خواه به صورتى كه مفسران گفته‌اند و در بالا اشاره شد تفسير كنيم ، و خواه به صورت شرائط رهبر كه ما عنوان كرديم ، تفسير شود ، اين واقعيت را بيان مىكند كه جمله‌هاى كوتاه و فشرده آيه فوق متضمن يك برنامه جامع و وسيع و كلى در زمينه‌هاى اخلاقى و اجتماعى است ، بطورى كه مىتوان همه برنامه‌هاى مثبت و سازنده و فضائل انسانى را در آن پيدا كرد ، و به گفته بعضى از مفسران ، اعجاز قرآن در شكل « فشرده گويى » آميخته با وسعت و عمق معنى ، در آيه فوق كاملا منعكس است .\r\nتوجه به اين نكته نيز لازم است كه مخاطب در آيه گرچه شخص پيامبر ص است ولى همه امت و تمامى رهبران و مبلغان را شامل مىشود .\r\nو نيز توجه به اين نكته لازم است كه در آيات فوق ، هيچ مطلبى كه مخالف\r\n\r\n","description":"","footnote":"\r\n( 1 ) مجمع البيان ذيل آيه .\r\n","page_name":" 64 ","page_number":64},
  {"content":"\r\nمقام عصمت بوده باشد وجود ندارد ، زيرا پيامبران و معصومان هم در برابر وسوسه‌هاى شيطان بايد خود را به خدا بسپارند و هيچكس از لطف و حمايت خدا در برابر وساوس شياطين و نفس بى نياز نيست ، حتى معصومان .\r\nدر بعضى از روايات نقل شده هنگامى كه نخستين آيه فوق نازل شد ، پيامبر ص از جبرئيل در باره آن توضيح خواست ( كه چگونه با مردم مدارا و ترك سختگيرى كند ) جبرئيل گفت نمىدانم بايد از آنكه مىداند سؤال كنم ، سپس بار ديگر بر پيامبر ص نازل شد و گفت :\r\n« يا محمد ان اللَّه يامرك ان تعفوا عمن ظلمك و تعطى من حرمك و تصل من قطعك »\r\n: « اى محمد ! خداوند به تو دستور مىدهد از آنها كه به تو ستم كرده‌اند ( به هنگامى كه قدرت پيدا كردى ) انتقام نگيرى و ) گذشت نمايى ، و به آنها كه تو را محروم ساخته‌اند ، عطا كنى ، و به آنها كه از تو بريده‌اند پيوند برقرار سازى » ( 1 ) .\r\nو در حديث ديگرى نقل شده هنگامى كه آيه نخست نازل شد و به پيامبر ص دستور داد در برابر جاهلان تحمل كند ، پيامبر ص عرضه داشت پروردگارا با وجود خشم و غضب چگونه مىتوان تحمل كرد ؟ آيه دوم نازل شد و به پيامبر ص دستور داد كه چنين هنگامى خود را به خدا بسپارد ( 2 ) .\r\nذكر اين نكته نيز مناسب است كه عين آيه دوم مورد بحث در سوره « فصلت » آيه 36 آمده است ، تنها تفاوتى كه دارد بجاى « * ( إِنَّه سَمِيعٌ عَلِيمٌ ) * » ، « إِنَّه هُوَ السَّمِيعُ الْعَلِيمُ » مىباشد .\r\nدر آيه بعد راه غلبه و پيروزى بر وسوسه‌هاى شيطان را ، به اين صورت بيان\r\n\r\n","description":"","footnote":"\r\n( 1 ) مدرك قبل .\r\n( 2 ) نويسنده المنار حديث فوق را تحت عنوان روى عن جدنا الامام جعفر الصادق رضى اللَّه عنه ( از جد ما امام صادق ( ع ) نقل شده ) در جلد 9 صفحه 538 آورده است .\r\n","page_name":" 65 ","page_number":65},
  {"content":"\r\nمىكند كه : « پرهيزكاران هنگامى كه وسوسه‌هاى شيطانى ، آنها را احاطه مىكند به ياد خدا و نعمتهاى بى پايانش ، به ياد عواقب شوم گناه و مجازات دردناك خدا ، مىافتند ، در اين هنگام ابرهاى تيره و تار وسوسه از اطراف قلب آنها كنار مىرود و راه حق را به روشنى مىبينند و انتخاب مىكنند » ( * ( إِنَّ الَّذِينَ اتَّقَوْا إِذا مَسَّهُمْ طائِفٌ مِنَ الشَّيْطانِ تَذَكَّرُوا فَإِذا هُمْ مُبْصِرُونَ ) * ) .\r\n« طائف » به معنى « طواف كننده » است ، گويا وسوسه‌هاى شيطانى همچون طواف كننده اى پيرامون فكر و روح انسان پيوسته گردش مىكنند تا راهى براى نفوذ بيابند ، اگر انسان در اين هنگام به ياد خدا و عواقب شوم گناه بيفتد ، آنها را از خود دور ساخته و رهايى مىيابد و گرنه سرانجام در برابر اين وسوسه‌ها تسليم مىگردد .\r\nاصولا هر كس در هر مرحله اى از ايمان و در هر سن و سال گهگاه گرفتار وسوسه‌هاى شيطانى مىگردد ، و گاه در خود احساس مىكند كه نيروى محرك شديدى در درون جانش آشكار شده و او را به سوى گناه دعوت مىكند ، اين وسوسه‌ها و تحريكها ، مسلما در سنين جوانى بيشتر است ، در محيطهاى آلوده ، همچون محيطهاى امروز كه خود مراكز فساد در آن فراوان و آزادى نه به معنى حقيقى بلكه به شكل بىبند و بارى همه جا را فرا گرفته و دستگاههاى تبليغاتى غالبا در خدمت شيطان و وسوسه‌هاى شيطانى هستند ، فزونتر مىباشد ، تنها راه نجات از آلودگى در چنين شرائطى ، نخست فراهم ساختن سرمايه « تقوى » است كه در آيه مورد بحث به آن اشاره شده ، و سپس « مراقبت » و سرانجام توجه به خويشتن و پناه بردن به خدا ، ياد الطاف و نعمتهاى او ، و مجازاتهاى دردناك خطاكاران است .\r\nدر روايات كرارا به اثر عميق ذكر خدا در كنار زدن وسوسه‌هاى شيطان اشاره شده است .\r\nحتى افراد بسيار با ايمان و دانشمند و با شخصيت هميشه احساس خطر در\r\n","description":"","footnote":"","page_name":" 66 ","page_number":66},
  {"content":"\r\nمقابل وسوسه‌هاى شيطانى مىكردند ، و از طريق مراقبت كه در علم اخلاق بحث مشروحى دارد با آن مىجنگيدند .\r\nاصولا وسوسه‌هاى نفس و شيطان همانند ميكربهاى بيمارىزا است ، كه در همه وجود دارند ، ولى به دنبال بنيه‌هاى ضعيف و جسمهاى ناتوان مىگردند ، تا در آنجا نفوذ كنند اما آنها كه جسمى سالم و نيرومند و قوى دارند ، اين ميكربها را از خود دفع مىكنند .\r\nجمله * ( فَإِذا هُمْ مُبْصِرُونَ ) * ( به هنگام ياد خدا چشمشان بينا مىشود و حق را مىبينند ) اشاره به اين حقيقت است كه وسوسه‌هاى شيطانى پرده بر ديد باطنى انسان مىافكند ، آن چنان كه راه را از چاه و دوست را از دشمن و نيك را از بد نمىشناسد ، ولى ياد خدا به انسان بينايى و روشنايى مىبخشد ، و قدرت شناخت واقعيتها به او مىدهد ، شناختى كه نتيجه اش نجات از چنگال وسوسه‌ها است .\r\nكوتاه سخن اينكه در آيه گذشته مشاهده كرديم كه چگونه پرهيزكاران در پرتو ذكر خدا از چنگال وسوسه‌هاى شيطانى رهايى مىيابند ، و اين در حالى است كه گناهكاران آلوده ، كه برادران شيطانند در دام او گرفتارند ، قرآن در آيه بعد در اين باره چنين مىگويد : « برادرانشان - يعنى شياطين - پيوسته آنها را در گمراهى پيش مىبرند ، و از گمراه ساختن آنها باز نمىايستند ، بلكه بيرحمانه حملات خود را به طور مداوم بر آنها ادامه مىدهند » ( * ( وَإِخْوانُهُمْ يَمُدُّونَهُمْ فِي الغَيِّ ثُمَّ لا يُقْصِرُونَ ) * ) « اخوان » كنايه از شياطين است و ضمير « هم » به مشركان و گنهكاران باز مىگردد ، چنان كه در آيه 27 سوره اسراء مىخوانيم إِنَّ الْمُبَذِّرِينَ كانُوا إِخْوانَ الشَّياطِينِ : « تبذير كنندگان برادران شيطانند » ! .\r\nيمدونهم از ماده « امداد » به معنى كمك دادن و ادامه دادن و افزودن است\r\n","description":"","footnote":"","page_name":" 67 ","page_number":67},
  {"content":"\r\nيعنى پيوسته آنها را به اين راه مىكشانند و پيش مىروند .\r\nجمله * ( لا يُقْصِرُونَ ) * به معنى اين است كه شياطين در گمراه ساختن آنها از هيچ چيز كوتاهى نمىكنند .\r\nسپس حال جمعى از مشركان و گنهكاران دور از منطق را شرح مىدهد و مىگويد هنگامى كه آيات قرآن را براى آنها بخوانى آن را تكذيب مىكنند « و هنگامى كه آيه اى براى آنها نياورى و در نزول وحى تاخيرى افتد مىگويند پس اين آيات چه شد ؟ چرا از پيش خود آنها را تنظيم نمىكنى » ؟ مگر همه اينها وحى آسمانى است ؟ ( * ( وَإِذا لَمْ تَأْتِهِمْ بِآيَةٍ قالُوا لَوْ لا اجْتَبَيْتَها ) * ) ( 1 ) .\r\n« اما به آنها بگو من تنها از آنچه به سويم وحى مىشود پيروى مىكنم ، و جز آنچه خدا نازل مىكند ، چيزى نمىگويم » ( * ( قُلْ إِنَّما أَتَّبِعُ ما يُوحى إِلَيَّ مِنْ رَبِّي ) * ) .\r\n« اين قرآن و آيات نورانيش وسيله بيدارى و بينايى از طرف پروردگار است ، كه به هر انسان آماده اى ديد و روشنايى و نور مىدهد » ( * ( هذا بَصائِرُ مِنْ رَبِّكُمْ ) * ) .\r\n« و مايه هدايت و رحمت براى افراد با ايمان و آنها كه در برابر حق تسليمند مىباشد » ( * ( وَهُدىً وَرَحْمَةٌ لِقَوْمٍ يُؤْمِنُونَ ) * ) .\r\nضمنا از اين آيه روشن مىشود همه سخنان و كردار پيامبر ص از وحى آسمانى سرچشمه مىگيرد و آنها كه غير از اين مىگويند ، از قرآن بيگانه‌اند .\r\n\r\n","description":"","footnote":"\r\n( 1 ) « اجتباء » از ماده « جبايت » در اصل به معنى جمع كردن آب در حوض و مانند آن است ، و لذا به حوض ، « جابية » گفته مىشود ، جمعآورى خراج را نيز « جبايت » مىگويند ، سپس به جمعآورى كردن چيزى به عنوان انتخاب « اجتباء » گفته شده است ، و جمله لو لا اجتبيتها به معنى چرا انتخاب نكردى است .\r\n","page_name":" 68 ","page_number":68},
  {"content":"\r\n\r\n[ سوره الأعراف ‹ 7 › : آيات 204 تا 206 
  ]\r\nوَ إِذا قُرِئَ الْقُرْآنُ فَاسْتَمِعُوا لَه وَأَنْصِتُوا لَعَلَّكُمْ تُرْحَمُونَ ‹ 204 › وَاذْكُرْ رَبَّكَ فِي نَفْسِكَ تَضَرُّعاً وَخِيفَةً وَدُونَ الْجَهْرِ مِنَ الْقَوْلِ بِالْغُدُوِّ وَالآصالِ وَلا تَكُنْ مِنَ الْغافِلِينَ ‹ 205 › إِنَّ الَّذِينَ عِنْدَ رَبِّكَ لا يَسْتَكْبِرُونَ عَنْ عِبادَتِه وَيُسَبِّحُونَه وَلَه يَسْجُدُونَ ‹ 206 ›\r\n\r\nترجمه :\r\n204 - هنگامى كه قرآن خوانده شود گوش فرا دهيد و خاموش باشيد تا مشمول رحمت خدا شويد .\r\n205 - پروردگارت را در دل خود از روى تضرع و خوف و آهسته و آرام ، صبحگاهان و شامگاهان ياد كن ! و از غافلان مباش ! 206 - آنها كه ( در مقام قرب ) نزد پروردگار تواند هيچگاه از عبادتش تكبر نمىورزند و او را تسبيح مىگويند و برايش سجده مىكنند .\r\n\r\nتفسير : به هنگام شنيدن تلاوت قرآن خاموش باشيد .\r\nاين سوره ( سوره اعراف ) با بيان عظمت قرآن آغاز شده ، و با آيات مورد بحث كه آن هم از قرآن سخن مىگويد ، پايان مىپذيرد ، هر چند بعضى از مفسران براى نزول نخستين آيه مورد بحث ، شان نزولهايى ذكر كرده‌اند از جمله اينكه « ابن عباس » و جمع ديگرى گفته‌اند ، مسلمانان در آغاز كار گاهى در نماز صحبت مىكردند ، و گاهى شخص تازه وارد ، به هنگامى كه نماز را شروع مىكرد ، از ديگران سؤال مىكرد ، چند ركعت نماز خوانده‌ايد ، ؟ آنها هم جواب مىدادند فلان مقدار ، آيه بالا نازل شد و آنها را از اين كار نهى كرد .\r\nو نيز از « زهرى » نقل شده : هنگامى كه پيامبر ص تلاوت قرآن مىكرد ، جوانى از انصار همراه او بلند قرآن مىخواند ، آيه نازل شد و از اين\r\n","description":"","footnote":"","page_name":" 69 ","page_number":69},
  {"content":"\r\nكار نهى كرد .\r\nبهر صورت قرآن در آيه فوق دستور مىدهد : « هنگامى كه قرآن تلاوت مىشود ، با توجه گوش دهيد و ساكت باشيد ، شايد مشمول رحمت خدا گرديد » ( * ( وَإِذا قُرِئَ الْقُرْآنُ فَاسْتَمِعُوا لَه وَأَنْصِتُوا لَعَلَّكُمْ تُرْحَمُونَ ) * ) .\r\n« انصتوا » از ماده « انصات » به معنى سكوت توأم با گوش فرا دادن است .\r\nدر اينكه آيا اين سكوت و استماع به هنگام قرائت قرآن در تمام موارد است ، يا منحصر به وقت نماز و هنگام قرائت امام جماعت ، و يا به هنگامى كه امام در خطبه نماز جمعه تلاوت قرآن مىكند ، در ميان مفسران گفتگو بسيار است ، و احاديث مختلفى در كتب حديث و تفسير در اين زمينه نقل شده است .\r\nآنچه از ظاهر آيه استفاده مىشود اين است كه اين حكم ، عمومى و همگانى است و مخصوص به حال معينى نيست ، ولى روايات متعددى كه از پيشوايان اسلام نقل شده به اضافه اجماع و اتفاق علماء بر عدم وجوب استماع در همه حال ، دليل بر اين است كه اين حكم به صورت كلى يك حكم استحبابى است ، يعنى شايسته و مستحبّ است كه در هر كجا و در هر حال كسى قرآن را تلاوت كند ، دگران به احترام قرآن سكوت كنند و گوش جان فرا دهند و پيام خدا را بشنوند و در زندگى خود از آن الهام گيرند ، زيرا قرآن تنها كتاب قرائت نيست ، بلكه كتاب فهم و درك و سپس عمل است ، اين حكم مستحبّ به قدرى تاكيد دارد كه در بعضى از روايات از آن تعبير به واجب شده است .\r\nدر حديثى از امام صادق ع مىخوانيم كه فرمود :\r\nيجب الانصات للقرآن فى الصلاة و فى غيرها و اذا قرء عندك القرآن وجب عليك الانصات و الاستماع .\r\n« بر تو واجب است كه در نماز و غير نماز در برابر شنيدن قرآن سكوت و استماع كنى و هنگامى كه نزد تو قرآن خوانده شود ، لازم است سكوت كردن\r\n","description":"","footnote":"","page_name":" 70 ","page_number":70},
  {"content":"\r\nو گوش فرا دادن » ( 1 ) حتى از بعضى از روايات استفاده مىشود كه اگر امام جماعت مشغول قرائت باشد فرد ديگرى ، آيه اى از قرآن تلاوت كند ، مستحبّ است سكوت كند تا او آيه را پايان دهد ، سپس امام قرائت را تكميل كند ، چنان كه از امام صادق ع نقل شده كه على ع در نماز صبح بود و » ابن كوا « ( همان مرد منافق تيره دل ) در پشت سر امام ع مشغول نماز بود ، ناگاه در نماز اين آيه را تلاوت كرد وَلَقَدْ أُوحِيَ إِلَيْكَ وَإِلَى الَّذِينَ مِنْ قَبْلِكَ لَئِنْ أَشْرَكْتَ لَيَحْبَطَنَّ عَمَلُكَ وَلَتَكُونَنَّ مِنَ الْخاسِرِينَ ( و هدفش از خواندن آيه اين بود كه به طور كنايه به على ع احتمالا در مورد قبول حكميت در ميدان » صفين « اعتراض كند ) اما با اين حال امام ع براى احترام قرآن سكوت كرد تا وى آيه را به پايان رسانيد ، سپس امام ع به ادامه قرائت نماز بازگشت ، و » ابن كوا « كار خود را دو مرتبه تكرار كرد ، باز امام ع سكوت كرد و » ابن كوا « براى سومين بار آيه را تكرار نمود ، و على ع مجددا به احترام قرآن سكوت كرد ، سپس حضرت اين آيه را تلاوت فرمود فَاصْبِرْ إِنَّ وَعْدَ اللَّه حَقٌّ وَلا يَسْتَخِفَّنَّكَ الَّذِينَ لا يُوقِنُونَ ( اشاره به اينكه مجازات دردناك الهى در انتظار منافقان و افراد بى ايمان است و در برابر آنها بايد تحمل و حوصله به خرج داد ) سرانجام امام سوره را تمام كرده و به ركوع رفت ( 2 ) .\r\nاز مجموع اين بحث روشن مىشود كه استماع و سكوت به هنگام شنيدن آيات قرآن كار بسيار شايسته اى است ولى به طور كلى واجب نيست ، و شايد علاوه بر اجماع و روايات جمله « * ( لَعَلَّكُمْ تُرْحَمُونَ ) * » ( شايد مشمول رحمت خدا بشويد ) نيز اشاره به مستحبّ بودن اين حكم باشد .\r\n\r\n","description":"","footnote":"\r\n( 1 ) تفسير برهان جلد 2 صفحه 57 .\r\n( 2 ) تفسير برهان ج 2 صفحه 56 .\r\n","page_name":" 71 ","page_number":71},
  {"content":"\r\nتنها موردى كه اين حكم الهى شكل وجوب به خود مىگيرد موقع نماز جماعت است كه ماموم به هنگام شنيدن قرائت امام بايد سكوت كند و گوش فرا دهد ، حتى جمعى از فقها اين آيه را دليل بر سقوط قرائت حمد و سوره از ماموم دانسته‌اند .\r\nاز جمله رواياتى كه دلالت بر اين حكم دارد حديثى است كه از امام باقر عليه السلام نقل شده كه فرمود :\r\n« و اذا قرء القرآن فى الفريضة خلف الامام * ( فَاسْتَمِعُوا لَه وَأَنْصِتُوا لَعَلَّكُمْ تُرْحَمُونَ ) * » : « هنگامى كه قرآن در نماز فريضه و پشت سر امام خوانده مىشود ، گوش فرا دهيد و خاموش باشيد شايد مشمول رحمت الهى شويد » ( 1 ) .\r\nو امام در مورد كلمه « لعل » ( شايد ) كه در اين گونه موارد به كار مىرود ، سابقا هم اشاره كرده‌ايم كه منظور اين است براى اينكه مشمول رحمت خدا شويد ، تنها سكوت و گوش فرا دادن كافى نيست ، شرائط ديگرى از جمله عمل به آن دارد .\r\nذكر اين نكته نيز به مورد است كه فقيه معروف « فاضل مقداد » در كتاب « كنز العرفان » تفسير ديگرى براى آيه ذكر كرده است و آن اينكه ، مراد از آن شنيدن آيات قرآن و درك مفاهيم آن و پى بردن به معجزه بودنش مىباشد .\r\nذكر اين تفسير شايد به خاطر آن است كه در آيه قبل ، گفتگو از مشركان بود كه آنها در باره نزول قرآن بهانه جويى مىكردند ، قرآن به آنها مىگويد : « خاموش شويد و گوش فرا دهيد تا حقيقت را دريابيد » ( 2 ) .\r\nهيچ مانعى ندارد كه مفهوم آيه فوق را آن چنان وسيع بدانيم كه مسلمان و كافر همه را در بر گيرد ، غير مسلمان بايد بشنوند و سكوت كنند و در آن\r\n\r\n","description":"","footnote":"\r\n( 1 ) تفسير برهان جلد 2 صفحه 57 .\r\n( 2 ) كنز العرفان جلد اول صفحه 195 .\r\n","page_name":" 72 ","page_number":72},
  {"content":"\r\nبينديشند تا ايمان بياورند و مشمول رحمت خدا شوند ، مسلمانان هم بايد گوش فرا دهند و مفاهيم آن را دريابند و به آن عمل كنند ، تا رحمت خدا آنها را نيز فرا گيرد ، زيرا قرآن كتاب ايمان و علم و عمل است براى همگان نه براى يك گروه معين .\r\nسپس در آيه بعد براى تكميل دستور فوق به پيامبر ص دستور مىدهد ( و البته يك حكم عمومى است اگر چه روى سخن در آن به پيامبر ص شده همانند بسيارى ديگر از تعبيرات قرآن ) كه « پروردگارت را در دل خود از روى تضرع و خوف ياد كن » ( * ( وَاذْكُرْ رَبَّكَ فِي نَفْسِكَ تَضَرُّعاً وَخِيفَةً ) * ) ( 1 ) سپس اضافه مىكند : « و آهسته و آرام نام او را بر زبان بياور » ( * ( وَدُونَ الْجَهْرِ مِنَ الْقَوْلِ ) * ) و اين كار را همواره صبحگاهان و شامگاهان تكرار كن « * ( ( بِالْغُدُوِّ وَالآصالِ ) * ) » آصال « جمع » اصيل « به معنى نزديك غروب و شامگاه است .\r\n« و هرگز از غافلان و بيخبران از ياد خدا مباش » ( * ( وَلا تَكُنْ مِنَ الْغافِلِينَ ) * ) ياد خدا در همه حال و در هر روز و در صبحگاهان و شامگان مايه بيدارى دلها و كنار رفتن ابرهاى تاريك غفلت از دل آدمى است ، ياد خدا همچون باران بهارى است كه چون بر دل ببارد گلهاى بيدارى ، توجه ، احساس مسئوليت ، روشنبينى و هر گونه عمل مثبت و سازنده اى را مىروياند .\r\nسپس با اين سخن سوره را پايان مىدهد كه نه تنها شما بايد در همه حال به\r\n\r\n","description":"","footnote":"\r\n( 1 ) « تضرع » در اصل از ماده « ضرع » به معنى « پستان » گرفته شده و به كار كسى كه با نوك انگشتان شير مىدوشد تضرع مىگويند سپس به معنى اظهار خضوع و تواضع آمده است .\r\n","page_name":" 73 ","page_number":73},
  {"content":"\r\nياد خدا باشيد ، فرشتگان مقرب پروردگار و آنها كه در مقام قرب ، نزد پروردگار تواند هيچگاه از عبادت او تكبر نمىورزند ، و همواره تسبيح او مىگويند و ذات پاكش را از آنچه شايسته مقام او نيست منزه مىشمارند و در پيشگاه او سجده مىنمايند ( * ( إِنَّ الَّذِينَ عِنْدَ رَبِّكَ لا يَسْتَكْبِرُونَ عَنْ عِبادَتِه وَيُسَبِّحُونَه وَلَه يَسْجُدُونَ ) * ) .\r\nكلمه « * ( عِنْدَ رَبِّكَ ) * » ( آنها كه نزد پروردگار تواند ) به معنى قرب مكانى نيست ، زيرا خداوند مكانى ندارد ، بلكه اشاره به قرب مقامى است ، يعنى آنها با آن همه موقعيت و مقام باز در بندگى و ياد خدا و سجده و تسبيح كوتاهى ندارند ، شما هم بايد كوتاهى نكنيد .\r\nبه هنگام تلاوت آيه فوق ، سجده كردن مستحبّ است ، ولى بعضى از اهل تسنن مانند پيروان « ابو حنيفه » آن را واجب مىشمرند .\r\nبار الها قلب ما را به نور ياد خودت روشن فرما همان روشنايى كه در پرتو آن را خويش را به سوى حقيقت بگشائيم و از آن در بپاداشتن پرچم حق و پيكار با ظالمان و ستمگران و درك مسئوليتها و انجام رسالتها مدد گيريم .\r\n( پايان سوره اعراف )\r\n","description":"","footnote":"","page_name":" 74 ","page_number":74},
  {"content":"\r\n\r\nسوره انفال از سوره‌هاى مدنى است و داراى 75 آيه است\r\n","description":"","footnote":"","page_name":" 75 ","page_number":75},
  {"content":"\r\n","description":"","footnote":"","page_name":" 76 ","page_number":76},
  {"content":"\r\n\r\nسوره انفال دور نما و فشرده مباحث اين سوره\r\nدر هفتاد و پنج آيه اى كه در سوره « انفال » وجود دارد مباحث بسيار مهمى مطرح شده است :\r\nنخست اشاره به بخش مهمى از مسائل مالى اسلام از جمله « انفال » و « غنائم » كه پشتوانه مهمى براى « بيت المال » محسوب مىگردد ، شده است .\r\nسپس مباحث ديگرى مانند :\r\nصفات و امتيازات مؤمنان واقعى ، و داستان جنگ بدر ، يعنى نخستين برخورد مسلحانه مسلمانان با دشمنان ، و حوادث عجيب و عبرتانگيزى كه در اين جنگ واقع شد .\r\nقسمت قابل ملاحظه اى از احكام جهاد و وظائف مسلمانان در برابر حملات پىگير دشمن .\r\nجريان پيامبر ص و داستان آن شب تاريخى هجرت ( ليلة المبيت ) .\r\nوضع مشركان و خرافات آنها قبل از اسلام .\r\nچگونگى ضعف و ناتوانى مسلمانان در آغاز كار و سپس تقويت آنها در پرتو اسلام .\r\nحكم خمس و چگونگى تقسيم آن .\r\nلزوم آمادگى رزمى و سياسى و اجتماعى براى جهاد در هر زمان و مكان .\r\nبرترى نيروهاى معنوى مسلمانان بر دشمن على رغم كمبود ظاهرى نفرات آنها .\r\nحكم اسيران جنگى و طرز رفتار با آنها .\r\n","description":"","footnote":"","page_name":" 77 ","page_number":77},
  {"content":"\r\nهجرت كنندگان و آنها كه هجرت نكرده‌اند .\r\nمبارزه و در گيرى با منافقان و راه شناخت آنها و بالآخره يك سلسله مسائل اخلاقى و اجتماعى سازنده ديگر .\r\nبه همين دليل جاى تعجب نيست كه در پاره اى از روايات كه در فضيلت تلاوت اين سوره وارد شده ، مانند روايتى كه از امام صادق ع به ما رسيده مىخوانيم كه فرمود :\r\nمن قرء الانفال و برائة فى كل شهر لم يدخله نفاق ابدا و كان من شيعة امير المؤمنين ع حقا و ياكل يوم القيامة من موائد الجنة معهم حتى يفرغ الناس من الحساب .\r\n« كسى كه سوره » انفال « و » برائت « را در هر ماه بخواند ، هرگز روح نفاق در وجود او وارد نخواهد شد و از پيروان حقيقى امير مؤمنان على ع خواهد بود و در روز رستاخيز از مائده‌هاى بهشتى با آنها بهره مىگيرد ، تا مردم از حساب خويش فارغ شوند » ( 1 ) .\r\nزيرا همانطور كه سابقا هم اشاره شد فضائل سوره‌هاى قرآن و پاداشهاى بزرگى كه به تلاوت كنندگان وعده داده شده تنها در پرتو خواندن الفاظ آن به دست نمىآيد بلكه خواندن مقدمه اى است براى انديشه ، و انديشه وسيله اى است براى فهم ، و فهم مقدمه اى است براى عمل ، و از آنجا كه در سوره انفال و برائت صفات منافقان و همچنين مؤمنان راستين تشريح شده آنها كه آن را بخوانند و در زندگى خود پياده كنند هيچگاه گرفتار روح نفاق نخواهند شد و همچنين از آنجا كه در اين دو سوره به صفات مجاهدان راستين و گوشه اى از فداكارىهاى سرور مجاهدان على ع اشاره شده آنها كه محتويات اين دو سوره را درك و اجرا نمايند از شيعيان راستين امير مؤمنان ع خواهند بود .\r\n\r\n","description":"","footnote":"\r\n( 1 ) تفسير مجمع البيان ذيل آيه .\r\n","page_name":" 78 ","page_number":78},
  {"content":"\r\n\r\n[ سوره الأنفال ‹ 8 › : آيه 1 
  ]\r\nبِسْمِ اللَّه الرَّحْمنِ الرَّحِيمِ\r\nيَسْئَلُونَكَ عَنِ الأَنْفالِ قُلِ الأَنْفالُ لِلَّه وَالرَّسُولِ فَاتَّقُوا اللَّه وَأَصْلِحُوا ذاتَ بَيْنِكُمْ وَأَطِيعُوا اللَّه وَرَسُولَه إِنْ كُنْتُمْ مُؤْمِنِينَ ‹ 1 ›\r\n\r\nترجمه :\r\n1 - از تو در باره انفال ( غنائم و هر گونه مال بدون مالك مشخص ) سؤال مىكنند بگو :\r\nانفال مخصوص خدا و پيامبر است ، پس از ( مخالفت فرمان ) خدا بپرهيزيد و ميان برادرانى را كه با هم ستيزه دارند آشتى دهيد و اطاعت خدا و پيامبرش را كنيد اگر ايمان داريد .\r\n\r\nشان نزول :\r\nاز « ابن عباس » چنين نقل شده كه پيامبر ص در روز جنگ « بدر » براى تشويق جنگجويان اسلام جوائزى براى آنها تعيين كرد و مثلا فرمود كسى كه فلان فرد دشمن را اسير كند و نزد من آورد چنين پاداشى را به او خواهم داد ، اين تشويق ( علاوه بر روح ايمان و جهاد كه در وجود آنها شعله ور بود ) سبب شد كه سربازان جوان پيامبر ص در يك مسابقه افتخار آميز با سرعت به سوى هدف بشتابند ، ولى پير مردان و افراد سالخورده در زير پرچمها توقف كردند ، هنگامى كه جنگ « بدر » پايان پذيرفت ، جوانان براى گرفتن پاداشتهاى افتخارآميز خود به خدمت پيامبر ص شتافتند ، اما پير مردان به آنها گفتند كه ما نيز سهمى داريم ، زيرا ما تكيه گاه و مايه دلگرمى شما بوديم و اگر كار بر شما سخت مىشد و عقبنشينى مىكرديد ، حتما به سوى ما مىآمديد ، در اين موقع ميان\r\n","description":"","footnote":"","page_name":" 79 ","page_number":79},
  {"content":"\r\nدو نفر از انصار مشاجره لفظى پيدا شد و راجع به غنائم جنگ با يكديگر گفتگو كردند ، آيه فوق نازل شد و صريحا غنائم را متعلق به پيغمبر ص معرفى كرد كه هر گونه بخواهد با آن رفتار كند ، پيامبر ص هم آن را به طور مساوى در ميان همه جنگجويان تقسيم كرد ، و دستور داد كه ميان برادران دينى صلح و اصلاح شود .\r\n\r\nتفسير\r\nهمانگونه كه در شان نزول خوانديم آيه فوق پس از جنگ « بدر » نازل شده و پيرامون غنائم جنگى صحبت مىكند و به صورت قانون كلى ، يك حكم وسيع اسلامى را بيان مىدارد ، خطاب به پيامبر ص كرده و مىگويد : « از تو در باره انفال سؤال مىكنند » ( * ( يَسْئَلُونَكَ عَنِ الأَنْفالِ ) * ) .\r\n« بگو انفال مخصوص خدا و پيامبر صلى اللَّه عليه و آله است » ( * ( قُلِ الأَنْفالُ لِلَّه وَالرَّسُولِ ) * ) .\r\nبنا بر اين « تقوا را پيشه كنيد و در ميان خود اصلاح كنيد و برادرانى را كه با هم ستيزه كرده‌اند آشتى دهيد » ( * ( فَاتَّقُوا اللَّه وَأَصْلِحُوا ذاتَ بَيْنِكُمْ ) * ) .\r\n« و اطاعت خدا و پيامبرش كنيد ، اگر ايمان داريد » ( * ( وَأَطِيعُوا اللَّه وَرَسُولَه إِنْ كُنْتُمْ مُؤْمِنِينَ ) * ) .\r\nيعنى تنها ايمان با سخن نيست ، بلكه جلوه گاه ايمان ، اطاعت بى قيد و شرط در همه مسائل زندگى از فرمان خدا و پيامبر ص است ، نه تنها در غنائم جنگى در همه چيز بايد گوش به فرمان و تسليم اوامر آنها باشيد .\r\n","description":"","footnote":"","page_name":" 80 ","page_number":80},
  {"content":"\r\n\r\nانفال چيست ؟\r\n« انفال » در اصل از ماده « نفل » ( بر وزن نفع ) به معنى زيادى است ، و اين كه به نمازهاى مستحبّ « نافله » گفته مىشود چون اضافه بر واجبات است ، و همچنين اگر « نوه » را نافله مىگويند به خاطر اين است كه بر فرزندان افزوده مىشود ، « نوفل » به كسى گفته مىشود كه بخشش زياد داشته باشد .\r\nو اگر به غنائم جنگى نيز انفال گفته شده است ، يا به جهت اين است كه يك سلسله اموال اضافى است كه بدون صاحب مىماند و به دست جنگجويان مىافتد در حالى كه مالك خاصى براى آن وجود ندارد ، و يا به اين جهت است كه جنگجويان براى پيروزى بر دشمن مىجنگند ، نه براى غنيمت ، بنا بر اين غنيمت يك موضوع اضافى است كه به دست آنها مىافتد .\r\n\r\nدر اينجا به سه نكته مهم بايد توجه داشت :\r\n\r\n[ 1 - مفهوم آيه فوق يك حكم كلى و عمومى است 
  ]\r\n1 - گرچه آيه فوق در زمينه غنائم جنگى وارد شده است ، ولى مفهوم آن يك حكم كلى و عمومى است ، و تمام اموال اضافى يعنى آنچه مالك خصوصى ندارد را شامل مىشود ، به همين دليل در رواياتى كه از طريق اهل بيت ع به ما رسيده مىبينيم كه مفهوم وسيعى براى انفال بيان شده است ، در روايات معتبر از امام باقر و امام صادق ع چنين مىخوانيم :\r\nانها ما اخذ من دار الحرب من غير قتال كالذى انجلى عنها اهلها و هو المسمى فيئا و ميراث من لا وارث له ، و قطائع الملوك اذا لم تكن مغصوبة و الآجام ، و بطون الاوديه ، و الموات ، فانها للَّه و لرسوله و بعده لمن قام مقامه يصرفه حيث يشاء من مصالحه و مصالح عياله\r\n: « انفال اموالى است كه از دار الحرب بدون جنگ گرفته مىشود و همچنين\r\n","description":"","footnote":"","page_name":" 81 ","page_number":81},
  {"content":"\r\nسرزمينى كه اهلش آن را ترك كرده و از آن هجرت مىكنند - و آن « فىء » ناميده مىشود - و ميراث كسى كه وارثى نداشته باشد ، و سرزمين و اموالى كه پادشاهان به اين و آن مىبخشيدند - در صورتى كه صاحب آن شناخته نشود - و بيشه زارها و جنگلها و دره‌ها و سرزمينهاى موات كه همه اينها از آن خدا و پيامبر ص و بعد از او براى كسى است كه قائم مقام او است ، و او آن را در هر راه كه مصلحت خويش و مصلحت مردمى كه تحت تكفل او هستند ببيند ، مصرف خواهد كرد » ( 1 ) .\r\nگرچه همه غنائم جنگى در حديث بالا نيامده است ، ولى در حديث ديگرى كه از امام صادق ع نقل شده مىخوانيم :\r\nان غنائم بدر كانت للنبى خاصة فقسمها بينهم تفضلا منه\r\n: « غنائم بدر مخصوص پيامبر ص بود و او به عنوان بخشش آنها را در ميان جنگجويان تقسيم كرد » ( 2 ) .\r\nاز آنچه گفته شد چنين نتيجه مىگيريم كه مفهوم اصلى انفال نه تنها غنائم جنگى بلكه همه اموالى را كه مالك خصوصى ندارد شامل مىشود و تمام اين اموال متعلق به خدا و پيامبر ص و قائم مقام او است ، و به تعبير ديگر متعلق به حكومت اسلامى است و در مسير منافع عموم مسلمين مصرف مىگردد .\r\nمنتها در مورد غنائم جنگى و اموال منقولى كه با پيكار به دست سربازان مىافتد ، قانون اسلام - چنان كه در همين سوره شرح خواهيم داد - بر اين قرار گرفته كه چهار پنجم آن را به عنوان تشويق و جبران گوشه اى از زحمات جنگجويان به آنها داده شود ، و تنها يك پنجم از آن به عنوان خمس در مصارفى كه ذيل آيه 41 اشاره خواهد شد مصرف گردد ، و به اين ترتيب غنائم نيز در مفهوم عمومى انفال مندرج است و در اصل ، ملك حكومت اسلامى است و بخشيدن چهار پنجم آن به جنگجويان به عنوان عطيه و تفضل است ( دقت كنيد ) .\r\n\r\n","description":"","footnote":"\r\n( 1 ) و ( 2 ) كنز العرفان جلد اول صفحه 254 .\r\n","page_name":" 82 ","page_number":82},
  {"content":"\r\n\r\n[ 2 - آيا اين آيه با آيه 41 منافات دارد 
  ]\r\n2 - ممكن است تصور شود كه آيه فوق ( بنا بر اين كه غنائم جنگى را نيز شامل شود ) با آيه چهل و يكم همين سوره كه مىگويد : « تنها يك پنجم غنائم ( خمس آنها ) متعلق به خدا و پيامبر ص و ساير مصارف است » منافات دارد زيرا مفهوم آن اين است كه چهار پنجم باقيمانده به جنگجويان متعلق است .\r\nولى با توجه به آنچه در بالا گفته شد ، روشن مىشود كه غنائم جنگى در اصل همه متعلق به خدا و پيامبر ص است ، و اين يك نوع بخشش و تفضل مىباشد كه چهار پنجم آن را در اختيار جنگجويان مىگذارند و به تعبير ديگر حكومت اسلامى چهار پنجم حق خود را از غنائم منقول در مورد مجاهدين مصرف مىكند و به اين ترتيب هيچگونه منافاتى باقى نمىماند .\r\nو از اينجا نيز روشن مىشود كه آيه خمس - آن چنان كه بعضى از مفسران پنداشته‌اند - آيه انفال را نسخ نمىكند ، بلكه هر دو به قوت خود باقى هستند .\r\n\r\n[ 3 - برخورد مسلمانان در مورد غنائم و اصلاح ذات البين 
  ]\r\n3 - همانگونه كه در شان نزول خوانديم در ميان بعضى از مسلمانان مشاجره اى در مورد غنائم جنگى واقع شد و براى قطع اين مشاجره نخست ريشه آن كه مساله غنيمت بود زده شد و به طور دربست در اختيار پيامبر ص قرار گرفت ، سپس دستور اصلاح ميان مسلمانان و افرادى كه با هم مشاجره كردند ، به ديگران داد .\r\nاصولا « اصلاح ذات البين » و ايجاد تفاهم و زدودن كدورتها و دشمنيها و تبديل آن به صميميت و دوستى ، يكى از مهمترين برنامه‌هاى اسلامى است .\r\n« ذات » به معنى خلقت و بنيه و اساس چيزى است ، و « بين » به معنى حالت ارتباطى و پيوند ميان دو شخص يا دو چيز است ، بنا بر اين « اصلاح ذات البين » به معنى اصلاح اساس ارتباطات و تقويت و تحكيم پيوندها و از ميان بردن عوامل و اسباب تفرقه و نفاق است .\r\nدر تعليمات اسلامى به اندازه اى به اين موضوع اهميت داده شده كه به عنوان\r\n","description":"","footnote":"","page_name":" 83 ","page_number":83},
  {"content":"\r\nيكى از برترين عبادات معرفى گرديده است ، امير مؤمنان على ع در آخرين وصايايش به هنگامى كه در بستر شهادت بود به فرزندانش فرمود :\r\nانى سمعت جدكما رسول اللَّه ص يقول : اصلاح ذات البين افضل من عامة الصلاة و الصيام\r\n: « من از جد شما پيامبر ص شنيدم كه مىفرمود اصلاح رابطه ميان مردم از انواع نماز و روزه مستحبّ هم برتر است » ( 1 ) در كتاب « كافى » از امام صادق ع چنين نقل شده كه فرمود :\r\nصدقة يحبها اللَّه اصلاح بين الناس اذا تفاسدوا و تقارب بينهم اذا تباعدوا\r\n( 2 ) « عطيه و بخششى را كه خداوند دوست دارد اصلاح بين مردم است هنگامى كه به فساد گرايند و نزديك ساختن آنها به يكديگر است به هنگامى كه از هم دور شوند » .\r\nو نيز در همان كتاب از امام صادق ع نقل شده كه به « مفضل » ( يكى از ياران امام ) فرمود :\r\nاذا رأيت بين اثنين من شيعتنا منازعة فافتدها من مالى\r\n( 3 ) هنگامى كه ميان دو نفر از پيروان ما مشاجره اى ببينى ( كه مربوط به امور مالى است ) از مال من غرامت بپرداز « ( و آنها را با هم صلح ده ) .\r\nو به همين دليل در يكى ديگر از روايات مىخوانيم كه مفضل روزى دو نفر از شيعيان را ديد كه در مورد ارث با هم نزاع دارند آنها را به منزل خود دعوت كرد ، و چهارصد درهم كه مورد اختلاف آنها بود به آنها پرداخت و غائله را ختم كرد ، سپس به آنها گفت : بدانيد كه اين از مال من نبود ، ولى امام صادق ع به من دستور داده است كه در اين گونه موارد با استفاده از سرمايه امام ، صلح و مصالحه در ميان ياران ايجاد كنم ( 4 ) .\r\nعلت اينهمه تاكيد در زمينه مساله اجتماعى با كمى دقت روشن مىشود زيرا\r\n\r\n","description":"","footnote":"\r\n( 1 ) نهج البلاغه\r\n( 2 ) و ( 3 ) اصول كافى باب اصلاح ذات البين حديث يك و دو .\r\n( 4 ) مدرك قبل\r\n","page_name":" 84 ","page_number":84},
  {"content":"\r\nعظمت و توانايى و قدرت و سربلندى يك ملت ، جز در سايه تفاهم و تعاون ممكن نيست ، اگر مشاجره‌ها ، اختلافات كوچك اصلاح نشود ، ريشه عداوت و دشمنى تدريجا در دلها نفوذ مىكند ، و يك ملت متحد را به جمعى پراكنده مبدل مىسازد ، جمعى آسيبپذير ، ضعيف و ناتوان و زبون در مقابل هر حادثه و هر دشمن ، و حتى ميان چنين جمعيتى بسيارى از مسائل اصولى اسلام همانند نماز و روزه و يا اصل موجوديت قرآن به خطر خواهد افتاد .\r\nبه همين دليل بعضى از مراحل اصلاح ذات البين شرعا واجب و حتى استفاده از امكانات بيت المال براى تحقق بخشيدن آن مجاز است و بعضى از مراحل آن كه با سرنوشت مسلمانان زياد تماس ندارد مستحبّ مؤكد است .\r\n\r\n[ سوره الأنفال ‹ 8 › : آيات 2 تا 4 
  ]\r\nإِنَّمَا الْمُؤْمِنُونَ الَّذِينَ إِذا ذُكِرَ اللَّه وَجِلَتْ قُلُوبُهُمْ وَإِذا تُلِيَتْ عَلَيْهِمْ آياتُه زادَتْهُمْ إِيماناً وَعَلى رَبِّهِمْ يَتَوَكَّلُونَ ‹ 2 › الَّذِينَ يُقِيمُونَ الصَّلاةَ وَمِمَّا رَزَقْناهُمْ يُنْفِقُونَ ‹ 3 › أُولئِكَ هُمُ الْمُؤْمِنُونَ حَقًّا لَهُمْ دَرَجاتٌ عِنْدَ رَبِّهِمْ وَمَغْفِرَةٌ وَرِزْقٌ كَرِيمٌ ‹ 4 ›\r\n\r\nترجمه :\r\n2 - مؤمنان تنها كسانى هستند كه هر وقت نام خدا برده شود دلهاشان ترسان مىگردد ، و هنگامى كه آيات او بر آنها خوانده مىشود ايمانشان افزون مىگردد و تنها بر پروردگارشان توكل دارند .\r\n3 - آنها كه نماز را بر پا مىدارند و از آنچه به آنها روزى داده‌ايم انفاق مىكنند .\r\n4 - مؤمنان حقيقى آنها هستند ، براى آنان درجات ( فوق العاده اى ) نزد پروردگارشان است و براى آنها آمرزش و روزى بى نقص و عيب است .\r\n","description":"","footnote":"","page_name":" 85 ","page_number":85},
  {"content":"\r\n\r\nتفسير : پنج صفت ويژه مؤمنان\r\nدر آيه گذشته به تناسب گفتگويى كه در امر غنائم ميان بعضى از مسلمانان روى داده بود سخن از تقوا و پرهيزكارى و ايمان به ميان آمد ، براى تكميل اين موضوع در آيات مورد بحث صفات « مومنان راستين و حقيقى » در عباراتى كوتاه و پر معنى بيان شده است .\r\nدر اين آيات خداوند به پنج قسمت از صفات برجسته مؤمنان اشاره كرده كه سه قسمت آن ، جنبه روحانى و معنوى و باطنى دارد و دو قسمت آن جنبه علمى و خارجى ، سه قسمت اول عبارتند از « احساس مسئوليت » و « تكامل ايمان » و « توكل » و دو قسمت ديگر عبارتند از « ارتباط با خدا » و « ارتباط و پيوند با خلق خدا » .\r\nنخست مىگويد : مؤمنان تنها كسانى هستند كه هر وقت نام خدا برده شود ، دلهاى آنها به خاطر احساس مسئوليت در پيشگاهش ترسان مىگردد « ( * ( إِنَّمَا الْمُؤْمِنُونَ الَّذِينَ إِذا ذُكِرَ اللَّه وَجِلَتْ قُلُوبُهُمْ ) * ) .\r\n« وجل » همان حالت خوف و ترسى است كه به انسان دست مىدهد كه سرچشمه آن يكى از اين دو چيز است ، گاهى به خاطر درك مسئوليتها و احتمال عدم قيام به وظائف لازم در برابر خدا مىباشد ، و گاهى به خاطر درك عظمت مقام و توجه به وجود بى انتها و پر مهابت او است .\r\nتوضيح اينكه : گاه مىشود انسان به ديدن شخص بزرگى كه راستى از هر نظر شايسته عنوان عظمت است مىرود . شخص ديدار كننده گاهى آن چنان تحت تاثير مقام پر عظمت او قرار مىگيرد ، كه احساس يك نوع وحشت در درون قلب خويش مىنمايد ، تا آنجا كه به هنگام سخن گفتن لكنت زبان پيدا مىكند\r\n","description":"","footnote":"","page_name":" 86 ","page_number":86},
  {"content":"\r\nو حتى گاهى حرف خود را فراموش مىنمايد ، هر چند آن شخص بزرگ نهايت محبت و علاقه را به او و همه دارد ، و كار خلافى نيز از اين شخص سرنزده است ، اين نوع ترس ، بازتاب و عكس العمل درك عظمت است .\r\nقرآن مجيد مىگويد : لَوْ أَنْزَلْنا هذَا الْقُرْآنَ عَلى جَبَلٍ لَرَأَيْتَه خاشِعاً مُتَصَدِّعاً مِنْ خَشْيَةِ اللَّه : « اگر اين قرآن را بر كوه نازل مىكرديم ، خاشع و ترسان و از خوف خدا شكافته مىشد » ( حشر - 21 ) و نيز مىخوانيم « إِنَّما يَخْشَى اللَّه مِنْ عِبادِه الْعُلَماءُ » تنها بندگان عالم و آگاه از عظمت خدا ، از او مىترسند « ( فاطر - 28 ) .\r\nو به اين ترتيب پيوندى ميان آگاهى و خوف ، همواره بر قرار است ، بنا بر اين اشتباه است ، كه ما سرچشمه خوف و خشيت را تنها عدم انجام وظايف و مسئوليتها بدانيم .\r\nسپس دومين صفت آنها را چنين بيان مىكند : آنها همواره در مسير « تكامل » پيش مىروند و لحظه اى آرام ندارند ، « و هنگامى كه آيات خدا بر آنها خوانده شود بر ايمانشان افزوده مىشود » ( * ( وَإِذا تُلِيَتْ عَلَيْهِمْ آياتُه زادَتْهُمْ إِيماناً ) * ) نمو و تكامل ، خاصيت همه موجودات زنده است ، موجود فاقد نمو و تكامل يا مرده است و يا در سراشيبى مرگ قرار گرفته ، مؤمنان راستين ، ايمانى زنده دارند ، كه نهالش با آبيارى از آيات خدا روز بروز نمو بيشتر و گلها و شكوفه‌ها و ميوه‌هاى تازه ترى پيدا مىكند ، آنها هم چنان مردگان زنده نما در جا نمىزنند ، و در يك حال ركود و يك نواختى مرگبار نيستند ، هر روز كه نو مىشود فكر و ايمان و صفات آنها هم نو مىشود .\r\nسومين صفت بارز آنها اين است كه « تنها بر پروردگار خويش تكيه و توكل مىكنند » ( * ( وَعَلى رَبِّهِمْ يَتَوَكَّلُونَ ) * ) .\r\nافق فكر آنها آن چنان بلند است كه از تكيه كردن بر مخلوقات ضعيف و\r\n","description":"","footnote":"","page_name":" 87 ","page_number":87},
  {"content":"\r\nناتوان هر قدر هم به ظاهر عظمت داشته باشند ، ابا دارد ، آنها آب را از سرچشمه مىگيرند و هر چه مىخواهند و مىطلبند ، از اقيانوس بىكران عالم هستى ، از ذات پاك پروردگار مىخواهند ، روحشان بزرگ و سطح فكرشان بلند ، و تكيه - گاهشان تنها خدا است .\r\nاشتباه نشود مفهوم توكل آن چنان كه بعضى از تحريف كنندگان پنداشته‌اند ، چشمپوشى از عالم اسباب و دست و روى دست گذاشتن و به گوشه اى نشستن نيست ، بلكه مفهومش خود سازى و بلند نظرى و عدم وابستگى به اين و آن و ژرفنگرى است ، استفاده از عالم اسباب جهان طبيعت و حيات ، عين توكل بر خدا است ، زيرا هر تاثيرى در اين اسباب است به خواست خدا و طبق اراده او است .\r\nپس از ذكر اين سه قسمت ، از صفات روحانى و نفسانى مؤمنان راستين مىگويد : آنها در پرتو احساس مسئوليت و درك عظمت پروردگار و همچنين ايمان فزاينده و بلندنگرى توكل ، از نظر عمل داراى دو پيوند محكمند ، پيوند و رابطه نيرومندى با خدا و پيوند و رابطه نيرومندى با بندگان خدا « آنها كسانى هستند كه نماز را ( كه مظهر رابطه با خداست ) بر پا مىدارند و از آنچه به آنها روزى داده‌ايم در راه بندگان خدا انفاق مىكنند » ( * ( الَّذِينَ يُقِيمُونَ الصَّلاةَ وَمِمَّا رَزَقْناهُمْ يُنْفِقُونَ ) * ) .\r\nتعبير به اقامه نماز ( به جاى خواندن نماز ) اشاره به اين است كه نه تنها خودشان نماز مىخوانند بلكه كارى مىكنند كه اين رابطه محكم با پروردگار هم چنان و در همه جا بر پا باشد ، و تعبير * ( مِمَّا رَزَقْناهُمْ ) * ( از آنچه به آنها روزى داده‌ايم ) تعبير وسيعى است كه تمام سرمايه‌هاى مادى و معنوى را در بر مىگيرد ، آنها نه تنها از اموالشان بلكه از علم و دانششان ، از هوش و فكرشان ، از موقعيت و نفوذشان و از تمام مواهبى كه در اختيار دارند در راه بندگان خدا مضايقه نمىكنند\r\n","description":"","footnote":"","page_name":" 88 ","page_number":88},
  {"content":"\r\nدر آخرين آيه مورد بحث ، موقعيت و مقام و الا و پاداشهاى فراوان اين گونه مؤمنان راستين را بيان مىكند .\r\nنخست مىگويد : « مؤمنان حقيقى تنها آنها هستند » ( * ( أُولئِكَ هُمُ الْمُؤْمِنُونَ حَقًّا ) * ) .\r\nسپس سه پاداش مهم آنها را بيان مىكند :\r\n« آنها درجات مهمى نزد پروردگارشان دارند » ( * ( لَهُمْ دَرَجاتٌ عِنْدَ رَبِّهِمْ ) * ) .\r\nدرجاتى كه ميزان و مقدار آن تعيين نشده و همين ابهام دلالت بر فوق العادگى آن دارد ( 1 ) .\r\nبه علاوه آنها « مشمول مغفرت و رحمت و آمرزش او خواهند شد » ( * ( وَمَغْفِرَةٌ ) * ) « و روزيهاى كريم يعنى مواهب بزرگ و مستمر و هميشگى كه نقص و عيبى در آن راه ندارد و حد و حسابى براى آن نيست در انتظارشان مىباشد » ( * ( وَرِزْقٌ كَرِيمٌ ) * ) براستى ما مسلمانان كه دم از اسلام مىزنيم و گاهى آن چنان خود را طلبكار از اسلام و قرآن مىدانيم كه از روى نادانى گناه عقبماندگيها را به گردن اسلام و قرآن مىافكنيم ، آيا اگر ما تنها مضمون اين چند آيه را كه روشنگر صفات مؤمنين راستين است در زندگى خود پياده كنيم و ضعف و زبونى و وابستگى به اين و آن را در پناه ايمان و توكل از خود دور سازيم و هر روزى كه بر ما مىگذرد ، در مرحله تازه اى از ايمان و آگاهى گام بگذاريم و همواره در پرتو ايمان احساس مسئوليت در برابر آنچه در اجتماعمان مىگذرد داشته باشيم رابطه ما با خدا و خلق آن چنان قوى باشد كه از همه سرمايه‌هاى وجود خويش در پيشبرد اجتماع انفاق كنيم روزگارمان چنين خواهد بود كه امروز است ؟ ! ذكر اين موضوع نيز لازم است ، كه ايمان مراحلى دارد و درجاتى ، ممكن\r\n\r\n","description":"","footnote":"\r\n( 1 ) براى توضيح بيشتر در مورد « درجه » و « درجات » به جلد سوم تفسير نمونه صفحه 155 مراجعه فرمائيد .\r\n","page_name":" 89 ","page_number":89},
  {"content":"\r\nاست در پاره اى از مراحل به قدرى ضعيف باشد كه جلوه‌هاى عملى قابل ملاحظه اى از خود نشان ندهد ، و با بسيارى از آلودگيها نيز بسازد ، ولى يك ايمان راسخ و حقيقى و محكم محال است از جنبه‌هاى عملى و مثبت و سازنده خالى شود .\r\nو اينكه بعضىها عمل را جزء ايمان ندانسته‌اند تنها نظرشان به مرحله بسيار پائين ايمان بوده است .\r\n\r\n[ سوره الأنفال ‹ 8 › : آيات 5 تا 6 
  ]\r\nكَما أَخْرَجَكَ رَبُّكَ مِنْ بَيْتِكَ بِالْحَقِّ وَإِنَّ فَرِيقاً مِنَ الْمُؤْمِنِينَ لَكارِهُونَ ‹ 5 › يُجادِلُونَكَ فِي الْحَقِّ بَعْدَ ما تَبَيَّنَ كَأَنَّما يُساقُونَ إِلَى الْمَوْتِ وَهُمْ يَنْظُرُونَ ‹ 6 ›\r\n\r\nترجمه :\r\n5 - ( ناخشنودى پاره اى از شما از چگونگى تقسيم غنائم بدر ) همانند آن است كه خداوند تو را از خانه ات به حق بيرون فرستاد ( به سوى ميدان بدر ) در حالى كه جمعى از مؤمنان كراهت داشتند ( ولى سرانجامش پيروزى آشكار بود ) .\r\n6 - آنها با اينكه مىدانستند اين فرمان خدا است باز با تو مجادله مىكردند ( و آن چنان ) ترس و وحشت آنها را فرا گرفته بود كه ) گويى به سوى مرگ رانده مىشوند و ( آن را با چشم خود ) مىنگرند .\r\n\r\nتفسير :\r\nدر آيه نخست از اين سوره خوانديم كه پاره اى از مسلمانان تازه كار از چگونگى تقسيم غنائم « بدر » تا حدى ناراضى بودند ، در آيات مورد بحث خداوند به آنها مىگويد : اين تازگى ندارد كه چيزى ناخوش آيند شما باشد در حالى كه صلاحتان در آن است ، همانگونه كه اصل جنگ بدر كه فعلا گفتگو بر سر غنائم آن است براى بعضى ناخوش آيند بود و ديديد سرانجام چه نتائج درخشانى براى مسلمانان در بر داشت .\r\n","description":"","footnote":"","page_name":" 90 ","page_number":90},
  {"content":"\r\nبنا بر اين نبايد با ديد محدود خود ، احكام الهى را ارزيابى كنيد ، بلكه بايد در برابر آنها سر تسليم فرود آريد و از نتائج نهايى بهره مند شويد .\r\nدر آيه نخست مىگويد : « اين ناخشنودى پاره اى از افراد از طرز تقسيم غنائم بدر ، همانند آن است كه خداوند تو را از خانه و جايگاهت در مدينه به حق بيرون فرستاد در حالى كه بعضى از مؤمنان كراهت داشتند » ( * ( كَما أَخْرَجَكَ رَبُّكَ مِنْ بَيْتِكَ بِالْحَقِّ وَإِنَّ فَرِيقاً مِنَ الْمُؤْمِنِينَ لَكارِهُونَ ) * ) .\r\nكلمه « بالحق » اشاره به اين است كه اين فرمان خروج ، طبق يك وحى الهى و دستور آسمانى صورت گرفت كه نتيجه اش وصول به حق براى جامعه اسلامى بود .\r\n« اين گروه ظاهر بين و كم حوصله در مسير راه به سوى بدر مرتبا با تو مجادله و گفتگو در اين فرمان حق داشتند ، و با اينكه اين واقعيت را دريافته بودند كه اين فرمان خدا است ، ولى باز دست از اعتراض خويش بر نمىداشتند » ( * ( يُجادِلُونَكَ فِي الْحَقِّ بَعْدَ ما تَبَيَّنَ ) * ) .\r\nو آن چنان ترس و وحشت سراسر وجود آنها را فرا گرفته بود كه گويى به سوى مرگ رانده مىشوند و مرگ و نابودى خويش را با چشم خود مىبينند « ( * ( كَأَنَّما يُساقُونَ إِلَى الْمَوْتِ وَهُمْ يَنْظُرُونَ ) * ) .\r\nولى حوادث بعد نشان داد كه آنها چقدر گرفتار اشتباه و ترس و وحشت بى دليل بودند ، و اين جنگ چه پيروزيهاى درخشانى براى مسلمانان به بار آورد ، با ديدن چنين صحنه اى چرا بعد از جنگ بدر ، در مورد غنائم زبان به اعتراض مىگشايند .\r\nضمنا از تعبير * ( فَرِيقاً مِنَ الْمُؤْمِنِينَ ) * ( جمعى از مؤمنان ) روشن مىشود كه اولا اين مشاجره و گفتگو به خاطر روح نفاق و بى ايمانى نبود ، بلكه بر اثر\r\n","description":"","footnote":"","page_name":" 91 ","page_number":91},
  {"content":"\r\nضعف ايمان و نداشتن بينش كافى در مسائل اسلامى بود .\r\nو ثانيا تنها عده محدودى اين چنين فكر مىكردند و اكثريت كه از مسلمانان مجاهد راستين بودند تسليم فرمان پيامبر ص و اوامر او بودند .\r\n\r\n[ سوره الأنفال ‹ 8 › : آيات 7 تا 8 
  ]\r\nوَ إِذْ يَعِدُكُمُ اللَّه إِحْدَى الطَّائِفَتَيْنِ أَنَّها لَكُمْ وَتَوَدُّونَ أَنَّ غَيْرَ ذاتِ الشَّوْكَةِ تَكُونُ لَكُمْ وَيُرِيدُ اللَّه أَنْ يُحِقَّ الْحَقَّ بِكَلِماتِه وَيَقْطَعَ دابِرَ الْكافِرِينَ ‹ 7 › لِيُحِقَّ الْحَقَّ وَيُبْطِلَ الْباطِلَ وَلَوْ كَرِه الْمُجْرِمُونَ ‹ 8 ›\r\n\r\nترجمه :\r\n7 - و ( به ياد بياوريد ) هنگامى را كه خداوند به شما وعده داد كه يكى از دو گروه ( كاروان تجارى قريش يا لشكر آنها ) براى شما خواهد بود اما شما دوست مىداشتيد كه كاروان براى شما باشد ( و بر آن پيروز شويد ) ولى خداوند مىخواهد حق را با كلمات خود تقويت و ريشه كافران را قطع كند ( لذا شما را با لشگر قريش درگير ساخت ) .\r\n8 - تا حق تثبيت شود و باطل از ميان برود هر چند مجرمان كراهت داشته باشند .\r\n\r\nغزوه بدر نخستين درگيرى مسلحانه اسلام و كفر\r\nچون در آيات گذشته اشاره اى به جنگ بدر شد ، قرآن مجيد بحث را به جنگ بدر كشانده و فرازهاى حساسى از آن را كه هر كدام يك دنيا آموزندگى در بر دارد در آيات مورد بحث و آيات آينده تشريح مىكند ، تا مسلمانان اين حقايق را كه در گذشته نزديك تجربه كرده بودند براى هميشه به خاطر بسپارند و در همه عمر از آن الهام بگيرند .\r\nبراى روشن شدن تفسير اين آيات و آيات آينده قبلا بايد فشرده اى از جريان اين جهان اسلامى كه نخستين در گيرى مسلحانه مسلمانان با دشمنان سرسخت و\r\n","description":"","footnote":"","page_name":" 92 ","page_number":92},
  {"content":"\r\nخونآشام بود ، از نظر بگذرانيم ، تا ريزه كاريها و اشاراتى كه در اين آيات هست كاملا روشن گردد .\r\nطبق آنچه تاريخنويسان و محدثان و مفسران آورده‌اند ، غزوه بدر از اينجا آغاز شد كه « ابو سفيان » بزرگ « مكه » در رأس يك كاروان نسبتا مهم تجارتى كه از چهل نفر با 50 هزار دينار مال التجاره تشكيل مىشد از شام به سوى مدينه باز - مىگشت ، پيامبر ص به ياران خود دستور داد آماده حركت شوند و به طرف اين كاروان بزرگ كه قسمت مهمى از سرمايه دشمن را با خود حمل مىكرد بشتابند و با مصادره كردن اين سرمايه ، ضربه سختى بر قدرت اقتصادى و در نتيجه بر قدرت نظامى دشمن وارد كنند .\r\nپيامبر و يارانش حق داشتند دست به چنين حمله اى بزنند زيرا اولا با هجرت مسلمانان از مكه به مدينه بسيارى از اموالشان به دست مكيان افتاد و خسارت سنگينى به آنها وارد شد و آنها حق داشتند چنين خسارتى را جبران كنند ، از اين گذشته مردم مكه در طى 13 سال اقامت پيامبر ص و مسلمين در آنجا كاملا نشان داده بودند كه از هيچگونه ضربه و صدمه به مسلمانان فروگذار نخواهند كرد و حتى آماده كشتن شخص پيامبر ص نيز شدند چنين دشمنى با هجرت پيامبر ص به مدينه بيكار نخواهد نشست ، و مسلما نيروى خود را براى ضربه قاطعترى بسيج خواهد كرد ، پس عقل و منطق ايجاب مىكند كه مسلمانان به عنوان يك اقدام پيشگيرانه با مصادره كردن سرمايه عظيم كاروان تجارتى آنها ضربه سختى بر آنان وارد سازند ، و هم بنيه اقتصادى و نظامى خود را براى دفاع از خويشتن در آينده قوى كنند ، و اين اقدامى است ، كه در همه برنامه‌هاى جنگى دنيا ، در امروز و گذشته بوده و هست ، و آنها كه بدون در نظر گرفتن اين جهات ، سعى دارند حركت پيامبر ص را به سوى قافله در شكل يك نوع غارتگرى منعكس سازند يا افراد بى اطلاعى هستند ، كه از ريشه‌هاى مسائل تاريخى اسلام بىخبرند ،\r\n","description":"","footnote":"","page_name":" 93 ","page_number":93},
  {"content":"\r\nو يا مغرضانى كه سعى دارند واقعيتها را دگرگون جلوه دهند .\r\nبه هر حال ابو سفيان از يك سو بوسيله دوستان خود در مدينه از اين تصميم پيامبر ص آگاه شد و از سوى ديگر چون موقعى كه اين كاروان براى آوردن مال التجارة به سوى شام مىرفت نيز مورد چنين تعرض احتمالى قرار گرفته بود ، قاصدى را به سرعت به مكه فرستاد ، تا جريان را به اطلاع اهل مكه برساند ، قاصد در حالى كه طبق توصيه ابو سفيان بينى شتر خود را دريده و گوش آن را بريده و خون به طرز هيجانانگيزى از شتر مىريخت و پيراهن خود را از دو طرف پاره كرده بود و وارونه سوار بر شتر نشسته بود تا توجه همه مردم را به سوى خود جلب كند ، وارد مكه شد ، و فرياد برآورد : « اى مردم پيروزمند كاروان خود را دريابيد ، كاروان خود را دريابيد ، بشتابيد و عجله كنيد اما باور نمىكنم به موقع برسيد ، زيرا محمد و افرادى كه از دين شما خارج شده‌اند براى تعرض به كاروان از مدينه بيرون شتافتند ، در اين موقع خواب عجيب و وحشتناكى كه » عاتكه « فرزند عبد المطلب و عمه پيامبر ص ديده بود دهان به دهان مىگشت و بر هيجان مردم مىافزود .\r\nجريان خواب اين بود كه او سه روز قبل در خواب ديده بود كه شخصى فرياد مىزند ، مردم به سوى قتلگاه خود بشتابيد و سپس اين منادى بر فراز كوه « ابو قيس » رفت و قطعه سنگ بزرگى را از بالا به حركت در آورد ، اين قطعه سنگ متلاشى شد و هر قسمتى از آن به يكى از خانه‌هاى قريش اصابت كرد ، و نيز از دره مكه سيلاب خون جارى شد .\r\nهنگامى كه وحشت زده از خواب بيدار شد و به برادرش « عباس » خبر داد ، مردم در وحشت فرو رفتند ، اما هنگامى كه داستان اين خواب به گوش « ابو جهل » رسيد ، گفت : اين زن پيامبر دومى است كه در فرزندان عبد المطلب ظاهر شده ، قسم به بتهاى « لات » و « عزى » كه سه روز مهلت مىدهيم اگر اثرى از تعبير خواب\r\n","description":"","footnote":"","page_name":" 94 ","page_number":94},
  {"content":"\r\nاو ظاهر نشد ، نامه اى را در ميان خودمان امضا مىكنيم كه « بنى هاشم » دروغگوترين طوائف عربند ، ولى روز سوم كه از اين كار گذشت ، همان روزى بود كه فرياد قاصد ابو سفيان همه مكه را لرزان ساخت .\r\nو از آنجا كه بسيارى از مردم مكه در اين كاروان سهمى داشتند مردم به سرعت بسيج شدند و حدود 950 نفر مرد جنگى كه جمعى از آنها بزرگان و سرشناسان مكه بودند با 700 شتر و 100 رأس اسب به حركت در آمدند ، و فرماندهى لشكر به عهده ابو جهل بود .\r\nاز سوى ديگر ابو سفيان براى اينكه خود را از تعرض مسلمانان مصون بدارد ، مسير خود را تغيير داد و به سرعت به سوى مكه گام بر مىداشت .\r\nپيامبر اسلام ص با 313 نفر كه تقريبا مجموع مسلمانان مبارز اسلام را در آن روز تشكيل مىدادند به نزديكى سرزمين بدر ، بين راه مكه و مدينه رسيده بود كه خبر حركت سپاه قريش به او رسيد .\r\nدر اين هنگام با ياران خود مشورت كرد كه آيا به تعقيب كاروان ابو سفيان و مصادره اموال كاروان بپردازد و يا براى مقابله با سپاه آماده شود جمعى مقابله با سپاه دشمن را ترجيح دادند ولى گروهى از اين كار اكراه داشتند ، و ترجيح مىدادند كه كاروان را تعقيب كنند ، دليل آنها هم اين بود كه ما به هنگام بيرون آمدن از مدينه به قصد مقابله با سپاه مكه نبوديم و آمادگى رزمى براى درگيرى با آنها نداريم در حالى كه آنها با پيشبينى قطعى و آمادگى كافى براى جنگ ، به سوى ما مىآيند .\r\nاين دودلى و ترديد در اين گروه هنگامى افزايش يافت كه معلوم شد نفرات دشمن تقريبا بيش از سه برابر نفرات مسلمانان و تجهيزات آنها چندين برابر تجهيزات مسلمانان است ، ولى با همه اين حرفها پيامبر ص نظر گروه اول را پسنديد ، و دستور داد آماده حمله به سپاه دشمن شوند ، هنگامى كه دو سپاه با هم\r\n","description":"","footnote":"","page_name":" 95 ","page_number":95},
  {"content":"\r\nروبرو شدند ، دشمن نتوانست باور كند كه مسلمانان با آن نفرات و تجهيزات كم به ميدان آمده‌اند بلكه فكر مىكرد قسمت مهم سپاه اسلام در جايى مخفى شده‌اند تا به موقع حمله خود را به طور غافلگيرانه شروع كنند ، لذا شخصى را براى تحقيق فرستادند ، اما به زودى فهميدند كه جمعيت همانست كه ديده بودند .\r\nاز طرفى همانطور كه گفتيم جمعى از مسلمانان در وحشت و ترس فرو رفته بودند ، و اصرار داشتند كه مبارزه با اين گروه عظيم كه هيچگونه موازنه اى با آنها ندارد صلاح نيست ، ولى پيامبر ص با اين وعده الهى آنها را دلگرم ساخت و گفت : « خداوند به من وعده داده كه بر يكى از دو گروه پيروز خواهيد شد ، يا بر كاروان قريش يا بر لشكرشان ، و وعده خداوند تخلفناپذير است ، به خدا سوگند گويا محل كشته شدن ابو جهل و عده اى از سران قريش را با چشم خود مىبينم ، سپس به مسلمانان دستور داد كه در كنار چاه بدر فرود آيند ( » بدر « در اصل نام مردى از قبيله » جهينه « بود كه چاهى در آن سرزمين احداث كرد ، بعدا آن چاه و آن سرزمين به نام سرزمين بدر و چاه بدر ناميده شد ) .\r\nدر اين گير و دار ابو سفيان توانست خود را با قافله از منطقه خطر رهايى بخشد ، و از طريق ساحل دريا ( درياى احمر ) از بيراهه به سوى مكه با عجله بشتابد ، و به وسيله قاصدى به لشكر پيغام فرستاد كه خدا كاروان شما را رهايى بخشيد ، من فكر مىكنم مبارزه با محمد در اين شرائط لزوم ندارد چون دشمنانى دارد كه حساب او را خواهند رسيد ، ولى رئيس لشكر ابو جهل به اين پيشنهاد تن در نداد ، و به بتهاى بزرگ « لات » و « عزى » قسم ياد كرد كه ما نه تنها با آنها مبارزه مىكنيم بلكه تا داخل مدينه آنها را تعقيب خواهيم كرد و يا اسيرشان مىكنيم و به مكه مىآوريم تا صداى اين پيروزى به گوش تمام قبائل عرب برسد .\r\nسرانجام لشكر قريش نيز وارد سرزمين بدر شد ، و غلامان خود را براى آوردن آب به سوى چاه فرستادند ، ياران پيامبر ص آنها را گرفته و براى\r\n","description":"","footnote":"","page_name":" 96 ","page_number":96},
  {"content":"\r\nبازجويى به خدمت پيامبر ص آوردند ، حضرت از آنها پرسيد شما كيستيد ؟ گفتند :\r\nغلامان قريشيم ، فرمود : تعداد لشكر چند نفر است ، گفتند اطلاعى از اين موضوع نداريم فرمود هر روز چند شتر براى غذا مىكشند ، گفتند نه تا ده شتر ، فرمود جمعيت آنها از نهصد تا هزار نفر است ( هر شتر خوراك يكصد مرد جنگى ) .\r\nمحيط ، محيط رعبآور و براستى وحشتناكى بود ، لشكر قريش كه با ساز و برگ جنگى فراوان و نيرو و غذاى كافى و حتى زنان خواننده و نوازنده براى تهييج يا سرگرمى لشكر قدم بميدان گذارده بودند ، خود را با حريفى روبروى مىديدند كه باورشان نمىآمد ، با آن شرائط قدم به ميدان جنگ بگذارند .\r\nپيامبر ص كه مىديد يارانش ممكن است ، از وحشت شب را به آرامى نخوابند ، و روز و فردا با جسم و روحى خسته در برابر دشمن قرار بگيرند ، طبق يك وعده الهى به آنها فرمود : غم مخوريد اگر نفراتتان كم است ، جمع عظيمى از فرشتگان آسمان به كمك شما خواهند شتافت و آنها را كاملا دلدارى داده به پيروزى نهايى كه وعده الهى بود مطمئن ساخت بطورى كه آنها شب را به آرامى خوابيدند . مشكل ديگرى كه جنگجويان از آن وحشت داشتند ، وضع ميدان بدر بود كه از شنهاى نرم كه پاها در آن فرو مىرفت پوشيده بود ، در آن شب باران جالبى باريد ، هم توانستند با آب آن وضو بسازند ، خود را شستشو و صفا دهند و هم زمين زير پاى آنها سفت و محكم شد ، و عجب اينكه اين رگبار در سمت دشمن به طورى شديد بود كه آنها را ناراحت ساخت .\r\nخبر تازه اى كه به وسيله گزارشگران مخفى كه از لشكر اسلام شبانه به كنار اردوگاه دشمن آمده بودند ، دريافت شد و به سرعت در ميان مسلمانان انعكاس يافت اين بود كه آنها گزارش دادند ، كه لشكر قريش با آن همه امكانات ، سخت بيمناكند گويى خداوند لشكرى از وحشت در سرزمين قلب آنها فرو ريخته است ،\r\n","description":"","footnote":"","page_name":" 97 ","page_number":97},
  {"content":"\r\nفردا صبح لشكر كوچك اسلام با روحيه اى نيرومند در برابر دشمن صف كشيدند .\r\nقبلا پيامبر ص به آنها پيشنهاد صلح كرد تا عذر و بهانه اى باقى نماند و نماينده اى به ميان آنها فرستاد كه من دوست ندارم شما نخستين گروهى باشيد كه مورد حمله ما قرار مىگيريد ، بعضى از سران قريش مايل بودند اين دستى را كه به عنوان صلح به سوى آنها دراز شده بفشارند و صلح كنند ، ولى باز ابو جهل مانع شد .\r\nسرانجام آتش جنگ شعله ور گرديد ، « حمزه » عموى پيامبر ص و « على » ع كه جوانترين افراد لشكر بودند و جمعى ديگر از جنگجويان شجاع اسلام در جنگهاى تن به تن كه سنت آن روز بود ، ضربات شديدى بر پيكر حريفان خود زدند و آنها را از پاى در آوردند ، روحيه دشمن باز ضعيفتر شد ، ابو جهل فرمان حمله عمومى صادر كرد ، و قبلا دستور داده بود آن دسته از اصحاب پيامبر ص را كه از مدينه‌اند به قتل برسانند و مهاجرين مكه را اسير كنند و براى انجام يك سلسله از تبليغات به مكه آورند ، لحظات حساسى بود پيامبر ص به مسلمانان دستور داده بود زياد به انبوه جمعيت نگاه نكنند و تنها به حريفان خود بنگرند و دندانها را روى هم فشار دهند و سخن كمتر بگويند و از خداوند مدد بخواهند و از فرمان پيامبر ص در همه حال سر نپيچند و به پيروزى نهايى اميدوار باشند ، پيامبر ص دست به سوى آسمان برداشت و عرض كرد : يا رب ان تهلك هذه العصابة ، لم تعبد : « اگر اين گروه كشته شوند كسى ترا پرستش نخواهد كرد » .\r\nباد به شدت به سوى لشكر قريش مىوزيد و مسلمانان پشت به باد به آنها حمله مىكردند ، استقامت و پايمردى و دلاوريهاى آنها قريش را در تنگنا قرار داده بود ، در نتيجه هفتاد نفر از سپاه دشمن كه ابو جهل در ميان آنها بود ، كشته شدند و در ميان خاك و خون غلطيدند و 70 نفر به دست مسلمانان اسير گشتند ولى مسلمانان تعداد كمى كشته بيشتر نداشتند ، و به اين ترتيب نخستين پيكار مسلحانه\r\n","description":"","footnote":"","page_name":" 98 ","page_number":98},
  {"content":"\r\nمسلمانان با دشمن نيرومندشان با پيروزى غير منتظره اى پايان گرفت ( 1 ) .\r\n\r\nتفسير :\r\nاكنون كه چگونگى غزوه بدر را به طور فشرده دانستيم به تفسير آيات سوره باز مىگرديم ، در نخستين آيه مورد بحث اشاره به وعده پيروزى اجمالى خداوند در جريان جنگ بدر شده ، و مىگويد : « به ياد بياوريد هنگامى را كه خداوند به شما وعده داد كه يكى از دو گروه ( كاروان تجارى قريش يا لشكر آنها ) در اختيار شما قرار خواهد گرفت » ( * ( وَإِذْ يَعِدُكُمُ اللَّه إِحْدَى الطَّائِفَتَيْنِ أَنَّها لَكُمْ ) * ) اما شما براى پرهيز از دردسرهاى جنگ و تلفات و ناراحتيهاى ناشى از آن « دوست مىداشتيد كاروان در اختيارتان قرار بگيرد ، نه لشكر قريش » ( * ( وَتَوَدُّونَ أَنَّ غَيْرَ ذاتِ الشَّوْكَةِ تَكُونُ لَكُمْ ) * ) .\r\nدر روايات آمده است كه پيامبر ص به آنها فرمود : * ( إِحْدَى الطَّائِفَتَيْنِ ) * لكم اما العير و اما النفير كه « عير » به معنى كاروان و « نفير » به معنى لشكر است ولى همانطور كه در آيه ملاحظه مىكنيد به جاى لشكر ، « * ( ذاتِ الشَّوْكَةِ ) * » و به جاى كاروان « * ( غَيْرَ ذاتِ الشَّوْكَةِ ) * » تعبير شده است .\r\nاين تعبير ، نكته لطيفى در بر دارد ، زيرا « شوكة » كه به معنى قدرت و شدت است در اصل از « شوك » به معنى « خار » گرفته شده ، سپس به سر نيزه‌هاى سربازان و بعد از آن به هر گونه اسلحه ، « شوكة » گفته شده ، و از آنجا كه سلاح نشانه قدرت و شدت است به هر گونه قدرت و شدت نيز ، شوكة اطلاق مىشود .\r\nبنا بر اين « ذات شوكة » به معنى سربازان مسلح ، و « غير ذات شوكة » به\r\n\r\n","description":"","footnote":"\r\n( 1 ) تفسير نور الثقلين جلد 2 از صفحه 121 تا 136 و مجمع البيان جلد 4 از صفحه 521 تا 523 ( باختصار و تلخيص و در پاره اى از موارد با توضيح ) .\r\n","page_name":" 99 ","page_number":99},
  {"content":"\r\nمعنى كاروان غير مسلح است كه اگر مردان مسلحى هم در آن بوده ، مسلما قابل ملاحظه نبوده‌اند .\r\nيعنى گروهى از شما روى حس راحت طلبى يا علاقه به منافع مادى ، ترجيح مىدادند كه با مال التجاره دشمن روبرو شوند ، نه با سربازان مسلح ، در حالى كه پايان جنگ نشان داد ، صلاح و مصلحت قطعى آنها در اين بود كه قدرت نظامى دشمن را درهم بكوبند ، تا راه براى پيروزيهاى بزرگ آينده هموار گردد .\r\nلذا به دنبال آن مىگويد : « خدا مىخواهد به اين وسيله حق را با كلمات خود تثبيت كند ، و آئين اسلام را تقويت نمايد و ريشه كافران را قطع كند » ( * ( وَيُرِيدُ اللَّه أَنْ يُحِقَّ الْحَقَّ بِكَلِماتِه وَيَقْطَعَ دابِرَ الْكافِرِينَ ) * ) ( 1 ) بنا بر اين ، اين يك درس بزرگ عبرت براى همه شما مسلمانان بود كه در حوادث مختلف ، دورنگر و آينده ساز باشيد ، نه كوته بين و تنها به فكر امروز ، هر چند دورنگرى و مآلانديشى مشكلات فراوانى در بر داشته باشد و كوته بينى تؤام با آسايش و منافع مادى زودگذر ، زيرا پيروزى نخست يك پيروزى ريشه دار و همه جانبه است ، اما پيروزى دوم يك پيروزى سطحى و موقت است .\r\nاين تنها درسى براى مسلمانان آن روز نبود ، بلكه مسلمانان امروز نيز بايد از اين تعليم آسمانى الهام بگيرند ، هرگز به خاطر مشكلات و ناراحتيها و زحمات طاقتفرسا از برنامه‌هاى اصولى چشم بپوشند و بسراغ برنامه‌هاى غير اصولى ولى ساده و كم زحمت نروند .\r\nدر آخرين آيه باز هم به طور آشكارتر پرده از روى مطلب بر مىدارد كه « هدف اصلى اين برنامه ( درگيرى مسلمانان با لشكر دشمن در ميدان بدر ) اين بود\r\n\r\n","description":"","footnote":"\r\n( 1 ) « دابر » به معنى دنباله و عقب چيزى است ، بنا بر اين قطع دابر كنايه از ريشه كن ساختن مىباشد .\r\n","page_name":" 100 ","page_number":100},
  {"content":"\r\nكه حق يعنى توحيد و اسلام و عدالت و آزادى بشر از چنگال خرافات و اسارتها و مظالم ، تثبيت و جاىگير شود و باطل يعنى شرك و كفر و بى ايمانى و ظلم و فساد ابطال گردد و از ميان برود ، هر چند مشركان مجرم و مجرمان مشرك مايل نباشند « ( * ( لِيُحِقَّ الْحَقَّ وَيُبْطِلَ الْباطِلَ وَلَوْ كَرِه الْمُجْرِمُونَ ) * ) .\r\nآيا اين آيه تاكيد همان مطلبى است كه در آيه پيش گفته شد همانطور كه در نظر ابتدايى به چشم مىخورد ؟ يا مطلب جديدى را در بر دارد ، بعضى از مفسران مانند « فخر رازى » در تفسير « كبير » و نويسنده « المنار » در تفسيرش چنين گفته‌اند كه حق در آيه قبل اشاره به پيروزى مسلمانان در جنگ بدر بود ، اما حق در آيه دوم اشاره به پيروزى اسلام و قرآن است كه نتيجه پيروزى نظامى در جنگ بدر بود ، و به اين ترتيب ، پيروزى نظامى در آن شرائط خاص مقدمه پيروزى هدف و مكتب بود .\r\nاين احتمال نيز هست كه آيه قبل اشاره به اراده خدا ( اراده تشريعى كه در شكل فرمان پيامبر ص آشكار شد ) بوده باشد ، و آيه اخير اشاره به نتيجه اين حكم و فرمان ( دقت كنيد ) .\r\n","description":"","footnote":"","page_name":" 101 ","page_number":101},
  {"content":"\r\n\r\n[ سوره الأنفال ‹ 8 › : آيات 9 تا 14 
  ]\r\nإِذْ تَسْتَغِيثُونَ رَبَّكُمْ فَاسْتَجابَ لَكُمْ أَنِّي مُمِدُّكُمْ بِأَلْفٍ مِنَ الْمَلائِكَةِ مُرْدِفِينَ ‹ 9 › وَما جَعَلَه اللَّه إِلَّا بُشْرى وَلِتَطْمَئِنَّ بِه قُلُوبُكُمْ وَمَا النَّصْرُ إِلَّا مِنْ عِنْدِ اللَّه إِنَّ اللَّه عَزِيزٌ حَكِيمٌ ‹ 10 › إِذْ يُغَشِّيكُمُ النُّعاسَ أَمَنَةً مِنْه وَيُنَزِّلُ عَلَيْكُمْ مِنَ السَّماءِ ماءً لِيُطَهِّرَكُمْ بِه وَيُذْهِبَ عَنْكُمْ رِجْزَ الشَّيْطانِ وَلِيَرْبِطَ عَلى قُلُوبِكُمْ وَيُثَبِّتَ بِه الأَقْدامَ ‹ 11 › إِذْ يُوحِي رَبُّكَ إِلَى الْمَلائِكَةِ أَنِّي مَعَكُمْ فَثَبِّتُوا الَّذِينَ آمَنُوا سَأُلْقِي فِي قُلُوبِ الَّذِينَ كَفَرُوا الرُّعْبَ فَاضْرِبُوا فَوْقَ الأَعْناقِ وَاضْرِبُوا مِنْهُمْ كُلَّ بَنانٍ ‹ 12 › ذلِكَ بِأَنَّهُمْ شَاقُّوا اللَّه وَرَسُولَه وَمَنْ يُشاقِقِ اللَّه وَرَسُولَه فَإِنَّ اللَّه شَدِيدُ الْعِقابِ ‹ 13 ›\r\nذلِكُمْ فَذُوقُوه وَأَنَّ لِلْكافِرِينَ عَذابَ النَّارِ ‹ 14 ›\r\n\r\nترجمه :\r\n9 - ( به خاطر بياوريد ) زمانى را ( كه از شدت ناراحتى در ميدان بدر ) از پروردگارتان تقاضاى كمك مىكرديد و او تقاضاى شما را پذيرفت ( و گفت ) من شما را با يك هزار از فرشتگان كه پشت سر هم فرود مىآيند يارى مىكنم .\r\n10 - ولى خداوند اين را تنها براى شادى و اطمينان قلب شما قرار داد و گر نه پيروزى جز از طرف خدا نيست خداوند توانا و حكيم است .\r\n11 - ( به خاطر بياوريد ) هنگامى را كه خواب سبكى كه مايه آرامش از ناحيه خدا بود شما را فرو گرفت و آبى از آسمان براى شما فرو فرستاد تا با آن شما را پاك و پليدى شيطان را از شما دور سازد و دلهاى شما را محكم و گامها را با آن ثابت دارد .\r\n12 - ( به خاطر بياوريد ) موقعى را كه پروردگارت به فرشتگانى وحى كرد من با شما هستم كسانى را كه ايمان آورده‌اند ثابت قدم بداريد . به زودى در دلهاى كافران ترس و وحشت مىافكنم ضربه‌ها را بر بالاتر از گردن ( بر سرهاى دشمنان ) فرود آريد و دست و پاى آنها را از كار بيندازيد .\r\n13 - اين به خاطر آنست كه آنها با خدا و پيامبرش ص دشمنى ورزيدند و هر كس با\r\n","description":"","footnote":"","page_name":" 102 ","page_number":102},
  {"content":"\r\nخدا و پيامبرش دشمنى كند ( كيفر شديدى مىبيند ) خداوند شديد العقاب است .\r\n14 - اين ( مجازات دنيا ) را بچشيد و براى كافران مجازات آتش ( در جهان ديگر ) خواهد بود .\r\n\r\nتفسير :\r\n\r\nدرسهاى آموزنده در ميدان بدر\r\nاين آيات به قسمتهاى حساسى از جنگ بدر و نعمتهاى گوناگونى كه خداوند در اين صحنه خطرناك نصيب مسلمانان كرد اشاره مىكند ، تا حس اطاعت و شكرگزارى آنها را برانگيزد و راه را به سوى پيروزيها و پيشرفتهاى آينده در برابر آنها بگشايد .\r\nنخست به يارى فرشتگان اشاره كرده مىگويد : « به خاطر بياوريد زمانى را كه از شدت وحشت و اضطراب كه از كثرت نفرات دشمن و فزونى تجهيزات جنگى آنها براى شما پيش آمده بود ، به خدا پناه برديد و دست حاجت به سوى او دراز كرديد و از وى تقاضاى كمك نموديد » ( * ( إِذْ تَسْتَغِيثُونَ رَبَّكُمْ ) * ) .\r\nدر پاره اى از روايات آمده كه پيامبر ص نيز با مسلمانها در استغاثه و يارى طلبيدن از خداوند هم صدا بود ، دست خود را به سوى آسمان بلند كرده بود و عرضه مىداشت\r\nاللهم انجز لى ما وعدتنى اللهم ان تهلك هذه العصابة لا تعبد فى الارض\r\n: « خداوندا وعده اى را كه به من داده اى تحقق بخشد ، پروردگارا اگر اين گروه مؤمنان نابود شوند پرستش تو از زمين بر چيده خواهد شد ، و آن قدر پيامبر ص به اين استغاثه و دعا ادامه داد كه عبا از دوشش بر زمين افتاد ( 1 ) .\r\nدر اين هنگام « خداوند تقاضاى شما را پذيرفت و فرمود : من شما را با يك هزار نفر از فرشتگان كه پشت سر هم فرود مىآيند ، كمك و يارى مىكنم » ( * ( فَاسْتَجابَ لَكُمْ أَنِّي مُمِدُّكُمْ بِأَلْفٍ مِنَ الْمَلائِكَةِ مُرْدِفِينَ ) * ) .\r\n« مردفين » از ماده « ارداف » به معنى پشت سر هم قرار گرفتن است ،\r\n\r\n","description":"","footnote":"\r\n( 1 ) مجمع البيان ذيل آيه .\r\n","page_name":" 103 ","page_number":103},
  {"content":"\r\nبنا بر اين مفهوم اين كلمه اين مىشود كه فرشتگان پشت سر يكديگر براى يارى مسلمانان فرود آمدند .\r\nاين احتمال نيز در معنى آيه داده شده است كه منظور اين است كه اين گروه هزار نفرى گروه‌هاى متعدد ديگرى را پشت سر داشتند و به اين ترتيب با آيه 124 سوره « آل عمران » كه مىگويد پيامبر به مؤمنان مىگفت : « آيا كافى نيست كه خداوند شما را به سه هزار نفر از فرشتگان يارى كند » تطبيق مىنمايد .\r\nولى ظاهر اين است كه عدد فرشتگان در بدر يكهزار نفر بوده است ، و مردفين صفت آن يكهزار نفر است ، و آيه سوره آل عمران وعده اى بوده است به مسلمانان كه حتى اگر لازم شود خداوند عدد بيشترى را به يارى شما مىفرستد .\r\nسپس براى اينكه كسى خيال نكند پيروزى به دست فرشتگان و مانند آنها است ، مىگويد « خداوند اين كار را فقط براى بشارت و اطمينان قلب شما قرار داد » ( * ( وَما جَعَلَه اللَّه إِلَّا بُشْرى وَلِتَطْمَئِنَّ بِه قُلُوبُكُمْ ) * ) « و گر نه پيروزى جز از ناحيه خداوند نيست » و ما فوق همه اين اسباب ظاهرى و باطنى اراده و مشيت او است ( * ( وَمَا النَّصْرُ إِلَّا مِنْ عِنْدِ اللَّه ) * ) « زيرا خداوند آن چنان قادر و قوى است كه هيچكس نمىتواند در برابر اراده و ايستادگى كند و آن چنان حكيم و دانا است كه يارى خود را جز در مورد افراد شايسته قرار نخواهد داد » ( * ( إِنَّ اللَّه عَزِيزٌ حَكِيمٌ ) * )\r\n\r\nآيا فرشتگان جنگيدند ؟\r\nدر ميان مفسران در اين زمينه گفتگوى بسيار شده است ، بعضى معتقدند كه فرشتگان رسما وارد صحنه نبرد شدند و با سلاحهاى مخصوص به خود به لشكر دشمن حمله كردند و عده اى از آنها را به خاك افكندند ، پاره اى از روايات را نيز در اين زمينه نقل كرده‌اند .\r\n","description":"","footnote":"","page_name":" 104 ","page_number":104},
  {"content":"\r\nولى قرائنى در دست است كه نشان مىدهد نظر گروه دوم كه مىگويند :\r\nفرشتگان تنها براى دلگرمى و تقويت روحيه مؤمنان نازل شدند ، به واقع نزديكتر است .\r\nزيرا اولا : در آيه فوق خوانديم كه مىفرمود : اينها تمام براى اطمينان قلب شما بوده است كه با احساس اين پشت گرمى بهتر مبارزه كنيد ، نه اينكه آنها اقدام به جنگ كرده باشند .\r\nثانيا : اگر بنا شود فرشتگان ، شجاعانه سربازان دشمن را به خاك افكنده باشند چه فضيلتى براى مجاهدين بدر باقى خواهد ماند كه اينهمه در روايات از آنها سخن به ميان آمده است .\r\nثالثا : تعداد مقتولين بدر 70 نفر بودند كه قسمت مهمى از آنها با شمشير على ع به خاك افتادند و قسمت ديگرى به دست جنگجويان اسلام كه غالبا قاتلين آنها در تاريخ به نام ذكر شده‌اند ، بنا بر اين چه باقى مىماند براى فرشتگان و چه كسى را آنها به خاك انداختند .\r\nسپس دومين نعمت خود را به مؤمنان يادآور مىشود و مىگويد « به خاطر بياوريد هنگامى را كه خواب سبكى شما را فرو گرفت كه مايه آرامش و امنيت روح و جسم شما از ناحيه خداوند گرديد » ( * ( إِذْ يُغَشِّيكُمُ النُّعاسَ أَمَنَةً مِنْه ) * ) « يغشى » از ماده « غشيان » به معنى پوشاندن و احاطه كردن است ، گويى خواب همچون پرده اى بر آنها افكنده شد و آنها را پوشاند .\r\n« نعاس » به ابتداى خواب و يا خواب كم و سبك و آرام بخش گفته مىشود ، و شايد اشاره به اين است كه در عين استراحت آن چنان خواب عميقى بر شما مسلط نشد كه دشمن بتواند از موقعيت استفاده كرده و بر شما شبيخون بزند .\r\nو به اين ترتيب مسلمانان در آن شب پر اضطرار ، از اين نعمت بزرگى كه\r\n","description":"","footnote":"","page_name":" 105 ","page_number":105},
  {"content":"\r\nفرداى آن روز در ميدان مبارزه به آنها كمك فراوانى كرد بهره گرفتند .\r\nسومين موهبتى را كه در آن ميدان به شما ارزانى داشت اين بود ، « كه آبى از آسمان براى شما فرو فرستاد » ( * ( وَيُنَزِّلُ عَلَيْكُمْ مِنَ السَّماءِ ماءً ) * ) « تا بوسيله آن شما را پاك و پاكيزه كند و پليدى شيطان را از شما دور سازد » ( * ( لِيُطَهِّرَكُمْ بِه وَيُذْهِبَ عَنْكُمْ رِجْزَ الشَّيْطانِ ) * ) اين پليدى ممكن است وسوسه‌هاى شيطانى بوده و ممكن است پليدى جسمانى بر اثر جنابت بعضى در آن شب و يا هر دو ، و در هر حال اين آب حياتبخش كه در گودالهاى اطراف بدر جمع شده بود ، در حالى كه دشمن چاهها را در اختيار گرفته بود و مسلمانان نياز شديدى براى شستشو و رفع عطش به آن داشتند همه اين پليديها را شست و با خود برد .\r\nبه علاوه « خدا مىخواست با اين نعمت دلهاى شما را محكم دارد » ( * ( وَلِيَرْبِطَ عَلى قُلُوبِكُمْ ) * ) و نيز « مىخواست در آن شنزار كه پاى شما فرو مىرفت ، و لغزنده بود ، به وسيله ريزش باران گامهاى شما را محكم كند » ( * ( وَيُثَبِّتَ بِه الأَقْدامَ ) * ) اين احتمال نيز وجود دارد كه مراد از تثبيت اقدام تقويت روحيه و افزودن ميزان پايمردى و استقامت آنها در پرتو اين نعمت باشد و يا اشاره به هر دو قسمت بوده باشد .\r\nديگر از نعمتهاى پروردگار بر مجاهدان جنگ بدر ، ترس و وحشتى بود كه در دل دشمنان افكند و روحيه آنها را سخت متزلزل ساخت در اين باره مىفرمايد :\r\n« به خاطر بياوريد هنگامى را كه پروردگار تو به فرشتگان وحى فرستاد ، من با شما هستم و شما افراد با ايمان را تقويت كنيد و ثابت قدم بداريد » ( * ( إِذْ يُوحِي رَبُّكَ إِلَى الْمَلائِكَةِ أَنِّي مَعَكُمْ فَثَبِّتُوا الَّذِينَ آمَنُوا ) * ) و « به زودى در دلهاى كافران ترس و وحشت مىافكنم ، ( * ( سَأُلْقِي فِي قُلُوبِ\r\n","description":"","footnote":"","page_name":" 106 ","page_number":106},
  {"content":"\r\n* ( الَّذِينَ كَفَرُوا الرُّعْبَ ) * ) و اين راستى عجيب بود كه ارتش نيرومند قريش در برابر سپاه كوچك مسلمانان - طبق نقل تواريخ - آن چنان روحيه خود را باخته بود كه جمعى از درگير شدن با مسلمانان بسيار وحشت داشتند ، گاه پيش خود فكر مىكردند اينها افراد عادى نيستند بعضى مىگفتند مرگ را بر شترهاى خويش حمل كرده و از يثرب ( مدينه ) برايتان سوغات آورده‌اند .\r\nشك نيست كه اين رعبافكنى در دل دشمن كه از عوامل مؤثر پيروزى بود بدون حساب نبود ، آن پايمردى مسلمانان ، آن نماز جماعت و شعارهاى گرم و داغشان ، آن اظهار وفادارى مؤمنان راستين و سخنانى همچون سخنان « سعد بن معاذ » كه به عنوان نمايندگى از طرف انصار به پيامبر ص عرض كرد : پدر و مادرم به فدايت باد اى رسول خدا ما به تو ايمان آورده‌ايم و به نبوت تو گواهى داده‌ايم كه هر چه مىگويى از طرف خدا است ، هر دستورى را مىخواهى بده و از اموال ما هر چه مىخواهى برگير ، به خدا سوگند اگر به ما فرمان دهى كه در اين دريا ( اشاره به درياى احمر كه در آن نزديكى بود ) فرو رويم فرو خواهيم رفت ، ما آرزو داريم خداوند به ما توفيق دهد خدمتى كنيم كه مايه روشنى چشم تو شود ، آرى اين گونه سخنان كه به هر حال در ميان دوست و دشمن پخش مىشد به اضافه آنچه قبلا از استقامت مردان و زنان مسلمان در مكه ديده بودند ، همگى دست به دست هم داد ، و وحشت براى دشمنان آفريد .\r\nباد شديدى كه به سوى جبهه دشمن مىوزيد و رگبارى كه بر آنها فرود آمد ، و خاطره وحشتناك خواب « عاتكه » در مكه و مانند اينها عوامل ديگرى براى وحشت و اضطراب آنها بودند .\r\nسپس فرمانى را كه در ميدان بدر به وسيله پيامبر ص به مسلمانان داده بود ، به ياد آنها مىآورد ، و آن اين بود كه هنگام نبرد با مشركان از ضربه هاى\r\n","description":"","footnote":"","page_name":" 107 ","page_number":107},
  {"content":"\r\nغير كارى بپرهيزيد و نيروى خود را در آن صرف نكنيد ، بلكه ضربه‌هاى كارى بر پيكر دشمن فرود آريد « ضربه بر بالاتر از گردن ، بر مغزها و سرهاى آنها فرود آريد » ( * ( فَاضْرِبُوا فَوْقَ الأَعْناقِ ) * ) « و دست و پاى آنها را از كار بيندازيد » ( * ( وَاضْرِبُوا مِنْهُمْ كُلَّ بَنانٍ ) * ) « بنان » جمع « بنانه » به معنى سر انگشت دست يا پا و يا خود انگشتان است ، و در آيه مورد بحث مىتواند كنايه از دست و پا بوده باشد و يا به معنى اصليش كه انگشتان است ، زيرا قطع شدن انگشتان و از كار افتادن آنها اگر در دست باشد قدرت حمل سلاح را از انسان مىگيرد ، و اگر در پا باشد ، قدرت حركت را .\r\nاين احتمال نيز وجود دارد كه اگر دشمن مهاجم پياده باشد ، هدف را سر او قرار دهيد و اگر سواره باشد دست و پاى او .\r\nهمانطور كه در سابق هم اشاره كرديم بعضى اين جمله را خطاب به فرشتگان مىدانند ولى قرائن نشان مىدهد كه مخاطب در اين جمله مسلمانان هستند ، و اگر هم مخاطب فرشتگان باشند ممكن است هدف از ضربه زدن بر مغزها و دست و پا ايجاد رعب و وحشت در آنها باشد آن چنان كه دست و پايشان در كار بلغزد ، و سرها به زير آيد . ( البته اين تفسير بر خلاف ظاهر عبارت است و بايد به كمك قرائنى كه سابقا در باره جنگ نكردن ملائكه گفتيم اثبات شود ) بعد از همه گفتگوها براى اينكه كسى اين فرمانهاى شديد و دستورات قاطع و كوبنده را بر خلاف آئين جوانمردى و رحم و انصاف تصور نكند ، مىفرمايد :\r\n« اينها استحقاق چنين چيزى را دارند زيرا آنان از در عداوت و دشمنى و عصيان و گردنكشى در برابر خدا و پيامبرش در آمدند » ( كَ بِأَنَّهُمْ شَاقُّوا اللَّه وَرَسُولَه ) « شاقوا » از ماده « شقاق » در اصل به معنى شكاف و جدايى است و از آنجا كه شخص مخالف و دشمن و عصيانگر ، صف خود را جدا مىكند به عمل او شقاق\r\n","description":"","footnote":"","page_name":" 108 ","page_number":108},
  {"content":"\r\nگفته مىشود ، « و هر كس از در مخالفت و دشمنى با خدا و پيامبرش در آيد ، گرفتار مجازات دردناك در دنيا و آخرت خواهد شد ، زيرا خداوند ( همانگونه كه رحمتش وسيع و بى انتها است ) مجازاتش شديد و دردناك است » ( مَنْ يُشاقِقِ اللَّه وَرَسُولَه فَإِنَّ اللَّه شَدِيدُ الْعِقابِ ) سپس براى تاكيد اين موضوع مىگويد « اين مجازات دنيا را بچشيد - مجازات ضربه‌هاى سخت در ميدان جنگ و كشته شدن و اسارت و شكست و ناكامى - و در انتظار مجازات سراى ديگر باشيد ، » زيرا عذاب آتش در انتظار كافران است « ( * ( ذلِكُمْ فَذُوقُوه وَأَنَّ لِلْكافِرِينَ عَذابَ النَّارِ ) * )\r\n","description":"","footnote":"","page_name":" 109 ","page_number":109},
  {"content":"\r\n\r\n[ سوره الأنفال ‹ 8 › : آيات 15 تا 18 
  ]\r\nيا أَيُّهَا الَّذِينَ آمَنُوا إِذا لَقِيتُمُ الَّذِينَ كَفَرُوا زَحْفاً فَلا تُوَلُّوهُمُ الأَدْبارَ ‹ 15 › وَمَنْ يُوَلِّهِمْ يَوْمَئِذٍ دُبُرَه إِلَّا مُتَحَرِّفاً لِقِتالٍ أَوْ مُتَحَيِّزاً إِلى فِئَةٍ فَقَدْ باءَ بِغَضَبٍ مِنَ اللَّه وَمَأْواه جَهَنَّمُ وَبِئْسَ الْمَصِيرُ ‹ 16 › فَلَمْ تَقْتُلُوهُمْ وَلكِنَّ اللَّه قَتَلَهُمْ وَما رَمَيْتَ إِذْ رَمَيْتَ وَلكِنَّ اللَّه رَمى وَلِيُبْلِيَ الْمُؤْمِنِينَ مِنْه بَلاءً حَسَناً إِنَّ اللَّه سَمِيعٌ عَلِيمٌ ‹ 17 › ذلِكُمْ وَأَنَّ اللَّه مُوهِنُ كَيْدِ الْكافِرِينَ ‹ 18 ›\r\n\r\nترجمه :\r\n15 - اى كسانى كه ايمان آورده‌ايد هنگامى كه با انبوه كافران در ميدان نبرد روبرو شويد به آنها پشت نكنيد .\r\n16 - و هر كس در آن هنگام به آنها پشت كند - مگر در صورتى كه هدفش كناره گيرى از ميدان براى حمله مجدد و يا به قصد پيوستن به گروهى ( از مجاهدان ) بوده باشد - ( چنين كسى ) گرفتار غضب پروردگار خواهد شد و ماواى او جهنم و چه بد جايگاهى است .\r\n17 - اين شما نبوديد كه آنها را كشتيد بلكه خداوند آنها را كشت و اين تو نبودى ( اى پيامبر كه خاك و ريگ به صورت آنها ) پاشيدى بلكه خدا پاشيد و خدا مىخواست مؤمنان را به اين وسيله به خوبى بيازمايد ، خداوند شنوا و دانا است .\r\n18 - سرنوشت مؤمنان و كافران همان بود كه ديديد و خداوند نقشه‌هاى كافران را سست مىكند .\r\n","description":"","footnote":"","page_name":" 110 ","page_number":110},
  {"content":"\r\n\r\nتفسير : فرار از جهاد ممنوع !\r\nهمانگونه كه در تفسير آيات گذشته اشاره شد بازگو كردن داستان جنگ بدر و نعمتهاى گوناگون خداوند بر « مسلمانان نخستين » در اين جريان بخاطر آن است كه از گذشته براى آينده درس بياموزند لذا در آيات مورد بحث روى سخن را به مؤمنان كرده و يك دستور كلى جنگى را به آنها توصيه و تاكيد مىكند و مىگويد « اى كسانى كه ايمان آورده‌ايد هنگامى كه با كافران در ميدان جهاد روبرو شديد به آنها پشت مىكنيد و فرار اختيار ننمائيد » ( * ( يا أَيُّهَا الَّذِينَ آمَنُوا إِذا لَقِيتُمُ الَّذِينَ كَفَرُوا زَحْفاً فَلا تُوَلُّوهُمُ الأَدْبارَ ) * ) « لقيتم » از ماده « لقاء » به معنى اجتماع و روبرو شدن است ولى در بسيارى از موارد به معنى روبرو شدن در ميدان جنگ آمده است .\r\n« زحف » در اصل به معناى حركت كردن به سوى چيزى است آن چنان كه پاها به سوى زمين كشيده شود ، همانند حركت كودك قبل از آنكه راه بيافتد و يا شتر به هنگام خستگى كه پاى خود را به روى زمين مىكشد سپس به حركت لشكر انبوه نيز گفته شده است زيرا از دور چنان به نظر مىرسد كه گويى روى زمين مىلغزند و به پيش مىآيند .\r\nدر آيه فوق به كار بردن كلمه « زحف » اشاره به اين است كه هر چند دشمن از نظر نفرات و تجهيزات فراوان و شما در اقليت قرار داشته باشيد نبايد از ميدان مبارزه فرار كنيد همانگونه كه نفرات دشمن در ميدان بدر چند برابر شما بود و پايدارى به خرج داديد و سرانجام پيروز شديد .\r\nاصولا فرار از جنگ يكى از بزرگترين گناهان در اسلام محسوب مىشود\r\n","description":"","footnote":"","page_name":" 111 ","page_number":111},
  {"content":"\r\nمنتهى با توجه به بعضى از آيات قرآن ، آن را مشروط به اين دانسته‌اند كه جمعيت دشمن حد اكثر دو برابر مسلمانان بوده باشد كه بحث آن به خواست خداوند در همين سوره ذيل آيه 65 و 66 خواهد آمد .\r\nبه همين جهت در آيه بعد مجازات دردناك فرار كنندگان از ميدان جهاد را با ذكر استثناهاى آن شرح مىدهد و مىفرمايد : « كسانى كه به هنگام مبارزه با دشمن پشت به آنها كنند - مگر در صورتى كه هدف كناره گيرى از ميدان براى انتخاب يك روش جنگى بوده باشد و يا به قصد پيوستن به گروهى از مسلمانان و حمله مجدد - چنين كسى گرفتار غضب پروردگار خواهد شد » ( * ( وَمَنْ يُوَلِّهِمْ يَوْمَئِذٍ دُبُرَه إِلَّا مُتَحَرِّفاً لِقِتالٍ أَوْ مُتَحَيِّزاً إِلى فِئَةٍ فَقَدْ باءَ بِغَضَبٍ مِنَ اللَّه ) * ) .\r\nهمانگونه كه مشاهده مىكنيم در اين آيه دو صورت از مسئله فرار ، استثناء شده كه در ظاهر شكل فرار دارد اما در باطن شكل مبارزه و جهاد .\r\nنخست صورتى است كه از آن تعبير به « * ( مُتَحَرِّفاً لِقِتالٍ ) * » شده « متحرف » از ماده « تحرف » به معناى كناره گيرى از وسط به اطراف و كناره هاست ، و منظور از اين جمله اين است كه جنگجويان به عنوان يك تاكتيك جنگى از برابر دشمن بگريزند و به كنارى بروند كه او را به دنبال خود بكشانند و ناگهان ضربه غافلگيرانه را بر پيكر او وارد سازند و يا به صورت جنگ و گريز دشمن را خسته كنند كه جنگ گاهى حمله و گاهى عقبنشينى به عنوان حمله مجدد است و به قول عربها « الحرب كر و فر » شكل دوم آن است كه جنگجويى خود را در ميدان تنها بيند و براى پيوستن به گروه جنگجويان عقبنشينى كند و پس از پيوستن به آنها حمله را آغاز نمايد .\r\nبهر حال دستور تحريم فرار از ميدان نبايد به شكل خشكى تفسير شود\r\n","description":"","footnote":"","page_name":" 112 ","page_number":112},
  {"content":"\r\nكه مانورها و تاكتيكهاى جنگى را از ميان ببرد همان مانورهايى كه سرچشمه بسيارى از پيروزيهاست .\r\nو در پايان آيه مىفرمايد نه تنها فرار كنندگان گرفتار خشم خدا مىشوند بلكه « جايگاه آنها دوزخ و چه بد جايگاهى است » ( * ( وَمَأْواه جَهَنَّمُ وَبِئْسَ الْمَصِيرُ ) * ) جمله « باء » از ماده « بواء » به معناى مراجعت و منزل گرفتن آمده ، ولى ريشه آن به معناى صاف و مسطح كردن يك محل و مكان است و از آنجا كه انسان به هنگام منزل گرفتن محل خود را صاف و مسطح مىكند اين كلمه به اين معنا آمده است ، همچنين چون انسان به منزلگاه خويش مراجعت مىكند به معناى بازگشت نيز آمده است و در آيه بالا اشاره به اين است كه آنها مشمول غضب مستمر و مداوم پروردگار مىشوند گويى در خشم و غضب پروردگار منزل گرفته‌اند .\r\n« ماوى » در اصل به معناى پناهگاه است و اينكه در آيه بالا مىخوانيم ماواى فرار كنندگان از جهاد جهنم است اشاره به اين است كه آنها با فرار مىخواهند پناهگاهى براى خود انتخاب كنند كه از هلاكت مصون بمانند ولى به عكس پناهگاه آنها جهنم مىشود نه تنها در جهان ديگر بلكه در اين جهان نيز در جهنمى سوزان از ذلت و بدبختى و شكست و محروميت ، پناه خواهند گرفت .\r\nلذا در كتاب « عيون الاخبار » امام « على بن موسى الرضا » ع در پاسخ يكى از دوستانش كه از فلسفه بسيارى از احكام سؤال مىكند در زمينه فلسفه تحريم فرار از جهاد مىنويسد : « خداوند به اين دليل فرار از جهاد را تحريم كرده كه موجب وهن و سستى در دين و تحقير برنامه پيامبران و امامان و پيشوايان عادل مىگردد و نيز سبب مىشود كه آنها نتوانند بر دشمنان پيروز شوند و دشمن را به خاطر مخالفت با دعوت به توحيد پروردگار و اجراى عدالت و ترك ستمگرى و از ميان بردن فساد كيفر دهند ، بعلاوه سبب مىشود كه دشمنان در برابر مسلمانان جسور شوند و حتى مسلمانان بدست آنها اسير و مقتول گردند و سرانجام آئين\r\n","description":"","footnote":"","page_name":" 113 ","page_number":113},
  {"content":"\r\nخداوند عز و جل بر چيده شود » ( 1 ) در ميان امتيازات فراوانى كه على ع داشت و گاهى خودش به عنوان سرمشق براى ديگران به آن اشاره مىكند همين مسئله عدم فرار از ميدان جهاد است آنجا كه مىفرمايد « انى لم افر من الزحف قط و لم يبارزنى احد الا سقيت الارض من دمه » ! : « من هيچگاه از برابر انبوه دشمن فرار نكردم ( با اينكه در طول عمرم در ميدانهاى زياد شركت جستم ) و هيچ كس در ميدان جنگ با من روبرو نشد مگر اينكه زمين را از خونش سيراب كردم » ( 2 ) عجيب اين است كه جمعى از مفسران اهل تسنن اصرار بر اين دارند كه حكم آيه فوق مخصوص جنگ بدر بوده است و اين تهديد و تشديدى كه در زمينه فرار از جهاد در آن بيان شده مربوط به جنگجويان بدر است ، در حالى كه نه تنها دليلى در آيه بر اختصاص نيست بلكه مفهوم آيه يك مفهوم كلى در باره همه جنگجويان و همه مجاهدان است ، قرائن ديگر در آيات و روايات نيز اين موضوع را تاييد مىكند ( البته اين حكم اسلامى شرائطى دارد كه در آيات آينده از همين سوره بيان خواهد شد ) سپس براى اينكه مسلمانان از پيروزى بدر مغرور نشوند و تنها بر نيروى جسمانى خودشان تكيه نكنند بلكه همواره دل و جان خود را به ياد خدا و مددهاى او گرم و روشن نگاه دارند مىگويد :\r\n« اين شما نبوديد كه دشمنان را در ميدان بدر كشتيد بلكه خداوند آنها را به قتل رساند » ( * ( فَلَمْ تَقْتُلُوهُمْ وَلكِنَّ اللَّه قَتَلَهُمْ ) * ) « و تو اى پيامبر نيز خاك و ريگ در صورت آنها نپاشيدى بلكه خدا پاشيد »\r\n\r\n","description":"","footnote":"\r\n( 1 ) نور الثقلين ج 2 ص 138\r\n( 2 ) نور الثقلين ج 2 ص 139\r\n","page_name":" 114 ","page_number":114},
  {"content":"\r\n( * ( وَما رَمَيْتَ إِذْ رَمَيْتَ وَلكِنَّ اللَّه رَمى ) * ) در روايات اسلامى و مفسران آمده است كه در روز بدر پيامبر به على فرمود :\r\nمشتى از خاك و سنگريزه از زمين بردار و به من بده ، على ع چنين كرد و پيامبر آنها را به سوى مشركان پرتاب كرد و فرمود : « شاهت الوجوه » : رويتان زشت و سياه باد ! و نوشته‌اند اين كار اثر معجزه آسايى داشت و از آن گرد و غبار و سنگ ريزه در چشم دشمنان فرو ريخت و وحشتى از آن به همه دست داد .\r\nشك نيست كه در ظاهر همه اين كارها را پيامبر و مجاهدان بدر انجام دادند اما اينكه مىگويد شما نبوديد كه اين كار را كرديد اشاره به اين است كه اولا : قدرت جسمانى و روحانى و نيروى ايمان كه سرچشمه اين برنامه‌ها بود از ناحيه خدا به شما بخشيده شد و شما به نيروى خدا داد در راه او گام برداشتيد و ثانيا : در ميدان بدر حوادث معجزه آسايى كه سابقا به آن اشاره كرديم تحقق يافت كه مايه تقويت روحيه مجاهدان اسلام و موجب شكست روحيه دشمنان شد اين تاثير فوق العاده نيز از ناحيه پروردگار بود .\r\nدر حقيقت آيه فوق اشاره لطيفى است به مكتب « لا جبر و لا تفويض بل امر بين الامرين » « نه اجبار است و نه واگذارى مطلق بلكه چيزى است در ميان اين دو » است زيرا در عين اينكه نسبت كشتن دشمنان را به مسلمانان و نسبت پاشيدن خاك را به پيامبر مىدهد در عين حال از آنها اين نسبت را سلب مىكند ( دقت كنيد ) .\r\nبدون شك در چنين عبارتى تناقضى وجود ندارد بلكه هدف اين است كه اين كار ، هم كار شما بود ، و هم كار خدا ، كار شما بود چون به اراده شما انجام گرفت و كار خدا بود چون نيرو و مدد از ناحيه او بود ، بنا بر اين آنها كه پنداشته‌اند آيه فوق دليل بر مكتب جبر است پاسخشان در خود آيه نهفته شده است .\r\nو نيز اينكه قائلين به وحدت وجود آيه را دستاويزى براى مكتب خود قرار داده‌اند پاسخ آن نيز در خود اين آيه به طرز لطيفى منعكس است ، زيرا\r\n","description":"","footnote":"","page_name":" 115 ","page_number":115},
  {"content":"\r\nاگر منظور بيان اين باشد كه خدا و خلق يكى هستند نبايد نسبت فعل را به صورتى براى آنها اثبات و به صورتى از آنها نفى كند اين نفى و اثبات خود دليل بر تعدد مخلوق و خالق است و اگر فكر خود را از پيش داورىهاى نادرست و تعصب آميز خالى كنيم خواهيم ديد كه آيه ارتباطى با هيچيك از مكتبهاى انحرافى ندارد ، بلكه تنها به مكتب واسطه و « امر بين الامرين » اشاره مىكند آن هم بخاطر يك هدف تربيتى يعنى از ميان بردن آثار غرور كه معمولا بعد از پيروزىها ، دامنگير افراد مىشود .\r\nدر پايان آيه اشاره به نكته مهم ديگرى مىكند و آن اين كه : ميدان بدر يك ميدان آزمايش براى مسلمانان بود « و خدا مىخواست مؤمنان را از سوى خود به وسيله اين پيروزى بيازمايد » ( * ( وَلِيُبْلِيَ الْمُؤْمِنِينَ مِنْه بَلاءً حَسَناً ) * ) .\r\n« بلاء » در اصل به معناى آزمايش كردن است منتهى گاهى بوسيله نعمتهاست كه آن را « بلاء حسن » مىگويند و گاهى بوسيله مصيبتها و مجازاتهاست كه به آن « بلاء سىء » گفته مىشود ، چنان كه در باره بنى اسرائيل مىخوانيم وَبَلَوْناهُمْ بِالْحَسَناتِ وَالسَّيِّئاتِ : « آنها را بوسيله نعمتها و مصائب آزموديم » ( اعراف 168 ) .\r\nخدا مىخواست در اين نخستين برخورد مسلحانه مؤمنان با دشمنان نيرومند طعم پيروزى را به آنها بچشاند و نسبت به آينده اميدوار و دلگرم سازد ، اين موهبت الهى آزمونى براى همه آنها بود ، ولى هرگز نبايد آنها از اين پيروزى نتيجه منفى بگيرند و گرفتار غرور شوند ، دشمن را كوچك بشمرند ، خودسازى و آمادگى را فراموش كنند ، و از اتكاى به لطف پروردگار غفلت نمايند .\r\nلذا با اين جمله آيه را تمام مىكند كه « خداوند هم شنواست و هم داناست » ( * ( إِنَّ اللَّه سَمِيعٌ عَلِيمٌ ) * ) .\r\nيعنى خدا صداى استغاثه پيامبر و مؤمنان را شنيد و از صدق نيت و اخلاص آنها آگاه و با خبر بود ، و به همين دليل همگى را مشمول لطف قرار داد و بر\r\n","description":"","footnote":"","page_name":" 116 ","page_number":116},
  {"content":"\r\nدشمن پيروز ساخت ، و در آينده نيز خدا بر طبق نيات و ميزان اخلاص و اندازه پايمردى و استقامت مسلمانان با آنها رفتار خواهد كرد ، مؤمنان مخلص و مجاهد سرانجام پيروز مىشوند و متظاهران رياكار و سخنگويان بى عمل شكست خواهند خورد .\r\nدر آيه بعد براى تاكيد و تعميم اين موضوع مىفرمايد : « سرنوشت مؤمنان و كافران و عاقبت كارشان همان بود كه شنيديد » « * ( ذلِكُمْ ) * » ( 1 ) .\r\nسپس به عنوان ذكر علت مىگويد خداوند نقشه‌هاى كافران را در برابر مؤمنان ضعيف و سست مىكند تا نتوانند آسيبى به آنها و برنامه هايشان برسانند « ( * ( وَأَنَّ اللَّه مُوهِنُ كَيْدِ الْكافِرِينَ ) * )\r\n\r\n[ سوره الأنفال ‹ 8 › : آيه 19 
  ]\r\nإِنْ تَسْتَفْتِحُوا فَقَدْ جاءَكُمُ الْفَتْحُ وَإِنْ تَنْتَهُوا فَهُوَ خَيْرٌ لَكُمْ وَإِنْ تَعُودُوا نَعُدْ وَلَنْ تُغْنِيَ عَنْكُمْ فِئَتُكُمْ شَيْئاً وَلَوْ كَثُرَتْ وَأَنَّ اللَّه مَعَ الْمُؤْمِنِينَ ‹ 19 ›\r\n\r\nترجمه :\r\n19 - اگر شما خواهان فتح و پيروزى هستيد به سراغ شما آمد و اگر ( از مخالفت ) خوددارى كنيد براى شما بهتر است و اگر باز گرديد ما هم باز خواهيم گشت ( اگر به مخالفتهاى خود ادامه دهيد ما شما را گرفتار دشمن خواهيم كرد ) و جمعيت شما هر چند زياد باشند شما را بى نياز ( از يارى خدا ) نخواهد كرد و خداوند با مؤمنان است .\r\n\r\n","description":"","footnote":"\r\n( 1 ) اين جمله در حقيقت « ذلكم الذى سمعتم هو حال المؤمنين و الكافرين » مىباشد\r\n","page_name":" 117 ","page_number":117},
  {"content":"\r\n\r\nتفسير :\r\nدر اينكه روى سخن در آيه فوق به سوى چه اشخاصى است ميان مفسران گفتگو است گروهى معتقدند مخاطب در اين آيه مشركانند زيرا آنها پيش از آنكه از مكه به سوى ميدان بدر خارج شوند كنار خانه كعبه آمدند و روى غرورى كه داشتند و خود را بر حق مىپنداشتند دست در پرده‌هاى خانه كعبه زدند و گفتند اللهم انصر اعلى الجندين و اهدى الفئتين و اكرم الحزبين ( 1 ) خدايا از ميان اين دو لشكر آن گروه كه برتر و هدايت يافته تر و گرامىتر است پيروز گردان » و نيز نقل شده كه ابو جهل در دعاى خود گفت : « خداوندا آئين ما يك آئين كهن و قديمى است اما آئين محمد تازه و خام است هر كدام از اين دو آئين نزد تو محبوبتر است پيروانش را پيروز بگردان » ( 2 ) .\r\nلذا بعد از پايان جنگ بدر آيه فوق نازل شد و به آنها چنين گفت : « اگر شما خواهان فتح و پيروزى و آئين حق هستيد كه آئين محمد ص پيروز شد و حقانيت آن بر شما آشكار گرديد » ( * ( إِنْ تَسْتَفْتِحُوا فَقَدْ جاءَكُمُ الْفَتْحُ ) * ) .\r\n« و اگر دست از آئين شرك و مخالفت فرمان خدا برداريد به سود شماست » ( * ( وَإِنْ تَنْتَهُوا فَهُوَ خَيْرٌ لَكُمْ ) * ) .\r\n« و اگر به سوى جنگ با مسلمانان باز گرديد ما هم بار ديگر به سوى شما باز مىگرديم » يعنى مسلمانان را پيروز و شما را مغلوب خواهيم ساخت ( * ( وَإِنْ تَعُودُوا نَعُدْ ) * ) .\r\nو هرگز به فزونى جمعيت خود مغرور نشويد زيرا « جمعيت شما هر چند\r\n\r\n","description":"","footnote":"\r\n( 1 ) تفسير صافى ذيل آيه و همچنين تفسير كبير فخر رازى جلد 15 ص 142\r\n( 2 ) تفسير مجمع البيان و تفاسير ديگر ذيل آيه\r\n","page_name":" 118 ","page_number":118},
  {"content":"\r\nزياد باشد موجب بى نيازى شما نخواهد بود « . ( * ( وَلَنْ تُغْنِيَ عَنْكُمْ فِئَتُكُمْ شَيْئاً وَلَوْ كَثُرَتْ ) * ) .\r\n« و خداوند با مؤمنان است » ( * ( وَأَنَّ اللَّه مَعَ الْمُؤْمِنِينَ ) * ) .\r\nولى چيزى كه اين تفسير را از نظر دور مىسازد اين است كه در آيات قبل و بعد همگى روى سخن با مؤمنان بوده و مفهوم آيات نشان مىدهد كه در ميان آنها يك نوع پيوند معنوى وجود دارد بنا بر اين در اين وسط در يك آيه تنها روى سخن به كفار بوده باشد بعيد به نظر مىرسد .\r\nلذا گروهى از مفسران مخاطب را مؤمنان دانسته‌اند و بهترين راه تفسير آيه طبق اين نظر چنين است :\r\nبعد از جنگ بدر - چنان كه ديديم - ميان بعضى از مسلمانان تازه كار و ضعيف الايمان بر سر تقسيم غنائم جنگى گفتگو واقع شد آيات نازل گرديد و آنها را توبيخ كرد و غنائم را دربست در اختيار پيامبر گذارد ، و او هم به طور مساوى در ميان مسلمانان تقسيم كرد سپس براى تعليم و تربيت مؤمنان ، حوادث جنگ بدر را به ياد آنها آورد كه چگونه خداوند آنها را در برابر يك گروه نيرومند پيروز كرد .\r\nاين آيه نيز همان مطلب را دنبال مىكند كه اگر شما مسلمانان از خداوند تقاضاى فتح و پيروزى كرديد خدا دعاى شما را مستجاب كرد و پيروز شديد .\r\nو اگر از اعتراض و گفتگو در برابر پيامبر ص خوددارى كنيد به سود شماست .\r\nو اگر به همان روش اعتراض آميز خود باز گرديد ما هم باز مىگرديم و شما را در چنگال دشمن تنها رها مىسازيم .\r\nو جمعيت شما هر چند زياد هم باشند بدون يارى خدا كارى از پيش نخواهند برد .\r\n","description":"","footnote":"","page_name":" 119 ","page_number":119},
  {"content":"\r\nو خداوند با مؤمنان راستين و مطيع فرمان او و پيامبرش مىباشد .\r\nاز آنجا كه مخصوصا آيات آينده نيز مسلمانان را در پاره اى از مخالفتها مورد ملامت قرار مىدهد و در آيات گذشته نيز همين معنا را خوانديم و نيز از آنجا كه پيوند ميان اين آيات يك پيوند معنوى آشكار است ، تفسير دوم قوىتر به نظر مىرسد .\r\n\r\n[ سوره الأنفال ‹ 8 › : آيات 20 تا 23 
  ]\r\nيا أَيُّهَا الَّذِينَ آمَنُوا أَطِيعُوا اللَّه وَرَسُولَه وَلا تَوَلَّوْا عَنْه وَأَنْتُمْ تَسْمَعُونَ ‹ 20 › وَلا تَكُونُوا كَالَّذِينَ قالُوا سَمِعْنا وَهُمْ لا يَسْمَعُونَ ‹ 21 › إِنَّ شَرَّ الدَّوَابِّ عِنْدَ اللَّه الصُّمُّ الْبُكْمُ الَّذِينَ لا يَعْقِلُونَ ‹ 22 › وَلَوْ عَلِمَ اللَّه فِيهِمْ خَيْراً لأَسْمَعَهُمْ وَلَوْ أَسْمَعَهُمْ لَتَوَلَّوْا وَهُمْ مُعْرِضُونَ ‹ 23 ›\r\n\r\nترجمه :\r\n20 - اى كسانى كه ايمان آورده‌ايد اطاعت خدا و پيامبرش را كنيد و سرپيچى ننمائيد در حالى كه سخنان او را مىشنويد .\r\n21 - و همانند كسانى نباشيد كه مىگفتند : شنيديم ولى در حقيقت نمىشنيدند .\r\n22 - بدترين جنبندگان نزد خدا افراد كر و لالى هستند كه انديشه نمىكنند .\r\n23 - و اگر خداوند خيرى در آنها مىدانست ( حرف حق را ) به گوش آنها مىرسانيد ولى ( با اين حالى كه دارند ) اگر حق را به گوش آنها برساند سرپيچى كرده و روگردان مىشوند .\r\n\r\nتفسير : شنوندگان ناشنوا !\r\nاين آيات تعقيب بحثهاى گذشته در زمينه دعوت مسلمانان به اطاعت كامل\r\n","description":"","footnote":"","page_name":" 120 ","page_number":120},
  {"content":"\r\nاز پيامبر اسلام در جنگ و صلح و در همه برنامه هاست ، لحن آيات نشان مىدهد كه بعضى از مؤمنان از وظيفه خود در اين زمينه كوتاهى كرده بودند لذا در نخستين آيه مىگويد : « اى كسانى كه ايمان آورده‌ايد اطاعت خدا و پيامبرش كنيد » ( * ( يا أَيُّهَا الَّذِينَ آمَنُوا أَطِيعُوا اللَّه وَرَسُولَه ) * ) و باز براى تاكيد اضافه مىكند « هيچگاه از اطاعت فرمان او روىگردان نشويد در حالى كه سخنان او و اوامر و نواهيش را مىشنويد » ( * ( وَلا تَوَلَّوْا عَنْه وَأَنْتُمْ تَسْمَعُونَ ) * ) .\r\nشك نيست كه اطاعت فرمان خدا بر همه لازم است چه مؤمنان و چه كافران ولى از آنجا كه مخاطبين پيامبر و شركت كنندگان در برنامه‌هاى تربيتى او ، مؤمنان بودند روى سخن در اينجا با آنهاست .\r\nدر آيه بعد بار ديگر روى همين مسئله تكيه كرده ، مىگويد : « همانند كسانى نباشيد كه مىگفتند شنيديم ولى در حقيقت نمىشنيدند » ( * ( وَلا تَكُونُوا كَالَّذِينَ قالُوا سَمِعْنا وَهُمْ لا يَسْمَعُونَ ) * ) .\r\nاين تعبير جالبى است كه قرآن در باره كسانى كه مىدانند ولى عمل نمىكنند و مىشنوند ولى ترتيب اثر نمىدهند و ظاهرا در صف مؤمنانند ولى مطيع فرمان نيستند ذكر كرده است ، مىگويد : آنها گوش شنوا دارند الفاظ و سخنان را مىشنوند و معانى آن را مىفهمند اما چون بر طبق آن عمل نمىكنند گويى اصلا كر هستند ، زيرا همه اين مسائل مقدمه عمل است و هنگامى كه عمل نباشد مقدمات بى فايده است .\r\nدر باره اينكه اين افراد كه قرآن مىگويد داراى چنين صفتى هستند و مسلمانان بايد به هوش باشند كه مثل آنها نشوند چه اشخاصى مىباشند ؟ بعضى احتمال داده‌اند منظور منافقانى هستند كه خود را در صف مسلمانان جا زده بودند\r\n","description":"","footnote":"","page_name":" 121 ","page_number":121},
  {"content":"\r\nو بعضى گفته‌اند اشاره به گروهى از يهود مىباشد و بعضى اشاره به مشركان عرب دانسته‌اند ، ولى هيچ مانعى ندارد كه همه گويندگان بدون عمل ، از اين گروه‌هاى سه گانه ، در مفهوم آيه وارد باشند .\r\nاز آنجا كه گفتار بدون عمل و شنيدن بدون ترتيب اثر يكى از بزرگترين بلاهاى جوامع انسانى و سرچشمه انواع بدبختىهاست بار ديگر در آيه بعد روى همين مسئله تكيه كرده و با بيان زيباى ديگرى بحث را ادامه مىدهد و مىگويد :\r\n« بدترين جنبندگان نزد خدا افرادى هستند كه نه گوش شنوا دارند ، و نه زبان گويا ، و نه عقل و درك ، كر و لال و بىعقلند » ( * ( إِنَّ شَرَّ الدَّوَابِّ عِنْدَ اللَّه الصُّمُّ الْبُكْمُ الَّذِينَ لا يَعْقِلُونَ ) * ) ( 1 ) .\r\nاز آنجا كه قرآن كتاب عمل است نه يك كتاب تشريفاتى همه جا روى نتائج تكيه مىكند و اصولا هر موجود بى خاصيتى را معدوم ، و هر زنده بى حركت و بى اثرى را مرده ، و هر عضوى از اعضاى انسان كه در مسير هدايت و سعادت او اثر بخش نباشد همانند فقدان آن مىشمرد ، در اين آيه نيز كسانى كه ظاهرا گوشهاى سالم دارند ولى در مسير شنيدن آيات خدا و سخنان حق و برنامه‌هاى سعادت بخش نيستند ، آنها را فاقد گوش مىداند و كسانى كه زبان سالمى دارند اما مهر سكوت بر لب زده نه دفاعى از حق مىكنند و نه مبارزه اى با ظلم و فساد نه ارشاد جاهل و نه امر به معروف و نه نهى از منكر و نه دعوت به راه حق بلكه اين نعمت بزرگ خدا را در مسير بيهوده گويى يا تملق و چاپلوسى در برابر صاحبان زر و زور و يا تحريف حق و تقويت باطل به كار مىگيرند همچون افراد لال و گنگ مىداند و آنان كه از نعمت هوش و عقل بهره مندند اما درست نمىانديشند همچون ديوانگان مىشمرد !\r\n\r\n","description":"","footnote":"\r\n( 1 ) « صم » جمع « اصم » به معناى كر و « بكم » جمع « ابكم » به معناى لال است .\r\n","page_name":" 122 ","page_number":122},
  {"content":"\r\nدر آيه بعد مىگويد خداوند هيچگونه مضايقه در دعوت آنها به سوى حق ندارد « اگر آنها آمادگى مىداشتند و خدا از اين نظر خير و نيكى در آنها مىديد حرف حق را بهر صورت بود به گوش آنها مىرسانيد » ( * ( وَلَوْ عَلِمَ اللَّه فِيهِمْ خَيْراً لأَسْمَعَهُمْ ) * ) .\r\nدر پاره اى از روايات آمده است كه جمعى از بت پرستان لجوج نزد پيامبر آمدند گفتند : اگر جد بزرگ ما « قصى بن كلاب » را از قبر زنده كنى و گواهى به نبوت تو دهد ما همگى تسليم خواهيم شد ! آيه فوق نازل شد و گفت اگر اينها همين سخن را از روى حقيقت مىگفتند خداوند به طرز معجزه آسايى اين كار را براى آنها انجام مىداد .\r\nولى آنها دروغ مىگويند و بهانه مىگيرند و هدفشان شانه خالى كردن از زير بار حق است .\r\n« و اگر با اين حال خداوند خواسته آنها را بپذيرد و سخنان حق را بيش از اين به گوش آنها بخواند و يا جدشان قصى بن كلاب را زنده كند و گواهى او را بشنوند باز روگردان مىشوند و اعراض مىكنند » ( * ( وَلَوْ أَسْمَعَهُمْ لَتَوَلَّوْا وَهُمْ مُعْرِضُونَ ) * ) .\r\nاين جمله‌ها در باره كسانى است كه بارها سخنان حق را شنيده‌اند و آيات روحپرور قرآن به گوش آنها رسيده و محتواى عالى آن را فهميده‌اند ولى باز بر اثر تعصب و لجاجت در مقام انكار بر آمدند اين چنين افراد شايستگى هدايت را بر اثر اعمالشان از دست داده‌اند و ديگر خدا و پيامبرش را با آنها كارى نيست .\r\nاين آيه جواب دندان شكنى است براى پيروان مكتب جبر ، و نشان مىدهد كه سر چشمه همه سعادتها از خود انسان شروع مىشود و خداوند هم بر طبق آمادگيها و شايستگىهايى كه مردم از خود نشان مىدهند با آنها رفتار مىكند .\r\n","description":"","footnote":"","page_name":" 123 ","page_number":123},
  {"content":"\r\n\r\nدر اينجا بايد به دو نكته توجه كرد\r\n1 - گاهى بعضى از افراد تازه كار از آيه فوق يك قياس منطقى درست مىكنند و از آن نتيجه گيج كننده اى براى خود مىگيرند و مىگويند : قرآن در آيه بالا مىگويد « اگر خدا خيرى در آنها بداند حق را به گوش آنها مىرساند » و « اگر حق را به گوش آنها برساند سرپيچى مىكنند ، نتيجه اين دو جمله اين مىشود كه » اگر خداوند خيرى در آنها ببيند سرپيچى مىكنند « ! و اين نتيجه ، نتيجه درستى نيست .\r\nولى اشتباه آنها در اين است كه جمله « حق را به گوش آنها مىرساند » در قسمت اول سخن مفهومش اين است كه اگر آنها زمينه آماده اى داشته باشند حق را به گوش آنها مىرساند .\r\nولى در قسمت دوم سخن مفهومش اين است كه اگر با فراهم نبودن زمينه چنين كارى را كند آنها سرپيچى مىكنند .\r\nبنا بر اين جمله فوق در دو معنى مختلف و جداگانه در آيه فوق به كار رفته است و با اين حال نمىتوان از آنها يك قياس منطقى تشكيل داد ( 1 ) ( دقت كنيد ) .\r\nاين درست به آن مىماند كه كسى بگويد من اگر مىدانستم فلان كس دعوت مرا مىپذيرد از او دعوت مىكردم ، ولى در حال حاضر وضع طورى است كه اگر دعوت كنم نخواهد پذيرفت بنا بر اين دعوت نخواهم كرد .\r\n\r\n","description":"","footnote":"\r\n( 1 ) و به اصطلاح منطق « حد وسط » در قياس بالا وجود ندارد ، زيرا در جمله اول « لا سمعهم حالكونهم يعلم فيهم خيرا » و در جمله دوم « لا سمعهم حالكونهم لا يعلم فيهم خيرا » است ، بنا بر اين حد وسط مشترك در دو جمله فوق وجود ندارد تا بتوان از آن قياس تشكيل داد و اين دو جمله ، دو جمله مختلف و از هم جداست ( دقت كنيد ) .\r\n","page_name":" 124 ","page_number":124},
  {"content":"\r\n\r\n2 - شنيدن سخن حق مراحلى دارد :\r\nگاهى انسان تنها الفاظ و عباراتى را مىشنود بدون اينكه در مفهوم آنها بينديشد گروهى از افراد لجوج هستند كه حتى حاضر به اين مقدار شنيدن نيز نيستند .\r\nچنان كه قرآن مىگويد : وَقالَ الَّذِينَ كَفَرُوا لا تَسْمَعُوا لِهذَا الْقُرْآنِ وَالْغَوْا فِيه لَعَلَّكُمْ تَغْلِبُونَ : « كافران گفتند گوش به اين قرآن فرا ندهيد و سر و صدا ايجاد كنيد شايد شما پيروز شويد » و كسى سخن حق را نشنود ( فصلت 26 ) .\r\nو گاه انسان حاضر به شنيدن الفاظ و سخنان هست ولى هيچگاه تصميم به عمل ندارد همچون منافقانى كه در آيه 16 سوره محمد ص به آنها اشاره شده است آنجا كه مىگويد : وَمِنْهُمْ مَنْ يَسْتَمِعُ إِلَيْكَ حَتَّى إِذا خَرَجُوا مِنْ عِنْدِكَ قالُوا لِلَّذِينَ أُوتُوا الْعِلْمَ ما ذا قالَ آنِفاً : « بعضى از آن منافقان هستند كه به سخنان تو گوش فرا مىدهند اما هنگامى كه از نزد تو بيرون مىروند از روى انكار و يا مسخره به افراد آگاه مىگويند اين چه سخنى بود كه محمد ص مىگفت .\r\nو گاه وضع آنها طورى است كه حس تشخيص نيك و بد از آنها چنان سلب شده كه حتى اگر گوش فرا دهند مطلب حق را درك نمىكنند و اين خطرناكترين مرحله است .\r\nقرآن در باره همه اين گروه‌هاى سه گانه مىگويد : آنان در حقيقت افراد كر و ناشنوا هستند زيرا شنواى حقيقى كسى است كه هم گوش فرا مىدهد و هم درك مىكند و مىانديشد و هم تصميم بر عمل از روى اخلاص دارد .\r\nو چه بسيار در عصر و زمان ما كسانى كه به هنگام شنيدن آيات قرآن ( بلا تشبيه همانند شنيدن آهنگهاى موسيقى ) احساسات نشان مىدهند و سر و صدا و جمله هايى كه حاكى از شور و هيجان است ظاهر ميسازند ، ولى تمام همتشان همين است و بس و در عمل آلودگان بينوايى هستند كه هيچ شباهتى با محتواى قرآن ندارند .\r\n","description":"","footnote":"","page_name":" 125 ","page_number":125},
  {"content":"\r\n\r\n[ سوره الأنفال ‹ 8 › : آيات 24 تا 26 
  ]\r\nيا أَيُّهَا الَّذِينَ آمَنُوا اسْتَجِيبُوا لِلَّه وَلِلرَّسُولِ إِذا دَعاكُمْ لِما يُحْيِيكُمْ وَاعْلَمُوا أَنَّ اللَّه يَحُولُ بَيْنَ الْمَرْءِ وَقَلْبِه وَأَنَّه إِلَيْه تُحْشَرُونَ ‹ 24 › وَاتَّقُوا فِتْنَةً لا تُصِيبَنَّ الَّذِينَ ظَلَمُوا مِنْكُمْ خَاصَّةً وَاعْلَمُوا أَنَّ اللَّه شَدِيدُ الْعِقابِ ‹ 25 › وَاذْكُرُوا إِذْ أَنْتُمْ قَلِيلٌ مُسْتَضْعَفُونَ فِي الأَرْضِ تَخافُونَ أَنْ يَتَخَطَّفَكُمُ النَّاسُ فَآواكُمْ وَأَيَّدَكُمْ بِنَصْرِه وَرَزَقَكُمْ مِنَ الطَّيِّباتِ لَعَلَّكُمْ تَشْكُرُونَ ‹ 26 ›\r\n\r\nترجمه :\r\n24 - اى كسانى كه ايمان آورده‌ايد دعوت خدا و پيامبر را اجابت كنيد هنگامى كه شما را به سوى چيزى مىخواند كه مايه حياتتان است و بدانيد خداوند ميان انسان و قلب او حائل مىشود و اينكه همه شما نزد او ( در قيامت ) اجتماع خواهيد كرد .\r\n25 - و از فتنه اى بپرهيزيد كه تنها به ستمكاران شما نمىرسد ( بلكه همه را فرا خواهد گرفت چرا كه ديگران سكوت اختيار كرده‌اند ) و بدانيد خداوند كيفر شديد دارد .\r\n26 - و به خاطر بياوريد هنگامى كه شما گروهى كوچك و اندك و ضعيف در روى زمين بوديد آن چنان كه مىترسيديد مردم شما را بربايند ولى او شما را پناه داد و يارى كرد و از روزيهاى پاكيزه بهره مند ساخت تا شكر نعمتش را به جا آوريد .\r\n\r\nتفسير : دعوت به سوى حيات و زندگى\r\nدر تعقيب آيات گذشته كه مسلمانان را به علم و عمل و اطاعت و تسليم دعوت مىكرد در اين آيات همان هدف از راه ديگرى دنبال مىشود .\r\n","description":"","footnote":"","page_name":" 126 ","page_number":126},
  {"content":"\r\nنخست مىگويد : « اى كسانى كه ايمان آورده‌ايد اجابت كنيد دعوت خدا و پيامبر را به هنگامى كه شما را به چيزى مىخواند كه شما را زنده مىكند » ( * ( يا أَيُّهَا الَّذِينَ آمَنُوا اسْتَجِيبُوا لِلَّه وَلِلرَّسُولِ إِذا دَعاكُمْ لِما يُحْيِيكُمْ ) * ) آيه فوق با صراحت مىگويد كه دعوت اسلام ، دعوت به سوى حيات و زندگى است حيات معنوى ، حيات مادى ، حيات فرهنگى ، حيات اقتصادى ، حيات سياسى به معناى واقعى ، حيات اخلاقى و اجتماعى ، و بالآخره حيات و زندگى در تمام زمينه‌ها .\r\nاين تعبير كوتاه ترين و جامعترين تعبيرى است كه در باره اسلام و آئين حق آمده است اگر كسى بپرسد اسلام هدفش چيست ؟ و چه چيز مىتواند به ما بدهد ؟ در يك جمله كوتاه مىگوئيم هدفش حيات در تمام زمينه‌ها و اين را به ما مىبخشد .\r\nآيا مردم قبل از طلوع اسلام و دعوت قرآن ، مرده بودند ! كه قرآن آنها را دعوت به حيات مىكند ؟ ! پاسخ اين سؤال اين است كه آرى آنها فاقد حيات به معنى قرآنيش بودند ، زيرا مىدانيم حيات و زندگى مراحل مختلفى دارد كه قرآن به همه آنها اشاره كرده است .\r\nگاهى به معناى حيات گياهى آمده آن چنان كه مىگويد : اعْلَمُوا أَنَّ اللَّه يُحْيِ الأَرْضَ بَعْدَ مَوْتِها « بدانيد خدا زمين را پس از مرگ زنده مىكند . »\r\n( حديد - آيه 17 ) و گاهى به معناى حيات حيوانى ذكر شده مانند إِنَّ الَّذِي أَحْياها لَمُحْيِ الْمَوْتى « خداوندى كه آن ( زمين ) را زنده كرد مردگان را نيز زنده مىكند » ( فصلت 39 ) و زمانى به معناى حيات فكرى و عقلانى و انسانى آمده است مانند او مَنْ كانَ مَيْتاً فَأَحْيَيْناه . . . « آيا آن كس كه مرده و گمراه بود و هدايتش كرديم\r\n","description":"","footnote":"","page_name":" 127 ","page_number":127},
  {"content":"\r\nهمانند گمراهان است ؟ « ( انعام 122 ) و گاهى به معناى حيات جاودان جهان ديگر آمده مانند يا لَيْتَنِي قَدَّمْتُ لِحَياتِي » اى كاش براى زندگى امروز ( روز رستاخيز ) چيزى از پيش فرستاده بودم . « ( سوره فجر آيه 24 ) و زمانى به معناى علم و توانايى بى حد و انتهاء مىآيد آن چنان كه در باره خدا مىگوئيم هو الْحَيِّ الَّذِي لا يَمُوتُ » او زنده اى است كه برايش مرگ وجود ندارد « .\r\nبا توجه به آنچه در اقسام حيات گفتيم روشن مىشود كه مردم عصر جاهلى گر چه زندگى مادى حيوانى داشتند اما از زندگى انسانى و معنوى و عقلانى محروم بودند قرآن آمد و آنها را دعوت به حيات و زندگى كرد .\r\nو از اين جا به خوبى معلوم مىشود آنها كه دين و مذهب را در يك سلسله برنامه‌هاى خشك و بى روح و خارج از محدوده زندگى و در حاشيه برنامه‌هاى فكرى و اجتماعى مىپندارند چقدر در اشتباهند يك دين راستين آن است كه حركت در همه زمينه‌هاى زندگى ايجاد كند روح بدهد فكر و انديشه بدهد ، احساس مسئوليت بيافريند ، همبستگى و اتحاد و ترقى و تكامل در همه زمينه‌ها ايجاد كند و به تمام معنى حيات آفرين بوده باشد ! ضمنا اين حقيقت نيز آشكار شد آنها كه آيه فوق را تنها به « جهاد » يا « ايمان » يا « قرآن » يا « بهشت » تفسير كرده‌اند و اين امور را به عنوان تنها عامل حيات در آيه فوق معرفى كرده‌اند ، در حقيقت مفهوم آيه را محدود ساخته‌اند زيرا مفهوم آيه همه اينها را در بر مىگيرد و بالاتر از آنها را هر چيز ، هر فكر ، هر برنامه ، و هر دستورى كه شكلى از اشكال حيات انسانى را بيافريند در آيه فوق مندرج است .\r\nسپس مىگويد : « بدانيد كه خداوند ميان انسان و قلب او حائل مىشود ، و\r\n","description":"","footnote":"","page_name":" 128 ","page_number":128},
  {"content":"\r\nاينكه همه شما نزد او در قيامت اجتماع خواهيد كرد « ( * ( وَاعْلَمُوا أَنَّ اللَّه يَحُولُ بَيْنَ الْمَرْءِ وَقَلْبِه وَأَنَّه إِلَيْه تُحْشَرُونَ ) * ) .\r\nشك نيست كه منظور از قلب همانگونه كه سابقا هم گفته‌ايم روح و عقل است و اما اينكه خدا چگونه ميان انسان و روح و عقل او قرار مىگيرد احتمالات فراوانى در باره آن داده شده است :\r\nگاه گفته مىشود : اشاره به شدت نزديكى خداوند به بندگان است ، آن چنان كه گويى در درون جان او و ميان او و خودش قرار گرفته همانگونه كه قرآن مىگويد : ( وَنَحْنُ أَقْرَبُ إِلَيْه مِنْ حَبْلِ الْوَرِيدِ ) « ما از رگ گردن به انسان نزديكتريم . »\r\nو گاه گفته مىشود : « اشاره به آن است كه گردش دلها و فكرها به دست خداست آن چنان كه در دعا مىخوانيم « يا مقلب القلوب و الأبصار » : « اى كسى كه گردش دلها و فكرها به دست تو است » .\r\nو گاه گفته مىشود : منظور اين است كه اگر لطف خدا نبود هرگز انسان بحقانيت حق ، و باطل بودن باطل ، پى نمىبرد .\r\nو نيز گفته‌اند : منظور اين است كه مردم بايد تا فرصت دارند در انجام طاعات و كار نيك تلاش كنند زيرا خداوند ميان انسان و قلبش بوسيله مرگ حائل ايجاد مىكند .\r\nاما با يك نظر كلى مىتوان همه اين تفسيرها را در يك تفسير واحد جمع كرد و آن اينكه خداوند در همه جا حاضر و ناظر و به همه موجودات احاطه دارد در عين اينكه با موجودات اين جهان يكى نيست از آنها هم جدا و بيگانه نمىباشد ، مرگ و حيات ، علم و قدرت ، آرامش و امنيت ، توفيق و سعادت همه در دست او و به قدرت اوست و به همين دليل نه انسان چيزى را مىتواند از او مكتوم دارد و نه كارى را بى توفيق او انجام دهد و نه سزاوار است به غير او روى آورد و از\r\n","description":"","footnote":"","page_name":" 129 ","page_number":129},
  {"content":"\r\nغير او تقاضا كند ، چرا كه او مالك همه چيز است و محيط به تمام وجود انسان ! ارتباط اين جمله با جمله قبل از اين نظر است كه اگر پيامبر دعوت به سوى حيات مىكند فرستاده كسى است كه حيات و مرگ و هدايت و عقل همه به دست اوست .\r\nلذا براى تاكيد اين موضوع مىگويد نه تنها امروز در محدوده قدرت او قرار داريد بلكه در سراى ديگر نيز به سوى او خواهيد رفت اينجا و آنجا همه در برابر او قرار داريد .\r\nسپس اشاره به عواقب شوم عدم پذيرش دعوت حيات بخش خدا و پيامبر مىكند و مىگويد : « از فتنه اى بپرهيزيد كه تنها دامن ستمكاران شما را نمىگيرد بلكه همه را فرا خواهد گرفت » ( * ( وَاتَّقُوا فِتْنَةً لا تُصِيبَنَّ الَّذِينَ ظَلَمُوا مِنْكُمْ خَاصَّةً ) * ) .\r\n« فتنه » در قرآن مجيد در موارد متعددى به كار رفته گاهى به معناى آزمايش و امتحان و گاهى به معناى بلاء و مصيبت و عذاب آمده است اين كلمه در اصل به معناى داخل كردن طلا در كوره است تا خوبى و بدى آن آشكار شود سپس به معنى آزمايشها كه نشان دهنده چگونگى صفات باطنى انسانهاست به كار برده شده است ، و همچنين در مورد بلاها و مجازاتها كه باعث تصفيه روح انسان و يا تخفيف گناه اوست به كار مىرود .\r\nدر آيه مورد بحث « فتنه » به معناى بلاها و مصائب اجتماعى است كه دامن همه را مىگيرد و به اصطلاح خشك و تر در آن مىسوزند .\r\nو در حقيقت خاصيت حوادث اجتماعى چنين است هنگامى كه جامعه در اداء رسالت خود كوتاهى كند و بر اثر آن قانونشكنىها و هرج و مرجها و ناامنىها و مانند آن به بار آيد نيكان و بدان در آتش آن مىسوزند و اين اخطارى\r\n","description":"","footnote":"","page_name":" 130 ","page_number":130},
  {"content":"\r\nاست كه خداوند در اين آيه به همه جوامع اسلامى مىكند و مفهوم آن اين است :\r\nافراد جامعه نه تنها موظفند وظايف خود را انجام دهند بلكه موظفند ديگران را هم به انجام وظيفه وادارند زيرا اختلاف و پراكندگى و ناهماهنگى در مسائل اجتماعى موجب شكست برنامه‌ها خواهد شد و دود آن در چشم همه مىرود ، من نمىتوانم بگويم چون وظيفه خود را انجام داده‌ام از آثار شوم وظيفه نشناسىهاى ديگران بر كنار خواهم ماند چه اينكه آثار مسائل اجتماعى فردى و شخصى نيست .\r\nاين درست به آن مىماند كه براى جلوگيرى از هجوم دشمنى صد هزار نفر سرباز نيرومند لازم باشد اگر عده اى مثلا پنجاه هزار نفر وظيفه خود را انجام دهند مسلما كافى نخواهد بود و نتايج شوم شكست هم وظيفه شناسان را مىگيرد و هم وظيفه نشناسان را ، و همانطور كه گفتيم خاصيت مسائل جمعى و گروهى همين است .\r\nاين حقيقت را به بيان ديگرى نيز مىتوان روشن ساخت و آن اينكه : نيكان جامعه وظيفه دارند كه در برابر بدان سكوت نكنند اگر سكوت اختيار كنند در سرنوشت آنها نزد خداوند سهيم و شريك خواهند بود .\r\nچنان كه در حديث معروفى از پيامبر نقل شده كه فرمود : « ان اللَّه عز و جل لا يعذب العامة به عمل الخاصة حتى يروا المنكر بين ظهرانيهم و هم قادرون على ان ينكروه فاذا فعلوا ذلك عذب اللَّه الخاصة و العامة » ( 1 ) : « خداوند عز - و جل هرگز عموم را به خاطر عمل گروهى خاص مجازات نمىكند مگر آن زمان كه منكرات در ميان آنها آشكار گردد و توانايى بر انكار آن داشته باشند در عين حال سكوت كنند در اين هنگام خداوند آن گروه خاص و همه توده اجتماع را مجازات خواهد كرد .\r\nاز آنچه گفتيم روشن مىشود كه اين حكم هم در زمينه مجازاتهاى الهى در\r\n\r\n","description":"","footnote":"\r\n( 1 ) تفسير المنار جلد 9 صفحه 638\r\n","page_name":" 131 ","page_number":131},
  {"content":"\r\nدنيا و آخرت صادق است ، و هم در زمينه نتائج و آثار اعمال گروهى و دسته جمعى ( 1 ) .\r\nدر پايان آيه با زبان تهديد آميز مىگويد « بدانيد خداوند مجازاتش شديد است » ( * ( وَاعْلَمُوا أَنَّ اللَّه شَدِيدُ الْعِقابِ ) * ) .\r\nمبادا لطف و رحمت خدا آنها را غافل كند و شدت مجازاتهاى الهى را به دست فراموشى بسپارند و آشوبها و فتنه‌ها دامان آنها را بگيرد همانگونه كه دامان جامعه اسلامى را گرفت و بر اثر فراموش كردن اين سنن الهى آنها را به قهقرا كشانيد .\r\nيك نگاه كوتاه به جوامع اسلامى در عصر ما و شكستهاى پى در پى كه در برابر دشمنان دامنگيرشان مىشود و فتنه‌هاى « استعمار » و « صهيونيسم » و « الحاد » و مادىگرى و مفاسد اخلاقى و متلاشى شدن خانواده‌ها و سقوط جوانان در دامن فحشاء و انحطاط و عقب گرد علمى ، حقيقت و محتواى آيه را مجسم مىسازد كه چگونه اين فتنه‌ها دامن كوچك و بزرگ ، نيك و بد و عالم و جاهل را فرا گرفته است و اينها هم چنان ادامه خواهد يافت تا آن زمان كه مسلمانان روح اجتماعى پيدا كنند و نظارت همگانى را در جامعه عملا بپذيرند و دو وظيفه امر به معروف و نهى از منكر به عنوان وظيفه قطعى و تخلفناپذير عملى گردد .\r\nبار ديگر قرآن دست مسلمانان را گرفته و بگذشته تاريخشان باز مى -\r\n\r\n","description":"","footnote":"\r\n( 1 ) در اينكه كلمه « لا تصيبن » صيغه نفى است يا نهى در ميان مفسران گفتگو است جمعى آن را نهى مىدانند و ميگويند مفهومش اين است از فتنه‌ها بپرهيزيد زيرا نبايد آنها تنها ظالمان را در برگيرد ، و بعضى آن را صيغه نفى مىدانند . ولى چون به اعتقاد علماى ادبيات عرب نون تاكيد جز در نهى و جواب قسم بيرون نمىآيد جمله را جواب قسم دانسته‌اند گويا در آيه قسمى در تقدير است .\r\n","page_name":" 132 ","page_number":132},
  {"content":"\r\nگرداند و به آنها حالى مىكند كه در چه پايه اى بوديد و اكنون در چه مرحله اى قرار داريد تا درسى را كه در آيات قبل به آنها آموخت به خوبى درك كنند .\r\nمىگويد : « بخاطر بياوريد آن زمان را كه شما گروهى كوچك و ناتوان بوديد و در چنگال دشمنان گرفتار ، و آنها مىخواستند شما را به ضعف و ناتوانى بكشانند » ( * ( وَاذْكُرُوا إِذْ أَنْتُمْ قَلِيلٌ مُسْتَضْعَفُونَ فِي الأَرْضِ ) * ) .\r\n« آن چنان كه مىترسيدند مشركان و مخالفان شما را به سرعت بربايند » ( * ( تَخافُونَ أَنْ يَتَخَطَّفَكُمُ النَّاسُ ) * ) .\r\nاين تعبير ، تعبير لطيفى است كه نهايت ضعف و كمى نفرات مسلمانان را در آن زمان آشكار مىسازد آن چنان كه گويى همانند يك جسم كوچك در هوا معلق بودند كه دشمن به آسانى مىتوانست آنها را بربايد و اين اشاره به وضع مسلمانان در مكه قبل از هجرت در برابر مشركان نيرومند و يا اشاره به مسلمانان بعد از هجرت در مقابل قدرتهاى بزرگ آن روز همانند ايران و روم است .\r\n« ولى خداوند شما را پناه داد ( * ( فَآواكُمْ ) * ) .\r\n« و با يارى خود شما را تقويت كرد » ( * ( وَأَيَّدَكُمْ بِنَصْرِه ) * ) .\r\n« و از روزىهاى پاكيزه شما را بهره مند ساخت » ( * ( وَرَزَقَكُمْ مِنَ الطَّيِّباتِ ) * ) .\r\n« شايد شكر نعمت او را به جا آريد » ( * ( لَعَلَّكُمْ تَشْكُرُونَ ) * ) .\r\n\r\n[ سوره الأنفال ‹ 8 › : آيات 27 تا 28 
  ]\r\nيا أَيُّهَا الَّذِينَ آمَنُوا لا تَخُونُوا اللَّه وَالرَّسُولَ وَتَخُونُوا أَماناتِكُمْ وَأَنْتُمْ تَعْلَمُونَ ‹ 27 › وَاعْلَمُوا أَنَّما أَمْوالُكُمْ وَأَوْلادُكُمْ فِتْنَةٌ وَأَنَّ اللَّه عِنْدَه أَجْرٌ عَظِيمٌ ‹ 28 ›\r\n\r\nترجمه :\r\n27 - اى كسانى كه ايمان آورده‌ايد به خدا و پيامبر خيانت نكنيد و ( نيز ) در امانات خود خيانت روا مداريد در حالى كه متوجهيد و مىدانيد .\r\n28 - و بدانيد اموال و اولاد شما وسيله آزمايش است و پاداش عظيم ( براى آنها كه از عهده امتحان برآيند ) نزد خدا است .\r\n","description":"","footnote":"","page_name":" 133 ","page_number":133},
  {"content":"\r\n\r\nشان نزول :\r\nدر باره نزول آيات فوق رواياتى نقل شده ، از جمله امام باقر و امام صادق عليهما السلام چنين روايت كرده‌اند كه پيامبر دستور داد يهود « بنى قريظه » ( طائفه - اى از يهود مدينه ) را محاصره كنند اين محاصره بيست و يك شب ادامه يافت لذا ناچار شدند پيشنهاد صلحى همانند صلحى كه برادرانشان از طائفه « بنى نضير » ( گروه ديگرى از يهود مدينه ) كرده بودند بكنند به اين ترتيب كه از سرزمين مدينه كوچ كرده و به سوى شام بروند ، پيامبر از اين پيشنهاد امتناع كرد ( شايد به اين جهت كه صداقتشان در اين پيشنهاد مشكوك بود ) و فرمود تنها بايد حكميت « سعد بن معاذ » را بپذيريد آنها تقاضا كردند كه پيامبر « ابو لبابه » را ( كه يكى از ياران پيامبر در مدينه بود ) نزد آنها بفرستد و « ابو لبابه » با آنها سابقه دوستى داشت و خانواده و فرزندان و اموالش نزد آنها بود .\r\nپيامبر اين پيشنهاد را قبول كرد ، و ابو لبابه را نزد آنها فرستاد آنها با « ابو لبابه » مشورت كردند كه آيا صلاح است حكميت « سعد بن معاذ » را بپذيرند ؟\r\nابو لبابه اشاره به گلوى خود كرد يعنى اگر بپذيريد كشته خواهيد شد ، تن به اين پيشنهاد ندهيد ، پيك وحى خدا جبرئيل اين موضوع را به پيامبر خبر داد .\r\nابو لبابه مىگويد هنوز گام بر نداشته بودم متوجه شدم كه من به خدا و پيامبر خيانت كردم آيه‌هاى فوق در باره او نازل شد .\r\nدر اين هنگام « ابو لبابه » سخت پريشان گشت به طورى كه خود را با طنابى به يكى از ستونهاى مسجد پيامبر بست و گفت به خدا سوگند نه غذا مىخورم و نه آب مىنوشم تا مرگ من فرا رسد ، مگر اينكه خداوند توبه مرا بپذيرد .\r\n","description":"","footnote":"","page_name":" 134 ","page_number":134},
  {"content":"\r\nهفت شبانه روز گذشت نه غذا خورد و نه آب نوشيد آن چنان كه بى هوش به روى زمين افتاد خداوند توبه او را پذيرفت ، اين خبر وسيله مؤمنان به اطلاع او رسيد ولى او سوگند ياد كرد كه من خود را از ستون باز نمىكنم تا پيامبر بيايد و مرا بگشايد .\r\nپيامبر آمد و او را گشود ابو لبابه گفت براى تكميل توبه خود خانه‌ام را كه در آن مرتكب گناه شده‌ام رها خواهم ساخت و از تمام اموالم صرف نظر مىكنم ، پيامبر فرمود كافى است كه يك سوم از اموالت را در راه خدا صدقه بدهى . ( 1 )\r\nهمين مضمون در كتب اهل تسنن نيز در باره شان نزول آيه آمده است ولى از آنجا كه آيات گذشته مربوط به حادثه بدر بود بعضى بعيد دانسته‌اند اين آيه در باره داستان يهود و « بنى قريظه » باشد ، زيرا اين جريان مدتها بعد واقع شد و لذا گفته‌اند منظور از روايات فوق اين است كه داستان ابو لبابه يكى از مصاديق آيه مىتواند باشد نه اينكه در اين موقع نازل گرديده باشد و اين تعبير در مورد شان نزول آيات سابقه دارد .\r\nمثلا در بعضى از كتب ، از پاره اى از صحابه نقل شده كه فلان آيه در مورد قتل عثمان نازل گرديده در حالى كه مىدانيم قتل عثمان ساليان دراز بعد از وفات پيامبر بود .\r\nاين احتمال نيز هست كه آيه در حادثه « بنى قريظه » نازل شده باشد اما چون تناسب با آيات بدر داشته به فرمان پيامبر به آنها ملحق شده است .\r\n\r\n","description":"","footnote":"\r\n( 1 ) نور الثقلين ج 2 ص 143\r\n","page_name":" 135 ","page_number":135},
  {"content":"\r\n\r\nتفسير : خيانت و سرچشمه آن\r\nدر نخستين آيه خداوند روى سخن را به مؤمنان كرده و مىگويد « اى كسانى كه ايمان آورده‌ايد به خدا و پيامبر خيانت نكنيد » ( * ( يا أَيُّهَا الَّذِينَ آمَنُوا لا تَخُونُوا اللَّه وَالرَّسُولَ ) * ) .\r\nخيانت به خدا و پيامبر آن است كه اسرار نظامى مسلمانان را به اختيار ديگران بگذارند ، و يا دشمنان را در مبارزه خود تقويت كنند ، و يا به طور كلى واجبات و محرمات و برنامه‌هاى الهى را پشت سر بيفكنند ، لذا از « ابن عباس » نقل شده كه هر كس چيزى از برنامه‌هاى اسلامى را ترك كند يك نوع خيانت نسبت به خدا و پيامبر مرتكب شده است .\r\nسپس مىگويد در « امانات خود نيز خيانت نكنيد » ( * ( وَتَخُونُوا أَماناتِكُمْ ) * ) ( 1 ) .\r\n« خيانت » در اصل به معناى خوددارى از پرداخت حقى است كه انسان پرداختن آن را تعهد كرده و آن ضد « امانت » است .\r\nامانت گرچه معمولا به امانتهاى مالى گفته مىشود ولى در منطق قرآن مفهوم وسيعى دارد كه تمام شئون زندگى اجتماعى و سياسى و اخلاقى را در بر مىگيرد ، لذا در حديث وارد شده كه « المجالس بالامانة\r\n» : « گفتگوهايى كه در جلسه خصوصى مىشود امانت است » .\r\nو در حديث ديگرى مىخوانيم : « اذا حدث الرجل بحديث ثم التفت فهو امانة » : هنگامى كه كسى براى ديگرى سخنى نقل كند سپس به اطراف خود\r\n\r\n","description":"","footnote":"\r\n( 1 ) « تخونوا » در اصل « لا تخونوا » است كه « لا » به قرينه جمله سابق محذوف گرديده است .\r\n","page_name":" 136 ","page_number":136},
  {"content":"\r\nبنگرد ( كه آيا كسى آن را شنيد يا نه ) اين سخن امانت است « .\r\nروى اين جهت آب و خاك اسلام در دست مسلمانان امانت الهى است ، فرزندان آنها امانت هستند ، و از همه بالاتر قرآن مجيد و تعليماتش امانت بزرگ پروردگار محسوب مىشود .\r\nبعضى گفته‌اند امانت خدا آئين اوست و امانت پيامبر سنت اوست و امانت مؤمنان اموال و اسرار آنها مىباشد ولى امانت در آيه فوق همه را شامل مىشود .\r\nبهر حال خيانت در امانت از منفورترين اعمال و از زشتترين گناهان است ، كسى كه در امانت خيانت مىكند در حقيقت منافق است ، چنان كه در حديث از پيامبر نقل شده : « آية المنافق ثلاث : اذا حدث كذب ، و اذا وعد اخلف ، و اذا ائتمن خان ، و ان صام و صلى و زعم انه مسلم » : « نشانه منافق سه چيز است :\r\nهنگام سخن دروغ مىگويد ، و بهنگامى كه وعده مىدهد تخلف مىكند و بهنگامى كه امانتى نزد او بگذارند خيانت مىنمايد ، چنين كسى منافق است هر چند روزه بگيرد و نماز بخواند و خود را مسلمان بداند » .\r\nاصولا ترك خيانت در امانت از وظائف و حقوق انسانى است يعنى حتى اگر صاحب امانت مسلمان هم نباشد نمىتوان در امانت او خيانت كرد .\r\nدر پايان آيه مىگويد : ممكن است از روى اشتباه و بى اطلاعى چيزى را كه خيانت است مرتكب شويد ولى هرگز آگاهانه اقدام به چنين كارى نكنيد ( * ( وَأَنْتُمْ تَعْلَمُونَ ) * ) البته اعمالى همچون اعمال « ابو لبابه » مصداق جهل و اشتباه نيست ، بلكه عشق و علاقه به مال و فرزند و حفظ منافع شخصى گاهى در يك لحظه حساس چشم و گوش انسان را مىبندد و مرتكب خيانت به خدا و پيامبر مىشود اين در حقيقت خيانت آگاهانه است . ولى مهم اين است كه انسان زود همچون « ابو لبابه » بيدار شود و گذشته را جبران كند .\r\n","description":"","footnote":"","page_name":" 137 ","page_number":137},
  {"content":"\r\nدر آيه بعد به مسلمانان هشدار مىدهد كه مواظب باشند علاقه به امور مادى و منافع زودگذر شخصى پرده بر چشم و گوش آنها نيفكند و مرتكب خيانتهايى كه سرنوشت جامعه آنها را به خطر مىافكند نشوند مىگويد : « بدانيد اموال و اولاد شما وسيله آزمايش و امتحان شما هستند » ( وَاعْلَمُوا أَنَّما أَمْوالُكُمْ وَأَوْلادُكُمْ فِتْنَةٌ ) .\r\n« فتنه » همانطور كه سابقا هم اشاره كرديم در اين گونه موارد به معناى وسيله آزمايش است و در حقيقت مهمترين وسيله آزمون ايمان و كفر ، شخصيت و فقدان شخصيت ، و ميزان ارزش انسانى اشخاص ، همين دو موضوع است .\r\nچگونگى به دست آوردن اموال ، و چگونگى خرج كردن آنها ، و طرز نگاهدارى آن ، و ميزان دلبستگى و علاقه به آن ، همگى ميدانهاى آزمايش بشر است بسيارند كسانى كه از نظر عبادات معمولى و تظاهر به دين و مذهب ، و حتى گاهى از نظر انجام مستحبات ، بسيار سخت گيرند و وفا دارند ، اما به هنگامى كه پاى يك مسئله مالى به ميان مىآيد ، همه چيز كنار مىرود و تمام قوانين الهى ، و مسائل انسانى ، و حق و عدالت ، به دست فراموشى سپرده مىشود .\r\nدر مورد فرزندان ، كه ميوه‌هاى قلب انسان و شكوفه‌هاى حيات او هستند نيز غالبا چنين است بسيارى از كسانى را كه به ظاهر پاىبند به امور دينى و مسائل انسانى و اخلاقى هستند مىبينيم كه به هنگامى كه پاى فرزندشان به ميان مىآيد گويى پرده اى بر افكارشان مىافتد و همه اين مسائل را فراموش مىكنند ، عشق به فرزند سبب مىشود كه حرام را حلال ، و حلال را حرام بشمرند و براى تامين آينده خيالى او تن به هر كارى بدهند و هر حقى را زير پا بگذارند ، بايد خود را در اين دو ميدان بزرگ امتحان ، به خدا بسپاريم و به هوش باشيم كه بسيار كسان ، در اين دو ميدان لغزيدند و سقوط كردند و نفرين ابدى را براى خود فراهم ساختند .\r\n","description":"","footnote":"","page_name":" 138 ","page_number":138},
  {"content":"\r\nبايد اگر يك روز لغزشى از ما سر زد « ابو لبابه » وار در مقام جبران لغزش برآئيم و حتى اموالى كه سبب چنين لغزشى شده است در اين راه قربانى كنيم .\r\nو در پايان آيه به آنها كه از اين دو ميدان امتحان پيروز بيرون مىآيند بشارت مىدهد كه : « پاداش بزرگ نزد پروردگار است » ( وَأَنَّ اللَّه عِنْدَه أَجْرٌ عَظِيمٌ ) .\r\nهر قدر عشق به فرزند بزرگ جلوه كند ، و هر اندازه اموالى كه مورد نظر است زياد و مهم و جالب باشد ، باز اجر و پاداش پروردگار از آنها برتر و عالىتر و بزرگتر است .\r\nدر اينجا سؤالاتى است از قبيل اينكه چرا خداوند با آن احاطه علمى كه دارد مردم را آزمايش مىكند ؟ و اينكه چرا آزمايش خدا عمومى است و حتى پيامبران را شامل مىشود ؟ و اينكه مواد آزمايش الهى و راه پيروزى در آنها چيست ؟\r\nكه پاسخ همه اين سؤالات را در جلد اول تفسير نمونه صفحه 384 تا صفحه 390 بيان كرده‌ايم .\r\n\r\n[ سوره الأنفال ‹ 8 › : آيه 29 
  ]\r\nيا أَيُّهَا الَّذِينَ آمَنُوا إِنْ تَتَّقُوا اللَّه يَجْعَلْ لَكُمْ فُرْقاناً وَيُكَفِّرْ عَنْكُمْ سَيِّئاتِكُمْ وَيَغْفِرْ لَكُمْ وَاللَّه ذُو الْفَضْلِ الْعَظِيمِ ‹ 29 ›\r\n\r\nترجمه :\r\n29 - اى كسانى كه ايمان آورده‌ايد اگر از ( مخالفت فرمان ) خدا بپرهيزيد براى شما وسيله اى براى جدايى حق از باطل قرار مىدهد ( و روشنبينى خاصى كه در پرتو آن حق را از باطل خواهيد شناخت ) و گناهان شما را مىپوشاند و شما را مىآمرزد و خداوند فضل و بخشش عظيم دارد .\r\n","description":"","footnote":"","page_name":" 139 ","page_number":139},
  {"content":"\r\n\r\nتفسير : ايمان و روشنبينى\r\nدر آيات گذشته يك سلسله دستورات حيات بخش كه ضامن سعادت مادى و معنوى بود بيان شد ولى به كار بستن آنها جز در سايه تقوا ميسر نيست ، لذا در اين آيه اشاره به اهميت تقوا و آثار آن در سرنوشت انسان مىكند ، در اين آيه چهار نتيجه و ثمره براى تقوى و پرهيزكارى بيان شده است .\r\nنخست مىفرمايد : « اى كسانى كه ايمان آورده‌ايد اگر تقوى پيشه كنيد و از مخالفت فرمان خدا بپرهيزيد به شما نورانيت و روشنبينى خاصى مىبخشد كه بتوانيد حق را از باطل به خوبى تشخيص دهيد » ( * ( يا أَيُّهَا الَّذِينَ آمَنُوا إِنْ تَتَّقُوا اللَّه يَجْعَلْ لَكُمْ فُرْقاناً ) * ) .\r\n« فرقان » صيغه مبالغه از ماده « فرق » است و در اينجا به معناى چيزى است كه به خوبى حق را از باطل جدا مىكند .\r\nاين جمله كوتاه و پر معنا يكى از مهمترين مسائل سرنوشتساز انسان را بيان كرده و آن اينكه در مسير راهى كه انسان به سوى پيروزىها مىرود هميشه پرتگاهها و بيراهه هايى وجود دارد كه اگر آنها را به خوبى نبيند و نشناسد و پرهيز نكند چنان سقوط مىكند كه اثرى از او باقى نماند در اين راه مهمترين مساله ، شناخت حق و باطل ، شناخت نيك و بد ، شناخت دوست و دشمن ، شناخت مفيد و زيان بخش ، و شناخت عوامل سعادت و يا بدبختى است ، اگر به راستى انسان اين حقائق را به خوبى بشناسد رسيدن به مقصد براى او آسان است .\r\nمشكل اين است كه در بسيارى از اين گونه موارد انسان گرفتار اشتباه مىشود باطل را به جاى حق مىپندارد و دشمن را به جاى دوست انتخاب مىكند ،\r\n","description":"","footnote":"","page_name":" 140 ","page_number":140},
  {"content":"\r\nو بيراهه را شاهراه .\r\nدر اينجا ديد و درك نيرومندى لازم است و نورانيت و روشنبينى فوق العاده .\r\nآيه فوق مىگويد : اين ديد و درك ثمره درخت تقوى است اما چگونه تقوى و پرهيز از گناه و هوى و هوسهاى سركش به انسان چنين ديد و دركى مىدهد شايد براى بعضى مبهم باشد اما كمى دقت پيوند ميان اين دو را روشن مىسازد .\r\nتوضيح اينكه : « اولا » نيروى عقل انسان به قدر كافى براى درك حقايق آماده است ولى پرده هايى از حرص و طمع و شهوت و خودبينى و حسد و عشقهاى افراطى به مال و زن و فرزند و جاه و مقام همچون دود سياهى در مقابل ديده عقل آشكار مىگردد ، و يا مانند غبار غليظى فضاى اطراف را مىپوشاند و پيداست كه در چنين محيط تاريكى انسان چهره حق و باطل را نمىتواند بنگرد ، اما اگر با آب تقوى اين غبار زدوده شود و اين دود سياه و تاريك از ميان برود ديدن چهره حق آسان است :\r\nبه گفته شاعر\r\n\r\nجمال يار ندارد حجاب و پرده ولى\r\nغبار ره بنشان تا نظر توانى كرد\r\n\r\nو يا به گفته شاعر ديگرى :\r\n\r\nحقيقت سرايى است آراسته\r\nهوى و هوس گرد برخاسته\r\n\r\n\r\nنبينى كه هر جا كه برخاست گرد\r\nنبيند نظر گرچه بيناست مرد !\r\n\r\nو ثانيا مىدانيم كه هر كمالى در هر جا وجود دارد پرتوى از كمال حق است و هر قدر انسان به خدا نزديكتر شود پرتو نيرومندترى از آن كمال مطلق در وجود او انعكاس خواهد يافت ، روى اين حساب همه علم و دانشها از علم و دانش او سر چشمه مىگيرد و هر گاه انسان در پرتو تقوى و پرهيز از گناه و هوى و هوس به او نزديكتر شود و قطره وجود خود را به اقيانوس بيكران هستى او پيوند دهد سهم بيشترى از آن علم و دانش خواهد گرفت .\r\n","description":"","footnote":"","page_name":" 141 ","page_number":141},
  {"content":"\r\nو به تعبير ديگر قلب آدمى همچون آئينه است و وجود هستى پروردگار همچون آفتاب عالمتاب ، اگر اين آئينه را زنگار هوى و هوس تيره و تار كند نورى در آن منعكس نخواهد شد ، اما هنگامى كه در پرتو تقوى و پرهيزگارى صيقل داده شود و زنگارها از ميان برود نور خيره كننده آن آفتاب پر فروغ در آن منعكس مىگردد و همه جا را روشن مىسازد .\r\nلذا در طول تاريخ در حالات مردان و زنان پرهيزكار روشنبينىهايى مشاهده مىكنيم كه هرگز از طريق علم و دانش معمولى قابل درك نيست ، آنها بسيارى از حوادث را كه در لابلاى آشوبهاى اجتماعى ريشه آن ناشناخته بود به خوبى مىشناختند و چهره‌هاى منفور دشمنان حق را از پشت هزاران پرده فريبنده مىديدند ! .\r\nاين اثر عجيب تقوى در شناخت واقعى و ديد و درك انسانها در بسيارى از روايات و آيات ديگر نيز آمده است ، در سوره بقره آيه 282 اتَّقُوا اللَّه وَيُعَلِّمُكُمُ اللَّه :\r\n« تقوى پيشه كنيد و خداوند بشما تعليم مىدهد » و در حديث معروف آمده است « المؤمن ينظر بنور اللَّه » : « انسان با ايمان با نور خدا مىبيند » و در « نهج البلاغه » در كلمات قصار مىخوانيم « اكثر مصارع العقول تحت بروق المطامع » : « زمين خوردن عقلها غالبا به خاطر برق طمع است كه چشم عقل را از كار مىاندازد و پرتگاه‌ها و لغزشگاهها را نمىبيند . »\r\nثالثا - از نظر تجزيه و تحليل عقلى نيز پيوند ميان تقوى و درك حقايق قابل فهم است ، زيرا مثلا جوامعى كه بر محور هوى و هوس مىگردد و دستگاه‌هاى تبليغاتى آنها در مسير دامن زدن به همين هوى و هوسها گام بر مىدارد ، روزنامه‌ها مروج فساد مىشوند ، راديوها بلندگوى آلودگى و انحرافات مىگردند ، و تلويزيونها در خدمت هوى و هوسند ، بديهى است در چنين جامعه اى تميز حق از\r\n","description":"","footnote":"","page_name":" 142 ","page_number":142},
  {"content":"\r\nباطل ، و خوب از بد ، براى غالب مردم بسيار مشكل است ، بنا بر اين آن بى تقوايى سرچشمه اين فقدان تشخيص و يا سوء تشخيص است .\r\nو يا فى المثل در خانواده اى كه تقوا نيست و كودكان در محيط آلوده پرورش مىيابند و از همان طفوليت به فساد و بىبندوبارى خو مىگيرند در آينده كه بزرگ مىشوند تشخيص نيكىها از بدىها براى آنها مشكل مىشود ، اصولا به كار افتادن نيروها و انرژىها و هدر رفتن اين سرمايه‌ها در راه گناه موجب مىشود كه مردم از نظر درك و اطلاع ، در سطحى پائين قرار گيرند و افكار منحطى داشته باشند هر چند در صنايع و زندگى مادى پيشروى كنند .\r\nبنا بر اين به خوبى مىبينيم كه هر بى تقوايى سر چشمه يك نوع ناآگاهى و يا سوء تشخيص است ، به همين جهت در دنياى ماشينى امروز جوامعى را مشاهده مىكنيم كه از نظر علم و صنعت بسيار پيشرفته‌اند ولى در زندگى روزانه خود چنان گرفتار نابسامانىها و تضادهاى وحشتناكى هستند كه انسان را در تعجب فرو مىبرد اينها همه عظمت اين گفته قرآن را روشن مىسازد .\r\nو با توجه به اينكه تقوا منحصر به تقواى عملى نيست ، بلكه تقواى فكرى و عقلى را شامل مىشود اين حقيقت آشكارتر خواهد شد ، تقواى فكرى در برابر بىبندوبارى فكرى به اين معناست كه ما در مطالعات خود به دنبال مدارك صحيح و مطالب اصيل برويم و بدون تحقيق كافى و دقت لازم در هيچ مساله اى اظهار عقيده نكنيم ، آنها كه تقواى فكرى را به كار مىبندند بدون شك بسيار آسانتر از بىبندوباران به نتائج صحيح مىرسند ولى آنها كه در انتخاب مدارك و طرز استدلالى بىبند و بارند اشتباهاتشان فوق العاده زياد است .\r\nاما مطلب مهمى كه بايد جدا به آن توجه داشت و مانند بسيارى ديگر از مفاهيم سازنده اسلامى در ميان ما مسلمانان دستخوش تحريف شده بسيارند كسانى كه خيال مىكنند آدم با تقوى كسى است كه زياد بدن و لباس خود را آب بكشد\r\n","description":"","footnote":"","page_name":" 143 ","page_number":143},
  {"content":"\r\nو همه كس و همه چيز را نجس يا مشكوك بداند ، و در مسائل اجتماعى به انزوا در آيد و دست به سياه و سفيد نزند ، و در برابر هر مسئله اى سكوت اختيار كند ، اين گونه تفسيرهاى غلط براى تقوا و پرهيزكارى در واقع يكى از عوامل انحطاط جوامع اسلامى محسوب مىگردد چنين تقوايى نه آگاهى مىآفريند و نه روشن بينى و فرقان و جدايى حق از باطل ! .\r\nاكنون كه نخستين پاداش پرهيزكاران روشن شد به تفسير بقيه آيه و ساير پاداشهاى چهارگانه آنها مىپردازيم .\r\nقرآن مىگويد : علاوه بر تشخيص حق از باطل نتيجه پرهيز كارى اين است كه « خداوند گناهان شما را مىپوشاند و آثار آن را از وجود شما بر مىدارد » ( * ( وَيُكَفِّرْ عَنْكُمْ سَيِّئاتِكُمْ ) * ) به علاوه « شما را مشمول آمرزش خود قرار مىدهد » ( * ( وَيَغْفِرْ لَكُمْ ) * ) و پاداشهاى فراوان ديگرى در انتظار شماست كه جز خدا نمىداند زيرا « خداوند فضل و بخشش عظيم دارد » ( * ( وَاللَّه ذُو الْفَضْلِ الْعَظِيمِ ) * ) .\r\nاين چهار اثر ، ميوه‌هاى درخت تقوا و پرهيزكارى هستند و وجود رابطه طبيعى در ميان تقوا و پاره اى از اين آثار مانعى از آن نمىشود كه همه آنها را به خدا نسبت بدهيم زيرا كرارا در اين تفسير گفته‌ايم كه هر موجودى هر اثرى دارد به خواست خداست و لذا هم مىتوان آن اثر را به خدا نسبت داد و هم به آن موجود .\r\nدر اينكه ميان « تكفير سيئات » و « غفران » چه تفاوتى است بعضى از مفسران معتقدند كه اولى اشاره به پرده پوشى در دنيا و دومى اشاره به رهايى از مجازات در آخرت است .\r\nولى احتمال ديگرى در اينجا وجود دارد كه « تكفير سيئات » اشاره به آثار روانى و اجتماعى گناهان دارد كه در پرتو تقوا و پرهيزكارى از ميان مىرود ،\r\n","description":"","footnote":"","page_name":" 144 ","page_number":144},
  {"content":"\r\nولى « غفران » اشاره به مساله عفو و بخشش خداوند و رهايى از مجازات است .\r\n\r\n[ سوره الأنفال ‹ 8 › : آيه 30 
  ]\r\nوَ إِذْ يَمْكُرُ بِكَ الَّذِينَ كَفَرُوا لِيُثْبِتُوكَ أَوْ يَقْتُلُوكَ أَوْ يُخْرِجُوكَ وَيَمْكُرُونَ وَيَمْكُرُ اللَّه وَاللَّه خَيْرُ الْماكِرِينَ ‹ 30 ›\r\n\r\nترجمه :\r\n30 - ( به خاطر بياور ) هنگامى را كه كافران نقشه مىكشيدند كه تو را به زندان بيفكنند ، يا به قتل برسانند ، و يا ( از مكه ) خارج سازند ، آنها چاره مىانديشيدند ( و تدبير مىكردند ) و خداوند هم تدبير مىكرد و خدا بهترين چاره جويان ( و مديران ) است .\r\n\r\nشان نزول :\r\nمفسران و محدثان ، آيه فوق را اشاره به حوادثى مىدانند كه منتهى به هجرت پيامبر ص از مكه به مدينه شد ، اين حوادث كه با تعبيراتى مختلف نقل شده همگى يك حقيقت را تعقيب مىكنند و آن اينكه خداوند به طرز اعجاز آميزى پيامبر ص را از دام يك خطر بزرگ و قطعى رهايى بخشيد ، جريان حادثه طبق نقل « در المنثور » چنين است :\r\nگروهى از قريش و اشراف مكه از قبائل مختلف جمع شدند تا در « دار الندوة » ( محل انعقاد جلسات مشورتى بزرگان مكه ) اجتماع كنند ، و در باره خطرى كه از ناحيه پيامبر ص آنها را تهديد مىكرد بينديشند .\r\n( مىگويند ) در اثناء راه پير مرد خوشظاهرى به آنها برخورد كرد كه در واقع همان شيطان بود ( يا انسانى كه داراى روح و فكر شيطانى ) از او پرسيدند كيستى ؟ گفت پير مردى از اهل نجد هستم چون از تصميم شما با خبر شدم خواستم\r\n","description":"","footnote":"","page_name":" 145 ","page_number":145},
  {"content":"\r\nدر مجلس شما حضور يابم و عقيده و خير خواهى خود را از شما دريغ ندارم گفتند بسيار خوب داخل شو ! او هم همراه آنها به دار الندوة وارد شد .\r\nيكى از حاضران رو به جمعيت كرد و گفت در باره اين مرد ( اشاره به پيامبر اسلام ) بايد فكرى كنيد ، زيرا به خدا سوگند بيم آن مىرود كه بر شما پيروز گردد ( و آئين و عظمت شما را در هم پيچد ) .\r\nيكى پيشنهاد كرد او را « حبس » كنيد تا در زندان جان بدهد . . .\r\nپير مرد نجدى اين نظر را رد كرد و گفت بيم آن مىرود كه طرفدارانش بريزند و در يك فرصت مناسب او را از زندان آزاد كنند و او را از اين سرزمين بيرون ببرند ، بايد فكر اساسىترى كنيد .\r\nديگرى گفت او را از ميان خود بيرون كنيد تا از دست او راحت شويد ، زيرا همين كه از ميان شما بيرون برود هر كار كند ضررى به شما نخواهد زد و سر و كارش با ديگران است .\r\nپير مرد نجدى گفت به خدا سوگند اين هم عقيده درستى نيست ، مگر شيرينى گفتار و طلاقت زبان و نفوذ او را در دلها نمىبينيد ، اگر اين كار را انجام دهيد به سراغ ساير عرب مىرود و گرد او را مىگيرند ، سپس با انبوه جمعيت به سراغ شما باز مىگردد و شما را از شهرهاى خود مىراند و بزرگان شما را به قتل مىرساند ! ، جمعيت گفتند به خدا راست مىگويد فكر ديگرى كنيد .\r\n« ابو جهل » كه تا آن وقت ساكت بود به سخن در آمد و گفت : من عقيده اى دارم كه غير از آن را صحيح نمىدانم ! گفتند چه عقيده اى ؟ گفت از هر قبيله اى جوانى شجاع و شمشير زن را انتخاب مىكنيم و به دست هر يك شمشير برنده اى مىدهيم تا در فرصتى مناسب دسته جمعى به او حمله كنند ، و هنگامى كه به اين صورت او را بقتل برسانيد خونش در همه قبائل پخش مىشود ، و باور نمىكنم طائفه بنى هاشم بتوانند با همه طوائف قريش بجنگند و مسلما در اين صورت به\r\n","description":"","footnote":"","page_name":" 146 ","page_number":146},
  {"content":"\r\nخونبها راضى مىشوند ، و ما هم از آزار او راحت خواهيم شد .\r\nپير مرد نجدى ( با خوشحالى ) گفت به خدا رأى صحيح همين است كه اين جوانمرد گفت من هم غير از آن عقيده اى ندارم ( و به اين ترتيب اين پيشنهاد به اتفاق عموم پذيرفته شد ) و آنها با اين تصميم پراكنده شدند .\r\nجبرئيل فرود آمد و به پيامبر دستور داد كه شب را در بستر خويش نخوابد .\r\nپيامبر شبانه به سوى غار ( ثور ) ( 1 ) حركت كرد و سفارش نمود على ع در بستر او بخوابد ( تا كسانى كه از درز در مراقب بستر پيامبر ص بودند او را در بسترش خيال كنند و تا صبح مهلت دهند و او از منطقه خطر دور شود ) .\r\nهنگامى كه صبح شد و به خانه ريختند و جستجو كردند على ع را در بستر پيامبر ص ديدند و به اين ترتيب خداوند نقشه‌هاى آنان را نقش بر آب كرد ، صدا زدند پس محمد ص كجاست ؟ فرمود نمىدانم آنها به دنبال رد پاى پيامبر حركت كردند تا به كوه رسيدند و به نزديكى غار اما ( با تعجب ديدند كه تار عنكبوتى در جلو غار نمايان است به يكديگر گفتند اگر او در اين غار بود اثرى از اين تارهاى عنكبوت بر در غار وجود نداشت و به اين ترتيب باز گشتند ) .\r\nپيامبر سه روز در غار ماند ( و هنگامى كه دشمنان همه بيابانهاى مكه را جستجو كردند و خسته و مايوس باز گشتند او به سوى مدينه حركت كرد ) ( 2 ) .\r\n\r\nتفسير : سر آغاز هجرت\r\nبعضى معتقدند كه اين آيه و پنج آيه بعد از آن ، در مكه نازل شده است\r\n\r\n","description":"","footnote":"\r\n( 1 ) غار ثور غارى است در نزديكى مكه\r\n( 2 ) در المنثور ( طبق نقل المنار و مجمع البيان ذيل آيه فوق )\r\n","page_name":" 147 ","page_number":147},
  {"content":"\r\nچون اشاره به جريان هجرت « پيامبر » مىكند ، ولى طرز بيان آيه گواهى مىدهد كه بعد از هجرت نازل گرديده است چون به شكل بازگويى حادثه گذشته است ، بنا بر اين آيه اگر چه اشاره به جريان هجرت دارد ولى مسلما در مدينه نازل شده و بازگو كننده يك خاطره بزرگ و نعمت عظيم پروردگار بر پيامبر و مسلمانان است نخست مىگويد :\r\n« بخاطر بياور زمانى را كه مشركان مكه نقشه مىكشيدند كه تو را يا به زندان بيفكنند و يا به قتل رسانند و يا تبعيد كنند » ( * ( وَإِذْ يَمْكُرُ بِكَ الَّذِينَ كَفَرُوا لِيُثْبِتُوكَ أَوْ يَقْتُلُوكَ أَوْ يُخْرِجُوكَ ) * ) .\r\nكلمه « مكر » - همانگونه كه قبلا نيز گفته‌ايم - در لغت عرب به معنى تدبير و چاره انديشى و طرح نقشه است نه به معنى معروفى كه در فارسى امروز دارد ، همانطور كه « حيله » نيز در لغت به معنى چاره انديشى است . ولى در فارسى امروز به معنى نقشه‌هاى مخفيانه زيانبخش به كار مىرود .\r\nسپس اضافه مىكند : « آنها نقشه مىكشند و چاره مىانديشند ، و خداوند هم چاره جويى و تدبير مىكند و او بهترين چاره جويان و مدبران است » ( * ( وَيَمْكُرُونَ وَيَمْكُرُ اللَّه وَاللَّه خَيْرُ الْماكِرِينَ ) * ) .\r\nاگر در حادثه هجرت پيامبر ص درست بينديشيم به اين نكته برخورد مىكنيم كه آنها حد اكثر نيروى فكرى و جسمانى خويش را براى نابود كردن پيامبر اسلام به كار بردند ، و حتى پس از آنكه پيامبر از چنگال آنها بيرون رفت يكصد شتر كه در آن روز سرمايه عظيمى بود براى يافتن پيامبر جايزه تعيين كردند و افرادى بسيار بخاطر تعصب مذهبى و يا بدست آوردن اين جايزه بزرگ كوه‌ها و بيابانهاى اطراف مكه را زير پا گذاردند ، و حتى تا دم در غار آمدند ولى خداوند با يك وسيله بسيار ساده و كوچك - چند تار عنكبوت - همه اين طرحها را نقش بر آب كرد ، و با توجه به اينكه مسئله هجرت سر آغاز مرحله نوينى از\r\n","description":"","footnote":"","page_name":" 148 ","page_number":148},
  {"content":"\r\nتاريخ اسلام بلكه تاريخ بشريت بود نتيجه مىگيريم كه خداوند بوسيله چند تار عنكبوت مسير تاريخ بشريت را تغيير داد ! اين منحصر به جريان هجرت نيست بلكه تاريخ انبياء نشان مىدهد كه همواره خداوند براى در هم كوبيدن گردنكشان از ساده ترين وسائل استفاده مىكرده گاهى از وزش باد ، و زمانى از انبوه پشه‌ها ، و گاهى از پرنده كوچك ابابيل ، و و مانند اينها ، تا ضعف و ناتوانى بشر را در برابر قدرت بى پايانش آشكار سازد ، و او را از فكر طغيان و سركشى باز دارد .\r\nاين نكته نيز قابل توجه است كه توسل به اين سه موضوع : « زندان » ، « تبعيد » ، و « كشتار » منحصر به مشركان مكه در برابر پيامبر نبود بلكه هميشه جباران براى كوتاه كردن زبان مصلحان و از ميان بردن نفوذ آنها در ميان توده‌هاى رنجديده اجتماع به يكى از اين سه موضوع توسل مىجستند ، ولى همانگونه كه اقدام مشركان مكه در مورد پيامبر نتيجه معكوس داد و مقدمه تحرك و جنبش تازه اى در اسلام شد اين گونه سختگيرىها در موارد ديگر نيز معمولا نتيجه معكوس بخشيده است ( 1 ) .\r\n\r\n","description":"","footnote":"\r\n( 1 ) جالب اينكه نوشتن تفسير نمونه قبلا با سرعت كمترى پيش مىرفت ولى هم اكنون كه اين آيات و قبل و بعد آن در تبعيدگاه « مهاباد » نوشته مىشود با سرعت بسيار بيشترى پيش مىرود ، سرانجام تمام جلد هفتم در دو تبعيدگاه « مهاباد » و « انارك » به پايان رسيد !\r\n","page_name":" 149 ","page_number":149},
  {"content":"\r\n\r\n[ سوره الأنفال ‹ 8 › : آيات 31 تا 35 
  ]\r\nوَ إِذا تُتْلى عَلَيْهِمْ آياتُنا قالُوا قَدْ سَمِعْنا لَوْ نَشاءُ لَقُلْنا مِثْلَ هذا إِنْ هذا إِلَّا أَساطِيرُ الأَوَّلِينَ ‹ 31 › وَإِذْ قالُوا اللَّهُمَّ إِنْ كانَ هذا هُوَ الْحَقَّ مِنْ عِنْدِكَ فَأَمْطِرْ عَلَيْنا حِجارَةً مِنَ السَّماءِ أَوِ ائْتِنا بِعَذابٍ أَلِيمٍ ‹ 32 › وَما كانَ اللَّه لِيُعَذِّبَهُمْ وَأَنْتَ فِيهِمْ وَما كانَ اللَّه مُعَذِّبَهُمْ وَهُمْ يَسْتَغْفِرُونَ ‹ 33 › وَما لَهُمْ أَلَّا يُعَذِّبَهُمُ اللَّه وَهُمْ يَصُدُّونَ عَنِ الْمَسْجِدِ الْحَرامِ وَما كانُوا أَوْلِياءَه إِنْ أَوْلِياؤُه إِلَّا الْمُتَّقُونَ وَلكِنَّ أَكْثَرَهُمْ لا يَعْلَمُونَ ‹ 34 › وَما كانَ صَلاتُهُمْ عِنْدَ الْبَيْتِ إِلَّا مُكاءً وَتَصْدِيَةً فَذُوقُوا الْعَذابَ بِما كُنْتُمْ تَكْفُرُونَ ‹ 35 ›\r\n\r\nترجمه :\r\n31 - و هنگامى كه آيات ما بر آنها خوانده مىشود مىگويند شنيديم ( چيز مهمى نيست ! ) ما هم اگر بخواهيم مثل آن را مىگوئيم اينها افسانه‌هاى پيشينيان است ( ولى دروغ\r\n","description":"","footnote":"","page_name":" 150 ","page_number":150},
  {"content":"\r\nمىگويند و هرگز مثل آن را نمىآورند ) .\r\n32 - و ( به خاطر بياور ) زمانى را كه گفتند : پروردگارا ! اگر اين حق است و از طرف تو است بارانى از سنگ از آسمان بر ما فرود آر ، يا عذاب دردناكى براى ما بفرست .\r\n33 - ولى خداوند ، تا تو در ميان آنها هستى آنها را مجازات نخواهد كرد ، و ( نيز ) تا استغفار مىكنند خدا عذابشان نمىكند .\r\n34 - چرا خدا آنها را مجازات نكند با اينكه از ( عبادت موحدان در كنار ) مسجد الحرام جلوگيرى مىكنند در حالى كه سرپرست آن نيستند ، سرپرست آن فقط پرهيزكارانند ولى بيشتر آنها نمىدانند .\r\n35 - نماز آنها ( كه مدعى هستند ما هم نماز داريم ) نزد خانه ( خدا ) چيزى جز « صوت كشيدن » و « كف زدن » نبود ، پس بچشد عذاب ( الهى ) را به خاطر كفرتان !\r\n\r\nتفسير : بيهوده گويان\r\nدر آيه گذشته نمونه اى از منطق عملى « مشركان » خرافى مكه بيان شد ، در آيات مورد بحث نمونه اى از منطق فكرى آنها منعكس شده است تا روشن شود كه آنها نه داراى سلامت فكر بودند و نه درستى عمل ، بلكه همه برنامه هايشان بى اساس و ابلهانه بود ! .\r\nدر آيه نخست مىگويد : « هنگامى كه آيات ما بر آنها خوانده شود مىگويند آن را شنيديم ( اما چيز مهمى نيست ) اگر بخواهيم مثل آن را مىگوئيم » ! ( * ( وَإِذا تُتْلى عَلَيْهِمْ آياتُنا قالُوا قَدْ سَمِعْنا لَوْ نَشاءُ لَقُلْنا مِثْلَ هذا ) * ) .\r\n« اينها كه محتواى مهمى ندارد ، همان افسانه‌هاى پيشينيان است » ! ( * ( إِنْ هذا إِلَّا أَساطِيرُ الأَوَّلِينَ ) * ) .\r\nاين سخن را در حالى مىگفتند كه بارها به فكر مبارزه با قرآن افتاده ،\r\n","description":"","footnote":"","page_name":" 151 ","page_number":151},
  {"content":"\r\nو از آن عاجز گشته بودند ، آنها به خوبى مىدانستند كه توانايى بر معارضه با قرآن ندارند ، ولى از روى تعصب و كينه توزى و يا براى اغفال مردم مىگفتند اين آيات مهم نيست ما هم مثل آن را مىتوانيم بياوريم اما هيچگاه نياوردند ، اين يكى از منطقهاى نادرستشان بود كه با ادعاهاى تو خالى و بى اساس - مانند همه جباران تاريخ - سعى داشتند كاخ قدرتشان را چند روزى بر پا دارند .\r\nدر آيه بعد منطق عجيب ديگرى را بازگو مىكند و مىگويد : « ( به خاطر بياور ) هنگامى را كه ( دست به دعا بر مىداشتند و ) مىگفتند خداوندا اگر اين ( آئين و اين قرآن ) حق است و از ناحيه تو است بارانى از سنگ از آسمان بر سر ما فرود آور » ! ( * ( وَإِذْ قالُوا اللَّهُمَّ إِنْ كانَ هذا هُوَ الْحَقَّ مِنْ عِنْدِكَ فَأَمْطِرْ عَلَيْنا حِجارَةً مِنَ السَّماءِ ) * ) .\r\n« يا به عذاب دردناك ( ديگرى ) ما را گرفتار كن » ( * ( أَوِ ائْتِنا بِعَذابٍ أَلِيمٍ ) * ) .\r\nاين سخن را به خاطر آن مىگفتند كه بر اثر شدت تعصب و لجاجت چنان مىپنداشتند كه آئين اسلام صد در صد بى اساس است و گرنه كسى كه احتمال حقانيت آن را مىدهد چنين نفرينى به خود نمىكند ، اين احتمال نيز وجود دارد كه سركردگان مشركان براى اغفال مردم گاهى چنين سخنى را مىگفتند تا به افراد ساده لوح نشان دهند آئين محمد ص به كلى باطل است ، در حالى كه در دلشان چنين نبود .\r\nگويا مشركان در اين سخن مىخواستند اين مطلب را وانمود كنند كه تو در باره انبياى پيشين مىگويى خداوند دشمنانشان را گاهى به وسيله بارانى از سنگ مجازات كرد ( همانند قوم لوط ) اگر راست مىگويى تو نيز چنين كن ! در « مجمع البيان » از امام صادق ع چنين نقل شده : « پس از آنكه پيامبر ص على ع را در غدير خم به خلافت منصوب كرد و فرمود : « من كنت مولاه\r\n","description":"","footnote":"","page_name":" 152 ","page_number":152},
  {"content":"\r\nفعلى مولاه » اين مسئله در همه جا منتشر شد ، « نعمان بن حارث قهرى » ( كه از منافقان بود ) خدمت پيامبر ص آمد و گفت : به ما گفتى شهادت به توحيد و نفى بتها بدهيم ، و گواهى به رسالت تو بدهيم ، و دستور به جهاد و حج و روزه و نماز و زكات دادى ، همه را پذيرفتيم ، ولى به اين قناعت نكردى و اين پسر ( منظورش على بن ابى طالب ع است ! ) را خليفه كردى و گفتى « من كنت مولاه فعلى مولاه » آيا اين سخن از تو است يا دستورى از طرف خداست ؟\r\nپيامبر فرمود : به خدايى كه جز او معبودى نيست از ناحيه خداست ، نعمان برگشت در حالى كه مىگفت « * ( اللَّهُمَّ إِنْ كانَ هذا هُوَ الْحَقَّ مِنْ عِنْدِكَ فَأَمْطِرْ عَلَيْنا حِجارَةً مِنَ السَّماءِ ) * » : خداوندا اگر اين سخن از ناحيه تو است بارانى از سنگ از آسمان بفرست چيزى نگذشت كه سنگى بر او سقوط كرد و كشته شد ( 1 ) .\r\nاين حديث منافات با آن ندارد كه آيه پيش از داستان غدير نازل شده باشد ، زيرا شان نزول آيه جريان « نعمان » نبوده بلكه نعمان در نفرين خود از آيه اى كه قبلا نازل شده بود ، اقتباس كرد و اين نظير آن است كه ما در دعاى خود از قرآن اقتباس مىكنيم و مىگوئيم « رَبَّنا آتِنا فِي الدُّنْيا حَسَنَةً وَفِي الآخِرَةِ حَسَنَةً » ( شرح بيشتر در باره حديث فوق و مدارك فراوانى كه از كتب اهل سنت براى آن داريم در ذيل آيه « سئل سائِلٌ بِعَذابٍ واقِعٍ » در آغاز سوره « معارج » به خواست خداوند بزرگ خواهد آمد ) .\r\nدر آيات گذشته دو ايراد از ناحيه مخالفان به پيامبر ص شد كه يكى از آنها باطل بودنش واضح بوده ، لذا قرآن به پاسخ آن نپرداخته ، و آن اينكه گفتند : « ما اگر بخواهيم مىتوانيم مثل قرآن را بياوريم » مسلما اين يك ادعاى كاذب و تو خالى بود و اگر مىتوانستند حتما آورده بودند ، بنا بر اين نيازى به\r\n\r\n","description":"","footnote":"\r\n( 1 ) تفسير نور الثقلين ج 2 صفحه 151\r\n","page_name":" 153 ","page_number":153},
  {"content":"\r\nپاسخ نداشته است .\r\nايراد دوم آنها اين بود كه اگر اين آيات حق است و از طرف خدا است پس ما را مجازات كند و بلا بر ما فرود آرد قرآن در سومين آيه مورد بحث به آنها چنين پاسخ مىدهد :\r\n« هيچگاه خداوند آنها را مجازات نخواهد كرد در حالى كه تو در ميان آنها هستى » ( * ( وَما كانَ اللَّه لِيُعَذِّبَهُمْ وَأَنْتَ فِيهِمْ ) * ) .\r\nدر حقيقت وجود پر بركت تو كه « رحمة للعالمين » هستى مانع از آن است كه بر اين گناهكاران بلا نازل گردد ، و همانند اقوام گذشته كه به طور دسته جمعى و يا انفرادى با وسائل مختلف از ميان رفتند ، نابود گردند .\r\nسپس اضافه مىكند « همچنين خداوند آنها را مجازات نخواهد كرد در حالى كه استغفار كنند » ( و از او تقاضاى عفو نمايند ) ( * ( وَما كانَ اللَّه مُعَذِّبَهُمْ وَهُمْ يَسْتَغْفِرُونَ ) * ) .\r\nدر تفسير اين جمله مفسران احتمالاتى داده‌اند بعضى گفته‌اند منظور اين است كه بعضى از مشركان بعد از گفتن جمله آيه قبل از گفتار خود پشيمان شده‌اند و و عرضه داشته‌اند : غفرانك ربنا : « خدايا ما را بر اين گفتار ببخش » و همين سبب شد كه حتى بعد از خروج پيامبر از مكه گرفتار بلا و نابودى نشوند .\r\nجمع ديگرى گفته‌اند اين جمله اشاره به باقيمانده مؤمنان در مكه است زيرا پس از هجرت پيامبر جمعى كه قادر بر هجرت نبودند هم چنان در مكه باقى ماندند و وجود آنها كه پرتوى از وجود پيامبر بود مانع از نزول عذاب بر مشركان مكه شد .\r\nاين احتمال نيز وجود دارد كه اين جمله مفهوم يك جمله شرطيه را دارد يعنى اگر آنها از كردار خود پشيمان شوند و به درگاه خدا روى آرند و استغفار كنند مجازات الهى از آنها برداشته خواهد شد .\r\n","description":"","footnote":"","page_name":" 154 ","page_number":154},
  {"content":"\r\nدر عين حال جمع ميان اين احتمالات در تفسير آيه نيز بعيد نيست ، يعنى ممكن است آيه اشاره به همه اينها باشد .\r\nدر هر حال مفهوم آيه اختصاص به مردم عصر پيامبر ندارد بلكه يك قانون كلى در باره همه مردم است لذا در حديث معروفى كه در منابع شيعه از حضرت على ع و در منابع اهل تسنن از شاگرد على ع ابن عباس نقل شده مىخوانيم\r\nكان فى الارض امانان من عذاب اللَّه و قد رفع احدهما فدونكم الآخر فتمسكوا به و قرأ هذه الاية\r\n: « در روى زمين دو وسيله امنيت از عذاب الهى بود يكى از آنها ( كه وجود پيامبر بود ) برداشته شد . هم اكنون به دومى ( يعنى استغفار ) تمسك جوييد سپس آيه فوق را تلاوت فرمود ( 1 ) .\r\nاز آيه فوق و اين حديث روشن مىشود كه وجود پيامبران وسيله مؤثرى براى امنيت مردم در برابر بلاهاى سخت و سنگين ، و پس از آن استغفار و توبه و روى آوردن به درگاه حق عامل ديگرى است .\r\nاما اگر عامل دوم نيز بر چيده شود جوامع بشرى هيچگونه مصونيتى در برابر مجازاتهاى دردناكى كه به خاطر گناهانشان در انتظار آنهاست نخواهند داشت ، اين مجازاتها در شكل حوادث دردناك طبيعى ، و يا جنگهاى خانمانسوز و ويرانگر يا اشكال ديگر آشكار مىشوند ، همانگونه كه انواع مختلف آن را را تا كنون ديده يا شنيده‌ايم .\r\nدر دعاى كميل كه از حضرت على ع نقل شده مىخوانيم\r\nاللهم اغفر لى الذنوب التي تنزل البلاء\r\n: « خداوندا گناهانى را كه مايه نزول بلاها مىشود بر من ببخش » اين تعبير نشان مىدهد كه اگر استغفار نباشد بسيارى از گناهان مىتوانند سرچشمه نزول بلاها شوند .\r\nذكر اين نكته نيز لازم است كه منظور از استغفار گفتن و تكرار جمله\r\n\r\n","description":"","footnote":"\r\n( 1 ) نهج البلاغه كلمات قصار\r\n","page_name":" 155 ","page_number":155},
  {"content":"\r\n« خدايا مرا ببخش » يا « اللهم اغفر لى » نيست ، بلكه روح استغفار يك حالت بازگشت به سوى حق و آمادگى براى جبران گذشته است .\r\nدر آيه بعد مىگويد اينها استحقاق عذاب الهى را دارند : « چرا خداوند آنها را عذاب نكند و حال آنكه مانع از رفتن مؤمنان به مسجد الحرام مىشوند » ( * ( وَما لَهُمْ أَلَّا يُعَذِّبَهُمُ اللَّه وَهُمْ يَصُدُّونَ عَنِ الْمَسْجِدِ الْحَرامِ ) * ) .\r\nو اين اشاره به زمانى است كه مسلمانان در مكه بودند و حق نداشتند آزادانه در كنار خانه خدا اقامه نماز جماعت كنند و با انواع مزاحمتها و شكنجه‌ها روبرو مىشدند ، و يا اشاره به ممانعتهايى است كه بعدا از انجام مراسم حج و عمره نسبت به مؤمنان به عمل مىآوردند .\r\nعجيب اينكه اين مشركان آلوده خود را صاحب اختيار و سرپرست اين كانون بزرگ عبادت مىپنداشتند ولى قرآن اضافه مىكند « آنها هرگز سرپرستان اين مركز مقدس نبودند » ( * ( وَما كانُوا أَوْلِياءَه ) * ) .\r\nهر چند خود را متوليان و صاحبان اختيار خانه خدا مىپنداشتند ، « تنها كسانى حق اين سرپرستى را دارند كه موحد و پرهيز كار باشند » ( * ( إِنْ أَوْلِياؤُه إِلَّا الْمُتَّقُونَ ) * ) .\r\n« ولى غالب آنها از اين واقعيت بىخبرند » ( * ( وَلكِنَّ أَكْثَرَهُمْ لا يَعْلَمُونَ ) * ) .\r\nگر چه اين حكم در باره مسجد الحرام گفته شده است ، ولى در واقع شامل همه كانونهاى دينى و مساجد و مراكز مذهبى مىشود « متوليان » و « متصديان » آنها بايد از پاكترين و پرهيزكارترين و فعالترين مردم باشند كه اين كانونها را پاك و زنده و مركز تعليم و تربيت و بيدارى و آگاهى قرار دهند ، نه مشتى افراد كثيف و وابسته و خود فروخته و آلوده كه اين مراكز را تبديل به « دكه تجارتى » و « مركز تخدير افكار » و « بيگانگى از حق » سازند ، و به عقيده ما اگر\r\n","description":"","footnote":"","page_name":" 156 ","page_number":156},
  {"content":"\r\nمسلمانان همين دستور اسلامى را در باره مساجد و كانونهاى مذهبى اجرا مىكردند امروز جوامع اسلامى شكل ديگرى داشت .\r\nعجيبتر اينكه آنها مدعى بودند كه نماز و عبادتى دارند و به كارهاى احمقانه خود ، نعره زدنها و كفزدنهاى در اطراف خانه خدا ، نام نماز مىگذاشتند ، لذا قرآن اضافه مىكند : « نماز آنها در كنار خانه خدا كعبه چيزى جز صوت كشيدن و كف زدن نبود » ( * ( وَما كانَ صَلاتُهُمْ عِنْدَ الْبَيْتِ إِلَّا مُكاءً وَتَصْدِيَةً ) * ) .\r\nدر تاريخ مىخوانيم كه گروهى از اعراب در زمان جاهليت به هنگام طواف خانه كعبه لخت مادرزاد مىشدند ، و صوت مىكشيدند و كف مىزدند و نام آن را عبادت مىگذاشتند ، و نيز نقل شده هنگامى كه پيامبر در كنار حجر الاسود رو به سوى شمال مىايستاد ( كه هم مقابل كعبه باشد و هم بيت المقدس ! ) و مشغول نماز مىشد دو نفر از طائفه « بنى سهم » در طرف راست و چپ آن حضرت مىايستادند يكى « صيحه » مىكشيد و ديگرى « كف » مىزد تا نماز پيامبر را مشوش كنند .\r\nدر تعقيب اين جمله مىگويد اكنون كه همه كارهاى شما حتى نماز و عبادتتان اين چنين ابلهانه و زشت و شرمآور است مستحق مجازاتيد « پس بچشيد عذاب الهى را به خاطر اين كفرتان » ( * ( فَذُوقُوا الْعَذابَ بِما كُنْتُمْ تَكْفُرُونَ ) * ) .\r\nهنگامى كه انسان صفحات تاريخ عرب جاهلى را و رق مىزند و قسمتهايى را كه از آن در قرآن آمده مورد بررسى قرار مىدهد مىبيند با كمال تعجب در عصر ما كه به اصطلاح عصر فضا و اتم نيز است كسانى هستند كه با تكرار اعمال زمان جاهليت خود را در صف عبادت كنندگان مىپندارند آيات قرآن و گاهى اشعارى كه در مدح پيامبر ص و على ع است با نغمه‌هاى موسيقى توأم مىكنند و حركاتى شبيه رقص به سر و گردن و دستهاى خود مىدهند ، و نام آن\r\n","description":"","footnote":"","page_name":" 157 ","page_number":157},
  {"content":"\r\nرا بزرگداشت اين مقدسات مىگذارند ، اين اعمال گاهى به نام و جد و سماع و زمانى به نام ذكر و حال و گاهى به نامهاى ديگر در خانقاهها و غير خانقاهها انجام مىگيرد .\r\nدر حالى كه اسلام از همه اين كارها بيزار است و اين اعمال نمونه ديگرى از اعمال جاهلى است .\r\nدر اينجا يك سؤال باقى مىماند و آن اينكه در آيه سوم مورد بحث نفى مجازات و عذاب از آنها ( البته با دو شرط ) شده است ولى در آيه چهارم اثبات عذاب گرديده ، آيا اين دو با هم تضاد ندارند ؟\r\nپاسخ اين است كه آيه اول اشاره به مجازاتهاى دنيوى است ، و آيه دوم ممكن است اشاره به مجازاتهاى جهان ديگر باشد و يا اشاره به اين باشد كه اين گروه استحقاق مجازات در همين دنيا دارند و زمينه آن براى آنها فراهم است و اگر پيامبر از ميان برود و توبه نكنند دامان آنها را خواهد گرفت .\r\n","description":"","footnote":"","page_name":" 158 ","page_number":158},
  {"content":"\r\n\r\n[ سوره الأنفال ‹ 8 › : آيات 36 تا 37 
  ]\r\nإِنَّ الَّذِينَ كَفَرُوا يُنْفِقُونَ أَمْوالَهُمْ لِيَصُدُّوا عَنْ سَبِيلِ اللَّه فَسَيُنْفِقُونَها ثُمَّ تَكُونُ عَلَيْهِمْ حَسْرَةً ثُمَّ يُغْلَبُونَ وَالَّذِينَ كَفَرُوا إِلى جَهَنَّمَ يُحْشَرُونَ ‹ 36 › لِيَمِيزَ اللَّه الْخَبِيثَ مِنَ الطَّيِّبِ وَيَجْعَلَ الْخَبِيثَ بَعْضَه عَلى بَعْضٍ فَيَرْكُمَه جَمِيعاً فَيَجْعَلَه فِي جَهَنَّمَ أُولئِكَ هُمُ الْخاسِرُونَ ‹ 37 ›\r\n\r\nترجمه :\r\n36 - آنها كه كافر شدند اموالشان را براى باز داشتن مردم از راه خدا انفاق مىكنند ، آنها اين اموال را ( كه براى بدست آوردن آن زحمت كشيده‌اند در اين راه ) انفاق مىنمايند اما مايه حسرت و اندوهشان خواهد شد و سپس شكست خواهند خورد .\r\nو ( در جهان ديگر اين ) كافران همگى به سوى دوزخ مىروند .\r\n37 - ( اينها همه ) به خاطر آن است كه خداوند ( مىخواهد ) ناپاك را از پاك جدا سازد و ناپاكها را روى هم بگذارد و متراكم سازد و يك جا در دوزخ قرار دهد و اينها هستند زيانكاران .\r\n\r\nشان نزول\r\nدر تفسير على بن ابراهيم و بسيارى ديگر از تفاسير چنين آمده است كه آيه فوق در مورد جنگ بدر و كمكهاى مالى مردم مكه نازل شده است ، زيرا هنگامى كه مشركان مكه به وسيله قاصد ابو سفيان از جريان آگاه شدند اموال فراوانى جمع و جور كردند تا به جنگجويان خود كمك كنند ، اما سرانجام شكست\r\n","description":"","footnote":"","page_name":" 159 ","page_number":159},
  {"content":"\r\nخوردند و كشته شدند و به سوى آتش دوزخ شتافتند و آنچه را در اين راه مصرف كرده بودند مايه حسرت و اندوهشان شد .\r\nالبته در آيه نخست اشاره به ساير كمكهاى آنها در مبارزاتشان بر ضد اسلام نيز هست و مساله به طور كلى مطرح شده است .\r\nبعضى نيز گفته‌اند كه آيه در باره كمكهاى ابو سفيان براى استخدام دو هزار مزدور در جنگ احد نازل شده است ولى از آنجا كه آيات در رديف آيات مربوط به جنگ بدر قرار گرفته شان نزول اول صحيحتر به نظر مىرسد .\r\n\r\nتفسير :\r\nشان نزول آيه هر چه باشد مفهوم آيه يك مفهوم جامع است كه تمام كمك - هاى مالى دشمنان حق و عدالت را براى پيشرفت مقاصد شومشان در بر مىگيرد .\r\nنخست مىگويد : « كافران و دشمنان حق اموالشان را انفاق مىكنند تا مردم را از راه خدا باز دارند » ( * ( إِنَّ الَّذِينَ كَفَرُوا يُنْفِقُونَ أَمْوالَهُمْ لِيَصُدُّوا عَنْ سَبِيلِ اللَّه ) * ) اما اين صرف اموال هيچ گاه پيروزى براى آنها نمىآفريند « به زودى اين اموال را انفاق مىكنند اما سرانجام مايه حسرت و اندوهشان خواهد بود » ( * ( فَسَيُنْفِقُونَها ثُمَّ تَكُونُ عَلَيْهِمْ حَسْرَةً ) * ) .\r\n« سپس مغلوب طرفداران حق مىشوند » ( * ( ثُمَّ يُغْلَبُونَ ) * ) .\r\nنه تنها در زندگى اين جهان گرفتار حسرت و شكست مىشوند بلكه در سراى ديگر اين « كافران دسته جمعى به سوى دوزخ مىروند » ( * ( وَالَّذِينَ كَفَرُوا إِلى جَهَنَّمَ يُحْشَرُونَ ) * ) .\r\n","description":"","footnote":"","page_name":" 160 ","page_number":160},
  {"content":"\r\n\r\nدر اينجا به چند نكته بايد توجه داشت :\r\n1 - از اين آيه استفاده مىشود كه آنها حتى قبل از شكست خوردن متوجه بيهودگى كار خود مىشوند و چون نتيجه كافى در برابر اموالى كه صرف كرده‌اند نمىبينند گرفتار رنج و اندوه مىگردند ، و اين يكى از مجازاتهاى آنها در دنيا است .\r\nمجازات ديگرشان شكست برنامه هايشان است ، زيرا افراد زرخريد و مزدور و آنها كه به عشق مال و ثروت نبرد مىكنند هرگز نمىتوانند در برابر افراد با ايمانى كه به خاطر هدف مقدسى مىجنگند بايستند .\r\nحوادث دنياى معاصر ما نيز بارها نشان داده كه دولتهاى نيرومند كه سربازانشان را با پول و وسائل شهوت تشويق به جنگ مىكردند در برابر ملتهاى كوچكى كه از روى ايمان مىجنگيدند به رسوايى مغلوب شدند .\r\nعلاوه بر اين دو مجازات دنيا ، مجازات سومى نيز در جهان ديگر در پيش دارند كه همان گرفتارى آتش خشم و غضب الهى است .\r\n2 - آنچه در آيه فوق آمده در جهان امروز ما نيز نمونه‌هاى فراوانى دارد ، نيروهاى اهريمنى استعمار ، و طرفداران ظلم و فساد و ستمگرى ، و حاميان مذاهب خرافى و باطل ، سرمايه‌هاى كلانى براى پيشبرد اهدافشان و باز داشتن انسانها از راه حق به اشكال مختلفى مصرف مىكنند ، گاهى در لباس مزدوران جنگى ، و زمانى در شكل كمكهاى ظاهرا انسانى ، مانند ساختن بيمارستانها و درمانگاهها ، و زمان ديگرى به شكل كمكهاى فرهنگى و مانند آن ، اما ماهيت و هدف نهايى همه يكى است و آن توسعه استعمار و ظلم و ستم است و اگر مؤمنان راستين همانند مجاهدان بدر صفوف متشكل و پرمقاومتى داشته باشند ، مىتوانند همه اين نقشه‌ها را\r\n","description":"","footnote":"","page_name":" 161 ","page_number":161},
  {"content":"\r\nنقش بر آب كنند و حسرت اين سرمايه‌ها را به دلشان بگذارند ، و سرانجام جمعشان را به دوزخ بفرستند ! .\r\n3 - بعضى از مفسران گفته‌اند كه اين آيه يكى از نشانه‌هاى صدق دعوت پيامبر است ، زيرا از حوادث بعد كه شكست دشمنان اسلام است خبر مىدهد ، اگر چه آنها براى پيروزى اموال زيادى مصرف كردند ولى اگر ما آيه را يك اخبار غيبى مربوطه به حوادث آينده هم ندانيم حد اقل نشانه محتوى دقيق و حساب شده قرآن در باره مبارزه حق و باطل است و عظمت قرآن و تعليمات اسلام را روشن مىسازد .\r\nپس از آنكه در آيه گذشته سه نتيجه شوم انفاقهاى مالى دشمنان حق بازگو شد در آيه بعد مىفرمايد : اين حسرت و شكست و بدبختى « براى آن است كه خداوند مىخواهد ناپاك را از پاك در اين جهان و جهان ديگر جدا سازد » ( * ( لِيَمِيزَ اللَّه الْخَبِيثَ مِنَ الطَّيِّبِ ) * ) .\r\nاين يك سنت الهى است كه براى هميشه « پاك » و « ناپاك » « مخلص » و « رياكار » « مجاهد راستين » و « دروغين » « كارهاى الهى » و « شيطانى » « برنامه‌هاى انسانى » و « ضد انسانى » ناشناخته نمىمانند ، بلكه سرانجام صفوف از يكديگر مشخص مىگردد ، و حق جلوه خود را نشان خواهد داد ، و البته اين در صورتى است كه طرفدارانش همانند مسلمانان راستين « بدر » از آگاهى و فداكارى كافى برخوردار باشند .\r\nسپس اضافه مىكند : « خداوند ناپاكها را به يكديگر ضميمه مىكند و همه را متراكم مىسازد ، و در جهنم قرار مىدهد » ( * ( وَيَجْعَلَ الْخَبِيثَ بَعْضَه عَلى بَعْضٍ فَيَرْكُمَه جَمِيعاً فَيَجْعَلَه فِي جَهَنَّمَ ) * ) .\r\n","description":"","footnote":"","page_name":" 162 ","page_number":162},
  {"content":"\r\nخبيث و ناپاك از هر گروه و در هر شكل و لباس سرانجام شكل واحدى خواهند داشت ، و پايان كار همه آنها زيان و خسران خواهد بود چنان كه قرآن مىگويد « آنها زيانكارانند » ( * ( أُولئِكَ هُمُ الْخاسِرُونَ ) * )\r\n\r\n[ سوره الأنفال ‹ 8 › : آيات 38 تا 40 
  ]\r\nقُلْ لِلَّذِينَ كَفَرُوا إِنْ يَنْتَهُوا يُغْفَرْ لَهُمْ ما قَدْ سَلَفَ وَإِنْ يَعُودُوا فَقَدْ مَضَتْ سُنَّتُ الأَوَّلِينَ ‹ 38 › وَقاتِلُوهُمْ حَتَّى لا تَكُونَ فِتْنَةٌ وَيَكُونَ الدِّينُ كُلُّه لِلَّه فَإِنِ انْتَهَوْا فَإِنَّ اللَّه بِما يَعْمَلُونَ بَصِيرٌ ‹ 39 › وَإِنْ تَوَلَّوْا فَاعْلَمُوا أَنَّ اللَّه مَوْلاكُمْ نِعْمَ الْمَوْلى وَنِعْمَ النَّصِيرُ ‹ 40 ›\r\n\r\nترجمه :\r\n38 - به كسانى كه كافر شدند بگو : چنانچه از مخالفت بازايستند ( و ايمان آورند ) گذشته آنها بخشوده خواهد شد و اگر به اعمال سابق باز گردند سنت خداوند در گذشتگان در باره آنها جارى مىشود .\r\n39 - و با آنها پيكار كنيد تا فتنه ( شرك و سلب آزادى ) بر چيده شود و دين ( و پرستش ) همه مخصوص خدا باشد و اگر آنها ( از راه شرك و فساد باز گردند و از اعمال نادرست ) خوددارى كنند ( خداوند آنها را مىپذيرد ) خدا به آنچه انجام مىدهند بيناست .\r\n40 - و اگر سرپيچى كنند بدانيد ( ضررى به شما نمىزنند ) خداوند سرپرست شماست ، او بهترين سرپرست و بهترين ياور است .\r\n","description":"","footnote":"","page_name":" 163 ","page_number":163},
  {"content":"\r\n\r\nتفسير\r\nمىدانيم روش قرآن اين است كه بشارت و انذار را با هم توأم مىكند يعنى همانگونه كه دشمنان حق را تهديد به مجازاتهاى سخت و دردناك مىنمايد ، راه بازگشت را نيز به روى آنها باز مىگذارد .\r\nآيه نخست از آيات مورد بحث همين روش را تعقيب مىكند ، و به پيامبر دستور مىدهد : « به افرادى كه كافر شده‌اند بگو : اگر از مخالفت و لجاجت و طغيان و سركشى بازايستند و به سوى آئين حق باز گردند گذشته آنها بخشوده خواهد شد » ( * ( قُلْ لِلَّذِينَ كَفَرُوا إِنْ يَنْتَهُوا يُغْفَرْ لَهُمْ ما قَدْ سَلَفَ ) * ) .\r\nاز اين آيه استفاده مىشود كه با قبول اسلام گذشته هر چه باشد مورد عفو قرار مىگيرد و اين همان چيزى است كه در روايات اسلامى به عنوان يك قانون كلى آمده است گاهى به عبارت « الاسلام يجب ما قبله » : « اسلام ما قبل خود را مىپوشاند » و يا به تعبير ديگر كه از طرق اهل سنت از پيامبر نقل شده « ان الاسلام يهدم ما كان قبله ، و ان الهجرة تهدم ما كان قبلها و ان الحج يهدم ما كان قبله » « اسلام آنچه را كه قبل از آن است از ميان مىبرد ، و هجرت كردن نيز قبل خود را از ميان مىبرد ، و حج خانه خدا ما قبل خود را محو مىكند » . ( 1 )\r\nمنظور اين است اعمال و كارهاى خلاف و حتى ترك فرائض و واجبات كه قبل از اسلام انجام گرفته به خاطر پذيرش اسلام از ميان خواهد رفت و اين قانون عطف به گذشته نمىشود لذا در كتب فقه اسلامى مىخوانيم بر شخصى كه مسلمان مىشود حتى قضاء عبادات گذشته لازم نيست .\r\nسپس اضافه مىكند اما اگر از روش نادرست خود باز نايستند « و به اعمال\r\n\r\n","description":"","footnote":"\r\n( 1 ) صحيح مسلم طبق نقل المنار جلد نهم صفحه 665 .\r\n","page_name":" 164 ","page_number":164},
  {"content":"\r\nسابق باز گردند سنت خداوند در پيشينيان در باره آنها انجام مىشود » ( * ( وَإِنْ يَعُودُوا فَقَدْ مَضَتْ سُنَّتُ الأَوَّلِينَ ) * ) .\r\nمنظور از اين سنت همان سرنوشتى است كه دشمنان حق در برابر انبياء ، و حتى خود مشركان مكه در برابر پيامبر در جنگ بدر به آن گرفتار شدند ، در سوره غافر آيه 51 مىخوانيم إِنَّا لَنَنْصُرُ رُسُلَنا وَالَّذِينَ آمَنُوا فِي الْحَياةِ الدُّنْيا وَيَوْمَ يَقُومُ الأَشْهادُ : « ما رسولان خود و مؤمنان را در زندگى دنيا و روز رستاخيز كه گواهان بر مىخيزند يارى مىكنيم » همچنين در سوره اسراء آيه 77 پس از ذكر در هم پيچيده شدن زندگى دشمنان اسلام مىخوانيم : سُنَّةَ مَنْ قَدْ أَرْسَلْنا قَبْلَكَ مِنْ رُسُلِنا وَلا تَجِدُ لِسُنَّتِنا تَحْوِيلًا : « اين سنت ما در باره پيامبران پيشين است و اين سنت هرگز دگرگون نمىشود » .\r\nاز آنجا كه در آيه قبل دشمنان را براى بازگشت به سوى حق دعوت كرده بود و اين دعوت ممكن بود اين فكر را براى مسلمانان ايجاد كند كه ديگر دوران جهاد پايان يافته و هيچ راهى جز انعطاف و نرمش در پيش نيست ، براى رفع اين اشتباه اضافه مىكند : « با اين دشمنان سرسخت مبارزه كنيد و پيكار را هم چنان ادامه دهيد تا فتنه بر چيده شود و دين يكپارچه براى خدا باشد » ( * ( وَقاتِلُوهُمْ حَتَّى لا تَكُونَ فِتْنَةٌ وَيَكُونَ الدِّينُ كُلُّه لِلَّه ) * ) .\r\n« فتنه » همانگونه كه در تفسير آيه 193 سوره بقره گفته‌ايم مفهوم وسيعى دارد كه هر گونه اعمال فشار را شامل مىشود ، لذا گاهى در قرآن كلمه فتنه به معنى شرك و بت پرستى كه انواع محدوديتها و فشارها را براى جامعه در بر دارد گفته شده ، همچنين به فشارهايى كه از ناحيه دشمنان براى جلوگيرى از گسترش دعوت اسلام و به منظور خفه كردن نداى حق طلبان و حتى باز گرداندن مؤمنان به سوى كفر به عمل مىآيد « فتنه » اطلاق شده است .\r\n","description":"","footnote":"","page_name":" 165 ","page_number":165},
  {"content":"\r\nدر آيه فوق بعضى از مفسران فتنه را به معنى شرك و بعضى به معنى كوشش - هاى دشمنان براى سلب آزادى فكرى و اجتماعى از مسلمانان گرفته‌اند ، ولى حق اين است كه مفهوم آيه مفهوم وسيعى است كه هم « شرك » را شامل مىشود و ( به قرينه جمله و * ( يَكُونَ الدِّينُ كُلُّه لِلَّه ) * ) و هم ساير فشارهايى كه از طرف دشمنان به مسلمانان وارد مىشد .\r\n\r\nهدف جهاد و يك بشارت\r\nآيه فوق به دو قسمت از اهداف مقدس جهاد اسلامى اشاره مىكند :\r\n1 - بر چيدن بساط بت پرستى و از ميان بردن بتكده‌ها ، زيرا همانطور كه در بحث اهداف جهاد گفته‌ايم آزادى دينى مخصوص كسانى است كه از يكى از اديان آسمانى پيروى كنند ، و در برابر آنها اعمال فشار براى تغيير عقيده صحيح نيست ، ولى بت پرستى نه دين است و نه مكتب بلكه خرافه است و انحراف ، و حكومت اسلامى بايد نخست از طريق تبليغ و اگر ممكن نشد از طريق توسل به زور بساط بت پرستى را از همه جا برچيند و بتخانه‌ها را ويران كند .\r\n2 - به دست آوردن آزادى بيان و تبليغ و نشر اسلام ، در اين قسمت نيز اسلام اجازه مىدهد كه اگر كسانى با اعمال خود جلو آزادى عمل مسلمانان را در نشر و تبليغ و دعوت به اسلام بگيرند آنها حق دارند متوسل به جهاد آزادى بخش شوند و راه را براى تبليغ منطقى بگشايند ( براى توضيح بيشتر به تفسير نمونه جلد دوم صفحه 15 تا 18 مراجعه فرمائيد ) .\r\nدر تفسيرهاى اهل سنت مانند تفسير آلوسى ( تفسير روح البيان ) و تفاسير مختلف شيعه از امام صادق ع چنين نقل شده كه فرمود :\r\nلم يجيء تاويل هذه الاية و لو قام قائمنا بعد سيرى من يدركه ما يكون من تاويل هذه الاية و ليبلغن دين محمد ما بلغ الليل حتى لا يكون مشرك على ظهر الارض\r\n:\r\n","description":"","footnote":"","page_name":" 166 ","page_number":166},
  {"content":"\r\n« تاويل و تفسير نهايى اين آيه هنوز فرا نرسيده است ، و هنگامى كه قائم ما قيام كند كسانى كه زمان او را درك كنند تاويل اين آيه را خواهند ديد ، به خدا سوگند كه در آن موقع دين محمد ص به تمام نقاطى كه شب پوشش آرام بخش خود را بر آن مىافكند خواهد رسيد تا در سراسر روى زمين مشرك و بت پرستى باقى نماند ( 1 ) .\r\nنويسنده تفسير المنار روى تعصب خاصى كه در مسئله قيام حضرت مهدى ع دارد اين حديث را انكار كرده است و اين بخاطر پيشداورى غلطى است كه او در زمينه مسئله قيام حضرت مهدى دارد عجيب اين است كه او طبق تصريحات تفسيرش تمايل خاصى به مكتب « وهابيه » دارد ، در حالى كه وهابيان سختگير نيز با صراحت تمام ظهور حضرت مهدى ع را امر مسلم و روايات آن را متواتر مىدانند كه اسناد و مدارك آن در ذيل آيه 33 سوره توبه ( در همين جلد ) خواهد آمد و نيز به نقطه اصلى اشتباه مفسر مزبور و پاسخ آن اشاره خواهيم كرد ، و مطالب مشروحترى در كتاب مصلح بزرگ جهانى نيز آورده‌ايم و اگر پاره اى از روايات مربوط به ظهور حضرت مهدى ع نادرست و يا مشتمل بر خرافاتى باشد سبب نمىشود كه اينهمه روايات صحيح و متواتر را ناديده بگيريم .\r\nدر ذيل آيه بار ديگر در برابر شدت عمل دست دوستى و محبت را به سوى آنها دراز مىكند و مىگويد « اگر از راه و روش خود دست بر دارند خداوند به آنچه عمل مىكنند آگاه است و با لطف و مرحمت خاص خويش با آنان رفتار خواهد كرد » ( * ( فَإِنِ انْتَهَوْا فَإِنَّ اللَّه بِما يَعْمَلُونَ بَصِيرٌ ) * ) .\r\n« اما اگر باز به سرپيچى خود ادامه دهند و در برابر دعوت حق تسليم نشوند بدانيد پيروزى براى شما و شكست در انتظار آنهاست ، زيرا خداوند مولى و\r\n\r\n","description":"","footnote":"\r\n( 1 ) عبارتى را كه در بالا آورديم مطابق نقل تفسير مجمع البيان است .\r\n","page_name":" 167 ","page_number":167},
  {"content":"\r\nسرپرست شماست « ( * ( وَإِنْ تَوَلَّوْا فَاعْلَمُوا أَنَّ اللَّه ) * موليكم ) .\r\n« او بهترين مولى و رهبر و بهترين يار و ياور است » ( * ( نِعْمَ الْمَوْلى وَنِعْمَ النَّصِيرُ ) * ) .\r\n","description":"","footnote":"","page_name":" 168 ","page_number":168},
  {"content":"\r\nآغاز جزء دهم\r\n","description":"","footnote":"","page_name":" 169 ","page_number":169},
  {"content":"\r\n","description":"","footnote":"","page_name":" 170 ","page_number":170},
  {"content":"\r\n\r\n[ سوره الأنفال ‹ 8 › : آيه 41 
  ]\r\nوَ اعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّه خُمُسَه وَلِلرَّسُولِ وَلِذِي الْقُرْبى وَالْيَتامى وَالْمَساكِينِ وَابْنِ السَّبِيلِ إِنْ كُنْتُمْ آمَنْتُمْ بِاللَّه وَما أَنْزَلْنا عَلى عَبْدِنا يَوْمَ الْفُرْقانِ يَوْمَ الْتَقَى الْجَمْعانِ وَاللَّه عَلى كُلِّ شَيْءٍ قَدِيرٌ ‹ 41 ›\r\n\r\nترجمه :\r\n41 - و بدانيد هر گونه غنيمتى به شما رسد خمس آن براى خدا و براى پيامبر و براى ذى القربى و يتيمان و مسكينان و واماندگان در راه است ، اگر شما به خدا و آنچه بر بنده خود در روز جدايى حق از باطل ، روز درگيرى دو گروه ( با ايمان و بى ايمان يعنى روز جنگ بدر ) نازل كرديم ، ايمان آورده‌ايد ، و خداوند بر هر چيزى قادر است .\r\n\r\nتفسير : خمس يك دستور مهم اسلامى\r\nدر آغاز اين سوره ديديم كه پاره اى از مسلمانان بعد از جنگ بدر بر سر تقسيم غنائم جنگى مشاجره كردند و خداوند براى ريشه كن ساختن ماده اختلاف غنائم را دربست در اختيار پيامبر گذاشت تا هر گونه صلاح مىداند آن را مصرف كند و پيامبر آنها را در ميان جنگجويان به طور مساوى تقسيم كرد .\r\nاين آيه در حقيقت بازگشت به همان مسئله غنائم است به تناسب آياتى كه در باره جهاد ، قبل از اين گفته شد ، زيرا در چند آيه قبل اشارات مختلفى به موضوع جهاد گرديد و از آنجا كه جهاد غالبا با مسئله غنائم آميخته است تناسب با ذكر حكم غنائم دارد ( بلكه چنان كه خواهيم گفت قرآن در اينجا حكم\r\n","description":"","footnote":"","page_name":" 171 ","page_number":171},
  {"content":"\r\nرا از مساله غنائم جنگى نيز فراتر برده و به همه در آمدها اشاره كرده است . )\r\nدر آغاز آيه مىفرمايد : « بدانيد هر گونه غنيمتى نصيب شما مىشود يك پنجم آن ، از آن خدا و پيامبر و ذى القربى ( امامان اهل بيت ) و يتيمان و مسكينان و واماندگان در راه ( از خاندان پيامبر ) مىباشد » ( * ( وَاعْلَمُوا أَنَّما غَنِمْتُمْ مِنْ شَيْءٍ فَأَنَّ لِلَّه خُمُسَه وَلِلرَّسُولِ وَلِذِي الْقُرْبى وَالْيَتامى وَالْمَساكِينِ وَابْنِ السَّبِيلِ ) * ) .\r\nو براى تاكيد اضافه مىكند : « كه اگر شما به خدا و آنچه بر بنده خود در ( روز جنگ بدر ) روز جدايى حق از باطل ، روزى كه دو گروه مؤمن و كافر در مقابل هم قرار گرفتند ، نازل كرديم ايمان آورده‌ايد بايد به اين دستور عمل كنيد و در برابر آن تسليم باشيد » ( * ( إِنْ كُنْتُمْ آمَنْتُمْ بِاللَّه وَما أَنْزَلْنا عَلى عَبْدِنا يَوْمَ الْفُرْقانِ يَوْمَ الْتَقَى الْجَمْعانِ ) * ) .\r\nدر اينجا توجه به اين نكته لازم است : با اينكه روى سخن در اين آيه به مؤمنان است ، زيرا پيرامون غنائم جهاد اسلامى بحث مىكند و معلوم است مجاهد اسلامى مؤمن است ، ولى با اين حال مىگويد : « اگر ايمان به خدا و پيامبر آورده‌ايد » اشاره به اينكه نه تنها ادعاى ايمان نشانه ايمان نيست بلكه شركت در ميدان جهاد نيز ممكن است نشانه ايمان كامل نباشد و اين عمل به خاطر اهداف ديگرى انجام گيرد ، مؤمن كامل كسى است كه در برابر همه دستورات مخصوصا دستورات مالى تسليم باشد و تبعيضى در ميان برنامه‌هاى الهى قائل نگردد .\r\nو در پايان آيه اشاره به قدرت نامحدود الهى كرده مىگويد « و خدا بر همه چيز قادر است » ( * ( وَاللَّه عَلى كُلِّ شَيْءٍ قَدِيرٌ ) * ) .\r\nيعنى با اينكه در ميدان بدر از هر نظر شما در اقليت قرار داشتيد و دشمن ظاهرا از هر نظر برترى چشمگيرى داشت خداوند قادر توانا آنها را شكست داد و شما را يارى كرد تا پيروز شديد .\r\n","description":"","footnote":"","page_name":" 172 ","page_number":172},
  {"content":"\r\n\r\nدر اينجا به چند نكته بايد توجه داشت .\r\n\r\n1 - روز جدايى حق از باطل\r\nنام روز جنگ « بدر » در اين آيه روز جدايى حق از باطل ( * ( يَوْمَ الْفُرْقانِ ) * ) و روز درگيرى گروه طرفداران كفر با گروه طرفداران ايمان ذكر شده ، اشاره به اينكه « اولا » روز تاريخى بدر روزى بود كه نشانه‌هاى حقانيت پيامبر ص ظاهر گشت ، زيرا قبلا وعده پيروزى به مسلمانان داده بود در حالى كه ظاهرا هيچ نشانه اى از آن وجود نداشت ، و چنان عوامل مختلف غير منتظره براى پيروزى دست به دست هم داد كه آن را نمىشد بر تصادف حمل كرد ، بنا بر اين صدق آياتى كه بر اين پيامبر ص در چنين روزى نازل شده دليل آن در خودش نهفته است .\r\n« ثانيا » در گيرى بدر ( * ( يَوْمَ الْتَقَى الْجَمْعانِ ) * ) در واقع يك نعمت بزرگ الهى براى مسلمانان بود كه گروهى در آغاز از آن پرهيز داشتند اما همين در گيرى و پيروزى سالها آنها را جلو برد ، و اسم و آوازه آنها در پرتو آن در سراسر جزيره عرب پيچيد ، و همه را به انديشه در آئين جديد و قدرت حيرتانگيزى كه در پرتو آن در جزيره عرب تولد يافته بود وادار نمود ، و ضمنا در آن روز كه روز « وا نفسا » براى امت كوچك اسلام بود مؤمنان راستين اسلام از مدعيان كاذب شناخته شدند ، پس اين روز از هر نظر روز جدايى حق از باطل بود .\r\n\r\n[ 2 - ميان آيه انفال و اين آيه تضادى وجود ندارد 
  ]\r\n2 - در آغاز سوره گفتيم ميان آيه انفال و اين آيه تضادى وجود ندارد و لزومى ندارد كه يكى را ناسخ ديگرى بدانيم ، زيرا به مقتضاى آيه « انفال » غنائم جنگى نيز متعلق به پيامبر است . ولى پيامبر چهار پنجم آن را به جنگجويان مىبخشد و يك پنجم آن را براى مصارفى كه در آيه تعيين شده نگاه مىدارد ( براى توضيح بيشتر به بحث ما در ذيل آيه نخست همين سوره مراجعه كنيد .\r\n","description":"","footnote":"","page_name":" 173 ","page_number":173},
  {"content":"\r\n\r\n3 - منظور از ذى القربى چيست ؟\r\nمنظور از ذى القربى در اين آيه همه خويشاوندان نيست و نه همه خويشاوندان پيامبر ص بلكه امامان اهل بيت هستند دليل بر اين موضوع روايات متواترى است كه از طرق اهل بيت پيامبر ص نقل شده است . ( 1 ) و در كتب اهل سنت نيز اشاراتى به آن وجود دارد .\r\nبنا بر اين آنها كه يك سهم از خمس را متعلق به همه خويشاوندان پيامبر مىدانند در برابر اين سؤال قرار مىگيرند كه اين چه امتيازى است كه اسلام براى اقوام و بستگان پيامبر ص قائل شده است ، در حالى كه مىدانيم اسلام ما فوق نژاد و قوم و قبيله است .\r\nولى اگر آن را مخصوص امامان اهل بيت بدانيم با توجه به اينكه آنها جانشينان پيامبر و رهبران حكومت اسلامى بوده و هستند علت دادن اين يك سهم از خمس به آنها روشن مىگردد ، به تعبير ديگر « سهم خدا » و « سهم پيامبر » و « سهم ذى القربى » هر سه سهم متعلق به « رهبر حكومت اسلامى » است ، او زندگى ساده خود را از آن اداره مىكند و بقيه را در مخارج گوناگونى كه لازمه مقام رهبرى امت است مصرف خواهد نمود ، يعنى در حقيقت در نيازهاى جامعه و مردم .\r\nبعضى از مفسران اهل سنت مانند نويسنده « المنار » چون « ذى القربى » را همه خويشاوندان دانسته است ، براى پاسخ اشكال فوق به دست و پا افتاده و براى حكومت اسلامى پيامبر تشريفاتى قائل شده و او را موظف دانسته كه قوم و قبيله خويش را بوسيله اموال گرد خود نگاه دارد ! ، روشن است كه چنين منطقى به هيچ وجه با منطق حكومت جهانى و انسانى و حذف امتيازات قبيلگى سازگار نيست ( در اين زمينه توضيح ديگرى داريم كه در بحثهاى آينده خواهد آمد )\r\n\r\n[ 4 - منظور از « يتيمان ، مسكينان و واماندگان . . . » 
  ]\r\n4 - منظور از « يتيمان » و « مسكينان » و « واماندگان در راه » تنها ايتام و مساكين\r\n\r\n","description":"","footnote":"\r\n( 1 ) به كتاب وسائل الشيعه جلد ششم بحث خمس مراجعه شود .\r\n","page_name":" 174 ","page_number":174},
  {"content":"\r\nو ابناء سبيل بنى هاشم و سادات مىباشند ، اگر چه ظاهر آيه مطلق است و قيدى در آن ديده نمىشود ، دليل ما بر اين تقييد روايات زيادى است كه در تفسير آيه از طرق اهل بيت وارد شده و مىدانيم بسيارى از احكام در متن قرآن به طور مطلق آمده ولى « شرائط و قيود » آن بوسيله « سنت » بيان شده است و اين منحصر به آيه مورد بحث نيست تا جاى تعجب باشد .\r\nبه علاوه با توجه به آنكه زكات بر نيازمندان بنى هاشم به طور مسلم حرام است بايد احتياجات آنها از طريق ديگرى تامين گردد و اين خود قرينه مىشود بر اينكه منظور از آيه فوق خصوص نيازمندان بنى هاشم است لذا ، در احاديث مىخوانيم كه امام صادق ع مىفرموده « خداوند هنگامى كه زكات را بر ما حرام كرد خمس را براى ما قرار داد بنا بر اين زكات بر ما حرام است و خمس حلال » ( 1 )\r\n\r\n5 - آيا غنائم منحصر به غنائم جنگى است ؟\r\nموضوع مهم ديگرى كه در اين آيه بايد مورد بررسى دقيق قرار گيرد و در حقيقت قسمت عمده بحث در آن متمركز مىگردد ، اين است كه لفظ « غنيمت » كه در آيه آمده است تنها شامل غنائم جنگى مىشود يا هر گونه در آمدى را در بر مىگيرد ؟ ! .\r\nدر صورت اول آيه تنها خمس غنائم جنگى را بيان مىكند و براى خمس در ساير موضوعات بايد از سنت و اخبار و روايات صحيح و معتبر استفاده كرد و هيچ مانعى ندارد كه قرآن به قسمتى از حكم خمس و به تناسب مسائل جهاد اشاره كند و قسمتهاى ديگرى در سنت بيان شود .\r\nمثلا در قرآن مجيد نمازهاى پنجگانه روزانه صريحا آمده است ، و همچنين به نمازهاى طواف كه از نمازهاى واجبه است اشاره شده ، ولى از نماز آيات كه مورد\r\n\r\n","description":"","footnote":"\r\n( 1 ) وسائل الشيعه جلد ششم بحث خمس و تفسير مجمع البيان ذيل آيه مورد بحث از طرق اهل سنت نيز در اين زمينه رواياتى نقل شده كه به زودى به آن اشاره خواهد شد .\r\n","page_name":" 175 ","page_number":175},
  {"content":"\r\nاتفاق تمام مسلمانان اعم از شيعه و سنى است ذكرى به ميان نيامده است ، و هيچكس را نمىيابيم كه بگويد چون نماز آيات در قرآن ذكر نشده و تنها در سنت پيامبر آمده نبايد به آن عمل كرد ، و يا اينكه چون در قرآن به بعضى از غسلها اشاره شده و سخن از ديگر غسلها به ميان نيامده است بايد از آن صرف نظر كرد ، اين منطقى است كه هيچ مسلمانى آن را نمىپذيرد .\r\nبنا بر اين هيچ اشكالى ندارد كه قرآن تنها قسمتى از موارد خمس را بيان كرده باشد و بقيه را موكول به سنت نمايد و نظير اين مسئله در فقه اسلام بسيار زياد است .\r\nولى با اين حال بايد ببينيم كه « غنيمت » در لغت و در نظر عرف چه معنى مىدهد ؟ ! آيا راستى منحصر به غنائم جنگى است و يا هر گونه در آمدى را شامل مىشود ؟\r\nآنچه از كتب لغت استفاده مىشود ، اين است كه در ريشه معنى لغوى اين كلمه عنوان جنگ و آنچه از دشمن به دست مىآيد ، نيفتاده است ، بلكه هر در آمدى را شامل مىشود ، به عنوان شاهد به چند قسمت از كتب معروف و مشهور لغت كه مورد استناد دانشمندان و ادباى عرب است اشاره مىكنيم :\r\nدر كتاب « لسان العرب » جلد دوازدهم مىخوانيم « و الغنم الفوز بالشىء من غير مشقة . . . و الغنم ، الغنيمة و المغنم الفيء . . . و فى الحديث الرهن لمن رهنه له غنمه و عليه غرمه ، غنمه زيادته و نمائه و فاضل قيمته . . . و غنم الشيء فاز به . . .\r\n: « غنم يعنى دسترسى يافتن به چيزى بدون مشقت ، و » غنم « و » غنيمت « و » مغنم « به معنى فىء است ( فىء را نيز در لغت به معنى چيزهايى كه بدون زحمت به انسان مىرسد ذكر كرده‌اند . . . )\r\n","description":"","footnote":"","page_name":" 176 ","page_number":176},
  {"content":"\r\nو در حديث وارد شده كه گروگان در اختيار كسى است كه آن را به گرو گرفته ، غنيمت و منافعش براى اوست و غرامت و زيانش نيز متوجه اوست و نيز غنم به معنى زيادى و نمو و اضافه قيمت است ، و فلان چيز را به غنيمت گرفت يعنى به او دسترسى پيدا كرد . »\r\nو در كتاب « تاج العروس » جلد نهم مىخوانيم « و الغنم الفوز بالشيء بلا مشقة » : « غنيمت آن است كه انسان بدون زحمت به چيزى دست يابد » .\r\nدر كتاب « قاموس » نيز غنيمت به همان معنى فوق ذكر شده است .\r\nو در كتاب « مفردات راغب » مىخوانيم غنيمت از ريشه « غنم » به معنى « گوسفند » گرفته شده و سپس مىگويد « ثم استعملوا فى كل مظفور به من جهة العدى و غيره » يعنى : « سپس در هر چيزى كه انسان از دشمن و يا غير دشمن به دست مىآورد به كار رفته است » حتى كسانى كه يكى از معانى غنيمت را غنائم جنگى ذكر كرده‌اند انكار نمىكنند كه معنى اصلى آن معنى وسيعى است كه به هر گونه خيرى كه انسان بدون مشقت به آن دست يابد گفته مىشود .\r\nدر استعمالات معمولى نيز « غنيمت » در برابر « غرامت » ذكر مىشود ، همانطور كه معنى « غرامت » معنى وسيعى است و هر گونه غرامت را شامل مىشود « غنيمت » نيز معنى وسيعى دارد و به هر گونه در آمد قابل ملاحظه اى گفته مىشود اين كلمه « در نهج البلاغه » در موارد زيادى به همين معنى آمده است ، در خطبه 76 مىخوانيم « اغتنم المهل » : « فرصتها و مهلتها را غنيمت بشماريد » .\r\nو در خطبه 120 مىفرمايد « من اخذها لحق و غنم » : « كسى كه به آئين خدا عمل كند به سر منزل مقصود مىرسد و بهره مىبرد » در نامه 53 به مالك اشتر مىفرمايد : « و لا تكونن عليهم سبعا ضاريا تغتنم اكلهم » : در برابر مردم مصر همچون حيوان درنده اى مباش كه خوردن آنها را غنيمت و در آمدى براى خود فرض كنى » .\r\n","description":"","footnote":"","page_name":" 177 ","page_number":177},
  {"content":"\r\nو در نامه 45 به عثمان بن حنيف مىفرمايد : « فو اللَّه ما كنزت من دنياكم تبرا و لا ادخرت من غنائمها وفرا » : « به خدا سوگند از دنياى شما طلايى نياندوختم و از غنائم و در آمدهاى آن اندوخته اى فراهم نكردم » .\r\nو در كلمات قصار ، در جمله 331 مىفرمايد\r\nان اللَّه جعل الطاعة غنيمة الاكياس\r\n: « خداوند اطاعت را غنيمت و بهره هوشمندان قرار داده است » .\r\nو در نامه 41 مىخوانيم « و اغتنم من استقرضك فى حال غناك » : « هر كس در حال بىنيازيت از تو قرضى بخواهد غنيمت بشمار . »\r\nو نظير اين تعبيرات بسيار فراوان است كه همگى نشان مىدهد « غنيمت » منحصر به غنائم جنگى نيست .\r\nو اما مفسران :\r\nبسيارى از مفسران كه در زمينه اين آيه به بحث پرداخته‌اند صريحا اعتراف كرده‌اند كه غنيمت در اصل معنى وسيعى دارد و شامل غنائم جنگى و غير آن و به طور كلى هر چيزى را كه انسان به دون مشقت فراوانى به آن دست يابد مىشود حتى آنها كه آيه را به خاطر فتواى فقهاى اهل تسنن مخصوص غنائم جنگى دانسته‌اند باز معترفند كه در معنى اصلى آن اين قيد وجود ندارد بلكه به خاطر قيام دليل ديگرى اين قيد را به آن زده‌اند .\r\n« قرطبى » مفسر معروف اهل تسنن در تفسير خود ، ذيل آيه چنين مىنويسد « غنيمت در لغت خيرى است كه فرد يا جماعتى با كوشش به دست مىآورند » . . .\r\nو بدانكه اتفاق ( علماى تسنن ) بر اين است كه مراد از غنيمت در آيه ( و * ( اعْلَمُوا أَنَّما غَنِمْتُمْ ) * ) اموالى است كه با قهر و غلبه در جنگ به مردم مىرسد ، ولى بايد توجه داشت كه اين قيد همانطور كه گفتيم در معنى لغوى آن وجود ندارد ، ولى در عرف شرع ، اين قيد وارد شده است » ( 1 ) .\r\n\r\n","description":"","footnote":"\r\n( 1 ) جلد 4 صفحه : 2840 .\r\n","page_name":" 178 ","page_number":178},
  {"content":"\r\n« فخر رازى » در تفسير خود تصريح مىكند كه : « الغنم الفوز بالشيء » « غنيمت اين است كه انسان به چيزى دست يابد » و پس از ذكر اين معنى وسيع از نظر لغت مىگويد : « معنى شرعى غنيمت ( به عقيده فقهاى اهل تسنن ) همان غنائم جنگى است » ( 1 ) .\r\nو نيز در تفسير « المنار » « غنيمت » را به معنى وسيع ذكر كرده و اختصاص به غنائم جنگى نداده اگر چه معتقد است بايد معنى وسيع آيه فوق را به خاطر قيد شرعى مقيد به غنائم جنگى كرد ( 2 ) .\r\nدر تفسير « روح المعانى » نوشته « آلوسى » مفسر معروف سنى نيز چنين آمده است كه : « غنم در اصل به معنى هر گونه سود و منفعت است » ( 3 ) .\r\nدر تفسير « مجمع البيان » نخست غنيمت را به معنى غنائم جنگ تفسير كرده ، ولى به هنگام تشريح معنى آيه چنين مىگويد : « قال اصحابنا ان الخمس واجب فى كل فائدة تحصل للانسان من المكاسب و ارباح التجارات ، و فى الكنوز و المعادن و الغوص و غير ذلك مما هو مذكور فى الكتب و يمكن ان يستدل على ذلك بهذه الاية فان فى عرف اللغة يطلق على جميع ذلك اسم الغنم و الغنيمة ( 4 ) » علماى شيعه معتقدند كه خمس در هر گونه فايده اى كه براى انسان فراهم مىگردد واجب است اعم از اينكه از طريق كسب و تجارت باشد ، يا از طريق گنج و معدن ، و يا آنكه با غوص از دريا خارج كنند ، و ساير امورى كه در كتب فقهى آمده است ، و مىتوان از آيه بر اين مدعى استدلال كرد ، زيرا در « عرف لغت » به تمام اينها « غنيمت » گفته مىشود .\r\n\r\n","description":"","footnote":"\r\n( 1 ) فخر رازى جلد 15 صفحه 164\r\n( 2 ) تفسير المنار جلد : 10 صفحه 3 - 7 .\r\n( 3 ) تفسير روح المعانى جلد : 10 صفحه : 2 .\r\n( 4 ) تفسير مجمع البيان جلد 4 صفحه : 544 - 543 .\r\n","page_name":" 179 ","page_number":179},
  {"content":"\r\nشگفتآور اين كه بعضى از مغرضان كه گويا براى سمپاشى در افكار عمومى ماموريت خاصى دارند در كتابى كه در زمينه خمس نوشته‌اند دست به تحريف رسوايى در عبارت تفسير مجمع البيان زده ، قسمت اول گفتار او را كه متضمن تفسير غنيمت به « غنائم جنگى » است ذكر كرده ولى توضيحى را كه در باره عموميت معنى لغوى و معنى آيه در آخر بيان كرده است ، به كلى ناديده گرفته و يك مطلب دروغين به اين مفسر بزرگ اسلامى نسبت داده‌اند ، مثل اينكه فكر مىكرده‌اند تفسير مجمع البيان تنها در دست خود آنها است و ديگرى آن را مطالعه نخواهد كرد ، و عجيب اين است كه اين خيانت را تنها در اين مورد مرتكب نشده ، بلكه در موارد ديگر نيز آنچه به سود بوده گرفته ، و آنچه به زيان بوده است ناديده گرفته‌اند .\r\nدر تفسير الميزان نيز با استناد به سخنان علماى لغت تصريح شده كه غنيمت هر گونه فايده اى است كه از طريق تجارت يا كسب و كار و يا جنگ به دست انسان مىافتد و مورد نزول آيه گرچه غنائم جنگى است ولى مىدانيم كه هيچ گاه مورد عموميت مفهوم آيه را تخصيص نمىزند ( 1 ) .\r\nاز مجموع آنچه گفته شد چنين نتيجه گرفته مىشود كه :\r\nآيه غنيمت معنى وسيعى دارد و هر گونه در آمد و سود و منفعتى را شامل مىشود زيرا معنى لغوى اين لفظ عموميت دارد و دليل روشنى بر تخصيص آن در دست نيست .\r\nتنها چيزى كه جمعى از مفسران اهل تسنن روى آن تكيه كرده‌اند اين است كه آيات قبل و بعد در زمينه جهاد وارد شده است و همين موضوع قرينه مىشود كه آيه غنيمت نيز اشاره به غنائم جنگى باشد .\r\nدر حالى كه مىدانيم شان نزولها و سياق عموميت آيه را تخصيص نمىزنند\r\n\r\n","description":"","footnote":"\r\n( 1 ) الميزان جلد 9 صفحه : 89 .\r\n","page_name":" 180 ","page_number":180},
  {"content":"\r\nو به عبارت روشنتر هيچ مانعى ندارد كه مفهوم آيه يك معنى كلى و عمومى باشد و در عين حال مورد نزول آيه غنائم جنگى كه يكى از موارد اين حكم كلى است بوده باشد و اين گونه احكام در قرآن و سنت فراوان است كه حكم كلى است و مصداق جزئى است :\r\nمثلا در آيه 7 سوره حشر مىخوانيم « ما آتاكُمُ الرَّسُولُ فَخُذُوه وَما نَهاكُمْ عَنْه فَانْتَهُوا » : « هر چه پيامبر براى شما مىآورد بگيريد و هر چه از آن نهى مىكند خوددارى كنيد » .\r\nاين آيه يك حكم كلى در باره لزوم پيروى از فرمانهاى پيامبر ص بيان مىكند در حالى كه مورد نزول آن اموالى است كه از دشمنان بدون جنگ به دست مسلمانان مىافتد ( و اصطلاحا به آن « فىء » گفته مىشود ) .\r\nو نيز در آيه 233 سوره بقره يك قانون كلى به صورت « لا تُكَلَّفُ نَفْسٌ إِلَّا وُسْعَها » : « هيچ كس بيش از آنچه قدرت دارد تكليف نمىشود » بيان شده در حالى كه مورد آيه در باره اجرت زنان شيرده است و به پدر نوزاد دستور داده شده است به اندازه توانايى خود به آنها اجرت بدهد ، ولى آيا ورود آيه در چنين مورد خاصى مىتواند جلو عموميت اين قانون ( عدم تكليف به ما لا يطاق ) را بگيرد ؟ ! خلاصه اينكه : آيه در ضمن آيات جهاد وارد شده ولى مىگويد : هر در آمدى از هر موردى عايد شما شود كه يكى از آنها غنائم جنگى است خمس آن را بپردازيد مخصوصا « ما » موصوله و « شيء » كه دو كلمه عام و بدون هيچ گونه قيد و شرطند اين موضوع را تاييد مىكنند .\r\n\r\n6 - آيا اختصاص نيمى از خمس به بنى هاشم تبعيض نيست ؟\r\nبعضى چنين تصور مىكنند ، كه اين ماليات اسلامى كه بيست درصد بسيارى از اموال را شامل مىشود و نيمى از آن اختصاص به سادات و فرزندان پيامبر ص\r\n","description":"","footnote":"","page_name":" 181 ","page_number":181},
  {"content":"\r\nدارد ، يك نوع امتياز نژادى محسوب مىشود و ملاحظات جهات خويشاوندى و تبعيض در آن به چشم مىخورد ، و اين موضوع با روح عدالت اجتماعى اسلام و جهانى بودن و همگانى بودن آن ، سازگار نيست .\r\nپاسخ كسانى كه چنين فكر مىكنند شرائط و خصوصيات اين حكم اسلامى را كاملا بررسى نكرده‌اند زيرا جواب اين اشكال به طور كامل در اين شرائط نهفته شده است .\r\nتوضيح اينكه « اولا » نيمى از خمس كه مربوط به سادات و بنى هاشم است منحصرا بايد به نيازمندان آنان داده شود ، آن هم به اندازه احتياجات يك سال ، و نه بيشتر ، بنا بر اين تنها كسانى از آن مىتوانند استفاده كنند كه يا از كار افتاده‌اند ، و بيمارند ، و يا كودك يتيم و يا كسان ديگرى كه به علتى در بنبست از نظر هزينه زندگى قرار دارند .\r\nبنا بر اين كسانى كه قادر به كار كردن هستند ، ( بالفعل و يا بالقوة ) مىتوانند در آمدى كه زندگى آنها را بگرداند داشته باشند هرگز نمىتوانند از اين قسمت خمس استفاده كنند و جمله اى كه در ميان بعضى از عوام معروف است كه مىگويند سادات مىتوانند خمس بگيرند ، هر چند ناودان خانه آنها طلا باشد ، گفتار عوامانه اى بيش نيست ، و هيچ گونه پايه اى ندارد .\r\nثانيا : مستمندان و نيازمندان سادات و بنى هاشم حق ندارند چيزى از زكات مصرف كنند ، و بجاى آن مىتوانند تنها از همين قسمت خمس استفاده نمايند ( 1 ) .\r\n\r\n","description":"","footnote":"\r\n( 1 ) محروم بودن بنى هاشم از زكات امرى مسلم است كه در بسيارى از كتب حديث و كتب فقهى آمده است آيا مىتوان باور كرد كه اسلام براى از كار افتاده‌ها و ايتام و محرومان غير بنى هاشم فكرى كرده باشد اما نيازمندان بنى هاشم را بدون هيچگونه تامين رها ساخته باشد ؟\r\n","page_name":" 182 ","page_number":182},
  {"content":"\r\nثالثا : اگر سهم سادات كه نيمى از خمس است ، از نيازمندى سادات موجود بيشتر باشد بايد آن را به بيت المال ريخت و در مصارف ديگر مصرف نمود .\r\nهمانطور كه اگر سهم سادات كفايت آنها را ندهد بايد از بيت المال و يا سهم « زكات » به آنها داد .\r\nبا توجه به جهات سه گانه فوق روشن مىشود كه در حقيقت هيچگونه تفاوت از نظر مادى ميان سادات و غير سادات گذارده نشده است .\r\nنيازمندان غير سادات مىتوانند مخارج سال خود را از محل زكات بگيرند ولى از خمس محرومند ، و نيازمندان سادات تنها مىتوانند از محل خمس استفاده كنند ، اما حق استفاده از زكات را ندارند .\r\nدر حقيقت دو صندوق در اينجا وجود دارد ، « صندوق خمس » و « صندوق زكات » و هر كدام از اين دو دسته تنها حق دارند از يكى از اين دو صندوق استفاده كنند آن هم به اندازه مساوى يعنى به اندازه نيازمندى يك سال . ( دقت كنيد ) ولى كسانى كه دقت در اين شرائط و خصوصيات نكرده‌اند چنين مىپندارند كه براى سادات سهم بيشترى از بيت المال قرار داده شده است و يا از امتياز ويژه اى برخوردارند .\r\nتنها سؤالى كه پيش مىآيد اين است كه اگر هيچگونه تفاوتى از نظر نتيجه ميان اين دو نبوده باشد اين برنامه چه ثمره اى دارد ؟\r\nپاسخ اين سؤال را نيز با توجه به يك مطلب مىتوان دريافت ، و آن اينكه ميان خمس و زكات تفاوت مهمى وجود دارد و آن اين است كه زكات از مالياتهايى است كه در حقيقت جزو اموال عمومى جامعه اسلامى محسوب مىشود لذا مصارف آن عموما در همين قسمت مىباشد ، ولى خمس از مالياتهايى است كه مربوط به حكومت اسلامى است ، يعنى مخارج دستگاه حكومت اسلامى و گردانندگان اين دستگاه از آن تامين مىشود .\r\n","description":"","footnote":"","page_name":" 183 ","page_number":183},
  {"content":"\r\nبنا بر اين محروم بودن سادات از دستيابى به اموال عمومى ( زكات ) در حقيقت براى دور نگهداشتن خويشاوندان پيامبر ص از اين قسمت است تا بهانه اى به دست مخالفان نيفتد كه پيامبر خويشان خود را بر اموال عمومى مسلط ساخته است .\r\nولى از سوى ديگر نيازمندان سادات نيز بايد از طريقى تامين شوند ، اين موضوع در قوانين اسلام چنين پيشبينى شده كه آنها از بودجه حكومت اسلامى بهره مند گردند ، نه از بودجه عمومى ، در حقيقت خمس نه تنها يك امتياز براى سادات نيست بلكه يك نوع كنار زدن آنها ، به خاطر مصلحت عموم و به خاطر اينكه هيچ گونه سوء ظنى توليد نشود مىباشد ( 1 ) .\r\nجالب اينكه به اين موضوع در احاديث شيعه و سنى اشاره شده است : در حديثى از امام صادق ع مىخوانيم : « جمعى از بنى هاشم به خدمت پيامبر ص رسيدند و تقاضا كردند كه آنها را مامور جمعآورى زكات چهار پايان كنند و و گفتند اين سهمى را كه خداوند براى جمعآورى كنندگان زكات تعيين كرده است ، ما به آن سزاوارتريم پيامبر ص فرمود : اى » بنى عبد المطلب « زكات نه براى من حلال است ، و نه براى شما ولى من به جاى اين محروميت به شما وعده شفاعت مىدهم . . . . شما به آنچه خداوند و پيامبر برايتان تعيين كرده راضى باشيد ( و كار به امر زكات نداشته باشيد ) آنها گفتند راضى شديم » ( 2 ) .\r\n\r\n","description":"","footnote":"\r\n( 1 ) و اگر ملاحظه مىكنيم در بعضى از روايات اين عنوان آمده است كرامة لهم عن اوساخ الناس : « هدف اين است كه سادات از زكات كه يك نوع چرك اموال مردم محسوب مىشود بر كنار مانند » به خاطر آن است كه از يك سو بنى هاشم را به اين ممنوعيت و محروميت قانع سازد و از سوى ديگر به مردم حالى كند كه تا مىتوانند سر بار بيت المال نشوند و زكات را براى آنها كه استحقاق شديد دارند واگذارند .\r\n( 2 ) وسائل جلد 6 ص 186\r\n","page_name":" 184 ","page_number":184},
  {"content":"\r\nاز اين حديث به خوبى استفاده مىشود كه بنى هاشم اين را يك نوع محروميت براى خود مىديدند ، و پيامبر در مقابل آن به آنها وعده شفاعت داد ! .\r\nدر « صحيح مسلم » كه از معروفترين كتب اهل تسنن است حديثى مىخوانيم كه خلاصه اش اين است : « عباس و ربيعة ابن حارث خدمت پيامبر رسيدند ، و تقاضا كردند كه فرزندان آنها يعنى » عبد المطلب ابن ربيعة « و » فضل بن عباس « كه دو جوان بودند مامور جمعآورى زكات شوند ، و همانند ديگران سهمى بگيرند تا بتوانند هزينه ازدواج خود را از اين راه فراهم كنند پيامبر ص از اين موضوع امتناع ورزيد و دستور داد از راه ديگر ، وسائل ازدواج آنها فراهم گردد ، و از محل خمس مهريه همسران آنها پرداخته شود ( 1 ) .\r\nاز اين حديث كه شرح آن طولانى است نيز استفاده مىشود كه پيامبر ص اصرار داشت خويشاوندان خود را از دست يافتن به زكات ( اموال عمومى مردم ) دور نگهدارد .\r\nاز مجموع آنچه گفتيم روشن شد كه خمس نه تنها امتيازى براى سادات محسوب نمىشود بلكه يك نوع محروميت براى حفظ مصالح عمومى بوده است .\r\n\r\n7 - منظور از سهم خدا چيست ؟\r\nذكر سهمى براى خدا به عنوان « للَّه » به خاطر اهميت بيشتر روى اصل مسئله خمس و تاكيد و تثبيت ولايت و حاكميت پيامبر و رهبر حكومت اسلامى است ، يعنى همانگونه كه خداوند سهمى براى خويش قرار داده و خود را سزاوارتر به تصرف در آن دانسته است پيامبر و امام را نيز به همان گونه حق ولايت و سرپرستى و تصرف داده ، و گر نه سهم خدا در اختيار پيامبر قرار خواهد داشت و در مصارفى كه پيامبر يا امام صلاح مىداند صرف مىگردد ، و خداوند نياز به سهمى ندارد .\r\n\r\n","description":"","footnote":"\r\n( 1 ) صحيح مسلم جلد 2 ص 752\r\n","page_name":" 185 ","page_number":185},
  {"content":"\r\n\r\n[ سوره الأنفال ‹ 8 › : آيات 42 تا 44 
  ]\r\nإِذْ أَنْتُمْ بِالْعُدْوَةِ الدُّنْيا وَهُمْ بِالْعُدْوَةِ الْقُصْوى وَالرَّكْبُ أَسْفَلَ مِنْكُمْ وَلَوْ تَواعَدْتُمْ لاخْتَلَفْتُمْ فِي الْمِيعادِ وَلكِنْ لِيَقْضِيَ اللَّه أَمْراً كانَ مَفْعُولًا لِيَهْلِكَ مَنْ هَلَكَ عَنْ بَيِّنَةٍ وَيَحْيى مَنْ حَيَّ عَنْ بَيِّنَةٍ وَإِنَّ اللَّه لَسَمِيعٌ عَلِيمٌ ‹ 42 › إِذْ يُرِيكَهُمُ اللَّه فِي مَنامِكَ قَلِيلًا وَلَوْ أَراكَهُمْ كَثِيراً لَفَشِلْتُمْ وَلَتَنازَعْتُمْ فِي الأَمْرِ وَلكِنَّ اللَّه سَلَّمَ إِنَّه عَلِيمٌ بِذاتِ الصُّدُورِ ‹ 43 › وَإِذْ يُرِيكُمُوهُمْ إِذِ الْتَقَيْتُمْ فِي أَعْيُنِكُمْ قَلِيلًا وَيُقَلِّلُكُمْ فِي أَعْيُنِهِمْ لِيَقْضِيَ اللَّه أَمْراً كانَ مَفْعُولًا وَإِلَى اللَّه تُرْجَعُ الأُمُورُ ‹ 44 ›\r\n\r\nترجمه :\r\n42 - در آن هنگام شما در طرف پائين بوديد و آنها در طرف بالا ( و از اين نظر دشمن بر شما برترى داشت و كاروان ( قريش ) پائينتر از شما بود ( و دسترسى به آنها ممكن نبود ، و ظاهرا وضع چنان سخت بود كه ) اگر با يكديگر وعده مىگذاشتند ( كه در ميدان نبرد حاضر شويد ) در انجام وعده خود اختلاف مىكرديد ، ولى ( همه اين مقدمات ) براى آن بود كه خداوند كارى را كه مىبايست انجام شود تحقق بخشد تا آنها كه هلاك ( و گمراه ) مىشوند از روى اتمام حجت باشد ، و آنها كه زنده مىشوند ( و هدايت مىيابند ) از روى دليل روشن باشد و خداوند شنوا و دانا است .\r\n43 - در آن موقع خداوند تعداد آنها را در خواب به تو كم نشان داد ، و اگر فراوان نشان\r\n","description":"","footnote":"","page_name":" 186 ","page_number":186},
  {"content":"\r\nمىداد مسلما سست مىشديد و ( در باره شروع به جنگ بانها ) كارتان به اختلاف مىكشيد ، ولى خداوند ( شما را از همه اينها ) سالم نگهداشت ، خداوند به آنچه درون سينه هاست دانا است .\r\n44 - و در آن هنگام كه با هم ( در ميدان نبرد ) روبرو شديد آنها را به چشم شما كم نشان مىداد ، و شما را ( نيز ) به چشم آنها كم مىنمود تا خداوند كارى را كه مىبايست انجام گيرد ، صورت بخشد ، ( شما نترسيد و اقدام به جنگ كنيد آنها هم وحشت نكنند و حاضر به جنگ شوند و سرانجام شكست بخورند ) و همه كارها به خداوند باز مىگردد .\r\n\r\nتفسير : كارى كه مىبايست انجام گيرد\r\nقرآن بار ديگر در آيات به تناسب سخنى كه از « يوم الفرقان » ( روز جنگ بدر ) در آيه قبل آمده بود و پيروزيهايى كه در اين صحنه خطرناك نصيب مسلمانان شد جزئيات ديگرى از اين جنگ را به خاطر مسلمانان مىآورد تا به اهميت اين نعمت پيروزى واقفتر شوند .\r\nنخست مىگويد : « آن روز شما در طرف پائين و نزديك مدينه قرار داشتيد و آنها در طرف بالا و دور تر » ( * ( إِذْ أَنْتُمْ بِالْعُدْوَةِ الدُّنْيا وَهُمْ بِالْعُدْوَةِ الْقُصْوى ) * ) .\r\n« عدوة » از ماده « عدو » ( بر وزن سرو ) در اصل به معنى تجاوز كردن است ولى به حاشيه و اطراف هر چيز نيز عدو گفته مىشود ، زيرا از حد وسط به يك جانب تجاوز كرده است ، و در آيه مورد بحث به همين معنى طرف و جانب آمده است .\r\n« دنيا » از ماده « دنو » ( بر وزن علو ) به معنى پائينتر و نزديكتر مىآيد و نقطه مقابل آن « اقصى » « و قصوى » به معنى دور تر است .\r\nدر اين ميدان مسلمانان در سمت شمالى كه نزديكتر به مدينه است قرار\r\n","description":"","footnote":"","page_name":" 187 ","page_number":187},
  {"content":"\r\nداشتند ، و دشمنان در سمت جنوبى كه دور تر است ، اين احتمال نيز وجود دارد كه محلى را كه مسلمانان به حكم ناچارى براى مبارزه با دشمن انتخاب كرده بودند پائينتر و محل دشمن مرتفعتر بوده و اين يك امتياز براى دشمن محسوب مىشد .\r\nسپس مىگويد : « كاروانى را كه شما در تعقيب آن بوديد ( كاروان تجارتى قريش و ابو سفيان ) در نقطه پائينترى قرار داشت » ( * ( وَالرَّكْبُ أَسْفَلَ مِنْكُمْ ) * . )\r\nزيرا همانگونه كه سابقا گفتيم هنگامى كه ابو سفيان از حركت مسلمانان آگاه شد مسير كاروان را عوض كرد و از بيراهه از حاشيه درياى احمر با سرعت خود را به مكه نزديك ساخت ، و اگر مسلمانان مسير كاروان را گم نمىكردند ممكن بود ، به تعقيب كاروان بپردازند و از در گيرى با لشكر دشمن كه سرانجام باعث آن فتح و پيروزى عظيم شد خوددارى كنند .\r\nاز همه اينها گذشته تعداد نفرات و امكانات جنگى مسلمانان در مقابل دشمن از هر نظر كمتر و ضعيفتر بود و در سطح پائينترى قرار داشتند و دشمن در سطح بالاتر لذا قرآن اضافه مىكند « شرائط چنان بود كه اگر از قبل آگاهى داشتيد و مىخواستيد در اين زمينه با يكديگر وعده و قرار دادى بگذاريد حتما گرفتار اختلاف در اين ميعاد مىشديد » ( * ( وَلَوْ تَواعَدْتُمْ لَاخْتَلَفْتُمْ فِي الْمِيعادِ ) * ) .\r\nزيرا بسيارى از شما تحت تاثير وضع ظاهرى و موقعيت ضعيف خود در مقابل دشمن قرار مىگرفتيد و با چنين جنگى اصولا مخالفت مىكرديد .\r\nولى خداوند شما را در مقابل يك عمل انجام شده قرار داد « تا كارى را كه مىبايست انجام گيرد تحقق بخشد » ( * ( وَلكِنْ لِيَقْضِيَ اللَّه أَمْراً كانَ مَفْعُولًا ) * ) .\r\nتا در پرتو اين پيروزى غير منتظره و معجزه آسا حق از باطل شناخته شود « و آنها كه گمراه مىشوند با اتمام حجت باشد و آنها كه راه حق را مىپذيرند با آگاهى و دليل آشكار » ( * ( لِيَهْلِكَ مَنْ هَلَكَ عَنْ بَيِّنَةٍ وَيَحْيى مَنْ حَيَّ عَنْ بَيِّنَةٍ ) * ) .\r\n","description":"","footnote":"","page_name":" 188 ","page_number":188},
  {"content":"\r\nمنظور از « حيات » و « هلاكت » در اينجا همان « هدايت » و « گمراهى » است ، زيرا روز بدر كه نام ديگرش « يوم الفرقان » است به روشنى تقويت مسلمانان را با يارى خداوند به همه نشان داد و ثابت كرد كه اين گروه با خدا راهى دارند و حق با آنهاست .\r\nو در پايان مىگويد « خداوند شنوا و داناست » ( * ( وَإِنَّ اللَّه لَسَمِيعٌ عَلِيمٌ ) * ) .\r\nفرياد استغاثه شما را شنيد و از نياتتان با خبر بود و به همين دليل شما را يارى كرد تا بر دشمن پيروز شديد .\r\nتمام قرائن نشان مىدهد كه لا اقل عده اى از مسلمانان اگر از چگونگى قدرت و سپاه دشمن با خبر بودند تن به اين در گيرى نمىدادند ، هر چند گروه ديگرى از مؤمنان مخلص در برابر همه حوادث تسليم اراده پيامبر ص بودند ، به همين دليل خداوند جريانهايى پيش آورد كه هر دو گروه خواه ناخواه در برابر دشمن قرار گيرند و تن به اين پيكار سرنوشتساز در دهند .\r\nاز جمله اينكه پيامبر ص قبلا صحنه اى از نبرد را در خواب ديد كه تعداد كمى از دشمنان در مقابل مسلمانان حاضر شده‌اند و اين اشاره و بشارتى به پيروزى بود عين اين خواب را براى مسلمانان نقل كرد و موجب تقويت روحيه و اراده آنها در پيشروى كردن به سوى ميدان بدر گرديد .\r\nالبته پيامبر ص اين خواب را درست ديده بود ، زيرا نيرو و نفرات دشمن اگر چه در ظاهر بسيار زيادتر بود ، ولى در باطن اندك و ضعيف و ناتوان بودند ، و مىدانيم خوابها معمولا جنبه اشاره و تعبير دارند ، و در يك خواب صحيح چهره باطنى مسئله خودنمايى مىكند .\r\nاين خواب را پيامبر ص براى مسلمانان شرح داد ، ولى بالآخره اين سؤال\r\n","description":"","footnote":"","page_name":" 189 ","page_number":189},
  {"content":"\r\nدر اعماق ذهنها شايد باقيمانده بود كه چگونه پيامبر ص در خواب چهره ظاهرى آنها را نديد و براى مسلمانان شرح نداد ؟ .\r\nدومين آيه مورد بحث اشاره به فلسفه اين موضوع و نعمتى كه خداوند از اين طريق به مسلمانان ارزانى داشت مىكند و مىگويد :\r\n« در آن زمان خداوند در خواب عدد دشمنان را به تو كم نشان داد و اگر آنها را زياد نشان مىداد مسلما به سستى مىگرائيديد » ( * ( إِذْ يُرِيكَهُمُ اللَّه فِي مَنامِكَ قَلِيلًا وَلَوْ أَراكَهُمْ كَثِيراً لَفَشِلْتُمْ ) * ) .\r\nو نه تنها سست مىشديد بلكه « كارتان به اختلاف مىكشيد و گروهى موافق رفتن به ميدان و گروهى مخالف مىشديد » ( * ( وَلَتَنازَعْتُمْ فِي الأَمْرِ ) * ) .\r\n« ولى خداوند شما را از اين سستى و اختلاف كلمه و تنازع و آشفتگى با اين خوابى كه چهره باطنى را نشان مىداد نه ظاهرى را ، رهايى بخشيد و سالم نگهداشت » ( * ( وَلكِنَّ اللَّه سَلَّمَ ) * ) .\r\nچرا كه خداوند از روحيه و باطن همه شما آگاه بود « و او از آنچه در درون سينه هاست با خبر است » ( * ( إِنَّه عَلِيمٌ بِذاتِ الصُّدُورِ ) * ) .\r\nدر آيه بعد مرحله ديگرى از مراحل جنگ بدر را يادآور مىشود كه با مرحله قبل تفاوت بسيار دارد ، در اين مرحله مسلمانان در پرتو بيانات گرم پيامبر ص ، و توجه بوعده‌هاى الهى ، و مشاهده حوادثى از قبيل باران به موقع ، براى رفع تشنگى ، و سفت شدن شنهاى روان در ميدان نبرد ، روحيه تازه اى پيدا كردند و به پيروزى نهايى اميدوار و دلگرم گشتند آن چنان كه انبوه لشكر دشمن در نظر آنها كوچك شد و كم جلوه كرد ، لذا مىگويد : « و در آن هنگام خداوند آنها را به هنگام آغاز نبرد در نظر شما كم جلوه داد » ( * ( وَإِذْ يُرِيكُمُوهُمْ إِذِ الْتَقَيْتُمْ فِي أَعْيُنِكُمْ قَلِيلًا ) * ) .\r\n","description":"","footnote":"","page_name":" 190 ","page_number":190},
  {"content":"\r\nولى دشمن چون از روحيه و اين موقعيت مسلمانان آگاه نبود به همين دليل به ظاهر جمعيت نگاه مىكرد و ناچيز در نظرش جلوه مىنمود ، حتى كمتر از آنچه بودند لذا مىگويد « و شما را در نظر آنها كم جلوه مىداد » ( * ( وَيُقَلِّلُكُمْ فِي أَعْيُنِهِمْ ) * ) .\r\nبه اندازه اى كه از ابو جهل نقل شده كه مىگفت « انما اصحاب محمد اكلة جزور » ! « ياران محمد فقط به اندازه يك خوراك شترند » ، كنايه از كمى فوق العاده آنها و يا اشاره به اين بود كه از يك صبح تا به شام كار آنها را يك سره خواهند كرد ، زيرا در اخبار جنگ بدر آمده كه سپاه قريش هر روز حدود ده شتر ذبح مىكردند و خوراك يك روزه لشكر يك هزار نفرى آنها بود .\r\nبه هر حال اين دو موضوع اثر عميقى در پيروزى مسلمانان داشت ، زيرا از يك سو عدد دشمن در نظر آنها كم جلوه مىكرد ، تا از اقدام به جنگ ترس واهمه اى به خود راه ندهند ، و از سوى ديگر نفرات مسلمانان در نظر دشمن كم جلوه مىنمود تا از اقدام به جنگى كه سرانجامش شكست آنها بود منصرف نشوند ، به علاوه نيروى زيادترى در اين راه كسب نكنند و بر آمادگى جنگى خود - بر گمان اينكه ارتش اسلام اهميتى ندارد - نيفزايند .\r\nلذا قرآن به دنبال جمله‌هاى فوق مىگويد « همه اينها به خاطر آن بود كه خداوند موضوعى را كه در هر حال مىبايست تحقق يابد انجام دهد » ( * ( لِيَقْضِيَ اللَّه أَمْراً كانَ مَفْعُولًا ) * ) .\r\nنه تنها اين جنگ طبق آنچه خداوند مىخواست پايان گرفت ، « همه كارها و همه چيز در اين عالم به فرمان و خواست او بر مىگردد » و اراده او در همه چيز نفوذ دارد ( * ( وَإِلَى اللَّه تُرْجَعُ الأُمُورُ ) * ) .\r\nدر آيه 13 سوره آل عمران كه اشاره به مرحله سومى از نبرد روز بدر شده است مىخوانيم كه دشمنان پس از شروع جنگ و مشاهده ضربات كوبنده سپاه اسلام كه مانند صاعقه بر سر آنها فرود مىآمد بوحشت افتادند ، و اين بار احساس\r\n","description":"","footnote":"","page_name":" 191 ","page_number":191},
  {"content":"\r\nكردند كه ارتش اسلام زياد شده است حتى دو برابر آنچه بودند و به اين ترتيب روحيه آنان متزلزل گشت و به شكستشان كمك نمود .\r\nاز آنچه گفتيم روشن مىشود كه تضادى نه ميان آيات فوق وجود دارد ، و نه ميان آنها با آيه سيزدهم سوره آل عمران ، زيرا هر كدام از اين آيات اشاره به يك مرحله از جنگ است .\r\nمرحله اول مرحله قبل از حضور در ميدان نبرد بود كه در خواب عدد آنها به پيامبر كم نشان داده شد ، و مرحله دوم به هنگام ورود در سرزمين بدر بود كه مسلمانان از عدد زياد لشكر دشمن آگاه و بعضى به ترس و وحشت افتادند مرحله سوم هنگام آغاز مبارزه بود كه به لطف پروردگار و با مشاهده مقدمات اميد بخش عدد دشمن در نظرشان كم جلوه كرد ( دقت كنيد ) .\r\n","description":"","footnote":"","page_name":" 192 ","page_number":192},
  {"content":"\r\n\r\n[ سوره الأنفال ‹ 8 › : آيات 45 تا 47 
  ]\r\nيا أَيُّهَا الَّذِينَ آمَنُوا إِذا لَقِيتُمْ فِئَةً فَاثْبُتُوا وَاذْكُرُوا اللَّه كَثِيراً لَعَلَّكُمْ تُفْلِحُونَ ‹ 45 › وَأَطِيعُوا اللَّه وَرَسُولَه وَلا تَنازَعُوا فَتَفْشَلُوا وَتَذْهَبَ رِيحُكُمْ وَاصْبِرُوا إِنَّ اللَّه مَعَ الصَّابِرِينَ ‹ 46 › وَلا تَكُونُوا كَالَّذِينَ خَرَجُوا مِنْ دِيارِهِمْ بَطَراً وَرِئاءَ النَّاسِ وَيَصُدُّونَ عَنْ سَبِيلِ اللَّه وَاللَّه بِما يَعْمَلُونَ مُحِيطٌ ‹ 47 ›\r\n\r\nترجمه :\r\n45 - اى كسانى كه ايمان آورده‌ايد هنگامى كه با گروهى ( در ميدان نبرد ) روبرو مىشويد ثابت قدم باشيد و خدا را فراوان ياد كنيد تا رستگار شويد .\r\n46 - و اطاعت ( فرمان ) خدا و پيامبرش نمائيد و نزاع ( و كشمكش ) مكنيد تا سست نشوند و قدرت ( و شوكت و هيبت ) شما از ميان نرود و استقامت نمائيد كه خداوند با استقامت كنندگان است .\r\n47 - و مانند كسانى نباشيد كه از سرزمين خود از روى هوا پرستى و غرور و خودنمايى كردن در برابر مردم ( به سوى ميدان بدر ) بيرون آمدند و ( مردم را ) از راه خدا باز مىداشتند ( و سرانجام كارشان شكست و نابودى شد ) و خداوند به آنچه عمل مىكنند احاطه ( و آگاهى ) دارد .\r\n\r\nتفسير : شش دستور ديگر در زمينه جهاد !\r\nمفسران نوشته‌اند كه ابو سفيان هنگامى كه با تردستى خاصى كاروان تجارتى قريش را از قلمرو مسلمانان به سلامت بيرون برد كسى را به سراغ ارتش\r\n","description":"","footnote":"","page_name":" 193 ","page_number":193},
  {"content":"\r\nقريش كه عازم ميدان بدر بود فرستاد كه ديگر نيازى به مبارزه شما نيست باز گرديد ، ولى « ابو جهل » كه غرور و تكبر و تعصب خاصى داشت سوگند ياد كرد كه ما هرگز باز نمىگرديم تا اينكه به سرزمين بدر برويم ( و بدر قبل از اين جريان يكى از مراكز اجتماع عرب بود كه در هر سال يك بازار تجارتى در آن تشكيل مىشد ) و سه روز در آنجا خواهيم ماند ، و شترانى ذبح مىكنيم و غذاى مفصلى راه مىاندازيم و شراب مىنوشيم و خوانندگان براى ما مىخوانند و مىنوازند تا صداى ما به گوش عرب برسد و قدرت و قوت ما تثبيت گردد .\r\nاما سرانجام كارشان به شكست كشيد و به جاى جام شراب جامهاى مرگ نوشيدند ، و در عوض « خوانندگان » « نوحه گران » بر عزاى آنها نشستند ! آيات فوق هم اشاره اى به اين موضوع دارد و مسلمانان را از اين گونه كارها نهى مىكند ، و هم به دنبال دستورهاى گذشته در مورد جهاد يك سلسله دستورهاى ديگر به آنها مىدهد .\r\nرويهمرفته در آيات فوق شش دستور مهم به مسلمانان داده شده است :\r\n1 - نخست مىگويد : « اى كسانى كه ايمان آورده‌ايد هنگامى كه گروهى از دشمنان را در برابر خود در ميدان نبرد ببينيد ثابت قدم باشيد » ( * ( يا أَيُّهَا الَّذِينَ آمَنُوا إِذا لَقِيتُمْ فِئَةً فَاثْبُتُوا ) * ) .\r\nيعنى يكى از نشانه‌هاى بارز ايمان ثابت قدم در همه زمينه‌ها مخصوصا در پيكار با دشمنان حق است .\r\n2 - « خدا را فراوان ياد كنيد تا رستگار و پيروز شويد » ( * ( وَاذْكُرُوا اللَّه كَثِيراً لَعَلَّكُمْ تُفْلِحُونَ ) * ) .\r\nشك نيست كه منظور از ياد خدا تنها ذكر لفظى نيست ، بلكه خدا را در درون جان حاضر ديدن و به ياد علم و قدرت بى پايان و رحمت وسيعش بودن است ، اين توجه به خدا روحيه سرباز مجاهد را تقويت مىكند و در پرتو آن\r\n","description":"","footnote":"","page_name":" 194 ","page_number":194},
  {"content":"\r\nاحساس مىنمايد كه در ميدان مبارزه تنها نيست ، تكيه گاه نيرومندى دارد كه هيچ قدرتى در برابر آن مقاومت نمىكند ، و اگر هم كشته شود به بزرگترين سعادت ، يعنى سعادت شهادت رسيده است و در جوار رحمت حق رستگار خواهد بود ، خلاصه ياد خدا به او نيرو و آرامش و قوت و قدرت و پايمردى مىبخشد .\r\nبه علاوه ياد و عشق خدا ، عشق زن و فرزند و مال و مقام را از دل بيرون ميراند و توجه به خدا آنها را كه باعث سستى در امر مبارزه و جهاد مىشود از خاطر مىبرد ، چنان كه « امام سجاد » زين العابدين ع در دعاى معروف صحيفه كه براى « مرزبانان اسلام » و مدافعان سرحدات مسلمين خوانده به پيشگاه خدا چنين عرض مىكند :\r\nو انسهم عند لقائهم العدو ذكر دنياهم الخداعة و امح عن قلوبهم خطرات المال الفتون و اجعل الجنة نصب اعينهم\r\n: « پروردگارا ! ( در پرتو ياد خويش ) ياد دنياى فريبنده را از دل اين پاسداران مبارز بيرون كن ، و توجه به زرق و برق اموال را از قلب آنها دور ساز ، و بهشت را در برابر چشمان فكر آنها قرار ده » ( 1 ) .\r\n3 - يكى ديگر از مهمترين برنامه‌هاى مبارزه توجه به مسئله رهبرى و اطاعت از دستور پيشوا و رهبر است همان دستورى كه اگر انجام نمىگرفت جنگ بدر به شكست كامل مسلمانان منتهى مىشد ، لذا در آيه بعد مىگويد : « و اطاعت خدا و پيامبرش كنيد » ( * ( وَأَطِيعُوا اللَّه وَرَسُولَه ) * ) .\r\n4 - « و از پراكندگى و نزاع بپرهيزيد » ( * ( وَلا تَنازَعُوا ) * ) .\r\n« زيرا كشمكش و نزاع و اختلاف مجاهدان در برابر دشمن نخستين اثرش سستى و ناتوانى و ضعف در مبارزه است » ( * ( فَتَفْشَلُوا ) * ) .\r\n« و نتيجه اين سستى و فتور از ميان رفتن قدرت و قوت و هيبت و عظمت شماست » ( * ( وَتَذْهَبَ رِيحُكُمْ ) * ) .\r\n\r\n","description":"","footnote":"\r\n( 1 ) صحيفه سجاديه .\r\n","page_name":" 195 ","page_number":195},
  {"content":"\r\n« ريح » به معنى باد است و اينكه مىگويد : اگر به نزاع با يكديگر برخيزيد سست مىشويد و به دنبال آن باد شما را از ميان خواهد برد اشاره لطيفى به اين معنى است كه قوت و عظمت و جريان امور بر وفق مراد و مقصودتان از ميان خواهد رفت زيرا هميشه وزش بادهاى موافق سبب حركت كشتىها به سوى منزل مقصود بوده است ، و در آن زمان كه تنها نيروى محرك كشتى وزش باد بود اين مطلب فوق العاده اهميت داشت .\r\nبه علاوه وزش باد به پرچمها نشانه بر پا بودن پرچم كه رمز قدرت و حكومت است مىباشد و تعبير فوق كنايه اى از اين معنى است .\r\n5 - سپس دستور به استقامت در برابر دشمنان و در مقابل حوادث سخت مىدهد و مىگويد : « استقامت كنيد كه خداوند با استقامت كنندگان است » ( * ( وَاصْبِرُوا إِنَّ اللَّه مَعَ الصَّابِرِينَ ) * ) .\r\nتفاوت ميان ثبات قدم ( دستور اول ) و استقامت و صبر ( دستور پنجم ) از اين نظر است كه ثبات قدم بيشتر جنبه جسمانى و ظاهرى دارد ، در حالى كه استقامت و صبر بيشتر جنبه‌هاى روانى و باطنى را شامل مىشود .\r\n6 - در آخرين آيه مسلمانان را از پيروى كارهاى ابلهانه و اعمال غرور آميز و بى محتوا و سر و صداهاى تو خالى و بى معنى باز مىدارد ، و با اشاره به جريان كار ابو سفيان و طرز افكار او و يارانش مىفرمايد : « مانند كسانى كه از سرزمين خود از روى غرور و هوا پرستى و خودنمايى خارج شدند ، نباشيد » ( * ( وَلا تَكُونُوا كَالَّذِينَ خَرَجُوا مِنْ دِيارِهِمْ بَطَراً وَرِئاءَ النَّاسِ ) * ) .\r\n« همانها كه هدفشان جلوگيرى مردم از راه خدا بود » ( * ( وَيَصُدُّونَ عَنْ سَبِيلِ اللَّه ) * ) .\r\nهم هدفشان نامقدس بود و هم وسائل رسيدنشان به اين هدف ، و ديديم كه\r\n","description":"","footnote":"","page_name":" 196 ","page_number":196},
  {"content":"\r\nسر انجام با آن همه نيرو و ساز و برگ جنگى در هم كوبيده شدند و به جاى عيش و طرب گروهى در خاك و خون غلطيدند و گروهى در عزاى آنها اشك ريختند .\r\n« و خداوند به كارهايى كه اين گونه افراد انجام مىدهند محيط است و از اعمالشان با خبر » ( * ( وَاللَّه بِما يَعْمَلُونَ مُحِيطٌ ) * ) .\r\n","description":"","footnote":"","page_name":" 197 ","page_number":197},
  {"content":"\r\n\r\n[ سوره الأنفال ‹ 8 › : آيات 48 تا 51 
  ]\r\nوَ إِذْ زَيَّنَ لَهُمُ الشَّيْطانُ أَعْمالَهُمْ وَقالَ لا غالِبَ لَكُمُ الْيَوْمَ مِنَ النَّاسِ وَإِنِّي جارٌ لَكُمْ فَلَمَّا تَراءَتِ الْفِئَتانِ نَكَصَ عَلى عَقِبَيْه وَقالَ إِنِّي بَرِيءٌ مِنْكُمْ إِنِّي أَرى ما لا تَرَوْنَ إِنِّي أَخافُ اللَّه وَاللَّه شَدِيدُ الْعِقابِ ‹ 48 › إِذْ يَقُولُ الْمُنافِقُونَ وَالَّذِينَ فِي قُلُوبِهِمْ مَرَضٌ غَرَّ هؤُلاءِ دِينُهُمْ وَمَنْ يَتَوَكَّلْ عَلَى اللَّه فَإِنَّ اللَّه عَزِيزٌ حَكِيمٌ ‹ 49 › وَلَوْ تَرى إِذْ يَتَوَفَّى الَّذِينَ كَفَرُوا الْمَلائِكَةُ يَضْرِبُونَ وُجُوهَهُمْ وَأَدْبارَهُمْ وَذُوقُوا عَذابَ الْحَرِيقِ ‹ 50 › ذلِكَ بِما قَدَّمَتْ أَيْدِيكُمْ وَأَنَّ اللَّه لَيْسَ بِظَلَّامٍ لِلْعَبِيدِ ‹ 51 ›\r\n\r\nترجمه :\r\n48 - و ( به ياد آور ) هنگامى را كه شيطان اعمال آنها ( مشركان ) را در نظرشان جلوه داد ، و گفت هيچكس از مردم بر شما پيروز نمىگردد و من همسايه ( و پناه دهنده ) شمايم ، اما هنگامى كه دو گروه ( جنگجويان و حمايت فرشتگان از مومنان ) را ديد به عقب بازگشت و گفت من از شما ( دوستان و پيروانم ) بيزارم ! من چيزى را مىبينم كه شما نمىبينيد ، من از خدا مىترسم و خداوند شديد العقاب است ! .\r\n49 - به هنگامى كه منافقان و آنها كه در دلهايشان بيمارى بود مىگفتند اين گروه ( مسلمانان ) را دينشان مغرور ساخته و هر كس بر خدا توكل كند ( پيروز مىگردد ) خداوند عزيز و حكيم است .\r\n50 - و اگر ببينى كافران را به هنگامى كه فرشتگان ( مرگ ) جان آنها را مىگيرند و بر صورت\r\n","description":"","footnote":"","page_name":" 198 ","page_number":198},
  {"content":"\r\nو پشت آنها مىزنند و ( مىگويند ) بچشيد عذاب سوزنده را ( به حال آنها تاسف خواهى خورد ) .\r\n51 - اين در مقابل كارهايى است كه از پيش فرستاده‌ايد و خداوند نسبت به بندگانش هرگز ستم روا نمىدارد .\r\n\r\nتفسير :\r\n\r\nمشركان و منافقان و وسوسه‌هاى شيطانى\r\nباز در اين آيات صحنه ديگرى از جنگ بدر به تناسب آياتى كه قبلا در اين زمينه گذشت و يا به تناسب آيه اخير كه سخن از اعمال شيطانى مشركان در جنگ بدر مىگفت ترسيم شده است .\r\nهمانگونه كه مردان حق در مسيرى كه در پيش دارند مورد تاييد پروردگار و فرشتگان او هستند باطلگرايان و بد انديشان در زير چتر وسوسه‌هاى شيطانى و اغواى شياطين خواهند بود .\r\nدر بعضى از آيات گذشته چگونگى حمايت فرشتگان از جنگجويان بدر با تفسيرش گذشت ، در اينجا در اولين آيه مورد بحث سخن از حمايت نافرجام شيطان نسبت به مشركان به ميان آمده است .\r\nنخست مىگويد : « و در آن روز شيطان اعمال آنها را در برابرشان آرايش و زينت داد » تا به كرده‌هاى خود خوشبين و دلگرم و اميدوار باشند ( * ( وَإِذْ زَيَّنَ لَهُمُ الشَّيْطانُ أَعْمالَهُمْ ) * ) .\r\nتزيين و آرايش شيطان اين چنين است كه از طريق تحريك شهوات و هوسها و صفات زشت و ناپسند انسان چهره عملش را در نظرش آن چنان جلوه مىدهد كه سخت مجذوب آن مىشود و آن را از هر جهت عملى عاقلانه و منطقى و دوست داشتنى فكر مىكند .\r\n","description":"","footnote":"","page_name":" 199 ","page_number":199},
  {"content":"\r\n« و به آنها چنين فهماند كه با داشتن اينهمه نفرات و ساز و برگ جنگى هيچ كس از مردم امروز بر شما غالب نخواهد شد » و شما ارتشى شكستناپذيريد ( * ( وَقالَ لا غالِبَ لَكُمُ الْيَوْمَ مِنَ النَّاسِ ) * ) .\r\nبه علاوه « من نيز همسايه شما و در كنار شما هستم » و همچون يك همسايه وفادار و دلسوز به موقع لزوم از هيچگونه حمايتى دريغ ندارم ( * ( وَإِنِّي جارٌ لَكُمْ ) * ) .\r\nاين احتمال نيز در تفسير اين جمله داده شده است كه منظور از كلمه « جار » همسايه نيست بلكه كسى است كه امان و پناه مىدهد ، زيرا عادت عرب بر اين بود كه افراد و طوائف نيرومند در موقع لزوم به دوستان خود پناهندگى مىدادند ، و در اين موقع با تمام امكانات خويش از وى دفاع مىنمودند ، « شيطان » به دوستان مشرك خود پناهندگى و امان نامه داد .\r\n« اما به هنگامى كه دو لشكر با هم در آويختند و فرشتگان به حمايت لشكر توحيد برخاستند و نيروى ايمان و پايمردى مسلمانان را مشاهده كرد به عقب باز گشت و صدا زد من از شما - يعنى مشركان - بيزارم » ( * ( فَلَمَّا تَراءَتِ الْفِئَتانِ نَكَصَ عَلى عَقِبَيْه وَقالَ إِنِّي بَرِيءٌ مِنْكُمْ ) * ) .\r\nو براى اين عقب گرد وحشتناك خويش دو دليل آورد : نخست اينكه :\r\n« گفت من چيزى مىبينم كه شما نمىبينيد » ( * ( إِنِّي أَرى ما لا تَرَوْنَ ) * ) .\r\nمن به خوبى آثار پيروزى را در اين چهره‌هاى خشمگين مسلمانان با ايمان مىنگرم ، و آثار حمايت الهى و امدادهاى غيبى و يارى فرشتگان را در آنها مشاهده مىكنم ، اصولا آنجا كه پاى مددهاى خاص پروردگار و نيروهاى غيبى او به ميان آيد من عقبنشينى خواهم كرد .\r\nديگر اينكه « من از مجازات دردناك پروردگار در اين صحنه مىترسم » و آن را به خود نزديك مىبينم ( * ( إِنِّي أَخافُ اللَّه ) * ) .\r\nمجازات خداوند هم چيز ساده اى نيست كه بتوان در برابرش مقاومت كرد\r\n","description":"","footnote":"","page_name":" 200 ","page_number":200},
  {"content":"\r\nبلكه « كيفر او شديد و سخت است » ( * ( وَاللَّه شَدِيدُ الْعِقابِ ) * ) .\r\n\r\nآيا شيطان از طريق وسوسه يا از طريق تشكل ظاهر شد ؟\r\nدر اينكه نفوذ شيطان در دل مشركان و طرح اين گفتگوها با آنها در صحنه جنگ بدر به چه صورت بوده در ميان مفسران پيشين و امروز گفتگو است ، و رويهمرفته دو عقيده وجود دارد .\r\n1 - جمعى معتقدند كه اين كار از طريق وسوسه‌هاى باطنى صورت گرفته است ، او با وسوسه‌هاى خويش و استفاده از صفات منفى و زشت شيطانى مشركان اعمالشان را در نظرشان جلوه داد و به آنها چنين وانمود كرد كه نيروى شكستناپذيرى در اختيار دارند ، و يك نوع پناهگاه و اتكاء باطنى در آنها توليد كرد .\r\nاما پس از مجاهده سرسختانه مسلمانان و حوادث اعجاز آميزى كه سبب پيروزى آنها گرديد آثار اين وسوسه‌ها از دل آنان بر چيده شد ، و احساس كردند كه شكست در برابر آنها قرار گرفته و هيچ تكيه گاهى براى آنها نيست بلكه كيفر و مجازات سختى از طرف خدا در انتظار آنهاست .\r\n2 - جمع ديگرى كه معتقدند كه شيطان به شكل انسانى مجسم شد و در برابر آنها آشكار گرديد ، در روايتى كه در بسيارى از كتب نقل شده مىخوانيم :\r\nقريش به هنگامى كه تصميم راسخ براى حركت به سوى ميدان بدر گرفت از حمله طائفه بنى كنانه بيمناك بودند ، زيرا قبلا نيز با هم خصومت داشتند ، در اين موقع ابليس در چهره « سراقة بن مالك » كه از سرشناسهاى قبيله بنى كنانه بود به سراغ آنها آمد و به آنها اطمينان داد كه با شما موافق و هماهنگم و كسى بر شما غالب نخواهد شد و در ميدان بدر شركت كرد .\r\nاما به هنگامى كه نزول ملائكه را مشاهده كرد عقبنشينى نموده ، فرار كرد ، لشكر نيز به دنبال ضربتهاى سختى كه از مسلمانان خورده بودند و با مشاهده\r\n","description":"","footnote":"","page_name":" 201 ","page_number":201},
  {"content":"\r\nكار ابليس پا به فرار گذاشتند و به هنگامى كه به مكه باز گشتند گفتند سراقة بن مالك سبب فرار قريش شد ، اين سخن به گوش سراقه رسيد و سوگند ياد كرد كه من به هيچوجه از اين موضوع آگاهى ندارم ، و به هنگامى كه نشانه‌هاى مختلف وضع او را در ميدان بدر به او يادآورى كردند همه را انكار كرد و قسم خورد كه چنين چيزى حتما نبوده و او از مكه حركت نكرده ، به اين ترتيب معلوم شد كه آن شخص سراقة بن مالك نبوده است . ( 1 )\r\nدليل طرفداران تفسير اول اين است كه ابليس نمىتواند در شكل انسانى ظاهر گردد در حالى كه طرفداران تفسير دوم مىگويند دليلى بر محال بودن اين موضوع در دست نيست ، به خصوص كه نظير آن را در داستان هجرت پيامبر ص و آمدن پير مردى در شكل مردم « نجد » در « دار الندوة » نيز نقل كرده‌اند ، به علاوه ظاهر تعبيرات و گفتگوهايى كه در آيه فوق گذشت با مجسم شدن ابليس سازگارتر است .\r\nولى در هر حال آيه فوق نشان مىدهد كه مخصوصا در برنامه‌هاى گروهى ، و جمعى ، در صورتى كه در مسير حق يا باطل باشد يك سلسله امدادها و نيروهاى الهى و يا نيروهاى شيطانى فعاليت مىكنند و آنها در هر چهره اى خودنمايى مىكنند و پويندگان راه خدا بايد مراقب اين موضوع باشند .\r\nدر آيه بعد اشاره به روحيه جمعى از طرفداران لشگر شرك و بت پرستى در صحنه بدر مىكند و مىگويد : « در آن هنگام منافقان و آنهايى كه در دل آنها بيمارى بود مىگفتند : اين مسلمانان به آئين خود مغرور شده‌اند و با اين گروه كم و اسلحه ناچيز به گمان پيروزى ، و يا به خيال شهادت در راه خدا و زندگى جاويدان ، در اين صحنه خطرناك كه به مرگ منتهى مىشود گام نهاده‌اند » !\r\n\r\n","description":"","footnote":"\r\n( 1 ) تفسير مجمع البيان و نور الثقلين و ساير تفاسير در ذيل آيه فوق .\r\n","page_name":" 202 ","page_number":202},
  {"content":"\r\n( * ( إِذْ يَقُولُ الْمُنافِقُونَ وَالَّذِينَ فِي قُلُوبِهِمْ مَرَضٌ غَرَّ هؤُلاءِ دِينُهُمْ ) * ) .\r\nولى آنها بر اثر عدم ايمان و عدم آگاهى از الطاف پروردگار و امدادهاى غيبى او از اين حقيقت آگاهى ندارند كه « هر كس بر خدا توكل كند و پس از بسيج تمام نيروهايش خود را به او بسپارد خداوند او را يارى خواهد كرد ، چه اينكه خداوند قادرى است كه هيچ كس در مقابل او ياراى مقاومت ندارد ، و حكيمى است كه ممكن نيست دوستان و مجاهدان راهش را تنها بگذارد » ( * ( وَمَنْ يَتَوَكَّلْ عَلَى اللَّه فَإِنَّ اللَّه عَزِيزٌ حَكِيمٌ ) * ) .\r\nدر اينكه منظور از « منافقان » * ( وَ « الَّذِينَ فِي قُلُوبِهِمْ مَرَضٌ ) * » چه كسانى بوده‌اند مفسران گفتگوى بسيارى كرده‌اند ، ولى بعيد نيست كه هر دو عبارت اشاره به گروه منافقان مدينه باشد ، زيرا قرآن مجيد در باره منافقان كه شرح حال آنها در آغاز سوره بقره آمده است مىگويد « فِي قُلُوبِهِمْ مَرَضٌ فَزادَهُمُ اللَّه مَرَضاً » . « در دلهاى آنان بيمارى است و خدا نيز بر بيمارى آنها مىافزايد » . ( بقره آيه 10 ) .\r\nو اين گروه يا منافقانى هستند كه در مدينه به صفوف مسلمانان پيوسته بودند و اظهار اسلام و ايمان مىكردند اما در باطن با آنها نبودند ، و يا آنها كه در مكه ظاهرا ايمان آورده‌اند ، ولى از هجرت به مدينه سرباز زدند و در ميدان بدر به صفوف مشركان پيوسته ، و به هنگامى كه كمى نفرات مسلمانان را در برابر لشكر كفر ديدند در تعجب فرو رفتند و گفتند اين جمعيت مسلمانان فريب دين و آئين خود را خوردند و به اين ميدان گام گذاردند و در هر حال خداوند از نيت باطنى آنها خبر مىدهد و اشتباه آنان و همفكرانشان را روشن مىسازد ، آيه بعد صحنه مرگ كفار و پايان زندگى شومشان را مجسم مىكند ، نخست روى سخن را به پيامبر كرده مىگويد : « اگر وضع عبرتانگيز كفار را به هنگامى كه فرشتگان مرگ به صورت و پشت آنها مىزدند و به آنها مىگفتند\r\n","description":"","footnote":"","page_name":" 203 ","page_number":203},
  {"content":"\r\nعذاب سوزنده را بچشيد ، مشاهده مىكردى ، از سرنوشت رقت بار آنان آگاه مىشدى « ( * ( وَلَوْ تَرى إِذْ يَتَوَفَّى الَّذِينَ كَفَرُوا الْمَلائِكَةُ يَضْرِبُونَ وُجُوهَهُمْ وَأَدْبارَهُمْ وَذُوقُوا عَذابَ الْحَرِيقِ ) * ) .\r\nگرچه « ترى » فعل مضارع است ولى با وجود « لو » معنى ماضى مىبخشد ، بنا بر اين آيه فوق اشاره به وضع گذشته كافران و مرگ دردناك آنان است ، به همين جهت جمعى از مفسران اشاره به مرگ آنها در ميدان بدر بدست فرشتگان ميدانند و بعضى از روايات تاييد نشده نيز در اين زمينه نقل كرده‌اند ، ولى همانگونه كه سابقا اشاره كرديم قرائنى در دست است كه فرشتگان در ميدان بدر مستقيما در جنگ دخالت نكردند ، بنا بر اين آيه فوق اشاره به فرشتگان مرگ ، و لحظه قبض روح و مجازات دردناكى است كه در اين لحظه بر دشمنان حق و گنهكاران بى ايمان وارد مىسازند .\r\n« * ( عَذابَ الْحَرِيقِ ) * » اشاره به مجازات روز قيامت است ، زيرا در آيات ديگر قرآن مانند آيه 9 و 22 سوره حج ، و 10 بروج نيز به همين معنى آمده است .\r\nسپس مىگويد به آنها گفته مىشود : اين مجازات دردناك كه هم اكنون مىچشيد به خاطر امورى است كه دستهايتان پيش از شما فراهم ساخته و به اين جهان فرستاده است ( * ( ذلِكَ بِما قَدَّمَتْ أَيْدِيكُمْ ) * ) .\r\nتعبير به « دست » به خاطر آن است كه انسان غالب اعمال خويش را به كمك دست انجام مىدهد و گر نه آيه فوق همه اعمال بدنى و روحى را شامل مىگردد .\r\nو در آخر آيه اضافه مىكند « خداوند هيچ گاه ظلم و ستم به بندگانش روا نمىدارد » و هر گونه مجازات و كيفرى در اين جهان و جهان ديگر دامان آنها را بگيرد از ناحيه خود آنها است ( * ( وَأَنَّ اللَّه لَيْسَ بِظَلَّامٍ لِلْعَبِيدِ ) * ) .\r\n","description":"","footnote":"","page_name":" 204 ","page_number":204},
  {"content":"\r\nواژه « ظلام » صيغه مبالغه و به معنى بسيار ظلم كننده است ، علت انتخاب اين واژه را در اينجا و مانند آن و همچنين بحثهاى ديگرى پيرامون ظلم در جلد سوم تفسير نمونه صفحه 195 بيان كرديم .\r\n\r\n[ سوره الأنفال ‹ 8 › : آيات 52 تا 54 
  ]\r\nكَدَأْبِ آلِ فِرْعَوْنَ وَالَّذِينَ مِنْ قَبْلِهِمْ كَفَرُوا بِآياتِ اللَّه فَأَخَذَهُمُ اللَّه بِذُنُوبِهِمْ إِنَّ اللَّه قَوِيٌّ شَدِيدُ الْعِقابِ ‹ 52 › ذلِكَ بِأَنَّ اللَّه لَمْ يَكُ مُغَيِّراً نِعْمَةً أَنْعَمَها عَلى قَوْمٍ حَتَّى يُغَيِّرُوا ما بِأَنْفُسِهِمْ وَأَنَّ اللَّه سَمِيعٌ عَلِيمٌ ‹ 53 › كَدَأْبِ آلِ فِرْعَوْنَ وَالَّذِينَ مِنْ قَبْلِهِمْ كَذَّبُوا بِآياتِ رَبِّهِمْ فَأَهْلَكْناهُمْ بِذُنُوبِهِمْ وَأَغْرَقْنا آلَ فِرْعَوْنَ وَكُلٌّ كانُوا ظالِمِينَ ‹ 54 ›\r\n\r\nترجمه :\r\n52 - ( حال اين گروه مشركان ) همانند حال نزديكان فرعون و كسانى است كه پيش از آنها بودند ، آنها آيات خدا را انكار كردند خداوند هم آنان را به گناهانشان كيفر داد ، خداوند قوى و كيفرش شديد است .\r\n53 - اين به خاطر آن است كه خداوند هيچ نعمتى را كه به گروهى داده تغيير نمىدهد جز آنكه آنها خودشان را تغيير دهند ، و خداوند شنوا و داناست .\r\n54 - اين ( درست ) به حال فرعونيان و كسانى كه پيش از آنها بودند مىماند كه آيات پروردگارشان را تكذيب كردند و ما هم به خاطر گناهانشان آنها را هلاك نموديم فرعونيان را غرق كرديم و همه اين گروه‌ها ظالم ( و ستمگر ) بودند .\r\n","description":"","footnote":"","page_name":" 205 ","page_number":205},
  {"content":"\r\n\r\nتفسير :\r\n\r\nيك سنت تغييرناپذير !\r\nدر اين آيات به يك « سنت هميشگى الهى » در باره اقوام و ملتها اشاره شده تا اين تصور پيش نيايد كه آنچه در باره سرنوشت مشركان ميدان بدر و سرانجام شوم آنها گذشت يك حكم استثنايى و اختصاصى بوده است ، بلكه اين اعمال از هر كس در گذشته سر زده ، و يا در آينده سر زند ، چنان نتائجى ببار خواهد آورد .\r\nنخست مىگويد : « چگونگى حال مشركان قريش همانند دودمان فرعون و آنها كه پيش از او بودند مىباشد » ( * ( كَدَأْبِ آلِ فِرْعَوْنَ وَالَّذِينَ مِنْ قَبْلِهِمْ ) * ) « همانها كه آيات خدا را انكار كردند و خداوند آنها را به گناهانشان گرفت » ( * ( كَفَرُوا بِآياتِ اللَّه فَأَخَذَهُمُ اللَّه بِذُنُوبِهِمْ ) * ) .\r\n« زيرا خداوند قوى و با قدرت است و كيفر او نيز سخت و شديد است » ( * ( إِنَّ اللَّه قَوِيٌّ شَدِيدُ الْعِقابِ ) * ) .\r\nبنا بر اين تنها قريش و مشركان و بت پرستان مكه نبودند كه با انكار آيات الهى و لجاجت در برابر حق و در گيرى با رهبران راستين انسانيت گرفتار كيفر گناهانشان شدند ، اين يك قانون جاودانى است كه اقوام نيرومندتر و قوىتر همچون فرعونيان ، و اقوام ضعيفتر را نيز در بر مىگيرد .\r\nسپس اين موضوع را با ذكر ريشه اساسى مساله ، روشنتر مىسازد و مىگويد :\r\n« اينها همه به خاطر آن است كه خداوند هر نعمت و موهبتى را به قوم و ملتى ببخشد هيچگاه آن را دگرگون نمىسازد مگر اينكه خود آن جمعيت دگرگون شوند و تغيير يابند » ( * ( ذلِكَ بِأَنَّ اللَّه لَمْ يَكُ مُغَيِّراً نِعْمَةً أَنْعَمَها عَلى قَوْمٍ حَتَّى يُغَيِّرُوا ما بِأَنْفُسِهِمْ ) * ) .\r\n","description":"","footnote":"","page_name":" 206 ","page_number":206},
  {"content":"\r\nبه تعبير ديگر فيض رحمت خدا بيكران و عمومى و همگانى است ولى به تناسب شايستگىها و لياقتها به مردم مىرسد در ابتدا خدا نعمتهاى مادى و معنوى خويش را شامل حال اقوام مىكند ، چنانچه نعمتهاى الهى را وسيله اى براى تكامل خويش ساختند و از آن در مسير حق مدد گرفتند ، و شكر آن را كه همان استفاده صحيح است بجا آوردند ، نعمتش را پايدار بلكه افزون مىسازد اما هنگامى كه اين مواهب وسيله اى براى طغيان و سركشى و ظلم و بيدادگرى و تبعيض و ناسپاسى و غرور و آلودگى گردد در اين هنگام نعمتها را مىگيرد و يا آن را تبديل به بلا و مصيبت مىكند ، بنا بر اين دگرگونيها همواره از ناحيه ما است و گرنه مواهب الهى زوالناپذير است .\r\nدر تعقيب اين هدف بار ديگر قرآن اشاره به حال قدرتمندانى همانند فرعونيان و گروهى ديگر از اقوام پيشين مىكند و مىگويد : وضع حال و عادت بت پرستان در مورد سلب نعمتها و گرفتارى در چنگال كيفرهاى سخت ، همچون وضع و حالت فرعونيان و اقوام پيشين بود « ( * ( كَدَأْبِ آلِ فِرْعَوْنَ وَالَّذِينَ مِنْ قَبْلِهِمْ ) * ) .\r\n« آنها نيز آيات پروردگارشان را كه به منظور هدايت و تقويت و سعادت آنان نازل شده بود تكذيب كرده و زير پا گذاشتند » ( * ( كَذَّبُوا بِآياتِ رَبِّهِمْ ) * ) .\r\n« ما هم به خاطر گناهانشان هلاكشان كرديم » ( * ( فَأَهْلَكْناهُمْ بِذُنُوبِهِمْ ) * ) .\r\n« و فرعونيان را در ميان امواج غرق ساختيم » ( * ( وَأَغْرَقْنا آلَ فِرْعَوْنَ ) * ) .\r\n« و تمام اين اقوام و افرادشان ظالم و ستمگر بودند » هم نسبت به خويشتن و هم نسبت به ديگران ( * ( وَكُلٌّ كانُوا ظالِمِينَ ) * ) .\r\n\r\nپاسخ به يك سؤال\r\nدر اينجا پرسشى پيش مىآيد كه چرا در اين فاصله كوتاه آيه ( * ( كَدَأْبِ\r\n","description":"","footnote":"","page_name":" 207 ","page_number":207},
  {"content":"\r\n* ( آلِ فِرْعَوْنَ ) * . . . « با مختصر تفاوتى تكرار شده است ؟\r\nدر جواب اين سؤال به اين نكته بايد توجه داشت كه گرچه تكرار و تاكيد در مسائل حساس و حياتى يكى از اصول بلاغت است و در گفته‌هاى فصيحان و بليغان همواره ديده مىشود ، ولى در آيات فوق تفاوت مهمى نيز وجود دارد كه عبارت را از صورت تكرار خارج مىسازد .\r\nو آن اين كه آيه نخست اشاره به مجازاتهاى الهى در مقابل انكار آيات حق مىكند ، و سپس حال آنها را در اين قسمت به فرعونيان و اقوام پيشين تشبيه مىنمايد .\r\nولى در آيه دوم اشاره به دگرگونيهاى نعمتهاى دنيا و از ميان رفتن مواهب الهى يعنى پيروزيها ، امنيتها ، قدرتها ، و ساير افتخارات شده ، سپس حالشان به حال فرعونيان و اقوام گذشته تشبيه گرديده .\r\nدر حقيقت در يك مورد سخن در سلب نعمتها و مجازاتهاى ناشى از آن است و در مورد ديگر بحث از تغيير نعمتها و دگرگونيهاى آن .\r\nدر اين آيات به دو نكته مهم اشاره شده كه از هر نظر شايان توجه است .\r\n\r\n1 - عوامل حيات و مرگ ملتها\r\nتاريخ ، اقوام و ملتهاى گوناگونى را به ما نشان مىدهد : گروهى را كه آخرين مراحل ترقى را به سرعت طى كردند و گروهى را كه به پائينترين مرحله انحطاط رسيدند ، گروه سومى كه يك روز پراكنده و وامانده و شكستخورده بودند ، اما روز ديگر نيرومند و سربلند شدند ، گروه چهارمى كه به عكس از عالىترين مرحله افتخار به قعر دره ذلت و خوارى سقوط كردند .\r\nبسيارند كسانى كه از برابر صحنه‌هاى مختلف تاريخ به آسانى مىگذرند\r\n","description":"","footnote":"","page_name":" 208 ","page_number":208},
  {"content":"\r\nبدون اينكه كمترين انديشه اى در آن كنند ، و نيز بسيارند كسانى كه به جاى بررسى علل و عوامل اصلى و زيربنايى حيات و مرگ ملتها ، گناه را به گردن عوامل كم اهميت كه نقش اساسى را به عهده ندارند و يا عوامل موهوم و خرافى و خيالى مىاندازند .\r\nبسيارى تمام علت بدبختى خود را به بيگانگان و سياستهاى مخرب آنها نسبت مىدهند و عده اى همه اين حوادث را مولود گردش موافق و مخالف افلاك مىپندارند سرانجام عده اى دست به دامن قضا و قدر - به مفهوم تحريف يافته اش - و يا شانس و طالع و اقبال مىزنند و همه حوادث تلخ و شيرين را از اين طريق توجيه مىكنند .\r\nهمه اينها براى اين است كه از درك علل واقعى وحشت دارند .\r\nقرآن در آيات فوق انگشت روى نقطه اصلى « دردها » و « درمانها » و عوامل پيروزى و شكست گذارده ، و مىگويد : براى يافتن عامل اصلى لازم نيست آسمانها و زمينها را جستجو كنيد و يا به دنبال عوامل موهوم و پندارى راه بيفتيد بلكه كافى است تنها در وجود ، در فكر و روحيه و اخلاق خود ، و در نظامات اجتماعى خودتان جستجو كنيد ، هر چه هست در اينجا است ! .\r\nملتهايى كه فكر و انديشه خود را به كار انداختند ، دست اتحاد و برادرى بهم دادند ، سعى و تلاش و اراده و تصميم نيرومند داشتند ، و به هنگام لزوم ، جانبازى و فداكارى كردند و قربانى دادند ، به طور قطع پيروز شدند ، اما هنگامى كه ركود و سستى و تنبلى جاى سعى و كوشش را گرفت ، غفلت و بيخبرى به جاى آگاهى و ترديد ، و دودلى به جاى تصميم ، محافظه كارى به جاى شهامت ، نفاق و تفرقه به جاى اتحاد ، تنپرورى و خودخواهى به جاى فداكارى ، و تظاهر و رياكارى به جاى اخلاص و ايمان نشست ، سقوط و نكبت آغاز شد .\r\nدر حقيقت جمله « * ( ذلِكَ بِأَنَّ اللَّه لَمْ يَكُ مُغَيِّراً نِعْمَةً أَنْعَمَها عَلى قَوْمٍ حَتَّى\r\n","description":"","footnote":"","page_name":" 209 ","page_number":209},
  {"content":"\r\n* ( يُغَيِّرُوا ما بِأَنْفُسِهِمْ ) * « برترين قانون حيات انسانها را بيان مىكند ، و روشن مىسازد كه مكتب قرآن در زمينه حيات جامعه‌ها اصيلترين و روشنترين مكتبهاست ، حتى به آنها كه در عصر اتم ، و فضا انسان را فراموش كرده و گرداننده چرخهاى تاريخ را ابزارهاى توليد و مسائل اقتصادى كه خود مولود انسان است مىپندارند اعلام مىكند كه شما هم سخت در اشتباهيد ، شما معلول را گرفته و علت اصلى را كه خود ايشان و دگرگونى انسانهاست فراموش كرده‌ايد ، به شاخه چسبيده‌ايد - آن هم فقط يك شاخه - و ريشه اصلى را از خاطر برده‌ايد ! ، راه دور نرويم تاريخ اسلام ، و يا صحيحتر تاريخ زندگى مسلمين ، شاهد پيروزيهاى درخشانى در آغاز كار و شكستهاى تلخ و دردناكى به دنبال آن است ، در قرون نخستين ، اسلام به سرعت در جهان پيش مىرفت ، و در همه جا نور علم و آزادى مىپاشيد ، بر سر اقوام سايه علم و دانش مىگسترد ، نيرو آفرين و قدرت بخش و تكان دهنده و آباد كننده بود ، و تمدنى خيره كننده به وجود آورد كه در تاريخ سابقه نداشت اما چند قرن بيشتر نگذشت كه اين جوشش به خاموشى گرائيد ، تفرقه و پراكندگى ، انزوا و بى تفاوتى ، ضعف و ناتوانى و در نتيجه عقبماندگى جاى آن همه ترقى را گرفت ، تا آنجا كه مسلمانان جهان براى وسائل ابتدايى زندگى ناچار شدند دست به دامان ديگران بزنند ، فرزندان خود را براى فرا گرفتن علم و دانش راهى ديار بيگانه كنند ، در حالى كه يك روز دانشگاههاى مسلمانان برترين دانشگاههاى جهان و مركز دانشجويان دوست و بيگانه بود ، ولى كار به جايى رسيد كه نه تنها صادر كننده علم و صنعت و تكنولوژى نشدند بلكه مواد ابتدايى غذايى را نيز از خارج از كشورهاى خود وارد كردند ! .\r\nسرزمين فلسطين آنها ، كه يك روز كانون مجد و عظمت مسلمين بود و حتى جنگجويان صليبى با مليونها كشته و مجروح در طى دويست سال ! نتوانستند آن را از دست سربازان اسلام بيرون آورند ، در مدت شش روز به آسانى از دست دادند ! در حالى\r\n","description":"","footnote":"","page_name":" 210 ","page_number":210},
  {"content":"\r\nكه براى پس گرفتن يك وجب آن را از دشمن بايد ماهها و سالها چانه بزنند چانه اى كه معلوم نيست پايانش به كجا بيانجامد ؟ ! .\r\nآيا اين وعده الهى كه مىفرمايد « كانَ حَقًّا عَلَيْنا نَصْرُ الْمُؤْمِنِينَ » :\r\n« يارى مؤمنان بر عهده ماست » ( روم 47 ) تخلف پذيرفته ؟ .\r\nو يا اينكه مىگويد « وَلِلَّه الْعِزَّةُ وَلِرَسُولِه وَلِلْمُؤْمِنِينَ » : « عزت و سربلندى از آن خدا و پيامبر و مؤمنان است » ( منافقون 8 ) منسوخ گشته ؟ ! .\r\nو يا اينكه مىگويد : « وَلَقَدْ كَتَبْنا فِي الزَّبُورِ مِنْ بَعْدِ الذِّكْرِ أَنَّ الأَرْضَ يَرِثُها عِبادِيَ الصَّالِحُونَ » : « در كتب آسمانى پيشين نوشتيم كه زمين از آن بندگان صالح ماست » ( انبياء 105 ) دگرگون شده است ؟ .\r\nآيا خداوند - العياذ باللَّه - از انجام وعده‌هاى خود عاجز است ؟ و يا وعده‌هاى خويش را به دست فراموشى سپرده ؟ و يا تغيير داده ؟ ! . . . اگر چنين نيست پس چرا آن همه مجد و عظمت و قدرت و سربلندى و افتخار از ميان رفت ؟ ! .\r\nقرآن مجيد در آيه كوتاه فوق به همه اين سؤالها و صدها سؤال مانند آن يك پاسخ بيشتر نمىگويد و آن اينكه سرى به اعماق قلبتان بزنيد ، و نگاهى به زواياى اجتماعتان بيفكنيد ، ببينيد دگرگونىها از ناحيه خود شما شروع شده است ، لطف و رحمت خدا براى همگان گسترده است ، شمائيد كه شايستگيها و لياقتها را از ميان برديد و به چنين روز غمانگيزى افتاديد ! اين آيه تنها از گذشته سخن نمىگويد كه بگوئيم گذشته با همه تلخى و شيرينىهايش گذشته است و ديگر باز نمىگردد ، و سخن از آن بيهوده است .\r\nبلكه از امروز و آينده نيز سخن مىگويد ، كه اگر بار ديگر به سوى خدا آئيد ، پايه‌هاى ايمان را محكم كنيد ، انديشه‌ها را بيدار سازيد ، تعهدها و مسئوليتهايتان را به ياد آريد ، دستها را به يكديگر بفشاريد ، بپاخيزيد و و فرياد كشيد ، و بخروشيد ، و بجوشيد قربانى دهيد و جهاد كنيد ، و تلاش و كوشش\r\n","description":"","footnote":"","page_name":" 211 ","page_number":211},
  {"content":"\r\nرا در همه زمينه‌ها به كار گيريد ، باز هم آب رفته به جوى آيد ، روزهاى تيره و تاريك سپرى شود ، افقى درخشان و سرنوشتى روشن در برابر شما آشكار مىگردد ، و مجد و عظمت ديرين در سطحى عالىتر تجديد خواهد شد .\r\nبيائيد عوض شويد : دانشمندانتان بگويند و بنويسند ، جنگجويانتان پيكار كنند تجار و زحمتكشانتان تلاش كنند ، جوانانتان بيشتر و بيشتر درس بخوانند و پاك شوند و تلاش كنند آگاهى بياندوزند ، تا خون تازه اى در عروق جامعه شما به جريان بيفتد و آن چنان قدرت پيدا كنيد كه دشمن سرسختى كه امروز يك وجب زمين را با خواهش پس نمىدهد تمام زمينها را با التماس بشما برگرداند ! ولى اينها حقائقى است كه گفتنش آسان ، و دانستن و باوركردنش مشكل ، و عمل كردن به آن مشكلتر است ، ولى بهر حال بايد در پرتو نور اميد به پيش رفت .\r\nذكر اين نكته نيز لازم است كه مسئله رهبرى نقش بسيار مؤثرى در سرنوشت اقوام و ملل دارد ولى نبايد فراموش كرد كه ملتهاى بيدار همواره رهبران لايق را به رهبرى خويش مىپذيرند و رهبران نالايق و زورگو و ستمكار در برابر خشم و اراده آهنين ملتها در هم كوبيده مىشوند .\r\nاين را نيز نبايد فراموش كرد كه ما وراى اسباب و عوامل ظاهرى يك سلسله مددهاى غيبى و الطاف الهى است كه در انتظار بندگان با ايمان و پرجوش و با اخلاص است ، ولى آنها را هم بيحساب به كسى نمىدهند ، بلكه شايستگى و آمادگى لازم دارد .\r\nاين بحث را با ذكر دو روايت پايان مىدهيم .\r\nنخست اينكه از امام صادق ع نقل شده « ما أنعم اللَّه على عبد بنعمة فسلبها إياه حتى يذنب ذنبا يستحق بذلك السلب : « خداوند هيچ نعمتى كه به\r\n","description":"","footnote":"","page_name":" 212 ","page_number":212},
  {"content":"\r\nبنده اى بخشيده از او نمىگيرد مگر اينكه گناهى كند كه به خاطر آن مستحق سلب آن نعمت شود » . ( 1 )\r\nدر حديث ديگرى از آن امام ع مىخوانيم : « خداوند پيامبرى را مامور كرد كه اين سخن را به قوم خود بگويد كه هيچ جمعيت و گروهى كه در پرتو اطاعت من در خوشى و آسايش بوده‌اند از آنچه موجب رضايت من است تغيير حالت نداده‌اند مگر اينكه من هم آنها را از آنچه دوست مىدارند به آنچه ناخوش دارند تغيير حال داده‌ام ، و هر گروه و خانواده اى كه به خاطر معصيت گرفتار ناراحتى بوده‌اند ، سپس از آنچه موجب عدم رضايت من است تغيير موضع داده‌اند من هم آنها را به آنچه دوست دارند رسانده و تغيير موضع داده‌ام » ( 2 ) .\r\n\r\n2 - جبر سرنوشت و جبر تاريخ و ساير جبرها ممنوع !\r\nموضوع مهم ديگرى كه از آيات فوق به روشنى استفاده مىشود اين است كه انسان سرنوشت خاصى كه از پيش تعيين شده باشد ندارد و تحت تاثير « جبر تاريخ » و « جبر زمان » و « محيط » نيست ، بلكه عامل سازنده تاريخ و زندگى انسان دگرگونىهايى است كه در روش و اخلاق و فكر و روح او به اراده خودش پيدا مىشود .\r\nبنا بر اين آنها كه معتقد به قضا و قدر جبرى هستند و مىگويند همه حوادث به خواست اجبارى پروردگار است با آيه فوق محكوم مىشوند ، و همچنين جبر مادى كه انسان را بازيچه دست غرائز تغييرناپذير و اصل وراثت مىداند ، و يا جبر محيط كه او را محكوم چگونگى اوضاع اقتصادى و شرائط توليد مىداند از نظر مكتب اسلام و قرآن بى ارزش و نادرست است ، انسان آزاد است و سرنوشت خود را به دست خويش مىسازد .\r\nانسان - با توجه به اصلى كه در آيات فوق خوانديم - زمام سرنوشت و\r\n\r\n","description":"","footnote":"\r\n( 1 ) و ( 2 ) اصول كافى طبق نقل تفسير نور الثقلين جلد 2 صفحه 163\r\n","page_name":" 213 ","page_number":213},
  {"content":"\r\nتاريخ خود را در دست دارد كه براى خود افتخار و پيروزى مىآفريند و اوست كه خود را گرفتار شكست و ذلت مىسازد درد او از خود اوست و دواى او بدست خودش ، تا در وضع او دگرگونى پيدا نشود و با خودسازى خويشتن را عوض نكند تغييرى در سرنوشتش پيدا نخواهد شد !\r\n","description":"","footnote":"","page_name":" 214 ","page_number":214},
  {"content":"\r\n\r\n[ سوره الأنفال ‹ 8 › : آيات 55 تا 59 
  ]\r\nإِنَّ شَرَّ الدَّوَابِّ عِنْدَ اللَّه الَّذِينَ كَفَرُوا فَهُمْ لا يُؤْمِنُونَ ‹ 55 › الَّذِينَ عاهَدْتَ مِنْهُمْ ثُمَّ يَنْقُضُونَ عَهْدَهُمْ فِي كُلِّ مَرَّةٍ وَهُمْ لا يَتَّقُونَ ‹ 56 › فَإِمَّا تَثْقَفَنَّهُمْ فِي الْحَرْبِ فَشَرِّدْ بِهِمْ مَنْ خَلْفَهُمْ لَعَلَّهُمْ يَذَّكَّرُونَ ‹ 57 › وَإِمَّا تَخافَنَّ مِنْ قَوْمٍ خِيانَةً فَانْبِذْ إِلَيْهِمْ عَلى سَواءٍ إِنَّ اللَّه لا يُحِبُّ الْخائِنِينَ ‹ 58 › وَلا يَحْسَبَنَّ الَّذِينَ كَفَرُوا سَبَقُوا إِنَّهُمْ لا يُعْجِزُونَ ‹ 59 ›\r\n\r\nترجمه :\r\n55 - بدترين جنبندگان نزد خدا كسانى هستند كه راه كفر پيش گرفتند و ايمان نمىآورند .\r\n56 - كسانى كه با آنها پيمان بستى سپس هر بار عهد خود را مىشكنند و ( از پيمان شكنى و خيانت ) پرهيز ندارند .\r\n57 - اگر آنها را در ( ميدان ) جنگ بيابى آن چنان به آنها حمله كن كه جمعيتهايى كه پشت سر آنها هستند پراكنده شوند ، شايد متذكر گردند ( و عبرت گيرند ) .\r\n58 - و هر گاه ( با ظهور نشانه هايى ) از خيانت گروهى بيم داشته باشى ( كه عهد خود را شكسته حمله غافلگيرانه كنند ) به طور عادلانه به آنها اعلام كن ( كه پيمانشان لغو شده است ) زيرا خداوند خائنان را دوست نمىدارد .\r\n59 - و آنها كه راه كفر پيش گرفتند تصور نكنند ( با اين اعمال ) پيروز مىشوند ( و از قلمرو كيفر ما بيرون مىروند ) آنها هرگز ما را عاجز نخواهند كرد .\r\n","description":"","footnote":"","page_name":" 215 ","page_number":215},
  {"content":"\r\n\r\nتفسير : شدت عمل در برابر پيمانشكنان\r\nدر اين آيات به گروه ديگرى از دشمنان اسلام كه در طول تاريخ پر ماجراى پيامبر ص ضربات سختى بر مسلمين وارد كردند و سرانجام نتيجه دردناك آن را چشيدند اشاره مىكند .\r\nاين گروه همان « يهود » مدينه بودند كه مكرر با پيامبر ص پيمان بستند و پيمان خويش را ناجوانمردانه شكستند .\r\nاين آيات روش محكمى را كه پيامبر با اين گروه پيمانشكن بايد در پيش گيرد بيان مىكند ، روشى كه مايه عبرت ديگران و رفع خطر اين گروه گردد .\r\nنخست آنها را بىارزشترين موجودات زنده اين جهان معرفى كرده مىگويد : « بدترين جنبندگان نزد خدا كسانى هستند كه راه كفر پيش گرفتند و هم چنان به آن ادامه مىدهند و به هيچ رو ايمان نمىآورند » ( * ( إِنَّ شَرَّ الدَّوَابِّ عِنْدَ اللَّه الَّذِينَ كَفَرُوا فَهُمْ لا يُؤْمِنُونَ ) * ) .\r\nتعبير به « * ( الَّذِينَ كَفَرُوا ) * » شايد اشاره به اين باشد كه بسيارى از يهود مدينه قبل از ظهور پيامبر اسلام طبق آنچه در كتب خود ديده بودند نسبت به وى اظهار علاقه و ايمان مىكردند ، بلكه مبلغ او بودند و مردم را براى ظهورش آماده مىساختند ، ولى پس از ظهورش چون منافع مادى خويش را در خطر ديدند به كفر گرائيدند و آن چنان در اين راه سرسختى نشان دادند كه هيچ اميدى به ايمان آنها نبود ، آن چنان كه قرآن مىگويد « * ( فَهُمْ لا يُؤْمِنُونَ ) * » .\r\nسپس مىگويد « اينها همان كسانى بودند كه با آنها عهد و پيمان بستى كه\r\n","description":"","footnote":"","page_name":" 216 ","page_number":216},
  {"content":"\r\nلا اقل بى طرفى را رعايت كنند و در صدد آزار مسلمانان و كمك به دشمنان اسلام نباشند ، ولى آنها هر بار پيمان خود را مىشكستند « ( * ( الَّذِينَ عاهَدْتَ مِنْهُمْ ثُمَّ يَنْقُضُونَ عَهْدَهُمْ فِي كُلِّ مَرَّةٍ ) * ) ( 1 ) .\r\nنه از خدا شرم مىكردند « و نه از مخالفت فرمان او پرهيز داشتند » و نه از زير پا گذاردن اصول انسانى پروا مىنمودند ( * ( وَهُمْ لا يَتَّقُونَ ) * ) .\r\nتعبير به « ينقضون » و « لا يتقون » كه فعل مضارع است و دلالت بر استمرار دارد دليل بر اين مىباشد كه آنها كرارا پيمان خود را با پيامبر ص شكستند .\r\nدر آيه بعد طرز برخورد با اين گروه پيمانشكن و بى ايمان و لجوج را چنين بيان مىكند كه : « اگر آنها را در ميدان جنگ بيابى و اسلحه به دست گيرند و در برابر تو بايستند آن چنان آنها را در هم بكوب كه جمعيتهايى كه در پشت سر آنها قرار دارند عبرت گيرند و پراكنده شوند و عرض اندام نكنند » ( * ( فَإِمَّا تَثْقَفَنَّهُمْ فِي الْحَرْبِ فَشَرِّدْ بِهِمْ مَنْ خَلْفَهُمْ ) * ) .\r\n« تثقفنهم » از ماده « ثقف » ( بر وزن سقف ) به معنى درك كردن چيزى از روى دقت و با سرعت است ، اشاره به اينكه بايد از موضعگيرىهاى آنها به سرعت و با دقت آگاه شوى و پيش از آنكه ترا در يك جنگ غافلگيرانه گرفتار كنند مانند صاعقه بر سر آنها فرود آيى ! .\r\nو « شرد » از ماده « تشريد » به معنى « پراكنده ساختن توأم با اضطراب » است ،\r\n\r\n","description":"","footnote":"\r\n( 1 ) « من » در جمله « عاهدت منهم » يا به معنى تبعيض است يعنى با گروهى از يهود جزيره عرب و يا با سران يهود مدينه پيمان بسته بودى ، و يا به اصطلاح براى « صله » است و معناى جمله « عاهدتهم » مىشود ، اين احتمال نيز وجود دارد كه جمله به معنى « اخذت العهد منهم » باشد .\r\n","page_name":" 217 ","page_number":217},
  {"content":"\r\nيعنى آن چنان به آنها حمله كن كه گروه‌هاى ديگر از دشمنان و پيمانشكنان متفرق گردند و فكر حمله را از سر بيرون كنند .\r\nاين دستور به خاطر آن است كه دشمنان ديگر و حتى دشمنان آينده عبرت گيرند ، و از دست زدن به جنگ خوددارى كنند ، و همچنين آنها كه با مسلمانان پيمانى دارند و يا در آينده پيمانى خواهند بست از نقض پيمان خوددارى كنند « و شايد همگى متذكر شوند » ( * ( لَعَلَّهُمْ يَذَّكَّرُونَ ) * ) .\r\n« و اگر آنها در برابر تو در ميدان حاضر نشدند ولى قرائن و نشانه هايى از آنها ظاهر شده است كه در صدد پيمان شكنى هستند و بيم آن مىرود كه دست به خيانت بزنند و پيمان خود را بدون اعلام قبلى يك جانبه نقض كنند ، تو پيشدستى كن ، و به آنها اعلام نما كه پيمانشان لغو شده است » ( * ( وَإِمَّا تَخافَنَّ مِنْ قَوْمٍ خِيانَةً فَانْبِذْ إِلَيْهِمْ عَلى سَواءٍ ) * ) .\r\nمبادا بدون اعلام الغاء پيمانشان به آنها حمله كنى « زيرا خداوند خائنان و كسانى كه در پيمان خويش راه خيانت در پيش مىگيرند دوست نمىدارد » ( * ( إِنَّ اللَّه لا يُحِبُّ الْخائِنِينَ ) * ) گرچه در آيه فوق به پيامبر اجازه داده شده كه در زمينه ترس از خيانت و پيمان شكنى دشمن پيمان آنها را لغو كند ولى روشن است كه اين ترس بدون دليل نخواهد بود حتما در زمينه اى است كه آنها مرتكب اعمالى مىشوند كه نشان ميدهد در فكر پيمان شكنى و زدوبند با دشمن و حمله غافلگيرانه هستند ، اين مقدار از قرائن و علائم اجازه مىدهد كه پيامبر ص پيمان آنها را لغو شده اعلام كند .\r\nجمله « * ( فَانْبِذْ إِلَيْهِمْ ) * » از ماده « انباز » بمعنى افكندن و يا بمعنى اعلام كردن است ، يعنى پيمان آنها را بسوى آنها بيفكن و الغا كن و لغو آن را اعلام نما .\r\nتعبير به « * ( عَلى سَواءٍ ) * » يا بمعنى اين است كه همانگونه كه آنها پيمان خويش\r\n","description":"","footnote":"","page_name":" 218 ","page_number":218},
  {"content":"\r\nرا عملا لغو كرده‌اند تو هم از طرف خودت الغا كن ، اين يك حكم عادلانه و متساوى است ، و يا اينكه بمعنى اعلام كردن به يك روش واضح و بى پيرايه و خالى از هر گونه خدعه و نيرنگ است .\r\nبه هر حال آيه فوق در عين اينكه به مسلمانان هشدار مىدهد سعى كنند كه مورد حمله پيمانشكنان قرار نگيرند رعايت اصول انسانى را در حفظ تعهدات و يا الغاى پيمانها به آنها گوشزد مىكند .\r\nدر آخرين آيه مورد بحث روى سخن را به اين گروه پيمانشكن كرده به آنها هشدار مىدهد و مىگويد : « مبادا آنها كه راه كفر پيش گرفته‌اند تصور كنند با اعمال خيانت آميز خود پيروز شده‌اند و از قلمرو قدرت و كيفر ما بيرون رفته‌اند » ( * ( وَلا يَحْسَبَنَّ الَّذِينَ كَفَرُوا سَبَقُوا ) * ) .\r\n« آنها هرگز ما را عاجز نخواهند كرد و از محيط قدرت ما بيرون نخواهند رفت » ( * ( إِنَّهُمْ لا يُعْجِزُونَ ) * ) .\r\n","description":"","footnote":"","page_name":" 219 ","page_number":219},
  {"content":"\r\n\r\n[ سوره الأنفال ‹ 8 › : آيات 60 تا 64 
  ]\r\nوَ أَعِدُّوا لَهُمْ مَا اسْتَطَعْتُمْ مِنْ قُوَّةٍ وَمِنْ رِباطِ الْخَيْلِ تُرْهِبُونَ بِه عَدُوَّ اللَّه وَعَدُوَّكُمْ وَآخَرِينَ مِنْ دُونِهِمْ لا تَعْلَمُونَهُمُ اللَّه يَعْلَمُهُمْ وَما تُنْفِقُوا مِنْ شَيْءٍ فِي سَبِيلِ اللَّه يُوَفَّ إِلَيْكُمْ وَأَنْتُمْ لا تُظْلَمُونَ ‹ 60 › وَإِنْ جَنَحُوا لِلسَّلْمِ فَاجْنَحْ لَها وَتَوَكَّلْ عَلَى اللَّه إِنَّه هُوَ السَّمِيعُ الْعَلِيمُ ‹ 61 › وَإِنْ يُرِيدُوا أَنْ يَخْدَعُوكَ فَإِنَّ حَسْبَكَ اللَّه هُوَ الَّذِي أَيَّدَكَ بِنَصْرِه وَبِالْمُؤْمِنِينَ ‹ 62 › وَأَلَّفَ بَيْنَ قُلُوبِهِمْ لَوْ أَنْفَقْتَ ما فِي الأَرْضِ جَمِيعاً ما أَلَّفْتَ بَيْنَ قُلُوبِهِمْ وَلكِنَّ اللَّه أَلَّفَ بَيْنَهُمْ إِنَّه عَزِيزٌ حَكِيمٌ ‹ 63 › يا أَيُّهَا النَّبِيُّ حَسْبُكَ اللَّه وَمَنِ اتَّبَعَكَ مِنَ الْمُؤْمِنِينَ ‹ 64 ›\r\n\r\nترجمه :\r\n60 - در برابر آنها ( دشمنان ) آنچه توانايى داريد از « نيرو » آماده سازيد ( و همچنين ) اسبهاى ورزيده ( براى ميدان نبرد ) تا به وسيله آن دشمن خدا و دشمن خويش را بترسانيد و ( همچنين ) گروه ديگرى غير از اينها را كه شما نمىشناسيد و خدا مىشناسد و هر چه در راه خدا ( و تقويت بنيه دفاعى اسلام ) انفاق كنيد . به شما باز گردانده مىشود و به شما ستم نخواهد شد .\r\n61 - و اگر تمايل به صلح نشان دهند ، تو نيز از در صلح درا ، و بر خدا تكيه كن كه او شنوا و داناست .\r\n62 - و اگر بخواهند تو را فريب دهند خدا براى تو كافى است او همان كسى است كه تو را با يارى خود و مومنان تقويت كرد .\r\n63 - و در ميان دلهاى آنها الفت ايجاد نمود ، اگر تمام آنچه روى زمين است صرف مىكردى كه در ميدان دلهاى آنها الفت بيفكنى نمىتوانستى ولى خداوند در ميان آنها الفت ايجاد كرد او توانا و حكيم است .\r\n64 - اى پيامبر ، خداوند و مؤمنانى كه از تو پيروى ميكنند براى حمايت تو كافى است .\r\n","description":"","footnote":"","page_name":" 220 ","page_number":220},
  {"content":"\r\n\r\nتفسير :\r\n\r\nافزايش قدرت جنگى و هدف آن\r\nبه تناسب دستورات گذشته در زمينه جهاد اسلامى ، در نخستين آيه مورد بحث به يك اصل حياتى كه در هر عصر و زمان بايد مورد توجه مسلمانان باشد اشاره مىكند ، و آن لزوم آمادگى رزمى كافى در برابر دشمنان است .\r\nنخست مىگويد « و در برابر دشمنان هر قدر توانايى داريد از نيرو و قدرت آماده سازيد » ( * ( وَأَعِدُّوا لَهُمْ مَا اسْتَطَعْتُمْ مِنْ قُوَّةٍ ) * ) .\r\nيعنى در انتظار نمانيد تا دشمن به شما حمله كند و آن گاه آماده مقابله شويد ، بلكه از پيش بايد به حد كافى آمادگى در برابر هجومهاى احتمالى دشمن داشته باشيد .\r\nسپس اضافه مىكند : « و همچنين به اندازه كافى اسبهاى ورزيده براى ميدان جهاد فراهم سازيد » ( * ( وَمِنْ رِباطِ الْخَيْلِ ) * ) .\r\n« رباط » به معنى بستن و پيوند دادن است ، و بيشتر به معنى بستن حيوان در نقطه اى براى نگهدارى و محافظت به كار رفته ، سپس به همين تناسب به معنى محافظت و مراقبت به طور كلى آمده است ، و « مرابطه » به معنى محافظت مرزها و همچنين به معنى مراقبت از هر چيز ديگر مىآيد ، و به محل بستن و نگاهدارى حيوانات « رباط » گفته مىشود و به همين تناسب كاروانسرا را عرب « رباط » مىگويد .\r\n\r\nدر اينجا به چند نكته بايد توجه داشت :\r\n1 - در جمله كوتاه فوق يك اصل اساسى در زمينه جهاد اسلامى و حفظ\r\n","description":"","footnote":"","page_name":" 221 ","page_number":221},
  {"content":"\r\nموجوديت مسلمانان ، و مجد و عظمت و افتخارات آنان بيان شده است ، و تعبير آيه به قدرى وسيع است كه بر هر عصر و زمان و مكانى كاملا تطبيق مىكند .\r\nكلمه « قوة » چه كلمه كوچك و پر معنايى است ، نه تنها وسائل جنگى و سلاحهاى مدرن هر عصرى را در بر مىگيرد ، بلكه تمام نيروها و قدرتهايى را كه به نوعى از انواع در پيروزى بر دشمن اثر دارد شامل مىشود ، اعم از نيروهاى مادى و معنوى .\r\nآنها كه گمان مىكنند راه پيروزى بر دشمن و حفظ موجوديت خويش تنها بستگى به كميت سلاحهاى جنگى دارد ، سخت در اشتباهند ، زيرا ما در همين ميدانهاى جنگ عصر خود ملتهايى را ديديم كه با نفرات و اسلحه كمتر در برابر ملتهاى نيرومندتر و با سلاحى پيشرفته تر پيروز شدند ، مانند ملت مسلمان الجزائر در برابر دولت نيرومند فرانسه ! .\r\nبنا بر اين علاوه بر اينكه بايد از پيشرفته ترين سلاحهاى هر زمان - به عنوان يك وظيفه قطعى اسلامى - بهره گيرى كرد ، بايد به تقويت روحيه و ايمان سربازان كه قوة و نيروى مهمترى است پرداخت .\r\nاز قدرتهاى اقتصادى ، فرهنگى ، سياسى ، كه آنها نيز در مفهوم « قوة » مندرج هستند و نقش بسيار مؤثرى در پيروزى بر دشمن دارد نيز نبايد غفلت كرد .\r\nجالب اين است كه در روايات اسلامى براى كلمه « قوة » تفسيرهاى گوناگونى شده كه از وسعت مفهوم اين كلمه حكايت مىكند ، مثلا در بعضى از روايات مىخوانيم كه پيامبر ص فرمود منظور از قوة « تير » است ( 1 ) .\r\nو در روايت ديگرى كه در تفسير « على بن ابراهيم » آمده مىخوانيم كه منظور از آن هر گونه اسلحه است ( 2 ) .\r\nو باز در روايتى كه در تفسير عياشى آمده مىخوانيم كه منظور از آن شمشير و سپر است . ( 3 )\r\n\r\n","description":"","footnote":"\r\n( 1 و 2 و 3 ) تفسير نور الثقلين جلد 2 صفحه 164 و 165 .\r\n","page_name":" 222 ","page_number":222},
  {"content":"\r\nو بالآخره در روايت ديگر كه در كتاب « من لا يحضر » آمده مىخوانيم :\r\n« منه الخضاب السواد » ( 1 ) : « يكى از مصداقهاى قوة در آيه موهاى سفيد را به وسيله رنگ سياه كردن است » ! يعنى اسلام حتى رنگ موها را كه به سرباز بزرگسال چهره جوانترى مىدهد تا دشمن مرعوب گردد از نظر دور نداشته است ، و اين نشان مىدهد كه چه اندازه مفهوم « قوة » در آيه فوق وسيع است .\r\nبنا بر اين آنها كه تنها پاره اى از روايات را ديده‌اند و كلمه « قوة » را به يك مصداق ، محدود ساخته‌اند گرفتار اشتباه عجيبى شده‌اند .\r\nولى افسوس كه مسلمانان با داشتن يك چنين دستور صريح و روشنى گويا همه چيز را به دست فراموشى سپرده‌اند ، نه از فراهم ساختن نيروهاى معنوى و روانى براى مقابله دشمن در ميان آنها خبرى هست ، و نه از نيروهاى اقتصادى و فرهنگى و سياسى و نظامى ، و عجب اين است كه با اين فراموشكارى بزرگ و پشت سر انداختن چنين دستور صريح باز خود را مسلمان مىدانيم ، و گناه عقب افتادگى خود را به گردن اسلام مىافكنيم و مىگوئيم اگر اسلام آئين پيشرفت و پيروزى است پس چرا ما مسلمانها عقب افتاده‌ايم ؟ ! .\r\nبه عقيده ما اگر اين دستور بزرگ اسلامى ( * ( وَأَعِدُّوا لَهُمْ مَا اسْتَطَعْتُمْ مِنْ قُوَّةٍ ) * ) به عنوان يك شعار همگانى در همه جا تبليغ شود و مسلمانان از كوچك و بزرگ ، عالم و غير عالم ، نويسنده و گوينده ، سرباز و افسر ، كشاورز و بازرگان ، در زندگى خود آن را به كار بندند ، براى جبران عقبماندگيشان كافى است .\r\nسيره عملى پيامبر ص و پيشوايان بزرگ اسلام نيز نشان مىدهد كه آنها براى مقابله با دشمن از هيچ فرصتى غفلت نمىكردند ، در تهيه سلاح و نفرات ، تقويت روحيه سربازان ، انتخاب محل اردوگاه ، و انتخاب زمان مناسب براى حمله به دشمن و به كار بستن هر گونه تاكتيك جنگى ، هيچ مطلب كوچك و بزرگى را از نظر دور نمىداشتند .\r\n\r\n","description":"","footnote":"\r\n( 1 ) تفسير نور الثقلين جلد 2 صفحه 165 .\r\n","page_name":" 223 ","page_number":223},
  {"content":"\r\nمعروف است كه در ايام جنگ « حنين » به پيامبر ص خبر دادند كه سلاح تازه مؤثرى در « يمن » اختراع شده است ، پيامبر ص فورا كسانى را به يمن فرستاد تا آن سلاح را براى ارتش اسلام تهيه كنند ! .\r\nدر حوادث جنگ احد مىخوانيم كه پيامبر ص در مقابل شعار بت پرستان اعل هبل ، اعل هبل « سربلند باد بت بزرگ هبل . . . » شعار كوبنده تر و نافذترى به مسلمانان تعليم داد تا بگويند « اللَّه اعلى و اجل\r\n» : « خدا برتر و بالاتر از همه چيز است » ، و در برابر شعار « ان لنا العزى و لا عزى لكم » : « بت بزرگ عزى براى ماست و شما عزى نداريد » بگويند : « اللَّه مولانا و لا مولا لكم » : « خداوند ولى و سرپرست و تكيه گاه ماست و شما تكيه گاهى نداريد » .\r\nاين نشان مىدهد كه پيامبر ص و مسلمانان حتى از تاثير يك شعار قوى در برابر دشمن غافل نبودند ، و بهترين آن را براى خود انتخاب مىكردند .\r\nدستور مهم فقهى اسلام در زمينه « مسابقه تيراندازى و اسب سوارى » كه حتى برد و باخت مالى را در زمينه آن تجويز كرده ، و مسلمانان را به اين مسابقه دعوت نموده است ، نمونه ديگرى از بينش عميق اسلام در زمينه آمادگى در برابر دشمن است .\r\n2 - نكته مهم ديگرى كه از آيه فوق استفاده مىشود رمز جهانى و جاويدانى بودن آئين اسلام است ، زيرا مفاهيم و محتويات اين آئين آن چنان گسترده است كه با گذشت زمان به كهنگى و فرسودگى نمىگرايد ، جمله « و * ( أَعِدُّوا لَهُمْ مَا اسْتَطَعْتُمْ مِنْ قُوَّةٍ ) * » هزار سال پيش مفهوم زنده اى داشت ، و امروز همچنين است ، و ده هزار سال ديگر هم مفهوم آن هم چنان زنده باقى خواهد ماند ، زيرا هر سلاح و قدرتى در آينده نيز پيدا شود در كلمه جامع « قوة » نهفته است چون جمله « ما استطعتم » « عام » و كلمه « قوة » كه به صورت « نكره » آمده است عموميت آن را\r\n","description":"","footnote":"","page_name":" 224 ","page_number":224},
  {"content":"\r\nتقويت كرده و هر گونه نيرويى را شامل مىشود .\r\n3 - در اينجا يك سؤال پيش مىآيد و آن اينكه چرا بعد از ذكر كلمه « قوة » كه مفهومى چنين گسترده دارد مسئله اسبهاى ورزيده جنگى مطرح شده است ؟ .\r\nپاسخ اين سؤال با يك جمله روشن مىشود و آن اينكه آيه فوق در عين اينكه يك دستور وسيع براى همه قرون و اعصار بيان نموده ، دستور خاصى هم براى عصر پيامبر ص ، عصر نزول قرآن نيز بيان داشته است ، در حقيقت اين مفهوم كلى را با ذكر يك مثال روشن براى نياز آن عصر و زمان پياده كرده است ، زيرا اسب اگر چه در ميدانهاى جنگ امروز با وجود تانكها و زره پوشها و هواپيماها و هلىكوپترها نقش چندانى ندارد ولى در آن عصر براى رزمندگان شجاع و پيشرو وسيله چابك و سريعى محسوب مىشد .\r\n\r\nهدف نهايى تهيه سلاح و افزايش قدرت جنگى\r\nسپس قرآن به دنبال اين دستور اشاره به هدف منطقى و انسانى اين موضوع مىكند و مىگويد هدف اين نيست كه مردم جهان و حتى ملت خود را بانواع سلاحهاى مخرب و ويرانگر درو كنيد ، و آباديها و زمينها را به ويرانى بكشانيد هدف اين نيست كه سرزمينها و اموال ديگران را تصاحب كنيد ، و هدف اين نيست كه اصول بردگى و استعمار را در جهان گسترش دهيد ، بلكه هدف اين است كه « با اين وسائل دشمن خدا و دشمن خود را بترسانيد » ( * ( تُرْهِبُونَ بِه عَدُوَّ اللَّه وَعَدُوَّكُمْ ) * ) .\r\nزيرا غالب دشمنان گوششان بدهكار حرف حساب و منطق و اصول انسانى نيست ، آنها چيزى جز منطق زور نمىفهمند ! .\r\nاگر مسلمانان ضعيف باشند همه گونه تحميلات به آنها مىشود ، اما هنگامى كه كسب قدرت كافى كنند دشمنان حق و عدالت و دشمنان استقلال و آزادى\r\n","description":"","footnote":"","page_name":" 225 ","page_number":225},
  {"content":"\r\nبوحشت مىافتند و سر جاى خود مىنشينند .\r\nهم اكنون كه تفسير اين آيه را مىنويسيم قسمت مهمى از سرزمينهاى اسلامى در فلسطين و كشورهاى ديگر در زير چكمه‌هاى سربازان اسرائيل است ، هجوم ناجوانمردانه اى كه اخيرا به جنوب لبنان شد و هزاران خانواده را آواره كردند ، و صدها نفر را بكشتن دادند ، و آباديها را به ويرانه‌هاى وحشتناكى مبدل ساختند ، بر اين ماجراى غمانگيز فصل تازه اى افزود .\r\nدر حالى كه افكار عمومى مردم جهان به طور دربست اين عمل را محكوم كرده و حتى دوستان اسرائيل در اين موضوع با ديگران هم صدا شده‌اند ، قطعنامه‌هاى سازمان ملل اسرائيل را به تخليه همه اين سرزمينها مامور مىكند ، ولى اين ملت چند مليونى گوششان بدهكار هيچ يك از اين مسائل نيست ، چرا كه زور دارند و اسلحه و قدرت و آمادگى جنگى كافى و پشتيبان قوى و از ساليان دراز پيش از اين خود را آماده براى چنين تجاوزهايى كرده‌اند ، تنها منطقى كه ميتواند جوابگوى آنها باشد منطق « و * ( أَعِدُّوا لَهُمْ مَا اسْتَطَعْتُمْ مِنْ قُوَّةٍ ) * . . .\r\n* ( تُرْهِبُونَ بِه عَدُوَّ اللَّه وَعَدُوَّكُمْ ) * . « مىباشد ، گويى اين آيه در عصر ما و براى وضع امروز ما نازل شده است و مىگويد آن چنان نيرومند شويد كه دشمن به وحشت بيفتد و زمينهاى غصب شده را پس بدهد و در سر جاى خود بنشيند .\r\nجالب توجه اينكه كلمه « * ( عَدُوَّ اللَّه ) * » را با « * ( عَدُوَّكُمْ ) * » قرين ساخته اشاره به اينكه در موضوع جهاد و دفاع اسلامى اغراض شخصى مطرح نيست ، بلكه هدف حفظ مكتب انسانى اسلام است ، آنها كه دشمنيشان با شما شكلى از دشمنى با خدا ، يعنى دشمنى با حق و عدالت و ايمان و توحيد و برنامه‌هاى انسانى دارد ، بايد در اين زمينه‌ها هدف حملات يا دفاع شما باشند .\r\nدر حقيقت اين تعبير شبيه تعبير « * ( فِي سَبِيلِ اللَّه ) * » و يا « جهاد * ( فِي سَبِيلِ اللَّه ) * » است كه نشان مىدهد جهاد و دفاع اسلامى نه به شكل كشورگشايى سلاطين\r\n","description":"","footnote":"","page_name":" 226 ","page_number":226},
  {"content":"\r\nپيشين ، و نه توسعه طلبى استعمارگران و امپرياليستهاى امروز ، و نه به صورت غارتگرى قبائل عرب جاهلى است ، بلكه همه براى خدا ، و در راه خدا ، و در مسير احياى حق و عدالت است .\r\nسپس اضافه مىكند ، « علاوه بر اين دشمنانى كه مىشناسيد دشمنان ديگرى نيز داريد كه آنها را نمىشناسيد » و با افزايش آمادگى جنگى شما آنها نيز مىترسند و بر سر جاى خود مىنشينند ( * ( وَآخَرِينَ مِنْ دُونِهِمْ لا تَعْلَمُونَهُمُ ) * ) .\r\n\r\nدر اينجا به دو نكته بايد توجه كرد :\r\n1 - گرچه مفسران در باره اين گروه احتمالات گوناگونى داده‌اند : بعضى آن را اشاره به گروهى از يهود مدينه دانسته‌اند كه عداوت خود را مخفى مىداشتند ، و بعضى ديگر آن را اشاره به دشمنان آينده مسلمانان همچون امپراطورى روم و دربار ساسانيان كه در آن روز مسلمانان احتمال در گيرى با آنها را نمىدادند ، دانسته‌اند ، ولى آنچه صحيحتر به نظر مىرسد آن است كه منظور منافقانند زيرا آنها در ميان صفوف مسلمين به طور ناشناخته وجود داشتند و در صورت آمادگى كامل سپاه اسلام آنان نيز به وحشت مىافتادند و دست و پاى خود را جمع مىكردند .\r\nشاهد اين موضوع آيه 101 سوره توبه است كه مىگويد « وَمِنْ أَهْلِ الْمَدِينَةِ مَرَدُوا عَلَى النِّفاقِ لا تَعْلَمُهُمْ نَحْنُ نَعْلَمُهُمْ » : « بعضى از اهل مدينه در نفاق و دورويى جسور و سركش هستند تو آنها را نمىشناسى ولى ما آنها را مىشناسيم » .\r\nاين احتمال نيز وجود دارد كه تمام گروه‌هاى دشمنان ناشناخته اسلام اعم از منافقان و غير آنها در مفهوم آيه جمع باشند .\r\n2 - آيه متضمن دستورى براى امروز مسلمانان نيز هست و آن اينكه تنها\r\n","description":"","footnote":"","page_name":" 227 ","page_number":227},
  {"content":"\r\nنبايد روى دشمنان شناخته شده خود تكيه كنند و آمادگى خويش را در سر حد مبارزه آنها محدود سازند بلكه دشمنان احتمالى و بالقوة را نيز بايد در نظر بگيرند و حد اكثر نيرو و قدرت لازم را فراهم كنند و اگر به راستى مسلمانان چنين نكته اى را در نظر مىداشتند هيچگاه گرفتار حملات غافلگيرانه دشمنان نيرومند نمىشدند .\r\nو در پايان اين آيه اشاره به موضوع مهم ديگرى مىكند و آن اينكه تهيه نيرو و قوه كافى و ابزار و اسلحه جنگى ، و وسائل مختلف دفاعى ، نياز به سرمايه مالى دارد ، لذا به مسلمانان دستور مىدهد كه بايد با همكارى عموم اين سرمايه را فراهم سازند ، و بدانيد هر چه در اين راه بدهيد در راه خدا داده‌ايد و هرگز گم نخواهد شد « و آنچه در راه خدا انفاق كنيد به شما پس داده خواهد شد » ( * ( وَما تُنْفِقُوا مِنْ شَيْءٍ فِي سَبِيلِ اللَّه يُوَفَّ إِلَيْكُمْ ) * ) .\r\nو تمام آنها و بيشتر از آن به شما مىرسد « و هيچگونه ستمى بر شما وارد نمىگردد » ( * ( وَأَنْتُمْ لا تُظْلَمُونَ ) * ) .\r\nاين پاداش ، هم در زندگى اين جهان از طريق پيروزى اسلام و شوكت و عظمت آن به شما مىرسد ، زيرا يك ملت ضعيف و مغلوب سرمايه‌هاى مالى او نيز بخطر خواهد افتاد و امنيت و آرامش و استقلال خويش را نيز از دست خواهد داد ، بنا بر اين ثروتهايى كه در اين راه صرف مىشود از طريق ديگر و در سطحى بالاتر عائد انفاق كنندگان خواهد شد .\r\nو هم پاداش بزرگترى در جهان ديگر در جوار رحمت پروردگار در انتظار شماست با اين حال نه تنها ظلم و ستمى بر شما نخواهد رفت بلكه بالاترين سود و بهره را خواهيد برد .\r\nجالب توجه اينكه در جمله بالا كلمه « شيء » كه مفهوم وسيعى دارد به كار رفته ، يعنى هر گونه چيزى اعم از جان و مال و قدرت فكرى يا نيروى\r\n","description":"","footnote":"","page_name":" 228 ","page_number":228},
  {"content":"\r\nمنطق و يا هر گونه سرمايه ديگرى را در راه تقويت بنيه دفاعى و نظامى مسلمانان در برابر دشمن انفاق كنيد از خدا پنهان نخواهد ماند و آن را محفوظ داشته و به موقع به شما مىدهد .\r\nدر تفسير جمله « * ( وَأَنْتُمْ لا تُظْلَمُونَ ) * » اين احتمال را نيز بعضى از مفسران داده‌اند كه جمله عطف به جمله « ترهبون » باشد يعنى اگر نيروى كافى براى مقابله با دشمنان فراهم سازيد آنها از حمله به شما وحشت مىكنند و توانايى بر ظلم و ستم كردن به شما نخواهند داشت بنا بر اين ظلم و ستمى بر شما واقع نمىشود .\r\n\r\nهدف و اركان جهاد اسلامى\r\nنكته ديگرى كه از آيه فوق استفاده مىشود و پاسخگوى بسيارى از سؤالات و ايرادهاى خرده گيران و افراد ناآگاه خواهد بود شكل و هدف و برنامه جهاد اسلامى است آيه به روشنى مىگويد هدف اين نيست كه انسانها را به كشتن دهيد و هدف اين نيست كه به حقوق ديگران تجاوز كنيد ، بلكه همانطور كه گفتيم هدف اصلى اين است كه دشمنان بترسند و به شما تجاوز نكنند و زور نگويند ، و تمام تلاش و كوشش شما بايد در كوتاه كردن شر دشمنان خدا و حق و عدالت خلاصه شود .\r\nآيا مخالفان يك چنين تصويرى از جهاد اسلامى را كه قرآن با صراحت در آيه فوق آورده در ذهن خود ترسيم كرده‌اند كه پشت سر هم به اين قانون اسلامى حمله مىكنند ، گاهى مىگويند اسلام آئين شمشير است ، و گاهى مىگويند اسلام براى تحميل عقيده متوسل به اسلحه شده است ، و گاهى پيامبر اسلام را با ساير كشورگشايان تاريخ مقايسه مىكنند ! به عقيده ما جواب همه اين گونه ايرادها آن است كه به قرآن باز گردند و در هدف نهايى اين برنامه بينديشند تا همه چيز بر\r\n","description":"","footnote":"","page_name":" 229 ","page_number":229},
  {"content":"\r\nآنها روشن شود .\r\n\r\nآمادگى براى صلح\r\nبا اينكه آيه گذشته به قدر كافى هدف جهاد اسلامى را مشخص مىساخت ولى آيه بعد كه پيرامون صلح با دشمن بحث مىكند اين حقيقت را روشنتر مىسازد ، مىگويد « اگر آنها تمايل به صلح نشان دادند تو نيز دست آنها را عقب نزن و تمايل نشان ده » ( * ( وَإِنْ جَنَحُوا لِلسَّلْمِ فَاجْنَحْ لَها ) * ) .\r\nاين احتمال نيز در تفسير جمله بالا وجود دارد كه اگر آنها به سوى صلح پر و بال بگشايند تو هم به سوى آن پر و بال بگشاى ، زيرا « جنحوا » از ماده « جنوح » به معنى « تمايل » آمده و به پر پرندگان نيز جناح گفته مىشود زيرا هر يك از بالهاى آنها به يك طرف متمايل است بنا بر اين در تفسير آيه هم از ريشه لغت مىتوان استفاده كرد و هم از مفهوم ثانوى آن .\r\nو از آنجا كه به هنگام امضاى پيمان صلح غالبا افراد گرفتار ترديدها و دو دلىها مىشوند به پيامبر دستور مىدهد در قبول پيشنهاد صلح ترديدى به خود راه مده و چنانچه شرائط آن منطقى و عاقلانه و عادلانه باشد آن را بپذير « و بر خدا توكل كن زيرا خداوند هم گفتگوهاى شما را مىشنود و هم از نيات شما آگاه است » ( * ( وَتَوَكَّلْ عَلَى اللَّه إِنَّه هُوَ السَّمِيعُ الْعَلِيمُ ) * ) .\r\nولى با اين حال به پيامبر و مسلمانان هشدار مىدهد كه ممكن است در پيشنهادهاى صلح خدعه و نيرنگى در كار باشد و صلح را مقدمه اى براى ضربه غافلگيرانه اى قرار دهند يا هدفشان تاخير جنگ براى فراهم كردن نيروى بيشتر باشد اما از اين موضوع نيز نگرانى به خود راه مده زيرا خداوند كفايت كار تو را مىكند و در همه حال پشتيبان تو است ( * ( وَإِنْ يُرِيدُوا أَنْ يَخْدَعُوكَ فَإِنَّ حَسْبَكَ اللَّه ) * )\r\n","description":"","footnote":"","page_name":" 230 ","page_number":230},
  {"content":"\r\nسابقه زندگى تو نيز گواه بر اين حقيقت است زيرا « اوست كه تو را با يارى خود و بوسيله مؤمنان پاكدل تقويت كرد » ( * ( هُوَ الَّذِي أَيَّدَكَ بِنَصْرِه وَبِالْمُؤْمِنِينَ ) * ) .\r\nبارها خطرات بزرگى براى تو فراهم ساختند و نقشه‌هاى خطرناكى طرح كردند كه از طريق عادى غلبه بر آن ممكن نبود اما او تو را در برابر همه اينها حفظ كرد .\r\nبه علاوه اين مؤمنان مخلصى كه گرد تو را گرفته‌اند و از هيچ گونه فداكارى مضايقه ندارند قبلا مردمى از هم پراكنده و با يكديگر دشمن بودند خداوند نور هدايت بر آنها پاشيد « و در ميان دلهاى آنها الفت ايجاد كرد » ( * ( وَأَلَّفَ بَيْنَ قُلُوبِهِمْ ) * ) .\r\nساليان دراز در ميان طايفه اوس و خزرج در مدينه جنگ و خونريزى بود و سينه‌هاى آنها مالامال كينه و عداوت ، آن چنان كه هيچ كس باور نمىكرد روزى آنها دست دوستى و محبت به سوى هم دراز كنند و در يك صف قرار گيرند ولى خداوند قادر متعال اين كار را در پرتو اسلام و در سايه نزول قرآن انجام داد ، نه تنها اوس و خزرج كه از طايفه انصار بودند چنين كشمكش را داشتند ياران مهاجر پيامبر كه از مكه آمده بودند نيز پيش از اسلام با هم الفت دوستى نداشتند و چه بسا سينه هايشان از كينه‌هاى يكديگر پر بود اما خداوند همه آن كينه‌ها را شست و از ميان برد بطورى كه از سيصد و سيزده نفر رزمندگان بدر كه حدود هشتاد نفر از مهاجران و بقيه از انصار بودند ارتشى كوچك اما يك پارچه و نيرومند ، متحد و متفق بوجود آمد كه دشمن قوى پنجه خود را ، در هم شكستند .\r\nسپس اضافه مىكند فراهم ساختن اين الفت و پيوند دلها از طرق مادى و عادى امكانپذير نبود « اگر تمام آنچه را در روى زمين خرج مىكردى هيچ گاه نمىتوانستى در ميان دلهايشان الفت ايجاد كنى ( * ( لَوْ أَنْفَقْتَ ما فِي الأَرْضِ جَمِيعاً ما أَلَّفْتَ بَيْنَ قُلُوبِهِمْ ) * ) .\r\n« ولى اين خدا بود كه در ميان آنها بوسيله ايمان الفت ايجاد كرد » ( * ( وَلكِنَّ\r\n","description":"","footnote":"","page_name":" 231 ","page_number":231},
  {"content":"\r\n* ( اللَّه أَلَّفَ بَيْنَهُمْ ) * ) .\r\nآنها كه به وضع روحيه افراد لجوج و كينه توز مخصوصا اقوام بى خبرى همچون مردم عصر جاهليت آشنا هستند ميدانند اين گونه كينه‌ها و عداوتها را نه بوسيله مال و ثروت مىشود شستشو كرد نه با جاه و مقام ، تنها راه فرو نشاندن آن انتقام است همان انتقامى كه به صورت زنجيره اى تكرار خواهد شد و در هر بار چهره زشت آن هولناكتر و دامنه آن وسيعتر خواهد گرديد ، تنها چيزى كه مىتواند آن كينه‌هاى راسخ و ريشه دار را از ميان ببرد ايجاد يك نوع انقلاب و دگرگونى در افكار و انديشه‌ها و جانها است ، آن چنان انقلابى كه شخصيتها را دگرگون سازد و طرز تفكرها را عوض كند و در سطحى بسيار بالاتر از آنچه بودند قرار گيرند به طورى كه اعمال گذشته در نظرشان پست و ناچيز و ابلهانه جلوه كند و به دنبال آن دست به يك خانه تكانى در اعماق وجود خود بزنند و زباله‌هاى كينه و قساوت و انتقامجويى و تعصبهاى قبيله اى و مانند آن را بيرون بريزند و اين كارى است كه از پول و ثروت هرگز ساخته نيست بلكه تنها در سايه ايمان و توحيد واقعى امكانپذير است .\r\nو در پايان آيه اضافه مىكند « خداوند عزيز و حكيم است » ( * ( إِنَّه عَزِيزٌ حَكِيمٌ ) * ) .\r\nعزت او ايجاب مىكند كه هيچ كس را ياراى مقاومت در مقابل او نباشد و حكمتش سبب مىشود كه همه كارهايش روى حساب باشد و لذا برنامه حساب شده اى دلهاى پراكنده را متحد ساخت و در اختيار پيامبرش گذاشت تا نور هدايت اسلام را بوسيله آنها در همه جهان پخش كند .\r\nدر اينجا به دو نكته بايد توجه كرد :\r\n1 - بعضى از مفسران آيه فوق را تنها اشاره به اختلافات « اوس » و « خزرج » كه از انصار بودند دانسته‌اند ولى با توجه به اين كه مهاجران و انصار هر دو در يك صف به يارى پيغمبر بر خواستند روشن مىشود كه مفهوم آيه يك مفهوم وسيع است شايد آنها چنين فكر كرده‌اند كه تنها اختلاف در ميان اوس و خزرج بود در حالى\r\n","description":"","footnote":"","page_name":" 232 ","page_number":232},
  {"content":"\r\nكه هزار گونه اختلاف و شكاف اجتماعى ميان طبقه فقير و غنى بوده و آقا كوچك و بزرگ اين قبيله و آن قبيله وجود داشت شكافهايى كه در سايه اسلام پر شد و آثار آن بر طرف گشت آن چنان كه قرآن در جاى ديگر ميگويد وَاذْكُرُوا نِعْمَتَ اللَّه عَلَيْكُمْ إِذْ كُنْتُمْ أَعْداءً فَأَلَّفَ بَيْنَ قُلُوبِكُمْ فَأَصْبَحْتُمْ بِنِعْمَتِه إِخْواناً « اين نعمت بزرگ خدا را به خاطر داشته باشيد كه شما با هم دشمن بوديد او در ميان دلهايتان الفت ايجاد كرد و در پرتو نعمتش برادر يك دگر شديد ( آل عمران 103 ) .\r\n\r\n[ حلقه اتصال ايمان 
  ]\r\n2 - اين قانون تنها مربوط به مسلمانان نخستين نبوده امروز هم كه اسلام سايه خود را بر سر هشتصد ميليون مسلمان جهان گسترده و از نژادهاى مختلف و اقوام كاملا متفاوت و گروه‌هاى اجتماعى متنوع پيروانى دارد هيچ حلقه اتصالى نمىتواند آنها را بهم متحد و مربوط سازد ( جز حلقه اتصال ايمان و توحيد ) اموال ، ثروتها و تشويقهاى مادى و كنگره‌ها و كنفرانسها به تنهايى كارى از آنها ساخته نيست بايد همان شعله اى در دلها افروخته شود كه در قلوب مسلمانان نخستين بود و نصرت و پيروزى نيز تنها از همين راه اخوت اسلامى ميسر است .\r\nدر آخرين آيه مورد بحث براى تقويت روحيه پاك پيامبر ص روى سخن را به او كرده مىگويد : « اى پيامبر خداوند و اين مؤمنانى كه از تو پيروى ميكنند براى حمايت تو كافى هستند » و با كمك آنها مىتوانى به هدف خود نائل شوى ( * ( يا أَيُّهَا النَّبِيُّ حَسْبُكَ اللَّه وَمَنِ اتَّبَعَكَ مِنَ الْمُؤْمِنِينَ ) * ) .\r\nبعضى از مفسران نقل كرده‌اند كه اين آيه هنگامى نازل شد كه طائفه يهود « بنى قريظه » و « بنى نضير » به پيامبر ص گفتند ما حاضريم تسليم تو شويم و از تو پيروى كنيم ( و ترا يارى خواهيم كرد ) آيه بالا نازل شد و به پيامبر ص هشدار داد كه به آنها اعتماد و تكيه نكند ، بلكه تكيه گاه خود را تنها خدا و مؤمنان\r\n","description":"","footnote":"","page_name":" 233 ","page_number":233},
  {"content":"\r\nقرار دهد ( 1 ) .\r\nحافظ « ابو نعيم » كه از علماى معروف اهل سنت است در كتاب فضائل الصحابه به اسناد خود نقل كرده كه اين آيه در باره على بن ابى طالب نازل شده و منظور از مؤمنين على ع است ( 2 ) .\r\nكرارا گفته‌ايم كه اين گونه تفسيرها و شان نزولها آيه را منحصر و محدود نمىكند بلكه منظور اين است شخصى مانند على ع كه در صف اول مؤمنان قرار دارد نخستين تكيه گاه پيامبر بعد از خدا از ميان مسلمين است هر چند كه ديگر مؤمنان نيز در صفوف بعد يار و ياور پيامبر ص هستند .\r\n\r\n","description":"","footnote":"\r\n( 1 ) تفسير تبيان جلد 5 ص 152 .\r\n( 2 ) الغدير جلد 2 صفحه 51 .\r\n","page_name":" 234 ","page_number":234},
  {"content":"\r\n\r\n[ سوره الأنفال ‹ 8 › : آيات 65 تا 66 
  ]\r\nيا أَيُّهَا النَّبِيُّ حَرِّضِ الْمُؤْمِنِينَ عَلَى الْقِتالِ إِنْ يَكُنْ مِنْكُمْ عِشْرُونَ صابِرُونَ يَغْلِبُوا مِائَتَيْنِ وَإِنْ يَكُنْ مِنْكُمْ مِائَةٌ يَغْلِبُوا أَلْفاً مِنَ الَّذِينَ كَفَرُوا بِأَنَّهُمْ قَوْمٌ لا يَفْقَهُونَ ‹ 65 › الآنَ خَفَّفَ اللَّه عَنْكُمْ وَعَلِمَ أَنَّ فِيكُمْ ضَعْفاً فَإِنْ يَكُنْ مِنْكُمْ مِائَةٌ صابِرَةٌ يَغْلِبُوا مِائَتَيْنِ وَإِنْ يَكُنْ مِنْكُمْ أَلْفٌ يَغْلِبُوا أَلْفَيْنِ بِإِذْنِ اللَّه وَاللَّه مَعَ الصَّابِرِينَ ‹ 66 ›\r\n\r\nترجمه :\r\n65 - اى پيامبر ! مومنان را تحريك به جنگ ( با دشمن ) كن ، هر گاه بيست نفر با استقامت از شما باشند بر دويست نفر غلبه مىكنند و اگر صد نفر باشند بر هزار نفر از كسانى كه كافر شدند پيروز مىگردند چرا كه آنها گروهى هستند كه نمىفهمند ! .\r\n66 - هم اكنون خداوند از شما تخفيف داد و دانست كه در شما ضعفى وجود دارد بنا بر اين هر گاه يكصد نفر با استقامت از شما باشند بر دويست نفر پيروز مىشوند و اگر يكهزار نفر باشند بر دو هزار نفر به فرمان خدا غلبه خواهند كرد و خدا با صابران است .\r\n\r\nتفسير : منتظر برابرى قوا نباشيد !\r\nدر اين دو آيه نيز دستورات نظامى و احكام جهاد اسلامى تعقيب مىشود .\r\nدر نخستين آيه به رسول اكرم دستور مىدهد كه « اى پيامبر ! مسلمانان را\r\n","description":"","footnote":"","page_name":" 235 ","page_number":235},
  {"content":"\r\nتحريص و تشويق به جهاد با دشمن كن « ( * ( يا أَيُّهَا النَّبِيُّ حَرِّضِ الْمُؤْمِنِينَ عَلَى الْقِتالِ ) * ) .\r\nجنگجويان و رزمندگان هر اندازه آمادگى داشته باشند باز قبل از شروع به جنگ بايد آنها را از نظر روحى تقويت و به اصطلاح شارژ كرد ، و اين در برنامه تمام ارتشهاى آگاه جهان گنجانيده شده است كه فرماندهان و افسران سپاه قبل از حركت به سوى ميدان جنگ و يا در ميدان قبل از آغاز حمله با ذكر مطالب مناسبى روح جنگى آنان را تقويت مىكنند و از خطر شكست بر حذر مىدارند .\r\nمنتها دامنه اين تشويق و تحريص در مكتبهاى مادى و مشابه آن محدود است ، ولى در مكتبهاى آسمانى بسيار گسترده تر است ، توجه به فرمان پروردگار ، و تاثير ايمان به خدا ، و يادآورى مقام شهداى راه حق ، فضيلت و پاداشهاى بى حسابى كه در انتظار آنها است و افتخارها و مواهب معنوى كه در پيروزى بر دشمن در صحنه جهاد وجود دارد ، بهترين وسيله براى تشويق و تحريك روح سلحشورى و استقامت و پايمردى در سربازان مىباشد ، در جنگهاى اسلامى گاهى تلاوت چند آيه از قرآن مجيد آن چنان سربازان مجاهد را آماده مىساخت كه سر از پا نمىشناختند و يك پارچه عشق و شور و هيجان مىشدند .\r\nدر هر حال اين جمله از آيه اهميت تبليغ و تقويت هر چه بيشتر روحيه سربازان را به عنوان يك دستور اسلامى روشن مىسازد .\r\nو به دنبال آن دستور دومى مىدهد و مىگويد : « اگر از شما بيست نفر سرباز با استقامت باشد بر دويست نفر غلبه خواهند كرد و اگر از شما صد نفر باشد بر هزار نفر از كافران غلبه مىكند » ( * ( إِنْ يَكُنْ مِنْكُمْ عِشْرُونَ صابِرُونَ يَغْلِبُوا مِائَتَيْنِ وَإِنْ يَكُنْ مِنْكُمْ مِائَةٌ يَغْلِبُوا أَلْفاً مِنَ الَّذِينَ كَفَرُوا ) * ) .\r\nگرچه تعبير آيه به صورت اخبار از غلبه يك نفر برده نفر است ، ولى به قرينه آيه بعد كه مىگويد * ( الآنَ خَفَّفَ اللَّه عَنْكُمْ ) * : « هم اكنون خدا اين تكليف را بر شما\r\n","description":"","footnote":"","page_name":" 236 ","page_number":236},
  {"content":"\r\nتخفيف داد « . . . » روشن مىشود كه منظور از آن تعيين وظيفه و برنامه و دستور است نه تنها يك خبر ساده ، و به اين ترتيب مسلمانان نبايد منتظر اين باشند كه از نظر نفرات جنگى با دشمن در يك سطح مساوى قرار گيرند بلكه حتى اگر عدد آنها يك دهم نفرات دشمن باشد باز وظيفه جهاد بر آنها فرض است .\r\nسپس اشاره به علت اين حكم كرده و مىگويد « اين بخاطر آن است كه دشمنان بى ايمان شما جمعيتى هستند كه نمىفهمند » ( * ( بِأَنَّهُمْ قَوْمٌ لا يَفْقَهُونَ ) * ) .\r\nاين تعليل در آغاز عجيب و شگفتآور به نظر مىرسد كه چه ارتباطى ميان « آگاهى » و « پيروزى » يا « عدم آگاهى » و « شكست » وجود دارد ؟ ولى در واقع رابطه ميان اين دو بسيار نزديك و محكم است چه اينكه مؤمنان ، راه خود را به خوبى مىشناسند ، هدف آفرينش و وجود خود را درك مىكنند ، و از نتائج مثبتى كه در اين جهان و پاداشهاى فراوانى كه در جهان ديگر در انتظار مجاهدان است با خبرند آنها مىدانند براى « چه » مىجنگند ؟ و براى « كه » پيكار مىكنند و در راه « چه هدف مقدسى » فداكارى مىنمايند ، و اگر در اين راه قربانى و شهيد شوند حسابشان با « كيست » ؟ .\r\nاين مسير روشن و اين آگاهى ، به آنان صبر و استقامت و پايمردى مىبخشد .\r\nاما افراد بى ايمان و يا بت پرستان ، درست نمىدانند براى چه مىجنگند ؟\r\nو براى چه كسى مبارزه مىكنند ؟ و اگر در اين راه كشته شدند خون آنها را چه كسى جبران خواهد كرد ؟ تنها روى يك عادت و تقليد كوركورانه و يا تعصب خشك و بى منطق به دنبال اين مكتب افتاده‌اند و اين تاريكى راه و ناآگاهى از هدف و ندانستن پايان كار و نتيجه مبارزه ، اعصاب آنها را سست مىكند ، و توان و استقامتشان را مىگيرد ، و از آنها موجودى ضعيف مىسازد .\r\nاما به دنبال دستور سنگين فوق ، خداوند آن را چند درجه تخفيف مىدهد\r\n","description":"","footnote":"","page_name":" 237 ","page_number":237},
  {"content":"\r\nو مىگويد « هم اكنون خداوند به شما تخفيف داد و دانست در ميان شما افرادى ضعيف و سست هستند » ( * ( الآنَ خَفَّفَ اللَّه عَنْكُمْ وَعَلِمَ أَنَّ فِيكُمْ ضَعْفاً ) * ) .\r\nسپس مىگويد : « در اين حال اگر از شما صد نفر سرباز با استقامت باشند ، بر دويست نفر غلبه مىكنند و اگر هزار نفر باشند بر دو هزار نفر به فرمان خدا پيروز مىشوند » ( * ( فَإِنْ يَكُنْ مِنْكُمْ مِائَةٌ صابِرَةٌ يَغْلِبُوا مِائَتَيْنِ وَإِنْ يَكُنْ مِنْكُمْ أَلْفٌ يَغْلِبُوا أَلْفَيْنِ بِإِذْنِ اللَّه ) * ) .\r\nولى در هر حال فراموش نكنيد كه « خداوند با صابران است » ( * ( وَاللَّه مَعَ الصَّابِرِينَ ) * ) .\r\n\r\nدر اينجا به چند نكته بايد توجه كرد\r\n\r\n1 - آيا آيه نخست منسوخ شده ؟\r\nهمانطور كه مشاهده كرديم آيه نخست ، به مسلمانان دستور مىدهد كه حتى اگر لشگر دشمن ده برابر آنها باشد از مقابله با آنها سرباز نزنند ، در حالى كه در آيه دوم نسبت را به دو برابر تنزل داده است .\r\nاين اختلاف ظاهرى سبب شده كه بعضى حكم آيه اول را بوسيله آيه دوم منسوخ بدانند ، و يا آيه اول را بر يك حكم مستحبّ و آيه دوم را بر يك حكم واجب حمل كنند ، يعنى اگر تعداد دشمنان حد اكثر دو برابر تعداد مسلمانان باشد وظيفه دارند از ميدان جهاد عقبنشينى نكنند ، اما اگر بيش از دو برابر باشد تا ده برابر مىتوانند از جهاد خوددارى كنند ، اما بهتر آن است كه باز هم دست از جهاد بر ندارند .\r\nولى جمعى از مفسران را عقيده بر اين است كه اختلاف ظاهرى كه بين دو آيه ديده مىشود نه دليل بر نسخ است و نه دليل بر استحباب ، بلكه هر يك از اين دو حكم مورد معينى دارد : به هنگامى كه مسلمانان گرفتار ضعف و سستى شوند و در ميان آنها افراد تازه كار و ناآزموده و ساخته نشده بوده باشند مقياس سنجش همان\r\n","description":"","footnote":"","page_name":" 238 ","page_number":238},
  {"content":"\r\nنسبت دو برابر است ، ولى به هنگامى كه افراد ساخته شده و ورزيده و قوى الايمان همانند بسيارى از رزمندگان بدر بوده باشند اين نسبت تا ده برابر ترقى مىكند .\r\nبنا بر اين دو حكم مذكور در دو آيه ، مربوط به دو گروه مختلف و در شرائط متفاوت است ، و به اين ترتيب نسخى در اينجا وجود ندارد و اگر مىبينيم در بعضى از روايات تعبير به نسخ شده است بايد توجه داشته باشيم كه « نسخ در لسان روايات مفهوم وسيعى دارد كه » تخصيص « را هم شامل مىشود .\r\n\r\n2 - افسانه موازنه قوا\r\nآيات فوق - به هر صورت - اين حكم مسلم را در بر دارد كه مسلمانان هرگز نبايد در انتظار موازنه ظاهرى قوا با دشمن بنشينند بلكه گاهى با دو برابر جمعيت خود و گاهى حتى با ده برابر بايد به مقابله برخيزند و به عذر كمبود نفرات از برابر دشمن فرار نكنند ، و جالب اينكه در بيشتر ميدانهاى جنگى اسلام تعادل قوا به سود دشمن به هم خورده بود و مسلمين غالبا در اقليت بوده‌اند ، نه تنها در جنگهايى كه در زمان پيامبر ص اتفاق افتاد ، مانند بدر و احد و احزاب ، و يا جنگهايى مثل موته كه تعداد مسلمانان سه هزار نفر و حد اقل عددى كه از نفرات دشمن نوشته‌اند يكصد و پنجاه هزار نفر بود ، بلكه در جنگهايى كه بعد از پيامبر ص رخ داد اين تفاوت به نحو حيرتانگيزى وجود داشت ، مثلا تعداد نفرات ارتش آزادى بخش اسلام را در جنگ با سپاه « ساسانى » پنجاه هزار نفر ، در حالى كه تعداد سپاهيان خسروپرويز را پانصد هزار نفر نوشته‌اند .\r\nدر واقعه « يرموك » كه برخورد بزرگ ارتش اسلام با سپاهيان روم بود مورخان نقل كرده‌اند لشگرى را كه هرقل گردآورى كرد حدود دويست هزار نفر بود ، ولى ارتش اسلام از بيست و چهار هزار نفر تجاوز نمىكرد ! ! و عجيبتر اين كه نوشته‌اند تعداد نفراتى كه از دشمن در اين ميدان به خاك افتادند بالغ بر هفتاد هزار نفر مىشد .\r\n","description":"","footnote":"","page_name":" 239 ","page_number":239},
  {"content":"\r\nشك نيست كه موازنه و برترى قوا به ظاهر يكى از عوامل پيروزى است ، ولى چه چيز سبب مىشد كه اين تفاوت بزرگ و چشمگير به سود مسلمانها جبران گردد ؟\r\nپاسخ اين سؤال مهم را قرآن با سه تعبير در دو آيه فوق بيان كرده است در يك جا مىگويد : « * ( عِشْرُونَ صابِرُونَ ) * » « بيست نفر با استقامت » « و * ( مِائَةٌ صابِرَةٌ ) * » « يكصد نفر با استقامت » .\r\nيعنى روح استقامت و پايدارى كه ثمره درخت ايمان است سبب مىشد كه هر يك نفر در برابر ده نفر استقامت كنند و بر آنها پيروز گردند .\r\nو در جاى ديگر مىگويد « * ( بِأَنَّهُمْ قَوْمٌ لا يَفْقَهُونَ ) * » يعنى عدم آگاهى آنها از هدفشان و آگاهى شما نسبت بهدف مقدستان ، كمبود نفرات را جبران مىكند .\r\nو در جاى ديگر تعبير به « اذن اللَّه » مىكند ، يعنى امدادهاى الهى و كمكهاى غيبى و معنوى و لطف و رحمت پروردگار شامل حال چنين مجاهدان با ايمان و پر استقامت است .\r\nامروز نيز مسلمانان در برابر دشمنان نيرومندى قرار دارند ، اما عجب اين است كه در بسيارى از ميدانهاى جنگ نفرات مسلمين بسيار از دشمن برترى دارند ، ولى باز هم اثرى از پيروزى نيست و درست در جهت عكس « مسلمين نخستين » گام بر مىدارند .\r\nاينها بخاطر آن است كه آگاهى كافى متاسفانه در مسلمانان امروز نيست ، روح استقامت را به خاطر تسليم شدن در برابر عوامل فساد و زرق و برق مادى از دست داده‌اند ، حمايتهاى الهى نيز بخاطر آلودگى به گناه از آنها سلب شده است در نتيجه به چنين سرنوشتى گرفتار شده‌اند ! ولى راه بازگشت هنوز باز است و اميدواريم روزى فرا رسد كه مفهوم آيات\r\n","description":"","footnote":"","page_name":" 240 ","page_number":240},
  {"content":"\r\nفوق بار ديگر در مسلمين زنده شود و به وضع ذلت بار كنونى پايان دهند .\r\n3 - جالب توجه اينكه در آيه اول كه سخن از نسبت يك و ده است براى مثال « عشرون » يعنى بيست نفر ، و « ماتين » يعنى دويست نفر انتخاب شده ، اما در آيه دوم كه سخن از نسبت دو برابر است ، مثال يكصد نفر در برابر دويست نفر و هزار نفر در برابر دو هزار نفر انتخاب شده .\r\nاين تفاوت مثال گويا به خاطر بيان اين حقيقت است كه افراد قوى الاراده و با ايمان حتى مىتوانند از بيست نفر يك لشكر بسازند در حالى كه افراد ضعيف از چنين عدد كمى نمىتوانند يك لشگر تهيه كنند بلكه بايد از چندين برابر آن لشگر فراهم سازند .\r\n","description":"","footnote":"","page_name":" 241 ","page_number":241},
  {"content":"\r\n\r\n[ سوره الأنفال ‹ 8 › : آيات 67 تا 71 
  ]\r\nما كانَ لِنَبِيٍّ أَنْ يَكُونَ لَه أَسْرى حَتَّى يُثْخِنَ فِي الأَرْضِ تُرِيدُونَ عَرَضَ الدُّنْيا وَاللَّه يُرِيدُ الآخِرَةَ وَاللَّه عَزِيزٌ حَكِيمٌ ‹ 67 › لَوْ لا كِتابٌ مِنَ اللَّه سَبَقَ لَمَسَّكُمْ فِيما أَخَذْتُمْ عَذابٌ عَظِيمٌ ‹ 68 › فَكُلُوا مِمَّا غَنِمْتُمْ حَلالًا طَيِّباً وَاتَّقُوا اللَّه إِنَّ اللَّه غَفُورٌ رَحِيمٌ ‹ 69 › يا أَيُّهَا النَّبِيُّ قُلْ لِمَنْ فِي أَيْدِيكُمْ مِنَ الأَسْرى إِنْ يَعْلَمِ اللَّه فِي قُلُوبِكُمْ خَيْراً يُؤْتِكُمْ خَيْراً مِمَّا أُخِذَ مِنْكُمْ وَيَغْفِرْ لَكُمْ وَاللَّه غَفُورٌ رَحِيمٌ ‹ 70 › وَإِنْ يُرِيدُوا خِيانَتَكَ فَقَدْ خانُوا اللَّه مِنْ قَبْلُ فَأَمْكَنَ مِنْهُمْ وَاللَّه عَلِيمٌ حَكِيمٌ ‹ 71 ›\r\n\r\nترجمه :\r\n67 - هيچ پيامبرى حق ندارد اسيرانى ( از دشمن ) بگيرد تا كاملا بر آنها پيروز گردد ( و جاى پاى خود را در زمين محكم كند ) شما متاع ناپايدار دنيا را مىخواهيد ( و مايليد اسيران بيشترى بگيريد و در برابر گرفتن مالى آزاد كنيد ) ولى خداوند سراى ديگر را ( براى شما ) مىخواهد و خداوند قادر و حكيم است .\r\n68 - اگر فرمان سابق خدا نبود ( كه بدون ابلاغ ، امتى را كيفر ندهد ) مجازات بزرگى به خاطر چيزى كه ( از اسيران ) گرفتيد به شما مىرسيد .\r\n69 - اكنون از آنچه غنيمت گرفته‌ايد حلال و پاكيزه بخوريد و از خدا بپرهيزيد ، خداوند آمرزنده و مهربان است .\r\n70 - اى پيامبر ! به اسيرانى كه در دست شما هستند بگو اگر خداوند خيرى در دلهاى شما بداند ( و نيات نيك و پاكى داشته باشيد ) بهتر از آنچه از شما گرفته به شما مىدهد ، و شما را مىبخشد ، و خداوند آمرزنده و مهربان است .\r\n71 - اما اگر بخواهند با تو خيانت كنند ( موضوع تازه اى نيست ) آنها پيش از اين ( نيز ) به خدا خيانت كردند و خداوند ( شما را ) بر آنها پيروز كرد و خداوند دانا و حكيم است .\r\n","description":"","footnote":"","page_name":" 242 ","page_number":242},
  {"content":"\r\n\r\nتفسير :\r\n\r\nاسيران جنگى\r\nدر آيات گذشته قسمتهاى مهمى از احكام جهاد و در گيرى با دشمنان بيان شد ، در آيات مورد بحث با ذكر قسمتى از احكام اسراى جنگى اين بحث تكميل مىشود ، زيرا جنگها معمولا با مساله گرفتن اسير توأمند ، و طرز رفتار با اسراى جنگى از نظر جنبه‌هاى انسانى و همچنين هدفهاى جهاد فوق العاده اهميت دارد .\r\nنخستين مطلب مهمى را كه در اين زمينه بيان مىكند ، اين است كه مىگويد :\r\n« هيچ پيامبرى حق ندارد اسيران جنگى داشته باشد ، تا به اندازه كافى جاى پاى خود را در زمين محكم كند و ضربه‌هاى كارى و اطمينان بخش بر پيكر دشمن وارد سازد » ( * ( ما كانَ لِنَبِيٍّ أَنْ يَكُونَ لَه أَسْرى حَتَّى يُثْخِنَ فِي الأَرْضِ ) * « .\r\n« يثخن » از ماده « ثخن » بر وزن « شكن » در اصل به معنى ضخامت و غلظت و سنگينى آمده است ، سپس به همين مناسبت به پيروزى و غلبه آشكار و قوت و قدرت و شدت اطلاق شده .\r\nگروهى از مفسران « * ( حَتَّى يُثْخِنَ فِي الأَرْضِ ) * » را به معنى مبالغه و شدت در كشتار دشمن گرفته‌اند و مىگويند معنى اين جمله اين است كه گرفتن اسيران جنگى بايد بعد از كشتار فراوان دشمن باشد ، ولى با توجه به كلمه « فى الارض » ( در زمين ) و با توجه به ريشه اين لغت كه به معنى شدت و غلظت است ، روشن مىشود كه معنى اصلى جمله چنين نيست ، بلكه منظور اصلى تفوق كامل بر دشمن و نشان دادن قوت و قدرت و محكم كردن سيطره خود بر منطقه است .\r\n","description":"","footnote":"","page_name":" 243 ","page_number":243},
  {"content":"\r\nولى از آنجا كه گاهى در هم كوبيدن و كشتار دشمن سبب تحكيم موقعيت مسلمانان مىشود يكى از مصاديق اين جمله در شرايط خاصى كشتار دشمن مىتواند بوده باشد ، نه مفهوم اصلى جمله ! .\r\nبه هر حال آيه مورد بحث مسلمانان را توجه به يك نكته حساس جنگى مىدهد ، و آن اينكه هيچگاه مسلمانان پيش از شكست كامل دشمن نبايد به فكر گرفتن اسير باشند ، زيرا چنان كه از پاره اى از روايات استفاده مىشود ، بعضى از مسلمانان تازه كار در ميدان « بدر » سعى داشتند دشمن را تا ممكن است اسير كنند ، براى اينكه طبق معمول جنگهاى آن روز ، پس از خاتمه جنگ ، مبلغ قابل ملاحظه اى به نام « فديه » يا « فداء » مىگرفتند و اسيران را در مقابل آن آزاد مىكردند .\r\nاين كار ممكن است بعضى از مواقع كار خوبى محسوب شود ، ولى قبل از اطمينان كامل از شكست دشمن كار خطرناكى است ، زيرا مشغول شدن به گرفتن اسيران و بستن دستهاى آنها و انتقال آنان به يك محل مناسب در بسيارى از اوقات جنگجويان را از اصل هدف جنگ باز مىدارد ، و چه بسا به « دشمن زخمخورده » امكان مىدهد كه حملات خود را تشديد و جنگجويان را در هم بكوبند ، همان گونه كه در حادثه جنگ احد توجه به جمعآورى غنائم گروهى از مسلمانان را به خود مشغول ساخت ، و دشمن از فرصت استفاده كرد و ضربه نهايى خود را بر آنها وارد كرد ! بنا بر اين گرفتن اسير تنها در صورتى مجاز است كه اطمينان كامل از پيروزى بر دشمن حاصل شود در غير اين صورت بايد با ضربات قاطع و كوبنده و پى در پى قدرت و نيروى دشمن مهاجم را از كار بياندازد . اما به محض حصول اطمينان از اين موضوع ، هدف انسانى ايجاب مىكند كه دست از كشتن بردارند و به اسير كردن قناعت كنند .\r\n","description":"","footnote":"","page_name":" 244 ","page_number":244},
  {"content":"\r\nاين دو نكته مهم « نظامى » و « انسانى » در آيه فوق در عبارت كوتاهى بيان شده است .\r\nسپس آن گروه را كه بر خلاف اين دستور رفتار كردند مورد ملامت قرار داده و مىگويد : « شما تنها به فكر جنبه‌هاى مادى هستيد و متاع ناپايدار دنيا را مىخواهيد ، در حالى كه خداوند سراى جاويدان و سعادت هميشگى را براى شما ميخواهد ( * ( تُرِيدُونَ عَرَضَ الدُّنْيا وَاللَّه يُرِيدُ الآخِرَةَ ) * ) .\r\n« عرض » به معنى « امور ناپايدار » است و از آنجا كه سرمايه‌هاى مادى اين جهان پايدار نمىمانند « * ( عَرَضَ الدُّنْيا ) * » به آنها گفته شده .\r\nالبته همانطور كه گفتيم توجه به جنبه‌هاى مادى اسيران جنگى و غفلت از اهداف نهايى يعنى پيروزى بر دشمن نه تنها به سعادت و پاداش اخروى لطمه مىزند ، بلكه از نظر زندگى اين جهان و سربلندى و عزت و آرامش نيز زيان بخش است ، در حقيقت اين اهداف نهايى از امور پايدار اين جهان محسوب مىشود ، و به تعبير ديگر نبايد به خاطر منافع آنى و زودگذر ، منافع مستمر آينده را به خطر افكند ! .\r\nو در پايان آيه مىفرمايد دستور فوق در واقع آميخته اى از « عزت و پيروزى و » حكمت و تدبير « است ، چون از ناحيه خداوند صادر شده » و خداوند عزيز و حكيم است « ( * ( وَاللَّه عَزِيزٌ حَكِيمٌ ) * ) .\r\nدر آيه بعد بار ديگر به ملامت و توبيخ كسانى كه براى تامين منافع زود گذر مادى مصالح مهم اجتماعى را به خطر افكندند ، پرداخته ، مىگويد : « اگر فرمان سابق خدا نبود عذاب و كيفر بزرگى به خاطر اسيرانى كه گرفتيد به شما مىرسيد » ( * ( لَوْ لا كِتابٌ مِنَ اللَّه سَبَقَ لَمَسَّكُمْ فِيما أَخَذْتُمْ عَذابٌ عَظِيمٌ ) * ) در باره جمله « * ( لَوْ لا كِتابٌ مِنَ اللَّه سَبَقَ ) * » مفسران ، احتمالات گوناگون\r\n","description":"","footnote":"","page_name":" 245 ","page_number":245},
  {"content":"\r\nداده‌اند ، ولى آنچه مناسبتر با تفسير مجموع آيه است ، اين است كه : « اگر نه اين بود كه خداوند از پيش مقرر داشته است كه تا حكمى را به وسيله پيامبرش براى بندگان بيان نكرده آنها را مجازات نكند ، شما را به خاطر اينكه به دنبال گرفتن اسيران به منظور جلب منافع مادى رفتيد و موقعيت ارتش اسلام و پيروزى نهايى آن را به خطر افكنديد ، سخت كيفر مىداد ، ولى همانگونه كه در آيات ديگر قرآن تصريح شده ، سنت پروردگار اين است كه نخست احكام را تبيين مىكند سپس متخلفين را كيفر مىدهد » مانند « وَما كُنَّا مُعَذِّبِينَ حَتَّى نَبْعَثَ رَسُولًا » ( سوره اسراء آيه 15 ) .\r\n\r\nدر اينجا به چند نكته بايد توجه داشت\r\n1 - ظاهر آيات فوق - همانگونه كه گفتيم - بحث پيرامون گرفتن اسيران جنگى است ، نه مساله گرفتن « فديه » بعد از جنگ ، و به اين ترتيب بسيارى از اشكالات كه در فهم تفسير آيه براى جمعى از مفسران پيدا شده خود به خود حل خواهد شد .\r\nو نيز ملامت و سرزنش متوجه گروهى است كه قبل از پيروزى كامل مشغول گرفتن اسيران به منظور هدفهاى مادى شدند ، و هيچگونه ارتباطى با شخص پيامبر ص و آن دسته از مؤمنان كه هدف جهاد را تعقيب مىكردند ، ندارد .\r\nبنا بر اين بحثهايى از قبيل اينكه آيا پيامبر ص در اينجا مرتكب گناهى شده و چگونه با مقام عصمت او سازگار است ، همگى بى مورد است .\r\nهمچنين احاديثى كه در بعضى از كتب اهل تسنن ( 1 ) در تفسير آيه وارد شده و مىگويد آيه مربوط به اقدام پيامبر و مسلمانان به گرفتن فديه در مقابل اسيران جنگى بعد از جنگ بدر و قبل از اجازه خداوند است ، و اينكه تنها كسى كه مخالف\r\n\r\n","description":"","footnote":"\r\n( 1 ) تفسير المنار جلد 10 صفحه 90 و تفسير روح المعانى جلد 10 صفحه 32 و تفسير فخر رازى جلد 15 صفحه 198 .\r\n","page_name":" 246 ","page_number":246},
  {"content":"\r\nبا فديه و طرفدار كشتن اسيران جنگى بود « عمر » يا سعد بن معاذ بود و پيامبر در باره او فرمود اگر عذابى از طرف خدا نازل مىشد هيچ كس از ما جز عمر و يا سعد بن معاذ نجات نمىيافت ! ! همه اين بحثها بى اساس و اين گونه روايات از تفسير آيه به كلى بيگانه است ، بخصوص اينكه نشانه جعل در اين احاديث كاملا ظاهر است ، زيرا مقام عمر يا سعد بن معاذ را حتى بالاتر از مقام پيامبر قرار داده است ! ! 2 - آيات فوق هيچگونه مخالفتى با گرفتن « فداء » و آزاد ساختن اسيران جنگى در صورتى كه مصلحت جامعه اسلامى ايجاب كند ، ندارد بلكه مىگويد نبايد مجاهدين به اين منظور دست به گرفتن اسير بزنند ، بنا بر اين با آيه 4 سوره محمد از هر نظر موافق است آنجا كه ميگويد : فَإِذا لَقِيتُمُ الَّذِينَ كَفَرُوا فَضَرْبَ الرِّقابِ حَتَّى إِذا أَثْخَنْتُمُوهُمْ فَشُدُّوا الْوَثاقَ فَإِمَّا مَنًّا بَعْدُ وَإِمَّا فِداءً :\r\n« هنگامى كه با كافران ( و دشمنانى كه حق حيات براى شما قائل نيستند ) در ميدان جنگ روبرو شديد ، ضربات خود را بر گردن آنان فرود آريد تا هنگامى كه بر آنها غلبه كنيد ، در اين هنگام ديگر آنها را نكشيد بلكه ببنديد و اسير سازيد ، سپس يا آنها را بدون گرفتن » فداء « و يا با گرفتن » فداء « آزاد كنيد » .\r\nولى در اينجا به يك نكته بايد توجه داشت و آن اينكه هر گاه در ميان اسيران جنگى افراد خطرناكى وجود داشته باشند كه آزادى آنها ، موجب برافروخته شدن مجدد آتش جنگ و به خطر افتادن پيروزى گردد ، مسلمانان حق دارند اين گونه افراد خطرناك را نابود كنند ، دليل اين موضوع در خود آيه و در تعبير « يثخن » و « اثخنتموهم » نهفته شده است .\r\nبه همين دليل در پاره اى از روايات وارد شده كه پيامبر دستور داد دو نفر از اسيران جنگ بدر را به نام « عقبة ابن ابى معيط » و « نضر بن حارث » را به قتل برسانند . و هيچ گونه فدايى از آنان نپذيرند . ( تفسير نور الثقلين جلد 2 صفحه 135 )\r\n","description":"","footnote":"","page_name":" 247 ","page_number":247},
  {"content":"\r\n3 - در آيات بالا بار ديگر تاكيدى پيرامون مساله آزادى اراده انسان و نفى مكتب جبر ديده مىشود ، زيرا مىگويد خداوند براى شما سراى جاويدان مىخواهد در حالى كه گروهى از شما در بند منافع مادى زودگذر هستيد .\r\nدر آيه بعد اشاره به يكى ديگر از احكام اسيران جنگى و آن مساله گرفتن « فداء » شده است .\r\nبطورى كه در بعضى از روايات كه در مورد « شان نزول » آيات مورد بحث وارد شده ، مىخوانيم : بعد از پايان جنگ بدر و گرفتن اسيران جنگى و پس از آنكه پيامبر ص دستور داد كه دو نفر از اسيران خطرناك « عقبة » و « نضر » را گردن بزنند ، گروه انصار به وحشت افتادند كه نكند اين دستور در باره ساير اسيران اجرا شود ( و از گرفتن فدا محروم بمانند ) لذا به پيغمبر ص عرض كردند ما هفتاد نفر را كشته و هفتاد نفر را اسير كرديم و اينها از قبيله تو و اسيران تواند ، آنها را به ما ببخش تا در برابر آزادى آنها « فداء » بگيريم ( پيامبر ص در انتظار نزول وحى آسمانى در اين باره بود ) آيات مورد بحث نازل شد و اجازه گرفتن « فداء » در مقابل آزادى اسيران داد . ( 1 )\r\nو نيز در روايت نقل شده كه بيشترين مبلغى كه براى آزادى اسيران تعيين شده بود چهار هزار درهم و كمترين مبلغ هزار درهم بود . هنگامى كه اين موضوع به گوش قريش رسيد ، يكى پس از ديگرى مبلغ « فداء » را فرستادند تا اسيران خود را آزاد كنند .\r\nعجيب اينكه داماد پيامبر ص « ابى العاص » نيز در ميان اسيران بود ، دختر پيامبر ص يعنى زينب همسر « ابو العاص » گردنبندى را كه « خديجه » در عروسيش به او داده بود به عنوان « فداء » نزد پيامبر ص فرستاد . هنگامى كه\r\n\r\n","description":"","footnote":"\r\n( 1 ) تفسير على بن ابراهيم طبق نقل نور الثقلين جلد 2 صفحه 136 .\r\n","page_name":" 248 ","page_number":248},
  {"content":"\r\nچشم پيامبر ص به گردنبند افتاد خاطره خديجه آن زن فداكار و مجاهد در نظرش مجسم شد ، فرمود خدا رحمت كند خديجه را ، اين گردنبندى است كه جهيزيه دخترم « زينب » قرار داد ( و طبق بعضى ديگر از روايات به احترام « خديجه » از پذيرفتن گردنبند خوددارى كرد ، و براى رعايت حقوق مسلمانان موافقت آنها را در اين كار جلب نمود ) ( 1 ) .\r\nسپس پيامبر ص « ابو العاص » را آزاد كرد ، به شرط اينكه دخترش « زينب » را ( كه قبل از اسلام به همسرى « ابو العاص » در آورده بود ) به مدينه نزد پيامبر ص بفرستد ، او نيز اين شرط را پذيرفت و بعدا هم به آن وفا كرد ( 2 ) .\r\nبه هر حال آيه فوق به مسلمانان اجازه مىدهد كه از اين غنيمت جنگى ( يعنى مبلغى را كه در برابر آزادى اسيران مىگرفتند ) استفاده كنند و مىگويد :\r\n« از آنچه به غنيمت گرفته‌ايد ، حلال و پاكيزه بخوريد و بهره گيريد » ( * ( فَكُلُوا مِمَّا غَنِمْتُمْ حَلالًا طَيِّباً ) * ) .\r\nاين جمله ممكن است معنى وسيعى داشته باشد ، و علاوه بر موضوع « فداء » ساير غنائم را نيز شامل شود .\r\nسپس به آنها دستور مىدهد كه « تقوى را پيشه كنيد و از مخالفت فرمان خدا بپرهيزيد » . ( * ( وَاتَّقُوا اللَّه ) * ) .\r\nاشاره به اينكه مباح بودن اين گونه غنائم نبايد سبب شود كه هدف مجاهدين در ميدان جهاد جمع غنيمت و يا گرفتن اسير به خاطر « فداء » باشد .\r\nو اگر در گذشته چنين نيات زشتى در دل داشتند ، بيرون كنند ، و نسبت\r\n\r\n","description":"","footnote":"\r\n( 1 ) چنان كه در كامل ابن اثير جلد 2 صفحه 134 آمده است : « فلما رآها رسول اللَّه ص رق لها رقة شديدة و قال ان رأيتم ان تطلقوا لها اسيرها ، و تردوا عليها الذى لها ، فافعلوا ، فاطلقوا لها اسيرها و ردوا القلادة » .\r\n( 2 ) تفسير الميزان جلد 9 صفحه 141 .\r\n","page_name":" 249 ","page_number":249},
  {"content":"\r\nبه گذشته وعده عفو و آمرزش مىدهد و مىگويد : « خداوند غفور و رحيم است » * ( إِنَّ اللَّه غَفُورٌ رَحِيمٌ ) * ) .\r\n\r\nآيا گرفتن فداء منطقى و عادلانه است ؟\r\nدر اينجا سؤالى پيش مىآيد كه گرفتن مبلغى در برابر آزاد ساختن اسيران چگونه با اصول عدالت سازگار مىباشد ؟ و آيا اين يك نوع انسانفروشى نيست ؟\r\nولى با كمى دقت پاسخ اين سؤال روشن مىشود ، كه « فداء » در حقيقت يك نوع غرامت جنگى است زيرا در هر جنگى مقدار زيادى از سرمايه‌هاى اقتصادى و نيروى انسانى از ميان مىرود ، گروهى كه به حق مىجنگند حق دارند پس از پايان جنگ جبران خسارات خود را از دشمن بخواهند ، يكى از طرق گرفتن خسارت مساله « فداء » است ، و با توجه به اينكه مبلغ « فداء » در آن روز در باره اسيران ثروتمند چهار هزار درهم و در باره افراد كم ثروت يكهزار درهم ، تعيين شده بود ، معلوم مىشود كه مجموع اموالى كه از اين راه از قريش گرفته شد چندان قابل ملاحظه نبود حتى پاسخگوى خسارتهاى مالى و انسانى كه بر سپاه اسلام وارد شده بود ، محسوب نمىشد .\r\nاز اين گذشته اموال زيادى از مسلمانان در « مكه » به هنگامى كه مجبور شدند بر اثر فشار قريش ، به مدينه هجرت كنند در دست دشمن باقى مانده بود ، و از اين نظر نيز مسلمانان حق داشتند كه آن را جبران كنند .\r\nتوجه به اين نكته نيز لازم است كه گرفتن « فداء » جنبه الزامى ندارد ، و حكومت اسلامى مىتواند در صورتى كه صلاح ببيند ، اسيران جنگى را مبادله كند ، و يا بدون گرفتن هيچ گونه امتيازى آزاد سازد چنان كه در آيه 4 سوره محمد ص به آن اشاره شده و تفسير آن به خواست خدا خواهد آمد .\r\n","description":"","footnote":"","page_name":" 250 ","page_number":250},
  {"content":"\r\nمساله مهم ديگرى كه در مورد اسيران جنگى وجود دارد موضوع اصلاح و تربيت و هدايت آنها است ، اين موضوع در مكتبهاى مادى ممكن است مطرح نباشد ، ولى در جهادى كه براى آزادى و اصلاح انسانها و تعميم حق و عدالت صورت مىگيرد ، حتما مطرح است .\r\nلذا در چهارمين آيه مورد بحث به پيامبر ص دستور مىدهد كه اسيران را با بيان دلگرم كننده اى به سوى ايمان و اصلاح روش خود دعوت و تشويق كند ، و مىگويد : « اى پيامبر به اسيرانى كه در دست شما هستند بگو اگر خداوند در دلهاى شما خير و نيكى بداند بهتر از آنچه از شما گرفته شده ، به شما مىبخشد » ، ( * ( يا أَيُّهَا النَّبِيُّ قُلْ لِمَنْ فِي أَيْدِيكُمْ مِنَ الأَسْرى إِنْ يَعْلَمِ اللَّه فِي قُلُوبِكُمْ خَيْراً يُؤْتِكُمْ خَيْراً مِمَّا أُخِذَ مِنْكُمْ ) * ) .\r\nمنظور از كلمه « خيرا » در جمله « * ( إِنْ يَعْلَمِ اللَّه فِي قُلُوبِكُمْ خَيْراً ) * » همان ايمان و پذيرش اسلام است و منظور از « خيرا » در جمله بعد پاداشهاى مادى و معنوى است كه در سايه اسلام و ايمان عايد آنها مىشود ، و به مراتب بالاتر از مبلغى است كه به عنوان « فداء » پرداخته‌اند .\r\nعلاوه بر اين پاداشها لطف ديگرى نيز در باره شما كرده « و گناهانى را كه در سابق و قبل از پذيرش اسلام مرتكب شديد ، مىبخشد ، و خداوند آمرزنده و مهربان است » . ( * ( وَيَغْفِرْ لَكُمْ وَاللَّه غَفُورٌ رَحِيمٌ ) * ) و از آنجا كه ممكن بود بعضى از اسيران از اين برنامه سوء استفاده كنند و با اظهار اسلام به قصد خيانت و انتقامجويى در صفوف مسلمانان در آيند ، در آيه بعد هم به آنها اخطار مىكند ، و هم به مسلمانان هشدار مىدهد و مىگويد :\r\n« و اگر بخواهند به تو خيانت كنند چيز تازه اى نيست ، آنها پيش از اين هم به خدا خيانت كردند » ، ( * ( وَإِنْ يُرِيدُوا خِيانَتَكَ فَقَدْ خانُوا اللَّه مِنْ قَبْلُ ) * ) .\r\n","description":"","footnote":"","page_name":" 251 ","page_number":251},
  {"content":"\r\nچه خيانتى از اين بالاتر كه نداى فطرت را نشنيده گرفته و حكم عقل را پشت سر انداختند ، و براى خدا شريك و شبيه قائل شدند ، و آئين خرافى بت پرستى را جانشين توحيد ساختند .\r\nولى اينها نبايد فراموش كنند كه « خداوند تو و يارانت را بر آنها پيروز كرد » ( * ( فَأَمْكَنَ مِنْهُمْ ) * ) .\r\nدر آينده نيز اگر راه خيانت را بپويند به پيروزى نخواهند رسيد ، باز هم گرفتار شكست خواهند شد .\r\nخداوند از نيات آنها آگاه است و دستوراتى را كه در باره اسيران داده است بر طبق حكمت مىباشد ، زيرا « خداوند عليم و حكيم است » ( * ( وَاللَّه عَلِيمٌ حَكِيمٌ ) * ) .\r\nدر تفسيرهاى شيعه و اهل سنت در ذيل دو آيه فوق نقل شده كه گروهى از انصار از پيامبر ص اجازه خواستند كه از « عباس » عموى پيامبر ص كه در ميان اسيران بدر بود - به احترام آن حضرت ص - فديه گرفته نشود ، ولى پيامبر ص فرمود : « و اللَّه لا تذرون منه درهما » يعنى به خدا سوگند ، حتى از يك درهم آن نيز صرف نظر نكنيد . ( اگر گرفتن فداء قانون خدا است بايد در باره همه حتى عموى من اجرا شود ، و فرق ميان او و سايرين نباشد ) .\r\nپيامبر ص به عباس فرمود از طرف خودت و فرزند برادرت ( عقيل بن ابى طالب ) بايد فداء دهى ، عباس ( كه علاقه خاصى به مال داشت ) گفت اى محمد ! مىخواهى مرا چنان فقير كنى كه دست پيش روى طايفه قريش دراز كنم ؟ ! پيامبر ص گفت از همان ذخيره اى كه نزد همسرت ام الفضل گذاردى و گفتى اگر من در ميدان جنگ كشته شدم ، اين مال را مخارج خود و فرزندانت قرار ده ، فديه را بپرداز ! عباس از اين موضوع سخت در تعجب فرو رفت ، و گفت چه كسى اين خبر را به تو داده ؟ ( در حالى كه كاملا محرمانه بوده است ) پيامبر ص فرمود\r\n","description":"","footnote":"","page_name":" 252 ","page_number":252},
  {"content":"\r\nجبرئيل از طرف خداوند .\r\nعباس گفت سوگند به كسى كه محمد ص به آن سوگند ياد مىكند ، هيچ كس جز من و همسرم از اين راز آگاهى نداشت ، سپس گفت « اشهد انك رسول اللَّه » و مسلمان شد .\r\nهمه اسيران بدر پس از آزادى به مكه باز گشتند ، جز « عباس » و « عقيل » و « نوفل » كه قبول اسلام كردند و در مدينه ماندند ، و آيات فوق اشاره به وضع آنها مىكند ( 1 ) .\r\nدر مورد اسلام آوردن عباس در بعضى از تواريخ چنين آمده كه پس از قبول اسلام به مكه بازگشت ، و پيامبر ص را به وسيله نامه از توطئه‌هاى مشركان آگاه مىساخت سپس قبل از سال هشتم هجرت سال فتح مكه به مدينه هجرت نمود .\r\nدر كتاب « قرب الاسناد » از امام باقر ع از پدرش امام سجاد ع چنين نقل شده كه روزى اموال قابل ملاحظه اى نزد پيامبر ص آوردند ، پيامبر ص رو به عباس كرد و فرمود عبايت را بگشا ، و قسمتى از اين مال را برگير ، عباس چنين كرد ، سپس پيغمبر ص فرمود اين از همان است كه خداوند فرموده و آيه « * ( يا أَيُّهَا النَّبِيُّ قُلْ لِمَنْ فِي أَيْدِيكُمْ ) * . . . » را تلاوت كرد ( 2 ) .\r\nاشاره به اينكه وعده خدا راجع به جبران اموالى كه از شما گرفته شده هم اكنون عملى شد .\r\nو از اين حديث معلوم مىشود ، كه پيامبر ص در صدد بود اسيرانى را كه اسلام آوردند به نحو احسن تشويق و اموالى را كه پرداخته‌اند به طرز بهترى جبران كند .\r\n\r\n","description":"","footnote":"\r\n1 - به تفسير نور الثقلين و روضه كافى و تفسير قرطبى و تفسير المنار ذيل آيه مورد بحث مراجعه شود .\r\n2 - تفسير نور الثقلين جلد 2 صفحه 168\r\n","page_name":" 253 ","page_number":253},
  {"content":"\r\n\r\n[ سوره الأنفال ‹ 8 › : آيات 72 تا 75 
  ]\r\nإِنَّ الَّذِينَ آمَنُوا وَهاجَرُوا وَجاهَدُوا بِأَمْوالِهِمْ وَأَنْفُسِهِمْ فِي سَبِيلِ اللَّه وَالَّذِينَ آوَوْا وَنَصَرُوا أُولئِكَ بَعْضُهُمْ أَوْلِياءُ بَعْضٍ وَالَّذِينَ آمَنُوا وَلَمْ يُهاجِرُوا ما لَكُمْ مِنْ وَلايَتِهِمْ مِنْ شَيْءٍ حَتَّى يُهاجِرُوا وَإِنِ اسْتَنْصَرُوكُمْ فِي الدِّينِ فَعَلَيْكُمُ النَّصْرُ إِلَّا عَلى قَوْمٍ بَيْنَكُمْ وَبَيْنَهُمْ مِيثاقٌ وَاللَّه بِما تَعْمَلُونَ بَصِيرٌ ‹ 72 › وَالَّذِينَ كَفَرُوا بَعْضُهُمْ أَوْلِياءُ بَعْضٍ إِلَّا تَفْعَلُوه تَكُنْ فِتْنَةٌ فِي الأَرْضِ وَفَسادٌ كَبِيرٌ ‹ 73 › وَالَّذِينَ آمَنُوا وَهاجَرُوا وَجاهَدُوا فِي سَبِيلِ اللَّه وَالَّذِينَ آوَوْا وَنَصَرُوا أُولئِكَ هُمُ الْمُؤْمِنُونَ حَقًّا لَهُمْ مَغْفِرَةٌ وَرِزْقٌ كَرِيمٌ ‹ 74 › وَالَّذِينَ آمَنُوا مِنْ بَعْدُ وَهاجَرُوا وَجاهَدُوا مَعَكُمْ فَأُولئِكَ مِنْكُمْ وَأُولُوا الأَرْحامِ بَعْضُهُمْ أَوْلى بِبَعْضٍ فِي كِتابِ اللَّه إِنَّ اللَّه بِكُلِّ شَيْءٍ عَلِيمٌ ‹ 75 ›\r\n\r\nترجمه :\r\n72 - آنها كه ايمان آوردند و مهاجرت نمودند و با اموال و جانهاى خود در راه خدا جهاد كردند و آنها كه پناه دادند و يارى نمودند ، اولياء ( ياران و مسئولان و مدافعان ) يكديگرند ، و آنها كه ايمان آوردند و مهاجرت نكردند هيچگونه ولايت ( و تعهد و مسئوليت ) در برابر آنها نداريد تا هجرت كنند و ( تنها ) اگر از شما در ( حفظ ) دين ( خود ) يارى طلبند بر شما است كه آنها را يارى كنيد جز بر ضد گروهى كه\r\n","description":"","footnote":"","page_name":" 254 ","page_number":254},
  {"content":"\r\nميان شما و آنها پيمان ( ترك مخاصمه ) است و خداوند به آنچه عمل مىكنيد بينا است .\r\n73 - و آنها كه كافر شدند اولياء ( و ياران و مدافعان ) يكديگرند ، اگر ( اين دستور را ) انجام ندهيد فتنه و فساد عظيمى در زمين روى مىدهد .\r\n74 - و آنها كه ايمان آوردند و هجرت نمودند و جهاد در راه خدا كردند ، و آنها كه پناه دادند و يارى كردند ، آنان مؤمنان حقيقىاند ، براى آنها آمرزش ( و رحمت خدا ) و روزى شايسته اى است .\r\n75 - و آنها كه بعدا ايمان آوردند و هجرت كردند و با شما جهاد نمودند از شما هستند و خويشاوندان نسبت به يكديگر ( از ديگران ) در احكامى كه خدا مقرر داشته سزاوارترند خداوند به همه چيز دانا است\r\n\r\nتفسير : چهار گروه مختلف\r\nاين آيات كه آخرين فصل سوره انفال است بحثى را در باره « مهاجرين » و « انصار » و گروه‌هاى ديگر مسلمين و ارزش وجودى هر يك از آنان ، مطرح كرده و بحثهاى گذشته پيرامون جهاد و مجاهدان را بدين وسيله تكميل مىكند .\r\nبه تعبير ديگر در اين آيات نظام جامعه اسلامى از نظر پيوندهاى مختلف بيان شده است ، زيرا برنامه « جنگ » و « صلح » مانند ساير برنامه‌هاى عمومى بدون در نظر گرفتن يك پيوند صحيح اجتماعى ممكن نيست .\r\nدر اين آيات سخن از پنج گروه كه چهار گروه آن از مسلمانان و يك گروه از غير مسلمانانند به ميان آمده است : آن چهار گروه عبارتند از :\r\n1 - مهاجران نخستين 2 - انصار و ياران مدينه\r\n","description":"","footnote":"","page_name":" 255 ","page_number":255},
  {"content":"\r\n3 - آنها كه ايمان آوردند ولى مهاجرت نكردند .\r\n4 - آنها كه بعدا ايمان آوردند و به مهاجران پيوستند .\r\nدر نخستين آيه مورد بحث مىگويد : « كسانى كه ايمان آوردند و مهاجرت كردند و با اموال و جانهاى خود در راه خدا جهاد نمودند و كسانى كه پناه دادند و يارى كردند اولياء و هم پيمان و مدافعان يكديگرند » ( * ( إِنَّ الَّذِينَ آمَنُوا وَهاجَرُوا وَجاهَدُوا بِأَمْوالِهِمْ وَأَنْفُسِهِمْ فِي سَبِيلِ اللَّه وَالَّذِينَ آوَوْا وَنَصَرُوا أُولئِكَ بَعْضُهُمْ أَوْلِياءُ بَعْضٍ ) * ) .\r\nدر اين قسمت از آيه اشاره به دو گروه « اول » و « دوم » شده است ، يعنى مؤمنانى كه در مكه ايمان آورده بودند و پس از آن به مدينه هجرت كردند ، و مؤمنانى كه در مدينه به پيامبر ايمان آوردند و به يارى و حمايت او و مهاجران برخاستند ، و آنها را اولياء و حاميان و متعهدان در برابر يكديگر معرفى مىكند .\r\nجالب توجه اينكه براى گروه نخست چهار صفت بيان كرده اول ايمان ، دوم هجرت ، و سوم جهاد مالى و اقتصادى ( از طريق صرف نظر كردن از اموال خود در مكه و يا صرف كردن از اموال خويش در غزوه بدر و مانند آن ) و چهارم جهاد با خون و جان خويش در راه خدا و در مورد « انصار » دو صفت ذكر شده نخست « ايواء » ( پناه دادن ) دوم يارى كردن و با ذكر جمله « * ( بَعْضُهُمْ أَوْلِياءُ بَعْضٍ ) * » همه را در برابر يكديگر متعهد و مسئول مىداند .\r\nدر حقيقت اين دو گروه در بافت جامعه اسلامى يكى به منزله « تار » و ديگرى به منزله « پود » بود و هيچكدام از ديگرى بى نياز نبود .\r\nسپس به گروه سوم اشاره كرده ، مىگويد : « آنها كه ايمان آوردند و مهاجرت نكردند و به جامعه نوين شما نپيوستند هيچگونه ولايت و تعهد و مسئوليتى در برابر آنها نداريد تا اقدام به هجرت كنند » ( * ( وَالَّذِينَ آمَنُوا وَلَمْ يُهاجِرُوا\r\n","description":"","footnote":"","page_name":" 256 ","page_number":256},
  {"content":"\r\n* ( ما لَكُمْ مِنْ وَلايَتِهِمْ مِنْ شَيْءٍ حَتَّى يُهاجِرُوا ) * ) و در جمله بعد تنها يك نوع حمايت و مسئوليت را استثنا كرده و آن را در باره اين گروه اثبات مىكند و مىگويد : « هر گاه اين گروه ( مؤمنان غير مهاجر ) از شما بخاطر حفظ دين و آئينشان يارى بطلبند ( يعنى تحت فشار شديد دشمنان قرار گيرند ) بر شما لازم است كه به يارى آنها بشتابيد » ( * ( وَإِنِ اسْتَنْصَرُوكُمْ فِي الدِّينِ فَعَلَيْكُمُ النَّصْرُ ) * ) .\r\n« مگر زمانى كه مخالفان آنها جمعيتى باشند كه ميان شما و آنان پيمان ترك مخاصمه بسته شده » ( * ( إِلَّا عَلى قَوْمٍ بَيْنَكُمْ وَبَيْنَهُمْ مِيثاقٌ ) * ) و به تعبير ديگر لزوم دفاع از آنان در صورتى است كه در برابر دشمنان مشترك قرار گيرند اما اگر در برابر كفارى كه با شما پيمان بسته‌اند واقع شوند احترام به پيمان از دفاع از اين گروه بيحال لازمتر است ! .\r\nو در پايان آيه براى رعايت حدود اين مسئوليتها و دقت در انجام اين مقررات مىگويد « و خداوند به آنچه انجام مىدهيد بصير و بينا است » ( * ( وَاللَّه بِما تَعْمَلُونَ بَصِيرٌ ) * ) همه اعمال شما را مىبيند و از تلاشها و كوششها و مجاهدتها و احساس مسئوليتها آگاه است ، همچنين از بى اعتنايى و سستى و تنبلى و عدم احساس مسئوليت در برابر اين وظائف بزرگ با خبر مىباشد ! .\r\nدر آيه دوم به نقطه مقابل جامعه اسلامى ، يعنى جامعه كفر و دشمنان اسلام اشاره كرده و مىگويد : « آنها كه كافر شدند بعضى اولياى بعضى ديگرند » ( * ( وَالَّذِينَ كَفَرُوا بَعْضُهُمْ أَوْلِياءُ بَعْضٍ ) * ) يعنى پيوند آنها تنها با خودشان است ، و شما حق نداريد با آنها پيوندى داشته باشيد ، و از آنها حمايت كنيد و يا آنها را به حمايت خود دعوت نمائيد ،\r\n","description":"","footnote":"","page_name":" 257 ","page_number":257},
  {"content":"\r\nنه به آنها پناه دهيد و نه از آنها پناه بخواهيد ، و بطور خلاصه آنها نبايد در تار و پود جامعه اسلامى داخل باشند ، و نه شما در تار و پود جامعه آنها .\r\nسپس به مسلمانان هشدار مىدهد كه « اگر اين دستور مهم اسلامى را ناديده بگيريد ، فتنه و فساد عظيمى در زمين و در محيط جامعه شما به وجود خواهد آمد » ( * ( إِلَّا تَفْعَلُوه تَكُنْ فِتْنَةٌ فِي الأَرْضِ وَفَسادٌ كَبِيرٌ ) * ) چه فتنه و فسادى از اين بالاتر كه خطوط پيروزى شما محو مىگردد و دسائس دشمنان در جامعه شما كارگر مىشود ، و نقشه‌هاى شوم آنها در راه برانداختن آئين حق و عدالت از نو جان مىگيرد .\r\nدر آيه بعد بار ديگر روى اهميت مقام مهاجران و انصار و موقعيت و تاثير و نفوذ آنها در پيشبرد اهداف جامعه اسلامى تكيه كرده و از آنها به اين گونه تقدير مىكند :\r\n« آنها كه ايمان آوردند و هجرت كردند و در راه خدا جهاد نمودند و آنها كه پناه دادند و يارى كردند ، مؤمنان حقيقى و راستين هستند » ( * ( وَالَّذِينَ آمَنُوا وَهاجَرُوا وَجاهَدُوا فِي سَبِيلِ اللَّه وَالَّذِينَ آوَوْا وَنَصَرُوا أُولئِكَ هُمُ الْمُؤْمِنُونَ حَقًّا ) * ) زيرا در روزهاى سخت و دشوار و ايام غربت و تنهايى اسلام هر يك به نوعى به يارى آئين خدا و پيامبر ص شتافتند .\r\nو « آنها به خاطر اين فداكاريهاى بزرگ آمرزش و روزى شايسته اى خواهند داشت » ( * ( لَهُمْ مَغْفِرَةٌ وَرِزْقٌ كَرِيمٌ ) * ) هم در پيشگاه خدا و جهان ديگر از مواهب بزرگى برخوردارند و هم بهره اى شايسته از عظمت و سربلندى و پيروزى و امنيت و آرامش در اين جهان خواهند داشت .\r\n","description":"","footnote":"","page_name":" 258 ","page_number":258},
  {"content":"\r\nدر آخرين آيه ، به چهارمين گروه مسلمانان يعنى « مهاجران بعدى » اشاره كرده ، مىگويد « آنها كه بعد از اين ايمان بياورند و هجرت كنند و با شما در جهاد شركت جويند آنها نيز از شمايند » ( * ( وَالَّذِينَ آمَنُوا مِنْ بَعْدُ وَهاجَرُوا وَجاهَدُوا مَعَكُمْ فَأُولئِكَ مِنْكُمْ ) * ) يعنى جامعه اسلامى يك جامعه مدار بسته و انحصارى نيست ، بلكه درهايش به سوى همه مؤمنان و مهاجران و مجاهدان آينده نيز گشوده است ، هر چند مهاجران نخستين مقام و منزله خاصى دارند ، ولى اين برترى به آن معنى نيست كه مؤمنان و مهاجران آينده كه در زمان نفوذ و پيشرفت اسلام به آن گرويدند و به سوى آن آمدند ، جزء بافت جامعه اسلامى نباشند .\r\nو در پايان آيه اشاره به ولايت و اولويت خويشاوندان نسبت به يكديگر كرده ، مىگويد : « خويشاوندان ( نيز ) نسبت به يكديگر و در احكامى كه خداوند بر بندگانش مقرر داشته اولويت دارند » ( * ( وَأُولُوا الأَرْحامِ بَعْضُهُمْ أَوْلى بِبَعْضٍ فِي كِتابِ اللَّه ) * ) .\r\nدر حقيقت در آيات گذشته سخن از ولايت و اولويت عمومى مسلمانان نسبت به يكديگر بود و در اين آيه اخير تاكيد مىكند كه اين ولايت و اولويت در مورد خويشاوندان به صورت قوىتر و جامعترى است ، زيرا خويشاوندان مسلمان علاوه بر ولايت ايمان و هجرت ، ولايت خويشاوندى نيز دارند .\r\nبه همين جهت آنها از يكديگر ارث مىبرند ، در حالى كه غير خويشاوندان از يكديگر ارث نمىبرند .\r\nبنا بر اين آيه اخير تنها حكم ارث را بيان نمىكند ، بلكه معنى وسيعى دارد كه ارث هم جزء آن است و اگر مشاهده مىكنيم كه در احكام ارث در روايات اسلامى و در تمام كتب فقهى به اين آيه و آيه مشابه آن در سوره احزاب استدلال شده ، دليل بر اين نيست كه منحصر به مساله ارث باشد ، بلكه مىتواند روشنگر\r\n","description":"","footnote":"","page_name":" 259 ","page_number":259},
  {"content":"\r\nيك قانون كلى كه ارث هم بخشى از آن است ، بوده باشد .\r\nو لذا مىبينيم در مساله جانشينى پيامبر ص كه در مفهوم ارث مالى داخل نيست به اين آيه - در بعضى از روايات اسلامى - استدلال شده است ، و نيز در مساله غسل ميت و مانند آن به همين آيه براى اولويت خويشاوندان استدلال كرده‌اند .\r\nبا توجه به آنچه در بالا گفته شد ، روشن مىشود كه اصرار جمعى از مفسران بر اينكه آيه اخير منحصرا مساله ارث را بيان مىكند ، بى دليل است ، و اگر بخواهيم چنين تفسيرى را انتخاب كنيم تنها راهش اين است كه آن را به صورت يك استثنا از « ولايت مطلقه » اى كه در آيات گذشته براى عموم مهاجران و انصار بيان شده است ، بدانيم ، و بگوئيم آيه اخير مىگويد ولايت عمومى مسلمانان نسبت به يكديگر شامل ارث نمىشود .\r\nو اما احتمال اينكه آيات گذشته شامل ارث هم بشود ، و سپس آيه اخير اين حكم را نسخ كرده باشد ، بسيار بعيد به نظر مىرسد ، زيرا ارتباط مفهومى و پيوستگى اين آيات با يكديگر از نظر معنوى ، و حتى شباهت لفظى ، نشان مىدهد كه همه با هم نازل شده است ، و از اين رو نمىتواند ناسخ و منسوخ بوده باشد .\r\nو به هر حال مناسبترين تفسير با مفهوم آيات همان است كه در آغاز گفتيم .\r\nو در آخرين جمله اين آيه كه آخرين جمله سوره انفال است ، مىفرمايد « خداوند به هر چيزى دانا است » . ( * ( إِنَّ اللَّه بِكُلِّ شَيْءٍ عَلِيمٌ ) * ) تمام احكامى را كه در زمينه « انفال » و « غنائم جنگى » و « نظام جهاد » و « صلح » و « احكام اسيران جنگى » و مسائل مربوط به « هجرت » و مانند آن در اين سوره نازل كرده است همه را روى حساب و برنامه دقيقى بيان نموده كه با روح جامعه انسانى و عواطف بشرى و مصالح همه جانبه آنها كاملا منطبق است .\r\n","description":"","footnote":"","page_name":" 260 ","page_number":260},
  {"content":"\r\n\r\nدر اينجا به چند نكته بايد توجه داشت :\r\n\r\n1 - « هجرت و جهاد »\r\nبررسى تاريخ اسلام نشان مىدهد كه اين دو موضوع دو عامل اصيل در پيروزى اسلام در برابر دشمنان نيرومند بوده ، اگر هجرت نبود اسلام در محيط خفقانآور مكه از ميان مىرفت ، و اگر جهاد نبود اسلام هيچگاه رشد و نمو نمىكرد .\r\nهجرت اسلام را از شكل منطقه اى بيرون آورد و در شكل جهانى قرار داد ، و جهاد به مسلمانان آموخت كه اگر تكيه بر قدرت نكنند دشمنانى كه پايبند منطق و حرف حساب نيستند هيچگونه حقى براى آنها قائل نخواهند شد ! .\r\nهم اكنون براى نجات اسلام از بنبستها و شكستن موانع مختلفى كه دشمنان از هر سو در برابر آن ايجاد كرده‌اند راهى جز احياى اصل « هجرت » و « جهاد » نيست ، هجرت صداى آنها را به گوش جهانيان مىرساند و دلهاى آماده و نيروهاى سازنده و اقوامى را كه تشنه حق و عدالتند در اختيار آنها مىگذارد و جهاد به آنها حركت و حيات مىبخشد و مخالفان لجوجى را كه جز منطق زور بگوششان فرو نمىرود از سر راه خود بر ميدارد .\r\nدر اسلام چند هجرت واقع شد :\r\nهجرت مسلمانان مكه به « حبشه » كه هم بذر اسلام را در بيرون جزيره عرب پاشيد و هم سنگرى براى مسلمانان معدود نخستين در برابر فشار شديد دشمن بود .\r\nو هجرت پيامبر و مسلمانان نخستين به مدينه ، اين مهاجران كه گاهى از آنها به مهاجرين بدر تعبير مىشود اهميت فوق العاده اى در تاريخ اسلام دارند ، زيرا به ظاهر به سوى يك آينده كاملا تاريك حركت كردند ، و در حقيقت براى خدا از همه سرمايه‌هاى مادى خود چشم پوشيدند .\r\nاين مهاجران كه از آنها به « المهاجرون الاولون » تعبير مىشود در\r\n","description":"","footnote":"","page_name":" 261 ","page_number":261},
  {"content":"\r\nحقيقت سنگ زير بناى كاخ پر شكوه اسلام را تشكيل داده بودند ، و قرآن از آنها با عظمت خاصى سخن مىگويد چرا كه از فداكارترين مسلمانها محسوب مىشدند .\r\nو « هجرت ثانيه » كه به هجرت گروهى از مسلمانان بعد از صلح حديبيه و بدست آمدن يك محيط نسبتا امن بدنبال اين صلح صورت گرفت گفته مىشود و گاهى به هجرت تمام كسانى كه بعد از واقعه بدر تا زمان فتح مكه به مدينه مهاجرت كردند اين عنوان گفته مىشود .\r\nپس از فتح مكه هجرت به آن صورت سابق يعنى حركت از مكه به مدينه از ميان رفت ، زيرا مكه تبديل به يك شهر اسلامى شد و حديث « لا هجرة بعد الفتح » كه از پيامبر ص نقل شده اشاره به همين موضوع است .\r\nولى اين سخن به آن مفهوم نيست كه مسئله « هجرت » در اسلام به كلى منتفى شد ، - آن چنان كه بعضى پنداشته‌اند - بلكه موضوع هجرت از مكه به مدينه منتفى گشت ، و گرنه هر گاه شرائطى همانند شرائط زندگى مسلمانان نخستين پيدا شود قانون هجرت در باره آنها به قوت خود باقى است و تا آن روز كه اسلام سراسر جهان را بگيرد بر قرار خواهد بود .\r\nمتاسفانه امروز مسلمانان بر اثر فراموش كردن اين اصل مهم اسلامى غالبا در لاك خود فرو رفته‌اند ، در حالى كه مبشران مسيحى و مبلغان فرق ضاله و مذاهب استعمارى بشرق و غرب و شمال و جنوب دنيا مهاجرت مىكنند حتى به ميان قبائل وحشى و آدمخوار و حتى به مناطق قطب شمال و جنوب زمين ، در واقع اين دستور از آن مسلمانها است ، و عملش از ديگران ! .\r\nعجبتر اينكه در اطراف شهرهاى بزرگ اسلامى روستاهاى زيادى گاهى با فاصله چند فرسخ وجود دارد كه از مسائل اسلامى بى خبر و گاهى حتى رنگ يك مبلغ اسلامى را به خود نديده‌اند ، لذا محيط آنها محيط آماده اى است براى نشو و نماى جرثومه‌هاى فساد و مذاهب ساختگى و استعمارى ، و معلوم نيست مسلمانان\r\n","description":"","footnote":"","page_name":" 262 ","page_number":262},
  {"content":"\r\nامروز كه وارث مهاجران اولين هستند چه پاسخى در برابر خدا براى اين وضع فراهم ساخته‌اند ؟ ! گرچه اخيرا حركتى در اين زمينه ديده مىشود . ولى هرگز كافى نيست .\r\nبهر حال موضوع هجرت و نقش آن در تاريخ و سرنوشت مسلمانان مهمتر از آن است كه با اين مختصر بتوان تمام جوانب آن را بررسى كرد . ( در جلد چهارم تفسير نمونه صفحه 89 به بعد نيز در اين باره سخنانى داشتيم ، در آينده نيز ذيل آيات مناسب بخواست خدا باز سخن خواهيم گفت ) .\r\n\r\n2 - مبالغه و اغراق در تنزيه صحابه\r\nجمعى از برادران اهل سنت از احترام و اهميتى كه قرآن براى « مهاجران اولين » قائل شده خواسته‌اند چنين استفاده كنند كه آنها تا پايان عمر مرتكب هيچگونه خلافى نشدند ، و بايد بدون چون و چرا ، همه را بدون استثنا محترم بشماريم سپس اين موضوع را به همه « صحابه » به خاطر تمجيدى كه قرآن از آنها در جريان بيعت رضوان و غير آن كرده ، تعميم داده‌اند ، و عملا صحابه را بدون در نظر گرفتن اعمالشان ، انسانهاى استثنايى شمرده و اجازه هر گونه نقد و و بررسى در كارهايشان را از خود سلب كرده‌اند .\r\nاز جمله مفسر معروف نويسنده المنار ذيل آيات مورد بحث حمله شديدى به شيعه كرده كه چرا آنها روى بعضى از مهاجران اولين انگشت مىگذارند و انتقاد مىكنند ؟ ! ! . در حالى كه توجه ندارند اين گونه اعتقاد در باره صحابه چه تضادى با روح اسلام و تاريخ آن دارد ؟ ! .\r\nشك نيست كه « صحابه » مخصوصا مهاجران نخستين احترام خاصى دارند ، ولى اين احترام تا آن زمانى بوده است كه در مسير صحيح گام بر مىداشتند و فداكارى به خرج مىدادند اما از آن روز كه گروهى از صحابه از مسير واقعى\r\n","description":"","footnote":"","page_name":" 263 ","page_number":263},
  {"content":"\r\nاسلام منحرف شدند مسلمان قضاوت قرآن در باره آنها چيز ديگرى خواهد بود .\r\nفى المثل ما چگونه مىتوانيم « طلحه » و « زبير » را در برابر شكستن بيعت و مخالفت با پيشوايى كه گذشته از تصريح پيامبر ( ص ) از طرف عموم مسلمانان و حتى خودشان انتخاب شده بود ، تبرئه كنيم ؟ ما چگونه مىتوانيم دامن آنها را از خون هفده هزار مسلمان كه در ميدان جنگ جمل به خاك ريخته شد بشوئيم ، كسى كه خون يك نفر بيگناه را به زمين بريزد هيچ عذرى در پيشگاه خدا نخواهد داشت ، هر كس كه باشد ، تا چه رسد به اين عده زياد اصولا مگر مىتوان هم « على و و يارانش » را در ميدان جنگ جمل بر حق داشت و هم « طلحه و زبير » و بعضى ديگر از صحابه را كه به آنها پيوسته بودند ؟\r\nآيا هيچ منطق و عقلى اين تضاد روشن را مىپذيرد ؟ آيا مىتوانيم با عنوان « تنزيه صحابه » چشم روى هم بگذاريم و آنها را « تافته جدا بافته » بدانيم و سراسر تاريخ اسلام را بعد از پيامبر بدست فراموشى بسپاريم و ضابطه اسلامى « إِنَّ أَكْرَمَكُمْ عِنْدَ اللَّه أَتْقاكُمْ » را زير پا بگذاريم ؟ ! اين چه قضاوت غير منطقى است ؟\r\nاصولا چه مانعى دارد كه شخص يا اشخاصى يك روز در صف بهشتيان و طرفداران حق باشند و روز ديگرى در صف دوزخيان و دشمنان حق قرار گيرند ؟\r\nمگر همه كس معصومند ؟ مگر اين همه دگرگونى در حالات اشخاص با چشم خود نديده‌ايم ؟\r\nداستان « اصحاب رده » يعنى مرتد شدن جمعى از مسلمانان بعد از رحلت پيغمبر را همه اعم از شيعه و اهل سنت در كتابهاى خود نقل كرده‌اند كه خليفه اول به جنگ با آنها برخاست و آنها را بر سر جاى خود نشاند آيا هيچيك از « اصحاب رده » پيامبر ص را نديده و در صف صحابه نبودند ؟ ! شگفتانگيزتر اينكه براى نجات از اين تضاد و بنبست عجيب بعضى\r\n","description":"","footnote":"","page_name":" 264 ","page_number":264},
  {"content":"\r\nموضوع « اجتهاد » را دستاويز قرار داده و مىگويند افرادى مانند « طلحه » و « زبير » و « معاويه » ! و همكاران آنها مجتهد بودند و اشتباه كردند ، اما گناهى از آنها سر نزد بلكه اجر و پاداش در برابر همين اعمالشان از خداوند خواهند گرفت ! ! راستى چه منطق رسوايى است ؟ مگر قيام بر ضد جانشينى پيامبر ص و شكستن پيمان ، و ريختن خون هزاران بى گناه آن هم بخاطر جاه طلبى ، و رسيدن به مال و مقام ، موضوع پيچيده و نامعلومى است كه كسى از زشتى آن با خبر نباشد ؟ آيا ريختن آن همه خون بى گناهان در پيشگاه خداوند اجر و پاداش دارد ؟ ! اگر ما اين چنين بخواهيم گروهى از صحابه را كه مرتكب جناياتى شدند تبرئه كنيم بطور مسلم هيچ گنهكارى در دنيا وجود نخواهد داشت و با اين منطق همه قاتلان و جانيان و جباران را تبرئه خواهيم كرد .\r\nاين گونه دفاعهاى بىرويه از صحابه سبب بدبينى به اصل اسلام خواهد شد .\r\nبنا بر اين چاره اى جز اين نداريم كه براى همه مخصوصا صحابه پيامبر احترام قائل شويم ولى تا آن روز كه از مسير حق و عدالت و برنامه‌هاى اسلام منحرف نشده باشند ! .\r\n\r\n3 - ارث در نظام قوانين اسلام\r\nهمانگونه كه در تفسير سوره نساء اشاره كرديم ، در زمان جاهليت عرب ارث از يكى از سه راه بود : از طريق « نسب » ( نسب در نزد آنها تنها منحصر به فرزندان پسر بود و كودكان و زنان از بردن ارث محروم بودند ) ! و از طريق « تبنى » يعنى « پسر خواندگى » و از طريق « عهد » و « پيمان » كه از آن تعبير\r\n","description":"","footnote":"","page_name":" 265 ","page_number":265},
  {"content":"\r\nبه « ولاء » مىكردند . ( 1 )\r\nدر آغاز اسلام كه هنوز قانون ارث نازل نشده بود ، به همين روش عمل مىشد ، اما به زودى مساله « اخوت اسلامى » جاى آن را گرفت ، و تنها مهاجران و انصار كه با يكديگر پيمان اخوت بسته بودند ، از يكديگر ارث مىبردند ، پس از مدتى كه اسلام گسترش بيشترى پيدا كرد ، ارث انتقال به خويشاوندان نسبى و سببى پيدا كرد ، و حكم اخوت اسلامى در زمينه ارث منسوخ گشت و قانون نهايى ارث نازل گشت ، كه در آيات فوق و آيه 6 سوره احزاب به آن اشاره شده است ، آنجا كه مىفرمايد : ( * ( وَأُولُوا الأَرْحامِ بَعْضُهُمْ أَوْلى بِبَعْضٍ فِي كِتابِ اللَّه ) * ) .\r\nاينها همه از نظر تاريخ مسلم است ولى همانگونه كه گفتيم جمله « * ( وَأُولُوا الأَرْحامِ ) * » كه در آيات مورد بحث آمده ، اختصاص به مساله ارث ندارد ، بلكه معنى وسيعى را مىرساند كه ارث جزء آن است ( 2 ) .\r\n\r\n4 - منظور از « فتنه » و « فساد كبير » چيست ؟\r\nمفسران در تفسير اين دو كلمه كه در آيات مورد بحث آمده است ، احتمالات گوناگونى داده‌اند ، اما آنچه با مفهوم آيه سازگارتر است ، اين است كه منظور از « فتنه » اختلاف و پراكندگى و تزلزل مبانى عقيده اى مسلمانان بر اثر وسوسه‌هاى دشمنان است ، و « فساد » هر گونه نابسامانى و خرابى نظامات مختلف اجتماعى را شامل مىشود ، مخصوصا ريخته شدن خون بى گناهان و ناامنى و مانند آنها .\r\n\r\n","description":"","footnote":"\r\n1 - در باره ارث از طريق ولاء در جلد سوم تفسير نمونه صفحه 367 مشروحا بحث كرده‌ايم .\r\n2 - در جلد سوم تفسير نمونه صفحه 285 به بعد مطالب مشروحى در زمينه ارث گذشت .\r\n","page_name":" 266 ","page_number":266},
  {"content":"\r\nدر حقيقت قرآن مجيد به مسلمانان هشدار مىدهد كه اگر پيوند ارتباط و تعاون و برادرى را با هم محكم نكنند ، و از دشمنان قطع پيوند و همكارى ننمايند روز بروز تشتت و پراكندگى در صفوف آنها بيشتر مىشود ، و با نفوذ دشمنان در مجتمع اسلامى ، و وسوسه‌هاى اغواگر آنان پايه‌هاى ايمان سست و متزلزل مىگردد ، و از اين راه فتنه عظيمى دامانشان را خواهد گرفت .\r\nهمچنين بر اثر نبودن پيوند محكم اجتماعى و رخنه دشمن در صفوف آنها ، انواع مفاسد ، ناامنى ، خونريزى و تباهى اموال و فرزندان و نابسامانيها در اجتماع آنها آشكار خواهد شد ، و « فساد كبير » همه جا را فرا خواهد گرفت .\r\nپروردگارا ! جامعه اسلامى ما را به لطفت بيدار كن .\r\nاز خطرات پيوند و همكارى با دشمنان آگاه ساز .\r\nو در پرتو خود آگاهى و وحدت كلمه ، اجتماعمان را از « فتنه » و « فساد » پاك فرما ! . .\r\n« پايان تفسير سوره أنفال »\r\n","description":"","footnote":"","page_name":" 267 ","page_number":267},
  {"content":"\r\n","description":"","footnote":"","page_name":" 268 ","page_number":268},
  {"content":"\r\n\r\n‹ 9 › سوره توبه اين سوره داراى 129 آيه است كه همه در « مدينه » نازل شده\r\n","description":"","footnote":"","page_name":" 269 ","page_number":269},
  {"content":"\r\n","description":"","footnote":"","page_name":" 270 ","page_number":270},
  {"content":"\r\nتوجه به اين نكات قبل از تفسير سوره لازم است :\r\n\r\n1 - نامهاى اين سوره .\r\nمفسران براى اين سوره نامهاى زيادى كه بالغ بر ده نام مىشود ذكر كرده‌اند ، كه از همه معروفتر « برائت » و « توبه » و « فاضحه » است ، و هر يك از اين نامها دليل روشنى دارد ، نام « برائت » به اين جهت بر اين سوره گذارده شده كه آغاز آن برائت و بيزارى خداوند از مشركان پيمانشكن است .\r\nو « توبه » به اين خاطر است كه در اين سوره سخن از « توبه » فراوان به ميان آمده ، و نامگذارى به « فاضحه » به جهت آن است كه آيات مختلفى از آن موجب رسوايى و فضاحت منافقان و پرده بردارى از روى اعمالشان بوده است .\r\n\r\n2 - تاريخچه نزول سوره\r\nاين سوره آخرين سوره يا از آخرين سوره هايى است كه بر پيامبر ص در مدينه نازل گرديد ، و همانگونه كه گفتيم داراى 129 آيه است .\r\nآغاز نزول آن را در سال نهم هجرت مىدانند ، و مطالعه آيات سوره نشان مىدهد كه قسمتى از آن پيش از جنگ تبوك ، و قسمتى به هنگام آمادگى براى جنگ ، و بخش ديگرى از آن پس از مراجعت از جنگ نازل شده است .\r\nاز آغاز سوره تا آيه 28 قبل از فرا رسيدن مراسم حج نازل گرديده ، و همانطور كه شرح آن به خواست خدا خواهد آمد ، آيات آغاز اين سوره كه پيرامون وضع باقيمانده مشركان بود در مراسم حج به وسيله امير مؤمنان على ع به مردم ابلاغ شد .\r\n","description":"","footnote":"","page_name":" 271 ","page_number":271},
  {"content":"\r\n\r\n3 - محتواى سوره\r\nاز آنجا كه اين سوره به هنگام اوج گرفتن در جزيره عرب و پس از در هم شكسته شدن آخرين مقاومت مشركان نازل گرديده ، محتواى آن داراى اهميت ويژه و فرازهاى حساسى است .\r\nقسمت مهمى از آن پيرامون باقيمانده مشركان و بت پرستان و قطع رابطه با آنها ، و الغاء پيمانهايى است كه با مسلمانان داشتند ( بخاطر نقض مكرر اين پيمانها از طرف آنان ) تا بقاياى بت پرستى براى هميشه از محيط اسلام بر چيده شود .\r\nو از آنجا كه با گسترش اسلام و در هم شكسته شدن صفوف دشمنان عده اى تغيير چهره داده ، خود را در صفوف مسلمانان جاى دادند ، تا در فرصت مناسب به اسلام ضربه كارى زنند ، قسمت مهم ديگرى از اين سوره از منافقان و سرنوشت آنان سخن مىگويد ، و به مسلمانان شديدا هشدار مىدهد و نشانه‌هاى منافقان را بر مىشمرد .\r\nبخش ديگرى از اين سوره پيرامون اهميت جهاد در راه خدا است ، زيرا در اين موقع حساس غفلت از اين موضوع حياتى باعث ضعف و عقبنشينى و يا شكست مسلمانان مىشد .\r\nبخش مهم ديگرى از اين سوره به عنوان تكميل بحثهاى گذشته از انحراف اهل كتاب ( يهود و نصارى ) از حقيقت توحيد ، و انحراف دانشمندانشان از وظيفه رهبرى و روشنگرى سخن مىگويد .\r\nو نيز در آيات ديگرى به تناسب بحثهاى مربوط به جهاد ، مسلمانان را به اتحاد و فشردگى صفوف دعوت مىكند و متخلفين يعنى افراد سست و تنبلى كه به بهانه‌هاى مختلف شانه از زير بار وظيفه جهاد تهى مىكردند شديدا سرزنش و ملامت و به عكس از مهاجرين نخستين و ساير مؤمنان راستين مدح و ستايش\r\n","description":"","footnote":"","page_name":" 272 ","page_number":272},
  {"content":"\r\nمىكند .\r\nو از آنجا كه جامعه گسترده اسلامى در آن روز نيازهاى مختلفى پيدا كرده بود ، كه مىبايست بر طرف گردد ، به همين مناسبت بحثى از زكات ، و پرهيز از تراكم و كنز ثروت ، و لزوم تحصيل علم ، و وجوب تعليم افراد نادان را ياد آور مىشود .\r\nعلاوه بر مباحث فوق ، مباحث ديگرى مانند داستان هجرت پيامبر ص ، مساله ماه‌هاى حرام كه جنگ در آن ممنوع است ، موضوع گرفتن جزيه از اقليتها و امثال آن به تناسب مطرح گرديده است .\r\n\r\n4 - چرا اين سوره « بسم اللَّه » ندارد ؟\r\nپاسخ اين سؤال را چگونگى شروع اين سوره به ما مىدهد ، زيرا اين سوره در واقع با اعلان جنگ به دشمنان پيمانشكن ، و اظهار برائت و بيزارى و پيش گرفتن يك روش محكم و سخت در مقابل آنان آغاز شده است ، و روشنگر خشم خداوند نسبت به اين گروه است و با « بِسْمِ اللَّه الرَّحْمنِ الرَّحِيمِ » كه نشانه صلح و دوستى و محبت و بيان كننده صفت رحمانيت و رحيميت خدا است ، تناسب ندارد .\r\nاين موضوع در روايتى از على ع نقل شده است ( 1 ) .\r\nگروهى نيز معتقدند چون اين سوره در حقيقت دنباله سوره انفال است ، زيرا در سوره انفال پيرامون پيمانها سخن گفته شده ، و در اين سوره پيرامون الغاى پيمانهاى پيمانشكنان بحث شده ، لذا « بسم اللَّه » در ميان اين دو ذكر نشده است .\r\n\r\n","description":"","footnote":"\r\n1 - مرحوم طبرسى از على ( ع ) چنين نقل مىكند : « لم تنزل * ( بِسْمِ اللَّه الرَّحْمنِ الرَّحِيمِ ) * على رأس سورة برائة ، لان بسم اللَّه للامان و الرحمة و نزلت برائة لرفع الامان و السيف فيه ! » .\r\n","page_name":" 273 ","page_number":273},
  {"content":"\r\nروايتى نيز در اين باره از امام صادق ع نقل شده است ( 1 ) .\r\nو هيچ مانعى ندارد كه علت ترك « بسم اللَّه » هر دو موضوع باشد ، كه به يكى در روايت نخست و به ديگرى در روايت دوم اشاره شده است .\r\n\r\n5 - فضيلت و سازندگى اين سوره\r\nدر روايات اسلامى اهميت خاصى به تلاوت اين سوره و سوره انفال ، داده شده است ، از جمله در روايتى از امام صادق ع مىخوانيم كه فرمود : « من قرأ برائة و الانفال فى كل شهر لم يدخله نفاق ابدا و كان من شيعة امير المؤمنين حقا » : « كسى كه سوره برائت و انفال را در هر ماه بخواند روح نفاق در او داخل نمىشود و از پيروان راستين على ع خواهد بود » .\r\nبارها گفته‌ايم اهميت فوق العاده اى كه در روايات به خواندن سوره‌هاى مختلف داده شده نه به اين معنى است كه خواندن بدون انديشه و عمل سبب مىشود كه به طرز خارقالعاده اى اين آثار آشكار شود ، و فى المثل كسى كه الفاظ برائت و انفال را بدون كمترين فهم معنى آنها بخواند از نفاق بيگانه و در صف شيعيان راستين قرار خواهد گرفت ، بلكه اينها در حقيقت اشاره به محتواى سوره و اثر سازنده آن در تربيت فرد و اجتماع است ، كه آن هم بدون فهم معنى و آمادگى براى عمل ممكن نيست ، و از آنجا كه صفوف مؤمنان راستين و منافقان و خطوط اصلى زندگى آنان در اين دو سوره به طرز واضحى مشخص شده ، و براى آنها كه مرد عملند نه سخن ، راه را كاملا روشن ساخته است ، بنا بر اين تلاوت آنها به ضميمه فهم محتوا و پياده كردن آن در زندگى ، اين اثر فوق العاده را دارد و آنها كه به قرآن و آيات نورانيش همانند يك افسون مىنگرند در حقيقت از روح اين كتاب تربيتى و انسانساز بيگانه‌اند .\r\n\r\n","description":"","footnote":"\r\n1 - مرحوم طبرسى از امام صادق ( ع ) چنين نقل مىكند كه فرمود : « الانفال و برائة واحدة » .\r\n","page_name":" 274 ","page_number":274},
  {"content":"\r\nاهميت نكات مختلفى كه در اين سوره به آن اشاره شده بقدرى زياد است كه از پيامبر ص نقل شده كه فرمود سوره برائت و توحيد با هفتاد هزار صف از صفوف ملائكه بر من نازل گرديد و هر كدام اهميت اين دو سوره را توصيه مىكردند !\r\n\r\n6 - يك واقعيت تاريخى كه بعضى سعى دارند آن را بپوشانند\r\nتقريبا تمام مفسران و مورخان اتفاق نظر دارند كه هنگامى كه اين سوره - يا آيات نخستين آن - نازل شد و پيمانهايى را كه مشركان با پيامبر اسلام ص داشتند لغو كرد پيامبر اسلام ص براى ابلاغ اين فرمان آن را به ابو بكر داد تا در موقع حج در مكه براى عموم مردم بخواند سپس آن را گرفت و به على ع داد و على ع مامور ابلاغ آن گرديد و در مراسم حج به همه مردم ابلاغ كرد گرچه جزئيات و شاخ و برگ آن را متفاوت نقل كرده‌اند ولى توجه به چند نكته زير مىتواند حقيقتى را براى ما روشن سازد :\r\n1 - « احمد حنبل » پيشواى معروف اهل سنت در كتاب « مسند » خود از « ابن عباس » چنين نقل مىكند كه پيامبر ص فلان شخص را ( منظور ابو بكر است كه از روايات آينده روشن مىشود ) فرستاد و سوره توبه را به او داد ( تا به مردم به هنگام حج ابلاغ كند ) سپس على ع را به دنبال او فرستاد و آن را از او گرفت و فرمود « لا يذهب بها الا رجل منى و انا منه » : « ابلاغ اين سوره تنها به وسيله كسى بايد باشد كه او از من است و من از اويم » ( 1 ) .\r\n2 - و نيز در همان كتاب از « انس بن مالك » نقل مىكند كه پيامبر ص سوره برائت را با ابو بكر فرستاد اما هنگامى كه به « ذى الحليفه » ( نام ديگرش مسجد شجره است كه در يك فرسخى مدينه قرار دارد ) رسيد فرمود :\r\n\r\n","description":"","footnote":"\r\n1 - مسند احمد جلد 1 صفحه 331 طبع مصر .\r\n","page_name":" 275 ","page_number":275},
  {"content":"\r\n« لا يبلغها الا انا او رجل من اهل بيتى فبعث بها مع على » : « اين سوره را جز خودم يا كسى كه از خاندان من است نبايد ابلاغ كند . سپس آن را با على ع فرستاد » ( 1 ) .\r\n3 - و نيز در همان كتاب به سند ديگر از على ع نقل مىكند كه پيامبر ص هنگامى كه سوره برائت را با او فرستاد على ع عرض كرد اى پيامبر خدا ! من خطيب و سخنور نيستم ، پيامبر فرمود چاره اى جز اين نيست ، كه يا من آن را بايد ببرم يا تو ، على ع گفت : اكنون كه چنين است من مىبرم ، پيغمبر ص فرمود : « انطلق فان اللَّه يثبت لسانك و يهدى قلبك » : « برو كه خداوند زبان تو را ثابت مىدارد و قلب تو را هدايت مىكند « سپس پيامبر ص دستش را بر دهان على ع گذارد ( تا به بركت آن زبانش گويا و فصيح گردد ) ( 2 ) .\r\n4 - « نسايى » پيشواى مشهور اهل سنت در كتاب « خصائص » از « زيد بن سبيع » از على ع چنين نقل مىكند كه پيامبر ص سوره برائت را با ابو بكر به سوى اهل مكه فرستاد ، سپس او ( على ع ) را به دنبال وى فرستاد و گفت نامه را از او بگير و به سوى مكه برو ، على ع در راه به ابو بكر رسيد و نامه از او گرفت ، ابو بكر محزون بازگشت و به پيامبر عرض كرد : انزل فى شىء ؟\r\nآيا در باره من آيه اى نازل شده ؟ ( كه مرا از اين كار عزل كردى ) پيامبر ص فرمود نه ، « الا انى امرت ان ابلغه انا او رجل من اهل بيتى » : « من مامور شدم كه يا خودم آن را ابلاغ كنم يا مردى از خاندانم آن را ابلاغ كند » ( 3 ) .\r\n5 - و نيز به سند ديگر از « عبد اللَّه ابن ارقم » چنين نقل مىكند كه پيامبر ص سوره برائت را با ابو بكر فرستاد ، هنگامى كه قسمتى از راه را پيمود ،\r\n\r\n","description":"","footnote":"\r\n1 - مسند احمد جلد 3 صفحه 212 .\r\n2 - مسند احمد جلد 1 صفحه 150\r\n3 - خصايص نسايى صفحه 28\r\n","page_name":" 276 ","page_number":276},
  {"content":"\r\nعلى را فرستاد و سوره را از او گرفت و آن را با خود ( به مكه ) برد و ابو بكر در دل يك نوع ناراحتى احساس كرد ( و خدمت پيامبر ص آمد ) پيامبر فرمود :\r\n« لا يؤدى عنى الا انا او رجل منى\r\n« . ( 1 )\r\n6 - دانشمند معروف « ابن كثير » در تفسير خود از « احمد حنبل » از « حنش » از على ع چنين نقل مىكند ، هنگامى كه ده آيه از سوره برائت بر پيامبر ص نازل شد ، ابو بكر را خواند و او را براى تلاوت اين آيات براى اهل مكه مبعوث نمود ، سپس به دنبال من فرستاد ، و فرمود به دنبال ابو بكر برو و هر كجا به او رسيدى نامه را از او بگير . . . ابو بكر به سوى پيامبر بازگشت ، و پرسيد آيا در باره من چيزى نازل شده ، پيامبر ص فرمود نه ، « و لكن جبرئيل جاءني فقال لن يؤدى الا انت او رجل منك » ( 2 ) .\r\n7 - عين همين مضمون را « ابن كثير » از « زيد بن يسيغ » نقل كرده است ( 3 ) .\r\n8 - و نيز همان دانشمند اهل سنت اين حديث را به سند ديگر از « ابو جعفر محمد بن على بن حسين بن على ( امام باقر ) ع ، در تفسير خود آورده است ( 4 ) .\r\n9 - علامه « ابن اثير » دانشمند ديگر اهل سنت در « جامع الاصول » از « ترمذى » از « انس بن مالك » چنين نقل كرده است ، كه پيامبر ص سوره برائت را با ابو بكر فرستاد ، سپس او را خواست و فرمود :\r\nلا ينبغى لاحد ان يبلغ هذه الا رجل من اهلى ، فدعا عليا فاعطاه اياه\r\n: « براى هيچ كس سزاوار نيست كه اين سوره را ابلاغ كند مگر مردى از خاندانم ، سپس على ع را خواست و سوره را به او داد » ( 5 ) .\r\n\r\n","description":"","footnote":"\r\n1 - خصايص نسايى صفحه 28 .\r\n2 - و 3 - و 4 - تفسير ابن كثير جلد 2 صفحه 322 .\r\n5 - جامع الاصول جلد 9 صفحه 475 .\r\n","page_name":" 277 ","page_number":277},
  {"content":"\r\n10 - « محب الدين طبرى » اهل سنت در كتاب « ذخائر العقبى » از « ابو سعيد » يا « ابو هريرة » چنين نقل مىكند : رسول اللَّه ص ابو بكر را مامور نظارت بر امر حج كرد هنگامى كه به سرزمين « ضجنان » رسيد ، صداى شتر على ع را شنيد ، و آن را شناخت ، و به سراغ او آمده و گفت براى چه آمدى ؟\r\nگفت خير است ، پيامبر ص سوره برائت را با من فرستاده است ، هنگامى كه ابو بكر بازگشت ( و از تغيير اين رسالت اظهار نگرانى كرد ) پيامبر فرمود :\r\nلا يبلغ عنى غيرى او رجل منى يعنى عليا\r\n: هيچ كس جز خودم نبايد از طرف من ابلاغ كند ، مگر كسى كه از من است ، منظورش على ع بود ( 1 ) .\r\nدر روايات ديگر تصريح شده كه پيامبر ص شتر مخصوص خود را به على سپرد تا بر آن سوار شود و به مكه برود و اين دعوت را ابلاغ كند ، در وسط راه هنگامى كه ابو بكر صداى شتر را شنيد شناخت .\r\nاين حديث با آنچه در بالا ذكر شد ، در واقع يك مطلب را مىرساند ، و آن اينكه شتر ، شتر مخصوص پيامبر ص بود كه در آن موقع در اختيار على ع قرار داده بود ، زيرا ماموريت او ماموريت مهمى بود .\r\nدر بسيارى ديگر از كتب معروف اهل سنت اين حديث گاهى به صورت مسند ، و گاهى به صورت مرسل نقل شده است ، و از احاديثى است كه هيچ كس در اصل آن ايرادى ندارد .\r\nمطابق بعضى از روايات كه از طرق اهل تسنن وارد شده ابو بكر پس از آنكه از منصب ابلاغ اين آيات عزل شد ، به عنوان امير الحاج به مكه آمد ، و بر امر حج نظارت داشت .\r\n\r\nتوضيح و بررسى :\r\nاين حديث به روشنى فضيلت بزرگى را براى على ع اثبات مىكند ،\r\n\r\n","description":"","footnote":"\r\n1 - ذخائر العقبى صفحه 69 .\r\n","page_name":" 278 ","page_number":278},
  {"content":"\r\nولى متاسفانه مانند ساير احاديثى كه از اين گونه است ، مورد بىمهرى قرار گرفته ، و جمعى تلاش و كوشش مىكنند آن را يا به كلى از ارزش بياندازند ، و يا از اهميت آن بكاهند ، و براى اين كار راههايى انتخاب كرده‌اند ! .\r\n1 - گاهى مانند ، نويسنده « المنار » از ميان احاديث مربوط به اين قسمت ، تنها آن احاديثى را انتخاب كرده‌اند كه در باره نظارت ابو بكر بر مراسم حج سخن مىگويد ، ولى در باره گرفتن سوره برائت از او و گفتارى كه پيغمبر ص در باره على ع فرمود سكوت اختيار كرده‌اند ! .\r\nدر حالى كه سكوت قسمتى از احاديث از اين موضوع دليل بر آن نمىشود كه آن همه احاديث را كه در اين باره بحث مىكند ناديده بگيرند ، روش تحقيقى ايجاب مىكند كه همه احاديث را مورد توجه قرار دهند ، هر چند بر خلاف ميل و پيشداوريهاى آنها باشد .\r\n2 - زمان ديگرى به تضعيف سند بعضى از احاديث مانند حديثى كه به « سماك » و « حنش » منتهى مىشود ، پرداخته‌اند . ( همانند همان مفسر مذكور ) .\r\nدر حالى كه اين حديث يك طريق و دو طريق ندارد ، و راوى آن منحصر به « سماك » و « حنش » نيست ، بلكه به طرق متعدد در كتب معتبر آنان آمده است .\r\n3 - و زمانى به توجيه‌هاى شگفتانگيزى در باره متن حديث پرداخته‌اند ، مثل اينكه گفته‌اند اگر پيامبر ص ماموريت ابلاغ سوره را به على ع داد ، به خاطر اين بوده كه بنا به عادت عرب لغو پيمانها بايد به وسيله خود شخص يا يكى از خاندان او ابلاغ گردد .\r\nدر حالى كه اولا در طرق متعددى تصريح شده كه پيغمبر ص فرمود جبرئيل براى من اين دستور را آورده ، و يا چنين ماموريتى پيدا كرده‌ام .\r\nثانيا در بعضى از طرق اين احاديث كه در بالا ذكر شد مىخوانيم كه پيامبر ص\r\n","description":"","footnote":"","page_name":" 279 ","page_number":279},
  {"content":"\r\nبه على ع فرمود ، اگر تو اين كار را نكنى من خودم بايد اقدام به اين كار كنم مگر عباس عموى پيغمبر يا يكى ديگر از بستگان او در ميان مسلمانان وجود نداشتند كه اگر على ع نرود بايد شخص پيامبر ص اقدام به اين كار كند .\r\nثالثا براى اصل اين موضوع كه عادت عرب چنين بوده است هيچ گونه مدركى ذكر نكرده‌اند ، و چنين به نظر مىرسد كه حدس و تخمين و گمانى براى توجيه حديث فوق ، طبق ميل خود بوده است .\r\nرابعا در بعضى از طرق معتبر اين حديث جمله « لا يذهب بها الا رجل منى و انا منه » يا مانند آن آمده است كه نشان مىدهد پيامبر على ع را همچون خودش و خويش را همچون او مىدانست ( همان مضمونى كه در آيه مباهله آمده است ) .\r\nاز آنچه در بالا آورديم چنين نتيجه مىگيريم كه اگر تعصبها و پيشداوريها را كنار بگذاريم پيامبر با اين كار برتر بودن مقام على ع را از همه صحابه مشخص ساخته است ، « ان هذا الا بلاغ »\r\n","description":"","footnote":"","page_name":" 280 ","page_number":280},
  {"content":"\r\n\r\n[ سوره التوبة ‹ 9 › : آيات 1 تا 2 
  ]\r\nبَراءَةٌ مِنَ اللَّه وَرَسُولِه إِلَى الَّذِينَ عاهَدْتُمْ مِنَ الْمُشْرِكِينَ ‹ 1 › فَسِيحُوا فِي الأَرْضِ أَرْبَعَةَ أَشْهُرٍ وَاعْلَمُوا أَنَّكُمْ غَيْرُ مُعْجِزِي اللَّه وَأَنَّ اللَّه مُخْزِي الْكافِرِينَ ‹ 2 ›\r\n\r\nترجمه :\r\n1 - اين اعلام بيزارى خدا و پيامبر او به كسانى از مشركان است كه با آنها عهد بسته‌ايد .\r\n2 - با اين حال چهار ماه ( مهلت داريد كه ) در زمين ( آزادانه ) سير كنيد ( و هر جا مىخواهيد برويد و بينديشيد ) و بدانيد شما نمىتوانيد خدا را ناتوان سازيد ( و از قدرت او فرار كنيد و نيز بدانيد ) خداوند خوار كننده كافران است .\r\n\r\nتفسير : پيمانهاى مشركان الغاء مىشود\r\nدر محيط دعوت اسلام گروه‌هاى مختلفى وجود داشتند ، كه پيامبر ص با هر يك از آنها طبق موضعگيريهايشان رفتار مىكرد :\r\nگروهى با پيامبر ص هيچ گونه پيمانى نداشتند ، و پيامبر ص در مقابل آنها نيز هيچ گونه تعهدى نداشت .\r\n","description":"","footnote":"","page_name":" 281 ","page_number":281},
  {"content":"\r\nگروه‌هاى ديگرى در « حديبيه » و مانند آن پيمان ترك مخاصمه با رسول خدا ص بسته بودند اين پيمانها بعضى داراى مدت معين بود ، و بعضى مدتى نداشت .\r\nدر اين ميان بعضى از طوائفى كه با پيامبر ص پيمان بسته بودند ، يك جانبه و بدون هيچ مجوزى پيمانشان را به خاطر همكارى آشكار با دشمنان اسلام شكستند ، و يا در صدد از ميان بردن رسول خدا ص بر آمدند ، همانند يهود « بنى نضير » و « بنى قريظه » ، پيامبر ص هم در مقابل آنها شدت عمل به خرج داد ، و همه را از مدينه طرد كرد ، ولى قسمتى از پيمانها هنوز به قوت خود باقى بود ، اعم از پيمانهاى مدتدار و بدون مدت .\r\nآيه اول مورد بحث به تمام مشركان ( بت پرستان ) اعلام مىكند كه :\r\nهر گونه پيمانى با مسلمانان داشته‌اند ، لغو خواهد شد ، و مىگويد « اين اعلام برائت و بيزارى خداوند و پيامبرش از مشركانى كه با آنها عهد بسته‌ايد ، مىباشد » .\r\n( * ( بَراءَةٌ مِنَ اللَّه وَرَسُولِه إِلَى الَّذِينَ عاهَدْتُمْ مِنَ الْمُشْرِكِينَ ) * ) .\r\nسپس براى آنها يك مهلت چهارماهه قائل مىشود ، كه در اين مدت بيانديشند ، و وضع خود را روشن سازند ، و پس از انقضاى چهار ماه يا بايد دست از آئين بت پرستى بكشند و يا آماده پيكار گردند ، و مىگويد : « چهار ماه در زمين آزادانه به هر كجا مىخواهيد برويد » ( ولى بعد از چهار ماه وضع دگرگون خواهد شد ) ( * ( فَسِيحُوا فِي الأَرْضِ أَرْبَعَةَ أَشْهُرٍ ) * ) ( 1 ) « اما بدانيد كه شما نمىتوانيد خداوند را ناتوان سازيد ، و از قلمرو قدرت او بيرون رويد » ( * ( وَاعْلَمُوا أَنَّكُمْ غَيْرُ مُعْجِزِي اللَّه ) * ) .\r\n« و نيز بدانيد كه خداوند كافران مشرك و بتپرست را سرانجام خوار و رسوا خواهد ساخت » . ( * ( وَأَنَّ اللَّه مُخْزِي الْكافِرِينَ ) * )\r\n\r\n","description":"","footnote":"\r\n1 - « سيحوا » از ماده « سياحت » به معنى گردش توام با آرامش و مهلت است .\r\n","page_name":" 282 ","page_number":282},
  {"content":"\r\n\r\nدر اينجا به دو نكته بايد توجه كرد .\r\n\r\n1 - آيا الغاى يك جانبه پيمان صحيح است ؟\r\nمىدانيم در اسلام مخصوصا اهميت فوق العاده اى به مساله وفاى به عهد و پايبند بودن به پيمانها - حتى در برابر كافران و دشمنان - داده شده است ، با اين حال اين سؤال پيش مىآيد كه چگونه قرآن دستور مىدهد پيمان مشركان يك جانبه لغو گردد ؟\r\nپاسخ اين سؤال با توجه به امور زير روشن مىشود .\r\nاولا بطورى كه در آيه 7 و 8 همين سوره ( چند آيه بعد ) تصريح شده ، اين لغو پيمان بدون مقدمه نبوده است ، بلكه از آنها قرائن و نشانه هايى بر نقض پيمان آشكار شده بود ، و آنها آماده بودند در صورت توانايى بدون كمترين اعتنا به پيمانهايى كه با مسلمانها دارند ، ضربه كارى را بر آنها وارد سازند .\r\nاين كاملا منطقى است كه اگر انسان ببيند ، دشمن خود را آماده براى شكستن پيمان مىكند و علائم و قرائن آن در اعمال او به قدر كافى به چشم مىخورد ، پيش از آنكه غافلگير شود اعلام لغو پيمان كرده و در برابر او به پا خيزد .\r\nثانيا در پيمانهايى كه به خاطر شرايط خاص بر قوم و ملتى تحميل مىشود ، و آنها خود را ناگزير از پذيرش آن مىبينند ، چه مانعى دارد كه پس از قدرت و توانايى اين گونه پيمانها را به طور يك جانبه لغو كنند .\r\nآئين بت پرستى نه يك مذهب بود و نه يك مكتب عاقلانه ، بلكه يك روش خرافى و موهوم و خطرناك بود ، كه مىبايست سرانجام از جامعه انسانى برچيده شود ، و اگر قدرت و قوت بت پرستان در جزيره عرب به قدرى در آغاز كار زياد بود ، كه پيغمبر ص مجبور شد تن به صلح و پيمان با آنها در دهد ، دليل اين نخواهد بود كه به هنگام كسب نيرو و قدرت به چنين پيمان تحميلى كه بر خلاف منطق و عقل و درايت است ، وفادار بماند ، اين درست به آن مىماند كه يك مصلح\r\n","description":"","footnote":"","page_name":" 283 ","page_number":283},
  {"content":"\r\nبزرگ در ميان گاو پرستان بعضى از كشورها ظهور كند ، و براى برچيدن اين برنامه دست به كار تبليغات وسيع بزند ، و به هنگامى كه تحت فشار قرار گيرد ، به ناچار با آنها پيمان ترك مخاصمه ببندد ، ولى به هنگامى كه پيروان كافى پيدا كرد ، قيام كند و براى جاروب كردن اين افكار پوسيده دست به كار شود ، و پيمان خود را با آنها ملغى شده اعلام نمايد .\r\nلذا مىبينيم اين حكم مخصوص مشركان بوده و اهل كتاب و ساير اقوامى كه در اطراف جزيره عربستان وجود داشتند ، و به نوعى با پيامبر ص پيمان بسته بودند ، پيمانشان تا پايان عمر پيامبر ص محترم شمرده شد .\r\nبه علاوه مىبينيم لغو پيمان مشركان به شكل غافلگيرانه صورت نگرفت ، بلكه چهار ماه به آنها مهلت داده شد ، و در مركز اجتماع عمومى حجاز ، يعنى روز عيد قربان در كنار خانه كعبه اين موضوع به آگاهى همه رسانده شد ، تا فرصت كافى براى فكر و انديشه بيشتر پيدا كنند ، شايد دست از اين آئين خرافى كه مايه عقبماندگى و پراكندگى و جهل و خباثت است ، بردارند ، خداوند هرگز راضى نشد آنها را غافلگير سازد و مجال تفكر را از آنها سلب كند حتى اگر آماده پذيرش اسلام نشوند مجال كافى براى تهيه نيرو به منظور دفاع از خود داشته باشند تا در يك جنگ غير عادلانه درگير نشوند ! اگر پيامبر ص نظر تربيتى و رعايت اصول انسانى نداشت هرگز نبايد با دادن مهلت چهارماهه دشمن را از خواب بيدار كند و مجال كافى براى تهيه نيرو و آمادگى جنگى به او بدهد بلكه بايد در يك روز معين پس از الغاى يك جانبه پيمان ، بدون مقدمه ، به آنها حمله كند و بساط آنان را برچيند .\r\nبه همين دليل مىبينيم بسيارى از بت پرستان از اين مهلت چهارماهه استفاده كردند و با مطالعه بيشتر در تعليمات اسلام به آغوش آن باز گشتند .\r\n","description":"","footnote":"","page_name":" 284 ","page_number":284},
  {"content":"\r\n\r\n2 - اين چهار ماه از كى شروع شد ؟\r\nدر پاسخ اين سؤال بين مفسران گفتگو است اما آنچه از ظاهر آيات فوق بر مىآيد اين است كه شروع آن از زمانى بود كه اين اعلاميه براى عموم خوانده شد و مىدانيم كه روز خواندن آن روز عيد قربان ، دهم ماه ذا الحجه ، بود ، بنا بر اين پايان آن روز دهم ماه ربيع الاول از سال بعد محسوب مىشد .\r\nحديثى كه از امام صادق ع نقل شده نيز اين مطلب را تاييد مىكند ( 1 ) .\r\n\r\n[ سوره التوبة ‹ 9 › : آيات 3 تا 4 
  ]\r\nوَ أَذانٌ مِنَ اللَّه وَرَسُولِه إِلَى النَّاسِ يَوْمَ الْحَجِّ الأَكْبَرِ أَنَّ اللَّه بَرِيءٌ مِنَ الْمُشْرِكِينَ وَرَسُولُه فَإِنْ تُبْتُمْ فَهُوَ خَيْرٌ لَكُمْ وَإِنْ تَوَلَّيْتُمْ فَاعْلَمُوا أَنَّكُمْ غَيْرُ مُعْجِزِي اللَّه وَبَشِّرِ الَّذِينَ كَفَرُوا بِعَذابٍ أَلِيمٍ ‹ 3 › إِلَّا الَّذِينَ عاهَدْتُمْ مِنَ الْمُشْرِكِينَ ثُمَّ لَمْ يَنْقُصُوكُمْ شَيْئاً وَلَمْ يُظاهِرُوا عَلَيْكُمْ أَحَداً فَأَتِمُّوا إِلَيْهِمْ عَهْدَهُمْ إِلى مُدَّتِهِمْ إِنَّ اللَّه يُحِبُّ الْمُتَّقِينَ ‹ 4 ›\r\n\r\nترجمه :\r\n3 - و اين اعلامى است از ناحيه خدا و پيامبرش به ( عموم ) مردم در روز حج اكبر ( روز عيد قربان ) كه خداوند و پيامبر او از مشركان بيزارند ، با اين حال اگر توبه كنيد به نفع شما است و اگر سرپيچى نمائيد بدانيد شما نمىتوانيد خدا را ناتوان سازيد ( و از قلمرو قدرتش خارج شويد ) و كافران را به مجازات دردناك بشارت ده .\r\n4 - مگر كسانى از مشركان كه با آنها عهد بستيد و چيزى از آن فروگذار نكردند و احدى را بر ضد شما تقويت ننمودند ، پيمان آنها را تا پايان مدتشان محترم بشمريد ، زيرا خداوند پرهيزكاران را دوست دارد .\r\n\r\n","description":"","footnote":"\r\n1 - تفسير برهان جلد 2 صفحه 103\r\n","page_name":" 285 ","page_number":285},
  {"content":"\r\n\r\nتفسير : آنها كه پيمانشان محترم است\r\nدر اين آيات بار ديگر موضوع الغاى پيمانهاى مشركان با تاكيد بيشترى عنوان شده است و حتى تاريخ اعلام آن را تعيين مىكند و مىگويد : « اين اعلامى است از طرف خدا و پيامبرش به عموم مردم در روز حج اكبر كه خداوند و فرستاده او از مشركان بيزارند » ( * ( وَأَذانٌ مِنَ اللَّه وَرَسُولِه إِلَى النَّاسِ يَوْمَ الْحَجِّ الأَكْبَرِ أَنَّ اللَّه بَرِيءٌ مِنَ الْمُشْرِكِينَ وَرَسُولُه ) * ) ( 1 ) در حقيقت خداوند مىخواهد با اين اعلام عمومى در سرزمين مكه و آن هم در آن روز بزرگ راههاى بهانه جويى دشمن را ببندد و زبان بدگويان و مفسده جويان را قطع كند ، تا نگويند ما را غافلگير ساختند و ناجوانمردانه به ما حمله كردند .\r\nقابل توجه اينكه تعبير « * ( إِلَى النَّاسِ ) * » بجاى « الى المشركين » نشان مىدهد كه لازم بوده است به همه مردمى كه در آن روز در مكه حاضر مىشوند اين پيام ابلاغ شود تا غير مشركان نيز گواه بر اين موضوع باشند .\r\nسپس روى سخن را به خود مشركان كرده و از طريق تشويق و تهديد براى هدايت آنها كوشش مىكند ، نخست مىگويد : « اگر توبه كنيد و به سوى خدا باز گرديد و دست از آئين بت پرستى برداريد به نفع شما است » ( * ( فَإِنْ تُبْتُمْ فَهُوَ خَيْرٌ لَكُمْ ) * ) .\r\nيعنى قبول آئين توحيد به نفع شما و جامعه شما و دنيا و آخرت خودتان\r\n\r\n","description":"","footnote":"\r\n1 - جمله و اذان . . . عطف بر جمله * ( بَراءَةٌ مِنَ اللَّه ) * . . . مىباشد ، احتمالات ديگرى نيز در تركيب اين جمله داده شده است ولى آنچه گفتيم ظاهرتر به نظر ميرسد .\r\n","page_name":" 286 ","page_number":286},
  {"content":"\r\nاست و اگر نيك بينديشيد همه نابسامانيهايتان در پرتو آن ، سامان مىيابد ، نه اينكه سودى براى خدا و پيامبر در بر داشته باشد .\r\nبعد به مخالفان متعصب و لجوج هشدار مىدهد كه « اگر از اين فرمان كه ضامن سعادت خودتان است سرپيچى كنيد بدانيد هرگز نمىتوانيد خداوند را ناتوان سازيد و از قلمرو قدرت او بيرون رويد » ( * ( وَإِنْ تَوَلَّيْتُمْ فَاعْلَمُوا أَنَّكُمْ غَيْرُ مُعْجِزِي اللَّه ) * ) .\r\nو در پايان اين آيه به كسانى كه با سرسختى مقاومت مىكنند اعلام خطر مىنمايد و مىگويد : « كافران بتپرست را به عذاب دردناك بشارت ده » ( * ( وَبَشِّرِ الَّذِينَ كَفَرُوا بِعَذابٍ أَلِيمٍ ) * ) .\r\nهمانگونه كه سابقا هم اشاره كرديم اين الغاى يك جانبه پيمانهاى مشركان مخصوص كسانى بود كه نشانه هايى بر آمادگى براى پيمان شكنى از آنها ظاهر شده بود ، لذا در آيه بعد يك گروه را استثنا كرده ، مىگويد : « مگر آن دسته از مشركين كه با آنها پيمان بسته‌ايد و هيچگاه بر خلاف شرائط پيمان گام برنداشتند و كم و كسرى در آن ايجاد نكردند ، و نه احدى را بر ضد شما تقويت نمودند » ( * ( إِلَّا الَّذِينَ عاهَدْتُمْ مِنَ الْمُشْرِكِينَ ثُمَّ لَمْ يَنْقُصُوكُمْ شَيْئاً وَلَمْ يُظاهِرُوا عَلَيْكُمْ أَحَداً ) * ) .\r\n« در مورد اين گروه تا پايان مدت بعهد و پيمانشان وفادار باشيد » ( * ( فَأَتِمُّوا إِلَيْهِمْ عَهْدَهُمْ إِلى مُدَّتِهِمْ ) * ) .\r\n« زيرا خداوند پرهيزكاران و آنها را كه از هر گونه پيمان شكنى و و تجاوز اجتناب مىكنند دوست مىدارد » « * ( إِنَّ اللَّه يُحِبُّ الْمُتَّقِينَ ) * » .\r\n","description":"","footnote":"","page_name":" 287 ","page_number":287},
  {"content":"\r\n\r\nدر اينجا به چند نكته بايد توجه كرد\r\n\r\n1 - « حج اكبر » كدام است ؟\r\nدر ميان مفسران در باره منظور از روز « حج اكبر » گفتگو است ، اما آنچه از بسيارى از روايات كه از طرق اهل بيت و اهل سنت نقل شده ، استفاده مىشود اين است كه منظور از آن روز دهم ذى الحجه ، روز عيد قربان ، و به تعبير ديگر « يوم النحر » مىباشد .\r\nپايان يافتن مدت چهار ماه تا روز دهم ماه ربيع الثانى طبق آنچه در منابع اسلامى آمده ، دليل ديگر بر اين موضوع است ، به علاوه در روز عيد قربان در واقع قسمت اصلى اعمال حج پايان مىيابد و از اينرو ، روز حج مىتوان به آن اطلاق كرد .\r\nو اما اينكه چرا آن را « اكبر » گفته‌اند به خاطر آن است كه در آن سال همه گروه‌ها اعم از مسلمانان و بت پرستان ( طبق سنتى كه از قديم داشتند ) در مراسم حج شركت كرده بودند ولى اين كار در سالهاى بعد به كلى موقوف شد .\r\nعلاوه بر تفسير فوق كه در روايات اسلامى نيز آمده ( 1 ) ، و تفسير ديگرى نيز وجود دارد ، و آن اينكه منظور از آن مراسم حج است ، در مقابل مراسم « عمره » كه « حج اصغر » ناميده مىشود .\r\nاين تفسير نيز در پاره اى از روايات آمده است ، و هيچ مانعى ندارد كه هر\r\n\r\n","description":"","footnote":"\r\n1 - در تفسير نور الثقلين از امير مؤمنان على عليه السلام نقل شده كه فرمود :\r\nانما سمى الاكبر لانها كانت سنة حج فيها المسلمون و المشركون و لم يحج المشركون بعد تلك السنة .\r\n( جلد 2 صفحه 184 ) .\r\n","page_name":" 288 ","page_number":288},
  {"content":"\r\nدو علت توأما سبب اين نامگذارى شده باشد . ( 1 )\r\n\r\n2 - مواد چهارگانه اى كه در آن روز اعلام شد\r\nگرچه قرآن اعلام بيزارى و برائت خدا را از مشركان به صورت سر بسته بيان كرده است ، اما از روايات اسلامى استفاده مىشود كه على ع مامور بود چهار موضوع را به مردم ابلاغ كند :\r\n1 - الغاى پيمان مشركان .\r\n2 - عدم حق شركت آنها در مراسم حج در سال آينده .\r\n3 - ممنوع بودن طواف افراد عريان و برهنه كه تا آن زمان در ميان مشركان رايج بود .\r\n4 - ممنوع بودن ورود مشركان در خانه خدا . ( 2 )\r\nدر تفسير « مجمع البيان » از امام باقر ع نقل شده كه على ع در مراسم حج آن سال خطبه اى خواند و فرمود :\r\n« لا يطوفن بالبيت عريان و لا يحجن البيت مشرك و من كانت له مدة فهو الى مدته ، و من لم يكن له مدة فمدته اربعة اشهر\r\n: « از اين پس هيچ برهنه اى نبايد طواف خانه خدا بيايد ، و هيچ بت پرستى حق شركت در مراسم حج ندارد ، و آنهايى كه پيمانشان با پيامبر ص مدت دارد تا پايان مدت محترم است ، و آنها كه پيمانشان مدت ندارد ، مدتش چهار ماه خواهد بود .\r\n\r\n","description":"","footnote":"\r\n1 - در همان تفسير از امام صادق عليه السلام نقل شده كه در پاسخ سؤال يكى از يارانش در باره « * ( يَوْمَ الْحَجِّ الأَكْبَرِ ) * » فرمود :\r\nهو يوم النحر و الاصغر العمرة .\r\n( جلد 2 صفحه 186 ) .\r\n2 - در بعضى از روايات موضوع چهارم ، « عدم ورود مشركان به بهشت » ذكر شده است .\r\n","page_name":" 289 ","page_number":289},
  {"content":"\r\nدر بعضى از روايات ديگر اشاره به موضوع چهارم يعنى عدم دخول بت پرستان در خانه كعبه شده است .\r\n\r\n3 - چه كسانى پيمان مدت دار داشتند ؟\r\nاز گفتار مورخان و بعضى مفسران چنين استفاده مىشود كه آنها گروهى از طايفه « بنى كنانة » و « بنى ضمرة » بودند كه نه ماه از مدت پيمان ترك مخاصمه آنها باقى مانده بود ، و چون به مواد پيمان وفادار مانده بودند و در تقويت دشمنان اسلام شركت نداشتند ، پيامبر ص تا پايان مدت نسبت به پيمانشان وفادار ماند ( 1 ) .\r\nبعضى ديگر طايفه اى از « بنى خزاعة » را جزء اين گروه كه پيمانشان مدت داشت ، دانسته‌اند ( 2 ) .\r\n\r\n","description":"","footnote":"\r\n1 - تفسير مجمع البيان جلد 5 ذيل آيه مورد بحث\r\n2 - تفسير المنار جلد 10 ذيل آيه مورد بحث\r\n","page_name":" 290 ","page_number":290},
  {"content":"\r\n\r\n[ سوره التوبة ‹ 9 › : آيات 5 تا 6 
  ]\r\nفَإِذَا انْسَلَخَ الأَشْهُرُ الْحُرُمُ فَاقْتُلُوا الْمُشْرِكِينَ حَيْثُ وَجَدْتُمُوهُمْ وَخُذُوهُمْ وَاحْصُرُوهُمْ وَاقْعُدُوا لَهُمْ كُلَّ مَرْصَدٍ فَإِنْ تابُوا وَأَقامُوا الصَّلاةَ وَآتَوُا الزَّكاةَ فَخَلُّوا سَبِيلَهُمْ إِنَّ اللَّه غَفُورٌ رَحِيمٌ ‹ 5 › وَإِنْ أَحَدٌ مِنَ الْمُشْرِكِينَ اسْتَجارَكَ فَأَجِرْه حَتَّى يَسْمَعَ كَلامَ اللَّه ثُمَّ أَبْلِغْه مَأْمَنَه ذلِكَ بِأَنَّهُمْ قَوْمٌ لا يَعْلَمُونَ ‹ 6 ›\r\n\r\nترجمه :\r\n5 - هنگامى كه ماه‌هاى حرام پايان گرفت مشركان را هر كجا بيابيد به قتل برسانيد و آنها را اسير سازيد و محاصره كنيد و در هر كمينگاه بر سر راه آنها بنشينيد ، هر گاه توبه كنند و نماز را بر پا دارند و زكات را بپردازند آنها را رها سازيد زيرا خداوند آمرزنده و مهربان است .\r\n6 - و اگر يكى از مشركان از تو پناهندگى بخواهد به او پناه ده تا كلام خدا را بشنود ( و در آن بينديشد ) سپس او را به محل امنش برسان چرا كه آنها گروهى ناآگاهند .\r\n\r\nتفسير : شدت عمل توأم با نرمش !\r\nدر اينجا وظيفه مسلمانان پس از پايان مدت مهلت مشركان ، يعنى چهار ماه بيان شده است ، و شديدترين دستور را در باره آنها صادر مىكند و مىگويد :\r\n« هنگامى كه ماه‌هاى حرام پايان گيرد ، بت پرستان را هر كجا يافتيد به قتل\r\n","description":"","footnote":"","page_name":" 291 ","page_number":291},
  {"content":"\r\nبرسانيد « ( * ( فَإِذَا انْسَلَخَ ، الأَشْهُرُ الْحُرُمُ فَاقْتُلُوا الْمُشْرِكِينَ حَيْثُ وَجَدْتُمُوهُمْ ) * ) ( 1 ) سپس مىگويد : « آنها را بگيريد و اسير كنيد » ( * ( وَخُذُوهُمْ ) * ) .\r\n« و آنها را در حلقه محاصره قرار دهيد » ( * ( وَاحْصُرُوهُمْ ) * ) .\r\n« و در كمين آنها در هر نقطه اى بنشينيد و راهها را بر آنها ببنديد » ( * ( وَاقْعُدُوا لَهُمْ كُلَّ مَرْصَدٍ ) * ) ( 2 ) در اينجا چهار دستور خشن در مورد آنها ديده مىشود : « بستن راهها ، محاصره كردن ، اسير ساختن ، و بالآخره كشتن » و ظاهر اين است كه چهار موضوع به صورت يك امر تخييرى نيست ، بلكه با در نظر گرفتن شرايط محيط و زمان و مكان و اشخاص مورد نظر ، بايد هر يك از اين امور كه مناسب تشخيص داده شود ، عملى گردد . اگر تنها با اسارت و محاصره كردن و بستن راه بر آنها در فشار كافى قرار گيرند از اين راه بايد وارد شد .\r\nو اگر چاره اى جز قتل نبود كشتن آنها مجاز است .\r\nاين شدت عمل به خاطر آن است كه برنامه اسلام ريشه كن ساختن بت پرستى از روى كره زمين بوده ، و همانطور كه سابقا نيز اشاره كرده‌ايم ، مساله آزادى مذهبى ، يعنى ترك اجبار پيروان مذاهب ديگر براى پذيرش اسلام ، منحصر به اديان آسمانى و اهل كتاب مانند يهود و نصارى است ، و شامل بت پرستان نمىشود ، زيرا بت پرستى مذهب و آئين نيست كه محترم شمرده شود ، بلكه انحطاط و خرافه و انحراف و بيمارى است كه به هر حال و به هر قيمت بايد ريشه كن گردد .\r\nولى اين شدت و خشونت نه به مفهوم اين است كه راه بازگشت به روى آنها بسته شده باشد ، بلكه در هر حال و در هر لحظه بخواهند مىتوانند جهت خود را تغيير دهند ، لذا بلافاصله اضافه مىكند : « اگر آنها توبه كنند و به سوى حق\r\n\r\n","description":"","footnote":"\r\n1 - « انسلخ » از ماده « انسلاخ » به معنى بيرون رفتن است ، و اصل آن از « سلخ الشاة » يعنى پوست گوسفند را كند گرفته شده است .\r\n2 - « مرصد » از ماده « رصد » به معنى راه و يا كمينگاه است .\r\n","page_name":" 292 ","page_number":292},
  {"content":"\r\nباز گردند و نماز را بر پا دارند و زكات را ادا كنند ، آنها را رها سازيد « و مزاحمشان نشويد . ( * ( فَإِنْ تابُوا وَأَقامُوا الصَّلاةَ وَآتَوُا الزَّكاةَ فَخَلُّوا سَبِيلَهُمْ ) * ) .\r\nو در اين صورت با ساير مسلمانان كمترين تفاوتى را ندارند و در همه احكام و حقوق با آنها شريكند .\r\n« زيرا خداوند آمرزنده و مهربان است » ، و كسى را كه به سوى او باز گردد ، از در خود نمىراند ( * ( إِنَّ اللَّه غَفُورٌ رَحِيمٌ ) * ) .\r\nسپس اين موضوع را در آيه بعد با دستور ديگرى تكميل مىكند تا ترديدى باقى نماند كه هدف اسلام از اين دستور تعميم توحيد و آئين حق و عدالت است ، نه استعمار و استثمار و قبضه كردن اموال يا سرزمينهاى ديگران ، و مىگويد :\r\n« اگر يكى از بت پرستان از تو در خواست پناهندگى كند به او پناه ده تا سخن خدا را بشنود » ( * ( وَإِنْ أَحَدٌ مِنَ الْمُشْرِكِينَ اسْتَجارَكَ فَأَجِرْه حَتَّى يَسْمَعَ كَلامَ اللَّه ) * ) .\r\nيعنى در نهايت آرامش با او رفتار كن ، و مجال انديشه و تفكر را به آنها بده تا آزادانه به بررسى محتواى دعوت تو بپردازند ، و اگر نور هدايت بر دل آنها تابيد آن را بپذيرند . بعد اضافه مىكند كه « او را پس از پايان مدت مطالعه به جايگاه امن و امانش برسان » تا كسى در اثناء راه مزاحم او نگردد . ( * ( ثُمَّ أَبْلِغْه مَأْمَنَه ) * ) .\r\nو سرانجام علت اين دستور سازنده را چنين بيان مىكند كه : « اين بخاطر آن است كه آنها قومى بى اطلاع و ناآگاهند » ( * ( ذلِكَ بِأَنَّهُمْ قَوْمٌ لا يَعْلَمُونَ ) * ) .\r\nبنا بر اين اگر درهاى كسب آگاهى به روى آنها باز گردد ، اين اميد ميرود كه از بت پرستى كه زائيده جهل و نادانى است خارج شوند ، و به راه توحيد و خدا كه مولود علم و دانش است گام بگذارند .\r\nدر منابع شيعه و اهل سنت نقل شده كه يكى از بت پرستان پس از الغاى\r\n","description":"","footnote":"","page_name":" 293 ","page_number":293},
  {"content":"\r\nپيمان آنها ، به على ع گفت : اى فرزند ابو طالب اگر كسى از ما بعد از گذشتن اين چهار ماه بخواهد پيامبر را ملاقات كند و مسائلى را با او در ميان بگذارد و يا سخن خدا را بشنود ، آيا در امنيت خواهد بود ؟ ! على ع فرمود آرى ، زيرا خداوند فرموده « * ( وَإِنْ أَحَدٌ مِنَ الْمُشْرِكِينَ اسْتَجارَكَ فَأَجِرْه ) * . . . » ( 1 )\r\nو به اين ترتيب سختگيرى فوق العاده اى كه از آيه اول استفاده مىشود ، با نرمشى كه در آيه دوم به كار رفته ، تعديل مىگردد ، و راه و رسم تربيت همين است كه هميشه شدت عمل را با نرمش بياميزند و از آن معجونى شفا بخش بسازند .\r\n\r\nدر اينجا به چند نكته بايد توجه كرد .\r\n\r\n1 - منظور از « اشهر حرم » در اينجا چيست ؟\r\nگرچه مفسران در اين باره بسيار صحبت كرده‌اند ولى با توجه به آيات گذشته ظاهر اين است كه منظور از آن ، همان چهار ماه مهلت است كه براى مشركان مقرر گرديده كه آغاز آن روز دهم ذى الحجه سال نهم هجرى و پايان آن روز دهم ماه ربيع الثانى سال بعد بود ، و اين تفسير را بسيارى از محققان پذيرفته‌اند ، و مهمتر اينكه در روايات متعددى نيز به آن تصريح شده است ( 2 ) .\r\n\r\n2 - آيا نماز و زكات شرط قبول اسلام است ؟\r\nاز آيات فوق در به دو نظر چنين استفاده مىشود كه براى قبول توبه بت پرستان ،\r\n\r\n","description":"","footnote":"\r\n1 - تفسير برهان جلد 2 صفحه 106 و تفسير فخر رازى جلد 15 صفحه 226 .\r\n2 - در تفسير نور الثقلين جلد 2 ذيل آيه مورد بحث چند حديث در اين زمينه نقل شده است .\r\n","page_name":" 294 ","page_number":294},
  {"content":"\r\nاداء نماز و زكات نيز لازم است ، و به همين دليل بعضى از فقهاى اهل سنت ترك نماز و زكات را دليل بر كفر گرفته‌اند .\r\nولى حق اين است كه منظور از ذكر اين دو دستور بزرگ اسلامى آن است كه در تمام مواردى كه ادعاى اسلام مشكوك به نظر برسد - همان گونه كه در مورد بت پرستان آن روز غالبا چنين بود - انجام اين دو وظيفه بزرگ اسلامى را به عنوان نشانه براى اسلام آنها قرار دهند .\r\nو يا اينكه منظور اين است كه آنها نماز و زكات را به عنوان دو قانون الهى بپذيرند و به آن گردن نهند ، و به رسميت بشناسند ، هر چند از نظر عمل در كار آنها قصورى باشد ، زيرا دلائل فراوانى داريم كه تنها با ترك نماز و يا زكات انسان در صف كفار قرار نمىگيرد ، هر چند اسلام او بسيار ناقص است .\r\nالبته اگر ترك زكات به عنوان قيام بر ضد حكومت اسلامى باشد ، سبب كفر خواهد بود ، ولى اين بحث ديگرى است كه ارتباط به موضوع ما ندارد .\r\n\r\n3 - ايمان زائيده علم است\r\nاز آيات فوق اين نكته نيز استفاده مىشود كه عامل مهم بى ايمانى جهل است و سرچشمه اصلى ايمان علم و آگاهى است ، لذا براى ارشاد و هدايت مردم بايد امكانات كافى براى مطالعه و انديشه در اختيار آنها گذارد تا بتوانند راه حق را پيدا كنند نه اينكه كوركورانه و يا از روى تقليد اسلام را پذيرا شوند .\r\n","description":"","footnote":"","page_name":" 295 ","page_number":295},
  {"content":"\r\n\r\n[ سوره التوبة ‹ 9 › : آيات 7 تا 10 
  ]\r\nكَيْفَ يَكُونُ لِلْمُشْرِكِينَ عَهْدٌ عِنْدَ اللَّه وَعِنْدَ رَسُولِه إِلَّا الَّذِينَ عاهَدْتُمْ عِنْدَ الْمَسْجِدِ الْحَرامِ فَمَا اسْتَقامُوا لَكُمْ فَاسْتَقِيمُوا لَهُمْ إِنَّ اللَّه يُحِبُّ الْمُتَّقِينَ ‹ 7 › كَيْفَ وَإِنْ يَظْهَرُوا عَلَيْكُمْ لا يَرْقُبُوا فِيكُمْ إِلاًّ وَلا ذِمَّةً يُرْضُونَكُمْ بِأَفْواهِهِمْ وَتَأْبى قُلُوبُهُمْ وَأَكْثَرُهُمْ فاسِقُونَ ‹ 8 › اشْتَرَوْا بِآياتِ اللَّه ثَمَناً قَلِيلًا فَصَدُّوا عَنْ سَبِيلِه إِنَّهُمْ ساءَ ما كانُوا يَعْمَلُونَ ‹ 9 › لا يَرْقُبُونَ فِي مُؤْمِنٍ إِلاًّ وَلا ذِمَّةً وَأُولئِكَ هُمُ الْمُعْتَدُونَ ‹ 10 ›\r\n\r\nترجمه :\r\n7 - چگونه براى مشركان پيمانى نزد خدا و رسول او خواهد بود ( در حالى كه آنها همواره آماده شكستن پيمانشان هستند ) مگر كسانى كه با آنها نزد مسجد الحرام پيمان بستيد ( اين گروه كه پيمان خود را محترم شمردند ) ما دام كه در برابر شما وفادار باشند شما نيز وفادارى كنيد كه خداوند پرهيزكاران را دوست دارد .\r\n8 - چگونه ( پيمانشان ارزش دارد ) در حالى كه اگر بر شما غالب شوند نه ملاحظه خويشاوندى با شما را مىكنند و نه پيمان را ، شما را با زبان خود خشنود مىكنند ولى دلهاى آنها ابا دارد و اكثر آنها نافرمانبردارند .\r\n9 - آنها آيات خدا را به بهاى كمى فروختند و ( مردم را ) از راه او باز داشتند ، آنها اعمال بدى انجام مىدادند .\r\n10 - ( نه تنها در باره شما ) در باره هيچ فرد با ايمانى رعايت خويشاوندى و پيمان را نمىكنند و آنها تجاوز كارانند .\r\n","description":"","footnote":"","page_name":" 296 ","page_number":296},
  {"content":"\r\n\r\nتفسير : تجاوزكاران پيمانشكن !\r\nهمانگونه كه در آيات قبل ديديم اسلام پيمانهاى مشركان و بتپرستان را - مگر گروه خاصى - لغو كرد ، تنها چهار ماه به آنها مهلت داد تا تصميم خود را بگيرند ، در آيات مورد بحث دليل و علت اين كار را بيان مىكند ، نخست به صورت استفهام انكارى مىگويد :\r\n« چگونه ممكن است مشركان عهد و پيمانى نزد خدا و نزد پيامبرش داشته باشند » ؟ ! ( * ( كَيْفَ يَكُونُ لِلْمُشْرِكِينَ عَهْدٌ عِنْدَ اللَّه وَعِنْدَ رَسُولِه ) * ) .\r\nيعنى اينها با اين اعمال و اينهمه كارهاى خلافشان نبايد انتظار داشته باشند كه پيامبر ص بطور يك جانبه به پيمانهاى آنها وفادار باشد .\r\nبعد بلافاصله يك گروه را كه در اعمال خلاف و پيمان شكنى با ساير مشركان شريك نبودند استثنا كرده مىگويد : « مگر كسانى كه با آنها نزد مسجد الحرام پيمان بستيد » ( * ( إِلَّا الَّذِينَ عاهَدْتُمْ عِنْدَ الْمَسْجِدِ الْحَرامِ ) * ) .\r\n« اين گروه ما دام كه به پيمانشان در برابر شما وفادار باشند شما هم وفادار بمانيد » ( * ( فَمَا اسْتَقامُوا لَكُمْ فَاسْتَقِيمُوا لَهُمْ ) * ) .\r\n« زيرا خداوند پرهيزكاران و آنها كه از هر گونه پيمان شكنى اجتناب مىورزند دوست دارد » ( * ( إِنَّ اللَّه يُحِبُّ الْمُتَّقِينَ ) * ) .\r\nدر آيه بعد همين موضوع با صراحت و تاكيد بيشترى بيان شده است ، و باز به صورت استفهام انكارى مىگويد : « چگونه ممكن است عهد و پيمان آنها را محترم شمرد در حالى كه اگر آنها بر شما غالب شوند هيچگاه نه مراعات\r\n","description":"","footnote":"","page_name":" 297 ","page_number":297},
  {"content":"\r\nخويشاوندى با شما را مىكنند و نه پيمان را « ( * ( كَيْفَ وَإِنْ يَظْهَرُوا عَلَيْكُمْ لا يَرْقُبُوا فِيكُمْ إِلًّا وَلا ذِمَّةً ) * ) .\r\n« ال » به معنى خويشاوندى است و بعضى آن را به معنى عهد و پيمان دانسته‌اند ، در صورت اول منظور اين است كه قريش اگر چه خويشاوند پيامبر و گروهى از مسلمانان بودند ولى هنگامى كه خودشان كمترين اعتنايى به اين موضوع نداشته باشند و احترام خويشاوندى را رعايت ننمايند ، چگونه انتظار دارند پيامبر ص و مسلمانان در مورد آنها رعايت كنند . و در صورت دوم تاكيدى براى « ذمة » كه آن هم به معنى عهد و پيمان است محسوب مىشود .\r\nراغب در كتاب « مفردات » ريشه اين كلمه را از « اليل » به معنى درخشندگى مىداند چه اينكه پيمانهاى محكم و خويشاونديهاى نزديك داراى درخشندگى خاصى هستند .\r\nبعد قرآن اضافه مىكند كه هيچگاه فريب سخنان دلنشين و الفاظ به ظاهر زيباى آنها را نخوريد زيرا : « آنها مىخواهند شما را با دهان خود راضى كنند ، ولى دلهاى آنها از اين موضوع ابا دارد » ( * ( يُرْضُونَكُمْ بِأَفْواهِهِمْ وَتَأْبى قُلُوبُهُمْ ) * ) .\r\nدلهاى آنها از كينه و انتقامجويى و قساوت و سنگدلى و بى اعتنايى به عهد و پيمان و رابطه خويشاوندى پر است ، اگر چه با زبان خود اظهار دوستى و مودت كنند .\r\nو در پايان آيه اشاره به ريشه اصلى اين موضوع كرده مىگويد : « و بيشتر آنها فاسق و نافرمانبردارند » ( * ( وَأَكْثَرُهُمْ فاسِقُونَ ) * ) .\r\nدر آيه بعد يكى از نشانه‌هاى فسق و نافرمانبردارى آنها را چنين توضيح مىدهد : « آنها آيات خدا را با بهاى كمى معامله كردند ، و به خاطر منافع زود گذر مادى و ناچيز خود ، مردم را از راه خدا باز داشتند ( * ( اشْتَرَوْا بِآياتِ اللَّه\r\n","description":"","footnote":"","page_name":" 298 ","page_number":298},
  {"content":"\r\n* ( ثَمَناً قَلِيلًا فَصَدُّوا عَنْ سَبِيلِه ) * ) .\r\nدر روايتى چنين آمده كه « ابو سفيان » غذايى ترتيب داد و جمعى از مردم را به مهمانى فرا خواند تا از اين طريق عداوت آنها را در برابر پيامبر اسلام ص برانگيزد .\r\nبعضى از مفسران آيه فوق را اشاره به اين داستان دانسته‌اند ، ولى ظاهر اين است كه آيه مفهوم وسيعى دارد كه اين ماجرا و ساير ماجراهاى بت پرستان را شامل مىشود كه براى حفظ منافع مادى و زودگذر خويش از آيات خدا چشم پوشيدند .\r\nبعد مىگويد : « چه عمل بدى آنها انجام مىدادند » ( * ( إِنَّهُمْ ساءَ ما كانُوا يَعْمَلُونَ ) * ) .\r\nهم خود را از سعادت و هدايت و خوشبختى محروم مىساختند ، و هم سد راه ديگران مىشدند ، و چه عملى از اين بدتر كه انسان هم بار گناه خويش را بر دوش كشد و هم بار گناه ديگران را .\r\nدر آخرين آيه مورد بحث بار ديگر گفتار سابق را تاكيد مىكند كه :\r\n« اين مشركان اگر دستشان برسد ، در باره هيچ فرد با ايمانى كمترين ملاحظه خويشاوندى و عهد و پيمان را نخواهند كرد » ( * ( لا يَرْقُبُونَ فِي مُؤْمِنٍ إِلًّا وَلا ذِمَّةً ) * ) .\r\n« چرا كه اينها اصولا مردمى تجاوزكارند » . ( * ( وَأُولئِكَ هُمُ الْمُعْتَدُونَ ) * ) .\r\nنه تنها در باره شما ، در مورد هر كس كه توانايى داشته باشند دست به تجاوز مىزنند .\r\nگرچه مضمون آيه فوق بحثى را كه در آيات گذشته آمده تاكيد مىكند ، ولى تفاوت و اضافه اى نسبت به آن دارد ، و آن اينكه در آيات گذشته سخن از ياران پيامبر ص و مسلمانانى بود كه در گرد او بودند ، ولى در اين آيه سخن\r\n","description":"","footnote":"","page_name":" 299 ","page_number":299},
  {"content":"\r\nاز هر فرد با ايمانى است ، يعنى شما در نظر آنها خصوصيتى نداريد ، بلكه هر كس كه مؤمن باشد و پيرو آئين توحيد ، اينها با او سر دشمنى دارند ، و ملاحظه هيچ چيز را نمىكنند ، پس اينها در واقع دشمن ايمان و حقند . اين نظير همان چيزى است كه قرآن در باره بعضى اقوام پيشين مىگويد : « وَما نَقَمُوا مِنْهُمْ إِلَّا أَنْ يُؤْمِنُوا بِاللَّه الْعَزِيزِ الْحَمِيدِ : « آنها تنها به خاطر اين مؤمنان را تحت شكنجه قرار مىدادند كه به خداوند عزيز و حميد ايمان داشتند » .\r\n( سوره بروج آيه 8 )\r\n\r\nدر اينجا به دو نكته بايد توجه كرد\r\n1 - در اينكه منظور از گروهى كه با جمله « * ( إِلَّا الَّذِينَ عاهَدْتُمْ عِنْدَ الْمَسْجِدِ الْحَرامِ ) * » استثنا شده‌اند ، كدام گروه بوده‌اند ، در ميان مفسران گفتگو است ، ولى با توجه به آيات گذشته ظاهر اين است كه منظور همان قبايلى است كه به عهد و پيمانشان وفادار ماندند ، يعنى طوايفى مانند « بنو ضمره » و « بنو خزيمه » و مانند آنها .\r\nو در حقيقت اين جمله به منزله تاكيد نسبت به آيات گذشته است ، كه مسلمانان بايد به هوش باشند كه حساب اين گروه‌ها را از پيمانشكنان جدا كنند .\r\nاما اينكه مىگويد : « با آنها كه نزد مسجد الحرام پيمان بستيد » ، ممكن است به خاطر اين باشد كه به هنگام صلح « حديبيه » كه مسلمانان با مشركان قريش در سرزمين « حديبيه » در پانزده ميلى مكه در سال ششم هجرت پيمان بستند ، گروه‌هاى ديگرى از مشركان عرب مانند طوايفى كه در بالا اشاره شد ، به اين پيمان ملحق شدند ، و با مسلمانان پيمان ترك مخاصمه بستند ، ولى مشركان قريش پيمان خود را شكستند و سپس در سال هشتم در جريان فتح مكه اسلام\r\n","description":"","footnote":"","page_name":" 300 ","page_number":300},
  {"content":"\r\nاختيار كردند ، اما گروه‌هاى وابسته مسلمان نشدند و پيمان را هم نشكستند .\r\nو از آنجا كه سرزمين مكه منطقه وسيعى ( تا حدود 48 ميل ) اطراف خود را فرا مىگيرد ، تمام اين مناطق جزء « مسجد الحرام » به شمار مىآيد چنان كه در آيه 196 سوره بقره در مورد حج تمتع و احكام آن مىخوانيم : « ذلِكَ لِمَنْ لَمْ يَكُنْ أَهْلُه حاضِرِي الْمَسْجِدِ الْحَرامِ : اين احكام مربوط به كسى است كه خانه و خانواده اش نزد مسجد الحرام نباشد » و بر طبق تصريح روايات و فتاواى فقهاء احكام حج تمتع بر كسانى است كه فاصله آنها از مكه بيش از 48 ميل بوده باشد ، بنا بر اين هيچ مانعى ندارد كه صلح « حديبيه » كه در 15 ميلى مكه انجام شده است به عنوان « * ( عِنْدَ الْمَسْجِدِ الْحَرامِ ) * » ذكر شود .\r\nو اما اينكه بعضى از مفسران گفته‌اند استثناى فوق مربوط به مشركان قريش است كه قرآن مجيد پيمان آنها را كه در « حديبيه » بستند محترم شمرده ، نادرست به نظر مىرسد .\r\nزيرا اولا پيمان شكنى مشركان قريش قطعى و مسلم بود اگر آنها پيمان شكن نبودند چه كسى پيمانشكن بود ؟ .\r\nثانيا صلح « حديبيه » مربوط به سال ششم هجرت است ، در حالى كه در سال هشتم پس از فتح مكه مشركان قريش اسلام را پذيرفتند ، بنا بر اين آيات فوق كه در سال نهم هجرت نازل شده است نمىتواند ناظر به آنها باشد .\r\n2 - همانگونه كه در سابق نيز گفته شد منظور از آيات بالا اين نيست كه تنها تصميم آنان بر پيمان شكنى به هنگام رسيدن به قدرت مجوز براى لغو يك جانبه پيمان است ، بلكه آنها اين طرز فكر خود را بارها عملا نشان داده بودند ، كه هر موقع دستشان برسد ضربه كارى خود را بدون توجه به پيمان ، بر پيكر مسلمانان وارد مىسازند ، و اين مقدار براى لغو پيمان كافى است .\r\n","description":"","footnote":"","page_name":" 301 ","page_number":301},
  {"content":"\r\n\r\n[ سوره التوبة ‹ 9 › : آيات 11 تا 15 
  ]\r\nفَإِنْ تابُوا وَأَقامُوا الصَّلاةَ وَآتَوُا الزَّكاةَ فَإِخْوانُكُمْ فِي الدِّينِ وَنُفَصِّلُ الآياتِ لِقَوْمٍ يَعْلَمُونَ ‹ 11 › وَإِنْ نَكَثُوا أَيْمانَهُمْ مِنْ بَعْدِ عَهْدِهِمْ وَطَعَنُوا فِي دِينِكُمْ فَقاتِلُوا أَئِمَّةَ الْكُفْرِ إِنَّهُمْ لا أَيْمانَ لَهُمْ لَعَلَّهُمْ يَنْتَهُونَ ‹ 12 › أَ لا تُقاتِلُونَ قَوْماً نَكَثُوا أَيْمانَهُمْ وَهَمُّوا بِإِخْراجِ الرَّسُولِ وَهُمْ بَدَؤُكُمْ أَوَّلَ مَرَّةٍ أَ تَخْشَوْنَهُمْ فَاللَّه أَحَقُّ أَنْ تَخْشَوْه إِنْ كُنْتُمْ مُؤْمِنِينَ ‹ 13 › قاتِلُوهُمْ يُعَذِّبْهُمُ اللَّه بِأَيْدِيكُمْ وَيُخْزِهِمْ وَيَنْصُرْكُمْ عَلَيْهِمْ وَيَشْفِ صُدُورَ قَوْمٍ مُؤْمِنِينَ ‹ 14 › وَيُذْهِبْ غَيْظَ قُلُوبِهِمْ وَيَتُوبُ اللَّه عَلى مَنْ يَشاءُ وَاللَّه عَلِيمٌ حَكِيمٌ ‹ 15 ›\r\n\r\nترجمه :\r\n11 - هر گاه توبه كنند و نماز را بر پا دارند و زكات را بپردازند برادر دينى شما هستند و ما آيات خود را براى جمعيتى كه مىدانند شرح مىدهيم .\r\n12 - و اگر پيمانهاى خود را پس از عهد خويش بشكنند و آئين شما را مورد طعن قرار دهند با پيشوايان كفر پيكار كنيد چرا كه آنها پيمانى ندارند ، شايد دست بردارند .\r\n13 - آيا با گروهى كه پيمانهاى خود را شكستند و تصميم به اخراج پيامبر گرفتند پيكار نمىكنيد ؟ در حالى كه آنها نخستين بار ( پيكار با شما را ) آغاز كردند آيا از آنها مىترسيد ؟ با اينكه خداوند سزاوارتر است كه از او بترسيد اگر مؤمن هستيد .\r\n","description":"","footnote":"","page_name":" 302 ","page_number":302},
  {"content":"\r\n14 - با آنها پيكار كنيد كه خداوند آنان را به دست شما مجازات مىكند و آنها را رسوا مىسازد و سينه گروهى از مؤمنان را شفا مىبخشد ( و بر قلب آنها مرهم مىنهد ) .\r\n15 - و خشم دلهاى آنها را از ميان مىبرد و خدا توبه هر كس را بخواهد ( و شايسته بداند ) مىپذيرد و خداوند عالم و حكيم است .\r\n\r\nتفسير : چرا از پيكار با دشمن واهمه داريد ؟\r\nيكى از فنون فصاحت و بلاغت آن است كه مطالب پر اهميت را با تعبيرات گوناگون براى تاكيد و جا افتادن مطلب تكرار كنند ، و از آنجا كه مساله ضربه نهايى بر پيكر بت پرستى در محيط اسلام و برچيدن آخرين آثار آن از مسائل بسيار مهم بوده است ، بار ديگر قرآن مجيد مطالب گذشته را با عبارات تازه اى در آيات فوق بيان مىكند ، نكات جديدى نيز در آن وجود دارد كه مطلب را از صورت تكرار - و لو تكرار مجاز - خارج مىسازد .\r\nنخست مىگويد « اگر مشركان توبه كنند و نماز را بر پا دارند و زكات را بپردازند برادر دينى شما هستند » ( * ( فَإِنْ تابُوا وَأَقامُوا الصَّلاةَ وَآتَوُا الزَّكاةَ فَإِخْوانُكُمْ فِي الدِّينِ ) * ) .\r\nو در پايان آيه اضافه مىكند ، « ما آيات خود را براى آنها كه آگاهند شرح مىدهيم » ( * ( وَنُفَصِّلُ الآياتِ لِقَوْمٍ يَعْلَمُونَ ) * ) .\r\nدر آيات گذشته سخن از اين بود كه اگر توبه كنند وظيفه اسلامى نماز و زكات را انجام دهند مزاحمشان نشويد ( فَخَلُّوا سَبِيلَهُمْ ) اما در اينجا ميفرمايد « برادر دينى شما هستند » ، يعنى هيچگونه تفاوتى با ساير مسلمانان از نظر احترام و محبت نخواهند داشت ، همانگونه كه ميان برادران تفاوتى نيست .\r\n","description":"","footnote":"","page_name":" 303 ","page_number":303},
  {"content":"\r\nو اين براى آماده ساختن روح و فكر و عواطف مشركان براى پذيرش اسلام مؤثرتر است ، كه در يك مرحله توصيه به عدم مزاحمت مىكند و در مرحله بعد سفارش « حقوق يك برادر » را در مورد آنها مىنمايد .\r\n« اما اگر آنها هم چنان به پيمان شكنى خود ادامه دهند ، و عهد خود را زير پا بگذارند ، و آئين شما را مورد مذمت قرار داده ، و به تبليغات سوء خود ادامه دهند ، شما با پيشوايان اين گروه كافر پيكار كنيد » ( * ( وَإِنْ نَكَثُوا أَيْمانَهُمْ مِنْ بَعْدِ عَهْدِهِمْ وَطَعَنُوا فِي دِينِكُمْ فَقاتِلُوا أَئِمَّةَ الْكُفْرِ ) * ) .\r\n« چرا كه عهد و پيمان آنها كمترين ارزشى ندارد . » ( * ( إِنَّهُمْ لا أَيْمانَ لَهُمْ ) * ) .\r\nدرست است كه آنها با شما پيمان ترك مخاصمه بسته‌اند ، ولى اين پيمان با نقض شدن مكرر و آمادگى براى نقض در آينده اصلا اعتبار و ارزشى نخواهد داشت .\r\n« تا با توجه به اين شدت عمل و با توجه به اين كه راه بازگشت به روى آنها باز است ، از كار خود پشيمان شوند و دست بردارند » ( * ( لَعَلَّهُمْ يَنْتَهُونَ ) * ) .\r\nدر آيه بعد براى تحريك مسلمانان و دور ساختن هر گونه سستى و ترس و ترديد در اين امر حياتى از روح و فكر آنها ، مىگويد : « چگونه شما با گروهى پيكار نمىكنيد كه پيمانهايشان را شكستند ، و تصميم گرفتند پيامبر را از سرزمين خود خارج كنند » ( * ( أَ لا تُقاتِلُونَ قَوْماً نَكَثُوا أَيْمانَهُمْ وَهَمُّوا بِإِخْراجِ الرَّسُولِ ) * ) .\r\nشما ابتدا به مبارزه و لغو پيمان نكرده‌ايد كه نگران و ناراحت باشيد ، بلكه « مبارزه و پيمان شكنى در آغاز از آنها شروع شده است » ( * ( وَهُمْ بَدَؤُكُمْ أَوَّلَ مَرَّةٍ ) * ) .\r\n","description":"","footnote":"","page_name":" 304 ","page_number":304},
  {"content":"\r\nو اگر ترديد بعضى از شما در پيكار با آنها به خاطر ترس است ، اين ترس كاملا بى جا است ، « آيا شما از اين افراد بى ايمان مىترسيد ، در حالى كه خداوند سزاوارتر است كه از او و از مخالفت فرمانش بترسيد ، اگر به راستى شما ايمان داريد » ( * ( أَ تَخْشَوْنَهُمْ فَاللَّه أَحَقُّ أَنْ تَخْشَوْه إِنْ كُنْتُمْ مُؤْمِنِينَ ) * ) .\r\nدر آيه بعد وعده پيروزى قطعى به مسلمانان مىدهد و مىگويد : « با آنها پيكار كنيد كه خداوند آنها را به دست شما مجازات مىكند » ( * ( قاتِلُوهُمْ يُعَذِّبْهُمُ اللَّه بِأَيْدِيكُمْ ) * ) .\r\nنه فقط مجازات مىكند بلكه « خوار و رسواشان مىسازد » ( * ( وَيُخْزِهِمْ ) * ) .\r\nو شما را بر آنها پيروز مىگرداند « ( * ( وَيَنْصُرْكُمْ عَلَيْهِمْ ) * ) .\r\nو به اين ترتيب دلهاى گروهى از مؤمنان را كه تحت فشار و شكنجه سخت اين گروه سنگدل قرار گرفته بودند و در اين راه قربانيهايى داده بودند شفا مىدهد « و بر جراحات قلب آنها از اين راه مرهم مىنهد » ( * ( وَيَشْفِ صُدُورَ قَوْمٍ مُؤْمِنِينَ ) * ) .\r\nبعضى از مفسران گفته‌اند منظور از « قوم مؤمنين » گروه مؤمنان طائفه « بنى خزاعه » هستند كه جمعى از بت پرستان از طايفه « بنى بكر » ناجوانمردانه بر آنها ريختند و غافلگيرشان ساختند و بعضى گفته‌اند اشاره به گروهى از مردم يمن است كه اسلام را پذيرفتند ولى چون به مكه آمدند از طرف بت پرستان مورد آزار و شكنجه واقع شدند .\r\nولى بعيد نيست اين عبارت همه كسانى را كه به نوعى تحت فشار و شكنجه بت پرستان قرار گرفته بودند و دلهايشان از آنها پر خون بود شامل شود .\r\nدر آيه بعد اضافه مىكند كه در پرتو پيروزى شما و شكست آنها « خشم\r\n","description":"","footnote":"","page_name":" 305 ","page_number":305},
  {"content":"\r\nدلهاى مؤمنان را فرو مىنشاند « . ( * ( وَيُذْهِبْ غَيْظَ قُلُوبِهِمْ ) * ) .\r\nاين جمله ممكن است تاكيدى براى جمله سابق ( * ( وَيَشْفِ صُدُورَ قَوْمٍ مُؤْمِنِينَ ) * ) بوده باشد و نيز ممكن است با آن متفاوت باشد و جمله گذشته اشاره به اين باشد كه در پرتو پيروزى اسلام دلهايى كه سالها به خاطر اسلام و پيامبر ص مىطپيد و ناراحت و بيمار بود بهبودى يافت ، و جمله دوم اشاره به اين است كه دلهايى كه به خاطر از دست دادن عزيزان و بستگان و تحمل انواع آزارها و شكنجه‌ها پر از ناراحتى بود آرامش خود را با كشته شدن دشمنان سنگدل باز مىيابد .\r\nو در پايان آيه مىفرمايد « خداوند توبه هر كسى را كه بخواهد ( و مصلحت بداند ) مىپذيرد » ( * ( وَيَتُوبُ اللَّه عَلى مَنْ يَشاءُ ) * ) .\r\n« و خداوند از نيات توبه كنندگان آگاه است و دستورهايى را كه در باره آنها و همچنين پيمانشكنان داده است حكيمانه مىباشد » ( * ( وَاللَّه عَلِيمٌ حَكِيمٌ ) * ) .\r\nضمنا جمله‌هاى اخير اشاره به آن است كه ممكن است در آينده بعضى از آنها از در توبه در آيند بايد توجه داشته باشند كه خدا توبه آنها را مىپذيرد و و شدت عمل در مقابل آنها جايز نيست و نيز بشارتى است به اينكه چنين افرادى در آينده به سوى مسلمانها خواهند آمد و توفيق الهى به خاطر آمادگى روحيشان شامل حال آنها خواهد شد .\r\nبه طور كلى بعضى از مفسران آيات اخير را از اخبار غيبى قرآن و از نشانه‌هاى صدق دعوت پيامبر دانسته‌اند زيرا آنچه قرآن در آن بيان كرده واقع شده است .\r\n\r\nدر اينجا به چند نكته بايد توجه كرد\r\n1 - در اينكه منظور از اين گروه چه اشخاصى هستند ، باز در ميان مفسران گفتگو است ، بعضى اشاره به يهود و بعضى به اقوامى كه در آينده با مسلمانان\r\n","description":"","footnote":"","page_name":" 306 ","page_number":306},
  {"content":"\r\nدرگير شدند ، مانند حكومتهاى ايران و روم دانسته‌اند ، و بعضى اشاره به كفار قريش دانسته‌اند ، و بعضى اشاره به پاره اى از افراد كه مسلمان شدند و مرتد گشتند .\r\nولى ظاهر آيات به خوبى گواهى مىدهد كه موضوع سخن همان گروه مشركان و بتپرستانى است كه در آن زمان به ظاهر با مسلمانان پيمان ترك مخاصمه داشتند ، ولى عملا پيمانشان را نقض كرده بودند و آنها گروهى از مشركان اطراف مكه ، يا ساير نقاط حجاز بودند .\r\nاما احتمال اينكه منظور يهود باشد ، بسيار بعيد است ، زيرا تمام بحثهاى اين آيات پيرامون مشركان دور مىزند .\r\nهمچنين ممكن نيست كه منظور از آن طايفه قريش باشد ، زيرا قريش و سر كرده آنها ابو سفيان در سال هشتم هجرت پس از فتح مكه ظاهرا اسلام را قبول كردند ، در حالى كه سوره مورد بحث ما در سال نهم نازل شده است .\r\nو نيز اين احتمال كه منظور حكومتهاى ايران و روم باشد ، بسيار از مفهوم آيات دور است ، زيرا آيات سخن از يك درگيرى فعلى مىكند ، نه درگيريهاى آينده و علاوه آنها پيامبر را از وطن خود خارج نكرده بودند .\r\nو نيز احتمال اينكه منظور مرتدين باشد فوق العاده بعيد است زيرا تاريخ گروه نيرومندى از مرتدين را در آن زمان نشان نمىدهد كه مسلمانان بخواهند با آنها پيكار كنند ، و علاوه كلمه « ايمان » ( جمع يمين ) و همچنين كلمه « عهد » ظاهرا به همان معنى پيمان ترك مخاصمه است نه پذيرش اسلام ( دقت كنيد ) .\r\nو اگر مىبينيم در بعضى از روايات اسلامى اين آيه به آتشافروزان جنگ جمل ( ناكثين ) و مانند آنها تطبيق شده ، نه بخاطر آن است كه آيات در باره آنها نازل شده باشد ، بلكه هدف اين است كه روح آيه و حكم آن در مورد « ناكثين » و گروه‌هاى مشابهى كه بعدا روى كار خواهند آمد صادق است .\r\n","description":"","footnote":"","page_name":" 307 ","page_number":307},
  {"content":"\r\nتنها سؤالى كه باقى مىماند اين است كه اگر منظور همان گروه‌هاى بت پرستان پيمانشكن هستند كه در آيات گذشته از آنها سخن گفته شد چرا در اينجا تعبير مىكند « * ( وَإِنْ نَكَثُوا أَيْمانَهُمْ ) * » : « اگر آنها پيمانهاى خويش را بشكنند » در حالى كه اين گروه‌ها پيمانها را عملا شكسته بودند ؟\r\nپاسخ اين سؤال آن است كه منظور از جمله مزبور اين مىباشد كه اگر آنها به پيمان شكنى خويش ادامه دهند و دست از كار خود برندارند ، بايد با آنها پيكار كنيد ، نظير آنچه در معنى « اهْدِنَا الصِّراطَ الْمُسْتَقِيمَ » مىگوئيم ، كه مفهومش اين است خدايا ما را هم چنان بر راه راست بدار ، و به هدايت ما ادامه ده .\r\nشاهد اين سخن آن است كه جمله مزبور ( * ( إِنْ نَكَثُوا أَيْمانَهُمْ ) * ) در مقابل جمله ( * ( فَإِنْ تابُوا ) * . . . ) قرار گرفته است يعنى از دو حال خارج نيست ، يا آنها توبه مىكنند و دست از شرك و بتپرستى بر مىدارند و به راه خدا مىآيند ، و يا اينكه هم چنان به راه خويش ادامه مىدهند ، در صورت اول آنها برادران شما هستند ، و در صورت دوم بايد با آنان پيكار كنيد ! 2 - قابل توجه اينكه در آيات فوق نمىگويد با كافران مبارزه كنيد ، بلكه مىگويد با رؤسا و پيشوايانشان به جهاد برخيزيد ، اشاره به اينكه توده مردم پيرو رؤسا و زعماى خود هستند ، هدف گيرى شما بايد هميشه آنها باشند ، بايد سرچشمه‌هاى گمراهى و ضلالت و ظلم و فساد را ببنديد ، و ريشه‌ها را بسوزانيد ، و تا آنها هستند مبارزه با پيروانشان سودى ندارد ، به علاوه اين تعبير يك نوع بلندنگرى و علو همت و تشجيع براى مسلمانان محسوب مىشود ، كه طرف اصلى شما آنها هستند ، خود را آماده مبارزه با آنان كنيد نه افراد كوچكشان ! عجيب اينكه بعضى اين تعبير را اشاره به ابو سفيان و مانند او از بزرگان قريش دانسته‌اند ، در حالى كه گروهى از آنها در بدر كشته شدند و بقيه ( مانند\r\n","description":"","footnote":"","page_name":" 308 ","page_number":308},
  {"content":"\r\nابو سفيان ) پس از فتح مكه ظاهرا اسلام آوردند ، و در موقع نزول آيه در صف مسلمانان جاى گرفته بودند ، و مبارزه با آنها مفهومى نداشت .\r\nامروز هم اين دستور مهم قرآن به قوت خود باقى است ، براى از بين بردن ظلم و فساد ، استعمار و استثمار بايد موضعگيريها در برابر رؤسا و پيشوايان اين گروه‌ها باشد ، و پرداختن به افراد عادى بى ثمر است ( دقت كنيد ! ) .\r\n3 - تعبير به « * ( فَإِخْوانُكُمْ فِي الدِّينِ ) * » كه در آيات بالا آمده است ، لطيفترين تعبيرى است كه مىتوان در باره مساوات افراد يك جامعه با محكمترين پيوندهاى عاطفى ، بيان كرد ، زيرا روشنترين و نزديكترين پيوند عاطفى در انسان كه از مساوات كامل برخوردار است ، پيوند دو برادر است .\r\nولى افسوس كه شكافهاى طبقاتى و بتهاى قومى و نژادى بار ديگر اين اخوت اسلامى را كه مايه غبطه همه دشمنان بود از ميان برده و برادران ديروز چنان امروز در برابر هم صف كشيده‌اند كه باور ناكردنى است ، و گاهى آن چنان از يكديگر كشتار مىكنند كه هيچ دشمنى با دشمن خود چنين نمىكند ، و اين است يكى از اسرار عقبماندگى امروز ما ! 4 - از جمله « * ( أَ تَخْشَوْنَهُمْ ) * » ( آيا از آنها مىترسيد ؟ ) اجمالا بر مىآيد كه در ميان مسلمانان ، جمعى وجود داشت كه از اين فرمان جهاد واهمه مىكرد ، يا بخاطر قدرت و قوت دشمن ، و يا بخاطر اينكه پيمان شكنى گناه است .\r\nقرآن به آنها صريحا جواب مىگويد شما نبايد از اين انسانهاى ضعيف بترسيد ، بلكه بايد از مخالفت فرمان پروردگار ترس داشته باشيد ، به علاوه ترس از اينكه پيمانشكن باشيد نابجا است زيرا آنها در ابتداء مقدمات پيمان شكنى را فراهم ساختند و پيش قدم شدند .\r\n","description":"","footnote":"","page_name":" 309 ","page_number":309},
  {"content":"\r\n5 - منظور از جمله « * ( هَمُّوا بِإِخْراجِ الرَّسُولِ ) * » ظاهرا اشاره به مساله اخراج پيامبر ص از « مكه » به هنگام هجرت به مدينه است ، كه نخست قصد آن را داشتند ، و بعد قصدشان تغيير يافت ، و تبديل به قتل پيامبر ص شد ، ولى پيامبر ص به فرمان خدا در همان شب از مكه خارج گرديد ، و در هر صورت ذكر اين موضوع نه به عنوان نشانه اى از پيمان شكنى آنها است ، بلكه به عنوان بازگو كردن يك خاطره دردناك از جنايات بت پرستان مىباشد ، كه هم قريش در آن شركت داشتند و هم قبايل ديگر ، و گر نه پيمان شكنى بت پرستان از طرق ديگر آشكار شده بود .\r\n6 - از مطالب شگفتآور اينكه بعضى از پيروان مكتب جبريه آيه :\r\n« * ( قاتِلُوهُمْ يُعَذِّبْهُمُ اللَّه بِأَيْدِيكُمْ ) * » براى مكتب خود استدلال كرده‌اند ، در حالى كه اگر ذهن خود را از تعصبها خالى كنيم ، آيه فوق كوچكترين دلالتى بر مقصود آنها ندارد ، و درست به اين مىماند كه ما براى انجام كارى سراغ يكى از دوستان خود مىرويم ، و مىگوئيم اميدواريم خداوند با دست تو اين كار را اصلاح كند ، مفهوم اين سخن آن نيست كه تو مجبور در انجام اين كار هستى بلكه منظور اين است خداوند قدرتى در اختيار تو قرار داده و نيت پاكى به تو داده است كه با استفاده آن اين كار را مىتوانى با آزادى اراده انجام دهى .\r\n","description":"","footnote":"","page_name":" 310 ","page_number":310},
  {"content":"\r\n\r\n[ سوره التوبة ‹ 9 › : آيه 16 
  ]\r\nأَمْ حَسِبْتُمْ أَنْ تُتْرَكُوا وَلَمَّا يَعْلَمِ اللَّه الَّذِينَ جاهَدُوا مِنْكُمْ وَلَمْ يَتَّخِذُوا مِنْ دُونِ اللَّه وَلا رَسُولِه وَلا الْمُؤْمِنِينَ وَلِيجَةً وَاللَّه خَبِيرٌ بِما تَعْمَلُونَ ‹ 16 ›\r\n\r\nترجمه :\r\n16 - آيا گمان كرديد كه ( به حال خود ) رها مىشويد در حالى كه هنوز آنها كه از شما جهاد كردند و غير از خدا و رسولش را محرم اسرار خويش انتخاب ننمودند ( از ديگران ) مشخص نشده‌اند ( بايد آزمون شويد و صفوف از هم جدا شود ) و خداوند به آنچه عمل مىكنيد آگاه است .\r\n\r\nتفسير :\r\nدر اين آيه مسلمانان را از طريق ديگرى تشويق به جهاد كرده متوجه مسئوليت سنگين خود در اين قسمت مىكند كه نبايد تصور كنيد ، تنها با ادعاى ايمان همه چيز درست خواهد شد ، بلكه صدق نيت و درستى گفتار ، و واقعيت ايمان شما در مبارزه با دشمنان ، آن هم يك مبارزه خالصانه و دور از هر گونه نفاق ، روشن مىشود .\r\nنخست مىگويد : « آيا گمان كرديد شما را به حال خودتان رها مىسازند ؟\r\nو در ميدان آزمايش قرار نخواهيد گرفت ، در حالى كه هنوز مجاهدين شما ، و همچنين كسانى كه جز خدا و پيامبر ص و مؤمنان محرم اسرارى براى خود انتخاب نكرده‌اند ، مشخص نشده‌اند ؟ « ( * ( أَمْ حَسِبْتُمْ أَنْ تُتْرَكُوا وَلَمَّا يَعْلَمِ اللَّه الَّذِينَ جاهَدُوا مِنْكُمْ وَلَمْ يَتَّخِذُوا مِنْ دُونِ اللَّه وَلا رَسُولِه وَلَا الْمُؤْمِنِينَ\r\n","description":"","footnote":"","page_name":" 311 ","page_number":311},
  {"content":"\r\n* ( وَلِيجَةً ) * ) ( 1 ) « وليجة » از ماده « ولوج » به معنى « دخول » است ، و به كسى گفته مىشود كه محرم اسرار و گرداننده كارهاى انسان مىباشد ، و معنى آن تقريبا با معنى « بطانة » يكسان است .\r\nدر حقيقت جمله فوق دو مطلب را به مسلمانان گوشزد مىكند ، و آن اينكه تنها با اظهار ايمان كارها سامان نمىيابد ، و شخصيت اشخاص روشن نمىشود ، بلكه با دو وسيله آزمايش ، مردم آزمون مىشوند :\r\nنخست جهاد در راه خدا ، و براى محو آثار شرك و بت پرستى و دوم ترك هر گونه رابطه و همكارى با منافقان و دشمنان ، كه اولى دشمنان خارجى را بيرون مىراند و دومى دشمنان داخلى را .\r\nجمله « * ( لَمَّا يَعْلَمِ اللَّه ) * » ( در حالى كه خدا هنوز ندانسته ) كه نظير آن در ساير آيات قرآن نيز ديده مىشود ، در واقع به معنى « هنوز تحقق نيافته » است ( به تعبير ديگر نفى « علم » به معنى نفى « معلوم » است و اين گونه تعبير معمولا در موارد تاكيد به كار مىرود ) و گرنه خداوند طبق دلايل عقلى و صريح آيات فراوانى از قرآن از همه چيز آگاه بوده و خواهد بود .\r\nاين آيه در حقيقت شبيه نخستين آيه سوره عنكبوت است ، آنجا كه مىگويد :\r\n« أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَهُمْ لا يُفْتَنُونَ » ( آيا مردم گمان مىكنند كه آنها را به حال خود رها مىسازند و آزمايش نمىشوند ؟ ) .\r\nو همانگونه كه در تفسير سوره آل عمران گفتيم آزمايشهاى الهى براى كشف امر مجهولى نيست ، بلكه به معنى پرورش و به منظور شكوفان كردن\r\n\r\n","description":"","footnote":"\r\n1 - « ام » حرف عطف است كه با آن جمله استفهامى را بر جمله استفهامى ديگر عطف مىكنند ، و به اين ترتيب معنى استفهام را مىدهد ، منتهى هميشه به دنبال استفهام ديگرى قرار گرفته ، و در آيه فوق عطف بر جمله « * ( أَ لا تُقاتِلُونَ ) * . . . » است كه در آيه 13 گذشت .\r\n","page_name":" 312 ","page_number":312},
  {"content":"\r\nاستعدادها و آشكار ساختن اسرار درون افراد است .\r\nو در پايان آيه به عنوان اخطار و تاكيد مىفرمايد : « خداوند از آنچه انجام مىدهيد آگاه است » ( * ( وَاللَّه خَبِيرٌ بِما تَعْمَلُونَ ) * ) .\r\nمبادا كسانى چنين تصور كنند ، كه خدا از ارتباطهاى مخفيانه آنها با منافقين و دشمنان بى خبر است بلكه به خوبى همه را مىداند و بر طبق آن با بندگان خود رفتار خواهد كرد .\r\nاز طرز بيان آيه چنين بر مىآيد كه در ميان مسلمانان آن روز افرادى تازه به محيط اسلام گام گذارده بودند ، و آمادگى روحى براى جهاد نداشتند ، اين سخن در باره آنها است ، و گر نه مجاهدان راستين وضع خود را بارها در ميدانهاى جهاد تا آن روز روشن ساخته بودند .\r\n\r\n[ سوره التوبة ‹ 9 › : آيات 17 تا 18 
  ]\r\nما كانَ لِلْمُشْرِكِينَ أَنْ يَعْمُرُوا مَساجِدَ اللَّه شاهِدِينَ عَلى أَنْفُسِهِمْ بِالْكُفْرِ أُولئِكَ حَبِطَتْ أَعْمالُهُمْ وَفِي النَّارِ هُمْ خالِدُونَ ‹ 17 › إِنَّما يَعْمُرُ مَساجِدَ اللَّه مَنْ آمَنَ بِاللَّه وَالْيَوْمِ الآخِرِ وَأَقامَ الصَّلاةَ وَآتَى الزَّكاةَ وَلَمْ يَخْشَ إِلَّا اللَّه فَعَسى أُولئِكَ أَنْ يَكُونُوا مِنَ الْمُهْتَدِينَ ‹ 18 ›\r\n\r\nترجمه :\r\n17 - مشركان حق ندارند مساجد خدا را آباد كنند در حالى كه به كفر خويش گواهى مىدهند آنها اعمالشان نابود ( و بى ارزش ) شده و در آتش جاودانه خواهند ماند .\r\n18 - مساجد الهى را تنها كسى آباد مىكند كه ايمان به خدا و روز قيامت آورده و نماز را بر پا دارد و زكات را بپردازد و از چيزى جز خدا نترسد ، ممكن است چنين گروهى هدايت يابند .\r\n","description":"","footnote":"","page_name":" 313 ","page_number":313},
  {"content":"\r\n\r\nتفسير : عمران مسجد در صلاحيت همه كس نيست\r\nاز جمله موضوعاتى كه بعد از لغو پيمان مشركان و حكم جهاد با آنان ممكن بود براى بعضى مطرح گردد ، اين بود كه چرا ما اين گروه عظيم را از خود برانيم و اجازه ندهيم به مسجد الحرام براى مراسم حج قدم بگذارند ، در حالى كه شركت آنان در اين مراسم از هر نظر مايه آبادى است ، هم آبادى بناء مسجد الحرام از طريق كمكهاى مهمى كه آنها به اين كار مىكردند ، و هم آبادى معنوى از نظر افزايش جمعيت در اطراف خانه خدا ! .\r\nآيات فوق به اين گونه افكار واهى و بى اساس پاسخ مىگويد ، و در نخستين آيه تصريح مىكند :\r\n« مشركان حق ندارند مساجد خدا را آباد كنند ، با اينكه صريحا به كفر خود گواهى مىدهند » « * ( ما كانَ لِلْمُشْرِكِينَ أَنْ يَعْمُرُوا مَساجِدَ اللَّه شاهِدِينَ عَلى أَنْفُسِهِمْ بِالْكُفْرِ ) * ) .\r\nگواهى آنها بر كفر خودشان هم از لابلاى سخنانشان آشكار است ، و هم از لابلاى اعمالشان و حتى طرز عبادت و مراسم حجشان نيز گواه اين موضوع است .\r\nسپس به دليل و فلسفه اين حكم اشاره كرده مىگويد : « اينها به خاطر نداشتن ايمان ، اعمالشان نابود مىشود و بر باد مىرود ، و در پيشگاه خدا كمترين وزن و قيمتى ندارد » ( * ( أُولئِكَ حَبِطَتْ أَعْمالُهُمْ ) * ) .\r\nو به همين دليل « آنها جاودانه در آتش دوزخ باقى مىمانند » ( * ( وَفِي النَّارِ هُمْ خالِدُونَ ) * ) .\r\nبا اين حال نه كوششهايشان براى عمران و آبادى مسجد الحرام يا مانند\r\n","description":"","footnote":"","page_name":" 314 ","page_number":314},
  {"content":"\r\nآن ارزشى دارد ، و نه انبوه اجتماعشان در اطراف خانه كعبه .\r\nخداوند پاك و منزه است ، و خانه او نيز بايد پاك و پاكيزه باشد و دستهاى آلودگان از خانه خدا و مساجد بايد به كلى قطع گردد .\r\nدر آيه بعد براى تكميل اين سخن شرايط آباد كنندگان مساجد و كانونهاى پرستش و عبادت را ذكر مىكند ، و براى آنها پنج شرط مهم بيان مىدارد و مىگويد :\r\n« تنها كسانى مساجد خدا را آباد مىسازند كه ايمان به خدا و روز رستاخيز دارند » ( * ( إِنَّما يَعْمُرُ مَساجِدَ اللَّه مَنْ آمَنَ بِاللَّه وَالْيَوْمِ ) * الآخر ) اين اشاره به شرط اول و دوم است ، كه جنبه اعتقادى و زير بنائى دارد و تا آن نباشد هيچ عمل پاك و شايسته و خالصى از انسان سر نمىزند ، بلكه اگر ظاهرا هم شايسته باشد ، در باطن آلوده به انواع غرضهاى ناپاك خواهد بود .\r\nبعد به شرطهاى سوم و چهارم اشاره كرده ، و مىگويد : « و نماز را بر پا دارد و زكات را بدهد » ( * ( وَأَقامَ الصَّلاةَ وَآتَى الزَّكاةَ ) * ) .\r\nيعنى ايمانش به خدا و روز رستاخيز تنها در مرحله ادعا نباشد ، بلكه با اعمال پاكش آن را تاييد كند ، هم پيوندش با خدا محكم باشد و نماز را به درستى انجام دهد ، و هم پيوندش با خلق خدا ، و زكات را بپردازد .\r\nسرانجام به آخرين شرط اشاره كرده ، و مىگويد « و جز از خدا نترسد . »\r\n( * ( وَلَمْ يَخْشَ إِلَّا اللَّه ) * ) .\r\nقلبش مملو از عشق به خدا است و تنها احساس مسئوليت در برابر فرمان او مىكند ، بندگان ضعيف را كوچكتر از آن مىشمرد كه بتوانند در سرنوشت او و جامعه او و آينده او و پيروزى و پيشرفت او و بالآخره در آبادى كانون عبادت او ، تاثيرى داشته باشند .\r\n","description":"","footnote":"","page_name":" 315 ","page_number":315},
  {"content":"\r\nو در پايان اضافه مىكند « اين گروه كه داراى چنين صفاتى هستند ممكن است هدايت شوند » و به هدف خود برسند و در عمران و آبادى مساجد خدا بكوشند و از نتايج بزرگ آن بهره مند شوند ( * ( فَعَسى أُولئِكَ أَنْ يَكُونُوا مِنَ الْمُهْتَدِينَ ) * ) .\r\n\r\nدر اينجا به چند نكته بايد توجه كرد :\r\n\r\n1 - منظور از « عمران » چيست ؟\r\nآيا آباد ساختن مساجد به معنى آبادى ساختمان و تاسيسات آن است ، يا به معنى اجتماع و شركت در آن ؟ بعضى از مفسران تنها يكى از اين دو قسمت را در تفسير « عمران مساجد » در آيه فوق انتخاب كرده‌اند در حالى كه مفهوم اين كلمه يك مفهوم وسيع است ، و همه اين امور را شامل مىشود .\r\nمشركان و بت پرستان نه حق شركت در مساجد دارند ، و نه تعمير و بناى ساختمان آنها و همه اين امور بايد به دست مسلمانان انجام پذيرد .\r\nضمنا از اين آيات استفاده مىشود كه مسلمانان نبايد هدايا و كمكهاى مشركان بلكه تمام فرق غير اسلامى را براى ساختمان مساجد خود بپذيرند ، زيرا آيه اول گرچه تنها سخن از مشركان مىگويد ، ولى آيه دوم كه با كلمه « انما » شروع شده ، عمران مساجد را مخصوص مسلمانان مىسازد .\r\nو از اينجا روشن مىشود كه متوليان و پاسداران مساجد نيز بايد از ميان پاكترين افراد انتخاب شوند ، نه اينكه افراد ناپاك و آلوده به خاطر مال و ثروتشان ، و يا به خاطر مقام يا نفوذ اجتماعيشان - آن چنان كه در بسيارى از نقاط متاسفانه رايج شده - بر اين مراكز عبادت و اجتماعات اسلامى گمارده شوند .\r\nبلكه تمام دستهاى ناپاك را از تمام اين مراكز مقدس بايد كوتاه ساخت .\r\nو از آن روز كه گروهى از زمامداران جبار و يا ثروتمندان آلوده و گنهكار دست به ساختمان مساجد و مراكز اسلامى زدند ، روح و معنويت و برنامه‌هاى سازنده\r\n","description":"","footnote":"","page_name":" 316 ","page_number":316},
  {"content":"\r\nآنها مسخ شد ، و همين است كه مىبينيم بسيارى از اين گونه مساجد شكل مسجد ضرار را به خود گرفته است ! .\r\n\r\n2 - عمل خالص تنها از ايمان سرچشمه مىگيرد .\r\nممكن است بعضى چنين فكر كنند كه چه مانعى دارد ، از سرمايه‌هاى غير مسلمانان براى عمران و آبادى اين مراكز استفاده كنيم ؟\r\nاما آنها كه چنين مىگويند توجه به اين نكته اساسى ندارند كه اسلام همه جا عمل صالح را ميوه درخت ايمان مىشمرد ، عمل هميشه پرتوى از نيات و عقايد آدمى است ، و هميشه شكل و رنگ آن را به خود مىگيرد . نيتهاى ناپاك ممكن نيست عمل پاكى به وجود آورد ، و محصول مفيدى از خود نشان دهد ، چه اينكه عمل باز تاب نيت است .\r\n\r\n3 - پاسداران شجاع\r\nجمله « * ( لَمْ يَخْشَ إِلَّا اللَّه ) * » ( جز از خدا نترسند ) نشان مىدهد كه عمران و آبادى و نگاهدارى مساجد جز در سايه شهامت و شجاعت ممكن نيست ، هنگامى اين مراكز مقدس اسلامى به صورت كانونهاى انسان سازى و كلاسهاى عالى تربيت در مىآيد ، كه بنيانگذاران و پاسدارانى شجاع داشته باشد ، آنها كه از هيچ كس جز خدا نترسند ، و تحت تاثير هيچ مقام و قدرتى قرار نگيرند ، و برنامه اى جز برنامه‌هاى الهى در آن پياده نكنند .\r\n\r\n4 - آيا تنها مسجد الحرام منظور است ؟\r\nبعضى از مفسران آيات فوق را مخصوص « مسجد الحرام » دانسته‌اند ، در\r\n","description":"","footnote":"","page_name":" 317 ","page_number":317},
  {"content":"\r\nحالى كه الفاظ آيه عام است ، و هيچ گونه دليلى بر اين تخصيص نيست ، هر چند « مسجد الحرام » كه بزرگترين مسجد اسلامى است در رديف اول قرار گرفته ، و در آن روز كه آيات نازل شد ، بيشتر آن مسجد در نظر بود ، ولى اين دليل تخصيص مفهوم آيات نمىشود .\r\n\r\n5 - اهميت بناى مساجد\r\nدر باره اهميت بناى مسجد احاديث فراوانى از طرق اهل بيت و اهل سنت رسيده است كه اهميت فوق العاده اين كار را نشان مىدهد .\r\nاز پيامبر ص چنين نقل شده كه فرمود : « من بنى مسجدا و لو كمفحص قطاة بنى اللَّه له بيتا فى الجنة » : كسى كه مسجدى بنا كند هر چند به اندازه لانه مرغى بوده باشد ، خداوند خانه اى در بهشت براى او بنا خواهد ساخت » . ( 1 )\r\nو در حديث ديگرى از پيامبر ص نقل شده : « من اسرج فى مسجد سراجا لم تزل الملائكة و حملة العرش يستغفرون له ما دام فى ذلك المسجد ضوئه » . « كسى كه چراغى در مسجدى برافروزد فرشتگان و حاملان عرش الهى ما دام كه نور آن چراغ در مسجد مىتابد براى او استغفار مىكنند » . ( 2 )\r\nولى امروز آنچه بيشتر اهميت دارد ، عمران و آبادى معنوى مساجد است ، و به تعبير ديگر بيش از آنچه به ساختن مسجد اهميت مىدهيم بايد به ساختن افرادى كه اهل مسجد و پاسداران مسجد و حافظان آنند اهميت بدهيم .\r\nمسجد بايد كانونى باشد براى هر گونه حركت جنبش و سازنده اسلامى در زمينه آگاهى و بيدارى مردم ، و پاكسازى محيط ، و آماده ساختن مسلمانان\r\n\r\n","description":"","footnote":"\r\n1 - اين حديث در كتاب وسايل باب 8 از ابواب احكام مساجد و همچنين در تفسير المنار جلد 10 صفحه 213 از ابن عباس نقل شده است .\r\n2 - كتاب محاسن صفحه 57 بنا به نقل كتاب كنز العرفان جلد 1 - صفحه 108\r\n","page_name":" 318 ","page_number":318},
  {"content":"\r\nبراى دفاع از ميراثهاى اسلام ! .\r\nمخصوصا بايد توجه داشت ، مسجد مركزى براى جوانان با ايمان گردد ، نه اينكه تنها مركز بازنشستگان و از كار افتادگان شود . مسجد بايد كانونى براى فعالترين قشرهاى اجتماع باشد ، نه مركز افراد بيكاره و بى حال و خواب آلوده‌ها ! .\r\n","description":"","footnote":"","page_name":" 319 ","page_number":319},
  {"content":"\r\n\r\n[ سوره التوبة ‹ 9 › : آيات 19 تا 22 
  ]\r\nأَ جَعَلْتُمْ سِقايَةَ الْحاجِّ وَعِمارَةَ الْمَسْجِدِ الْحَرامِ كَمَنْ آمَنَ بِاللَّه وَالْيَوْمِ الآخِرِ وَجاهَدَ فِي سَبِيلِ اللَّه لا يَسْتَوُونَ عِنْدَ اللَّه وَاللَّه لا يَهْدِي الْقَوْمَ الظَّالِمِينَ ‹ 19 › الَّذِينَ آمَنُوا وَهاجَرُوا وَجاهَدُوا فِي سَبِيلِ اللَّه بِأَمْوالِهِمْ وَأَنْفُسِهِمْ أَعْظَمُ دَرَجَةً عِنْدَ اللَّه وَأُولئِكَ هُمُ الْفائِزُونَ ‹ 20 › يُبَشِّرُهُمْ رَبُّهُمْ بِرَحْمَةٍ مِنْه وَرِضْوانٍ وَجَنَّاتٍ لَهُمْ فِيها نَعِيمٌ مُقِيمٌ ‹ 21 › خالِدِينَ فِيها أَبَداً إِنَّ اللَّه عِنْدَه أَجْرٌ عَظِيمٌ ‹ 22 ›\r\n\r\nترجمه :\r\n19 - آيا سيراب كردن حجاج و آباد ساختن مسجد الحرام را همانند ( عمل ) كسى قرار داديد كه ايمان به خدا و روز قيامت آورده و در راه او جهاد كرده است ، ( اين هر دو ) هرگز نزد خدا مساوى نيستند ، و خداوند گروه ظالمان را هدايت نمىكند .\r\n20 - آنها كه ايمان آوردند و هجرت كردند و با اموال و جانهايشان در راه خدا جهاد نمودند مقامشان نزد خدا برتر است و آنها به موهبت عظيم رسيده‌اند .\r\n21 - پروردگار ، آنها را به رحمتى از ناحيه خويش و خشنودى و باغهاى بهشتى كه در آن نعمتهاى جاودانه دارند بشارت مىدهد .\r\n22 - همواره و تا ابد در اين باغها ( و در لابلاى اين نعمتها ) خواهند بود زيرا نزد خداوند پاداش عظيم است .\r\n","description":"","footnote":"","page_name":" 320 ","page_number":320},
  {"content":"\r\n\r\nشان نزول :\r\nدر شان نزول آيات فوق روايات مختلفى در كتب اهل سنت و شيعه نقل شده است ، كه از ميان آنها آنچه صحيحتر به نظر مىرسد ، ذيلا مىآوريم .\r\nدانشمند معروف اهل سنت حاكم « ابو القاسم حسكانى » از « بريدة » نقل مىكند كه « شيبه » و « عباس » هر كدام بر ديگرى افتخار مىكردند و در اين باره مشغول به سخن بودند كه على ع از كنار آنها گذشت ، و پرسيد به چه چيز افتخار مىكنيد ؟ « عباس » گفت امتيازى به من داده شده كه احدى ندارد ، و آن مساله آب دادن به حجاج خانه خدا است .\r\n« شيبه » گفت من تعمير كننده مسجد الحرام ( و كليد دار خانه كعبه ) هستم على ع گفت : با اينكه از شما حيا مىكنم بايد بگويم كه با اين سن كم افتخارى دارم كه شما نداريد ، آنها پرسيدند كدام افتخار ؟ ! .\r\nفرمود : من با شمشير جهاد كردم تا شما ايمان به خدا و پيامبر ص آورديد .\r\n« عباس » خشمناك برخاست و دامنكشان به سراغ پيامبر ص آمد ( و به عنوان شكايت ) گفت : آيا نمىبينى على چگونه با من سخن مىگويد ؟\r\nپيامبر ص فرمود : على را صدا كنيد ، هنگامى كه به خدمت پيامبر ص آمد فرمود چرا اين گونه با عمويت ( عباس ) سخن گفتى ؟ .\r\nعلى ع عرض كرد اى رسول خدا ! اگر من او را ناراحت ساختم با بيان حقيقتى بوده است ، در برابر گفتار حق هر كس مىخواهد ناراحت شود ، و هر كس مىخواهد خشنود ! جبرئيل نازل شد و گفت اى محمد ! پروردگارت به تو سلام مىفرستد ، و مىگويد اين آيات را بر آنها بخوان « * ( أَ جَعَلْتُمْ سِقايَةَ الْحاجِّ ) * و . . . »\r\n","description":"","footnote":"","page_name":" 321 ","page_number":321},
  {"content":"\r\n« آيا سيراب كردن حجاج و عمران مسجد الحرام را هم چون ايمان به خدا و روز رستاخيز و جهاد در راه او قرار داديد ، هرگز مساوى نيستند » ( 1 ) .\r\nهمين روايت ، به همين مضمون ، يا با تفاوت كمى ، در كتابهاى فراوانى از اهل سنت نقل شده ، مانند تفسير « طبرى » و « ثعلبى » ، « اصحاب النزول واحدى » ، « تفسير خازن بغدادى » ، « معالم التنزيل » علامه بغوى ، « مناقب ابن مغازلى » ، « جامع الاصول » ابن اثير ، « تفسير فخر رازى » و كتابهاى ديگر ( 2 ) .\r\nبهر حال حديث فوق از احاديث معروف و مشهورى است كه حتى افراد متعصب به آن اعتراف كرده‌اند و ما پس از اتمام تفسير اين آيات باز در اين باره سخن خواهيم گفت .\r\n\r\nتفسير : مقياس افتخار و فضيلت\r\nبا اينكه آيات شان نزول خاص دارد در عين حال مكمل بحث آيات گذشته است و نظير آن در قرآن فراوان مىباشد .\r\nدر نخستين آيه مىگويد : « آيا سيراب كردن حاجيان خانه خدا و عمران مسجد الحرام را همانند كار كسى قرار داديد كه ايمان به خدا و روز قيامت دارد و در راه خدا جهاد كرده است اين دو هيچگاه در نزد خدا يكسان نيستند و خداوند جمعيت ستمكار را هدايت نمىكند » ( * ( أَ جَعَلْتُمْ سِقايَةَ الْحاجِّ وَعِمارَةَ الْمَسْجِدِ الْحَرامِ كَمَنْ آمَنَ بِاللَّه وَالْيَوْمِ الآخِرِ وَجاهَدَ فِي سَبِيلِ اللَّه لا يَسْتَوُونَ عِنْدَ اللَّه ) *\r\n\r\n","description":"","footnote":"\r\n1 - تفسير مجمع البيان ذيل آيات مورد بحث .\r\n2 - براى توضيح بيشتر در باره اين حديث و مشخصات مدارك آن به كتاب احقاق الحق جلد 3 صفحه 122 تا صفحه 127 مراجعه فرمائيد .\r\n","page_name":" 322 ","page_number":322},
  {"content":"\r\n* ( وَاللَّه لا يَهْدِي الْقَوْمَ الظَّالِمِينَ ) * ) .\r\n« سقاية » هم مصدر است به معنى آب دادن و هم به معنى « وسيله » و « پيمانه » اى است كه با آن آب مىدهند ( همانگونه كه در آيه 70 سوره يوسف آمده است ) و هم به معنى ظرف بزرگ يا حوضى است كه آب در آن مىريزند ، در مسجد الحرام در ميان چشمه زمزم و خانه كعبه محلى وجود دارد كه به نام « سقاية العباس » معروف است ، گويا در آنجا ظرف بزرگى مىگذاردند كه حاجيان از آن آب بر مىداشتند .\r\nاز تواريخ چنين بر مىآيد كه قبل از اسلام منصب « سقاية الحاج » در رديف منصب كليد دارى خانه كعبه و از مهمترين مناصب محسوب مىشد .\r\nضرورت و نياز شديد حجاج در ايام حج به آب آن هم در آن سرزمين خشك و سوزان و كم آب كه غالب ايام سال هوا گرم است به اين موضوع ( سقايت حاج ) اهميت خاصى مىداد ، و كسى كه سرپرست اين مقام بود ، از موقعيت ويژه اى طبعا برخوردار مىشد چرا كه خدمت او به حجاج يك خدمت حياتى به شمار مىرفت .\r\nهمچنين « كليد دارى » و عمران و آبادى مسجد الحرام كه مقدسترين و بزرگترين كانون مذهبى حتى در زمان جاهليت محسوب مىشد ، احترام فوق العاده اى براى شخص يا اشخاصى كه متصدى آن بودند ، بر مىانگيخت .\r\nبا همه اينها قرآن مجيد مىگويد ايمان به خدا و جهاد در راه او از تمام اين كارها برتر و بالاتر است ! در آيه بعد به عنوان تاكيد و توضيح مىفرمايد « كسانى كه ايمان آوردند ، و هجرت نمودند ، و در راه خدا با مال و جان خود جهاد كردند ، اينها در پيشگاه خداوند مقامى برتر و بزرگتر دارند » ( * ( الَّذِينَ آمَنُوا وَهاجَرُوا وَجاهَدُوا\r\n","description":"","footnote":"","page_name":" 323 ","page_number":323},
  {"content":"\r\n* ( فِي سَبِيلِ اللَّه بِأَمْوالِهِمْ وَأَنْفُسِهِمْ أَعْظَمُ دَرَجَةً عِنْدَ اللَّه ) * ) .\r\n« و اينها به افتخار بزرگى نائل شده‌اند » . ( * ( وَأُولئِكَ هُمُ الْفائِزُونَ ) * ) در آيه بعد مىگويد خداوند سه موهبت بزرگ در برابر اين سه كار مهم ( ايمان ، هجرت و جهاد ) به آنها مىبخشد :\r\n1 - « آنها را به رحمت گسترده خود بشارت مىدهد » و از آن بهره مند مىسازد ( * ( يُبَشِّرُهُمْ رَبُّهُمْ بِرَحْمَةٍ مِنْه ) * ) .\r\n2 - « آنها را از رضامندى و خشنودى خويش بهره مند مىكند » ( و رضوان ) .\r\n3 - « باغهايى از بهشت در اختيار آنها مىگذارد كه نعمتهايش دائمى و هميشگى است » . ( * ( وَجَنَّاتٍ لَهُمْ فِيها نَعِيمٌ مُقِيمٌ ) * ) .\r\nدر آيه بعد براى تاكيد بيشتر اضافه مىكند « جاودانه در آنها تا ابد خواهند ماند » ( * ( خالِدِينَ فِيها أَبَداً ) * ) .\r\n« زيرا نزد خداوند پاداشهاى عظيم است » كه در برابر اعمال بندگان به آنها مىبخشد ( * ( إِنَّ اللَّه عِنْدَه أَجْرٌ عَظِيمٌ ) * ) .\r\n\r\nدر اينجا به دو نكته بايد توجه داشت .\r\n\r\n1 - تحريف تاريخ :\r\nهمانگونه كه در شان نزول آيات فوق خوانديم ، مطابق روايتى كه در بسيارى از معروفترين كتب اهل سنت نقل شده ، اين آيات در مورد على ع و\r\n","description":"","footnote":"","page_name":" 324 ","page_number":324},
  {"content":"\r\nبيان فضائل او نازل شده هر چند مفهوم آن عام و گسترده است ( و بارها گفته‌ايم شان نزولها مفاهيم آيات را محدود نمىسازد ) .\r\nولى از آنجا كه بعضى از مفسران اهل سنت تمايل ندارند فضائل چشمگيرى براى على ع اثبات شود با اينكه او را چهارمين پيشواى بزرگ خود مىدانند ، اما مثل اينكه از اين مىترسند كه اگر در برابر مداركى كه امتيازات فوق العاده على ع را اثبات مىكند ، تسليم شوند ، ممكن است جمعيت شيعه در برابر آنها بپاخيزند و آنها را در تنگنا قرار دهند ، كه چرا ديگران را بر على ع مقدم داشتيد از اين رو بسيار مىشود كه از واقعيتهاى تاريخى چشم مىپوشند ، و تا آنجا كه بتوانند به ايراد در اين گونه احاديث از نظر سند مىپردازند ، و اگر جاى دستاندازى در سند پيدا نكنند ، سعى مىكنند به گونه اى دلالت آن را مخدوش سازند ، اين گونه تعصبها متاسفانه حتى در عصر ما ادامه دارد و حتى بعضى از دانشمندان روشنفكر آنان از اين بر كنار نمانده‌اند .\r\nفراموش نمىكنم در گفتگويى كه با يكى از دانشمندان اهل سنت داشتم ، هنگامى كه سخن از اين گونه احاديث به ميان آمد جمله عجيبى اظهار داشت ، او مىگفت به عقيده من ، شيعه مىتواند تمام اصول و فروع مكتب خويش را از « منابع و مدارك و كتابهاى ما » اثبات كند ، چون به قدر كافى احاديثى كه به نفع مكتب شيعه باشد ، در كتب ما وجود دارد ! ولى براى اينكه خود را از همه اين منابع و مدارك يكباره راحت كند ، گفت به عقيده من پيشينيان ما افراد خوشباورى بودند و تمام احاديثى را كه شنيده‌اند در كتب خود آورده‌اند ، و ما نمىتوانيم آنچه را آنها نوشته‌اند به سادگى بپذيريم ! ( البته سخنش شامل كتب صحاح و مسانيد معتبر و درجه اول آنان نيز مىشد ! ) .\r\nبه او گفتم روش محققانه اين نيست ، كه انسان مكتبى را قبلا روى يك\r\n","description":"","footnote":"","page_name":" 325 ","page_number":325},
  {"content":"\r\nسلسله وراثتها بپذيرد و بعد هر حديثى با آن موافق باشد صحيح و هر حديثى با آن تطبيق نكند از آثار خوشباورى پيشينيان بداند هر چند حديث معتبرى باشد چه خوب است به جاى اين طرز فكر راه ديگرى انتخاب كنيد ، قبلا خود را از هر گونه عقيده موروثى خالى سازيد ، سپس در برابر مدارك منطقى بنشينيد ، آن گاه انتخاب عقيده كنيد ! .\r\nخوب ملاحظه مىفرمائيد چرا و به چه علت احاديث مشهور و معروفى كه از مقام والاى على ع خبر مىدهد ، و برترى او را بر ديگران اثبات مىكند ، اين چنين مورد بىمهرى بلكه مورد تهاجم رگبارهاى ايرادات قرار گرفته ، و گاهى نيز به دست فراموشى سپرده مىشود و اصلا سخنى از آن به ميان نمىآيد ، گويى اصلا اين همه احاديث وجود خارجى ندارند ! ! با توجه به آنچه در بالا گفتيم به گفتارى از مفسر معروف نويسنده « المنار » مىپردازيم :\r\nاو در شان نزول آيات فوق روايت معروف بالا را به كلى كنار گذارده و روايت ديگرى كه با محتواى آيات اصلا منطبق نيست ، و بايد آن را به عنوان يك حديث مخالف قرآن كنار زد ، معتبر دانسته است ، و آن حديثى است كه از « نعمان بن بشير » نقل شده كه مىگويد : كنار منبر پيامبر ص در ميان جمعى از صحابه نشسته بودم ، يكى از آنها گفت من بعد از اسلام عملى را بالاتر از اين نمىدانم كه حاجيان خانه خدا را سيراب كنم ، ديگرى گفت عمران مسجد الحرام از هر عملى بالاتر است ، سومى گفت جهاد در راه خدا از آنچه گفتيد بهتر مىباشد ، عمر آنها را از گفتگو كردن نهى كرد ، و گفت صداى خود را كنار منبر رسول خدا بلند نكنيد - و آن روز ، روز جمعه بود - ولى هنگامى كه نماز جمعه را خواندم نزد رسول خدا مىروم و از او در باره مساله اى كه اختلاف كرديد سؤال مىكنم ( بعد\r\n","description":"","footnote":"","page_name":" 326 ","page_number":326},
  {"content":"\r\nاز نماز نزد رسول خدا رفت و سؤال كرد ) در اين موقع آيات فوق نازل شد . ( 1 )\r\nدر حالى كه اين روايت از جهات مختلفى با آيات مورد بحث ناسازگار است ، و مىدانيم هر روايتى كه مخالف قرآن بوده باشد بايد آن را دور افكند ، زيرا :\r\nاولا در آيات فوق مقايسه ميان « جهاد » و « سقاية الحاج » و « عمران » مسجد الحرام نشده است بلكه در يك سوى مقايسه « سقايت حاج » و « عمران » مسجد الحرام قرار گرفته ، و در سوى ديگر « ايمان به خدا و روز رستاخيز و جهاد » و اين نشان مىدهد كه افرادى آن اعمال را كه در دوران جاهليت انجام داده بودند با ايمان و جهاد مقايسه مىكردند ، كه قرآن صريحا مىگويد اين دو برابر نيستند ، نه مقايسه « جهاد » با « عمران مسجد الحرام » و « سقاية الحاج » ( دقت كنيد ) .\r\nثانيا : جمله « * ( وَاللَّه لا يَهْدِي الْقَوْمَ الظَّالِمِينَ ) * » نشان مىدهد كه اعمال گروه اول توأم با ظلم بوده است ، و اين در صورتى است كه در حال شرك واقع شده باشد ، چه اينكه قرآن مىگويد : « إِنَّ الشِّرْكَ لَظُلْمٌ عَظِيمٌ » ( 2 ) . و اگر مقايسه ميان « ايمان » و « سقايت حاج توأم با ايمان و جهاد » بوده باشد جمله « و * ( اللَّه لا يَهْدِي الْقَوْمَ الظَّالِمِينَ ) * » مفهومى نخواهد داشت .\r\nثالثا : آيه دوم مورد بحث كه مىگويد آن كسانى كه ايمان آوردند و هجرت كردند و جهاد نمودند مقام والاترى دارند ، مفهومش اين است از كسانى كه ايمان و هجرت و جهاد نداشتند ، برترند ، و اين با حديث نعمان سازش ندارد ، زيرا گفتگو كنندگان طبق آن حديث همه از مؤمنان بودند و شايد در مهاجرت و جهاد شركت داشتند .\r\n\r\n","description":"","footnote":"\r\n1 - تفسير المنار جلد 10 صفحه 215\r\n2 - سوره لقمان آيه 13\r\n","page_name":" 327 ","page_number":327},
  {"content":"\r\nرابعا : در آيات گذشته سخن از اقدام مشركان به عمران مساجد بود ( ما كانَ لِلْمُشْرِكِينَ أَنْ يَعْمُرُوا مَساجِدَ اللَّه ) و آيات مورد بحث كه به دنبال آن قرار دارد ، همان موضوع را تعقيب مىكند ، و اين نشان مىدهد كه عمران مسجد الحرام و سقايت حاج در حال شرك موضوع بحث اين آيات است و اين چيزى است كه با روايت نعمان تطبيق نمىكند .\r\nو تنها مطلبى كه ممكن است در برابر اين استدلالات گفته شود ، اين است كه تعبير به « * ( أَعْظَمُ دَرَجَةً ) * » نشان مىدهد كه هر دو طرف « مقايسه » عمل خوبى هستند ، اگر چه يكى از ديگرى برتر بوده است .\r\nولى جواب اين سخن روشن است ، زيرا افعل تفضيل ( صفت تفضيلى ) غالبا در مواردى به كار مىرود كه يك طرف مقايسه واجد فضيلت است ، و طرف ديگر « صفر » مىباشد ، مثلا بسيار شده است كه مىگويند « دير رسيدن بهتر از هرگز نرسيدن است » ، مفهوم اين سخن آن نيست كه « هرگز به مقصد نرسيدن و تصادف كردن و نابودى » چيز خوبى است ، ولى « دير رسيدن » از آن بهتر است ، و يا اينكه در قرآن مىخوانيم « وَالصُّلْحُ خَيْرٌ » ( سوره نساء 128 ) :\r\n« صلح از جنگ بهتر است » معنى اين جمله آن نيست كه جنگ چيز خوبى است ، و يا اينكه مىخوانيم « وَلَعَبْدٌ مُؤْمِنٌ خَيْرٌ مِنْ مُشْرِكٍ » ( سوره بقره آيه 221 ) :\r\n« بنده با ايمان از بتپرست بهتر است » آيا بتپرست خير و فضيلتى دارد ؟ و در همين سوره توبه آيه 108 مىخوانيم : « لَمَسْجِدٌ أُسِّسَ عَلَى التَّقْوى مِنْ أَوَّلِ يَوْمٍ أَحَقُّ أَنْ تَقُومَ فِيه » : « مسجدى كه اساس آن از روز نخست بر پايه تقوى گذارده شده است ( از مسجد ضرار همان مسجدى كه منافقان براى ايجاد تفرقه ساخته بودند ) براى عبادت شايسته تر است .\r\nبا اينكه مىدانيم عبادت در مسجد ضرار هيچ گونه شايستگى ندارد و نظير اين تعبيرات در قرآن و كلمات عرب و ساير زبانها فراوان است .\r\n","description":"","footnote":"","page_name":" 328 ","page_number":328},
  {"content":"\r\nاز مجموع آنچه گفته شد ، نتيجه مىگيريم كه روايت « نعمان بن بشير » چون بر خلاف محتواى قرآن است بايد كنار گذارده شود ، و آنچه با ظاهر آيات مىسازد همان حديث مشهورى است كه در آغاز بحث تحت عنوان شان نزول بيان كرديم ، و اين فضيلتى است براى پيشواى بزرگ اسلام على ع .\r\nخداوند همه ما را به پيروى از حق و پيروى از اين گونه پيشوايان ثابت قدم بدارد ، و چشم و گوش باز و فكر دور از تعصب و عنايت كند .\r\n2 - از آيات فوق استفاده مىشود كه مقام « رضوان » كه از بزرگترين مواهب و مقاماتى است كه خداوند به مؤمنان و مجاهدان مىبخشد ، چيزى است غير از باغهاى بهشت و نعمتهاى جاويدانش و غير از رحمت گسترده پروردگار ( شرح اين موضوع به خواست خدا در ذيل آيه 72 همين سوره در تفسير جمله « و رِضْوانٌ مِنَ اللَّه أَكْبَرُ » خواهد آمد ) .\r\n","description":"","footnote":"","page_name":" 329 ","page_number":329},
  {"content":"\r\n\r\n[ سوره التوبة ‹ 9 › : آيات 23 تا 24 
  ]\r\nيا أَيُّهَا الَّذِينَ آمَنُوا لا تَتَّخِذُوا آباءَكُمْ وَإِخْوانَكُمْ أَوْلِياءَ إِنِ اسْتَحَبُّوا الْكُفْرَ عَلَى الإِيمانِ وَمَنْ يَتَوَلَّهُمْ مِنْكُمْ فَأُولئِكَ هُمُ الظَّالِمُونَ ‹ 23 › قُلْ إِنْ كانَ آباؤُكُمْ وَأَبْناؤُكُمْ وَإِخْوانُكُمْ وَأَزْواجُكُمْ وَعَشِيرَتُكُمْ وَأَمْوالٌ اقْتَرَفْتُمُوها وَتِجارَةٌ تَخْشَوْنَ كَسادَها وَمَساكِنُ تَرْضَوْنَها أَحَبَّ إِلَيْكُمْ مِنَ اللَّه وَرَسُولِه وَجِهادٍ فِي سَبِيلِه فَتَرَبَّصُوا حَتَّى يَأْتِيَ اللَّه بِأَمْرِه وَاللَّه لا يَهْدِي الْقَوْمَ الْفاسِقِينَ ‹ 24 ›\r\n\r\nترجمه :\r\n23 - اى كسانى كه ايمان آورده‌ايد هر گاه پدران و برادران شما كفر را بر ايمان ترجيح دهند آنها را ولى ( و يار و ياور و تكيه گاه ) خود قرار ندهيد و كسانى كه آنها را ولى خود قرار دهند ستمگرند .\r\n24 - بگو اگر پدران و فرزندان و برادران و همسران و طايفه شما و اموالى كه به دست آورده‌ايد و تجارتى كه از كساد شدنش بيم داريد و مساكن مورد علاقه شما ، در نظرتان از خداوند و پيامبرش و جهاد در راهش محبوبتر است در انتظار اين باشيد كه خداوند عذابش را بر شما نازل كند و خداوند جمعيت نافرمانبردار را هدايت نمىكند .\r\n","description":"","footnote":"","page_name":" 330 ","page_number":330},
  {"content":"\r\n\r\nتفسير :\r\n\r\nهمه چيز فداى هدف و براى خدا\r\nآخرين وسوسه و بهانه اى كه ممكن بود براى گروهى از مسلمانان در برابر دستور پيكار با بت پرستان پيدا شود - و طبق بعضى از تفاسير پيدا شد - اين بود كه آنها فكر مىكردند كه از يك سو در ميان مشركان و بت پرستان ، خويشاوندان و بستگان نزديك آنها وجود دارند ، گاهى پدر مسلمان شده و پسر در شرك باقى مانده ، گاهى به عكس پسران راه توحيد را پيش گرفته‌اند و پدران هم چنان در تاريكى شرك باقى مانده‌اند ، و همچنين در مورد برادران و همسران و عشيره و قبيله ، اگر بنا شود با همه مشركان پيكار كنند بايد از خويشاوندان و قبيله خود چشم بپوشند ! .\r\nاز سوى ديگر سرمايه‌ها و تجارت آنان تا حد زيادى در دست مشركان بود ، با آمد و شد آنها به مكه آن را رونق مىبخشيدند .\r\nو از سوى سوم خانه‌هاى مرفه و نسبتا آبادى در مكه داشتند كه در صورت درگيرى با مشركان ممكن بود به ويرانى بكشد ، و يا با تعطيل مراسم حج از طرف مشركان از ارزش و استفاده بيفتد .\r\nآيات فوق ناظر به حال اين گونه اشخاص است ، و با بيان قاطعى به آنها پاسخ صريح مىدهد ، نخست مىگويد :\r\n« اى كسانى كه ايمان آورده‌ايد پدران و برادران خود را در صورتى كه كفر را بر ايمان مقدم دارند يار و ياور و متحد و ولى خود قرار ندهيد » ( * ( يا أَيُّهَا الَّذِينَ آمَنُوا لا تَتَّخِذُوا آباءَكُمْ وَإِخْوانَكُمْ أَوْلِياءَ إِنِ اسْتَحَبُّوا الْكُفْرَ عَلَى الإِيمانِ ) * )\r\n","description":"","footnote":"","page_name":" 331 ","page_number":331},
  {"content":"\r\nپس به عنوان تاكيد اضافه مىكند : « كسانى كه از شما آنها را به يارى و دوستى برگزينند ستمكارانند » . ( * ( وَمَنْ يَتَوَلَّهُمْ مِنْكُمْ فَأُولئِكَ هُمُ الظَّالِمُونَ ) * ) .\r\nچه ظلمى از اين بالاتر كه انسان با پيوند دوستى با بيگانگان و دشمنان حق ، هم به خويشتن ستم كند و هم به جامعه اى كه تعلق به آن دارد ، و هم به فرستاده خدا ! .\r\nدر آيه بعد به خاطر اهميت فوق العاده موضوع ، همين مطلب با شرح و تاكيد و تهديد بيشترى بيان مىشود ، روى سخن را به پيامبر كرده ، مىفرمايد :\r\n« به آنها بگو اگر پدران ، و فرزندان ، و برادران ، و همسران ، و عشيره و قبيله شما ، و اموال و سرمايه هايى كه جمعآورى كرده‌ايد ، و تجارتى كه از كساد آن بيم داريد و مساكن مرفهى كه در مورد رضايت و علاقه شما است ، در نظرتان محبوبتر از خدا و پيامبر او و جهاد در راهش مىباشد ، در انتظار باشيد كه مجازات و كيفر شديدى از ناحيه خدا بر شما نازل گردد » ( * ( قُلْ إِنْ كانَ آباؤُكُمْ وَأَبْناؤُكُمْ وَإِخْوانُكُمْ وَأَزْواجُكُمْ وَعَشِيرَتُكُمْ وَأَمْوالٌ اقْتَرَفْتُمُوها وَتِجارَةٌ تَخْشَوْنَ كَسادَها وَمَساكِنُ تَرْضَوْنَها أَحَبَّ إِلَيْكُمْ مِنَ اللَّه وَرَسُولِه وَجِهادٍ فِي سَبِيلِه فَتَرَبَّصُوا حَتَّى يَأْتِيَ اللَّه بِأَمْرِه ) * ) .\r\nو از آنجا كه ترجيح اين امور بر رضاى خدا و جهاد يك نوع نافرمانبردارى و فسق آشكار است و دلباختگان زرق و برق زندگى مادى شايستگى هدايت الهى را ندارند در پايان آيه اضافه مىكند : « خداوند گروه فاسقان را هدايت نمىكند » ( * ( وَاللَّه لا يَهْدِي الْقَوْمَ الْفاسِقِينَ ) * ) در تفسير على بن ابراهيم قمى چنين نقل شده : « لما اذن امير المؤمنين ان لا يدخل المسجد الحرام مشرك بعد ذلك جزعت قريش جزعا شديدا و قالوا\r\n","description":"","footnote":"","page_name":" 332 ","page_number":332},
  {"content":"\r\nذهبت تجارتنا ، و ضاعت عيالنا ، و خربت دورنا ، فانزل اللَّه فى ذلك قل ( يا محمد ) * ( إِنْ كانَ آباؤُكُمْ ) * . . . » . : « هنگامى كه امير مؤمنان على ع ( در مراسم حج ) اعلام كرد كه بعد از اين هيچ مشركى حق ورود به مسجد الحرام را ندارد فرياد ( مؤمنان ) قريش برخاست و گفتند تجارت ما از ميان رفت ، خانواده‌هاى ما ضايع شد ، و خانه هايمان ويران گشت ، آيات فوق نازل شد ( و به آنها پاسخ گفت ) » .\r\nدر آيات بالا خطوط اصلى ايمان راستين از ايمان آلوده به شرك و نفاق ترسيم شده است و حد فاصل ميان مؤمنان واقعى و افراد ضعيف الايمان مشخص گرديده و با صراحت مىگويد كه اگر سرمايه‌هاى هشتگانه زندگى مادى كه چهار قسمت آن مربوط به نزديكترين خويشاوندان ( پدران و فرزندان و برادران و همسران ) ، و يك قسمت مربوط به گروه اجتماعى و عشيره و قبيله است ، و قسمت ديگرى مربوط به سرمايه‌ها و اندوخته‌ها ، و قسمتى مربوط به رونق تجارت و كسب و كار ، و سرانجام قسمتى به خانه‌هاى مرفه ارتباط دارد ، در نظر انسان پرارزشتر و گرانبهاتر از خدا و پيامبر ص و جهاد و اطاعت فرمان او است تا آنجا كه حاضر نيست آنها را فداى دين كند ، معلوم مىشود ايمان واقعى و كامل تحقق نيافته است .\r\nآن روز حقيقت و روح ايمان با تمام ارزشهايش تجلى مىكند كه در مورد چنين فداكارى و گذشت ترديد نداشته باشد .\r\nبعلاوه آنها كه آماده چنين گذشتى نيستند در واقع به خويش و جامعه خويش ستم مىكنند ، و حتى از آنچه مىترسند در آن خواهند افتاد ، زيرا ملتى كه در گذرگاههاى تاريخ و لحظات سرنوشت آماده چنين فداكاريهايى نباشند دير يا زود مواجه با شكست مىشود و همان خويشاوندان و اموال و سرمايه هايى كه به خاطر دلبستگى به آن از جهاد چشم پوشيده است به خطر مىافتند و در\r\n","description":"","footnote":"","page_name":" 333 ","page_number":333},
  {"content":"\r\nچنگال دشمن نيست و نابود خواهند شد .\r\n\r\nدر اينجا به دو نكته بايد توجه كرد :\r\n1 - آنچه در آيات فوق مىخوانيم مفهومش بريدن پيوندهاى دوستى و محبت با خويشاوندان و ناديده گرفتن سرمايه‌هاى اقتصادى و سوق دادن به ترك عواطف انسانى نيست ، بلكه منظور اين است كه بر سر دوراهيها نبايد عشق زن و فرزند و مال و مقام و خانه و خانواده مانع از اجراى حكم خدا و گرايش به جهاد گردد و انسان را از هدف مقدسش باز دارد .\r\nلذا اگر انسان بر سر دو راهى نباشد رعايت هر دو بر او لازم است .\r\nدر آيه 15 سوره لقمان در باره پدران و مادران بتپرست مىخوانيم : « وَإِنْ جاهَداكَ عَلى أَنْ تُشْرِكَ بِي ما لَيْسَ لَكَ بِه عِلْمٌ فَلا تُطِعْهُما وَصاحِبْهُما فِي الدُّنْيا مَعْرُوفاً » : « اگر آنها به تو اصرار دارند كه چيزى را كه شريك خدا نمىدانى براى او شريك قرار دهى هرگز از آنها اطاعت مكن ولى در زندگى دنيا با آنها به نيكى رفتار كن » .\r\n2 - جمله « * ( فَتَرَبَّصُوا حَتَّى يَأْتِيَ اللَّه بِأَمْرِه ) * » يك تفسير آن همان است كه در بالا گفتيم يعنى تهديدى است از ناحيه خداوند به كسانى كه منافع مادى خويش را بر رضاى خدا مقدم مىشمرند و چون اين تهديد به صورت سر بسته بيان شده اثر آن بيشتر و وحشتانگيزتر است ، و درست به اين ميماند كه انسان به كسى كه زير دست او است مىگويد اگر از انجام وظيفه ات خوددارى كردى من هم كار خود را خواهم كرد .\r\nاحتمال ديگرى در تفسير اين جمله نيز وجود دارد و آن اينكه : خداوند مىگويد « اگر شما حاضر به چنين فداكارى نباشيد خداوند فرمان فتح و پيروزى\r\n","description":"","footnote":"","page_name":" 334 ","page_number":334},
  {"content":"\r\nپيامبرش را از راهى كه مىداند خواهد داد ، و به طريقى كه خودش اراده كرده او را يارى مىدهد « همانند آنچه در آيه 54 سوره مائده مىخوانيم : « يا أَيُّهَا الَّذِينَ آمَنُوا مَنْ يَرْتَدَّ مِنْكُمْ عَنْ دِينِه فَسَوْفَ يَأْتِي اللَّه بِقَوْمٍ يُحِبُّهُمْ وَيُحِبُّونَه . . . »\r\n« اى كسانى كه ايمان آورده‌ايد كسى كه از شما از دين خود مرتد شود زيانى به خدا نمىرساند ، زيرا خداوند به زودى گروهى را برمىانگيزد كه هم او آنها را دوست مىدارد و هم آنها خدا را » .\r\n\r\nگذشته و امروز در گرو اين دستور است :\r\n3 - ممكن است كسانى چنين فكر كنند ، آنچه در آيات بالا آمده مخصوص مسلمانان نخستين است و متعلق به تاريخ گذشته ، ولى اين اشتباه بزرگى است ، اين آيات نه تنها ديروز بلكه امروز و فرداى مسلمانان را در برمىگيرد .\r\nاگر آنها داراى ايمان محكم و آمادگى براى جهاد و فداكارى و در صورت لزوم هجرت نباشند ، و منافع مادى خويش را بر رضاى خدا مقدم بشمرند ، و به - خاطر دلبستگىهاى زياد به زن و فرزند و مال و ثروت و تجملات زندگى از فداكارى مضايقه كنند ، آينده آنها تاريك است ، نه تنها آينده ، امروز هم در خطر خواهند بود ، و همه ميراثهاى گذشته و افتخاراتشان از ميان خواهد رفت ، منابع حياتيشان به دست ديگران خواهد افتاد ، و زندگى براى آنان مفهومى نخواهد داشت ، كه « زندگى ايمان است و جهاد در سايه ايمان » ! آيات فوق به عنوان يك شعار بايد به تمام فرزندان و جوانان مسلمانان تعليم گردد ، و روح فداكارى و سلحشورى و ايمان در آنها زنده شود ، و بتوانند ميراثهاى خود را پاسدارى كنند .\r\n","description":"","footnote":"","page_name":" 335 ","page_number":335},
  {"content":"\r\n\r\n[ سوره التوبة ‹ 9 › : آيات 25 تا 27 
  ]\r\nلَقَدْ نَصَرَكُمُ اللَّه فِي مَواطِنَ كَثِيرَةٍ وَيَوْمَ حُنَيْنٍ إِذْ أَعْجَبَتْكُمْ كَثْرَتُكُمْ فَلَمْ تُغْنِ عَنْكُمْ شَيْئاً وَضاقَتْ عَلَيْكُمُ الأَرْضُ بِما رَحُبَتْ ثُمَّ وَلَّيْتُمْ مُدْبِرِينَ ‹ 25 › ثُمَّ أَنْزَلَ اللَّه سَكِينَتَه عَلى رَسُولِه وَعَلَى الْمُؤْمِنِينَ وَأَنْزَلَ جُنُوداً لَمْ تَرَوْها وَعَذَّبَ الَّذِينَ كَفَرُوا وَذلِكَ جَزاءُ الْكافِرِينَ ‹ 26 › ثُمَّ يَتُوبُ اللَّه مِنْ بَعْدِ ذلِكَ عَلى مَنْ يَشاءُ وَاللَّه غَفُورٌ رَحِيمٌ ‹ 27 ›\r\n\r\nترجمه :\r\n25 - خداوند شما را در ميدانهاى زيادى يارى كرد ( و بر دشمن پيروز شديد ) و در روز حنين ( نيز يارى نمود ) در آن هنگام كه فزونى جمعيتتان شما را به اعجاب آورده بود ، ولى هيچ مشكلى را براى شما حل نكرد و زمين با همه وسعتش بر شما تنگ شد سپس پشت ( به دشمن ) كرده فرار نموديد .\r\n26 - سپس خداوند « سكينه » خود را بر رسولش و بر مؤمنان نازل كرد ، و لشكرهايى فرستاد كه شما نمىديديد و كافران را مجازات كرد و اين است جزاى كافران ! 27 - سپس خداوند - پس از اين - توبه هر كس را بخواهد ( و شايسته ببيند ) مىپذيرد و خداوند آمرزنده و مهربان است .\r\n\r\nتفسير :\r\n\r\nانبوه جمعيت به تنهايى كارى نمىكند\r\nدر آيات گذشته ديديم كه خداوند مسلمانان را دعوت به فداكارى همه جانبه در مسير جهاد و برانداختن ريشه شرك و بت پرستى مىكند ، و به آنها كه عشق\r\n","description":"","footnote":"","page_name":" 336 ","page_number":336},
  {"content":"\r\nزن و فرزند ، اقوام و خويشاوندان ، و مال و ثروت آن چنان روحشان را فرا گرفته كه حاضر به فداكارى و جهاد نيستند ، شديدا اخطار مىكند .\r\nبه دنبال آن ، در آيات مورد بحث ، به مساله مهمى اشاره مىكند كه هر رهبرى در لحظات حساس بايد پيروان خود را به آن متوجه سازد ، و آن اينكه :\r\nاگر عشق مال و فرزند گروهى از افراد ضعيف الايمان را از جهاد بزرگى كه با مشركان در پيش داشتند باز دارد ، نبايد گروه مؤمنان راستين از اين موضوع نگرانى به خود راه دهند ، براى اينكه خداوند نه در آن روزهايى كه نفراتشان كم بود ( مانند ميدان جنگ بدر ) آنها را تنها گذارد ، و نه در آن روز كه جمعيتشان چشم پر كن بود ( مانند ميدان جنگ حنين ) ، انبوه جمعيت دردى را از آنها دوا كرد ، بلكه در هر حال يارى خدا و مددهاى او بود كه باعث پيروزيشان شد .\r\nلذا در آيه نخست مىگويد « خداوند شما را در موارد بسيارى يارى كرد » ( * ( لَقَدْ نَصَرَكُمُ اللَّه فِي مَواطِنَ كَثِيرَةٍ ) * ) « مواطن » جمع « موطن » به معنى محلى است كه انسان براى اقامت دائمى يا موقت انتخاب مىكند . ولى يكى از معانى آن ميدانهاى جنگ مىباشد به تناسب اينكه جنگجويان مدتى كوتاه يا طولانى در آن اقامت مىكنند .\r\nسپس اضافه مىكند « و در روز » حنين « شما را يارى نمود ، در آن روز كه فزونى جمعيتتان مايه اعجاب شما بود » ( * ( وَيَوْمَ حُنَيْنٍ إِذْ أَعْجَبَتْكُمْ كَثْرَتُكُمْ ) * ) .\r\nتعداد لشكر اسلام را در اين جنگ دوازده هزار نفر ، و بعضى ده هزار يا هشت هزار نوشته‌اند ، ولى روايات مشهور و صحيح دوازده هزار را تاييد مىكنند ، كه در هيچيك از جنگهاى اسلامى تا آن روز اين عدد سابقه نداشت ، آن چنان كه بعضى از مسلمانان مغرورانه گفتند : « لن نغلب اليوم » ! « هيچگاه با اين همه جمعيت امروز شكست نخواهيم خورد » .\r\n","description":"","footnote":"","page_name":" 337 ","page_number":337},
  {"content":"\r\nاما چنان كه در شرح غزوه « حنين » به خواست خدا خواهيم گفت ، اين انبوه جمعيت كه گروهى از آنها از افراد تازه مسلمان و ساخته نشده بودند ، موجب فرار لشكر و شكست ابتدايى شد ، ولى سرانجام لطف خدا آنها را نجات داد .\r\nاين شكست ابتدايى چنان بود كه قرآن اضافه مىكند : « زمين با آن همه وسعتش بر شما تنگ شد » ( * ( وَضاقَتْ عَلَيْكُمُ الأَرْضُ بِما رَحُبَتْ ) * ) .\r\n« سپس پشت به دشمن كرده و فرار نموديد » ( * ( ثُمَّ وَلَّيْتُمْ مُدْبِرِينَ ) * ) .\r\nدر اين موقع كه سپاه اسلام در اطراف سرزمين حنين پراكنده شده بود ، و جز گروه كمى با پيامبر ص باقى نمانده بودند ، و پيغمبر ص به خاطر فرار آنها شديدا نگران و ناراحت بود ، « خداوند آرامش و اطمينان خويش را بر پيامبرش و بر مؤمنان فرستاد » ( * ( ثُمَّ أَنْزَلَ اللَّه سَكِينَتَه عَلى رَسُولِه وَعَلَى الْمُؤْمِنِينَ ) * ) .\r\n« و همچنين لشكريانى كه شما نمىديديد ، براى تقويت و ياريتان فرو فرستاد » ( * ( وَأَنْزَلَ جُنُوداً لَمْ تَرَوْها ) * ) .\r\nهمانگونه كه در ذيل آيات مربوط به « غزوه بدر » گفتيم نزول اين ارتش نامرئى الهى براى تحكيم و تقويت روح مسلمانان و ايجاد نيروى ثبات و استقامت در جان و دل آنان بود ، نه اينكه فرشتگان و نيروهاى غيبى در جنگ شركت كرده باشند ( 1 ) .\r\nو در پايان نتيجه نهايى جنگ « حنين » را چنين بيان مىكند : « خداوند افراد بى ايمان و بتپرست را كيفر داد » ( گروهى كشته و گروهى اسير و جمعى پا به فرار گذاردند آن چنان كه از دسترس ارتش اسلام خارج شدند )\r\n\r\n","description":"","footnote":"\r\n( 1 ) براى توضيح بيشتر به همين جلد از تفسير نمونه ذيل آيات 9 تا 12 سوره انفال مراجعه نماييد .\r\n","page_name":" 338 ","page_number":338},
  {"content":"\r\n( * ( وَعَذَّبَ الَّذِينَ كَفَرُوا ) * ) .\r\n« و اين است كيفر افراد بى ايمان » ! ( * ( وَذلِكَ جَزاءُ الْكافِرِينَ ) * ) .\r\nولى با اين حال درهاى توبه و بازگشت را به روى اسيران و فرار كنندگان از كفار باز گذارد كه اگر مايل باشند به سوى خدا باز گردند و آئين حق را بپذيرند ، لذا در آخرين آيه مورد بحث مىگويد : « سپس خداوند بعد از اين جريان توبه هر كس را بخواهد ( و او را شايسته و آماده براى توبه واقعى بداند ) مىپذيرد » ( * ( ثُمَّ يَتُوبُ اللَّه مِنْ بَعْدِ ذلِكَ عَلى مَنْ يَشاءُ ) * ) .\r\nجمله « يتوب » كه با فعل مضارع ذكر شده و دلالت بر استمرار دارد مفهومش اين است كه درهاى توبه و بازگشت هم چنان به روى آنها باز و گشوده است .\r\n« چرا كه خداوند آمرزنده و مهربان است » هيچگاه درهاى توبه را به روى كسى نمىبندد ، و از رحمت گسترده خود كسى را نوميد نمىسازد ( * ( وَاللَّه غَفُورٌ رَحِيمٌ ) * ) .\r\nاكنون كه تفسير آيات به طور فشرده روشن شد ، بايد به نكات مهمى كه در لابلاى همين بحث وجود دارد ، توجه كرد :\r\n\r\n[ در اينجا به نكاتى بايد توجه كرد 
  ]\r\n\r\n1 - « غزوه عبرتانگيز حنين »\r\n« حنين » سرزمينى است در نزديكى شهر طائف و چون اين غزوه در آنجا واقع شد به نام غزوه حنين معروف شده ، و در قرآن از آن تعبير به « يوم حنين » شده است نام ديگر آن غزوه « اوطاس » و غزوه « هوازن » است ( اوطاس نام\r\n","description":"","footnote":"","page_name":" 339 ","page_number":339},
  {"content":"\r\nسرزمينى در همان حدود ، و هوازن نام يكى از قبائلى است كه در آن جنگ با مسلمانان درگير بودند ) .\r\nاين « غزوه » از آنجا شروع شد كه بنا بگفته « ابن اثير » در كامل طايفه بزرگ « هوازن » هنگامى كه از فتح مكه با خبر شدند رئيسشان « مالك بن عوف » آنها را جمع كرد و به آنها گفت ممكن است « محمد » بعد از فتح مكه به جنگ با آنها برخيزد ، و آنها گفتند پيش از آنكه او با ما نبرد كند صلاح در اين است كه ما پيش دستى كنيم .\r\nهنگامى كه اين خبر به گوش پيامبر ص رسيد به مسلمانان دستور داد آماده حركت به سوى سرزمين هوازن شوند ( 1 ) .\r\nگرچه در باره جريان اين جنگ و كليات آن در ميان مورخان تقريبا اختلافى نيست ولى در جزئيات آن روايات گوناگونى ديده مىشود كه كاملا متفق نيستند و ما آنچه را ذيلا به طور فشرده مىآوريم طبق روايتى است كه مرحوم « طبرسى » در « مجمع البيان » آورده است .\r\nدر آخر ماه رمضان يا در ماه شوال سنه هشتم هجرت بود كه رؤساى طايفه هوازن نزد مالك بن عوف جمع شدند و اموال و فرزندان و زنان خود را بهمراه آوردند تا به هنگام درگيرى با مسلمانان هيچكس فكر فرار در سر نپروراند و به اين ترتيب وارد سرزمين « اوطاس » شدند .\r\nپيامبر ص پرچم بزرگ لشكر را بست و به دست على ع داد و تمام كسانى كه براى فتح مكه پرچمدار بخشى از لشكر اسلام بودند بدستور پيامبر با همان پرچم به سوى ميدان « حنين » حركت كردند . پيامبر مطلع شد كه « صفوان ابن امية » مقدار زيادى زره در اختيار دارد به نزد او فرستاد و يك صد زره به عنوان عاريت از او خواست ، « صفوان » سؤال كرد براستى عاريه است يا غصب ؟ پيامبر\r\n\r\n","description":"","footnote":"\r\n1 - كامل ابن اثير جلد 2 صفحه 261\r\n","page_name":" 340 ","page_number":340},
  {"content":"\r\nص فرمود : عاريه اى است كه ما آن را تضمين مىكنيم و سالم بر مىگردانيم « صفوان » يكصد زره به عنوان عاريت به پيامبر ص داد ، و خود شخصا با حضرت حركت كرد .\r\nدو هزار نفر از مسلمانانى كه در فتح مكه اسلام را پذيرفته بودند به اضافه ده هزار نفر سربازان اسلام كه همراه پيامبر براى فتح مكه آمده بودند كه مجموعا دوازده هزار نفر مىشدند براى ميدان جنگ حركت كردند .\r\n« مالك بن عوف » كه مرد پر جرئت و با شهامتى بود به قبيله خود دستور داد غلافهاى شمشير را بشكنند و در شكافهاى كوه و دره‌هاى اطراف ، و لابلاى درختان ، بر سر راه سپاه اسلام كمين كنند ، و به هنگامى كه در تاريكى اول صبح مسلمانان به آنجا رسيدند يكباره به آنان حمله ور شوند و لشكر را در هم بكوبند .\r\nاو اضافه كرد : محمد ص با مردان جنگى هنوز روبرو نشده است تا طعم شكست را بچشد ! .\r\nهنگامى كه پيامبر نماز صبح را با ياران خواند فرمان داد به طرف سرزمين « حنين » سرازير شدند ، در اين موقع بود كه ناگهان لشكر « هوازن » از هر سو مسلمانان را زير رگبار تيرهاى خود قرار دادند گروهى كه در مقدمه لشكر قرار داشتند ( و در ميان آنها تازه مسلمانان مكه بودند ) فرار كردند ، و اين امر سبب شد كه باقيمانده لشكر به وحشت بيفتند و فرار كنند .\r\nخداوند در اينجا آنها را با دشمنان به حال خود واگذارد و موقتا دست از حمايت آنها برداشت زيرا به جمعيت انبوه خود مغرور بودند ، و آثار شكست در آنان آشكار گشت .\r\nاما على ع كه پرچمدار لشكر بود با عده كمى در برابر دشمن ايستادند و هم چنان به پيكار ادامه دادند .\r\n","description":"","footnote":"","page_name":" 341 ","page_number":341},
  {"content":"\r\n( در اين هنگام پيامبر در قلب سپاه قرار داشت ) . و عباس عموى پيامبر ص و چند نفر ديگر از بنى هاشم كه مجموعا از نه نفر تجاوز نمىكردند و دهمين آنها « ايمن » فرزند « ام ايمن » بود اطراف پيامبر ص را گرفتند .\r\nمقدمه سپاه به هنگام فرار و عقبنشينى از كنار پيامبر ص گذشت ، پيامبر ص به عباس كه صداى بلند و رسايى داشت دستور داد فورا از تپه اى كه در آن نزديكى بود بالا رود و به مسلمانان فرياد زند « يا معشر المهاجرين و الانصار يا اصحاب سورة البقرة يا اهل بيعت الشجرة الى اين تفرون هذا رسول اللَّه ص » .\r\n« اى گروه مهاجران و انصار ! و اى ياران سوره بقره ! و اى اهل بيعت شجره ! به كجا فرار مىكنيد ؟ پيامبر ص اين جا است » ! .\r\nهنگامى كه مسلمانان صداى عباس را شنيدند بازگشتند و گفتند « لبيك ، لبيك » مخصوصا انصار در اين بازگشت پيش قدم بودند ، و حمله سختى از هر جانب به سپاه دشمن كردند ، و با يارى پروردگار به پيشروى ادامه دادند ، آن چنان كه طايفه « هوازن » به طرز وحشتناكى به هر سو پراكنده شدند و پيوسته مسلمانان آنها را تعقيب مىكردند .\r\nحدود يكصد نفر از سپاه دشمن كشته شد و اموالشان به غنيمت به دست مسلمانان افتاد و گروهى نيز اسير شدند » ( 1 ) .\r\nو در پايان اين نقل تاريخى مىخوانيم كه پس از پايان جنگ نمايندگان قبيله هوازن خدمت پيامبر آمدند و اسلام را پذيرفتند و پيامبر محبت زياد به آنها كرد و حتى « مالك بن عوف » رئيس و بزرگ آنها اسلام را پذيرفت ، پيامبر ص اموال و اسيرانش را به او بر گرداند ، و رياست مسلمانان قبيله اش را به او واگذار كرد .\r\n\r\n","description":"","footnote":"\r\n1 - مجمع البيان جلد 5 صفحه 17 - 19\r\n","page_name":" 342 ","page_number":342},
  {"content":"\r\nدر حقيقت عامل مهم شكست مسلمانان در آغاز كار علاوه بر غرورى كه به خاطر كثرت جمعيت پيدا كردند وجود دو هزار نفر از افراد تازه مسلمان بود كه طبعا جمعى از منافقان ، و عده اى براى كسب غنائم جنگى و گروهى بى هدف در ميان آنها وجود داشتند ، و فرار آنها در بقيه نيز اثر گذاشت .\r\nو عامل پيروزى نهايى ، ايستادگى پيامبر ص و على ع و گروه اندكى از ياران و يادآورى خاطره پيمانهاى پيشين و ايمان به خدا و توجه به حمايت خاص او بود .\r\n\r\n2 - چه كسانى فرار كردند ؟\r\nشك نيست كه در اين ميدان اكثريت قريب به اتفاق در آغاز كار فرار كردند ، و باقيمانده را طبق روايت فوق ده نفر ، و بعضى حتى چهار نفر ، و بعضى حد اكثر حدود يكصد نفر نوشته‌اند .\r\nو از آنجا كه طبق بعضى از روايات مشهور خلفاى نخستين نيز در جمع فرار كنندگان بودند ، بعضى از مفسران اهل سنت سعى دارند كه اين فرار را يك امر طبيعى معرفى كنند .\r\nنويسنده « المنار » در اينجا مىگويد : « به هنگامى كه رگبار تيرهاى دشمن متوجه مسلمين شد ، گروهى كه از مكه به سپاه اسلام ملحق شده بودند ، و در ميان آنها منافقان و افراد ضعيف الايمان و جستجوگران غنيمت قرار داشتند فرار كردند ، و پشت به ميدان نمودند ، باقيمانده لشكر » طبعا « مضطرب و پريشان شد ، آنها نيز طبق » عادت « و نه از روى ترس ! پا به فرار گذاشتند ، و اين يك امر طبيعى است ، كه به هنگام فرار كردن يك گروه بقيه بدون توجه متزلزل مىشوند بنا بر اين فرار آنها به معنى ترك يارى پيامبر ص و رها كردن\r\n","description":"","footnote":"","page_name":" 343 ","page_number":343},
  {"content":"\r\nاو در دست كفار نبود ، كه مستحق غضب و خشم خداوند شوند « ! ( 1 ) ما شرحى براى اين سخن ذكر نمىكنيم و داورى آن را به خوانندگان واگذار مىكنيم .\r\nذكر اين جمله نيز لازم است كه در « صحيح بخارى » معتبرترين منابع اهل سنت ، هنگامى كه سخن از هزيمت و فرار مسلمين در اين ميدان به ميان آورده ، چنين نقل مىكند :\r\n« فاذا عمر بن الخطاب فى الناس ، و قلت ما شان الناس ، قال امر اللَّه ، ثم تراجع الناس الى رسول اللَّه . . . » :\r\n« ناگهان عمر بن خطاب در ميان مردم بود گفتم مردم چه كردند ؟ گفت : قضاى الهى بود ! ، سپس مردم به سوى پيامبر ص بازگشتند » ( 2 ) .\r\nولى اگر پيشداورىها را كنار بگذاريم و قرآن را مورد توجه قرار دهيم مىبينيم كه گروه بندى در ميان فرار كنندگان قائل نشده است ، بلكه همه را يكسان مذمت مىكند ، كه پا به فرار گذاشتند .\r\nنمىدانيم چه تفاوتى بين جمله « * ( ثُمَّ وَلَّيْتُمْ مُدْبِرِينَ ) * » كه در آيات فوق خوانديم ، و جمله ديگرى كه در آيه 16 سوره انفال گذشت مىباشد آنجا كه مىگويد : « وَمَنْ يُوَلِّهِمْ يَوْمَئِذٍ دُبُرَه إِلَّا مُتَحَرِّفاً لِقِتالٍ أَوْ مُتَحَيِّزاً إِلى فِئَةٍ فَقَدْ باءَ بِغَضَبٍ مِنَ اللَّه » :\r\n« هر كس پشت به دشمن كند ، به غضب پروردگار گرفتار خواهد شد ، مگر كسى كه به منظور حمله به دشمن و يا پيوستن به گروهى از سربازان تغيير مكان دهد » .\r\nبنا بر اين اگر اين دو آيه را در كنار هم قرار دهيم ثابت مىشود كه مسلمانان در آن روز مگر گروه كمى مرتكب خطاى بزرگى شدند ، منتها بعدا\r\n\r\n","description":"","footnote":"\r\n1 و 2 - تفسير المنار جلد 10 ص 262 و 263 و 265\r\n","page_name":" 344 ","page_number":344},
  {"content":"\r\nتوبه كردند و بازگشتند .\r\n\r\n3 - ايمان و آرامش\r\n« سكينة » در اصل از ماده « سكون » به معنى يك نوع حالت آرامش و اطمينان است ، كه هر گونه شك و دودلى و ترس و وحشت را از انسان دور مىسازد ، و او را در برابر حوادث سخت و پيچيده ثابت قدم مىگرداند ، « سكينه » با ايمان رابطه نزديكى دارد ، يعنى زائيده ايمان است ، افراد با ايمان هنگامى كه به ياد قدرت بى پايان خداوند مىافتند و لطف و مرحمت او را در نظر مىآورند ، موجى از اميد در دلشان پيدا مىشود ، و اينكه مىبينيم در بعضى از روايات « سكينه » به ايمان تفسير شده ( 1 ) و در بعضى ديگر به يك « نسيم بهشتى » در شكل و صورت انسان ( 2 ) همه بازگشت به همين معنى مىكند .\r\nدر قرآن مجيد سوره فتح آيه 4 مىخوانيم : « هُوَ الَّذِي أَنْزَلَ السَّكِينَةَ فِي قُلُوبِ الْمُؤْمِنِينَ لِيَزْدادُوا إِيماناً مَعَ إِيمانِهِمْ » : « او كسى است كه سكينه را در دلهاى مؤمنان فرو فرستاد ، تا ايمانى بر ايمان آنها افزوده شود .\r\nو در هر حال اين حالت فوق العاده روانى ، موهبتى است الهى و آسمانى كه در پرتو آن ، انسان مشكلترين حوادث را در خود هضم مىكند ، و يك دنيا آرامش و ثبات قدم در درون خويش احساس مىنمايد .\r\nجالب توجه اينكه قرآن در آيات مورد بحث نمىگويد : « * ( ثُمَّ أَنْزَلَ اللَّه سَكِينَتَه عَلى رَسُولِه وَ ) * عليكم » با اينكه تمام جمله‌هاى پيش از آن به صورت خطاب و با ضمير « كم » ذكر شده است ، بلكه مىگويد « * ( عَلَى الْمُؤْمِنِينَ ) * » ،\r\n\r\n","description":"","footnote":"\r\n1 - تفسير برهان جلد دوم ص 114\r\n2 - تفسير نور الثقلين جلد 2 صفحه 201\r\n","page_name":" 345 ","page_number":345},
  {"content":"\r\nاشاره به اينكه منافقان و آنها كه طالبان دنيا در ميدان جهاد بودند سهمى از اين « سكينه » و آرامش نداشتند ، و تنها اين موهبت نصيب افراد با ايمان مىشود .\r\nو در روايات مىخوانيم : اين نسيم بهشتى با انبياء و پيامبران خدا بوده است ( 1 ) به همين دليل در حوادثى كه هر كس در برابر آن كنترل خويش را از دست مىدهد آنها روحى آرام و عزمى راسخ ، و اراده اى آهنين ، و تزلزلناپذير داشتند .\r\nنزول « سكينه » بر پيامبر ص در ميدان « حنين » - همانگونه كه گفتيم - براى رفع اضطرابى بود كه از فرار كردن جمعيت به پيامبر ص دست داده بود ، و گر نه او در اين صحنه چون كوه ثابت و پا بر جا بود ، و همچنين على ع و گروه كوچكى از مسلمانان ! 4 - در آيات فوق اشاره به نصرت خداوند نسبت به مسلمانان در « مواطن كثيرة » ( ميدانهاى بسيار ) شده است .\r\nدر باره تعداد جنگهايى كه پيغمبر ص شخصا در آن مبارزه كرد ، يا با مسلمانان بود اما شخصا جنگ نكرد ، و همچنين ميدانهايى كه سپاه اسلام در مقابل دشمنان قرار گرفت ، ولى پيغمبر ص در آن حضور نداشت ، در ميان مورخان گفتگو بسيار است ، ولى از بعضى از روايات كه از طرق اهل بيت به ما رسيده استفاده مىشود كه عدد آنها به هشتاد مىرسيد .\r\nدر كتاب « كافى » نقل شده كه يكى از خلفاى عباسى نذر كرده بود كه اگر از مسموميت نجات يابد ، مال كثيرى به فقرا بدهد ، هنگامى كه بهبودى يافت ، فقهايى كه اطراف او بودند در باره مبلغ آن اختلاف كردند و هيچكدام مدرك روشنى نداشتند ، سرانجام از امام نهم « حضرت محمد بن على النقى » ع\r\n\r\n","description":"","footnote":"\r\n1 - تفسير برهان جلد 2 صفحه 112\r\n","page_name":" 346 ","page_number":346},
  {"content":"\r\nسؤال كرد ، فرمود « كثير » « هشتاد » است ، وقتى از علت آن سؤال كردند حضرت به آيه فوق اشاره كرد و فرمود ما تعداد ميدانهاى نبرد اسلام و كفر را كه در آن مسلمانان پيروز شدند برشمرديم ، عدد آن هشتاد بود . ( 1 )\r\n5 - نكته اى كه توجه به آن امروز براى مسلمانان نهايت لزوم را دارد ، اين است كه از حوادثى چون حادثه « حنين » تجربه بيندوزند ، و بدانند كثرت نفرات و جمعيت انبوهشان هرگز نبايد مايه غرورشان گردد ، از جمعيت انبوه به تنهايى كارى ساخته نيست ، مساله مهم وجود افراد ساخته شده و مؤمن و مصمم است ، هر چند گروه كوچكى باشند ، همانگونه كه يك گروه كوچك سرنوشت جنگ « حنين » را تغيير داد ، بعد از آنكه انبوه جمعيت تا آزموده و ساخته نشده مايه هزيمت و شكست شده بودند .\r\nمهم اين است كه افراد آن چنان با روح ايمان و استقامت و فداكارى پرورش يابند كه دلهايشان مركز « سكينه » الهى گردد ، و در برابر سختترين طوفانهاى زندگى چون كوه پا بر جا و آرام بايستند .\r\n\r\n[ سوره التوبة ‹ 9 › : آيه 28 
  ]\r\nيا أَيُّهَا الَّذِينَ آمَنُوا إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ بَعْدَ عامِهِمْ هذا وَإِنْ خِفْتُمْ عَيْلَةً فَسَوْفَ يُغْنِيكُمُ اللَّه مِنْ فَضْلِه إِنْ شاءَ إِنَّ اللَّه عَلِيمٌ حَكِيمٌ ‹ 28 ›\r\n\r\nترجمه :\r\n28 - اى كسانى كه ايمان آورده‌ايد مشركان ناپاكند لذا نبايد پس از امسال نزديك مسجد الحرام شوند و اگر از فقر مىترسيد خداوند شما را از فضلش ، هر گاه بخواهد ، بى نياز مىسازد خداوند دانا و حكيم است .\r\n\r\n","description":"","footnote":"\r\n1 - تفسير نور الثقلين جلد 2 صفحه 197\r\n","page_name":" 347 ","page_number":347},
  {"content":"\r\n\r\nتفسير : مشركان حق ورود به مسجد الحرام را ندارند\r\nگفتيم يكى از فرمانهاى چهارگانه اى كه على ع در مراسم حج سال نهم هجرت ، به مردم مكه ابلاغ كرد اين بود كه از سال آينده هيچ يك از مشركان حق ورود به مسجد الحرام و طواف خانه كعبه را ندارد ، آيه فوق اشاره به اين موضوع و فلسفه آن است .\r\nنخست مىگويد : « اى كسانى كه ايمان آورده‌ايد مشركان آلوده و ناپاكند ، بنا بر اين نبايد بعد از امسال نزديك مسجد الحرام شوند » ( * ( يا أَيُّهَا الَّذِينَ آمَنُوا إِنَّمَا الْمُشْرِكُونَ نَجَسٌ فَلا يَقْرَبُوا الْمَسْجِدَ الْحَرامَ بَعْدَ عامِهِمْ هذا ) * ) .\r\nآيا اين آيه دليل بر نجس بودن مشركان به همان مفهوم فقهى است يا نه ؟\r\nدر ميان فقهاء و مفسران گفتگو است ، و براى تحقيق معنى آيه لازم است روى كلمه « نجس » قبلا بررسى شود .\r\n« نجس » بر وزن ( هوس ) معنى مصدرى دارد ، و به عنوان تاكيد و مبالغه به معنى وصفى نيز به كار مىرود .\r\n« راغب » در كتاب « مفردات » در باره معنى اين كلمه مىگويد : « نجاست و نجس » به معنى هر گونه پليدى است و آن بر دو گونه است ، يك نوع پليدى حسى ، و ديگرى پليدى باطنى است .\r\nو « طبرسى » در « مجمع البيان » مىگويد : به هر چيزى كه طبع انسان از\r\n","description":"","footnote":"","page_name":" 348 ","page_number":348},
  {"content":"\r\nآن متنفر است « نجس » گفته مىشود .\r\nبه همين دليل اين واژه در موارد زيادى به كار مىرود كه مفهوم آن يعنى نجاست و آلودگى ظاهرى وجود ندارد ، مثلا دردهايى را كه دير درمان مىپذيرد ، عرب « نجس » مىگويد ، اشخاص پست و شرور با اين كلمه توصيف مىشوند ، پيرى و فرسودگى بدن را نيز نجس مىنامند .\r\nو از اينجا روشن مىشود كه با توجه به آيه فوق به تنهايى نمىتوان قضاوت كرد كه اطلاق كلمه « نجس » بر مشركان به اين خاطر است كه جسم آنها آلوده است ، همانند آلوده بودن خون و بول و شراب و يا اينكه به خاطر عقيده بت پرستى يك نوع آلودگى درونى دارند . و به اين ترتيب براى اثبات نجاست كفار به اين آيه نمىتوان استدلال كرد ، بلكه بايد دلائل ديگرى را جستجو كنيم .\r\nسپس در پاسخ افراد كوته بينى كه اظهار مىداشتند اگر پاى مشركان از مسجد الحرام قطع شود ، كسب و كار و تجارت ما از رونق مىافتد ، و فقير و بيچاره خواهيم شد ، مىگويد : « و اگر از فقر و احتياج مىترسيد ، به زودى خداوند اگر بخواهد از فضلش شما را بى نياز مىسازد » ( * ( وَإِنْ خِفْتُمْ عَيْلَةً فَسَوْفَ يُغْنِيكُمُ اللَّه مِنْ فَضْلِه إِنْ شاءَ ) * ) همانگونه كه به عالىترين وجهى بى نياز ساخت ، و با گسترش اسلام در عصر پيامبر ص سيل زائران خانه خدا به سوى مكه به حركت در آمد ، و اين موضوع تا به امروز ادامه دارد ، و مكه كه از نظر جغرافيايى در مناسبترين شرايط قرار دارد ، و در ميان يك مشت كوه‌هاى خشك و سنگلاخهاى بى آب و علف است ، به صورت يك شهر بسيار آباد و يك كانون مهم داد و ستد و تجارت درآمده است .\r\nو در پايان آيه اضافه مىكند : « خداوند عليم و حكيم است » ( * ( إِنَّ اللَّه عَلِيمٌ حَكِيمٌ ) * ) .\r\nو هر دستورى مىدهد بر طبق حكمت است و از نتايج آينده آن كاملا آگاه\r\n","description":"","footnote":"","page_name":" 349 ","page_number":349},
  {"content":"\r\nو با خبر مىباشد .\r\n\r\n[ سوره التوبة ‹ 9 › : آيه 29 
  ]\r\nقاتِلُوا الَّذِينَ لا يُؤْمِنُونَ بِاللَّه وَلا بِالْيَوْمِ الآخِرِ وَلا يُحَرِّمُونَ ما حَرَّمَ اللَّه وَرَسُولُه وَلا يَدِينُونَ دِينَ الْحَقِّ مِنَ الَّذِينَ أُوتُوا الْكِتابَ حَتَّى يُعْطُوا الْجِزْيَةَ عَنْ يَدٍ وَهُمْ صاغِرُونَ ‹ 29 ›\r\n\r\nترجمه :\r\n29 - با كسانى از اهل كتاب كه ايمان به خدا ، و نه به روز جزا دارند ، و نه آنچه را خدا و رسولش تحريم كرده حرام مىشمرند ، و نه آئين حق را مىپذيرند ، پيكار كنيد ، تا زمانى كه جزيه را به دست خود با خضوع و تسليم بپردازند .\r\n\r\nتفسير :\r\n\r\nوظيفه ما در برابر اهل كتاب\r\nدر آيات گذشته سخن از وظيفه مسلمانان در برابر « بت پرستان » بود ، آيه مورد بحث و آيات آينده تكليف مسلمين را با « اهل كتاب » روشن مىسازد .\r\nدر اين آيات در حقيقت اسلام براى آنها يك سلسله احكام حد وسط ميان « مسلمين » و « مشركين » قائل شده است ، زيرا اهل كتاب از نظر پيروى از يك دين آسمانى شباهتى با مسلمانان دارند ، ولى از جهتى نيز شبيه به مشركان هستند ، به همين دليل اجازه كشتن آنها را نمىدهد در حالى كه اين اجازه را در باره بت پرستانى كه مقاومت به خرج مىدادند ، مىداد ، زيرا برنامه ، برنامه ريشه كن ساختن بت پرستى از روى كره زمين بوده است .\r\nولى در صورتى اجازه كنار آمدن با اهل كتاب را مىدهد كه آنها حاضر\r\n","description":"","footnote":"","page_name":" 350 ","page_number":350},
  {"content":"\r\nشوند به صورت يك اقليت سالم مذهبى با مسلمانان زندگى مسالمتآميز داشته باشند ، اسلام را محترم بشمرند و دست به تحريكات بر ضد مسلمانان و تبليغات مخالف اسلام نزنند ، و يكى ديگر از نشانه‌هاى تسليم آنها در برابر اين نوع همزيستى مسالمتآميز آن است كه « جزيه » را كه يك نوع ماليات سرانه است ، بپذيرند و هر ساله مبلغى مختصر كه حدود و شرايط آن در بحثهاى آينده به خواست خدا مشخص خواهد شد ، تحت اين عنوان به حكومت اسلامى بپردازند .\r\nدر غير اين صورت اجازه مبارزه و پيكار با آنها را صادر مىكند ، دليل اين شدت عمل را در لابلاى سه جمله در آيه مورد بحث روشن مىسازد .\r\nنخست مىگويد : « با كسانى كه ايمان به خدا و روز قيامت ندارند ، پيكار كنيد » ( * ( قاتِلُوا الَّذِينَ لا يُؤْمِنُونَ بِاللَّه وَلا بِالْيَوْمِ الآخِرِ ) * ) اما چگونه اهل كتاب مانند يهود و نصارى ايمان به خدا و روز رستاخيز ندارند ، با اينكه به ظاهر مىبينيم هم خدا را قبول دارند و هم معاد را ، اين به خاطر آن است كه ايمان آنان آميخته به خرافات و مطالب بى اساس است .\r\nاما در مورد ايمان به مبدأ و حقيقت توحيد « اولا » گروهى از يهود - همانطور كه در آيات بعد خواهد آمد - « عزيز » را فرزند خدا مىدانستند ، و مسيحيان عموما ، ايمان به الوهيت مسيح و تثليث ( خدايان سه گانه ) دارند .\r\nثانيا همانگونه كه در آيات آينده نيز اشاره شده آنها گرفتار شرك در عبادت بودند ، و عملا دانشمندان و پيشوايان مذهبى خود را مىپرستيدند ، بخشش گناه را كه مخصوص خدا است از آنها مىخواستند ، و احكام الهى را كه آنان تحريف كرده بودند به رسميت مىشناختند .\r\nو اما ايمان آنها به معاد ، يك ايمان تحريف يافته است ، زيرا معاد را چنان كه از سخنان آنها استفاده مىشود ، منحصر به معاد روحانى مىدانند . بنا بر اين هم ايمانشان به مبدأ مخدوش است و هم به معاد .\r\n","description":"","footnote":"","page_name":" 351 ","page_number":351},
  {"content":"\r\nسپس به دومين صفت آنها اشاره مىكند كه آنها در برابر محرمات الهى تسليم نيستند ، و آنچه را كه خدا و پيامبرش تحريم كرده ، حرام نميشمرند ( * ( وَلا يُحَرِّمُونَ ما حَرَّمَ اللَّه وَرَسُولُه ) * ) .\r\nممكن است منظور از رسول او موسى ع و مسيح ع باشد ، زيرا آنها به محرمات آئين خود نيز عملا وفادار نيستند ، و بسيارى از اعمالى كه در آئين موسى ع يا مسيح ع تحريم شده است مرتكب مىشوند ، نه تنها مرتكب مىشوند ، گاهى حكم به حلال بودن آن نيز مىكنند ! .\r\nو ممكن است منظور از « رسوله » پيامبر اسلام ص باشد ، يعنى اين كه فرمان جهاد در برابر آنها داده شده است به خاطر آن است كه آنها در برابر آنچه خداوند به وسيله پيامبر اسلام ص تحريم كرده تسليم نيستند ، و مرتكب همه گونه گناه مىشوند .\r\nاين احتمال نزديكتر به نظر مىرسد و شاهد آن آيه 33 همين سوره است كه به زودى تفسير آن خواهد آمد ، آنجا كه مىگويد : « هُوَ الَّذِي أَرْسَلَ رَسُولَه بِالْهُدى وَدِينِ الْحَقِّ » او كسى است كه پيامبرش را با هدايت دين حق فرستاد « .\r\nبه علاوه كلمه « رسوله » هنگامى كه در قرآن به طور مطلق گفته مىشود منظور پيامبر اسلام ص است . و از اين گذشته اگر منظور پيامبر خودشان بود بايد به صورت « مفرد » نگويد بلكه به صورت « تثنيه » يا « جمع » بگويد براى خود رسول يا رسولانى داشته‌اند ، همانگونه كه در آيه 13 سوره يونس آمده است « وَجاءَتْهُمْ رُسُلُهُمْ بِالْبَيِّناتِ » .\r\nيعنى « پيامبران آنها دلايل روشن براى آنان آورده‌اند » ( نظير اين تعبير در آيات ديگرى از قرآن نيز ديده مىشود ) .\r\nممكن است گفته شود در اين صورت آيه از قبيل توضيح واضحات خواهد بود ، زيرا بديهى است كه غير مسلمانان همه محرمات آئين اسلام را قبول ندارند .\r\n","description":"","footnote":"","page_name":" 352 ","page_number":352},
  {"content":"\r\nولى بايد توجه داشت كه منظور از بيان اين صفات بيان علت مجاز بودن جهاد در برابر آنها است يعنى به اين دليل جهاد با آنان جايز است كه محرمات اسلامى را نپذيرفته و آلوده گناهان زيادى هستند ، اگر مقاومت كنند و از صورت يك اقليت سالم خارج شوند مىتوان با آنها مبارزه كرد .\r\nبالآخره به سومين صفت آنها اشاره كرده ، مىگويد : آنها به طور كلى آئين حق را قبول ندارند « ( * ( وَلا يَدِينُونَ دِينَ الْحَقِّ ) * ) .\r\nباز در مورد اين جمله دو احتمال گذشته وجود دارد ، ولى ظاهر اين است كه منظور از « دين حق » همان آئين اسلام است كه در چند آيه بعد به آن اشاره شده است .\r\nذكر اين جمله بعد از ذكر عدم اعتقاد آنها به محرمات اسلامى ، از قبيل ذكر عام بعد از خاص است ، يعنى نخست به آلوده بودن آنها به بسيارى از محرمات اشاره مىكند ، زيرا اين آلودگى مخصوصا چشمگير است : آلودگى به شراب ، رباخوارى ، خوردن گوشت خوك ، و ارتكاب بسيارى از بىبند و باريهاى جنسى كه روز به روز در ميان آنها بيشتر و گسترده تر مىشود .\r\nسپس مىگويد اصولا اينها در برابر آئين حق تسليم نيستند يعنى اديان آنها از مسير اصلى منحرف شده بسيارى از حقايق را به دست فراموشى سپرده‌اند و انبوهى از خرافات را به جاى آن نشانيده‌اند ، به همين دليل يا بايد انقلاب تكاملى اسلام را بپذيرند و دنياى فكرى مذهبى خود را نوسازى كنند ، و يا حد اقل به صورت يك اقليت سالم در كنار مسلمانها قرار گيرند ، و شرائط زندگى مسالمتآميز را بپذيرند .\r\nپس از ذكر اين اوصاف سه گانه كه در حقيقت مجوز مبارزه با آنها است مىگويد : « اين حكم در باره آنها است كه اهل كتابند » ( * ( مِنَ الَّذِينَ أُوتُوا الْكِتابَ ) * ) .\r\nكلمه « من » به اصطلاح در اينجا « بيانيه » است نه « تبعيضيه » و به تعبير ديگر\r\n","description":"","footnote":"","page_name":" 353 ","page_number":353},
  {"content":"\r\nقرآن مىگويد همه پيروان كتب آسمانى پيشين ( متاسفانه ) گرفتار اين انحرافات مذهبى شده‌اند و اين حكم در باره همه آنها است .\r\nبعد تفاوتى را كه آنها با مشركان و بت پرستان دارند در ضمن يك جمله بيان كرده و مىگويد « اين مبارزه تا زمانى خواهد بود كه » جزيه « را بپردازند در حالى كه تسليم باشند » ( * ( حَتَّى يُعْطُوا الْجِزْيَةَ عَنْ يَدٍ وَهُمْ صاغِرُونَ ) * ) .\r\n« جزية » از ماده « جزاء » به معنى مالى است كه از غير مسلمانان كه در پناه حكومت اسلامى قرار مىگيرند گرفته مىشود و اين نامگذارى به خاطر آن است كه آن را به عنوان « جزاء در برابر حفظ مال و جانشان » به حكومت اسلامى مىپردازند . ( اين مطلبى است كه از سخنان راغب در كتاب مفردات استفاده مىشود ) « صاغر » از ماده « صغر » ( بر وزن پسر ) به معنى كسى است كه به كوچكى راضى شود و منظور از آن در آيه فوق آن است كه پرداختن جزيه بايد به عنوان خضوع در برابر آئين اسلام و قرآن بوده باشد ، و به تعبير ديگر نشانه اى براى همزيستى مسالمتآميز و قبول موقعيت يك اقليت سالم و محترم در برابر اكثريت حاكم بوده باشد .\r\nو اينكه بعضى از مفسران آن را به عنوان تحقير و توهين و اهانت و سخريه اهل كتاب كرده‌اند ، نه از مفهوم لغوى كلمه استفاده مىشود و نه با روح تعليمات اسلام سازگار است و نه با ساير دستوراتى كه در باره طرز رفتار با اقليتهاى مذهبى به ما رسيده است تطبيق مىكند .\r\nنكته قابل توجه ديگر اينكه در آيه فوق گر چه در ميان شرائط « ذمه » تنها « جزيه » مطرح شده است ، ولى تعبير به « * ( هُمْ صاغِرُونَ ) * » يك اشاره اجمالى به ساير شرائط ذمه است ، زيرا از آن استفاده مىشود كه آنها فى المثل در محيط اسلامى دست به تبليغات بر ضد مسلمانها نزنند ، با دشمنان آنها همكارى نكنند ،\r\n","description":"","footnote":"","page_name":" 354 ","page_number":354},
  {"content":"\r\nو در راه پيشرفتهايشان سد و مانعى ايجاد ننمايند ، زيرا اين امور با روح خضوع و تسليم و همكارى سازگار نيست .\r\n\r\nجزيه چيست ؟\r\n« جزيه » يك نوع ماليات سرانه اسلامى است كه به افراد تعلق مىگيرد ، نه بر اموال و اراضى ، و به تعبير ديگر « ماليات سرانه سالانه » است .\r\nبعضى معتقدند كه ريشه اصلى آن غير عربى است و از « كزيت » كلمه فارسى باستانى كه به معنى مالياتى است كه براى تقويت ارتش اخذ مىشود ، گرفته شده ولى بسيارى معتقدند كه اين لغت يك لغت عربى خالص است ، و همانگونه كه سابقا نقل كرديم از ماده « جزاء » گرفته شده ، به مناسبت اينكه ، ماليات مزبور جزاى امنيتى است كه حكومت اسلامى براى اقليتهاى مذهبى فراهم مىسازد .\r\n« جزيه » قبل از اسلام هم بوده است ، بعضى معتقدند نخستين كسى كه « جزيه » گرفت انوشيروان پادشاه ساسانى بود ، ولى اگر اين مطلب را مسلم ندانيم ، حد اقل انوشيروان كسى بود كه از ملت خود جزيه مىگرفت ، و از همه كسانى كه بيش از بيست سال و كمتر از پنجاه سال داشتند و از كاركنان حكومت نبودند ، از هر نفر به تفاوت 12 يا 8 يا 6 يا 4 درهم ماليات سرانه اخذ مىكرد .\r\nفلسفه اصلى اين ماليات را چنين نوشته‌اند كه دفاع از موجوديت و استقلال و امنيت يك كشور وظيفه همه افراد آن كشور است ، بنا بر اين هر گاه جمعى عملا براى انجام اين وظيفه قيام كنند ، و عده اى ديگر به خاطر اشتغال به كسب و كار نتوانند در صف سربازان قرار گيرند وظيفه گروه دوم اين است كه هزينه جنگجويان و حافظان امنيت را به صورت يك ماليات سرانه در سال بپردازند .\r\nقرائنى در دست داريم كه اين فلسفه را در مورد جزيه چه قبل از دوران اسلام و چه در دوران اسلامى تاييد مىكند .\r\n","description":"","footnote":"","page_name":" 355 ","page_number":355},
  {"content":"\r\nگروه سنى جزيه دهندگان در عصر انوشيروان كه هم اكنون نقل كرديم ( ما بين بيست تا پنجاه سال ) گواه روشنى بر اين مطلب است ، زيرا اين گروه سنى در حقيقت مربوط به كسانى بوده است كه قدرت حمل اسلحه و شركت در حفظ امنيت و استقلال كشور را داشته‌اند ، ولى به خاطر اشتغال به كسب و كار بجاى آن جزيه مىپرداختند .\r\nگواه ديگر اينكه در اسلام جزيه بر مسلمانان لازم نيست ، زيرا جهاد بر همه واجب است و به هنگام لزوم همگى بايد در ميدان نبرد در برابر دشمن حاضر شوند ، اما چون اقليتهاى مذهبى از شركت در جهاد معافند بجاى آن بايد جزيه بپردازند ، تا از اين طريق در حفظ امنيت كشور اسلامى كه در آن آسوده زندگى مىكنند سهمى داشته باشند .\r\nو نيز معاف بودن كودكان اقليتهاى مذهبى و همچنين زنان ، پير مردان و نابينايانشان از حكم جزيه دليل ديگرى بر اين موضوع است .\r\nاز آنچه گفته شد روشن مىشود كه جزيه تنها يك نوع كمك مالى است ، كه از طرف اهل كتاب در برابر مسئوليتى كه مسلمانان به منظور تامين امنيت جان و مال آنها به عهده مىگيرند ، پرداخت مىگردد .\r\nبنا بر اين آنها كه جزيه را يك نوع « حق تسخير » به حساب آورده‌اند ، توجه به روح و فلسفه آن نداشته‌اند ، آنها به اين حقيقت توجه نكرده‌اند كه اهل كتاب هنگامى كه به صورت اهل ذمه در آيند حكومت اسلامى موظف است آنان را از هر گونه تعرض و آزارى مصونيت بدهد .\r\nو با توجه به اينكه آنها در برابر پرداخت جزيه علاوه بر استفاده از مصونيت و امنيت هيچ گونه تعهدى از نظر شركت در ميدان جنگ و كليه امور دفاعى و امنيتى بر عهده ندارند ، روشن مىشود كه مسئوليت آنها در برابر حكومت اسلامى به مراتب از مسلمانان كمتر است .\r\n","description":"","footnote":"","page_name":" 356 ","page_number":356},
  {"content":"\r\nيعنى آنها با پرداخت مبلغ ناچيزى در سال از تمام مزاياى حكومت اسلامى استفاده مىكنند ، و با مسلمانان برابر مىشوند ، در حالى كه در متن حوادث و در برابر خطرات قرار ندارند .\r\nاز جمله دلايل روشنى كه اين فلسفه را تاييد مىكند ، اين است كه در عهدنامه هايى كه در دوران حكومت اسلامى ميان مسلمانان و اهل كتاب در زمينه جزيه منعقد مىشد ، به اين موضوع تصريح گرديده است ، كه اهل كتاب موظفند جزيه بپردازند ، و در برابر ، مسلمانان موظفند امنيت آنها را تامين كنند ، و حتى اگر دشمنانى از خارج به مقابله و آزار آنها برخيزند ، حكومت اسلامى از آنها دفاع خواهد كرد .\r\nاين عهد نامه‌ها فراوان است كه به عنوان نمونه يكى را ذيلا مىآوريم ، و آن عهدنامه اى است كه « خالد بن وليد » با مسيحيان اطراف « فرات » منعقد كرد .\r\nمتن عهدنامه چنين است :\r\n« هذا كتاب من خالد بن وليد لصلوبا ابن نسطونا و قومه ، انى عاهدتكم على الجزية و المنعة ، فلك الذمة و المنعة ، و ما منعناكم فلنا الجزية و الا فلا ، كتب سنة اثنتى عشرة فى صفر » ( 1 ) .\r\n« اين نامه اى است از » خالد بن وليد « به » صلوبا « ( بزرگ مسيحيان ) و جمعيتش ، من با شما پيمان مىبندم بر جزيه و دفاع ، و در برابر آن شما در حمايت ما قرار داريد و ما دام كه ما از شما حمايت مىكنيم ، حق گرفتن جزيه داريم ، و الا حقى نخواهيم داشت ، اين عهدنامه در سال دوازده هجرى در ماه صفر نوشته شد » .\r\nجالب اينكه مىخوانيم هر گاه در حمايت از آنها كوتاهى مىشد ، جزيه را\r\n\r\n","description":"","footnote":"\r\n1 - نقل از تفسير المنار جلد 10 صفحه 294 .\r\n","page_name":" 357 ","page_number":357},
  {"content":"\r\nبه آنها بازمىگرداندند ، و يا اصلا از آنها نمىگرفتند ! توجه به اين نكته نيز لازم است ، كه جزيه اندازه مشخصى ندارد ، و ميزان آن بستگى به توانايى جزيه دهندگان دارد ، ولى آنچه از تواريخ اسلامى به دست مىآيد اين است كه غالبا مبلغ مختصرى در اين زمينه قرار داده مىشد . و اين مبلغ گاهى در حدود يك دينار در سال بيشتر نبود ، و حتى گاهى در عهدنامه‌ها قيد مىشد كه جزيه دهندگان موظفند به مقدار تواناييشان جزيه بپردازند .\r\nاز مجموع آنچه گفته شد ايرادهاى گوناگون و سمپاشىهايى كه در زمينه اين حكم اسلامى مىشود ، از ميان خواهد رفت ، و ثابت مىشود كه اين يك حكم عادلانه و منطقى است .\r\n","description":"","footnote":"","page_name":" 358 ","page_number":358},
  {"content":"\r\n\r\n[ سوره التوبة ‹ 9 › : آيات 30 تا 33 
  ]\r\nوَ قالَتِ الْيَهُودُ عُزَيْرٌ ابْنُ اللَّه وَقالَتِ النَّصارى الْمَسِيحُ ابْنُ اللَّه ذلِكَ قَوْلُهُمْ بِأَفْواهِهِمْ يُضاهِؤُنَ قَوْلَ الَّذِينَ كَفَرُوا مِنْ قَبْلُ قاتَلَهُمُ اللَّه أَنَّى يُؤْفَكُونَ ‹ 30 › اتَّخَذُوا أَحْبارَهُمْ وَرُهْبانَهُمْ أَرْباباً مِنْ دُونِ اللَّه وَالْمَسِيحَ ابْنَ مَرْيَمَ وَما أُمِرُوا إِلَّا لِيَعْبُدُوا إِلهاً واحِداً لا إِله إِلَّا هُوَ سُبْحانَه عَمَّا يُشْرِكُونَ ‹ 31 › يُرِيدُونَ أَنْ يُطْفِؤُا نُورَ اللَّه بِأَفْواهِهِمْ وَيَأْبَى اللَّه إِلَّا أَنْ يُتِمَّ نُورَه وَلَوْ كَرِه الْكافِرُونَ ‹ 32 › هُوَ الَّذِي أَرْسَلَ رَسُولَه بِالْهُدى وَدِينِ الْحَقِّ لِيُظْهِرَه عَلَى الدِّينِ كُلِّه وَلَوْ كَرِه الْمُشْرِكُونَ ‹ 33 ›\r\n\r\nترجمه :\r\n30 - يهود گفتند : « عزير » پسر خدا است ! و نصارى گفتند مسيح پسر خدا است ! اين سخنى است كه با زبان خود مىگويند كه همانند گفتار كافران پيشين است ، لعنت خدا بر آنها باد ، چگونه دروغ مىگويند ؟ ! 31 - ( آنها ) دانشمندان و راهبان ( تاركان دنيا ) را معبودهايى در برابر خدا قرار دادند و ( همچنين ) مسيح فرزند مريم را ، در حالى كه جز به عبادت معبود واحدى كه هيچ معبودى جز او نيست دستور نداشتند ، پاك و منزه است از آنچه شريك وى قرار مىدهند .\r\n32 - آنها مىخواهند نور خدا را با دهان خود خاموش كنند ، ولى خدا جز اين نمىخواهد كه نور خود را كامل كند هر چند كافران كراهت داشته باشند .\r\n33 - او كسى است كه رسولش را با هدايت و آئين حق فرستاد تا او را بر همه آئينها غالب گرداند هر چند مشركان كراهت داشته باشند .\r\n","description":"","footnote":"","page_name":" 359 ","page_number":359},
  {"content":"\r\n\r\nتفسير : بت پرستى اهل كتاب\r\nدر آيات گذشته پس از بحث پيرامون مشركان و لغو پيمانهاى آنها و لزوم بر چيده شدن آئين بت پرستى اشاره به وضع « اهل كتاب » شده بود كه آنها نيز تحت شرائطى بايد با مسلمانان همزيستى مسالمتآميز داشته باشند و در غير اين صورت بايد با آنها مبارزه كرد .\r\nدر آيات مورد بحث وجه شباهت اهل كتاب - مخصوصا يهود و نصارى - را با مشركان و بت پرستان بيان مىكند تا روشن شود كه اگر در مورد اهل كتاب نيز تا حدودى سختگيرى به عمل آمده به خاطر انحرافشان از توحيد و گرايش آنها به نوعى از « شرك در عقيده » و نوعى از « شرك در عبادت » است .\r\nنخست مىگويد : « يهود گفتند : « عزير » پسر خدا است » ! ( * ( وَقالَتِ الْيَهُودُ عُزَيْرٌ ابْنُ اللَّه ) * ) .\r\n« و مسيحيان نيز گفتند : « مسيح » پسر خدا است » ! ( * ( وَقالَتِ النَّصارى الْمَسِيحُ ابْنُ اللَّه ) * ) .\r\n« اين سخنى است كه آنها با زبان مىگويند و حقيقتى در آن نهفته نيست » ( * ( ذلِكَ قَوْلُهُمْ بِأَفْواهِهِمْ ) * ) .\r\n« اين گفتگوى آنها شبيه گفتار مشركان پيشين است » ( * ( يُضاهِؤُنَ قَوْلَ الَّذِينَ كَفَرُوا مِنْ قَبْلُ ) * ) .\r\n« خداوند آنها را بكشد و به لعن خود گرفتار و از رحمتش دور سازد ، چگونه دروغ مىگويند و حقائق را تحريف مىكنند » ( * ( قاتَلَهُمُ اللَّه أَنَّى\r\n","description":"","footnote":"","page_name":" 360 ","page_number":360},
  {"content":"\r\n* ( يُؤْفَكُونَ ) * ) .\r\n\r\nدر اينجا به چند نكته بايد توجه كرد :\r\n\r\n1 - « عزير » كيست ؟\r\n« عزير » در لغت عرب همان « عزرا » در لغت يهود است ، و از آنجا كه عرب به هنگامى كه نام بيگانه اى را به كار مىبرد معمولا در آن تغييرى ايجاد مىكند ، مخصوصا گاه براى اظهار محبت آن را به صيغه « تصغير » در مىآورد ، « عزرا » را نيز تبديل به « عزير » كرده است ، همانگونه كه نام اصلى « عيسى » كه « يسوع » است و « يحيى » كه « يوحنا » است پس از نقل به زبان عربى دگرگون شده و به شكل « عيسى » و « يحيى » در آمده است ( 1 ) .\r\nبه هر حال « عزير » يا « عزرا » در تاريخ يهود موقعيت خاصى دارد تا آنجا كه بعضى اساس مليت و درخشش تاريخ اين جمعيت را به او نسبت مىدهند و در واقع او خدمت بزرگى به اين آئين كرد ، زيرا به هنگامى كه در واقعه « بختالنصر » پادشاه « بابل » وضع يهود به وسيله او به كلى درهم ريخته شد ، شهرهاى آنها به دست سربازان « بختالنصر » افتاد و معبدشان ويران و كتاب آنها تورات سوزانده شد ، مردانشان به قتل رسيدند و زنان و كودكانشان اسير و به بابل انتقال يافتند ، و حدود يك قرن در آنجا بودند .\r\n\r\n","description":"","footnote":"\r\n1 - منظور از « تصغير » همانطور كه در بحثهاى ادبى آمده است اين است : براى بيان نوع كوچك چيزى صيغه خاصى از اسم اصلى مىسازند مانند « رجل » ( مرد ) كه تصغير آن ( رجيل ) ( يعنى مرد كوچك ) است اما گاهى به كار بردن اين كلمه به خاطر كوچكى نيست بلكه براى اظهار محبت به شخص يا چيزى است ، همانگونه كه انسان نسبت به فرزند خود اظهار محبت مىكند .\r\n","page_name":" 361 ","page_number":361},
  {"content":"\r\nسپس هنگامى كه « كورش » پادشاه ايران « بابل » را فتح كرد ، « عزرا » كه يكى از بزرگان يهود در آن روز بود نزد وى آمد و براى آنها شفاعت كرد ، او موافقت كرد كه يهود به شهرهايشان باز گردند و از نو « تورات » نوشته شود .\r\nدر اين هنگام او طبق آنچه در خاطرش از گفته‌هاى پيشينيان يهود باقى مانده بود « تورات » را از نو نوشت .\r\nبه همين دليل يهود او را يكى از نجات دهندگان و زنده كنندگان آئين خويش مىدانند و به همين جهت براى او فوق العاده احترام قائلند ( 1 ) .\r\nاين موضوع سبب شد كه گروهى از يهود لقب « ابن اللَّه » ( فرزند خدا ) را براى او انتخاب كنند ، هر چند از بعضى از روايات مانند روايت « احتجاج طبرسى » استفاده مىشود كه آنها اين لقب را به عنوان احترام به « عزير » اطلاق مىكردند ، ولى در همان روايت مىخوانيم : هنگامى كه پيامبر ص از آنها پرسيد : « شما اگر » عزير « را به خاطر خدمات بزرگش احترام مىكنيد و به اين نام مىخوانيد پس چرا اين نام را بر موسى ع كه بسيار بيش از » عزير « به شما خدمت كرده است نمىگذاريد ؟ آنها از پاسخ فرو ماندند و جوابى براى اين سؤال نداشتند ( 2 ) .\r\nولى هر چه بود اين نامگذارى در اذهان گروهى از صورت احترام بالاتر رفته بود و آن چنان كه روش عوام است آن را طبعا بر مفهوم حقيقى حمل مىكردند و او را به راستى فرزند خدا مىپنداشتند ، زيرا هم آنها را از در بدرى و آوارگى نجات داده بود ، و هم به وسيله بازنويسى تورات به آئينشان سر و سامانى بخشيد .\r\nالبته همه آنها چنين عقيده اى را نداشته‌اند ، ولى از قرآن استفاده مىشود كه اين طرز فكر در ميان گروهى از آنها كه مخصوصا در عصر پيامبر ص\r\n\r\n","description":"","footnote":"\r\n1 - الميزان جلد 9 صفحه 253 و « المنار » جلد 10 صفحه 322 .\r\n2 - « نور الثقلين » جلد 2 صفحه 205 .\r\n","page_name":" 362 ","page_number":362},
  {"content":"\r\nمىزيسته‌اند وجود داشت به دليل اينكه در هيچ تاريخى نقل نشده كه آنها با شنيدن آيه فوق اين نسبت را انكار و يا سر و صدا به راه انداخته باشند و اگر چنين بود حتما واكنش از خود نشان مىدادند .\r\nاز آنچه گفتيم پاسخ اين سؤال روشن مىشود كه : امروز در ميان يهود چنين عقيده اى وجود ندارد و هيچكس عزير را پسر خدا نمىداند ، با اينحال چرا قرآن چنين نسبتى را به آنها داده است ؟\r\nتوضيح اينكه : لزومى ندارد همه يهود چنين اعتقادى را داشته باشند ، همين قدر مسلم است كه در عصر نزول آيات قرآن در ميان يهود گروهى با اين عقائد وجود داشته‌اند . به دليل اينكه هيچگاه نسبت فوق را انكار نكردند و تنها طبق روايات آن را توجيه نمودند و نامگذارى عزير را به « ابن اللَّه » به عنوان يك احترام معرفى كردند كه در برابر ايراد پيامبر كه چرا اين احترام را براى خود موسى قائل نيستيد عاجز ماندند .\r\nو به هر حال هر گاه عقيده اى را به قومى نسبت مىدهند لزومى ندارد كه همه آنها در آن متفق باشند بلكه همين مقدار كه عده قابل ملاحظه اى چنين عقيده اى را داشته باشند كافى است .\r\n\r\n2 - مسيح فرزند خدا نبود\r\nدر مورد مسيحيان جاى ترديد نيست كه آنها « مسيح » را فرزند حقيقى خدا مىدانند و اين نام را به عنوان احترام و تشريفات بلكه به معنى واقعى بر او اطلاق مىكنند و صريحا در كتب خود مىگويند كه اطلاق اين نام بر غير مسيح به معنى واقعى جائز نيست ، و شك نيست كه اين يكى از بدعتهاى نصارى است و همانگونه كه در جلد 4 صفحه 220 - 233 گفتيم : مسيح هرگز چنين ادعايى نداشت و او تنها خود را بنده و پيامبر خدا معرفى مىكرد ، و اصولا معنى ندارد كه رابطه پدر و فرزندى كه مخصوص جهان ماده و عالم ممكنات است ميان\r\n","description":"","footnote":"","page_name":" 363 ","page_number":363},
  {"content":"\r\nخداوند و كسى بر قرار گردد .\r\n\r\n3 - اقتباس اين خرافات از ديگران\r\nقرآن مجيد در آيه فوق مىگويد آنها در اين انحرافات شبيه بت پرستان پيشين هستند .\r\nاشاره به اينكه از آنها تقليد كرده‌اند كه بعضى از خدايان را خداى پدر و بعضى را خداى پسر و حتى بعضى را خداى مادر و يا همسر مىدانستند . در ريشه عقائد بت پرستان « هند » و « چين » و « مصر » قديم اين گونه افكار ديده مىشود كه بعدها به ميان يهود و نصارى رخنه كرده است .\r\nدر عصر حاضر گروهى از محققان به فكر افتاده‌اند كه مندرجات « عهدين » ( تورات و انجيل و كتب وابسته به آنها ) را با عقائد « بودائيان » و « برهمائيان » مقايسه كرده ، ريشه‌هاى محتويات اين كتب را در ميان عقائد آنان جستجو كنند ، و قابل ملاحظه اين است كه بسيارى از معارف « انجيل » و « تورات » با خرافات بودائيان و برهمائيان تطبيق مىكند حتى بسيارى از داستانها و حكاياتى كه در انجيل موجود است عين همان است كه در آن دو كيش ديده مىشود .\r\nاگر امروز محققان به اين فكر افتاده‌اند قرآن اين حقيقت را در چهارده قرن پيش در آيه بالا به طور اشاره بيان كرده است .\r\n4 - جمله « * ( قاتَلَهُمُ اللَّه ) * » گر چه در اصل به معنى اين است كه خدا با آنها مبارزه كند و يا آنها را بكشد ، ولى به طورى كه « طبرسى » در « مجمع البيان » از « ابن عباس » نقل كرده اين جمله كنايه از لعنت است ، يعنى خداوند آنها را از رحمت خود به دور دارد .\r\nدر آيه بعد به شرك عملى آنان ( در مقابل شرك اعتقادى ) و يا به تعبير ديگر « شرك در عبادت » اشاره كرده ، مىگويد : « يهود و نصارى دانشمندان و راهبان\r\n","description":"","footnote":"","page_name":" 364 ","page_number":364},
  {"content":"\r\nخود را ، خدايان خود ، در برابر پروردگار قرار دادند « ( * ( اتَّخَذُوا أَحْبارَهُمْ وَرُهْبانَهُمْ أَرْباباً مِنْ دُونِ اللَّه ) * ) .\r\nو نيز « مسيح فرزند مريم را به الوهيت پذيرفتند » ( * ( وَالْمَسِيحَ ابْنَ مَرْيَمَ ) * ) .\r\n« احبار » جمع « حبر » به معنى دانشمند و عالم و « رهبان » جمع « راهب » به افرادى گفته مىشود كه به عنوان ترك دنيا در ديرها سكونت اختيار كرده و به عبادت مىپرداختند .\r\nشك نيست كه يهود و نصارى در برابر علماء و راهبان خود سجده نمىكردند و براى آنها نماز و روزه و يا سائر عبادتها را انجام نمىدادند ، ولى از آنجا كه خود را بدون قيد و شرط در اطاعت آنان قرار داده بودند و حتى احكامى را كه بر خلاف حكم خدا مىگفتند واجب الاجراء مىشمردند قرآن از اين پيروى كوركورانه و غير منطقى تعبير به « عبادت » كرده است .\r\nاين معنى در روايتى كه از امام « باقر » و امام « صادق » ع نقل شده ، آمده است كه فرمودند : « اما و اللَّه ما صاموا لهم و لا صلوا و لكنهم احلوا لهم حراما و حرموا عليهم حلالا فاتبعوهم و عبدوهم من حيث لا يشعرون » : « به خدا سوگند آنان ( يهود و نصارى ) براى پيشوايان خود روزه و نماز بجا نياوردند ولى پيشوايانشان حرامى را براى آنان حلال ، و حلالى را حرام كردند و آنها پذيرفتند و پيروى كردند و بدون توجه آنان را پرستش نمودند » . ( 1 )\r\nدر حديث ديگرى چنين آمده است كه « عدى » ابن حاتم مىگويد : خدمت رسول خدا ص آمدم در حالى كه صليبى از طلا در گردن من بود ، به من فرمود :\r\nاى « عدى » ! اين بت را از گردنت بيفكن ! من چنين كردم ، سپس نزديكتر رفتم شنيدم اين آيه را مىخواند « * ( اتَّخَذُوا أَحْبارَهُمْ وَرُهْبانَهُمْ أَرْباباً ) * . . . » هنگامى كه آيه را تمام كرد گفتم : ما هيچگاه پيشوايان خود را نمىپرستيم ! فرمود : آيا\r\n\r\n","description":"","footnote":"\r\n1 - مجمع البيان ذيل آيه و نور الثقلين جلد 2 صفحه 209\r\n","page_name":" 365 ","page_number":365},
  {"content":"\r\nچنين نيست كه آنها حلال خدا را حرام و حرام خدا را حلال مىكنند و شما از آنها پيروى مىكنيد ؟ گفتم : آرى چنين است ، فرمود : « همين عبادت و پرستش آنها است » ( 1 ) .\r\nدليل اين موضوع روشن است زيرا قانونگذارى مخصوص خدا است ، و هيچ كس جز او حق ندارد چيزى را براى مردم حلال و يا حرام كند و قانونى بگزارد ، تنها كارى كه انسانها مىتوانند انجام دهند كشف قانونهاى پروردگار و تطبيق آن بر مصاديق مورد نياز است .\r\nبنا بر اين اگر كسى اقدام به قانونگذارى بر ضد قوانين الهى كند ، و كسى آن را به رسميت بشناسد و بدون چون و چرا بپذيرد ، مقام خدا را براى غير خدا قائل شده است ، و اين يك نوع شرك عملى و بت پرستى و به تعبير ديگر پرستش غير خدا است .\r\nاز قرائن چنين بر مىآيد كه : يهود و نصارى براى پيشوايان خود چنين اختيارى را قائل بودند كه گاهى قوانين الهى را به صلاحديد خود تغيير دهند و هم اكنون مسئله گناه بخشى در ميان مسيحيان رائج است كه در برابر كشيش اعتراف به گناه مىكنند و او مىگويد : بخشيدم ! ( 2 ) .\r\nنكته ديگرى كه بايد به آن توجه داشت اين است كه : چون نوع پرستش و عبادت مسيحيان نسبت به « عيسى » با پرستش يهود نسبت به پيشوايشان تفاوت داشته يكى واقعا مسيح را پسر خدا مىدانسته و ديگرى به خاطر اطاعت بى قيد و شرط به عنوان عبادت كردن پيشوايان معرفى شده‌اند لذا آيه فوق نيز ميان آن دو تفاوت قائل شده و حسابشان را از هم جدا كرده است و مىگويد : « * ( اتَّخَذُوا أَحْبارَهُمْ وَرُهْبانَهُمْ أَرْباباً مِنْ دُونِ اللَّه ) * » .\r\n\r\n","description":"","footnote":"\r\n1 - مجمع البيان ذيل آيه\r\n2 - در جلد دوم صفحه 484 تفسير نمونه در باره بشر پرستى اهل كتاب نيز توضيحاتى داده‌ايم .\r\n","page_name":" 366 ","page_number":366},
  {"content":"\r\nسپس حضرت مسيح را جدا كرده مىگويد : « * ( وَالْمَسِيحَ ابْنَ مَرْيَمَ ) * » و اين نشان مىدهد كه در تعبيرات قرآن همه ريزه كاريها رعايت مىشود .\r\nدر پايان آيه روى اين مسئله تاكيد مىكند كه تمام اين بشرپرستيها بدعت و از مسائل ساختگى است « و هيچگاه به آنها دستورى داده نشده كه خدايان متعدد براى خود انتخاب كنند بلكه به آنها دستور داده شده كه تنها يك معبود را بپرستند » ( * ( وَما أُمِرُوا إِلَّا لِيَعْبُدُوا إِلهاً واحِداً ) * ) .\r\n« معبودى كه هيچكس جز او شايسته پرستش نيست » ( * ( لا إِله إِلَّا هُوَ ) * ) .\r\n« معبودى كه منزه است از آنچه آنها شريك وى قرار مىدهند » ( * ( سُبْحانَه عَمَّا يُشْرِكُونَ ) * ) .\r\n\r\nيك درس آموزنده\r\nقرآن مجيد در آيه فوق درس بسيار پر ارزشى به همه پيروان خود مىدهد و يكى از عاليترين مفاهيم توحيد را ضمن آن خاطر نشان مىسازد ، و مىگويد :\r\nهيچ مسلمانى حق ندارد اطاعت بى قيد و شرط انسانى را بپذيرد ، زيرا اين كار مساويست با پرستش او ، همه اطاعتها بايد در چهار چوبه اطاعت خدا در آيد و پيروى از دستور انسانى تا آنجا مجاز است كه با قوانين خدا مخالفت نداشته باشد اين انسان هر كس و هر مقامى مىخواهد باشد .\r\nزيرا اطاعت بى قيد و شرط مساوى است با پرستش ، و شكلى است از بت پرستى و عبوديت ، اما متاسفانه مسلمانان با فاصله گرفتن از اين دستور مهم اسلامى و بر پا ساختن بتهاى انسانى گرفتار تفرقه‌ها و پراكندگيها و استعمارها و استثمارها شده‌اند و تا اين بتها شكسته نشود و كنار نرود نبايد انتظار بر طرف شدن نابسامانيها را داشته باشند .\r\nاصولا اين گونه بت پرستى از بتپرستيهاى زمان جاهليت كه در برابر سنگ\r\n","description":"","footnote":"","page_name":" 367 ","page_number":367},
  {"content":"\r\nو چوب سجده مىكردند خطرناكتر است زيرا آن بتهاى بى روح پرستش كنندگان خويش را هيچگاه استعمار نمىكردند ، اما انسانهايى كه به شكل « بت » در مىآيند بر اثر خودكامگى ، پيروان خود را به زنجير اسارت مىكشند و گرفتار همه گونه انحطاط و بدبختى مىگردانند .\r\nدر سومين آيه مورد بحث تشبيه جالبى براى تلاشهاى مذبوحانه و بى سرانجام يهود و نصارى و يا همه مخالفان اسلام حتى مشركان كرده است و مىگويد : « اينها مىخواهند نور خدا را با دهان خود خاموش كنند ولى خداوند اراده كرده است كه اين نور الهى را هم چنان گسترده تر و كاملتر سازد ، تا همه جهان را فرا گيرد ، و تمام جهانيان از پرتو آن بهره گيرند هر چند كافران را خوشايند نباشد » ( * ( يُرِيدُونَ أَنْ يُطْفِؤُا نُورَ اللَّه بِأَفْواهِهِمْ وَيَأْبَى اللَّه إِلَّا أَنْ يُتِمَّ نُورَه وَلَوْ كَرِه الْكافِرُونَ ) * ) .\r\n\r\nدر اينجا به چند نكته بايد توجه كرد :\r\n1 - در اين آيه آئين خدا و قرآن مجيد و تعاليم اسلام به نور و روشنايى تشبيه شده و مىدانيم كه نور سرچشمه حيات و جنبش و نمو و آبادى در روى زمين و منشا هر گونه زيبايى است .\r\nاسلام نيز آئينى است تحرك آفرين كه جامعه انسانى را در مسير تكاملها به پيش مىبرد و سرچشمه هر خير و بركت است .\r\nتلاشها و كوششهاى دشمنان را نيز به دميدن و فوت كردن با دهان تشبيه كرده است و چه قدر مضحك است كه انسان نور عظيمى همچون نور آفتاب را بخواهد با پف كردن خاموش كند ؟ و براى مجسم كردن حقارت تلاشهاى آنها تعبيرى از اين رساتر به نظر نمىرسد و در واقع كوششهاى يك مخلوق ناتوان در برابر اراده\r\n","description":"","footnote":"","page_name":" 368 ","page_number":368},
  {"content":"\r\nبى پايان و قدرت بى انتهاى حق غير از اين نخواهد بود .\r\n2 - مسئله خاموش كردن نور خدا در دو مورد از قرآن آمده يكى آيه فوق و ديگرى آيه 8 از سوره « صف » و در هر دو مورد به عنوان انتقاد از تلاشهاى دشمنان اسلام ذكر شده ولى در ميان اين دو آيه مختصر تفاوتى در تعبير ديده مىشود ، در آيه محل بحث « * ( يُرِيدُونَ أَنْ يُطْفِؤُا ) * » ذكر شده در حالى كه در سوره « صف » « يُرِيدُونَ لِيُطْفِؤُا » آمده است و مسلما اين تفاوت در تعبير اشاره به نكته اى است .\r\n« راغب » در مفردات در توضيح تفاوت اين دو تعبير مىگويد : آيه نخست اشاره به خاموش كردن بدون مقدمه است ولى در آيه دوم اشاره به خاموش كردن توام با توسل به مقدمات و اسباب است . يعنى خواه آنها بدون استفاده از مقدمات و خواه با توسل به اسباب مختلف براى خاموش كردن نور حق بپاخيزند ، با شكست روبرو خواهند شد .\r\n3 - كلمه « يا بى » از ماده « اباء » به معنى شدت امتناع و جلوگيرى كردن از چيزى است و اين تعبير اراده و مشيت حتمى پروردگار را براى تكميل و پيشرفت آئين اسلام به ثبوت مىرساند و مايه دلگرمى و اميدوارى همه مسلمانان نسبت به آينده اين آئين است ، اگر مسلمانان ، مسلمان واقعى باشند ! .\r\n\r\nآينده در قلمرو اسلام !\r\nسرانجام در آخرين آيه مورد بحث بشارت عالمگير شدن اسلام را به مسلمانان داده و با آن ، بحث آيه گذشته را دائر بر اينكه تلاشهاى مذبوحانه دشمنان اسلام به جايى نمىرسد ، تكميل مىكند و با صراحت مىگويد :\r\n","description":"","footnote":"","page_name":" 369 ","page_number":369},
  {"content":"\r\n« او كسى است كه رسول خود را با هدايت و دين حق فرستاد تا او را بر تمام اديان پيروز و غالب گرداند ، هر چند مشركان را خوشايند نباشد » ( * ( هُوَ الَّذِي أَرْسَلَ رَسُولَه بِالْهُدى وَدِينِ الْحَقِّ لِيُظْهِرَه عَلَى الدِّينِ كُلِّه وَلَوْ كَرِه الْمُشْرِكُونَ ) * ) .\r\nمنظور از هدايت دلائل روشن و براهين آشكارى است كه در آئين اسلام وجود دارد و منظور از دين حق همين آئينى است كه اصولش حق و فروعش نيز حق و بالآخره تاريخ و مدارك و اسناد و نتيجه و برداشت آن نيز حق است و بدون شك آئينى كه هم محتواى آن حق باشد و هم دلائل و مدارك و تاريخ آن روشن ، بايد سرانجام بر همه آئينها پيروز گردد .\r\nبا گذشت زمان ، و پيشرفت علم و دانش ، و سهولت ارتباطات ، واقعيتها چهره خود را از پشت پرده‌هاى تبليغات مسموم بدر خواهد آورد و موانعى را كه مخالفان حق بر سر راه آن قرار مىدهند در هم كوبيده خواهد شد ، و به اين ترتيب آئين حق همه جا را فرا خواهد گرفت هر چند دشمنان حق نخواهند و از هيچگونه كار شكنى مضايقه نكنند ، زيرا حركت آنها حركتى است بر خلاف مسير تاريخ و بر ضد سنن آفرينش !\r\n\r\nدر اينجا به چند نكته بايد توجه كرد .\r\n\r\n1 - منظور از هدايت و دين حق چيست ؟\r\nاينكه قرآن در آيه فوق مىگويد : « * ( أَرْسَلَ رَسُولَه بِالْهُدى وَدِينِ الْحَقِّ ) * » گويا اشاره به دليل پيروزى اسلام بر همه اديان جهان است زيرا هنگامى كه محتواى دعوت پيامبر ص هدايت بود و عقل در هر مورد به آن گواهى داد ، و نيز هنگامى كه اصول و فروعش موافق حق و طرفدار حق و خواهان حق بود چنين آئينى طبعا بر همه آئينهاى جهان پيروز مىگردد .\r\nاز يكى از دانشمندان « هند » نقل شده كه مدتى در اديان مختلف جهان\r\n","description":"","footnote":"","page_name":" 370 ","page_number":370},
  {"content":"\r\nمطالعه و بررسى مىكرد عاقبت پس از مطالعه بسيار اسلام را انتخاب كرد و كتابى به زبان انگليسى تحت عنوان « چرا مسلمان شدم ؟ » نوشت و مزاياى اسلام را نسبت به همه اديان در آن روشن ساخت .\r\nاز مهمترين مسائلى كه جلب توجه او را كرده اين است كه مىگويد :\r\n« اسلام تنها دينى است كه تاريخ ثابت و محفوظ دارد ، او تعجب مىكند كه چگونه اروپا آئينى را براى خود انتخاب كرده است كه آورنده آن آئين را از مقام يك انسان برتر برده و خدايش قرار داده است در حالى كه هيچگونه تاريخ مستند و قابل قبولى ندارد » ( 1 ) .\r\nمطالعه و بررسى در اظهارات كسانى كه اسلام را پذيرفته و آئين سابق خود را ترك گفته‌اند نشان مىدهد كه آنها تحت تاثير سادگى فوق العاده و مستدل بودن و استحكام اصول و فروع اين آئين و مسائل انسانى آن واقع شده‌اند مسائلى كه از هر گونه خرافه پيراسته است و نور « حق » و « هدايت » از آن جلوه گر است .\r\n\r\n2 - غلبه منطقى يا غلبه قدرت ؟\r\nدر اينكه اسلام چگونه بر همه اديان پيروز مىگردد ؟ و اين پيروزى به چه شكل خواهد بود ؟ در ميان مفسران گفتگو است . بعضى اين پيروزى را تنها پيروزى منطقى و استدلالى دانسته‌اند و مىگويند اين موضوع حاصل شده است ، زيرا اسلام از نظر منطق و استدلال قابل مقايسه با آئينهاى موجود نيست .\r\nولى بررسى موارد استعمال ماده « اظهار » ( * ( لِيُظْهِرَه عَلَى الدِّينِ ) * . . . ) در آيات قرآن نشان مىدهد كه اين ماده بيشتر به معنى غلبه جسمانى و قدرت ظاهرى آمده است چنان كه در داستان « اصحاب كهف » مىخوانيم : « إِنَّهُمْ إِنْ يَظْهَرُوا عَلَيْكُمْ يَرْجُمُوكُمْ » : « اگر آنها ( دقيانوس و دار و دسته اش ) بر شما غالب شوند -\r\n\r\n","description":"","footnote":"\r\n1 - المنار ج 10 صفحه 389 .\r\n","page_name":" 371 ","page_number":371},
  {"content":"\r\nسنگسارتان مىكنند ( كهف آيه 20 ) و نيز در باره مشركان مىخوانيم : « كَيْفَ وَإِنْ يَظْهَرُوا عَلَيْكُمْ لا يَرْقُبُوا فِيكُمْ إِلًّا وَلا ذِمَّةً » : « هر گاه آنها بر شما چيره شوند نه ملاحظه خويشاوندى و قرابت را مىكنند و نه عهد و پيمان را » ( توبه - 8 ) بديهى است غلبه در اين گونه موارد غلبه منطقى نيست ، بلكه غلبه عملى و عينى است به هر حال صحيحتر اين است كه پيروزى و غلبه فوق را ، غلبه همه جانبه بدانيم زيرا با مفهوم آيه كه از هر نظر مطلق است نيز سازگارتر مىباشد ، يعنى روزى فرا مىرسد كه اسلام هم از نظر منطق و استدلال و هم از نظر نفوذ ظاهرى و حكومت بر تمام اديان جهان پيروز خواهد شد و همه را تحت الشعاع خويش قرار خواهد داد .\r\n\r\n3 - قرآن و قيام مهدى ( ع )\r\nآيه فوق كه عينا و با همين الفاظ در سوره « صف » نيز آمده است و با تفاوت مختصرى در سوره « فتح » تكرار شده ، خبر از واقعه مهمى مىدهد كه اهميتش موجب اين تكرار شده است ، خبر از جهانى شدن اسلام و عالمگير گشتن اين آئين مىدهد .\r\nگرچه بعضى از مفسران پيروزى مورد بحث اين آيه را به معنى پيروزى منطقه اى و محدود گرفته‌اند كه در عصر پيامبر ص و يا زمانهاى بعد از آن براى اسلام و مسلمين صورت پذيرفت ولى با توجه به اينكه در آيه هيچگونه قيد و شرطى نيست و از هر نظر مطلق است ، دليلى ندارد كه معنى آن را محدود كنيم مفهوم آيه پيروزى همه جانبه اسلام بر همه اديان جهان است ، و معنى اين سخن آن است كه سرانجام اسلام همه كره زمين را فرا خواهد گرفت و بر همه جهان پيروز خواهد گشت .\r\nشك نيست كه در حال حاضر اين موضوع تحقق نيافته ولى مىدانيم كه اين\r\n","description":"","footnote":"","page_name":" 372 ","page_number":372},
  {"content":"\r\nوعده حتمى خدا تدريجا در حال تحقق است . سرعت پيشرفت اسلام در جهان ، و به رسميت شناخته شدن اين آئين در كشورهاى مختلف اروپايى ، و نفوذ سريع آن در آمريكا و آفريقا ، اسلام آوردن بسيارى از دانشمندان و مانند اينها همگى نشان مىدهد كه اسلام رو به سوى عالمگير شدن پيش مىرود .\r\nولى طبق روايات مختلفى كه در منابع اسلامى وارد شده تكامل اين برنامه هنگامى خواهد بود كه « مهدى ( ع ) » ظهور كند و به برنامه جهانى شدن اسلام تحقق بخشد .\r\n« مرحوم طبرسى » « در مجمع البيان » از امام باقر ع در تفسير اين آيه چنين نقل مىكند : « ان ذلك يكون عند خروج المهدى فلا يبقى احدا الا اقر بمحمد ( ص ) » « وعده اى كه در اين آيه است به هنگام ظهور مهدى از آل « محمد » صورت مىپذيرد ، در آن روز هيچكس در روى زمين نخواهد بود مگر اينكه اقرار به حقانيت محمد ص مىكند » .\r\nو نيز در همان تفسير از پيامبر اسلام ص چنين نقل شده كه فرمود :\r\n« لا يبقى على ظهر الارض بيت مدر و لا و بر الا ادخله اللَّه كلمة الاسلام » بر صفحه روى زمين هيچ خانه اى باقى نمىماند نه خانه هايى كه از سنگ و گل ساخته شده و نه خيمه هايى كه از كرك و مو بافته‌اند مگر اينكه خداوند نام اسلام را در آن وارد مىكند » ! و نيز در كتاب « اكمال الدين » « صدوق » از امام صادق ع در تفسير اين آيه چنين نقل شده : « و اللَّه ما نزل تاويلها بعد و لا ينزل تاويلها حتى يخرج القائم فاذا خرج القائم لم يبق كافر باللَّه العظيم » « به خدا سوگند هنوز محتواى اين آيه تحقق نيافته است و تنها زمانى تحقق مىپذيرد كه « قائم » خروج كند و به هنگامى كه او قيام كند كسى كه خدا را انكار نمايد در تمام جهان باقى\r\n","description":"","footnote":"","page_name":" 373 ","page_number":373},
  {"content":"\r\nنخواهد ماند » ( 1 ) .\r\nاحاديث ديگرى نيز به همين مضمون از پيشوايان اسلام نقل شده است .\r\nگروهى از مفسران نيز اين تفسير را ذيل آيه ذكر كرده‌اند .\r\nولى تعجبآور اين است كه نويسنده « المنار » نه تنها در اينجا تفسير فوق را نپذيرفته بلكه به تناسب وارد بحث پيرامون احاديث مهدى ع شده ، و با تعصب خاصى كه در برابر شيعه دارد و به هر بهانه اى از حملات ناجوانمردانه فروگذار نمىكند به كلى احاديث مربوط به « مهدى » را انكار كرده و آنها را متضاد ! و غير قابل قبول شمرده است ! به گمان اين كه عقيده به وجود مهدى تنها مربوط به شيعه و يا آنها كه به تشيع تمايل دارند مىباشد ! و از اين گذشته اعتقاد به وجود مهدى را عاملى براى ركود و عقبماندگى شمرده است .\r\nبه همين دليل ناگزيريم - به طور كاملا فشرده بحثى در زمينه روايات مربوط به ظهور مهدى ع و بحثى هم پيرامون آثار اين عقيده در پيشرفت جامعه اسلامى و مبارزه با ظلم و فساد ايراد كنيم ، تا روشن شود هر گاه پاى تعصب به ميان آيد علم و دانش از در ديگر فرار خواهد كرد و مفسر نامبرده با اين كه اطلاعات قابل ملاحظه اى در مسائل اسلامى دارد اما به خاطر اين نقطه ضعف ( تعصب شديد ) چگونه بعضى از حقائق روشن را وارونه ديده است ! .\r\n\r\nروايات اسلامى پيرامون ظهور مهدى ( ع )\r\nگرچه كتابهاى فراوانى به وسيله دانشمندان اهل سنت ، و علماى شيعه پيرامون احاديث مربوط به قيام مهدى نوشته شده است ، ولى به عقيده ما چيزى گوياتر و در عين حال فشرده تر از نامه اى كه گروهى از دانشمندان « حجاز » در پاسخ يكى از سؤال كنندگان فرستاده‌اند نيست ، لذا عين ترجمه آن را ذيلا از نظر\r\n\r\n","description":"","footnote":"\r\n1 - نور الثقلين جلد 2 صفحه 211 .\r\n","page_name":" 374 ","page_number":374},
  {"content":"\r\nخوانندگان محترم مىگذرانيم .\r\nاما قبلا يادآور مىشويم كه :\r\nروايات مربوط به قيام مهدى ع چنان است كه هيچ محقق اسلامى پيرو هر يك از گروه‌ها و مذاهب باشد نمىتواند « تواتر » آن را انكار كند .\r\nتا كنون كتابهاى زيادى در اين زمينه نوشته شده و نويسندگان آنها متفقا صحت احاديث مربوط به مصلح جهانى يعنى « مهدى ع » را پذيرفته‌اند تنها افراد بسيار معدودى مانند « ابن خلدون » و « احمد امين مصرى » در صدور اين اخبار از پيامبر ص ترديد كرده‌اند و قرائنى در دست داريم كه انگيزه آنها در اين كار ضعف اخبار نبوده بلكه فكر مىكردند روايات مربوط به « مهدى » ع مشتمل بر مسائلى است كه به سادگى نمىتوان آنها را باور كرد ، يا بخاطر اينكه احاديث درست از نادرست را نتوانسته‌اند جدا كنند يا تفسير آن را در نيافته‌اند .\r\nدر هر صورت لازم است قبل از هر چيز سؤال و جوابى را كه اخيرا از طرف « رابطة العالم الاسلامى » كه زير نفوذ افراطىترين جناحهاى اسلامى « يعنى وهابيان » قرار دارد ، نشر يافته ، از نظر خوانندگان عزيز بگذرانيم ، تا روشن شود مسئله ظهور مهدى ع در ميان مسلمانان قولى است كه جملگى بر آنند و به عقيده ما مدارك لازم در اين رساله كوتاه آن چنان جمعآورى شده كه هيچ كسى را ياراى انكار آن نيست ، و اگر وهابيان سختگير نيز در برابر آن تسليم شده‌اند به همين دليل است .\r\nدر حدود يك سال قبل شخصى به نام « ابو محمد » از « كنيا » سؤالى در باره ظهور « مهدى منتظر ( ع ) » از « رابطة العالم الاسلامى » كرده دبير كل « رابطه » يعنى « محمد صالح القزاز » در پاسخى كه براى او فرستاده است ضمن تصريح به اين كه « ابن تيميه » موسس مذهب وهابيان نيز احاديث مربوط به ظهور مهدى ع\r\n","description":"","footnote":"","page_name":" 375 ","page_number":375},
  {"content":"\r\nرا پذيرفته ، متن رساله اى را كه پنج تن از علماى معروف فعلى حجاز در اين زمينه تهيه كرده‌اند براى او ارسال داشته است .\r\nدر اين رساله پس از ذكر نام حضرت « مهدى » ع و « محل ظهور او » يعنى مكه چنين مىخوانيم :\r\n« . . . به هنگام ظهور فساد در جهان و انتشار كفر و ستم ، خداوند به وسيله او ( مهدى ع ) جهان را پر از عدل و داد مىكند همانگونه كه از ظلم و ستم پر شده است . . .\r\nاو آخرين « خلفاى راشدين دوازده گانه » است كه پيامبر ص خبر از آنها در كتب « صحاح » داده است .\r\nاحاديث مربوط به مهدى را بسيارى از صحابه پيامبر ص نقل كرده‌اند از جمله :\r\nعثمان ابن عفان ، على ابن ابى طالب ، طلحة ابن عبيد إله ، عبد الرحمن ابن عوف ، قرة ابن اساس مزنى ، عبد اللَّه ابن حارث ، ابو هريره ، حذيفة ابن يمان ، جابر ابن عبد اللَّه ، ابو امامه ، جابر ابن ماجد ، عبد اللَّه ابن عمر ، انس ابن مالك ، عمران ابن حصين ، و ام سلمه .\r\nاينها بيست نفر از كسانى هستند كه روايات مهدى را نقل كرده‌اند و غير از آنها افراد زياد ديگرى نيز وجود دارند .\r\nسخنان فراوانى نيز از خود صحابه نقل شده كه در آن بحث از ظهور مهدى ع به ميان آمده كه آنها را نيز مىتوان در رديف روايات پيامبر ص قرار داد . زيرا اين مسئله از مسائلى نيست كه با اجتهاد بتوان چيزى پيرامون آن گفت ( بنا بر اين آنها نيز طبعا اين مطلب را از پيامبر ص شنيده‌اند ) .\r\nسپس اضافه مىكند :\r\nهم احاديث بالا كه از پيامبر ص نقل شده و هم شهادت و گواهى صحابه\r\n","description":"","footnote":"","page_name":" 376 ","page_number":376},
  {"content":"\r\nكه در اينجا در حكم حديث است در بسيارى از كتب معروف اسلامى و متون اصلى حديث اعم از « سنن » و « معاجم » و « مسانيد » آمده است . از جمله .\r\nسنن ابو داود ، سنن ترمذى ، ابن ماجه ، ابن عمرو الدانى ، مسند احمد و ابن يعلى ، و بزاز ، و صحيح حاكم ، و معاجم طبرانى ( كبير و متوسط ) و رويانى ، و دارقطنى ، و ابو نعيم در « اخبار المهدى » و خطيب در تاريخ بغداد ، و ابن عساكر در تاريخ دمشق ، و غير اينها .\r\nبعد اضافه مىكند :\r\nبعضى از دانشمندان اسلامى در اين زمينه كتابهاى مخصوصى تاليف كرده‌اند از جمله :\r\n« ابو نعيم » در « اخبار المهدى » ، « ابن حجر هيثمى » در « القول المختصر فى علامات المهدى المنتظر » ، « شوكانى » در « التوضيح فى تواتر ما جاء فى المنتظر و الدجال و المسيح » ، « ادريس عراقى مغربى » در كتاب « المهدى » ، « ابو العباس ابن عبد المؤمن المغربى » در كتاب « الوهم المكنون فى الرد على ابن خلدون » .\r\nو آخرين كسى كه در اين زمينه بحث مشروحى نگاشته مدير دانشگاه اسلامى مدينه است كه در چندين شماره در مجله دانشگاه مزبور بحث كرده است .\r\nباز اضافه مىكند :\r\nعده اى از بزرگان و دانشمندان اسلام از قديم و جديد نيز در نوشته‌هاى خود تصريح كرده‌اند كه احاديث در زمينه مهدى در سر حد تواتر است ( و به هيچ وجه قابل انكار نيست ) از جمله :\r\n« السخاوى » در كتاب « فتح المغيث » ، « محمد ابن احمد سفاوينى » در « شرح العقيدة » ، « ابو الحسن الإبرى » در « مناقب الشافعى » ، « ابن تيميه » در كتاب فتاوايش ، « سيوطى » در « الحاوى » ، « ادريس عراقى » در تاليفى كه در زمينه\r\n","description":"","footnote":"","page_name":" 377 ","page_number":377},
  {"content":"\r\nمهدى دارد ، « شوكانى » در كتاب « التوضيح فى تواتر ما جاء فى المنتظر » . . . « محمد جعفر كنانى » در « نظم التناثر » ، « ابو العباس ابن عبد المؤمن » در « الوهم المكنون . . . »\r\nدر پايان بحث مىگويد : ( تنها ) ابن خلدون است كه خواسته احاديث مربوط به مهدى را با حديث بى اساس و مجعولى كه مىگويد : « لا مهدى الا عيسى » « مهدى جز عيسى نيست » ، مورد ايراد قرار دهد ، ولى بزرگان پيشوايان و دانشمندان اسلام گفتار او را رد كرده‌اند ، به خصوص « ابن عبد المؤمن » كه در گفتار او كتاب ويژه اى نوشته است كه سى سال قبل در شرق و غرب انتشار يافته .\r\nحفاظ احاديث و بزرگان دانشمندان حديث نيز تصريح كرده‌اند كه احاديث مهدى ع مشتمل بر احاديث « صحيح » و « حسن » است و مجموع آن متواتر مىباشد .\r\nبنا بر اين اعتقاد به ظهور مهدى ( بر هر مسلمانى ) واجب است ، و اين جزء عقايد اهل سنت و جماعت محسوب مىشود و جز افراد نادان و بى خبر يا بدعتگذار آن را انكار نمىكنند « ! مدير اداره مجمع فقهى اسلامى محمد منتصر كنانى\r\n\r\nاثرات سازنده انتظار ظهور مهدى ( ع )\r\nدر بحث گذشته دانستيم كه اين عقيده در تعليمات اسلامى جنبه وارداتى ندارد .\r\nبلكه از قطعىترين مباحثى است كه از شخص پايه گذار اسلام گرفته شده ، و عموم فرق اسلامى در اين زمينه متفقند و احاديث در اين زمينه متواتر مىباشد .\r\nاكنون به سراغ پىآمدهاى اين انتظار در وضع كنونى جوامع اسلامى\r\n","description":"","footnote":"","page_name":" 378 ","page_number":378},
  {"content":"\r\nبرويم و ببينيم آيا ايمان به چنين ظهورى انسان را چنان در افكار رؤيايى فرو مىبرد كه از وضع موجود خود غافل مىگردد و تسليم هر گونه شرائطى مىكند ؟\r\nو يا اين كه به راستى اين عقيده يك نوع دعوت به قيام و سازندگى فرد و اجتماع است ؟\r\nآيا ايجاد تحرك مىكند يا ركود ؟\r\nآيا مسئوليت آفرين است يا مايه فرار از زير بار مسئوليتها ؟ ! و بالآخره آيا مخدر است يا بيدار كننده ؟\r\nولى قبل از توضيح و بررسى اين سؤالات توجه به يك نكته كاملا ضرورى است و آن اين كه سازنده ترين دستورات و عاليترين مفاهيم هر گاه بدست افراد ناوارد يا نالايق يا سوءاستفاده چى بيفتد ممكن است چنان مسخ شود كه درست نتيجه اى بر خلاف هدف اصلى بدهد و در مسيرى بر ضد آن حركت كند و اين نمونه‌هاى بسيار دارد و مسئله « انتظار » بطورى كه خواهيم ديد در رديف همين مسائل است .\r\nبهر حال براى رهايى از هر گونه اشتباه در محاسبه در اين گونه مباحث بايد به اصطلاح آب را از سرچشمه گرفت تا آلودگيهاى احتمالى نهرها و كانالهاى ميان راه در آن اثر نگذارد .\r\nيعنى ما در بحث « انتظار » مستقيما به سراغ متون اصلى اسلامى رفته و لحن گوناگون رواياتى را كه روى مسئله « انتظار » تاكيد مىكند مورد بررسى قرار مىدهيم تا از هدف اصلى آگاه شويم .\r\nاكنون با دقت به اين چند روايت توجه كنيد :\r\n1 - كسى از امام صادق ع پرسيد چه مىگوئيد در باره كسى كه داراى ولايت پيشوايان است و انتظار ظهور حكومت حق را مىكشد و در اين حال از دنيا مىرود ؟\r\n","description":"","footnote":"","page_name":" 379 ","page_number":379},
  {"content":"\r\nامام ع در پاسخ فرمود :\r\nهو بمنزلة من كان مع القائم فى فسطاطه - ثم سكت هنيئة - ثم قال هو كمن كان مع رسول اللَّه !\r\n« او همانند كسى است كه با رهبر اين انقلاب در خيمه او ( ستاد ارتش او ) بوده باشد - سپس كمى سكوت كرد - و فرمود : مانند كسى است كه با پيامبر اسلام ص در » مبارزاتش « همراه بوده است » ( 1 ) .\r\nعين اين مضمون در روايات زيادى با تعبيرات مختلفى نقل شده است .\r\n2 - در بعضى « بمنزلة الضارب بسيفه فى سبيل اللَّه » : « همانند شمشير زنى در راه خدا » ،\r\n3 - و در بعضى ديگر « كمن قارع مع رسول اللَّه بسيفه » : « همانند كسى است كه در خدمت پيامبر با شمشير بر مغز دشمن بكوبد » !\r\n4 - در بعضى ديگر « بمنزلة من كان قاعدا تحت لواء القائم » « همانند كسى است كه زير پرچم قائم بوده باشد » .\r\n5 - و در بعضى ديگر « بمنزلة المجاهد بين يدى رسول اللَّه ( ص ) » : « همانند كسى است كه پيش روى پيامبر جهاد كند »\r\n6 - و بعضى ديگر « بمنزلة من استشهد مع رسول اللَّه » : « همانند كسى است كه با پيامبر شهيد شود » .\r\nاين تشبيهات هفتگانه كه در مورد انتظار ظهور مهدى ع در اين شش روايت وارد شده روشنگر اين واقعيت است كه يك نوع رابطه و تشابه ميان مسئله « انتظار » از يك سو ، و « جهاد » و مبارزه با دشمن در آخرين شكل خود از سوى ديگر وجود دارد ( دقت كنيد ) .\r\n\r\n","description":"","footnote":"\r\n1 - محاسن برقى طبق نقل بحار چاپ قديم جلد 13 صفحه 136 .\r\n","page_name":" 380 ","page_number":380},
  {"content":"\r\n7 - در روايات متعددى نيز انتظار چنين حكومتى را داشتن ، به عنوان بالاترين عبادت معرفى شده است .\r\nاين مضمون در بعضى از احاديث از پيامبر ص و در بعضى از امير مومنان على ع نقل شده است ، در حديثى مىخوانيم كه پيامبر ص فرمود :\r\n« افضل اعمال امتى انتظار الفرج من اللَّه عز و جل » : « بالاترين اعمال امت من انتظار فرج از ناحيه خدا كشيدن است » ( 1 ) و در حديث ديگرى از پيامبر ص مىخوانيم « افضل العبادة انتظار الفرج » ( 2 ) اين حديث اعم از اينكه انتظار فرج را به معنى وسيع كلمه بدانيم يا به مفهوم خاص يعنى انتظار ظهور مصلح بزرگ جهانى باشد ، اهميت انتظار را در مورد بحث ما روشن مىسازد .\r\nاين تعبيرات همگى حاكى از اين است كه انتظار چنان انقلابى داشتن هميشه توأم با يك جهاد وسيع و دامنه دار است اين را در نظر داشته باشيد تا به سراغ مفهوم انتظار رفته سپس از مجموع آنها نتيجه گيرى كنيم .\r\n\r\nمفهوم انتظار\r\n« انتظار » معمولا به حالت كسى گفته مىشود كه از وضع موجود ناراحت است و براى ايجاد وضع بهترى تلاش مىكند .\r\nفى المثل بيمارى كه انتظار بهبودى مىكشد ، يا پدرى كه در انتظار بازگشت فرزندش از سفر است ، از بيمارى و فراق فرزند ناراحتند و براى وضع بهترى مىكوشند .\r\nهمچنين تاجرى كه از بازار آشفته ناراحت است و در انتظار فرو نشستن\r\n\r\n","description":"","footnote":"\r\n1 - كافى بنا به نقل بحار ج 13 ص 137 .\r\n2 - كافى بنا به نقل بحار ج 13 ص 136 .\r\n","page_name":" 381 ","page_number":381},
  {"content":"\r\nبحران اقتصادى مىباشد اين دو حالت را دارد « بيگانگى با وضع موجود » و « تلاش براى وضع بهتر » .\r\nبنا بر اين مسئله انتظار حكومت حق و عدالت « مهدى » و قيام مصلح جهانى در واقع مركب از دو عنصر است ، عنصر « نفى » و عنصر « اثبات » عنصر نفى همان بيگانگى با وضع موجود و عنصر اثبات خواهان وضع بهترى بودن است .\r\nو اگر اين دو جنبه در روح انسان به صورت ريشه دار حلول كند سرچشمه دو رشته اعمال دامنه دار خواهد شد .\r\nاين دو رشته اعمال عبارتند از ترك هر گونه همكارى و هماهنگى با عوامل ظلم و فساد و حتى مبارزه و در گيرى با آنها از يك سو ، و خود سازى و خود يارى و جلب آمادگيهاى جسمى و روحى و مادى و معنوى براى شكل گرفتن آن حكومت واحد جهانى و مردمى از سوى ديگر .\r\nو خوب كه دقت كنيم مىبينيم هر دو قسمت آن سازنده و عامل تحرك و آگاهى و بيدارى است .\r\nبا توجه به مفهوم اصلى « انتظار » معنى روايات متعددى كه در بالا در باره پاداش و نتيجه كار منتظران نقل كرديم به خوبى درك مىشود . اكنون مىفهميم چرا منتظران واقعى گاهى همانند كسانى شمرده شده‌اند كه در خيمه حضرت مهدى ع يا زير پرچم او هستند يا كسى كه در راه خدا شمشير مىزند ، يا به خون خود آغشته شده ، يا شهيد گشته است .\r\nآيا اينها اشاره به مراحل مختلف و درجات مجاهده در راه حق و عدالت نيست كه متناسب با مقدار آمادگى و درجه انتظار افراد است ؟\r\nيعنى همانطور كه ميزان فداكارى مجاهدان راه خدا و نقش آنها با هم متفاوت است انتظار و خود سازى و آمادگى نيز درجات كاملا متفاوتى دارد كه هر كدام از اينها با يكى از آنها از نظر « مقدمات » و « نتيجه » شباهت دارد ، هر دو جهادند\r\n","description":"","footnote":"","page_name":" 382 ","page_number":382},
  {"content":"\r\nو هر دو آمادگى مىخواهند و خود سازى ، كسى كه در خيمه رهبر چنان حكومتى قرار گرفته يعنى در مركز ستاد فرماندهى يك حكومت جهانى است ، نمىتواند يك فرد غافل و بى خبر و بى تفاوت بوده باشد ، آنجا جاى هر كس نيست ، جاى افرادى است كه به حق شايستگى چنان موقعيت و اهميتى را دارند .\r\nهمچنين كسى كه سلاح در دست دارد در برابر رهبر اين انقلاب با مخالفان حكومت صلح و عدالتش مىجنگد آمادگى فراوان روحى و فكرى و رزمى بايد داشته باشد .\r\nبراى آگاهى بيشتر از اثرات واقعى انتظار ظهور مهدى به توضيح زير توجه كنيد :\r\n\r\nانتظار يعنى آماده باش كامل\r\nمن اگر ظالم و ستمگرم چگونه ممكن است در انتظار كسى باشم كه طعمه شمشيرش خون ستمگران است ؟ .\r\nمن اگر آلوده و ناپاكم چگونه ميتوانم منتظر انقلابى باشم كه شعله اولش دامان آلودگان را ميگيرد ؟\r\nارتشى كه در انتظار جهاد بزرگى است آمادگى رزمى نفرات خود را بالا مىبرد و روح انقلابى در آنها مىدمد و هر گونه نقطه ضعفى را اصلاح مىكند .\r\nزيرا چگونگى « انتظار » همواره متناسب با هدفى است كه در انتظار آن هستيم .\r\nانتظار آمدن يك مسافر عادى از سفر .\r\nانتظار بازگشت يك دوست بسيار عزيز .\r\nانتظار فرا رسيدن فصل چيدن ميوه از درخت و درو كردن محصول .\r\nهر يك از اين انتظارها آميخته با يك نوع آمادگى است ، در يكى بايد خانه را آماده كرد و وسائل پذيرايى فراهم ساخت ، در ديگرى ابزار لازم ، و داس و\r\n","description":"","footnote":"","page_name":" 383 ","page_number":383},
  {"content":"\r\nكمباين و . . .\r\nاكنون فكر كنيد آنها كه انتظار قيام يك مصلح بزرگ جهانى را مىكشند در واقع انتظار انقلاب و ديگرگونى و تحولى را دارند كه وسيعترين و اساسىترين انقلابهاى انسانى در طول تاريخ بشر است .\r\nانقلابى كه بر خلاف انقلابهاى پيشين جنبه منطقه اى نداشته بلكه هم عمومى و همگانى است و هم تمام شؤن و جوانب زندگى انسانها را شامل مىشود ، انقلابى است سياسى ، فرهنگى ، اقتصادى و اخلاقى .\r\n\r\nنخستين فلسفه - خودسازى فردى\r\nچنين تحولى قبل از هر چيز نيازمند به عناصر آماده و با ارزش انسانى است كه بتوانند بار سنگين چنان اصلاحات وسيعى را در جهان بدوش بكشند ، و اين در درجه اول محتاج به بالا بردن سطح انديشه و آگاهى و آمادگى روحى و فكرى براى همكارى در پياده كردن آن برنامه عظيم است . تنگ نظريها ، كوته بينيها ، كجفكريها ، حسادتها ، اختلافات كودكانه و نابخردانه و بطور كلى هر گونه نفاق و پراكندگى با موقعيت « منتظران واقعى » سازگار نيست .\r\nنكته مهم اين است كه منتظر واقعى براى چنان برنامه مهمى هرگز نمىتواند نقش تماشاچى را داشته باشد بايد از هم اكنون حتما در صف انقلابيون قرار گيرد .\r\nايمان به نتائج و عاقبت اين تحول هرگز به او اجازه نمىدهد كه در صف مخالفان باشد و قرار گرفتن در صف موافقان نيز محتاج به داشتن « اعمالى پاك » و روحى پاكتر و برخوردارى از « شهامت » و « آگاهى » كافى است .\r\nمن اگر فاسد و نادرستم چگونه مىتوانم در انتظار نظامى كه افراد فاسد و نادرست در آن هيچگونه نقشى ندارند بلكه مطرود و منفور خواهند بود ، روز شمارى كنم .\r\nآيا اين انتظار براى تصفيه روح و فكر و شستشوى جسم و جان من از لوث\r\n","description":"","footnote":"","page_name":" 384 ","page_number":384},
  {"content":"\r\nآلودگيها كافى نيست ؟\r\nارتشى كه در انتظار جهاد آزادى بخش به سر مىبرد حتما به حالت آماده باش كامل در مىآيد سلاحى را كه براى چنين ميدان نبردى شايسته است بدست مىآورد ، سنگرهاى لازم را مىسازد . آمادگى رزمى افراد خود را بالا مىبرد .\r\nروحيه افراد خود را تقويت مىكند و شعله عشق و شوق براى چنين مبارزه اى را در دل فرد فرد سربازانش زنده نگه مىدارد ارتشى كه داراى چنين آمادگى نيست هرگز در انتظار به سر نمىبرد و اگر بگويد دروغ مىگويد .\r\nانتظار يك مصلح جهانى به معناى آماده باش كامل فكرى و اخلاقى ، مادى و معنوى ، براى اصلاح همه جهان است . فكر كنيد چنين آماده باشى چقدر سازنده است .\r\nاصلاح تمام روى زمين و پايان دادن به همه مظالم و نابسامانيها شوخى نيست كار ساده اى نمىتواند باشد ، آماده باش براى چنين هدف بزرگى بايد متناسب با آن باشد يعنى بايد به وسعت و عمق آن باشد ! .\r\nبراى تحقق بخشيدن به چنين انقلابى مردانى بسيار بزرگ و مصمم و بسيار نيرومند و شكستناپذير ، فوق العاده پاك و بلند نظر ، كاملا آماده و داراى بينش عميق لازم است .\r\nو خود سازى براى چنين هدفى مستلزم به كار بستن عميقترين برنامه‌هاى اخلاقى و فكرى و اجتماعى است ، اين است معناى انتظار واقعى آيا هيچكس مىتواند بگويد چنين انتظارى سازنده نيست ؟\r\n\r\nفلسفه دوم - خودياريهاى اجتماعى\r\nمنتظران راستين در عين حال وظيفه دارند تنها به خويش نپردازند بلكه مراقب حال يكديگر باشند ، و علاوه بر اصلاح خويش در اصلاح ديگران نيز بكوشند زيرا برنامه عظيم و سنگينى كه انتظارش را مىكشند يك برنامه فردى نيست ،\r\n","description":"","footnote":"","page_name":" 385 ","page_number":385},
  {"content":"\r\nبرنامه اى است كه تمام عناصر انقلاب بايد در آن شركت جويند ، بايد كار به صورت دسته جمعى و همگانى باشد ، كوششها و تلاشها بايد هماهنگ گردد ، و عمق و وسعت اين هماهنگى بايد به عظمت همان برنامه انقلاب جهانى باشد كه انتظار آن را دارند .\r\nدر يك ميدان وسيع مبارزه دسته جمعى هيچ فردى نمىتواند از حال دگران غافل بماند بلكه موظف است هر نقطه ضعفى را در هر كجا ببيند اصلاح كند و هر موضع آسيبپذيرى را ترميم نمايد ، و هر قسمت ضعيف و ناتوانى را تقويت كند زيرا بدون شركت فعالانه و هماهنگ تمام مبارزين ، پياده كردن چنان برنامه اى امكانپذير نيست .\r\nبنا بر اين منتظران واقعى علاوه بر اينكه به اصلاح خويش مىكوشند وظيفه خود مىدانند كه ديگران را نيز اصلاح كنند .\r\nاين است اثر سازنده ديگرى براى انتظار قيام يك مصلح جهانى و اين است فلسفه آن همه فضيلتها كه براى منتظران راستين شمرده شده است .\r\n\r\nفلسفه سوم - منتظران راستين در فساد محيط حل نمىشوند\r\nاثر مهم ديگرى كه انتظار مهدى دارد حل نشدن در مفاسد محيط و عدم تسليم در برابر آلودگيها است .\r\nتوضيح اين كه هنگامى كه فساد فراگير مىشود و اكثريت يا جمع كثيرى را به آلودگى مىكشاند گاهى افراد پاك در يك بنبست سخت روانى قرار مىگيرند ، بنبستى كه از ياس اصلاحات سرچشمه مىگيرد .\r\nگاهى آنها فكر مىكنند كار از كار گذشته و ديگر اميدى به اصلاح نيست ، و تلاش و كوشش براى پاك نگاهداشتن خويش بيهوده است ، اين نوميدى و ياس ممكن است آنها را تدريجا به سوى فساد و همرنگى با محيط بكشاند و نتوانند خود را به صورت يك اقليت صالح در برابر اكثريت ناسالم حفظ كنند و همرنگ\r\n","description":"","footnote":"","page_name":" 386 ","page_number":386},
  {"content":"\r\nجماعت نشدن را موجب رسوايى بدانند ! تنها چيزى كه مىتواند در آنها « اميد » بدمد و به مقاومت و خويشتن دارى دعوت كند و نگذارد در محيط فاسد حل شوند اميد به اصلاح نهايى است ، تنها در اين صورت است كه آنها دست از تلاش و كوشش براى حفظ پاكى خويش و اصلاح ديگران بر نخواهند داشت .\r\nو اگر مىبينيم در دستورات اسلامى ياس از آمرزش يكى از بزرگترين گناهان شمرده شده است و ممكن است افراد ناوارد تعجب كنند كه چرا ياس از رحمت خدا اينقدر مهم تلقى شده ، حتى مهمتر از بسيارى از گناهان ، فلسفه اش در حقيقت همين است كه گناهكار مايوس از رحمت ، هيچ دليلى نمىبيند كه به فكر جبران بيفتد و يا لا اقل دست از ادامه گناه بر دارد ، و منطق او اين است اكنون كه آب از سر من گذشته است چه يك قامت چه صد قامت ؟ من كه رسواى جهانم غم دنيا هيچ است ! ، بالاتر از سياهى رنگ ديگر نباشد ، آخرش جهنم است ، من كه هم اكنون آن را براى خود خريده‌ام ديگر از چه مىترسم ؟ ! و مانند اين منطقها . . .\r\nاما هنگامى كه روزنه اميد براى او گشوده شود ، اميد به عفو پروردگار ، اميد به تغيير وضع موجود ، نقطه عطفى در زندگى او خواهد شد و او را به توقف كردن در مسير گناه و بازگشت به سوى پاكى و اصلاح دعوت مىكند .\r\nبه همين دليل اميد را مىتوان همواره به عنوان يك عامل مؤثر تربيتى در مورد افراد فاسد شناخت همچنين افراد صالحى كه در محيطهاى فاسد گرفتارند ، بدون اميد نمىتوانند خويشتن را حفظ كنند .\r\nنتيجه اين كه انتظار ظهور مصلحى كه هر قدر دنيا فاسدتر مىشود اميد ظهورش بيشتر مىگردد اثر فزاينده روانى در معتقدان دارد ، و آنها را در برابر امواج نيرومند فساد بيمه مىكند آنها نه تنها با گسترش دامنه فساد محيط مايوس\r\n","description":"","footnote":"","page_name":" 387 ","page_number":387},
  {"content":"\r\nنمىشوند بلكه به مقتضاى « وعده وصل چون شود نزديك آتش عشق تيزتر گردد » وصول به هدف را در برابر خويش مىبينند و كوشششان براى مبارزه با فساد و يا حفظ خويشتن با شوق و عشق زيادترى تعقيب مىگردد .\r\nاز مجموع بحثهاى گذشته چنين نتيجه مىگيريم كه اثر تخديرى انتظار تنها در صورتى است كه مفهوم آن مسخ يا تحريف شود - همانگونه كه جمعى از مخالفان ، تحريفش كرده‌اند و جمعى از موافقان مسخش - اما اگر به مفهوم واقعى در جامعه و فرد پياده شود يك عامل مهم تربيت و خود سازى و تحرك و اميد خواهد بود .\r\nاز جمله مدارك روشنى كه اين موضوع را تاييد مىكند اين است كه در ذيل آيه ( وَعَدَ اللَّه الَّذِينَ آمَنُوا مِنْكُمْ وَعَمِلُوا الصَّالِحاتِ لَيَسْتَخْلِفَنَّهُمْ فِي الأَرْضِ . . . )\r\n« خداوند به آنها كه ايمان دارند و عمل صالح انجام مىدهند وعده داده است كه حكومت روى زمين را در اختيارشان بگذارد » از پيشوايان بزرگ اسلام نقل شده است كه منظور از اين آيه « هو القائم و اصحابه » : « مهدى و ياران او هستند » ( 1 ) .\r\nو در حديث ديگرى مىخوانيم : ( نزلت فى المهدى ) : « اين آيه در باره مهدى ع نازل شده است » .\r\nدر اين آيه مهدى و يارانش به عنوان ( الَّذِينَ آمَنُوا مِنْكُمْ وَعَمِلُوا الصَّالِحاتِ ) « آنها كه ايمان و عمل صالحى دارند » معرفى مىشده‌اند ، بنا بر اين تحقق اين انقلاب جهانى بدون يك ايمان مستحكم كه هر گونه ضعف و زبونى و ناتوانى را دور سازد ، و بدون اعمال صالحى كه راه را براى اصلاح جهان بگشايد امكانپذير نيست . و آنها كه در انتظار چنين برنامه اى هستند هم بايد سطح آگاهى و ايمان خود را\r\n\r\n","description":"","footnote":"\r\n1 - بحار الانوار قديم جلد 13 صفحه 14 .\r\n","page_name":" 388 ","page_number":388},
  {"content":"\r\nبالا ببرند و هم در اصلاح اعمال خويش بكوشند .\r\nتنها چنين كسانى هستند كه مىتوانند نويد همگامى در حكومت او به خود دهند نه آنها كه با ظلم و ستم همكارى دارند ، و نه آنها كه از ايمان و عمل صالح بيگانه‌اند نه افراد ترسو و زبونى كه بر اثر ضعف ايمان از همه چيز حتى از سايه خود مىترسند .\r\nو نه افراد سست و بيحال و بيكاره اى كه دست روى دست گذارده و در برابر مفاسد محيط و جامعه شان سكوت اختيار كرده و كمترين تلاش و كوششى در راه مبارزه با فساد ندارند .\r\nاين است اثر سازنده قيام مهدى در جامعه اسلامى .\r\n\r\n[ سوره التوبة ‹ 9 › : آيات 34 تا 35 
  ]\r\nيا أَيُّهَا الَّذِينَ آمَنُوا إِنَّ كَثِيراً مِنَ الأَحْبارِ وَالرُّهْبانِ لَيَأْكُلُونَ أَمْوالَ النَّاسِ بِالْباطِلِ وَيَصُدُّونَ عَنْ سَبِيلِ اللَّه وَالَّذِينَ يَكْنِزُونَ الذَّهَبَ وَالْفِضَّةَ وَلا يُنْفِقُونَها فِي سَبِيلِ اللَّه فَبَشِّرْهُمْ بِعَذابٍ أَلِيمٍ ‹ 34 › يَوْمَ يُحْمى عَلَيْها فِي نارِ جَهَنَّمَ فَتُكْوى بِها جِباهُهُمْ وَجُنُوبُهُمْ وَظُهُورُهُمْ هذا ما كَنَزْتُمْ لأَنْفُسِكُمْ فَذُوقُوا ما كُنْتُمْ تَكْنِزُونَ ‹ 35 ›\r\n\r\nترجمه :\r\n34 - اى كسانى كه ايمان آورده‌ايد بسيارى از علما ( ى اهل كتاب ) و راهبان ، اموال مردم را به باطل مىخورند و ( آنان را ) از راه خدا باز مىدارند ، و آنها را كه طلا و نقره را گنجينه ( و ذخيره و پنهان ) مىسازند ، و در راه خدا انفاق نمىكنند ، به مجازات دردناك بشارت ده .\r\n35 - در آن روز كه آنها را در آتش جهنم گرم و سوزان كرده و با آن صورتها و پهلوها و پشتهايشان را داغ مىكنند ( و به آنها مىگويند ) كه اين همان چيز است كه براى خود گنجينه ساختيد پس بچشيد چيزى را كه براى خود اندوختيد ! .\r\n","description":"","footnote":"","page_name":" 389 ","page_number":389},
  {"content":"\r\n\r\nتفسير :\r\n\r\nكنز ممنوع است\r\nدر آيات گذشته سخن از اعمال شرك آميز يهود و نصارى بود كه براى دانشمندان خود يك نوع الوهيت قائل بودند ، آيه مورد بحث مىگويد : آنها نه تنها مقام الوهيت را ندارند بلكه صلاحيت رهبرى خلق را نيز دارا نيستند ، بهترين گواه اين سخن خلافكاريهاى گوناگون آنها بود .\r\nدر اينجا روى سخن را به مسلمانان كرده ، مىگويد :\r\n« اى كسانى كه ايمان آورده‌ايد بسيارى از علماى اهل كتاب و راهبان ، اموال مردم را به باطل مىخورند ، و خلق را از راه خالق باز مىدارند » ( * ( يا أَيُّهَا الَّذِينَ آمَنُوا إِنَّ كَثِيراً مِنَ الأَحْبارِ وَالرُّهْبانِ لَيَأْكُلُونَ أَمْوالَ النَّاسِ بِالْباطِلِ وَيَصُدُّونَ عَنْ سَبِيلِ اللَّه ) * ) .\r\nجالب اينكه همانگونه كه سيره قرآن است در اينجا حكم را روى همه افراد دانشمندان يهود و راهبان نبرده بلكه با تعبير « كثيرا » در حقيقت اقليت صالح را استثناء كرده است ، و اين گونه دقت در ساير آيات قرآن نيز ديده مىشود كه در سابق به آن اشاره كرده‌ايم .\r\nاما اينكه آنها چگونه اموال مردم را بيهوده و بدون مجوز و به تعبير قرآن از طريق « باطل » مىخورند در آيات ديگر كم و بيش به آن اشاره شده و قسمتى هم در تواريخ آمده است .\r\nيكى اينكه : حقايق تعليمات آئين مسيح ع و موسى ع را كتمان مىكردند تا مردم به آئين جديد ( آئين اسلام ) نگروند ، منافع آنها به خطر نيفتد و هدايايشان قطع نشود ، چنان كه در آيات 41 و 79 و 174 سوره بقره به آن اشاره\r\n","description":"","footnote":"","page_name":" 390 ","page_number":390},
  {"content":"\r\nشده است .\r\nو ديگر اينكه : با گرفتن « رشوه » از مردم حق را باطل و باطل را حق مىكردند و به نفع زورمندان و اقويا حكم باطل مىدادند ، چنان كه در آيه 41 سوره « مائده » به آن اشاره شده است .\r\nيكى ديگر از طرق نامشروع در آمدشان اين بود كه به نام « بهشت فروشى » و يا « گناه بخشى » مبالغ هنگفتى از مردم مىگرفتند و بهشت و آمرزش را كه منحصرا در اختيار خداوند است به مردم مىفروختند كه در تاريخ مسيحيت سر و صداى زيادى به پا كرده و بحثها و جدالهايى برانگيخته است ! .\r\nو اما جلوگيرى كردنشان از راه خدا روشن است زيرا آيات الهى را تحريف مىكردند و يا به خاطر حفظ منافع خويش مكتوم مىداشتند ، بلكه هر كس را مخالف مقام و منافع خود مىديدند متهم مىساختند ، و با تشكيل « محكمه‌هاى تفتيش مذهبى » آنها را به بدترين وجهى محاكمه و به شديدترين وضعى محكوم و مجازات مىكردند .\r\nو اگر به راستى آنها اقدام به چنين كارى نكرده بودند و پيروان خويش را قربانى مطامع و هوسهاى خود نمىساختند امروز گروه‌هاى زيادترى آئين حق يعنى اسلام را از جان و دل پذيرفته بودند ، بنا بر اين به جرئت مىتوان گفت : گناه ميليونها انسان كه در ظلمت كفر باقى مانده‌اند به گردن آنها است ! .\r\nهم اكنون نيز دستگاه كليسا و يهود براى دگرگون ساختن افكار عمومى مردم جهان در باره اسلام به چه كارهايى كه دست نمىزنند و چه تهمتهاى عجيب و وحشتناكى كه نسبت به پيامبر ص روا نمىدارند .\r\nاين موضوع به قدرى دامنه دار است كه جمعى از علماى روشنفكر مسيحى صريحا به آن اعتراف كرده‌اند كه روش سنتى كليسا در مبارزه ناجوانمردانه با اسلام يكى از علل بى خبر ماندن غربيها از اين آئين پاك است .\r\n","description":"","footnote":"","page_name":" 391 ","page_number":391},
  {"content":"\r\nسپس قرآن به تناسب بحث دنيا پرستى پيشوايان يهود و نصارى به ذكر يك قانون كلى در مورد ثروتاندوزان پرداخته ، مىگويد : « كسانى كه طلا و نقره را جمعآورى و پنهان مىكنند و در راه خدا انفاق نمىنمايند آنها را به عذاب دردناكى بشارت ده » ( * ( وَالَّذِينَ يَكْنِزُونَ الذَّهَبَ وَالْفِضَّةَ وَلا يُنْفِقُونَها فِي سَبِيلِ اللَّه فَبَشِّرْهُمْ بِعَذابٍ أَلِيمٍ ) * ) .\r\n« يكنزون » از ماده « كنز » بر وزن و به معنى « گنج » است كه در اصل به معنى جمع و جور كردن اجزاء چيزى گفته مىشود لذا شتر پر گوشت را « كناز اللحم » مىنامند سپس به جمعآورى و نگهدارى و پنهان نمودن اموال و يا اشياء گران قيمت اطلاق گرديده است .\r\nبنا بر اين در مفهوم آن جمعآورى و نگاهدارى و گاهى پنهان كردن نيز افتاده است .\r\n« ذهب » به معنى « طلا » و « فضه » به معنى « نقره » است . بعضى از دانشمندان لغت ( طبق نقل طبرسى در مجمع البيان ) در باره اين دو لغت تعبير جالبى كرده‌اند و گفته‌اند : اينكه به « طلا » « ذهب » گفته مىشود براى آن است كه به زودى از دست مىرود و بقايى ندارد ( ماده « ذهاب » در لغت به معنى رفتن است ) و اينكه به « نقره » « فضه » گفته مىشود به خاطر آن است كه به زودى پراكنده و متفرق مىگردد ( « انفضاض » در لغت به معنى پراكندگى است ) و براى پى بردن به چگونگى حال اين گونه ثروتها همين نامگذارى آنها كافى است ! .\r\nاز آن روز كه جامعه‌هاى انسانى شكل گرفت مسئله مبادله فرآورده‌هاى مختلف در ميان انسانها رواج داشت ، هر كس ما زاد احتياجات خود را از فراورده‌هاى كشاورزى و دامى و غير آن در معرض فروش قرار مىداد ، ولى در آغاز مبادله‌ها همواره به صورت مبادله جنس به جنس بود ، زيرا پول اختراع نشده بود ، و از آنجا كه مبادله جنس به جنس مشكلات فراوانى ايجاد مىكرد ، زيرا چه بسا افراد\r\n","description":"","footnote":"","page_name":" 392 ","page_number":392},
  {"content":"\r\nما زاد نياز خود را مىخواستند بفروشند ولى چيز ديگرى در آن حال مورد نيازشان نبود كه با آن بخرند اما مايل بودند آن را به چيزى تبديل كنند كه هر گاه بخواهند بتوانند با آن اجناس مورد نظر خويش را فراهم سازند ، از اينجا مسئله اختراع « پول » مطرح شد .\r\nپيدايش « نقره » و از آن مهمتر « طلا » به اين فكر تحقق بخشيد و اين دو فلز به ترتيب پول ارزان قيمت و گرانقيمت را تشكيل دادند و به وسيله آنها گردش معاملات رونق بيشتر و چشمگيرترى پيدا كرد .\r\nبنا بر اين فلسفه اصلى پول همان گردش كاملتر و سريعتر چرخهاى مبادلات اقتصادى است ، و آنها كه پول را به صورت « گنجينه » پنهان مىكنند نه تنها موجب ركود اقتصادى و زيان به منافع جامعه مىشوند بلكه عمل آنها درست بر ضد فلسفه پيدايش پول است .\r\nآيه فوق صريحا ثروتاندوزى و گنجينه سازى اموال را تحريم كرده است و به مسلمانان دستور مىدهد كه اموال خويش را در راه خدا ، و در طريق بهره گيرى بندگان خدا به كار اندازند ، و از اندوختن و ذخيره كردن و خارج ساختن آنها از گردش معاملات به شدت بپرهيزند ، در غير اين صورت بايد منتظر عذاب دردناكى باشند .\r\nاين عذاب دردناك تنها كيفر شديد روز رستاخيز نيست بلكه مجازاتهاى سخت اين دنيا را كه بر اثر بهم خوردن موازنه اقتصادى و پيدايش اختلافات طبقاتى دامان فقير و غنى را مىگيرد نيز شامل مىشود .\r\nاگر در گذشته مردم دنيا به اهميت اين دستور اسلامى درست آشنا نبودند امروز ما به خوبى مىتوانيم به آن پى ببريم ، زيرا نابسامانيهايى كه دامن بشر را ، بر اثر ثروتاندوزى گروهى خود خواه و بى خبر ، گرفته و به شكل آشوبها و جنگها و خونريزيها ظاهر مىشود بر هيچكس پوشيده نيست .\r\n","description":"","footnote":"","page_name":" 393 ","page_number":393},
  {"content":"\r\n\r\nجمع ثروت تا چه اندازه « كنز » محسوب مىشود ؟\r\nدر ميان مفسران در مورد آيه فوق گفتگو است كه آيا هر گونه گرد آورى ثروت اضافه بر نيازمنديهاى زندگى « كنز » محسوب مىشود ، و طبق آيه فوق حرام است ؟\r\nيا اين كه اين حكم مربوط به آغاز اسلام و قبل از نزول حكم زكات بوده و سپس با نزول حكم زكات بر داشته شده ؟\r\nو يا اين كه اصولا آنچه واجب است پرداختن زكات سالانه است و نه غير آن ، بنا بر اين هر گاه انسان اموالى را جمعآورى كند و هر سال مرتبا ماليات اسلامى آن يعنى زكات را بپردازد مشمول آيه فوق نخواهد بود .\r\nدر بسيارى از روايات كه در منابع شيعه و اهل تسنن وارد شده تفسير سوم به چشم مىخورد مثلا در حديثى از پيامبر ص چنين مىخوانيم :\r\n« اى مال اديت زكاته فليس بكنز » : « هر مال كه زكات آن را بپردازى كنز نيست » ( 1 ) .\r\nو نيز مىخوانيم : هنگامى كه آيه فوق نازل شد كار بر مسلمانان مشكل گرديد و گفتند با اين حكم هيچيك از ما نمىتواند چيزى براى فرزندان خود ذخيره كند و آينده آنها را تامين نمايد . . . سرانجام از پيامبر سؤال كردند ، پيغمبر ص فرمود : « ان اللَّه لم يفرض الزكاة الا ليطيب بها ما بقى من اموالكم و انما فرض المواريث من اموال تبقى بعدكم » : « خداوند زكات را واجب نكرده است مگر به خاطر اين كه باقيمانده اموال شما براى شما پاك و پاكيزه باشد ، لذا قانون ارث را در باره اموالى كه بعد از شما مىماند قرار داده است » ( 2 ) يعنى اگر گردآورى مال به كلى ممنوع بود قانون ارث موضوع نداشت .\r\n\r\n","description":"","footnote":"\r\n( 1 ) و ( 2 ) « المنار » جلد 10 صفحه 404 .\r\n","page_name":" 394 ","page_number":394},
  {"content":"\r\nدر كتاب « امالى » « شيخ » از پيامبر نيز همين مضمون نقل شده است كه « هر كس زكات مال خود را بپردازد باقيمانده آن كنز نيست ( 1 ) .\r\nولى روايات ديگرى در منابع اسلامى مشاهده مىكنيم كه مضمون آن با تفسير فوق ظاهرا و در به دو نظر سازگار نيست ، از جمله حديثى است كه در « مجمع البيان » از على ع نقل شده كه فرمود : « ما زاد على اربعة آلاف فهو كنز ادى زكاته او لم يودها و ما دونها فهى نفقة * ( فَبَشِّرْهُمْ بِعَذابٍ أَلِيمٍ ) * » « هر چه از چهار هزار ( درهم ) - كه ظاهرا اشاره به مخارج يك سال است - بيشتر باشد « كنز » است خواه زكاتش را بپردازند يا نه ، و آنچه كمتر از آن باشد نفقه و هزينه زندگى محسوب مىشود ، بنا بر اين ثروتاندوزان را به عذاب دردناك بشارت ده » ( 2 ) .\r\nو در كتاب « كافى » از « معاذ بن كثير » چنين نقل شده كه مىگويد از امام صادق ع شنيدم مىگفت : « شيعيان ما فعلا آزادند كه از آنچه در دست دارند در راه خير انفاق كنند ( و باقيمانده براى آنها حلال است ) اما هنگامى كه « قائم » ما قيام كند تمام كنزها و ثروتهاى اندوخته را تحريم خواهد كرد تا همه را نزد او آرند و از آن در برابر دشمنان كمك گيرد و اين مفهوم كلام خداست كه در كتابش فرموده « * ( وَالَّذِينَ يَكْنِزُونَ الذَّهَبَ وَالْفِضَّةَ ) * . . . » ( 3 ) .\r\nدر شرح حال « ابو ذر » نيز كرارا و در بسيارى از كتب اين مطلب نقل شده است كه او آيه فوق را در برابر معاويه در شام هر صبح و شام مىخواند و با صداى بلند فرياد مىزد : « بشر اهل الكنوز بكى فى الجباه و كى بالجنوب و كى بالظهور ابدا حتى يتردد الحر فى اجوافهم » : « به گنجاندوزان بشارت ده\r\n\r\n","description":"","footnote":"\r\n( 1 ) « نور الثقلين » جلد 2 صفحه 213 .\r\n( 2 ) « مجمع البيان » ذيل آيه و « نور الثقلين » جلد 2 صفحه 213 .\r\n( 3 ) « نور الثقلين » جلد 2 صفحه 213 .\r\n","page_name":" 395 ","page_number":395},
  {"content":"\r\nكه هم پيشانى آنها را با اين اموال داغ مىكنند و هم پهلوها و هم پشتهايشان را تا سوزش گرما ، در درون وجود آنها به حركت در آيد « ! ( 1 ) .\r\nو نيز استدلال « ابو ذر » در برابر « عثمان » به آيه فوق نشان مىدهد كه او معتقد بوده است كه آيه مخصوص مانعان زكات نيست ، بلكه غير آنها را نيز شامل مىشود .\r\nاز بررسى مجموع احاديث فوق به ضميمه خود آيه مىتوان چنين نتيجه گرفت كه در شرائط عادى و معمولى يعنى در مواقعى كه جامعه در وضع ناگوار و خطرناكى نيست و مردم از زندگانى عادى بهره مندند پرداختن زكات كافى است و باقيمانده كنز محسوب نمىشود ( البته بايد توجه داشت كه اصولا با رعايت موازين و مقررات اسلامى در درآمدها ، اموال به صورت فوق العاده متراكم نمىشود ، زيرا اسلام آن قدر قيد و شرط براى آن قائل شده است كه تحصيل چنين مالى غالبا غير ممكن است ) .\r\nو اما در مواقع فوق العاده و هنگامى كه حفظ مصالح جامعه اسلامى ايجاب كند حكومت اسلامى مىتواند محدوديتى براى جمعآورى اموال قائل شود ( آن چنان كه در روايت على ع خوانديم ) و يا به كلى همه اندوخته‌ها و ذخيره‌هاى مردم را براى حفظ موجوديت جامعه اسلامى مطالبه كند ( آن چنان كه در روايت امام صادق ع در باره زمان قيام قائم آمده است كه با توجه به ذكر علت در آن روايت ساير زمانها را نيز شامل مىشود زيرا مىفرمايد : (\r\nفيستعين به على عدوه\r\n) . ولى تكرار مىكنيم كه اين موضوع تنها در اختيار حكومت اسلامى است و او است كه مىتواند چنين تصميمى را در مواقع لزوم بگيرد ( دقت كنيد ) .\r\nو اما داستان « ابو ذر » ، ممكن است ناظر به همين موضوع باشد كه در آن روز جامعه اسلامى آن چنان نياز شديدى داشت كه اندوختن ثروت در آن روز مخالف\r\n\r\n","description":"","footnote":"\r\n( 1 ) « نور الثقلين » جلد 2 صفحه 214 و تفسير برهان جلد 1 صفحه 122 .\r\n","page_name":" 396 ","page_number":396},
  {"content":"\r\nمنافع جامعه و حفظ موجوديت آن بود .\r\nو يا اينكه نظر « ابو ذر » به اموال بيت المال بود كه در دست « عثمان » و « معاويه » قرار داشت ، و مىدانيم اين گونه اموال را با وجود مستحق و نيازمند لحظه اى نمىتوان ذخيره كرد ، بلكه بايد به صاحبانش داد و مسئله زكات در اينجا به هيچوجه مطرح نيست .\r\nبه خصوص همه تواريخ اسلامى اعم از شيعه و اهل سنت گواهى مىدهد كه عثمان اموال كلانى از بيت المال را به خويشاوندان خود داد ، و معاويه از آن كاخى ساخت كه افسانه كاخهاى ساسانيان را زنده كرد و « ابو ذر » حق داشت كه در برابر آنها اين آيه را خاطرنشان سازد ! .\r\n\r\nابو ذر و اشتراكيت\r\nمىدانيم از ايرادهاى مهمى كه به خليفه سوم گرفته شده مسئله تبعيد خشونت آميز « ابو ذر » به سرزمين بد آب و هواى « ربذه » است كه منتهى به مرگ اين صحابى بزرگ و اين مجاهد فداكار راه اسلام گرديد همان كسى كه از پيامبر ص در باره او نقل كرده‌اند : « آسمان سايه نيفكند و زمين در روى خود حمل نكرد كسى را كه راستگوتر از ابو ذر باشد » .\r\nاين را نيز مىدانيم كه اختلاف « ابو ذر » با « عثمان » بر سر تمناى مال و مقام نبود ، چه اينكه او مردى از هر نظر پارسا و وارسته بود ، بلكه سرچشمه اختلاف تنها ريختوپاش خليفه سوم از بيت المال و بذل و بخشش بى حساب او به اقوام و بستگانش بود .\r\n« ابو ذر » در مسائل مالى مخصوصا آنجا كه به « بيت المال » مربوط مىشد بسيار سختگير بود و مىخواست همه مسلمانان روش پيامبر ص را در اين زمينه تعقيب كنند ، اما مىدانيم در عصر خليفه سوم جريان امور طور ديگرى بود .\r\nبه هر صورت هنگامى كه سخنان صريح و قاطع اين صحابى بزرگ بر خليفه\r\n","description":"","footnote":"","page_name":" 397 ","page_number":397},
  {"content":"\r\nسوم سخت آمد نخست او را به شام فرستاد اما « ابو ذر » اين بار صريحتر و قاطعتر در برابر اعمال « معاويه » بپاخاست تا آنجا كه « ابن عباس » مىگويد معاويه به عثمان نوشت اگر نيازى به شام دارى « ابو ذر » را باز گردان كه اگر در شام بماند اين منطقه از دست تو خواهد رفت .\r\n« عثمان » نامه اى نوشت و « ابو ذر » را احضار كرد و طبق بعضى از تواريخ به « معاويه » دستور داد او را با ماموران خشن كه شب و روز او را به سوى « مدينه » راه ببرند و لحظه اى راحت نگذارند ، بفرستد ، به گونه اى كه « ابو ذر » به هنگام ورود به « مدينه » بيمار شد و چون حضور او در مدينه نيز قابل تحمل براى دستگاه خلافت نبود ، وى را به « ربذه » فرستاد و در همانجا از دنيا رفت .\r\nكسانى كه مىخواهند از خليفه سوم در اين باره دفاع كنند گاهى « ابو ذر » را متهم مىكنند كه او عقيده اشتراكى داشت و تمام اموال را مال خدا مىدانست و مالكيت شخصى را انكار مىكرد ! ! .\r\nو اين تهمت بسيار عجيبى است ، آيا با اينكه قرآن با صراحت تمام مالكيت شخصى را با شرائطى محترم شمرده ، با اينكه « ابو ذر » از نزديكترين افراد به پيامبر ص بود و در دامان قرآن پرورش يافته بود ، و در زير آسمان راستگوتر از او پيدا نمىشد ، چگونه مىتوان چنين نسبتى را به او داد ؟\r\nبياباننشينهاى دور افتاده اين حكم اسلامى را مىدانستند ، آيات مربوط به تجارت و ارث و مانند آن را شنيده بودند ، آيا باوركردنى است كه نزديكترين شاگردان پيامبر از اين حكم بى خبر باشد ؟\r\nآيا جز اين است كه متعصبان لجوج براى تبرئه خليفه سوم و از آن عجيبتر براى تبرئه دستگاه معاويه چنين تهمتى را بر او بسته‌اند ، و هنوز هم گروهى چشم و گوش بسته آن را تعقيب مىكنند ؟ ! آرى ابو ذر با الهام از آيات قرآن مخصوصا آيه « كنز » معتقد بود ، و\r\n","description":"","footnote":"","page_name":" 398 ","page_number":398},
  {"content":"\r\nصريحا اين عقيده خود را اظهار مىداشت ، كه بيت المال اسلام نبايد به صورت ملك خصوصى اشخاص در آيد ، و نبايد از اين اموال كه حق محرومان و نيازمندان در آن است و بايد در راه تقويت اسلام و مصالح مسلمين به كار افتد ، حاتم بخشى كرد ، و يا افسانه كاخهاى « كسرى » و « قيصر » را از نو زنده نمود .\r\nبه علاوه « ابو ذر » عقيده داشت در آن روز كه گروهى از مسلمانان سخت در مضيقه هستند ثروتمندان جمعيت نيز به زندگى ساده ترى قانع شوند و از اموال خود در راه خدا انفاق نمايند .\r\nاگر ابو ذر گناهى داشته همين بوده است ، ولى مورخان مزدور و بنى اميه و راويان چاپلوس و متملق و دينفروش براى دگرگون ساختن چهره اين مرد مجاهد چنين تهمتهاى ناروايى را به او بسته‌اند .\r\nگناه ديگر « ابو ذر » اين بود كه عشق و علاقه خاصى به امير مومنان على ع داشت اين گناه نيز به تنهايى كافى بود كه دروغپردازان بنى اميه قدرت جهنمى خود را براى لكه دار ساختن حيثيت « ابو ذر » به كار گيرند ، ولى دامان او آن چنان پاك بود و راستگويى و آگاهى او نسبت به مسائل اسلامى آن چنان روشن كه همه اين دروغپردازان را رسوا ساخت ! از جمله دروغهاى عجيبى كه براى تبرئه خليفه سوم در اينجا به ابو ذر بسته‌اند اين است كه طبق نقل « ابن سعد » در « طبقات » مىگويند : جمعى از اهل كوفه به « ابو ذر » در همان زمان كه در « ربذه » بود گفتند : اين مرد ( يعنى عثمان ) اينهمه كارها را با تو كرد آيا حاضرى پرچمى برافرازى و ما در زير آن با او به نبرد برخيزيم ؟ « ابو ذر » گفت : نه ، اگر عثمان مرا از مشرق به مغرب بفرستد مطيع فرمانش خواهم بود ! ( 1 ) .\r\nاين دروغپردازان هيچ توجه نكردند كه اگر او چنين تسليم فرمان خليفه\r\n\r\n","description":"","footnote":"\r\n( 1 ) تفسير المنار جلد 10 صفحه 406 .\r\n","page_name":" 399 ","page_number":399},
  {"content":"\r\nبود اين قدر مزاحم او نمىشد كه حضورش در مدينه بار سنگينى بر خاطر خليفه باشد و به هيچ وجه نتواند او را تحمل كند .\r\nو عجيبتر از آن سخنى است كه نويسنده « المنار » در ذيل همين آيه مورد بحث ضمن اشاره به جريان « ابو ذر » مىگويد كه داستان « ابو ذر » نشان مىدهد كه در عصر صحابه ( مخصوصا عثمان ) چه اندازه اظهار عقيده آزاد بود ! و دانشمندان محترم بودند ! و خلفاء محبت داشتند ! تا آنجا كه « معاويه » جرئت نكرد به « ابو ذر » چيزى بگويد بلكه به بالاتر از خود يعنى خليفه نوشت و از او دستور خواست ! به راستى تعصب چه كارها كه نمىكند آيا تبعيد به سرزمين گرم و خشك و سوزان « ربذه » سرزمين مرگ و آتش نمونه احترام به آزادى فكر و محبت به علماء بود ؟ آيا سپردن اين صحابى بزرگ را به دست مرگ دليل بر حريت عقيده محسوب مىشد ؟ آيا اگر معاويه از ترس سيل افكار عمومى به تنهايى نقشه اى براى ابو ذر نكشيد دليل بر اين است كه نسبت به او احترام مىگذاشت ؟\r\nو باز از عجائب اين داستان اين است كه مدافعان از خليفه مىگويند :\r\nتبعيد ابو ذر به حكم قانون « تقديم دفع مفسده بر جلب مصلحت » صورت گرفت ، زيرا گرچه بودن ابو ذر در مدينه مصالح بزرگى داشت و مردم از علم و دانش او بهره فراوان مىبردند ولى عثمان عقيده داشت كه ماندن او در مدينه به خاطر طرز تفكر انعطافناپذير و خشنى كه در باره اموال داشت سرچشمه مفاسدى خواهد شد و لذا از منافع وجود او چشم پوشيده و او را به خارج از مدينه فرستاد و چون هم ابو ذر مجتهد بود و هم عثمان ، در اينجا ايرادى به عمل هيچكدام وارد نخواهد شد ! . ( 1 )\r\nراستى ما نمىدانيم چه مفسده اى بر وجود ابو ذر در مدينه مترتب مىشد ؟\r\n\r\n","description":"","footnote":"\r\n( 1 ) المنار جلد 10 صفحه 407 .\r\n","page_name":" 400 ","page_number":400},
  {"content":"\r\nآيا باز گرداندن مردم به سنت پيامبر ص مفسده است ؟\r\nچرا « ابو ذر به خليفه اول و دوم كه در امور مالى برنامه‌هاى عثمان را نداشتند ايراد نكرد ؟\r\nآيا باز گرداندن مردم به برنامه‌هاى مالى صدر اسلام منشا فساد بود ؟\r\nآيا تبعيد « ابو ذر » و بريدن زبان حقگوى او سرچشمه اصلاح شد ؟\r\nآيا ادامه كار عثمان مخصوصا در مسائل مالى به انفجارى عظيم كه خود او هم قربانى آن شد نيانجاميد ؟\r\nآيا اين مفسده بود و ترك آن مصلحت ؟ ! ولى چه مىتوان كرد ؟ هنگامى كه تعصب از در وارد مىشود منطق از در ديگر فرار مىكند .\r\nبه هر حال راه و رسم اين صحابى بزرگ بر هيچ محقق منصفى پوشيده نيست و نيز هيچ راه منطقى براى تبرئه خليفه سوم از آزارى كه به ابو ذر رسانيد وجود ندارد .\r\n\r\nكيفر ثروتاندوزان !\r\nدر آيه بعد اشاره به يكى از مجازاتهاى اين گونه افراد در جهان ديگر مىكند و مىگويد : « روزى فرا خواهد رسيد كه اين سكه‌ها را در آتش سوزان دوزخ داغ و گداخته مىكنند و پيشانى و پهلو و پشتشان را با آن داغ خواهند كرد » ( * ( يَوْمَ يُحْمى عَلَيْها فِي نارِ جَهَنَّمَ فَتُكْوى بِها جِباهُهُمْ وَجُنُوبُهُمْ وَظُهُورُهُمْ ) * ) .\r\nو در همين حال فرشتگان عذاب به آنها مىگويند : « اين همان چيزى است كه براى خودتان اندوختيد و به صورت كنز در آورديد و در راه خدا به محرومان انفاق نكرديد » ( * ( هذا ما كَنَزْتُمْ لأَنْفُسِكُمْ ) * ) .\r\n« اكنون بچشيد آنچه را براى خود اندوخته بوديد » و عواقب شوم آن را دريابيد\r\n","description":"","footnote":"","page_name":" 401 ","page_number":401},
  {"content":"\r\n( * ( فَذُوقُوا ما كُنْتُمْ تَكْنِزُونَ ) * ) .\r\nاين آيه بار ديگر اين حقيقت را تاكيد مىكند كه اعمال انسانها از بين نمىروند و هم چنان باقى مىمانند و همانها هستند كه در جهان ديگر برابر انسان مجسم مىشوند و مايه سرور و شادى و يا رنج و عذاب او مىگردند .\r\nدر اينكه در آيه فوق چرا از ميان تمام اعضاء بدن تنها « پيشانى » و « پشت » و « پهلو » ذكر شده در ميان مفسران گفتگو است ، ولى از ابو ذر چنين نقل شده است كه : او مىگفت : اين به خاطر آن است كه حرارت سوزان در فضايى كه در پشت اين سه نقطه قرار دارد نفوذ مىكند و تمام وجود آنها را فرا مىگيرد ( حتى يتردد الحرفى اجوافهم ) ( 1 ) .\r\nو نيز گفته شده اين به خاطر آن است كه با اين سه عضو در مقابل محرومان عكس العمل نشان مىدادند : گاهى صورت را در هم مىكشيدند ، و زمانى به علامت بى اعتنايى از روبرو شدن با آنها خوددارى مىكردند و منحرف مىشدند و گاهى به آنان پشت مىنمودند لذا اين سه نقطه از بدن آنها را با اندوخته‌هاى زر و سيمشان داغ مىكنند ! در پايان اين بحث مناسب است به يك نكته ادبى كه در آيه موجود است نيز اشاره كنيم و آن اينكه در آيه مىخوانيم : « * ( يَوْمَ يُحْمى عَلَيْها ) * » يعنى در آن روز آتش به روى سكه‌ها ريخته مىشود تا داغ و سوزان گردند ، در حالى كه معمولا در اين گونه موارد كلمه « على » به كار برده نمىشود ، بلكه فى المثل گفته مىشود : « يحمى الحديد » آهن را داغ مىكنند .\r\nاين تغيير عبارت شايد به خاطر اين باشد كه اشاره به سوزندگى فوق العاده سكه‌ها شود ، چون اگر سكه اى را در آتش بيفكنند آن قدر داغ و سوزان نمىشود كه اگر آن را به زير آتش كنند و آتش به روى آن بريزند ، قرآن نمىگويد\r\n\r\n","description":"","footnote":"\r\n( 1 ) نور الثقلين جلد 2 صفحه 214 .\r\n","page_name":" 402 ","page_number":402},
  {"content":"\r\nسكه‌ها را در آتش مىگذارند بلكه مىگويد آنها را در زير آتش قرار مىدهند تا خوب گداخته و سوزان شود و اين تعبير زنده است كه شدت مجازات اين گونه ثروتاندوزان سنگدل را بازگو مىكند .\r\n","description":"","footnote":"","page_name":" 403 ","page_number":403},
  {"content":"\r\n\r\n[ سوره التوبة ‹ 9 › : آيات 36 تا 37 
  ]\r\nإِنَّ عِدَّةَ الشُّهُورِ عِنْدَ اللَّه اثْنا عَشَرَ شَهْراً فِي كِتابِ اللَّه يَوْمَ خَلَقَ السَّماواتِ وَالأَرْضَ مِنْها أَرْبَعَةٌ حُرُمٌ ذلِكَ الدِّينُ الْقَيِّمُ فَلا تَظْلِمُوا فِيهِنَّ أَنْفُسَكُمْ وَقاتِلُوا الْمُشْرِكِينَ كَافَّةً كَما يُقاتِلُونَكُمْ كَافَّةً وَاعْلَمُوا أَنَّ اللَّه مَعَ الْمُتَّقِينَ ‹ 36 › إِنَّمَا النَّسِيءُ زِيادَةٌ فِي الْكُفْرِ يُضَلُّ بِه الَّذِينَ كَفَرُوا يُحِلُّونَه عاماً وَيُحَرِّمُونَه عاماً لِيُواطِؤُا عِدَّةَ ما حَرَّمَ اللَّه فَيُحِلُّوا ما حَرَّمَ اللَّه زُيِّنَ لَهُمْ سُوءُ أَعْمالِهِمْ وَاللَّه لا يَهْدِي الْقَوْمَ الْكافِرِينَ ‹ 37 ›\r\n\r\nترجمه :\r\n36 - تعداد ماهها نزد خداوند در كتاب ( آفرينش ) الهى از آن روز كه آسمانها و زمين را آفريده دوازده ماه است كه از آن چهار ماه ، ماه حرام است ( و جنگ در آن ممنوع مىباشد ) اين آئين ثابت و پابرجا ( ى الهى ) است ، بنا بر اين در اين ماهها به خود ستم مكنيد ( و از هر گونه خونريزى بپرهيزيد ) و با مشركان ( به هنگام نبرد ) دسته جمعى پيكار كنيد همانگونه كه آنها دسته جمعى با شما پيكار مىكنند و بدانيد خداوند با پرهيزكاران است .\r\n37 - نسىء ( جابجا كردن و تاخير ماه‌هاى حرام ) افزايشى در كفر ( مشركان ) است كه بواسطه آن كافران گمراه مىشوند ، يك سال آن را حلال و سال ديگر آن را تحريم مىكنند تا مطابق تعداد ماههايى كه خداوند تحريم كرده بشود ( و عدد چهار به پندارشان تكميل گردد ) و از اين راه آنچه را كه خدا حرام كرده حلال بشمرند ، اعمال زشتشان در نظرشان زيبا جلوه داده شده و خداوند جمعيت كافران را هدايت نمىكند .\r\n","description":"","footnote":"","page_name":" 404 ","page_number":404},
  {"content":"\r\n\r\nتفسير : آتش بس اجبارى\r\nاز آنجا كه در اين سوره بحثهاى مشروحى پيرامون جنگ با مشركان آمده است در دو آيه مورد بحث اشاره به يكى ديگر از مقررات جنگ و جهاد اسلامى شده و آن احترام به ماه‌هاى حرام است .\r\nنخست مىگويد : « تعداد ماهها در نزد خدا در كتاب آفرينش از آن روز كه آسمان و زمين را آفريد دوازده ماه است » ( * ( إِنَّ عِدَّةَ الشُّهُورِ عِنْدَ اللَّه اثْنا عَشَرَ شَهْراً فِي كِتابِ اللَّه يَوْمَ خَلَقَ السَّماواتِ وَالأَرْضَ ) * ) تعبير به « كتاب اللَّه » ممكن است اشاره به قرآن مجيد يا سائر كتب آسمانى باشد ، ولى با توجه به جمله « * ( يَوْمَ خَلَقَ السَّماواتِ وَالأَرْضَ ) * » مناسبتر اين است كه به معنى كتاب آفرينش و جهان هستى باشد ، و به هر حال از آن روز كه نظام منظومه شمسى به شكل كنونى صورت گرفت سال و ماه وجود داشت ، سال عبارت از يك دوره كامل گردش زمين به دور خورشيد ، و ماه عبارت از يك دوره كامل گردش كره ماه به دور كره زمين است كه در هر سال 12 بار تكرار مىشود .\r\nاين در حقيقت يك تقويم پر ارزش طبيعى و غير قابل تغيير است كه به زندگى همه انسانها يك نظام طبيعى مىبخشد و محاسبات تاريخى آنها را به دقت تنظيم مىكند ، و اين يكى از نعمتهاى بزرگ خدا براى بشر محسوب مىشود ، آن چنان كه در آيه 189 سوره « بقره » ( يَسْئَلُونَكَ عَنِ الأَهِلَّةِ قُلْ هِيَ مَواقِيتُ لِلنَّاسِ وَالْحَجِّ مشروحا بحث كرده‌ايم .\r\nسپس اضافه مىكند : « از اين دوازده ماه چهار ماه ، ماه حرام است » كه هر گونه جنگ و نبرد در آن حرام است ( * ( مِنْها أَرْبَعَةٌ حُرُمٌ ) * ) .\r\n","description":"","footnote":"","page_name":" 405 ","page_number":405},
  {"content":"\r\nبعضى از مفسران تحريم جنگ در اين چهار ماه را از زمان « ابراهيم خليل » مىدانند كه در عصر جاهليت عرب نيز به عنوان يك سنت به قوت خود باقى بود ، هر چند آنها طبق اميال و هوسهاى خود گاهى جاى اين ماهها را تغيير مىدادند ، ولى در اسلام همواره ثابت و لا يتغير است كه سه ماه آن پشت سر هم « ذى القعده » و « ذى الحجه » و « محرم » و يك ماه جدا است و آن ماه « رجب » است و به قول عربها سه ماه « سرد » ( يعنى پشت سر هم ) و يك ماه « فرد » است .\r\nذكر اين نكته لازم است كه تحريم جنگ در اين ماهها در صورتى است كه جنگ از ناحيه دشمن به مسلمانان تحميل نشود ، اما در اين صورت بدون شك مسلمانان بايد بپاخيزند و دست روى دست نگذارند ، زيرا احترام ماه حرام از ناحيه آنان نقض نشده بلكه از ناحيه دشمن نقض گرديده است ( چنان كه شرح آن ذيل آيه 194 سوره بقره گذشت ) .\r\nبعد براى تاكيد مىگويد : « اين آئين ثابت و پا بر جا و تغييرناپذير است » نه رسم نادرستى كه در ميان عرب بود كه با ميل و هوس خويش آنها را جابجا مىكردند ( * ( ذلِكَ الدِّينُ الْقَيِّمُ ) * ) .\r\nاز پاره اى از روايات ( 1 ) استفاده مىشود كه تحريم جنگ در اين چهار ماه علاوه بر آئين ابراهيم در آئين يهود و مسيح و سائر آئينهاى آسمانى نيز بوده است و جمله « * ( ذلِكَ الدِّينُ الْقَيِّمُ ) * » ممكن است اشاره به اين نكته نيز بوده باشد ، يعنى از نخست در همه آئينها به صورت يك قانون ثابت وجود داشته است .\r\nسپس مىگويد : « در اين چهار ماه به خود ستم روا مداريد با شكستن احترام آنها خويش را گرفتار كيفرهاى دنيا و مجازاتهاى آخرت نسازيد » ( * ( فَلا تَظْلِمُوا فِيهِنَّ أَنْفُسَكُمْ ) * ) .\r\nولى از آنجا كه ممكن بود تحريم جهاد در اين چهار ماه وسيله اى براى\r\n\r\n","description":"","footnote":"\r\n1 - تفسير برهان جلد دوم صفحه 122 .\r\n","page_name":" 406 ","page_number":406},
  {"content":"\r\nاستفاده دشمنان بشود و آنها را در حمله كردن به مسلمين جسور كند در جمله بعد اضافه مىكند : « با مشركان بطور دسته جمعى پيكار كنيد همانگونه كه آنها متفقا با شما مىجنگند » ( * ( وَقاتِلُوا الْمُشْرِكِينَ كَافَّةً كَما يُقاتِلُونَكُمْ كَافَّةً ) * ) .\r\nيعنى با اينكه آنها مشركند و بتپرست و شرك سرچشمه پراكندگى است ولى با اين حال در يك صف واحد با شما مىجنگند ، شما كه موحديد و يكتا پرست و توحيد آئين اتحاد و يگانگى است سزاوارتر هستيد كه وحدت كلمه را برابر دشمن حفظ كنيد و در يك صف همچون يك ديوار آهنين در مقابل دشمنان بايستيد .\r\nسرانجام مىگويد : « و بدانيد اگر پرهيزگار باشيد و اصول تعليمات اسلام را دقيقا اجراء كنيد خداوند پيروزى شما را تضمين مىكند زيرا خدا با پرهيزگاران است » ( * ( وَاعْلَمُوا أَنَّ اللَّه مَعَ الْمُتَّقِينَ ) * ) .\r\nدر دومين آيه مورد بحث اشاره به يك سنت غلط جاهلى يعنى مسئله « نسىء » ( تغيير دادن جاى ماه‌هاى حرام ) كرده مىگويد : « تغيير دادن ماه‌هاى حرام كفرى است كه بر كفر آنها افزوده مىشود » ( * ( إِنَّمَا النَّسِيءُ زِيادَةٌ فِي الْكُفْرِ ) * ) « و با اين عمل افراد بى ايمان در گمراهى بيشتر قرار مىگيرند » ( * ( يُضَلُّ بِه الَّذِينَ كَفَرُوا ) * ) .\r\n« آنها در يك سال ماهى را هلال مىشمرند ، و سال ديگر همان ماه را تحريم مىكنند تا به گمان خود آن را با تعداد ماههايى كه خدا تعيين كرده تطبيق دهند » يعنى هر گاه يكى از ماه‌هاى حرام را حذف مىكنند ماه ديگرى را به جاى آن مىگذارند تا عدد چهار ماه تكميل شود ! ( * ( يُحِلُّونَه عاماً وَيُحَرِّمُونَه عاماً لِيُواطِؤُا عِدَّةَ ما حَرَّمَ اللَّه ) * ) .\r\nدر حالى كه با اين عمل زشت و مسخره فلسفه تحريم ماه‌هاى حرام را به\r\n","description":"","footnote":"","page_name":" 407 ","page_number":407},
  {"content":"\r\nكلى از ميان مىبردند و حكم خدا را بازيچه هوسهاى خويش مىساختند ، و عجب اينكه از اين كار خود بسيار خشنود و راضى هم بودند ، زيرا « اعمال زشتشان در نظرشان جلوه كرده بود » ( * ( زُيِّنَ لَهُمْ سُوءُ أَعْمالِهِمْ ) * ) .\r\nآنها با وسوسه‌هاى شيطانى - چنان كه خواهد آمد - ماه‌هاى حرام را دگرگون مىساختند و عجب اينكه آن را يك نوع تدبير زندگى و معيشت و يا پيشرفت كار در زمينه جنگها و آمادگى جنگى مىپنداشتند ، و مىگفتند فاصله زياد آتش بس ورزيدگى جنگى را كم مىكند بايد آتشى به پا كرد ! .\r\nخدا نيز آن مردمى را كه شايستگى هدايت ندارند به حال خود رها مىكند و دست از هدايتشان مىكشد زيرا « خداوند گروه كافران را هدايت نمىكند » ( * ( وَاللَّه لا يَهْدِي الْقَوْمَ الْكافِرِينَ ) * ) .\r\n\r\nدر اينجا به چند نكته بايد توجه كرد\r\n\r\n1 - فلسفه ماه‌هاى حرام\r\nتحريم جنگ در اين چهار ماه يكى از طرق پايان دادن به جنگهاى طويل المدة ، و وسيله اى براى دعوت به صلح و آرامش بود ، زيرا هنگامى كه جنگجويان چهار ماه از سال اسلحه را به زمين بگذارند و صداى چكاچك شمشيرها يا صفير گلوله‌ها خاموش شود و مجالى براى تفكر و انديشه به وجود آيد احتمال پايان يافتن جنگ بسيار زياد است .\r\nهميشه ادامه يك كار با شروع مجدد آن پس از خاموشى تفاوت دارد و دومى به مراتب مشكلتر است ، فراموش نمىكنيم كه در دوران جنگهاى بيستساله ويتنام چه اندازه زحمت مىكشيدند تا يك آتش بس بيست و چهار ساعته در آغاز\r\n","description":"","footnote":"","page_name":" 408 ","page_number":408},
  {"content":"\r\nسال نو مسيحى يا مانند آن به وجود آورند ، ولى اسلام براى پيروان خود در هر سال يك آتش بس چهارماهه اعلام ميدارد و اين خود نشانه روح صلحطلبى اسلام است .\r\nولى همانگونه كه گفتيم اگر دشمن بخواهد از اين قانون اسلامى سوء استفاده كند و حريم ماه‌هاى حرام را بشكند اجازه مقابله به مثل به مسلمانان داده شده است .\r\n\r\n2 - مفهوم و فلسفه « نسىء » در جاهليت\r\n« نسىء » بر وزن « كثير » از ماده « نسا » به معنى تاخير انداختن است ( و خود اين كلمه مىتواند اسم مصدر يا مصدر باشد ) و به داد و ستدهايى كه پرداخت پول آن به تاخير مىافتد « نسيه » گفته مىشود .\r\nدر زمان جاهليت عرب گاهى يكى از ماه‌هاى حرام را تاخير مىانداختند يعنى مثلا به جاى ماه محرم ماه صفر را انتخاب مىكردند و تشريفات آن بدينگونه بود كه يكى از سران قبيله « بنى كنانة » در مراسم حج در سرزمين « منى » در يك اجتماع نسبتا بزرگ پس از تقاضاى مردم اين جمله را بر زبان جارى مىكرد و مىگفت : « من ماه محرم را امسال به تاخير انداختم و ماه صفر را به جاى آن انتخاب كردم » ! و از ابن عباس نقل شده اول كسى كه اين سنت را بر قرار ساخت « عمرو ابن لحى » بود و بعضى گفته‌اند « قلمس » مردى از بنى كنانه بود .\r\nفلسفه اين كار در نظر آنها به عقيده بعضى اين بوده است كه گاهى تحمل سه ماه حرام پشت سر هم ( ذى القعده ، ذى الحجه ، و محرم ) مشكل بوده و آن را به پندار خود مايه تضعيف روح جنگجويى و ركود كار سربازان مىشمردند ، زيرا عرب در جاهليت علاقه عجيبى به « غارتگرى و خونريزى و جنگ » داشت ، و اصولا\r\n","description":"","footnote":"","page_name":" 409 ","page_number":409},
  {"content":"\r\n« جنگ و غارت » جزئى از زندگى او را تشكيل مىداد ، و تحمل سه ماه آتش بس پى در پى براى آنها طاقتفرسا بود ، لذا كوشش مىكردند لا اقل ماه محرم را از اين سه ماه جدا كنند .\r\nاين احتمال نيز داده شده است كه گاهى به خاطر افتادن ذى الحجه در تابستان مسئله حج بر آنها دشوار مىشد و مىدانيم حج و مراسم آن براى عرب جاهلى تنها مسئله عبادت نبود بلكه اين مراسم بزرگ كه از زمان ابراهيم ع به ياد مانده بود كنگره عظيمى محسوب مىشد كه مايه رونق تجارت و اقتصاد آنها بود و فوائد گوناگونى از اين اجتماع نصيب آنها مىشد ، لذا جاى ماه « ذى الحجة » را به ميل خود تغيير داده ، و ماه ديگرى را كه هوا در آن ماه ، آمادگى بيشترى داشت بجايش قرار مىدادند ، و ممكن است هر دو فلسفه صحيح باشد .\r\nاما به هر صورت اين عمل سبب مىشد كه آتش جنگها هم چنان فروزان بماند ، و فلسفه ماه‌هاى حرام پايمال شود ، و مراسم حج بازيچه دست اين و آن و وسيله اى براى منافع مادى آنها گردد .\r\nقرآن اين كار را زيادى در كفر شمرده ، زيرا علاوه بر شرك و « كفر اعتقادى » كه داشتند با زير پا گذاشتن اين دستور مرتكب « كفر عملى » هم مىشدند ، به خصوص اينكه با اين كار دو عمل حرام انجام مىدادند يكى اينكه حرام خدا را حلال كرده بودند ، و ديگرى اينكه حلال خدا را حرام نموده بودند .\r\n\r\n3 - وحدت كلمه در برابر دشمن\r\nقرآن در آيات فوق دستور مىدهد كه به هنگام مبارزه با دشمن ، مسلمانان متفقا و در صف واحد با آنها پيكار كنند ، و از اين دستور استفاده مىشود كه حتى مبارزات سياسى و فرهنگى و اقتصادى و نظامى خود را در برابر آنان هماهنگ سازند ، و تنها در سايه چنين وحدتى كه از روح توحيد اسلام سرچشمه مىگيرد\r\n","description":"","footnote":"","page_name":" 410 ","page_number":410},
  {"content":"\r\nتوانايى بر پيروزى در مقابل دشمن دارند ، اين همان دستورى است كه مدتها است به دست فراموشى سپرده شده و يكى از علل انحطاط مسلمين محسوب مىشود .\r\n\r\n4 - چگونه اعمال زشت در نظر زيبا جلوه مىكند ؟\r\nو جدان انسان در حالى كه دست نخورده باشد به خوبى نيك و بد را تشخيص مىدهد اما هنگامى كه دانسته قدم در جاده گناه و خلافكارى بگذارد فروغ و جدان كمرنگ و كمرنگتر مىشود و كار به جايى مىرسد كه زشتى و قبح گناه تدريجا از ميان مىرود .\r\nهر گاه باز ادامه به اين كار دهد كم كم اعمال زشت در نظرش زيبا ، و زيبا ، زشت جلوه مىكند ! و اين همان چيزى است كه در آيات فوق و آيات ديگر قرآن به آن اشاره شده .\r\nگاهى « تزيين اعمال زشت » به شيطان نسبت داده شده است ، مانند آيه 63 سوره « نحل » « فَزَيَّنَ لَهُمُ الشَّيْطانُ أَعْمالَهُمْ » و گاهى به صورت فعل مجهول مانند آيه فوق ذكر شده است كه فاعل آن ممكن است وسوسه‌هاى شيطان و يا نفس سركش بوده باشد ، و گاهى به « شركاء » ( يعنى بتها ) مانند آيه 137 سوره « انعام » ، و حتى گاهى به خداوند نسبت داده شده است ، مانند آيه 4 سوره « نمل » ( إِنَّ الَّذِينَ لا يُؤْمِنُونَ بِالآخِرَةِ زَيَّنَّا لَهُمْ أَعْمالَهُمْ ) : « كسانى كه ايمان به آخرت ندارند اعمال زشتشان را در نظرشان زيبا جلوه مىدهيم » .\r\nبارها گفته‌ايم كه نسبت دادن اين گونه امور به خداوند به خاطر آن است كه اينها خاصيت عمل خود انسان محسوب مىشود ، و خواص همه اشياء به دست خدا است و مسبب الاسباب او است ، و نيز گفته‌ايم اين گونه نسبتها هيچگونه مخالفتى با مسئله اختيار و آزادى اراده انسان ندارد .\r\n","description":"","footnote":"","page_name":" 411 ","page_number":411},
  {"content":"\r\n\r\n[ سوره التوبة ‹ 9 › : آيات 38 تا 39 
  ]\r\nيا أَيُّهَا الَّذِينَ آمَنُوا ما لَكُمْ إِذا قِيلَ لَكُمُ انْفِرُوا فِي سَبِيلِ اللَّه اثَّاقَلْتُمْ إِلَى الأَرْضِ أَ رَضِيتُمْ بِالْحَياةِ الدُّنْيا مِنَ الآخِرَةِ فَما مَتاعُ الْحَياةِ الدُّنْيا فِي الآخِرَةِ إِلَّا قَلِيلٌ ‹ 38 › إِلَّا تَنْفِرُوا يُعَذِّبْكُمْ عَذاباً أَلِيماً وَيَسْتَبْدِلْ قَوْماً غَيْرَكُمْ وَلا تَضُرُّوه شَيْئاً وَاللَّه عَلى كُلِّ شَيْءٍ قَدِيرٌ ‹ 39 ›\r\n\r\nترجمه :\r\n38 - اى كسانى كه ايمان آورده‌ايد چرا هنگامى كه به شما گفته مىشود به سوى جهاد در راه خدا حركت كنيد سنگينى بر زمين مىكنيد ( و سستى به خرج مىدهيد ) آيا به زندگى دنيا به جاى آخرت راضى شده‌ايد ! با اينكه متاع زندگى دنيا در برابر آخرت چيز كمى بيش نيست ! .\r\n39 - اگر ( به سوى ميدان جهاد ) حركت نكنيد شما را مجازات دردناكى مىكند و گروه ديگرى غير از شما را بجاى شما قرار مىدهد ، و هيچ زيانى به او نمىرسانيد ، و خداوند بر هر چيزى توانا است .\r\n\r\nشان نزول\r\nاز « ابن عباس » و ديگران نقل شده كه آيات فوق در باره جنگ « تبوك » نازل گرديده است ، در آن هنگام كه پيامبر از « طائف » به سوى « مدينه » بازگشت كرد و مردم را آماده پيكار با « روميان » نمود .\r\nدر روايات اسلام آمده است كه پيامبر معمولا مقاصد جنگى و هدفهاى نهايى خود را قبل از شروع جنگ براى مسلمانان روشن نمىساخت تا اسرار\r\n","description":"","footnote":"","page_name":" 412 ","page_number":412},
  {"content":"\r\nنظامى اسلام به دست دشمنان نيفتد ، ولى در مورد « تبوك » چون مسئله شكل ديگرى داشت قبلا با صراحت اعلام نمود كه ما به مبارزه با « روميان » مىرويم زيرا مبارزه با امپراطورى روم شرقى همانند جنگ با مشركان مكه و يا يهود « خيبر » كار ساده اى نبود ، و مىبايست مسلمانان براى اين در گيرى بزرگ كاملا آماده شوند و خود سازى كنند .\r\nبه علاوه فاصله ميان مدينه و سرزمين روميان بسيار زياد بود ، و از همه گذشته فصل تابستان و گرما و برداشت محصول غلات و ميوه‌ها بود .\r\nهمه اين امور دست به دست هم داده و رفتن به سوى ميدان جنگ را فوق العاده بر مسلمانان مشكل مىساخت ، تا آنجا كه بعضى در اجابت دعوت پيامبر ص ترديد و دودلى نشان مىدادند ! .\r\nآيات فوق نازل شد و با لحنى قاطع و كوبنده به مسلمانان هشدار داد و اعلام خطر كرد و آنها را آماده اين نبرد بزرگ ساخت ( 1 ) .\r\n\r\nتفسير باز هم حركت به سوى ميدان جهاد\r\nهمانگونه كه در شان نزول گفتيم آيات فوق ناظر به جريان جنگ « تبوك » است .\r\n« تبوك » ، منطقه اى است ميان « مدينه » و « شام » كه الان مرز كشور « عربستان سعودى » محسوب مىشود ، و در آن روز نزديك سرزمين امپراطورى روم شرقى كه بر شامات تسلط داشت محسوب مىشد ( 2 ) .\r\n\r\n","description":"","footnote":"\r\n1 - اين شان نزول را به طور اجمال بسيارى از مفسران مانند « طبرى » در « مجمع البيان » و « فخر رازى » در « تفسير كبير » و « آلوسى » در « روح المعانى » آورده‌اند .\r\n2 - فاصله تبوك تا مدينه را 610 كيلومتر و تا شام 692 كيلومتر نوشته‌اند .\r\n","page_name":" 413 ","page_number":413},
  {"content":"\r\nاين واقعه در سال نهم هجرى يعنى حدود يك سال بعد از جريان فتح مكه روى داد ، و از آنجا كه درگيرى و مقابله در اين ميدان با يكى از ابرقدرتهاى جهان آن روز بود نه با يك گروه كوچك يا بزرگ عرب ، جمعى از مسلمانان از حضور در اين ميدان وحشت داشتند ، و لذا زمينه براى سمپاشى و وسوسه‌هاى منافقان كاملا آماده بود ، آنها نيز براى تضعيف روحيه مؤمنان از هيچ چيز فروگذار نمىكردند .\r\nفصل چيدن ميوه‌ها و برداشت محصول فرا رسيده بود و براى مردمى كه يك زندگى محدود كشاورزى و دامدارى دارند اين روزها ايام سرنوشت محسوب مىشود چرا كه رفاه يك سال آنها به آن بستگى دارد .\r\nبعد مسافت ، گرمى هوا نيز چنان كه گفتيم به اين عوامل باز دارنده كمك مىكرد .\r\nدر اينجا وحى آسمانى به يارى مردم شتافت و آيات قرآن پشت سر يكديگر نازل شد و در برابر اين عوامل منفى قرار گرفت .\r\nدر نخستين آيه مورد بحث قرآن با شدت هر چه تمامتر مردم را به جهاد دعوت مىكند ، گاهى به زبان تشويق ، و گاهى به زبان ملامت و سرزنش ، و گاهى به زبان تهديد ، با آنها سخن مىگويد و از هر درى براى آماده ساختن آنها وارد مىشود .\r\nنخست مىگويد : « اى كسانى كه ايمان آورده‌ايد چرا هنگامى كه به شما گفته مىشود در راه خدا و به سوى ميدان جهاد حركت كنيد سستى و سنگينى به خرج مىدهيد » ؟ ( * ( يا أَيُّهَا الَّذِينَ آمَنُوا ما لَكُمْ إِذا قِيلَ لَكُمُ انْفِرُوا فِي سَبِيلِ اللَّه اثَّاقَلْتُمْ إِلَى الأَرْضِ ) * ) .\r\n« اثاقلتم » از ماده « ثقل » به معنى سنگينى است ، و جمله « * ( اثَّاقَلْتُمْ إِلَى الأَرْضِ ) * » كنايه از تمايل به ماندن در وطن و حركت نكردن به سوى ميدان جهاد است ،\r\n","description":"","footnote":"","page_name":" 414 ","page_number":414},
  {"content":"\r\nو يا كنايه از تمايل به جهان ماده و چسبيدن به زرق و برق دنيا است ، و در هر صورت اين وضع گروهى از مسلمانان ضعيف الايمان بود نه همه آنها و نه مسلمانان راستين و عاشقان جهاد در راه خدا .\r\nسپس با سخن ملامت آميزى مىگويد : « آيا به اين زندگى دنيا ، اين زندگى پست و زودگذر و ناپايدار ، بجاى زندگى وسيع و جاويدان آخرت راضى شديد » ؟\r\n( * ( أَ رَضِيتُمْ بِالْحَياةِ الدُّنْيا مِنَ الآخِرَةِ ) * ) .\r\n« با اين كه فوائد و متاع زندگى دنيا در برابر زندگى آخرت يك امر ناچيز بيش نيست » ( * ( فَما مَتاعُ الْحَياةِ الدُّنْيا فِي الآخِرَةِ إِلَّا قَلِيلٌ ) * ) .\r\nچگونه يك انسان عاقل تن به چنين مبادله زيانبارى ممكن است بدهد ؟ و چگونه متاع فوق العاده گرانبها را به خاطر دستيابى به يك متاع ناچيز و كم ارزش از دست مىدهد ؟\r\nسپس مسئله را از لحن ملامت آميز بالاتر برده و شكل يك تهديد جدى به خود مىگيرد و مىگويد : « اگر شما به سوى ميدان جنگ حركت نكنيد خداوند به عذاب دردناكى مجازاتتان خواهد كرد » ( * ( إِلَّا تَنْفِرُوا يُعَذِّبْكُمْ عَذاباً أَلِيماً ) * ) .\r\nو اگر گمان مىكنيد با كنار رفتن شما و پشت كردنتان به ميدان جهاد چرخ پيشرفت اسلام از كار مىافتد و فروغ آئين خدا به خاموشى مىگرايد سخت در اشتباهيد زيرا : « خداوند گروهى غير از شما از افراد با ايمان و مصمم و مطيع فرمان خود را به جاى شما قرار خواهد داد » ( * ( وَيَسْتَبْدِلْ قَوْماً غَيْرَكُمْ ) * ) گروهى كه از هر نظر مغاير شما هستند نه تنها شخصيتشان بلكه ايمان و اراده و شهامت و فرمانبرداريشان غير از شما است .\r\n« و از اين رهگذر هيچ گونه زيانى نمىتوانيد به خداوند و آئين پاك او وارد كنيد » ( * ( وَلا تَضُرُّوه شَيْئاً ) * ) .\r\n","description":"","footnote":"","page_name":" 415 ","page_number":415},
  {"content":"\r\nاين يك واقعيت است ، نه يك گفتگوى خيالى يا آرزوى دور و دراز ، چرا كه « خداوند بر هر چيز توانا است » و هر گاه اراده پيروزى آئين پاكش را كند بدون گفتگو جامه عمل به آن خواهد پوشيد ( * ( وَاللَّه عَلى كُلِّ شَيْءٍ قَدِيرٌ ) * )\r\n\r\nدر اينجا به چند نكته بايد توجه كرد\r\n1 - در دو آيه فوق در حقيقت از هفت طريق روى مسئله جهاد تاكيد شده است ، « نخست » از طريق خطاب به افراد با ايمان . « دوم » از طريق امر به حركت به ميدان جهاد . « سوم » به وسيله تعبير « * ( فِي سَبِيلِ اللَّه ) * » ، « چهارم » استفهام انكارى در باره تبديل دنيا به آخرت . « پنجم » تهديد به « عذاب اليم » .\r\n« ششم » تهديد به اينكه شما را از صحنه خارج مىكند و ديگران را به جاى شما مىگذارد و « هفتم » از طريق توجه به قدرت بى پايان خدا و اينكه سستيهاى شما هيچگونه زيانى به پيشرفت كارها نمىرساند بلكه هر زيانى باشد دامنگير خود شما مىشود .\r\n2 - از آيات فوق به خوبى استفاده مىشود كه دلبستگى مجاهدان به زندگى دنيا آنها را در امر جهاد سست مىكند . مجاهدان راستين بايد مردمى پارسا و زاهد پيشه و بى اعتنا به زرق و برقها باشند ، امام على بن الحسين ع در ضمن دعائى كه براى مرزبانان كشورهاى اسلامى مىكند چنين مىگويد :\r\n« و انسهم عند لقائهم العدو ذكر دنياهم الخداعة و امح عن قلوبهم خطرات المال الفتون » : « بارالها ! فكر اين دنياى فريبنده را به هنگامى كه آنها در برابر دشمنان قرار مىگيرند از نظرشان دور فرما ، و اهميت اموال فتنه انگيز و دلربا را از صفحه قلوبشان محو نما » ( تا با دلى لبريز از عشق تو براى تو پيكار كنند ) .\r\n","description":"","footnote":"","page_name":" 416 ","page_number":416},
  {"content":"\r\nو براستى اگر شناخت درستى از وضع دنيا و آخرت و چگونگى اين دو زندگى داشته باشيم مىدانيم كه اين يكى در مقابل آن به قدرى محدود و ناچيز است كه به حساب نمىآيد در حديثى كه از پيامبر در اين زمينه نقل شده است مىخوانيم : « و اللَّه ما الدنيا فى الآخرة الا لما يجعل احدكم اصبعه فى اليم ثم يرفعها فلينظر بم ترجع » : « به خدا سوگند دنيا در برابر آخرت مثل اين است كه يكى از شما انگشت خود را در دريا بزند و سپس بردارد و بنگرد چه مقدار از آب دريا را با آن برداشته است » ؟ ! 3 - در اين كه منظور از « گروهى » كه خداوند در آيات فوق به آنها اشاره كرده چه اشخاصى هستند بعضى از مفسران گفته‌اند : « ايرانيان » و بعضى گفته‌اند منظور مردم « يمن » مىباشند كه هر كدام با شهامتهاى فوق العاده خود در پيشرفت اسلام سهم بسيار بزرگى داشتند ، و بعضى اشاره به كسانى مىدانند كه بعد از نزول اين آيات اسلام را پذيرفتند و از جان و دل در راه آن فداكارى به خرج دادند .\r\n","description":"","footnote":"","page_name":" 417 ","page_number":417},
  {"content":"\r\n\r\n[ سوره التوبة ‹ 9 › : آيه 40 
  ]\r\nإِلَّا تَنْصُرُوه فَقَدْ نَصَرَه اللَّه إِذْ أَخْرَجَه الَّذِينَ كَفَرُوا ثانِيَ اثْنَيْنِ إِذْ هُما فِي الْغارِ إِذْ يَقُولُ لِصاحِبِه لا تَحْزَنْ إِنَّ اللَّه مَعَنا فَأَنْزَلَ اللَّه سَكِينَتَه عَلَيْه وَأَيَّدَه بِجُنُودٍ لَمْ تَرَوْها وَجَعَلَ كَلِمَةَ الَّذِينَ كَفَرُوا السُّفْلى وَكَلِمَةُ اللَّه هِيَ الْعُلْيا وَاللَّه عَزِيزٌ حَكِيمٌ ‹ 40 ›\r\n\r\nترجمه :\r\n40 - اگر او را يارى نكنيد خداوند ( او را يارى خواهد كرد همانگونه كه در مشكلترين ساعات او را تنها نگذارد ) آن هنگام كه كافران او را ( از مكه ) بيرون كردند در حالى كه دومين نفر بود ( و يك نفر همراه او بيش نبود ) در آن هنگام كه آن دو در غار بودند و او به همسفر خود مىگفت غم مخور خدا با ماست ! در اين موقع خداوند سكينه ( و آرامش ) خود را بر او فرستاد و با لشكرهايى كه مشاهده نمىكرديد او را تقويت نمود و گفتار ( و هدف ) كافران را پائين قرار داد ( و آنها را با شكست مواجه ساخت ) و سخن خدا ( و آئين او ) بالا ( و پيروز ) است و خداوند عزيز و حكيم است .\r\n\r\nتفسير :\r\n\r\nخداوند پيامبرش را در حساسترين لحظات تنها نگذارد .\r\nدر آيات گذشته همانگونه كه گفته شد روى مساله جهاد در برابر دشمن از چند راه تاكيد شده بود ، از جمله اين كه گمان نكنيد اگر شما خود را از جهاد و يارى پيامبر كنار بكشيد كار او و اسلام زمين مىماند .\r\nآيه مورد بحث اين موضوع را تعقيب كرده ، مىگويد : « اگر او را يارى\r\n","description":"","footnote":"","page_name":" 418 ","page_number":418},
  {"content":"\r\nنكنيد خدايى كه در سختترين حالات و پيچيده ترين شرائط او را به شكل معجز آسايى يارى كرد قادر است باز از او حمايت كند « ( * ( إِلَّا تَنْصُرُوه فَقَدْ نَصَرَه اللَّه ) * ) ( 1 ) و آن زمانى بود كه مشركان » مكه « توطئه خطرناكى براى نابود كردن پيامبر چيده بودند و همانگونه كه در ذيل آيه 30 سوره » انفال « شرح آن گذشت تصميم نهايى پس از مقدمات مفصلى بر اين قرار گرفت كه عده زيادى شمشير زن از قبائل مختلف عرب خانه پيامبر ص را شبانه در حلقه محاصره قرار دهند و صبحگاهان دسته جمعى به او حمله كنند و او را در بسترش از دم شمشيرها بگذرانند .\r\nپيامبر ص كه به فرمان خدا از اين جريان آگاه شده بود آماده بيرون رفتن از « مكه » و هجرت به « مدينه » شد ، اما نخست براى اين كه كفار قريش به او دست نيابند به « غار ثور » كه در جنوب مكه قرار داشت و در جهت مخالف جاده مدينه بود پناه برد در اين سفر « ابو بكر » نيز همراه پيامبر ص بود .\r\nدشمنان كوشش فراوانى براى يافتن پيامبر كردند ولى مايوس و نوميد بازگشتند و پيامبر ص پس از سه شبانه روز توقف در « غار » و اطمينان از بازگشت دشمن ، شبانه از بيراهه به سوى مدينه حركت كرد ، و بعد از چندين شبانه روز سالم به مدينه رسيد و فصل نوينى در تاريخ اسلام آغاز شد .\r\nآيه فوق اشاره به يكى از حساسترين لحظات اين سفر تاريخى كرده مىگويد « خداوند پيامبرش را يارى كرد ، در آن هنگام كه كافران او را بيرون كردند » ( * ( إِذْ أَخْرَجَه الَّذِينَ كَفَرُوا ) * ) .\r\nالبته قصد كفار بيرون كردن او از « مكه » نبود ، بلكه تصميم به كشتن او\r\n\r\n","description":"","footnote":"\r\n1 - اين جمله از نظر ادبى محذوفى دارد و در اصل چنين بوده : « الا تنصروه ينصره اللَّه . . . » زيرا فعل ماضى كه مفهوم آن هم در گذشته واقع شده باشد نمىتواند جزاى شرط واقع شود مگر اينكه فعل ماضى باشد كه معنى مضارع دهد .\r\n","page_name":" 419 ","page_number":419},
  {"content":"\r\nداشتند ، ولى چون نتيجه كارشان بيرون رفتن پيامبر ص از مكه شد اين نسبت به آنها داده شده است .\r\nسپس مىگويد : « اين در حالى بود كه او دومين نفر بود » * ( ( ثانِيَ اثْنَيْنِ ) * ) اشاره به اينكه جز يك نفر همراه او نبود و اين نهايت تنهايى او را در اين سفر پر خطر نشان مىدهد و همسفر او ابو بكر بود .\r\n« به هنگامى كه دو نفر به غار ، يعنى » غار ثور « پناه بردند » ( * ( إِذْ هُما فِي الْغارِ ) * ) .\r\nدر آن موقع ترس و وحشت ، يار و همسفر پيامبر را فرا گرفت و پيامبر او را دلدارى داد « و گفت : غم مخور خدا با ما است » ( * ( إِذْ يَقُولُ لِصاحِبِه لا تَحْزَنْ إِنَّ اللَّه مَعَنا ) * ) .\r\n« در اين هنگام خداوند روح آرامش و اطمينان را كه در لحظات حساس و پر خطر بر پيامبرش نازل مىكرد بر او فرستاد » ( * ( فَأَنْزَلَ اللَّه سَكِينَتَه عَلَيْه ) * ) .\r\n« و او را با لشكرهايى كه نمىتوانستيد آنها را مشاهده كنيد ، يارى كرد » ( * ( وَأَيَّدَه بِجُنُودٍ لَمْ تَرَوْها ) * ) .\r\nاين نيروهاى غيبى ممكن است اشاره به فرشتگانى باشد كه حافظ پيامبر در اين سفر پر خوف و خطر بودند ، و يا آنها كه در ميدان جنگ « بدر » و « حنين » و مانند آن به يارى او شتافتند .\r\n« و سرانجام برنامه و هدف و مكتب كفار را پائين قرار داد و برنامه و گفتار الهى در بالا قرار گرفت » ( * ( وَجَعَلَ كَلِمَةَ الَّذِينَ كَفَرُوا السُّفْلى وَكَلِمَةُ اللَّه هِيَ الْعُلْيا ) * ) اشاره به اينكه توطئه‌هاى آنها در هم شكست ، آئين خرافيشان در هم پيچيده\r\n","description":"","footnote":"","page_name":" 420 ","page_number":420},
  {"content":"\r\nشد ، و نور خدا همه جا آشكار گشت و پيروزى در تمام جهات نصيب پيامبر ص اسلام شد .\r\nچرا چنين نشود در حالى كه « خداوند هم قادر است و هم حكيم و دانا » ، با حكمتش راههاى پيروزى را به پيامبرش نشان مىدهد و با قدرتش او را يارى مىكند ( * ( وَاللَّه عَزِيزٌ حَكِيمٌ ) * ) .\r\n\r\nداستان يار غار\r\nماجراى مصاحبت « ابو بكر » با پيامبر ص در اين سفر و اشارات سر بسته اى كه در آيه فوق به اين موضوع شده در ميان مفسران شيعه و اهل تسنن بحثهاى مختلفى برانگيخته است .\r\nبعضى راه افراط را پوييده‌اند و بعضى راه تفريط را ، « فخر رازى » در تفسير خود با تعصب خاصى كوشش كرده كه دوازده فضيلت ! براى « ابو بكر » از آيه فوق استنباط كند و براى تكثير عدد ، آسمان و ريسمان را به هم بافته ، به - طورى كه پرداختن به شرح آن شايد مصداق اتلاف وقت باشد .\r\nبعضى ديگر نيز اصرار دارند كه مذمتهاى متعددى از آيه استفاده مىشود .\r\nنخست بايد ديد كه آيا كلمه « صاحب » دليل بر فضيلت است ؟ ظاهرا چنين نيست زيرا از نظر لغت « صاحب » به معنى « همنشين » و « همسفر » به طور مطلق است ، اعم از اينكه اين همنشين و همسفر شخص خوبى باشد يا بدى ، چنان كه در آيه 37 سوره « كهف » در داستان آن دو نفر كه يكى با ايمان و خداپرست و ديگرى بى ايمان و مشرك بود مىخوانيم : « قالَ لَه صاحِبُه وَهُوَ يُحاوِرُه أَ كَفَرْتَ بِالَّذِي خَلَقَكَ مِنْ تُرابٍ » : « رفيقش به او گفت : آيا به خدايى كه تو را از خاك آفريده كافر شدى » ؟\r\n","description":"","footnote":"","page_name":" 421 ","page_number":421},
  {"content":"\r\nبعضى نيز اصرار دارند كه ضمير « عليه » در جمله « * ( فَأَنْزَلَ اللَّه سَكِينَتَه عَلَيْه ) * » به « ابو بكر » باز مىگردد ، زيرا پيامبر ص نياز به سكينه و آرامش نداشت ، بنا بر اين نزول سكينه و آرامش براى همسفر او ( ابو بكر ) بود .\r\nدر حالى كه با توجه به جمله بعد كه مىگويد : « * ( وَأَيَّدَه بِجُنُودٍ لَمْ تَرَوْها ) * » : « او را با لشكرى نامرئى يارى كرد » و با توجه به اتحاد مرجع ضميرها روشن مىشود كه ضمير « عليه » نيز به پيامبر ص بر مىگردد ، و اين اشتباه است كه ما تصور كنيم « سكينه » مربوط به موارد حزن و اندوه است ، بلكه در قرآن كرارا مىخوانيم كه سكينه بر شخص پيامبر نازل گشت هنگامى كه در شرائط سخت و مشكلى قرار داشت ، از جمله در آيه 26 همين سوره در جريان جنگ « حنين » مىخوانيم : « ثُمَّ أَنْزَلَ اللَّه سَكِينَتَه عَلى رَسُولِه وَعَلَى الْمُؤْمِنِينَ » « خداوند سكينه و آرامش را در آن شرائط سخت بر پيامبرش و بر مؤمنان نازل كرد و نيز در آيه 26 سوره « فتح » مىخوانيم : « فَأَنْزَلَ اللَّه سَكِينَتَه عَلى رَسُولِه وَعَلَى الْمُؤْمِنِينَ » در حالى كه در جمله‌هاى قبل در اين دو آيه هيچگونه سخنى از حزن و اندوه به ميان نيامده است بلكه سخن از پيچيدگى اوضاع به ميان آمده .\r\nدر هر حال آيات قرآن نشان مىدهد كه نزول سكينه به هنگام مشكلات سخت صورت مىگرفته و بدون شك پيامبر ص در « غار ثور » لحظات سختى را مىگذراند .\r\nو عجيبتر اينكه بعضى گفته‌اند جمله « * ( أَيَّدَه بِجُنُودٍ لَمْ تَرَوْها ) * » به « ابو بكر » باز مىگردد ! ! در حالى كه تمام بحث اين آيه بر محور يارى خداوند نسبت به پيامبر دور مىزند و قرآن مىخواهد روشن كند كه پيامبر ص تنها نيست و اگر ياريش نكنيد خدا ياريش خواهد كرد چگونه كسى را كه تمام بحث بر محور او دور مىزند رها ساخته ، و به سراغ كسى مىروند كه به عنوان تبعى از او بحث شده\r\n","description":"","footnote":"","page_name":" 422 ","page_number":422},
  {"content":"\r\nاست اين سخن نشان مىدهد كه تعصبها مانع از آن شده كه حتى به معنى آيه توجه شود .\r\n\r\n[ سوره التوبة ‹ 9 › : آيات 41 تا 42 
  ]\r\nانْفِرُوا خِفافاً وَثِقالًا وَجاهِدُوا بِأَمْوالِكُمْ وَأَنْفُسِكُمْ فِي سَبِيلِ اللَّه ذلِكُمْ خَيْرٌ لَكُمْ إِنْ كُنْتُمْ تَعْلَمُونَ ‹ 41 › لَوْ كانَ عَرَضاً قَرِيباً وَسَفَراً قاصِداً لاتَّبَعُوكَ وَلكِنْ بَعُدَتْ عَلَيْهِمُ الشُّقَّةُ وَسَيَحْلِفُونَ بِاللَّه لَوِ اسْتَطَعْنا لَخَرَجْنا مَعَكُمْ يُهْلِكُونَ أَنْفُسَهُمْ وَاللَّه يَعْلَمُ إِنَّهُمْ لَكاذِبُونَ ‹ 42 ›\r\n\r\nترجمه :\r\n41 - ( همگى به سوى ميدان جهاد ) حركت كنيد ، چه سبكبار باشيد چه سنگين بار ، و با اموال و جانهاى خود در راه خدا جهاد نمائيد ، اين بنفع شماست اگر بدانيد .\r\n42 - ( اما گروهى از آنها چنانند كه ) اگر غنائمى نزديك ( و در دسترس ) و سفرى سهل و آسان باشد ( به طمع دنيا ) از تو پيروى مىكنند ، ولى ( اكنون كه براى ميدان تبوك ) راه بر آنها دور ( و پر مشقت ) است ( سرباز مىزنند ) و به زودى سوگند ياد مىكنند كه اگر توانايى داشتيم همراه شما حركت مىكرديم ( ولى آنها با اين اعمال و اين دروغها در واقع ) خود را هلاك مىكنند و خداوند مىداند آنها دروغگو هستند .\r\n\r\nتفسير تنپروران طماع\r\nگفتيم جنگ « تبوك » يك وضع استثنايى داشت ، و توأم با مقدماتى كاملا\r\n","description":"","footnote":"","page_name":" 423 ","page_number":423},
  {"content":"\r\nمشكل و پيچيده بود ، به همين جهت عده اى از افراد ضعيف الايمان و يا منافق از شركت در اين ميدان تعلل مىورزيدند ، در آيات گذشته خداوند گروهى از مؤمنان را سرزنش كرد كه چرا به هنگام صدور فرمان جهاد ، سنگينى به خرج مىدهند ؟ و فرمود دستور جهاد به سود خود شما است و گرنه خدا مىتواند به جاى افراد بى اراده و تن پرور مردمى شجاع و با ايمان و مصمم قرار دهد ، بلكه حتى بدون آن هم قادر است پيامبر ص خود را حفظ كند آن چنان كه در داستان « غار ثور » و « ليلة المبيت » حفظ نمود .\r\nعجب اينكه چند تار « عنكبوت » كه بر دهانه « غار » تنيده شده بود سبب انحراف فكر دشمنان لجوج و سركش شد و از در « غار » بازگشتند و پيامبر خدا سالم ماند ، جايى كه خداوند با چند تار عنكبوت مىتواند مسير تاريخ بشر را دگرگون سازد چه نيازى به كمك اين و آن دارد تا بخواهند ناز كند ، در حقيقت همه اين دستورات براى تكامل و پيشرفت خود آنها است نه براى رفع نيازمندى خداوند .\r\nبه دنبال اين سخن بار ديگر مؤمنان را دعوت همه جانبه به سوى جهاد مىكند و مسامحه كنندگان را مورد سرزنش قرار مىدهد .\r\nنخست مىگويد : « همگى به سوى ميدان جهاد حركت كنيد خواه سبكبار باشيد يا سنگين بار » ( * ( انْفِرُوا خِفافاً وَثِقالًا ) * ) .\r\n« خفاف » جمع « خفيف » و « ثقال » جمع « ثقيل » و اين دو كلمه مفهوم جامعى دارد كه همه حالات انسان را شامل مىشود ، يعنى اعم از اينكه جوان باشيد يا پير ، مجرد باشيد يا متاهل ، كم عائله باشيد يا پرعائله ، غنى باشيد يا فقير ، بدون گرفتارى باشيد يا گرفتار ، زراعت و باغ و تجارت داشته باشيد يا نه ، در هر صورت و در هر حال و در هر موقعيت بر شما لازم است هنگامى كه فرمان جهاد صادر شد همگى اين دعوت آزاديبخش را اجابت كنيد و از هر كار ديگرى چشم\r\n","description":"","footnote":"","page_name":" 424 ","page_number":424},
  {"content":"\r\nبپوشيد و سلاح به دست گرفته به سوى ميدان نبرد حركت كنيد .\r\nو اينكه بعضى از مفسران اين دو كلمه را تنها به يكى از معانى فوق محدود ساخته‌اند هيچگونه دليلى ندارد ، بلكه هر كدام از آنها يكى از مصداقهاى اين مفهوم وسيع است .\r\nسپس اضافه مىكند : « در راه خدا با اموال و جانها جهاد كنيد » ( * ( وَجاهِدُوا بِأَمْوالِكُمْ وَأَنْفُسِكُمْ ) * ) .\r\nيعنى جهادى همه جانبه و فراگير ، چرا كه در برابر دشمن نيرومندى كه از ابر قدرتهاى آن زمان محسوب مىشد قرار داشتند ، و بدون آن پيروزى ممكن نبود .\r\nاما براى اينكه باز اشتباه براى كسى پيدا نشود كه اين فداكاريها به سود خداوند است مىگويد : « اين به نفع شما است اگر بدانيد » ( * ( ذلِكُمْ خَيْرٌ لَكُمْ إِنْ كُنْتُمْ تَعْلَمُونَ ) * ) .\r\nيعنى اگر بدانيد كه جهاد كليد سر بلندى و عزت و بر طرف كننده ضعف و ذلت است .\r\nاگر بدانيد كه هيچ ملتى بدون جهاد در جهان به آزادى واقعى و عدالت نخواهد رسيد .\r\nو اگر بدانيد كه راه رسيدن به رضاى خدا و سعادت جاويدان و انواع نعمتها و مواهب الهى در اين نهضت مقدس عمومى و فداكارى همه جانبه است ! سپس بحث را متوجه افراد سست و تنبل و ضعيف الايمان كه براى سرباز زدن از حضور در اين ميدان بزرگ به انواع بهانه‌ها متشبث مىشدند كرده ، و با پيامبر ص چنين مىگويد : « اگر غنيمتى آماده و سفرى نزديك بود به خاطر رسيدن به متاع دنيا به زودى دعوت تو را اجابت مىكردند » و براى نشستن بر سر\r\n","description":"","footnote":"","page_name":" 425 ","page_number":425},
  {"content":"\r\nچنين سفره آماده اى مىدويدند ( * ( لَوْ كانَ عَرَضاً قَرِيباً وَسَفَراً قاصِداً لَاتَّبَعُوكَ ) * ) ( 1 ) .\r\n« لكن اكنون كه راه بر آنها دور است سستى مىورزند و بهانه مىآورند » ( * ( وَلكِنْ بَعُدَتْ عَلَيْهِمُ الشُّقَّةُ ) * ) ( 2 ) .\r\nعجب اينكه تنها به عذر و بهانه قناعت نمىكنند بلكه « به زودى نزد تو مىآيند و قسم ياد مىكنند كه اگر ما قدرت داشتيم با شما خارج مىشديم » ( * ( وَسَيَحْلِفُونَ بِاللَّه لَوِ اسْتَطَعْنا لَخَرَجْنا مَعَكُمْ ) * ) .\r\nو اگر مىبينيد ما به اين ميدان نمىآئيم بر اثر ناتوانى و گرفتارى و عدم قدرت است .\r\n« آنها با اين اعمال و اين دروغها در واقع خود را هلاك مىكنند » ( * ( يُهْلِكُونَ أَنْفُسَهُمْ ) * ) .\r\n« ولى خداوند مىداند آنها دروغ مىگويند » ( * ( وَاللَّه يَعْلَمُ إِنَّهُمْ لَكاذِبُونَ ) * ) كاملا قدرت دارند اما چون سفره چرب و نرمى نيست و برنامه شاق و پردرد سرى در پيش است به قسمتهاى دروغ متشبث مىشوند .\r\nاين موضوع منحصر به جنگ « تبوك » و زمان پيامبر ص نبود ، در هر جامعه اى گروهى « تنبل » يا « منافق و طماع و فرصت طلب » وجود دارند كه هميشه منتظرند لحظات پيروزى و نتيجه گيرى فرا رسد آن گاه خود را در صف اول جا بزنند ، فرياد بكشند ، گريبان چاك كنند و خود را از نخستين مجاهد و برترين مبارز و دلسوزترين افراد معرفى كنند تا بدون زحمت از ثمرات پيروزى ديگران بهره گيرند ! .\r\n\r\n","description":"","footnote":"\r\n1 - « عرض » به معنى چيز عارضى است كه زود زائل مىشود و دوام و بقايى ندارد و معمولا به مواهب مادى دنيا اطلاق مىشود ، و « قاصد » به معنى سهل و آسان است ، زيرا در اصل از ماده « قصد » است و مردم عادى قصد خود را متوجه مسائل آسان مىكنند .\r\n2 - « شقة » به معنى زمينهاى پر سنگلاخ و يا راههاى دور و دراز است كه عبور از آن با مشقت توام است .\r\n","page_name":" 426 ","page_number":426},
  {"content":"\r\nولى همين گروه مجاهد سينه چاك و مبارز دلسوز به هنگام پيش آمدن حوادث مشكل هر كدام به سويى فرار مىكنند و براى توجيه فرار خود عذرها و بهانه‌ها مىتراشند يكى بيمار شده ، ديگرى فرزندش در بستر بيمارى افتاده ، سومى خانواده اش گرفتار وضع حمل است ، چهارمى چشمش ديد كافى ندارد ، پنجمى مشغول تهيه مقدمات است و همچنين ! . . .\r\nولى بر افراد بيدار و رهبران روشن لازم است كه اين گروه را از آغاز شناسايى كنند و اگر قابل اصلاح نيستند از صفوف خود برانند ! .\r\n\r\n[ سوره التوبة ‹ 9 › : آيات 43 تا 45 
  ]\r\nعَفَا اللَّه عَنْكَ لِمَ أَذِنْتَ لَهُمْ حَتَّى يَتَبَيَّنَ لَكَ الَّذِينَ صَدَقُوا وَتَعْلَمَ الْكاذِبِينَ ‹ 43 › لا يَسْتَأْذِنُكَ الَّذِينَ يُؤْمِنُونَ بِاللَّه وَالْيَوْمِ الآخِرِ أَنْ يُجاهِدُوا بِأَمْوالِهِمْ وَأَنْفُسِهِمْ وَاللَّه عَلِيمٌ بِالْمُتَّقِينَ ‹ 44 › إِنَّما يَسْتَأْذِنُكَ الَّذِينَ لا يُؤْمِنُونَ بِاللَّه وَالْيَوْمِ الآخِرِ وَارْتابَتْ قُلُوبُهُمْ فَهُمْ فِي رَيْبِهِمْ يَتَرَدَّدُونَ ‹ 45 ›\r\n\r\nترجمه :\r\n43 - خداوند تو را بخشيد چرا به آنها اجازه دادى پيش از آنكه كسانى كه راست گفتند براى تو روشن شوند و دروغگويان را بشناسى ؟ ! 44 - آنها كه ايمان به خدا و روز جزا دارند هيچگاه از تو اجازه براى جهاد ( در راه خدا ) با اموال و جانهايشان نمىگيرند ، و خداوند پرهيزكاران را مىشناسد .\r\n45 - تنها كسانى از تو اجازه مىگيرند كه ايمان به خدا و روز جزا ندارند و دلهايشان آميخته با شك و ترديد است ، لذا آنها در ترديد خود سر گردانند .\r\n","description":"","footnote":"","page_name":" 427 ","page_number":427},
  {"content":"\r\n\r\nتفسير : سعى كن منافقان را بشناسى\r\nاز آيات فوق استفاده مىشود كه گروهى از منافقان نزد پيامبر آمدند و پس از بيان عذرهاى گوناگون و حتى سوگند خوردن ، اجازه خواستند كه آنها را از شركت در ميدان « تبوك » معذور دارد ، و پيامبر به اين عده اجازه داد .\r\nخداوند در نخستين آيه مورد بحث پيامبرش را مورد عتاب قرار مىدهد و مىگويد : « خداوند تو را بخشيد ، چرا به آنها اجازه دادى كه از شركت در ميدان جهاد خوددارى كنند » ؟ ! ( * ( عَفَا اللَّه عَنْكَ لِمَ أَذِنْتَ لَهُمْ ) * ) .\r\n« چرا نگذاشتى آنها كه راست مىگويند از آنها كه دروغ مىگويند شناخته شوند » و به ماهيت آنها پى برى ؟ ( * ( حَتَّى يَتَبَيَّنَ لَكَ الَّذِينَ صَدَقُوا وَتَعْلَمَ الْكاذِبِينَ ) * ) .\r\nدر اينكه عتاب و سرزنش فوق كه توأم با اعلام عفو پروردگار است دليل بر آن است كه اجازه پيامبر ص كار خلافى بوده ، يا تنها « ترك اولى » بوده ، و يا هيچكدام ، در ميان مفسران گفتگو است .\r\nبعضى آن چنان تند رفته‌اند ، و حتى جسورانه و بى ادبانه نسبت به مقام مقدس پيامبر ( ص ) گفته‌اند كه آيه فوق را دليل بر امكان صدور گناه و معصيت از او دانسته‌اند ، و لا اقل ادبى را كه خداوند بزرگ در اين تعبير نسبت به پيامبرش رعايت كرده كه نخست سخن از « عفو » مىگويد و بد « مؤاخذه » مىكند رعايت نكرده‌اند و به گمراهى عجيبى افتاده‌اند .\r\nانصاف اين است كه در اين آيه هيچگونه دليلى بر صدور گناهى از پيامبر ص وجود ندارد ، حتى در ظاهر آيه ، زيرا همه قرائن نشان مىدهد چه پيامبر\r\n","description":"","footnote":"","page_name":" 428 ","page_number":428},
  {"content":"\r\nص به آنها اجازه مىداد و چه اجازه نمىداد اين گروه منافق در ميدان « تبوك » شركت نمىجستند ، و به فرض كه شركت مىكردند نه تنها گرهى از كار مسلمانان نمىگشودند بلكه مشكلى بر مشكلات مىافزودند ، چنان كه در چند آيه بعد مىخوانيم : « لَوْ خَرَجُوا فِيكُمْ ما زادُوكُمْ إِلَّا خَبالًا » : « اگر آنها با شما حركت مىكردند جز شر و فساد و سعايت و سخنچينى و ايجاد نفاق كار ديگرى انجام نمىدادند » ! بنا بر اين هيچگونه مصلحتى از مسلمانان با اذن پيامبر ص فوت نشد ، تنها چيزى كه در اين ميان وجود داشت اين بود كه اگر پيامبر ص به آنها اجازه نمىداد مشت آنها زودتر باز مىشد و مردم به ماهيتشان زودتر آشنا مىشدند ولى اين موضوع چنان نبود كه از دست رفتن آن موجب ارتكاب گناهى باشد ، شايد فقط بتوان نام ترك اولى بر آن گذارد به اين معنى كه اذن دادن پيامبر ص در آن شرائط و در برابر سوگندها و اصرارهاى منافقين هر چند كار بدى نبود اما ترك اذن از آن هم بهتر بود تا اين گروه زودتر شناخته شوند .\r\nاين احتمال نيز در تفسير آيه وجود دارد كه : عتاب و خطاب مزبور جنبه كنايى داشته و حتى ترك اولى نيز در كار نباشد ، بلكه منظور بيان روح منافقگرى منافقان با يك بيان لطيف و كنايه آميز بوده است .\r\nاين موضوع را با ذكر مثالى مىتوان روشن ساخت فرض كنيد ستمگرى مىخواهد به صورت فرزند شما سيلى بزند ، يكى از دوستانتان دست او را مىگيرد شما نه تنها از اين كار ناراحت نمىشويد بلكه خوشحال نيز خواهيد شد ، اما براى اثبات زشتى باطن طرف به صورت عتاب آميز به دوستتان مىگوئيد : « چرا نگذاشتى سيلى بزند تا همه مردم اين سنگدل منافق را بشناسند » ؟ ! و هدفتان از اين بيان تنها اثبات سنگدلى و نفاق اوست كه در لباس عتاب و سرزنش دوست مدافع ظاهر شده است .\r\n","description":"","footnote":"","page_name":" 429 ","page_number":429},
  {"content":"\r\nمطلب ديگرى كه در تفسير آيه باقى مىماند اين است كه مگر پيامبر ص منافقان را نمىشناخت كه خداوند مىگويد : مىخواستى به آنها اذن ندهى تا وضع آنها بر تو روشن گردد .\r\n« پاسخ » اين سؤال اين است كه « اولا » پيامبر ص از طريق علم عادى به وضع اين گروه آشنايى نداشت و علم غيب براى قضاوت در باره موضوعات كافى نيست ، بلكه بايد از طريق مدارك عادى وضع آنها روشن گردد ، و « ثانيا » هدف تنها اين نبوده كه پيامبر ص بداند بلكه ممكن است هدف اين بوده كه همه مسلمانان آگاه شوند ، هر چند روى سخن به پيامبر ص است .\r\nسپس به شرح يكى از نشانه‌هاى مؤمنان و منافقان پرداخته مىگويد : « آنها كه ايمان به خدا و سراى ديگر دارند هيچگاه از تو اجازه براى عدم شركت در جهاد با اموال و جانها ، نمىخواهند » ( * ( لا يَسْتَأْذِنُكَ الَّذِينَ يُؤْمِنُونَ بِاللَّه وَالْيَوْمِ الآخِرِ أَنْ يُجاهِدُوا بِأَمْوالِهِمْ وَأَنْفُسِهِمْ ) * ) .\r\nبلكه هنگامى كه فرمان جهاد صادر شد بدون تعلل و سستى به دنبال آن مىشتابند و همان ايمان به خدا و مسئوليتهايشان در برابر او ، و ايمان به دادگاه رستاخيز آنان را به اين راه دعوت مىكند و راه عذرتراشى و بهانه جويى را به رويشان مىبندد .\r\n« خداوند به خوبى افراد پرهيزكار را مىشناسد و از نيت و اعمال آنها كاملا آگاه است » ( * ( وَاللَّه عَلِيمٌ بِالْمُتَّقِينَ ) * ) .\r\nسپس مىگويد : « تنها كسانى از تو اجازه براى عدم شركت در ميدان جهاد مىطلبند كه ايمان به خدا و روز جزا ندارند » ( * ( إِنَّما يَسْتَأْذِنُكَ الَّذِينَ\r\n","description":"","footnote":"","page_name":" 430 ","page_number":430},
  {"content":"\r\n* ( لا يُؤْمِنُونَ بِاللَّه وَالْيَوْمِ الآخِرِ ) * ) :\r\nسپس براى تاكيد عدم ايمان آنها مىگويد : « آنها كسانى هستند كه دلهايشان مضطرب و آميخته با شك و ترديد است » ! ( * ( وَارْتابَتْ قُلُوبُهُمْ ) * ) .\r\n« به همين دليل در اين شك و ترديد گاهى قدم به پيش مىگذارند و گاهى باز مىگردند و پيوسته در حيرت و سرگردانى به سر مىبرند » و به همين جهت منتظر پيدا كردن بهانه و كسب اجازه از پيامبرند ( * ( فَهُمْ فِي رَيْبِهِمْ يَتَرَدَّدُونَ ) * ) گرچه صفات فوق به شكل فعل مضارع ذكر شده است ولى منظور از آن بيان صفات و حال منافقان و مؤمنان است و ماضى و حال و مضارع در آن تفاوت نمىكند .\r\nبه هر حال مؤمنان در پرتو ايمانشان تصميم و اراده اى محكم و خللناپذير دارند راه را به روشنى ديده‌اند ، مقصدشان معلوم ، و هدفشان مشخص است ، به همين دليل با عزمى راسخ و بدون ترديد و دودلى با گامهايى استوار به پيش مىروند .\r\nاما منافقان چون هدفشان تاريك و نامشخص است گرفتار حيرت و سرگردانى هستند و هميشه به دنبال بهانه اى براى فرار از زير بار مسئوليتها مىگردند .\r\nاين دو نشانه مخصوص « مؤمنان » و « منافقان » صدر اسلام و ميدان جنگ « تبوك » نبود بلكه هم امروز نيز « مؤمنان راستين » را از « مدعيان دروغين » با اين دو صفت مىتوان شناخت ، مؤمن ، شجاع و مصمم است و منافق بزدل و ترسو و متحير و عذرتراش !\r\n","description":"","footnote":"","page_name":" 431 ","page_number":431},
  {"content":"\r\n\r\n[ سوره التوبة ‹ 9 › : آيات 46 تا 48 
  ]\r\nوَ لَوْ أَرادُوا الْخُرُوجَ لأَعَدُّوا لَه عُدَّةً وَلكِنْ كَرِه اللَّه انْبِعاثَهُمْ فَثَبَّطَهُمْ وَقِيلَ اقْعُدُوا مَعَ الْقاعِدِينَ ‹ 46 › لَوْ خَرَجُوا فِيكُمْ ما زادُوكُمْ إِلَّا خَبالًا وَلأَوْضَعُوا خِلالَكُمْ يَبْغُونَكُمُ الْفِتْنَةَ وَفِيكُمْ سَمَّاعُونَ لَهُمْ وَاللَّه عَلِيمٌ بِالظَّالِمِينَ ‹ 47 › لَقَدِ ابْتَغَوُا الْفِتْنَةَ مِنْ قَبْلُ وَقَلَّبُوا لَكَ الأُمُورَ حَتَّى جاءَ الْحَقُّ وَظَهَرَ أَمْرُ اللَّه وَهُمْ كارِهُونَ ‹ 48 ›\r\n\r\nترجمه :\r\n46 - اگر آنها ( راست مىگفتند و ) مىخواستند ( به سوى ميدان جهاد ) خارج شوند وسيله اى براى آن فراهم مىساختند ، ولى خدا از حركت آنها كراهت داشت لذا ( توفيقش را از آنان سلب كرد و ) آنها را ( از اين كار ) باز داشت ، و به آنها گفته شد با « قاعدين » ( كودكان و پيران و بيماران ) بنشينيد .\r\n47 - اگر همراه شما ( به سوى ميدان جهاد ) خارج مىشدند چيزى جز اضطراب و ترديد به شما نمىافزودند و به سرعت در بين شما به فتنه انگيزى ( و ايجاد تفرقه و نفاق ) مىپرداختند و در ميان شما افرادى ( سست و ضعيف ) هستند كه بسيار از آنها پذيرا مىباشند ، و خداوند از ظالمان با خبر است .\r\n48 - آنها پيش از اين ( نيز ) اقدام به فتنه انگيزى كردند و كارها را براى تو دگرگون ساختند ( و بهم ريختند ) تا زمانى كه حق فرا رسيد و فرمان خدا آشكار گشت ( و پيروز شديد ) در حالى كه آنها كراهت داشتند .\r\n","description":"","footnote":"","page_name":" 432 ","page_number":432},
  {"content":"\r\n\r\nتفسير : عدمشان به ز وجود !\r\nدر نخستين آيات فوق يكى ديگر از نشانه‌هاى كذب و دروغ آنها را بيان كرده و در حقيقت بحثى را كه در آيات قبل گذشت و فرمود وَاللَّه يَعْلَمُ إِنَّهُمْ لَكاذِبُونَ تكميل مىكند و مىگويد : « اينها اگر راست مىگويند و آماده شركت در جهادند و تنها منتظر اذن تواند مىبايست همه وسائل جهاد را از سلاح و مركب و هر چه در توان دارند فراهم ساخته باشند » در حالى كه هيچگونه آمادگى در آنها ديده نمىشود ( * ( وَلَوْ أَرادُوا الْخُرُوجَ لأَعَدُّوا لَه عُدَّةً ) * ) .\r\n« اينها افراد تاريكدل و بى ايمانى هستند كه خدا از شركت آنها در ميدان پر افتخار جهاد كراهت دارد لذا توفيق خود را از آنها سلب كرده و آنان را از حركت باز داشته است » ( * ( وَلكِنْ كَرِه اللَّه انْبِعاثَهُمْ فَثَبَّطَهُمْ ) * ) ( 1 ) .\r\nدر اينكه گوينده اين سخن كيست ؟ آيا خداوند يا پيامبر است ؟ و يا نفس و باطن خودشان است ؟\r\nدر ميان مفسران گفتگو است ، ولى ظاهر اين است كه يك فرمان تكوينى است كه از باطن تاريك و آلوده آنها برخاسته و مقتضاى عقيده فاسد و اعمال زشت آنها است و بسيار ديده مىشود كه مقتضاى حال را به صورت امر يا نهى بيرون مىآورند از آيه فوق به خوبى استفاده مىشود كه هر عمل و نيتى اقتضايى دارد كه خواه ناخواه دامان انسان را مىگيرد ، و همه كس شايستگى و لياقت آن را ندارند كه در كارهاى بزرگ و راه خدا گام بردارند ، اين توفيق را خداوند نصيب كسانى مىكند كه پاكى نيت و آمادگى و اخلاص در آنان سراغ دارد .\r\n\r\n","description":"","footnote":"\r\n1 - « ثبطهم » از ماده « تثبيط » به معنى توقيف و جلوگيرى از انجام كار است .\r\n","page_name":" 433 ","page_number":433},
  {"content":"\r\nدر آيه بعد به اين واقعيت اشاره مىكند كه عدم شركت اين گونه افراد در ميدان جهاد نه تنها جاى تاسف نيست بلكه شايد جاى خوشحالى باشد ، زيرا آنها نه فقط مشكلى را نمىگشايند بلكه با آن روح نفاق و بى ايمانى و انحراف اخلاقى سر چشمه مشكلات تازه اى خواهند شد .\r\nدر حقيقت به مسلمانان يك درس بزرگ مىدهد كه هيچگاه در فكر افزودن سياهى لشكر و كميت و تعداد نباشند ، بلكه به فكر اين باشند كه افراد مخلص و با ايمان را انتخاب كنند هر چند نفراتشان كم باشد ، اين درسى بود براى ديروز مسلمانان ، و براى امروز و براى فردا .\r\nنخست مىگويد : « اگر آنها همراه شما به سوى ميدان جهاد ( تبوك ) حركت مىكردند نخستين اثر شومشان اين بود كه چيزى جز ترديد و اضطراب بر شما نمىافزودند » ( * ( لَوْ خَرَجُوا فِيكُمْ ما زادُوكُمْ إِلَّا خَبالًا ) * ) .\r\n« خبال » به معنى اضطراب و ترديد « و » خبل « ( بر وزن اجل ) به معنى » جنون « و » خبل « ( بر وزن طبل ) به معنى » فاسد شدن اعضاء « است .\r\nبنا بر اين حضور آنها با آن روحيه فاسد و توأم با ترديد و نفاق و بزدلى اثرى جز ايجاد ترديد و شك و توليد فساد در ميان سپاه اسلام ندارد .\r\nبعلاوه « آنها با سرعت كوشش مىكنند در ميان نفرات لشكر نفوذ كنند و به ايجاد نفاق و تفرقه و از هم گسستن پيوندهاى اتحاد بپردازند » ( * ( وَلأَوْضَعُوا خِلالَكُمْ يَبْغُونَكُمُ الْفِتْنَةَ ) * ) ( 1 ) سپس به مسلمانان اخطار مىكند كه مراقب باشيد « افراد ضعيف الايمانى در گوشه و كنار جمعيت شما وجود دارند كه زود تحت تاثير سخنان اين گروه\r\n\r\n","description":"","footnote":"\r\n1 - « اوضعوا » از ماده « ايضاع » به معنى سرعت در حركت است و در اينجا به معنى تسريع در نفوذ ميان سپاه اسلام آمده و « فتنه » در اينجا به معنى تفرقه و اختلاف كلمه است .\r\n","page_name":" 434 ","page_number":434},
  {"content":"\r\nمنافق قرار مىگيرند « ( * ( وَفِيكُمْ سَمَّاعُونَ لَهُمْ ) * ) .\r\n« سماع » به معنى كسى است كه حال پذيرش و شنوايى او زياد است و بدون مطالعه و دقت هر سخنى را باور مىكند .\r\nبنا بر اين وظيفه مسلمانان قوى الايمان آن است كه مراقب اين گروه ضعيف باشند مبادا طعمه منافقان گرگ صفت شوند .\r\nاين احتمال نيز وجود دارد كه « سماع » به معنى جاسوس و سخن چنين بوده باشد يعنى در ميان شما پاره اى از افراد هستند كه براى گروه منافقان جاسوسى مىكنند .\r\nو در پايان آيه مىگويد : « خداوند همه ستمگران را مىشناسد » آنها كه آشكارا و آنها كه پنهانى ستم به خويش يا به جامعه مىكنند از ديدگاه علم او مخفى نيستند ( * ( وَاللَّه عَلِيمٌ بِالظَّالِمِينَ ) * ) .\r\nدر آيه بعد به پيامبر ص هشدار مىدهد كه اين اولين بار نيست كه اين گروه منافق به سمپاشى و تخريب مشغول مىشوند بايد به خاطر بياورى كه آنها در گذشته نيز مرتكب چنين كارهايى شدند ، و الان نيز از هر فرصتى براى نيل به مقصود خود استفاده مىكنند ، و چنين مىگويد « اين گروه منافقين قبلا هم مىخواستند ميان شما تفرقه و پراكندگى ايجاد كنند » ( * ( لَقَدِ ابْتَغَوُا الْفِتْنَةَ مِنْ قَبْلُ ) * ) .\r\nو اين اشاره به داستان « جنگ احد » است كه « عبد اللَّه بن ابى » و يارانش از نيمه راه باز گشتند و دست از يارى پيامبر ص برداشتند ، و يا اشاره به سائر مواردى است كه توطئه بر ضد شخص پيامبر و يا افراد مسلمين چيدند كه تاريخ اسلام آنها را ثبت كرده است .\r\n« آنها كارها را براى تو دگرگون ساختند » ، نقشه‌ها كشيدند تا اوضاع\r\n","description":"","footnote":"","page_name":" 435 ","page_number":435},
  {"content":"\r\nمسلمانان را بهم بريزند و آنها را از جهاد باز دارند و اطراف تو خالى شود ( * ( وَقَلَّبُوا لَكَ الأُمُورَ ) * ) .\r\nاما هيچيك از اين توطئه‌ها و تلاشها به جايى نرسيد ، و همه نقش بر آب شد و تيرشان به سنگ خورد « سرانجام فتح و پيروزى فرا رسيد و حق آشكار گشت » ( * ( حَتَّى جاءَ الْحَقُّ وَظَهَرَ أَمْرُ اللَّه ) * ) .\r\n« در حالى كه آنها از پيشرفت و پيروزى تو ناراحت بودند » ( * ( وَهُمْ كارِهُونَ ) * ) .\r\nاما خواست و اراده بندگان در برابر اراده و مشيت پروردگار كمترين اثرى نمىتواند داشته باشد ، خدا مىخواست تو را پيروز كند و آئينت را به سراسر جهان برساند و موانع را هر چه باشد از سر راه بردارد و بالآخره اين كار را كرد .\r\nاما موضوع مهم اين است كه بدانيم آنچه در آيات فوق بيان شده همانند مطالب ديگر قرآن اختصاصى به عصر و زمان پيامبر ص نداشته ، در هر جامعه اى گروهى منافق هميشه وجود دارند كه سعى مىكنند در لحظات حساس و سرنوشت ساز با سمپاشى و سخنچينى افكار مردم را به هم بريزند ، روح وحدت را از بين ببرند ، و تخم شك و ترديد را در افكار بپاشند ، اما اگر جامعه بيدار باشد مسلما با يارى پروردگار كه وعده پيروزى به دوستانش داده است همه نقشه‌هاى آنها خنثى مىشود و توطئه هايشان در نطفه خفه مىگردد ، به شرط اينكه مخلصانه جهاد كنند و با هوشيارى و دقت مراقب اين دشمنان داخلى باشند .\r\n","description":"","footnote":"","page_name":" 436 ","page_number":436},
  {"content":"\r\n\r\n[ سوره التوبة ‹ 9 › : آيه 49 
  ]\r\nوَ مِنْهُمْ مَنْ يَقُولُ ائْذَنْ لِي وَلا تَفْتِنِّي أَلا فِي الْفِتْنَةِ سَقَطُوا وَإِنَّ جَهَنَّمَ لَمُحِيطَةٌ بِالْكافِرِينَ ‹ 49 ›\r\n\r\nترجمه :\r\n49 - بعضى از آنها مىگويند بما اجازه ده ( تا در جهاد شركت نكنيم ) و ما را به گناه گرفتار ساز ، آگاه باشيد آنها ( هم اكنون ) در گناه سقوط كرده‌اند و جهنم كافران را احاطه كرده است ! .\r\n\r\nشان نزول :\r\nگروهى از مفسران نقل كرده‌اند هنگامى كه پيامبران ص مسلمانان را آماده جنگ تبوك مىساخت و دعوت به حركت مىكرد يكى از رؤساى طائفه « بنى سلمة » به نام « جد بن قيس » كه در صف منافقان بود خدمت پيامبر ص آمد و عرض كرد اگر اجازه دهى من در اين ميدان جنگ حاضر نشوم زيرا علاقه شديدى به زنان دارم مخصوصا اگر چشمم به دختران رومى بيفتد ممكن است دل از دست بدهم و مفتون آنها شوم ! و دست از كارزار بكشم ! پيامبر ص به او اجازه داد .\r\nدر اين موقع آيه فوق نازل شد و عمل آن شخص را محكوم ساخت ، پيامبر ص رو به گروهى از « بنى سلمه » كرد و گفت بزرگ شما كيست ؟ گفتند « جد بن قيس » ، ولى او مرد بخيل و ترسويى است ، فرمود چه دردى بدتر از درد بخل ، سپس فرمود بزرگ شما آن جوان سفيد رو « بشر بن براء » است ( كه مردى است پر سخاوت و گشاده روى ) .\r\n","description":"","footnote":"","page_name":" 437 ","page_number":437},
  {"content":"\r\n\r\nتفسير : منافقان بهانه تراش\r\nشان نزول فوق نشان مىدهد كه انسان هر گاه بخواهد شانه از زير بار مسئوليتى خالى كند از هر وسيله اى براى خود بهانه مىتراشد ، همانند بهانه اى كه « جد بن قيس » منافق براى عدم حضور در ميدان جهاد درست كرد ، و آن اينكه ممكن است زيبارويان رومى دل او را بربايند و دست از جنگ بكشد و به « اشكال شرعى » گرفتار شود ! .\r\nگفتار « جد بن قيس » مرا به ياد گفته يكى از ماموران جبار مىاندازد كه مىگفت : اگر ما مردم را تحت فشار قرار ندهيم حقوقى كه دريافت مىداريم براى ما شرعا اشكال دارد يعنى براى رهايى از اين اشكال بايد ظلم و ستم به خلق خدا كنيم .\r\nبه هر حال قرآن در اينجا روى سخن را به پيامبر ص كرده و در پاسخ اين گونه بهانه جويان رسوا مىگويد : « بعضى از آنها مىگويند به ما اجازه ده كه از حضور در ميدان جهاد خوددارى كنيم و ما را مفتون و فريفته ( زنان و دختران زيبا روى رومى ) مساز ! ( * ( وَمِنْهُمْ مَنْ يَقُولُ ائْذَنْ لِي وَلا تَفْتِنِّي ) * ) .\r\nاين احتمال نيز در تفسير و شان نزول آيه داده شده است كه او ( جد بن قيس ) به عذر و بهانه زن و فرزند و اموال بى سرپرست خود مىخواست از جهاد صرفنظر كند .\r\nولى به هر حال قرآن در پاسخ او مىگويد : « آگاه باشيد كه اينها هم اكنون در ميان فتنه و گناه و مخالفت فرمان خدا سقوط كرده‌اند جهنم گرداگرد كافران را احاطه كرده است » ( * ( أَلا فِي الْفِتْنَةِ سَقَطُوا وَإِنَّ جَهَنَّمَ لَمُحِيطَةٌ بِالْكافِرِينَ ) * ) .\r\n","description":"","footnote":"","page_name":" 438 ","page_number":438},
  {"content":"\r\nيعنى آنها به عذرهاى واهى و اينكه ممكن است بعدا آلوده به گناه بشوند هم اكنون در دل گناه قرار دارند و جهنم گرداگرد آنها را فرا گرفته است آنها فرمان صريح خدا و پيامبرش را در باره حركت به سوى جهاد زير پا مىگذارند مبادا به « شبهه شرعى » گرفتار شوند ! .\r\n\r\nدر اينجا به چند نكته بايد توجه كرد :\r\n1 - يكى از راههاى شناخت گروه منافقان در هر جامعه اى دقت در طرز استدلال آنها و عذرهايى است كه براى ترك انجام وظائف لازم مىآورند چگونگى اين عذرها به خوبى باطن آنها را روشن مىسازد .\r\nآنها غالبا به يك سلسله موضوعات جزئى و ناچيز و گاهى مضحك و خنده آور متشبث مىشوند تا موضوعات مهم و كلى را ناديده بگيرند ، و براى اغفال افراد با ايمان به گمان خود از الفباى فكرى آنها استفاده مىكنند ، و پاى مسائل شرعى و دستور خدا و پيامبر را به ميان مىكشند ، در حالى كه در ميان گناه غوطه ورند و شمشير به دست گرفته بر پيامبر ص و آئين او مىتازند .\r\n2 - مفسران در تفسير جمله « و * ( إِنَّ جَهَنَّمَ لَمُحِيطَةٌ بِالْكافِرِينَ ) * » گفتگوهاى مختلفى دارند بعضى مىگويند اين جمله كنايه از آن است كه عوامل و اسباب ورود به جهنم يعنى گناهان آنها را احاطه كرده است .\r\nو بعضى گفته‌اند كه اين از قبيل حوادث حتمى آينده است كه به صورت « ماضى » يا « حال » بيان مىشود ، يعنى به طور قطع در آينده جهنم آنها را در بر خواهد گرفت .\r\nولى اين احتمال نيز وجود دارد كه جمله را به معنى حقيقىاش تفسير كنيم و بگوئيم هم اكنون جهنم موجود است و در باطن و درون اين جهان قرار\r\n","description":"","footnote":"","page_name":" 439 ","page_number":439},
  {"content":"\r\nدارد و آنها در ميان جهنم هستند ، اگر چه هنوز فرمان تاثير كردن آن صادر نشده است ، همانگونه كه بهشت نيز هم اكنون وجود دارد و در باطن و درون اين جهان به همه احاطه كرده است منتها بهشتيان چون تناسب با بهشت دارند با آن مرتبط خواهند بود و دوزخيان چون متناسب با دوزخند با دوزخ ( 1 ) .\r\n\r\n[ سوره التوبة ‹ 9 › : آيات 50 تا 52 
  ]\r\nإِنْ تُصِبْكَ حَسَنَةٌ تَسُؤْهُمْ وَإِنْ تُصِبْكَ مُصِيبَةٌ يَقُولُوا قَدْ أَخَذْنا أَمْرَنا مِنْ قَبْلُ وَيَتَوَلَّوْا وَهُمْ فَرِحُونَ ‹ 50 › قُلْ لَنْ يُصِيبَنا إِلَّا ما كَتَبَ اللَّه لَنا هُوَ مَوْلانا وَعَلَى اللَّه فَلْيَتَوَكَّلِ الْمُؤْمِنُونَ ‹ 51 › قُلْ هَلْ تَرَبَّصُونَ بِنا إِلَّا إِحْدَى الْحُسْنَيَيْنِ وَنَحْنُ نَتَرَبَّصُ بِكُمْ أَنْ يُصِيبَكُمُ اللَّه بِعَذابٍ مِنْ عِنْدِه أَوْ بِأَيْدِينا فَتَرَبَّصُوا إِنَّا مَعَكُمْ مُتَرَبِّصُونَ ‹ 52 ›\r\n\r\nترجمه :\r\n50 - هر گاه نيكى به تو رسد آنها را ناراحت مىكند ، اگر مصيبتى به تو رسد مىگويند ما تصميم خود را از پيش گرفته‌ايم و باز مىگردند در حالى كه خوشحالند .\r\n51 - بگو هيچ حادثه اى براى ما رخ نمىدهد مگر آنچه خداوند براى ما نوشته است ، او مولى ( و سرپرست ) ما است و مؤمنان تنها بر خدا توكل مىكنند .\r\n52 - بگو آيا در باره ما جز يكى از دو نيكى انتظار داريد ( يا بر شما پيروز مىشويم و يا شربت شهادت مىنوشيم ) ولى ما انتظار داريم يا عذابى از طرف خداوند ( در آن جهان ) يا به دست ما ( در اين جهان ) به شما برسد ، اكنون كه چنين است شما انتظار بكشيد ما هم با شما انتظار مىكشيم .\r\n\r\n","description":"","footnote":"\r\n1 - اين بحث شرح مبسوطى دارد كه مىتوانيد در كتاب « معاد و جهان پس از مرگ » در « فصل بهشت و دوزخ » مطالعه فرمائيد .\r\n","page_name":" 440 ","page_number":440},
  {"content":"\r\n\r\nتفسير :\r\nدر آيات فوق به يكى از صفات منافقان و نشانه‌هاى آنها اشاره شده است و بحثى را كه در آيات گذشته و آينده پيرامون نشانه‌هاى منافقان مىباشد تكميل مىكند .\r\nنخست مىگويد : « اگر نيكى به تو رسد آنها را ناراحت مىكند » ( * ( إِنْ تُصِبْكَ حَسَنَةٌ تَسُؤْهُمْ ) * ) .\r\nخواه اين خير و نيكى پيروزى بر دشمن باشد يا غنائم جنگى ، و خواه پيشرفتهاى ديگر .\r\nو اين ناراحتى دليل عداوت باطنى و فقدان ايمان آنها است ، چگونه ممكن است كسى كمترين بهره از ايمان داشته باشد و از پيروزى پيامبر خدا و يا حتى يك فرد با ايمان عادى ناراحت شود ؟\r\n« ولى در مقابل اگر مصيبتى به تو برسد و گرفتار مشكلى شوى با خوشحالى مىگويند : ما از جلو پيشبينى چنين مسائلى را مىكرديم ، و تصميم لازم را گرفتيم » و خود را از اين پرتگاه رهايى بخشيديم ! ( * ( وَإِنْ تُصِبْكَ مُصِيبَةٌ يَقُولُوا قَدْ أَخَذْنا أَمْرَنا مِنْ قَبْلُ ) * ) .\r\n« و هنگامى كه به خانه‌هاى خود باز مىگردند از شكست يا مصيبت يا ناراحتى شما خوشحالند » ( * ( وَيَتَوَلَّوْا وَهُمْ فَرِحُونَ ) * ) .\r\nاين منافقان كور دل از هر فرصتى به نفع خود استفاده و لاف عقل و درايت مىزنند كه اين عقل و تدبير ما بود كه موجب شد در فلان ميدان شركت نكنيم و مشكلاتى كه دامن ديگران را بر اثر نداشتن عقل و درايت گرفت دامان ما را نگرفت ، اين سخن را چنان مىگويند كه گويى از خوشحالى در پوست\r\n","description":"","footnote":"","page_name":" 441 ","page_number":441},
  {"content":"\r\nنمىگنجند ! اما تو اى پيامبر به اينها از دو راه پاسخگوى ، پاسخى دندانشكن و منطقى نخست « بگو : هيچ حادثه اى براى ما رخ نمىدهد مگر آنچه خداوند براى ما مقرر داشته است همان خدايى كه مولاى ما » و سرپرست حكيم و مهربان ما است و جز خير و صلاح ما را مقدر نمىدارد ( * ( قُلْ لَنْ يُصِيبَنا إِلَّا ما كَتَبَ اللَّه لَنا هُوَ مَوْلانا ) * ) .\r\nآرى « افراد با ايمان تنها بر خدا توكل مىكنند » ( * ( وَعَلَى اللَّه فَلْيَتَوَكَّلِ الْمُؤْمِنُونَ ) * ) .\r\nتنها به او عشق مىورزند و از او يارى مىطلبند و سر بر آستان او مىسايند و تكيه گاه و پناهگاهشان كسى جز او نيست .\r\nاين اشتباه بزرگى است كه منافقان گرفتار آن هستند ، خيال مىكنند با عقل كوچك و فكر ناتوانشان مىتوانند همه مشكلات و حوادث را پيشبينى كنند و از لطف و رحمت خدا بىنيازند ، آنها نمىدانند تمام هستيشان همچون پر كاهى است در برابر يك طوفان عظيم از حوادث يا همانند قطره كوچك آبى در يك بيابان سوزان ، در يك روز تابستان ، اگر لطف الهى يار و مددكار نباشد از انسان ضعيف كارى ساخته نيست .\r\n« و تو اى پيامبر اين پاسخ را نيز به آنان بگو كه شما چه انتظارى را در باره ما مىكشيد جز اينكه به يكى از دو نيكى و خير و سعادت خواهيم رسيد » يا دشمنان را در هم مىكوبيم و پيروز از ميدان مبارزه باز مىگرديم ، و يا كشته مىشويم و شربت شهادت را با افتخار مىنوشيم ، هر كدام پيش آيد خوش آيد كه مايه افتخار است و روشنى چشم ما ( * ( قُلْ هَلْ تَرَبَّصُونَ بِنا إِلَّا إِحْدَى الْحُسْنَيَيْنِ ) * ) .\r\n","description":"","footnote":"","page_name":" 442 ","page_number":442},
  {"content":"\r\nاما به عكس « ما در مورد شما يكى از دو بدبختى ، تيره روزى و بلا و مصيبت را انتظار مىكشيم ، يا در اين جهان و جهان ديگر به مجازات الهى گرفتار مىشويد ، و يا به دست ما خوار و نابود خواهيد شد » ( * ( وَنَحْنُ نَتَرَبَّصُ بِكُمْ أَنْ يُصِيبَكُمُ اللَّه بِعَذابٍ مِنْ عِنْدِه أَوْ بِأَيْدِينا ) * ) .\r\n« حال كه چنين است شما انتظار بكشيد ، و ما هم با شما انتظار مىكشيم » شما در انتظار خوشبختى ما باشيد و ما هم در انتظار بدبختى شما نشسته‌ايم ! ( * ( فَتَرَبَّصُوا إِنَّا مَعَكُمْ مُتَرَبِّصُونَ ) * ) .\r\n\r\nدر اينجا به چند نكته بايد توجه كرد :\r\n\r\n1 - مقدرات و كوششهاى ما\r\nشك نيست كه سرنوشت ما تا آنجا كه با كار و كوشش و تلاش ما مربوط است به دست خود ما است و آيات قرآن نيز با صراحت اين موضوع را بيان مىكند مانند ( وَأَنْ لَيْسَ لِلإِنْسانِ إِلَّا ما سَعى ) : « انسان بهره اى جز سعى و كوشش خود ندارد » ( سوره نجم آيه 39 ) و ( كُلُّ نَفْسٍ بِما كَسَبَتْ رَهِينَةٌ ) : « هر كس در گرو اعمال خويش است » ( سوره مدثر آيه 38 ) و آيات ديگر . ( هر چند تاثير تلاش و كوشش نيز از سنن الهى و به فرمان اوست ) .\r\nولى در بيرون دايره تلاش و كوشش ما و آنجا كه از حريم قدرت ما خارج است ، دست تقدير تنها حكمران است ، و آنچه به مقتضاى قانون عليت كه منتهى به مشيت و علم و حكمت پروردگار مىشود مقدر شده است انجامپذير خواهد بود .\r\nمنتها افراد با ايمان و خداپرست كه به علم و حكمت و لطف و رحمت او مؤمن هستند همه اين مقدرات را مطابق « نظام احسن » و مصلحت بندگان مىدانند ، و هر كس بر طبق شايستگيهايى كه اكتساب كرده است مقدراتى متناسب آن دارد .\r\n","description":"","footnote":"","page_name":" 443 ","page_number":443},
  {"content":"\r\nيك جمعيت منافق و ترسو و تنبل و پراكنده محكوم به فنا هستند ، و اين سرنوشت براى آنها حتمى است ، اما يك جمعيت با ايمان و آگاه ، و متحد و مصمم جز پيروزى ، سرنوشتى ندارند .\r\nبنا بر آنچه گفته شد روشن مىشود كه آيات فوق نه با اصل آزادى اراده و اختيار منافات دارد و نه دليلى بر سرنوشت جبرى انسانها و بى اثر بودن تلاشها و كوششها است .\r\n\r\n2 - در قاموس مؤمنان شكست وجود ندارد .\r\nدر آخرين آيه مورد بحث به منطق عجيب محكمى برخورد مىكنيم كه راز اصلى همه پيروزيهاى مسلمانان نخستين در آن نهفته شده است ، و اگر پيامبر اسلام هيچ تعليم و دستورى جز اين نداشت براى تضمين پيروزى پيروانش كافى بود ، و آن اينكه مفهوم شكست و ناكامى را به كلى از صفحه روح آنها زدوده ، و به آنها ثابت كرده كه در هر حال شما پيروزيد ، كشته شويد پيروزيد ، و دشمن را بكشيد باز هم پيروزيد .\r\nشما دو راه در پيش داريد كه از هر كدام برويد به منزل مقصود خواهيد رسيد ، بيراهه و پرتگاه مطلقا در مسير شما وجود ندارد يك راه به سوى شهادت مىرود كه نقطه اوج افتخار يك انسان با ايمان است ، و بالاترين موهبتى است كه براى انسان تصور مىشود كه با خدا معامله كند جان را بدهد و يك حيات جاويدان و ابدى در جوار قرب پروردگار و در ميان نعمتهاى غير قابل توصيفش خريدارى كند .\r\nراه ديگر پيروزى بر دشمن و در هم شكستن قدرت اهريمنى او و پاكسازى محيط زندگى انسانها از شر ظالمان و ستمگران و آلودگان است و اين نيز فيضى است بزرگ و افتخارى است مسلم .\r\nسربازى كه با اين روحيه وارد ميدان مبارزه مىشود هيچگاه فكر فرار و\r\n","description":"","footnote":"","page_name":" 444 ","page_number":444},
  {"content":"\r\nپشت كردن به دشمن را در سر نمىپروراند ، از هيچكس و هيچ چيز نمىهراسد ، ترس و وحشت و اضطراب و ترديد در وجودش راه ندارد ، ارتشى كه از چنين سربازانى تشكيل شود ارتشى خواهد بود شكستناپذير ! چنين روحيه اى را تنها از طريق تعليمات اسلامى مىتوان بارور ساخت و امروز نيز اگر با تعليم و تربيت صحيح ، اين منطق بار ديگر در روح مسلمانان جلوه گر شود ، عقبماندگيها و شكستها را جبران خواهند كرد .\r\nآنها كه در باره علل پيشرفت مسلمانان نخستين ، و علل عقبماندگى امروز ، مطالعه و بررسى مىكنند ، و گاهى اين موضوع را معمايى لا ينحل مىپندارند خوب است بيايند و كمى در آيه فوق بينديشند تا پاسخ اين سؤال را بروشنى در آن بيابند .\r\nقابل توجه اينكه در آيه فوق به هنگامى كه سخن از دو شكست منافقان مىگويد آن را شرح مىدهد و يك يك بيان مىكند ، ولى هنگامى كه سخن از دو پيروزى مؤمنان مىگويد ، سر بسته گذاشته از آن مىگذرد ، گويى آن چنان روشن و واضح و آشكار است كه اصلا نيازى به شرح و بيان ندارد . و اين يك نكته زيبا و لطيف بلاغت است كه در آيه فوق به كار رفته .\r\n\r\n3 - صفات هميشگى منافقان\r\nبار ديگر تاكيد مىكنيم كه نبايد اين آيات را به شكل طرح يك مساله تاريخى مربوط به گذشته مورد مطالعه قرار دهيم ، بلكه بايد بدانيم درسى است راى امروز و ديروز و فرداى ما و همه انسانها ! هيچ جامعه اى معمولا از يك گروه منافق ، اندك يا بسيار ، خالى نيست و صفات آنها تقريبا يكسان و يك نواخت است .\r\nآنها افرادى هستند نادان و در عين حال خود خواه و متكبر كه براى خويش\r\n","description":"","footnote":"","page_name":" 445 ","page_number":445},
  {"content":"\r\nعقل و درايت فوق العاده اى قائلند .\r\nآنها هميشه از راحتى مردم در رنج و عذابند و از ناراحتيهايشان خوشحال و خندان .\r\nآنها هميشه در ميان انبوهى از خيالات واهى و ترديد و شك و حيرت به سر مىبرند ، و به همين دليل گامى به پيش و گامى به پس مىنهند .\r\nدر مقابل آنها مؤمنان راستين با شادى مردم شاد و با غم آنها شريك و سهيمند ، هيچگاه به علم و درايت خود نمىنازند ، و هرگز خود را از لطف حق بى نياز نمىدانند ، دلى لبريز از عشق خدا دارند ، و در اين راه از هيچ حادثه اى نمىهراسند\r\n\r\n[ سوره التوبة ‹ 9 › : آيات 53 تا 55 
  ]\r\nقُلْ أَنْفِقُوا طَوْعاً أَوْ كَرْهاً لَنْ يُتَقَبَّلَ مِنْكُمْ إِنَّكُمْ كُنْتُمْ قَوْماً فاسِقِينَ ‹ 53 › وَما مَنَعَهُمْ أَنْ تُقْبَلَ مِنْهُمْ نَفَقاتُهُمْ إِلَّا أَنَّهُمْ كَفَرُوا بِاللَّه وَبِرَسُولِه وَلا يَأْتُونَ الصَّلاةَ إِلَّا وَهُمْ كُسالى وَلا يُنْفِقُونَ إِلَّا وَهُمْ كارِهُونَ ‹ 54 › فَلا تُعْجِبْكَ أَمْوالُهُمْ وَلا أَوْلادُهُمْ إِنَّما يُرِيدُ اللَّه لِيُعَذِّبَهُمْ بِها فِي الْحَياةِ الدُّنْيا وَتَزْهَقَ أَنْفُسُهُمْ وَهُمْ كافِرُونَ ‹ 55 ›\r\n\r\nترجمه :\r\n53 - بگو انفاق كنيد خواه از روى ميل يا اكراه ، هرگز از شما پذيرفته نمىشود چرا كه شما قوم فاسقى بوديد .\r\n54 - و هيچ چيز مانع قبول انفاقهاى آنها نشد جز اينكه آنها به خدا و پيامبرش كافر شدند و نماز بجا نمىآورند جز با كسالت و انفاق نمىكنند مگر با كراهت ! 55 - و ( فزونى ) اموال و اولاد آنها تو را در شگفتى فرو نبرد ، خدا مىخواهد آنها را به وسيله آن در زندگى دنيا عذاب كند و در حال كفر بميرند .\r\n","description":"","footnote":"","page_name":" 446 ","page_number":446},
  {"content":"\r\n\r\nتفسير :\r\nاين آيات به قسمتى ديگر از نشانه‌هاى منافقان و نتيجه و سرانجام كار آنها اشاره كرده و روشن مىسازد كه چگونه اعمال آنها بى روح و بى اثر است و هيچگونه بهره اى از آن عائدشان نمىشود ، و از آنجا كه در ميان اعمال نيك ، انفاق در راه خدا ( زكات به معنى وسيع كلمه ) و نماز ( پيوند خلق با خالق ) موقعيت خاصى دارد ، مخصوصا انگشت روى اين دو قسمت گذارده است .\r\nنخست مىگويد : « اى پيامبر به آنها بگو : شما چه از روى اراده و اختيار در راه خدا انفاق كنيد و چه از روى كراهت و اجبار و ملاحظات شخصى و اجتماعى ، در هر حال از شما منافقان پذيرفته نخواهد شد » ( * ( قُلْ أَنْفِقُوا طَوْعاً أَوْ كَرْهاً لَنْ يُتَقَبَّلَ مِنْكُمْ ) * ) ( 1 ) .\r\nسپس به دليل آن اشاره كرده مىفرمايد : « زيرا شما گروه فاسقى بوديد » ( * ( إِنَّكُمْ كُنْتُمْ قَوْماً فاسِقِينَ ) * ) . نيتهايتان آلوده ، و اعمالتان ناپاك ، و قلبتان تاريك است ، و خدا تنها عملى را مىپذيرد كه پاك باشد و از شخصى پاك و با تقوا سرزند .\r\nروشن است كه « فسق » در اينجا يك گناه ساده و معمولى نيست زيرا ممكن است انسان مرتكب گناهى شود در عين حال عملى خالص نيز انجام دهد ، بلكه منظور از آن كفر و نفاق و يا آلوده شدن انفاقهاى آنها به ريا و تظاهر است .\r\nو نيز هيچ مانعى ندارد كه « فسق » در جمله بالا به مفهوم وسيع كلمه ، شامل هر دو باشد چنان كه آيه بعد نيز اين قسمت را توضيح خواهد داد .\r\nدر آيه بعد بار ديگر عدم قبول انفاقات آنها را توضيح مىدهد و مىگويد :\r\n\r\n","description":"","footnote":"\r\n1 - جمله « انفقوا » گرچه به صورت امر است ولى مفهوم شرط دارد ، يعنى اگر شما انفاق كنيد خواه به اختيار باشد يا اجبار در هر دو صورت پذيرفته نخواهد شد .\r\n","page_name":" 447 ","page_number":447},
  {"content":"\r\n« هيچ چيز مانع قبول انفاقات آنها نشده جز اينكه آنها به خدا و پيامبرش كافر شده‌اند » و هر عملى توأم با ايمان به خدا و توحيد نبوده باشد در پيشگاه خدا قبول نيست ( * ( وَما مَنَعَهُمْ أَنْ تُقْبَلَ مِنْهُمْ نَفَقاتُهُمْ إِلَّا أَنَّهُمْ كَفَرُوا بِاللَّه وَبِرَسُولِه ) * ) .\r\nقرآن كرارا روى اين مسئله تكيه كرده است كه شرط پذيرش اعمال صالح ايمان است ، حتى اگر عمل از روى ايمان سرزند و بعد از مدتى شخص عمل كننده راه كفر پيش گيرد عمل او « حبط » و نابود و بى اثر مىشود ( در اين باره در جلد دوم تفسير نمونه از صفحه 69 الى 72 بحث كرده‌ايم ) .\r\nپس از ذكر عدم قبول انفاقهاى مالى آنها به وضع عبادات آنان اشاره كرده مىگويد : « آنها نماز را بجا نمىآورند مگر از روى كسالت و با ناراحتى و سنگينى » ( * ( وَلا يَأْتُونَ الصَّلاةَ إِلَّا وَهُمْ كُسالى ) * ) .\r\nهمانگونه كه « انفاق نمىكنند مگر از روى كراهت و اجبار » ( * ( وَلا يُنْفِقُونَ إِلَّا وَهُمْ كارِهُونَ ) * ) .\r\nدر حقيقت به دو دليل انفاقهاى آنها پذيرفته نمىشود يكى به دليل آنكه از روى كفر و عدم ايمان سر مىزند ، و ديگر اينكه از روى كراهت و اجبار است .\r\nهمچنين به دو علت نماز آنها پذيرفته نيست نخست به علت كفر ، و ديگر بخاطر آنكه از روى كسالت و كراهت انجام مىگيرد .\r\nجمله‌هاى بالا در عين اينكه وضع منافقان را از نظر عدم نتيجه گيرى از اعمالشان تشريح مىكند در حقيقت نشانه ديگرى از نشانه‌هاى آنها را بيان مىكند ، و آن اينكه مؤمنان واقعى را از نشاطى كه به هنگام عبادت دارند و از ميل و رغبتى كه نسبت به اعمال نيك نشان مىدهند و مخلصانه به دنبال آن مىشتابند به خوبى مىتوان شناخت .\r\nهمانگونه كه به وضع منافقان از طرز انجام اعمالشان مىتوان پى برد ، زيرا معمولا از روى بىميلى و دلسردى و ناراحتى و كراهت اقدام به انجام كار\r\n","description":"","footnote":"","page_name":" 448 ","page_number":448},
  {"content":"\r\nخير مىكنند ، گويى كسى به اجبار دست آنها را گرفته و كشانكشان به سوى كار خير مىبرد .\r\nبديهى است اعمال گروه نخست چون از عشق خدا سر مىزند و با دلسوزى توأم است همه آداب و مقرراتش رعايت مىگردد ، ولى اعمال گروه دوم چون از روى كراهت و بىميلى است ناقص و دست و پا شكسته و بيروح است ، بنا بر اين انگيزه‌هاى متفاوت آنها دو شكل متفاوت به اعمالشان مىدهد .\r\nدر آخرين آيه روى سخن را به پيامبر كرده مىگويد : « فزونى اموال و اولاد آنها نبايد تو را در شگفتى فرو برد » و فكر كنى كه آنها با اينكه منافقند چگونه مشمول اينهمه مواهب الهى واقع شده‌اند ( * ( فَلا تُعْجِبْكَ أَمْوالُهُمْ وَلا أَوْلادُهُمْ ) * ) .\r\nچرا كه اينها به ظاهر براى آنها نعمت است اما در حقيقت « خدا مىخواهد به اين وسيله آنان را در زندگى دنيا معذب كند ، و به خاطر دلبستگى فوق العاده به اين امور در حال كفر و بى ايمانى بميرند » ( * ( إِنَّما يُرِيدُ اللَّه لِيُعَذِّبَهُمْ بِها فِي الْحَياةِ الدُّنْيا وَتَزْهَقَ أَنْفُسُهُمْ وَهُمْ كافِرُونَ ) * ) .\r\nدر واقع آنها از دو راه به وسيله اين اموال و اولاد ( نيروى اقتصادى و انسانى ) معذب مىشوند : نخست اينكه اين گونه افراد معمولا فرزندانى ناصالح و اموالى بى بركت دارند كه مايه درد و رنجشان در زندگى دنيا است ، شب و روز بايد براى فرزندانى كه مايه ننگ و ناراحتى هستند ، تلاش كنند ، و براى حفظ اموالى كه از طريق گناه بدست آورده‌اند جان بكنند ، و از طرف ديگر چون به اين اموال و فرزندان بالآخره دلبستگى دارند و به سراى وسيع و پر نعمت آخرت و جهان پس از مرگ ايمان ندارند چشمپوشى از اينهمه اموال بر ايشان مشكل است تا آنجا\r\n","description":"","footnote":"","page_name":" 449 ","page_number":449},
  {"content":"\r\nكه ايمانشان را روى آنها گذاشته و با كفر از دنيا مىروند ، و به سختترين وضعى جان مىدهند ؟\r\nمال و فرزند اگر پاك و صالح باشد موهبت است و سعادت و مايه رفاه و آسايش و اگر ناپاك و ناصالح باشد رنج و عذاب اليم است .\r\n\r\nدر اينجا به چند نكته بايد توجه كرد\r\n1 - بعضى سؤال مىكنند كه چگونه در آغاز آيه اول گفته شده است خواه از روى اختيار يا اكراه انفاق كنيد پذيرفته نمىشود .\r\nدر حالى كه در آخر آيه دوم تصريح شده كه آنها جز از روى كراهت انفاق نمىكنند آيا اين دو با هم منافات ندارد ؟\r\nولى با توجه به يك مطلب پاسخ اين سؤال روشن مىشود و آن اينكه آغاز آيه اول در واقع به صورت يك « قضيه شرطيه » است ، يعنى اگر از روى اطاعت و يا اكراه انفاق كنيد بهر شكل و بهر صورت باشد پذيرفته نخواهد شد ، و مىدانيم قضيه شرطيه دليل بر وجود شرط نيست ، يعنى به فرض كه از روى ميل و اختيار هم انفاق كنند فايده ندارد چون بى ايمانند .\r\nولى ذيل آيه دوم بيان يك « قضيه خارجيه » است و آن اينكه آنها هميشه از روى اكراه انفاق مىكنند ( دقت كنيد ) .\r\n2 - درس ديگرى كه از آيات فوق مىتوان گرفت اين است كه نبايد تنها به نماز و روزه مردم فريفته شد زيرا منافقان ، هم نماز مىخواندند ، و هم به ظاهر در راه خدا انفاق مىكردند ، بلكه بايد نمازها و انفاقهاى منافقگرانه را از اعمال پاك و سازنده مؤمنان راستين باز شناخت و اتفاقا با دقت و كنجكاوى در ظاهر عمل نيز غالبا شناخته مىشود .\r\n","description":"","footnote":"","page_name":" 450 ","page_number":450},
  {"content":"\r\nو در حديث مىخوانيم « لا تنظروا الى طول ركوع الرجل و سجوده فان ذلك شىء اعتاده و لو تركه استوحش ، و لكن انظروا الى صدق حديثه و اداء امانته » : « تنها به ركوع و سجود طولانى افراد ننگريد ، زيرا ممكن است اين « عبادت عادتى » باشد كه از تركش ناراحت شود و لكن به راستگويى و اداء امانت آنها دقت كنيد » زيرا راستى و امانت از ايمان سرچشمه مىگيرد در حالى كه ركوع و سجود عادتى با كفر و نفاق هم سازگار است ) .\r\n\r\n[ سوره التوبة ‹ 9 › : آيات 56 تا 57 
  ]\r\nوَ يَحْلِفُونَ بِاللَّه إِنَّهُمْ لَمِنْكُمْ وَما هُمْ مِنْكُمْ وَلكِنَّهُمْ قَوْمٌ يَفْرَقُونَ ‹ 56 › لَوْ يَجِدُونَ مَلْجَأً أَوْ مَغاراتٍ أَوْ مُدَّخَلًا لَوَلَّوْا إِلَيْه وَهُمْ يَجْمَحُونَ ‹ 57 ›\r\n\r\nترجمه :\r\n56 - و به خدا سوگند مىخورند كه آنها از شما هستند در حالى كه از شما نيستند ، ولى آنها گروهى هستند كه مىترسند ( و وحشت دارند لذا دروغ مىگويند ) .\r\n57 - اگر پناهگاه يا غارها يا راهى در زير زمين بيابند به سوى آن حركت مىكنند در حالى كه با سرعت و شتاب فرار مىكنند .\r\n\r\nتفسير : نشانه ديگرى از منافقان\r\nدر آيات فوق يكى ديگر از اعمال و حالات منافقان به روشنى ترسيم شده است مىگويد : آنها به خدا سوگند ياد مىكنند كه از شما هستند ( * ( وَيَحْلِفُونَ بِاللَّه إِنَّهُمْ لَمِنْكُمْ ) * ) .\r\n« در حالى كه نه از شما هستند و نه در چيزى با شما موافقند بلكه آنها\r\n","description":"","footnote":"","page_name":" 451 ","page_number":451},
  {"content":"\r\nگروهى هستند كه فوق العاده مىترسند » و از شدت ترس كفر را پنهان كرده اظهار ايمان مىكنند مبادا گرفتار شوند ( * ( وَما هُمْ مِنْكُمْ وَلكِنَّهُمْ قَوْمٌ يَفْرَقُونَ ) * ) .\r\n« يفرقون » از ماده « فرق » ( بر وزن « شفق » ) به معنى شدت خوف و ترس است ، « راغب » در كتاب « مفردات » مىگويد اين ماده در اصل به معنى تفرق و جدايى و پراكندگى است گويى آن چنان مىترسند كه مىخواهد قلبشان از هم متفرق و متلاشى گردد .\r\nدر واقع چون تكيه گاهى در باطن ندارند همواره گرفتار ترس و وحشتى عظيم هستند و به خاطر همين ترس و وحشت هيچگاه آنچه در باطن دارند اظهار نمىكنند ، و چون از خدا نمىترسند از همه چيز مىترسند و دائما در حال وحشت به سر مىبرند ، در حالى كه مؤمنان راستين در سايه ايمان آرامش و شهامت خاصى دارند .\r\nدر آيه بعد شدت بغض و عداوت و نفرت آنها را از مؤمنان در عبارتى كوتاه اما بسيار رسا و گويا منعكس مىكند مىگويد « آنها چنان هستند كه اگر پناهگاهى ( همانند يك دژ محكم ) بيابند ، يا دسترسى به غارهايى در كوه‌ها داشته باشند ، يا بتوانند راهى در زير زمين پيدا كنند ، با سرعت هر چه بيشتر به سوى آن مىشتابند » تا از شما دور شوند و بتوانند كينه و عداوت خود را آشكار سازند ( * ( لَوْ يَجِدُونَ مَلْجَأً أَوْ مَغاراتٍ أَوْ مُدَّخَلًا لَوَلَّوْا إِلَيْه وَهُمْ يَجْمَحُونَ ) * ) .\r\n« ملجا » به معنى پناهگاه است همچون قلعه‌هاى محكم و يا مانند آن .\r\n« مغارات » جمع « مغاره » به معنى « غار » است .\r\n« مدخل » به معنى راههاى پنهانى است مانند نقبهايى كه در زير زمين مىزنند و از آن وارد محلى مىشوند .\r\n« يجمحون » از ماده « جماح » به معنى حركت شتابانه و شديدى است كه\r\n","description":"","footnote":"","page_name":" 452 ","page_number":452},
  {"content":"\r\nهيچ چيز نتواند از آن جلوگيرى كند ، همانند حركت اسبهاى سركش و چموش كه نتوان آنها را متوقف ساخت و به همين جهت چنين اسبى را « جموح » مىگويند .\r\nبه هر حال اين يكى از رساترين تعبيراتى است كه قرآن در باره ترس و وحشت منافقان و يا بغض و نفرت آنان بيان كرده كه آنها اگر در كوه‌ها و روى زمين راه فرارى پيدا كنند از ترس يا عداوت از شما دور مىشوند ولى چون قوم و قبيله اموال و ثروتى در محيط شما دارند مجبورند دندان بر جگر بگذارند و بمانند ! .\r\n\r\n[ سوره التوبة ‹ 9 › : آيات 58 تا 59 
  ]\r\nوَ مِنْهُمْ مَنْ يَلْمِزُكَ فِي الصَّدَقاتِ فَإِنْ أُعْطُوا مِنْها رَضُوا وَإِنْ لَمْ يُعْطَوْا مِنْها إِذا هُمْ يَسْخَطُونَ ‹ 58 › وَلَوْ أَنَّهُمْ رَضُوا ما آتاهُمُ اللَّه وَرَسُولُه وَقالُوا حَسْبُنَا اللَّه سَيُؤْتِينَا اللَّه مِنْ فَضْلِه وَرَسُولُه إِنَّا إِلَى اللَّه راغِبُونَ ‹ 59 ›\r\n\r\nترجمه :\r\n58 - و در ميان آنها كسانى هستند كه در ( تقسيم ) غنائم به تو ايراد مىكنند ، اگر از آن به آنها بدهند راضى مىشوند و اگر ندهند خشم مىگيرند ( خواه حق آنها باشد يا نه ) .\r\n59 - ولى اگر آنها به آنچه خدا و پيامبرش به آنها مىدهد راضى باشند و بگويند خداوند براى ما كافى است و به زودى خدا و رسولش از فضل خود به ما مىبخشد ما تنها رضاى او را مىطلبيم ( اگر چنين كنند به سود آنهاست ) .\r\n","description":"","footnote":"","page_name":" 453 ","page_number":453},
  {"content":"\r\n\r\nشان نزول\r\nدر تفسير « در المنثور » از « صحيح بخارى » و « نسايى » و از گروهى ديگر چنين نقل شده كه پيامبر ص مشغول تقسيم اموالى ( از غنائم يا مانند آن ) بود كه يكى از طائفه « بنى تميم » به نام « ذو الخويصرة » فرا رسيد صدا زد :\r\nاى رسول خدا ! عدالت كن ! پيامبر فرمود : واى بر تو اگر من عدالت نكنم چه كسى عدالت خواهد كرد ؟ ! « ، » عمر « صدا زد اى رسول خدا به من اجازه بده تا گردنش را بزنم پيامبر ص فرمود : او را به حال خود واگذار ! او يارانى دارد كه نماز و روزه خود را در برابر نماز و روزه آنها كوچك مىشمريد ولى با اينحال آنها از دين فرار مىكنند همانگونه كه تير از كمان ! .\r\nدر اين هنگام آيات فوق نازل شد و به اين گونه افراد اندرز داد .\r\n\r\nتفسير : خودخواهان بى منطق\r\nدر نخستين آيه فوق به يكى ديگر از حالات منافقان اشاره شده و آن اينكه آنها هرگز راضى به حق خود نيستند ، و دائما انتظار دارند از اموال بيت المال و يا منافع عمومى هر چه بيشتر بهره ببرند ، خواه مستحق باشند يا نه ، دوستى و دشمنى آنها بر محور همين منافع دور مىزند ، هر كس جيب آنها را پر كند از او راضى هستند و هر كس به خاطر رعايت عدالت حق ديگران را به آنها نبخشد از او ناراضى مىشوند .\r\nحق و عدالت در قاموس آنها مفهومى ندارد ، و اگر داشته باشد عادل كسى\r\n","description":"","footnote":"","page_name":" 454 ","page_number":454},
  {"content":"\r\nاست كه هر چه بيشتر به آنها بدهد و ظالم كسى است كه حق ديگران را از آنان باز دارد ! و به تعبير ديگر آنها فاقد هر گونه شخصيت اجتماعى هستند و تنها داراى يك شخصيت فردى و در چهار چوبه منافع خويش مىباشند ، و همه چيز را تنها از اين زاويه مىنگرند ! .\r\nلذا مىگويد : « بعضى از آنها در تقسيم صدقات به تو عيب مىگيرند » و مىگويند عدالت را رعايت نكردى ( * ( وَمِنْهُمْ مَنْ يَلْمِزُكَ فِي الصَّدَقاتِ ) * ) .\r\nاما در حقيقت چنين است كه آنها به منافع خويش مىنگرند « اگر سهمى به آنها داده شود راضيند و خوشحال » و تو را مجرى عدالت مىدانند هر چند استحقاق نداشته باشند ( * ( فَإِنْ أُعْطُوا مِنْها رَضُوا ) * ) .\r\n« اما اگر چيزى از آن به آنها داده نشود خشمگين مىشوند » و تو را متهم به بىعدالتى مىكنند ( * ( وَإِنْ لَمْ يُعْطَوْا مِنْها إِذا هُمْ يَسْخَطُونَ ) * ) :\r\n« ولى اگر آنها به حق خود راضى باشند و به آنچه خدا و پيامبرش در اختيار آنها گذارده رضايت دهند و بگويند همين براى ما كافى است و اگر هم نياز بيشترى داريم خدا و پيامبر ص از فضل خود به زودى به ما مىبخشند ما تنها رضاى او را مىطلبيم و از او مىخواهيم كه ما را از اموال مردم بى نياز سازد ، اگر آنها چنين كنند به سود آنها است » ( * ( وَلَوْ أَنَّهُمْ رَضُوا ما آتاهُمُ اللَّه وَرَسُولُه وَقالُوا حَسْبُنَا اللَّه سَيُؤْتِينَا اللَّه مِنْ فَضْلِه وَرَسُولُه إِنَّا إِلَى اللَّه راغِبُونَ ) * ) .\r\nآيا در جوامع اسلامى امروز چنين كسانى يافت نمىشوند ؟\r\nآيا همه مردم به حق مشروع خود قانعند ؟ و هر كس تنها به مقدار حقش به آنها بدهد او را عدالتپيشه مىدانند ؟\r\nمسلما جواب اين سؤالها منفى است ، با نهايت تاسف هنوز بسيارند كسانى كه مقياس سنجش حق و عدالت را منافع شخصى خويش مىپندارند ، و به حقوق\r\n","description":"","footnote":"","page_name":" 455 ","page_number":455},
  {"content":"\r\nخويش قانع نيستند ، و اگر كسى بخواهد همه را - مخصوصا محرومان را - به حق مشروعشان برساند داد و فريادشان بلند مىشود .\r\nبنا بر اين لزومى ندارد براى شناخت منافقان صفحات تاريخ را و رق بزنيم يك نگاه به اطراف خود و حتى نگاهى به خودمان بكنيم مىتوانيم وضع خود و ديگران را دريابيم .\r\nپروردگارا ! روح ايمان را در ما زنده كن ! و فكر شيطانى و نفاق را در ما بميران ! و به ما توفيق مرحمت فرما تا خود را آن چنان بسازيم كه به حق خويشتن قانع باشيم ! نه به ديگران اجحاف كنيم و نه عدالت را در غصب حقوق سايرين بدانيم .\r\nهميشه خواهان عدالت باشيم و مجرى عدالت ! . . .\r\n\r\n","description":"","footnote":"","page_name":" 456 ","page_number":456}
  ]