[
  {"content":"\r\n\r\nترجمهء خلاصهء\r\nتفسير الميزان\r\nعلامه طباطبائى\r\nبه قلم كمال مصطفى شاكر\r\nمترجم : فاطمه مشايخ\r\nجلد اول\r\nناشر : انتشارات اسلام\r\n\r\n","description":"","footnote":"","page_name":" 1 ","page_number":1},
  {"content":"\r\n\r\nبنام آنكه گيتى نام از او يافت\r\nتقديم به پيشگاه با عظمت منجى عالم بشريت\r\nحضرت حجة ابن الحسين العسكرى عجل الله تعالى فرجه الشريف\r\nشاكر ، كمال مصطفى\r\nترجمه خلاصه تفسير الميزان علامه طباطبايى / به قلم مصطفى شاكر ؛ مترجم فاطه مشايخ . - تهران : اسلام ، 1379 -\r\n4 ج .\r\n( دوره ) ISBN 964 - 5843 - 21 - 9\r\nISBN 964 - 5843 - 25 - 1\r\n( ج . 1 )\r\nفهرستنويسى براساس اطلاعات فيپا .\r\n1 . تفاسير شيعه - قرن 14 . الف طباطبائى ، محمدحسين ، 1281 - 1360 . الميزان فى تفسير القرآن . برگزيده . ب . مشايخ ، فاطمه ، 1345 - ، مترجم . ج . عنوان . د . عنوان : الميزان فى تفسير القرآن .\r\n904214 م 25 ط / 98 bp\r\n179 / 297\r\n1384\r\nكتابخانه ملى ايران\r\n26006 - 78 م\r\nنام كتاب : ترجمهء خلاصه تفسير الميزان ( علامه طباطبائى )\r\nنويسنده : كمال مصطفى شاكر\r\nمترجم : فاطمه مشايخ ( زير نظر آقاى احمد سياح )\r\nتيراژ : 3000 جلد\r\nچاپ از : چاپخانه احمدى\r\nتاريخ انتشار : 1384\r\nنوبت چاپ : چاپ سوم\r\nناشر : انتشارات اسلام - تهران ( 6480248 - 640395 )\r\nتهران : خيابان انقلاب - خيابان 12 فروردين - اول نظرى شرقى -\r\nپلاك 240\r\nISBN - 964 - 5843 - 21 - 9 ( set )\r\nشاب $ 152 $ 9 - 21 - 5843 - 964 ( دوره )\r\nISBN - 964 - 5843 - 25 - 1\r\nشابك 1 - 25 - 5843 - 964\r\n\r\n","description":"","footnote":"","page_name":" 2 ","page_number":2},
  {"content":"\r\n\r\n\r\nجلد اول\r\nبسم اللّه الرّحمن الرّحيم\r\n\r\nمقدمهء مترجم\r\nپروردگارا تو را به نام تو مىخوانم ، اى كريمى كه بنده نوازى و اى رحيمى كه دانندهء رازى ، اى آشناى غريبان ، اى فرياد رس عاشقان و در راه ماندگان ، اى آنكه براى هدايت بندگانت رسولى ، در باطن همچون عقل و نيز رسولى در ظاهر همچون بندهء خاصّت و عبد مخلصت ، محمد مصطفى صلّى اللّه عليه و إله و سلم را گسيل داشتى ، پس درود تو بر او و خاندانش باد .\r\nحسن توفيق ربّ بىبديل شامل حال اين بندهء حقير گرديد تا دست به كارى زند كه اگر مقبول درگه دوست بيافتد توشهء ابديّت او محسوب مىگردد ، و اگر شائبه ريا و تفاخر در آن باشد ، تنها وزر و وبالى بر گردهء ناتوان وى مىباشد ، چون آويختن به كلام نور و فهم كلام خالق نور نه كار هياكل بىنور ، بلكه در خور مردان ذى نور است ، پروردگارا از تو مدد مىجويم كه مرا همّتى بلند و نيتّى بىگزند و خالص ارزانى دارى .\r\nبارى نظرى هر چند سطحى بر اثر بىمثال علامه طباطبائى ، تفسير الميزان ، آشكار مىسازد كه ايشان با ديدى جامع و نظرى قرآن شناسانه ، آيات الهى را از ديدگاههاى متفاوت فلسفى ، اخلاقى ، روايى ، تاريخى ، علمى و . . . مورد توجه قرار داده و لذا اثرى عميق و بسيار گسترده آفريده‌اند ، امّا با نظر به چند مورد مىتوان دريافت كه الميزان تفسيرى نيست كه بتواند به آسانى مورد استفاده عموم قرار بگيرد ، چون اولا : بسيار گسترده و مفصل بوده و امكان دسترسى به همه مجلّدات آن براى مردم عادّى دشوار است .\r\n\r\n","description":"","footnote":"","page_name":" 3 ","page_number":3},
  {"content":"\r\n\r\nثانيا : سطح علمى اين تفسير بسيار بالاتر از سطح دريافت عموم مردم بوده و كنكاش در آن براى اكثر افراد مقدور نيست .\r\nثالثا : گستردگى و تفصيل مطالب ، در آن حدّى است كه از حوصلهء خوانندهء عادّى فراتر است ، همه اين موارد دست به دست هم داده و از الميزان تفسيرى رؤيايى ساخته است كه دستيابى به آن جز براى اهل تحقيق و فضلاء دشوار مىباشد ، از طرف ديگر ( ما لا يدرك كلّه لا يترك كلّه ) .\r\n آب دريا را اگر نتوان كشيد * هم به قدر تشنگى بايد چشيد \r\nپس شايسته نيست چنين تفسيرى در كنج كتابخانه‌ها تنها به علماء اهل فضل و تحقيق تعلّق داشته باشد ، اين انديشه از سالها قبل در فكر حقير بود ، لكن گستردگى الميزان مرا از غور در آن بر حذر مىداشت ، تا آنكه به حسن توفيق پروردگار در نمايشگاه كتاب در بخش كتب عربى به كتاب ( مختصر تفسير الميزان ) اثر طبع كمال مصطفى شاكر ، بر خورد نمودم و اين كتاب گويا آرزوى ديرينهء مرا صورت واقعيّت بخشيده بود ، با مشاهده و تورّق آن عزم خود را جزم نمودم تا اين كتاب را به عنوان پايه در نظر گرفته و با ترجمهء آن ( الميزان ) را به نحوى فشرده و در خور فهم همگان ، در دسترس علاقه‌مندان قرار دهم .\r\nليكن مراجعه دقيقتر به متن كتاب اين مطلب را روشن ساخت كه آقاى مصطفى شاكر ، الميزان را بسيار فشرده و خلاصه نموده‌اند ، بطوريكه در بسيارى موارد تفاوت چندانى با ترجمه و زير نويس آيات قرآن ( منتها به زبان عربى ) ندارد ، لذا بر آن شدم تا با مراجعه به اصل الميزان و مطالعهء دقيق آن خود ، مواردى را كه احيانا به اختصار برگزار شده است تكميل نمايم و اين رويّه را در اكثر آيات قرآن دنبال كرده‌ام ، يعنى علاوه بر ترجمهء مطالبى كه در كتاب مصطفى شاكر آمده است ، فشردهء مطالب مهمّى را كه از قلم ايشان ساقط شده و در اصل الميزان موجود مىباشد به ترجمهء مزبور ضميمه كرده‌ام .\r\nدر بعضى موارد اندك ، نيز نكاتى از تفاسير ديگر استفاده شده است كه در پاورقى\r\n\r\n","description":"","footnote":"","page_name":" 4 ","page_number":4},
  {"content":"\r\n\r\nذكر شده‌اند .\r\nاز طرف ديگر موارد اندكى از روايات كه در كتاب موجود بود و با مذاق شيعه سازگارى نداشت و اينها در اصل الميزان موجود نبود ، ذكر نشده است .\r\nامّا در كلّ ، بناى ما بر رعايت عدالت در امانت بوده است و در اكثر موارد اصل متن عربى كتاب به عينه به فارسى ترجمه شده است ، و جهت اطمينان از صحّت چگونگى انتخاب مطالب از نمونه كامل الميزان ، از نظرات استاد ارجمندم آقاى احمد سيّاح نيز استفاده نموده‌ام .\r\nدر خاتمه اميد عفو و اغماض از جانب پروردگار كريم دارم و نيز اميدوارم كه اساتيد و اهل فّن در رابطه با اين اثر مرا از نظريات خويش بهره‌مند سازند ، چون كمابيش هر نوشته‌اى خصوصا در موضوعى چنين خطير خالى از سهو و خطا نخواهد بود .\r\nبار خدايا رحمت بىدريغ خود را نثار روح علامهء طباطبائى صاحب الميزان فرما و نيز كمال مصطفى شاكر را در مسير هدايت خود استوارى بخش و اين تلاش اندك را از اين بنده كمترين درگاهت بپذير و او را در مسير تقواى خويش مستدام بدار ، كه همانا خداوند تنها از متّقين مىپذيرد ،  ( إِنَّما يَتَقَبَّلُ اللَّهُ مِنَ الْمُتَّقِينَ ) \r\nو السلام على من اتّبع الهدى\r\nفاطمه - مشايخ\r\n\r\n","description":"","footnote":"","page_name":" 5 ","page_number":5},
  {"content":"\r\n\r\nبسم الله الرحمن الرحيم  ( وَ لَقَدْ آتَيْناكَ سَبْعاً مِنَ الْمَثانِي وَ الْقُرْآنَ الْعَظِيمَ )  ( آيه 87 سوره حجر )\r\nكتاب حاضر خلاصه تفسير الميزان نوشتهء كمال مصطفى شاكر از فضلاى اهل لبنان مىباشد كه تفسير مفصل علامه طباطبائى ( ره ) را خلاصه نموده ، مترجم اين كتاب يكى از بانوان تحصيلكرده و فاضله مىباشد كه به ترجمهء اين كتاب شريف همت گمارده ، و متن ترجمه شده ايشان نزد اينجانب روخوانى و بررسى شده و هر جا كه مطالب متن كتاب با اصل تفسير الميزان يا ساير منابع شيعى مغايرت داشته ، در پاورقى ذكر شده ، اميدواريم كه در سايهء توجّهات صاحبان امر خصوصا حضرت حجة بن الحسن ( عج ) مطلبى فروگذار نشده باشد و با گذر از ظواهر ، به گوشه‌اى از بواطن بىانتهاى قرآن نائل شده باشيم ، زيرا مطابق روايت معتبر ، قرآن كريم داراى هفت بطن است و تأويل صحيح آن در نزد ( من خوطب به ) يعنى رسول اكرم ( صلى اللّه عليه و آله ) و ائمه هدى كه مخاطبان اصلى قرآن هستند ، مىباشد و عامّه مسلمانان از حقايق قرآن كريم جز بهرهء اندكى نبرده‌اند و تنها به ظواهر قرآن اكتفا نموده و بلكه در همان ظواهر هم اختلاف دارند و حقير به عنوان قطره‌اى از درياى بىانتهاى قرآن ، يكى از آيات مشكله را كه مؤيد و در بردارنده\r\n\r\n","description":"","footnote":"","page_name":" 6 ","page_number":6},
  {"content":"\r\n\r\nحديث مشهور ( ثقلين ) است « 1 » ، عنوان مقدمهء خويش قرار داده و بحث مختصرى در اطراف آن مىنمايم .\r\nنخست ترجمهء آيه كه اكثر تفاسير در حق آن كوتاهى نموده‌اند : ( اى رسول گرامى ما ، هر آينه محققا ما به تو هفت از دو ، و قرآن عظيم را عطا نموديم ) :\r\n1 - قرآن كريم شامل 114 سورهء مباركه است كه مهمترين آنها سوره حمد مىباشد كه گشاينده كتاب الهى بوده و قرآن بدون سورهء حمد ، عظيم نمىگردد ، بلكه بدون آن ناقص است و از حضرت باقر عليه السّلام در تفسير صافى آمده است كه قرآن عظيم همين قرآن مكتوب ما بين الدفّتين مىباشد .\r\n2 - در آيهء مذكور مىفرمايد :  ( سَبْعاً مِنَ الْمَثانِي )  لكن نام سورهء حمد ( سبع المثانى ) است .\r\n3 - در روايت صحيحه از امام باقر عليه السّلام منقول است كه ( نحن المثانى ) ، ( مائيم مثانى ) .\r\n4 - وجود پيامبر كه عطيهء الهى است همراه با دختر گراميش و دوازده جانشين و خليفهء حقيقى ايشان كه مبيّن قرآن هستند چهارده معصوم نورانى ، سبعا من المثانى مىباشند .\r\n5 - اين چهارده معصوم عليه السّلام در هفت اسم مشترك هستند ، ( محمّد ، على ، فاطمه ، حسن ، حسين ، جعفر ، موسى ) عليهم السلام .\r\nو السلام عليكم و رحمة اللّه و بركاته\r\nتهران - احمد سيّاح ، 1420\r\n\r\n\r\n","description":"","footnote":"\r\n( 1 ) - رسول خدا صلّى اللّه عليه و إله و سلّم فرمود : ( انّى تارك فيكم الثقلين كتاب اللّه و عترتى و لن يفترقا حتى يردا علىّ الحوض ) .\r\n","page_name":" 7 ","page_number":7},
  {"content":"\r\n\r\nبسم الله الرحمن الرحيم\r\n\r\nمقدمه مولّف :\r\nبنام خداوند بخشندهء مهربان ستايش مخصوص خداوندى است كه فرو فرستاد بر بنده‌اش كتابى راست و ارزشمند كه بسوى تعالى و رشد هدايت مىكند و بشارت مىدهد مؤمنان را كه كسانى هستند كه عمل شايسته انجام مىدهند به اينكه براى آنان پاداش نيكويى نزد خداست .\r\nو درود و سلام بر آن پيامبرى كه خداوند او را - از جهت رحمت بر جهانيان ، شاهد ، بشارت دهنده و ترساننده و دعوت كننده بسوى خدا و چراغى روشن ، قرار داد و بر اهل بيت او كه دوستى آنان را پاداش رسالت خويش خواند ، آنها كه خداوند ايشان را اختصاص داد به آنكه ( اراده نمود كه بزدايد از ايشان هر گونه پليدى را و پاكيزه كند ايشان را پاكيزه كردنى ) « 1 » و درود بر ياران باوفاى او كه آن حضرت را در زمان مشقت و گرفتارى متابعت كردند كسانى كه مصداق قول خداى متعال هستند ( كه محمّد صلّى اللّه عليه و إله و سلّم فرستاده خداست و كسانى كه با او هستند شديدترين هستند نسبت به كفار و مهربانترين هستند بين خودشان ، مىبينى آنها را كه ركوع و سجود مىكنند و در جستجوى فضل و\r\n\r\n\r\n","description":"","footnote":"\r\n( 1 ) - سوره احزاب ، آيه 33 .\r\n","page_name":" 8 ","page_number":8},
  {"content":"\r\n\r\nرضايت خدا هستند ، در چهره‌هاى آنها اثر سجده است و مثل آنها در تورات و انجيل مانند زراعتى است كه چون نخست سر از خاك برآرد شاخه‌اى نازك و ضعيف باشد ، پس از آن محكم و قوى شود و بر ساقهء خود راست و محكم بايستد كه دهقانان در تماشاى آن حيران مانند ) « 1 » همچنين اصحاب پيامبر صلّى اللّه عليه و إله و سلم از ضعف به قدرت مىرسند تا كافران عالم را به خشم آورند ، خدا وعده فرموده كه هر يك از آنان كه ايمان آورند و عمل شايسته انجام دهند بيامرزد و اجر و پاداش بزرگ به او ببخشد .\r\nو درود بر بندگان شايسته خدا و ملائكه مقرب و بر هر كس كه تا روز جزا بر مسير هدايت مىرود .\r\nبر بررسى كنندهء اين تفسير امورى آشكار مىشود كه از آن جمله است :\r\n- مستند بودن تفسير به آيه يا روايت صحيحه در هر موردى كه امكان دستيابى به آن بوده است .\r\n- خلاصه بودن در بيشتر حالات و اكتفا كردن به يك تفسير يا ذكر بعضى از وجوه در ضمن بيان كردن موجّه‌ترين آنها .\r\n- تفسير مفردات و بيان مراد از آنها و بيان معانى و مقاصد از آنها به شيوه‌اى كه درك آن براى مردم در هر سطحى آسان باشد .\r\n- به كار بردن عين كلمات تفسير الميزان و در جايى كه امكان اختصار نبوده است همراه با بيان معانى آنها .\r\n- اشاره به بعضى از اصطلاحات علمى كه قرآن آنها را بيان كرده است .\r\n- بيان مقصود كلى از هر سوره در ابتداى آن سوره .\r\n- ارتباط دادن معانى با عصر حاضر .\r\n- توضيح دادن شبهات و ايراداتى كه پيرامون تفسير بعضى از آيات بين مردم متداول\r\n\r\n\r\n","description":"","footnote":"\r\n( 1 ) - سوره فتح ، آيه 29 .\r\n","page_name":" 9 ","page_number":9},
  {"content":"\r\n\r\nاست .\r\n- عدم توجه به مسائل لفظى با توجه به حفظ اصل معانى .\r\n- عدم بيان و تعرض به بحث‌هاى فلسفى ، تاريخى ، علمى و روايى ، چون ايجاز و خلاصه گويى كه مقصود ما از اين كتاب است ما را از بحث در آن موارد بىنياز مىكند ، به جهت پيروى كردن از قول خداى تعالى كه مىفرمايد :  ( وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا )  « 1 » ، ( همگى به ريسمان الهى تمسّك بجوييد و متفرق نشويد ) ، واجب است كه همه مسلمانان در اقصى نقاط عالم به قرآن تمسّك پيدا كنند كه آن ريسمان الهى و دستگيرهء محكم است و بنابراين ، هدف اين تفسير بيشتر محكم نمودن مسلمانان در تمسك به اين ريسمان الهى است در عالمى كه هر روز افكار و آراء و نظريات و مصالح گوناگون با هم در حال تنازع و كشمكش مىباشند ، و قرآن ( در امور بسيارى ) دستاويز محكمى است كه از آن جمله است :\r\n1 - حفظ صفات الهى ، و خداى تعالى يگانه ، بىنياز ، بر پا دارنده ، قاهر ( چيره ) و آمرزنده ، خلق كننده ، روزى دهنده ، عالم و عادل است و همهء نامهاى نيكو از آن اوست و تمام صفات كمال و جمال و جلال شايستهء اوست .\r\n2 - منزه دانستن خدا از هر عيب و نقصى مانند حادث بودن ، عاجز بودن و ستم كردن .\r\n3 - دعوت به توحيد خالص و ناب از پليدى شرك و بت پرستى .\r\n4 - بر انسانى كه جانشين و خليفهء الهى است واجب است با شرايط و مقارنت جانشينى و خلافتى كه انبياء هم بواسطه آن فرستاده شده‌اند ، هماهنگى و توافق داشته باشد .\r\n5 - تأكيد نمودن بر شايستگى قرآن و سنّت براى همه زمانها و مكانها و تأكيد بر اينكه خداوند اراده كرده است كه بر مستضعفان زمين منت گزارد و آنها را پيشوايان و وارثان\r\n\r\n\r\n","description":"","footnote":"\r\n( 1 ) - سوره آل عمران ، آيه 103 .\r\n","page_name":" 10 ","page_number":10},
  {"content":"\r\n\r\nقرار دهد ، ضمن پافشارى بر اينكه وعده نصر و يارى خداوند به مؤمنان هنگامى محقّق مىشود كه شرايط آن كامل شود .\r\n6 - يادآورى اينكه دنيا مزرعه و كشتگاه آخرت است ( تا آزمايش كند كه كداميك از شما عمل شايسته‌ترى مىنمايد ،  ( لِيَبْلُوَكُمْ أَيُّكُمْ أَحْسَنُ عَمَلًا )  « 1 » ، در حالى كه عاقبت و نتيجه نهايى انسان در تطابق با روش و طريقى است كه در زندگى به اختيار خود برگزيده است .\r\nبنابراين قرآن در عرصه‌هاى دانش ، دين ، قصص ، تاريخ ، تجارت و اخلاق و مرزبندى و تحديد بين مسائل معروف و منكر ، دست آويز و نگاهدارنده ماست .\r\nپس اى خداى من ، بپذير از من ، كه تقرب مىجويم نزد تو با ذكر تو و شفاعت مىجويم از تو نزد خودت ، از تو مىخواهم به بخشش و كرمت كه مرا نزديك گردانى به جوار قرب خويش و شكر خود را نصيب من گردانى و به من ياد خودت را الهام كنى ، شيرينى بندگى و عبادت خود را به من بچشانى و اينكه مرا در باغهاى محبت و دوستى خويش داخل نمايى ، پس از من درگذر ، اى پروردگار من از آنچه كه در جوار تو تقصير نموده‌ام و آنچه در اين كتاب فرو گذار كرده‌ام ، و والدين مرا بيامرز و ايشان را رحمت نما ، همچنانكه مرا در كودكى پرورش دادند و همه مؤمنان را در روزى كه حساب و قيامت برپا داشته مىشود بيامرز ، و علامه طباطبائى نويسنده الميزان را غرق در رحمت خود نما و با كرم بىحسابت بر هر كه در راه تفسير قرآن كوشش نموده تفضّل نما .\r\n( و آخر دعوانا انّ الحمد للّه ربّ العالمين )\r\nو آخرين داعيهء ما آنست كه حمد و سپاس مخصوص پروردگار عالميان است .\r\nمؤلف ( كمال مصطفى شاكر )\r\n\r\n\r\n","description":"","footnote":"\r\n( 1 ) - سوره ملك ، آيه 2 .\r\n","page_name":" 11 ","page_number":11},
  {"content":"\r\n\r\n\r\nسوره فاتحه الكتاب\r\n بِسْمِ اللَّهِ الرَّحْمنِ الرَّحِيمِ  ( 1 )       الْحَمْدُ لِلَّهِ رَبِّ الْعالَمِينَ ( 2 ) الرَّحْمنِ الرَّحِيمِ ( 3 ) مالِكِ يَوْمِ الدِّينِ ( 4 ) إِيَّاكَ نَعْبُدُ وَ إِيَّاكَ نَسْتَعِينُ ( 5 ) اهْدِنَا الصِّراطَ الْمُسْتَقِيمَ ( 6 ) صِراطَ الَّذِينَ أَنْعَمْتَ عَلَيْهِمْ غَيْرِ الْمَغْضُوبِ عَلَيْهِمْ وَ لَا الضَّالِّينَ       ( 7 ) .\r\nبنام خداوند بخشنده مهربان ( 1 ) ستايش مخصوص پروردگار عالميان است ( 2 ) بخشنده و مهربان ( 3 ) مالك روز جزا ( 4 ) تنها تو را مىپرستيم و تنها از تو كمك مىخواهيم ( 5 ) ما را به راه راست هدايت فرما ( 6 ) راه كسانى كه به آنان نعمت بخشيده‌اى ، نه راه كسانى كه مورد غضب تو هستند و نه راه گمراهان ( 7 ) .\r\nمقصود سوره : خداى تعالى خويش را به سبب كمال ذاتى خود و به سبب آنچه از افعال او ظاهر است مدح و تمجيد مىنمايد ، پس اوست پروردگار جهانيان و بخشنده نسبت به آنها و بر اوست تسلط بر عوالم و اين سوره با همهء ايجاز و اختصار بر كليه عقايد ، عبادات ، معاملات ، امور اجتماعى و اخلاقيات ، به سبب شمول بيانات آن درباره اصول توحيد و معاد و نبوت و هدايت طلبى ، مشتمل است .\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n( 1 )  ( بِسْمِ اللَّهِ الرَّحْمنِ الرَّحِيمِ )  : آغاز مىكند خداى متعال كلام را با نام خود ، كه گرامى باد نامش ، تا آنچه از معنا در اين كلام افاده مىشود مرتبط با او باشد و براى آنكه ادبى باشد كه بندگان در گفتار و كردار به آن مؤدب باشند و رعايت نمايند و با نام او آغاز كنند تا عمل آنها باطل و بى ثمر نباشد ، چون هر عملى كه براى وجه اللّه نباشد باطل و بى نتيجه است ، پس هر امرى از امور همان مقدارش كه براى خداى تعالى در آن بهره‌اى باشد ، مقبول درگاه الهى است و آنچه براى غير خدا باشد ، پس خداوند به آن اعتنايى نمىكند ، و رسول گرامى اسلام صلّى اللّه عليه و إله و سلم مىفرمايد : ( كل امر ذى بال لم يبداء فيه باسم اللّه فهو ابتر ) ، ( هر امرى از امور كه اهميتى داشته باشد اگر به نام خدا آغاز نشود ناقص و ناتمام و بىنتيجه مىماند ) ، و هدف قرآن هدايت است و بسم ا . . . در آغاز هر سوره به غرض خاصّ همان سوره ارتباط مىيابد .\r\nپس هدايت با نام خداوند بخشنده مهربان آغاز مىشود ، و اوست خدايى كه مرجع بندگان است و اوست بخشنده‌اى كه آشكار مىكند بر بندگانش ( اعم از مؤمن و كافر ) راههاى رحمت خاصّ به مؤمنين را ، كه آن نيك بختى و سعادت مؤمنان در آخرت و در جوار لقاى پروردگارشان است .\r\nپس بسم ا . . . كلامى است كه خداوند در آن به نيابت از بنده‌اش سخن مىگويد ، تا ادب در مقام اظهار عبوديت را به بندگان خود بياموزد ، چون اظهار بندگى در عبد ، در اعمالش كه مطابق به روش عبوديّت باشد تجلى مىيابد .\r\nو ( اسم ) مشتق است از ( سمه ) به معنى علامت ، يا از ( سمو ) به معنى رفعت و بلندى كه اين صحيحتر است .\r\nو لفظ جلاله ( اللّه ) اصل آن ( ال إله ) بوده است ، ( إله ) از ريشه ( إله ) يعنى پرستش كرد و يا از ريشه ( وله ) يعنى متحيّر و سرگردان شد چون عقلها دربارهء خدا حيران مىشود .\r\nو لفظ جلاله ( اللّه ) اسمى است براى آن ذات مقدس ازلى كه در بردارنده و مستجمع تمام صفات كماليه است و اوست كه بندگانش را به سوى خويش هدايت مىكند .\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nو ( الرّحمن ) صيغه مبالغه است كه دلالت مىكند بر كثرت و زيادى رحمت و ( الرّحيم ) صفت مشبّهه است كه دلالت مىكند بر ثبات و بقاء و دوام رحمت ، پس صفت رحمان دلالت مىكند بر رحمتى كه شامل همه بندگان اعم از مؤمن و كافر است امّا صفت رحيم ، دلالت مىكند بر رحمت خاصّى كه خداوند بر مؤمنين افاضه مىكند و گوياى نعمت دائمى و رحمت ثابت و باقى است .\r\n( 2 )  ( الْحَمْدُ لِلَّهِ )  : حمد به معناى ستايش در برابر عمل نيكوى اختيارى است ، ( به خلاف مدح كه به عمل ارادى و غير ارادى تعلّق مىگيرد ) و خداوند خبر داده است كه او آنچه را آفريده به اجبار و قهر قاهرى خلق نكرده است  ( هُوَ الْواحِدُ الْقَهَّارُ )  « 1 » .\r\nبلكه هر چه آفريده با علم و اختيار خلق نموده و همانا هر چيز را به نيكوترين وجه ممكن و متصور براى آن آفريده است  ( الَّذِي أَحْسَنَ كُلَّ شَيْءٍ خَلَقَهُ )  « 2 » پس هيچ مخلوقى نيست جز آنكه به واسطهء انتساب به خدا نيكو و حسن است و هيچ حسن و زيبايى نيست مگر آنكه مخلوق او و منسوب به اوست ، پس خداوند هم در برابر اسماء زيبايش و هم در برابر افعال جميلش شايستهء ستايش است ، و جنس حمد مخصوص خداست و همه حمد از آن اوست .\r\nو او كه ذاتش منزّه است به بنده‌اش ستايش خود را تعليم و تلقين مىكند كه چگونه حمدش گويد و چگونه سزاوار است ادب عبوديّت را در مقام بندگى رعايت نمايد ، براى آنكه حمد توصيف است و خداى سبحان خود را از توصيف واصفان منزّه و برتر دانسته است  ( سُبْحانَ اللَّهِ عَمَّا يَصِفُونَ )  « 3 » ، و در غير چنين موردى خداى تعالى  ( وَ إِنْ مِنْ شَيْءٍ إِلَّا يُسَبِّحُ بِحَمْدِهِ )  « 4 » ، همه جا حمد بندگان را با تسبيح قرين نموده است چون هيچ\r\n\r\n\r\n","description":"","footnote":"\r\n( 1 ) - سوره رعد ، آيه 16 .\r\n( 2 ) - سوره سجده ، آيه 7 .\r\n( 3 ) - سوره صافات ، آيه 159 .\r\n( 4 ) - سوره اسراء ، آيه 44 .\r\n","page_name":" 14 ","page_number":14},
  {"content":"\r\n\r\nموجودى جز خدا احاطه به تمام افعال و اسماء و صفات جماليه او ندارد ، زيرا آنچه را وصف كنند ، به آن احاطه يافته‌اند و او را محدود كرده‌اند و موصوف به وصف آنان محدود مىشود چون حال آنكه خدا محدود به هيچ حدّى نيست ، پس حمد از جانب ما صحيح نمىشود جز آنكه قبلا او را منزّه از تحديد و تقدير فهم‌هاى ناقص خود بنمائيم ، بنابراين خداوند خود به نيابت از بندگان خالص و خاصّ خودش ، حمد آنان را حمد خود و وصف آنان را وصف خود قرار داده است ، همچنانكه از رسولخدا صلّى اللّه عليه و إله و سلم نقل شده است ( لا أحصى ثناء عليك انت كما اثنيت نفسك ) پروردگارا من ستايش تو را نمىتوانم بشمارم و بگويم ، تو آنگونه‌اى كه خود خويش را ستوده‌اى .\r\n ( رَبِّ الْعالَمِينَ )  : ( ربّ ) آن مالكى « 1 » ، است كه تدبير امر مملوك خويش مىكند ، پس قيام و قوام عبد و زندگى و شئون وى متعلق به او است ، مثلا اجزاى انسان كه متعلق به خود اوست از دست و پا و چشم و گوش و قدرت و قوّت همه قائم به وجود انسان است و غير مستقل از او مىباشد و خداوند آزادى دخل و تصرف در آنها را به انسان بخشيده و براى او راهى را قرار داده كه او را به اختيار خويش قرار داده وارد بهشت مىكند .\r\nبه همين صورت ، تمامى مخلوقات حقيقتا قوام به ذات الهى دارند و هرگز از اراده و مشيّت او جدا نمىشوند ( خداوند مالكيّت حقيقى دارد نه اعتبارى و قراردادى ) و اين مالكيّت الهى نسبت به عوالم هرگز جدا شدنى و باطل شدنى نيست .\r\nو امّا ( العالمين ) جمع كلمه ( عالم ) به معنى ( آنچه ممكن است كه به آن علم يافت ) مىباشد ، كه معناى اين كلمه شامل تمامى موجودات مىشود ، هم تك تك آنها را ميتوان عالم خواند و هم نوع آنها را مانند عالم جمادات ، عالم گياهان ، عالم حيوانات ، عالم انسانها و همچنين كواكب ، صنف هر نوعى را هم مىتوان عالم خواند ، مثل عالم عرب ، عالم عجم ، عالم انس ، عالم جنّ ، عالم ستارگان و خداوند پروردگار همه اين عوالم است .\r\n\r\n\r\n","description":"","footnote":"\r\n( 1 ) - معمولا كلمهء ( ربّ ) به پرورش دهنده ترجمه مىشود .\r\n","page_name":" 15 ","page_number":15},
  {"content":"\r\n\r\n( 3 )  ( الرَّحْمنِ الرَّحِيمِ )  : اينها هر دو ، دو صفت از رحمت او هستند و خداوند سبحان رحمان است در دنيا و آخرت و رحيم است در هر دوى آنها ، و ستايش بر فعل جميل گاهى از ادراك حسن و زيبايى خود فاعل و صفات او ناشى مىشود و گاهى با نظر به مقام او و شوق به او يا ترس از او ، واقع مىشود و محققا به منشاء اوّل با كلام ( الحمد للّه ) و به منشاء دوّم با كلام  ( الرَّحْمنِ الرَّحِيمِ )  و به منشاء سوم با كلام ( ربّ العالمين ) اشاره شده است .\r\n( 4 )  ( مالِكِ يَوْمِ الدِّينِ )  : ملك منسوب به زمان است ، و ملك كسى است كه مالك نظام قومى و تدبير امور آنهاست ، نه مالكيت خود آن قوم ، پس خدا همانا روز جزا را به نفس خود نسبت داده است چون او مالك امر و حكم است ، پس او مالك روز جزاست ، اين بنابر تقدير قرائت ( ملك يوم الدين ) است .\r\nامّا مالك از ريشهء ( ملك ) از لوازم خلق و ايجاد است ، يعنى قيوميّت الهى ، پس خداوند تعالى داراى ( ملك ) ( به ضمّه ميم ) مىباشد ، چون او داراى نفوذ اداره است و خداى تعالى داراى ( ملك ) ( به كسره ميم ) مىباشد چون داراى قدرت بخشش يا منع كردن است ،  ( إِيَّاكَ نَعْبُدُ )  : عبد يعنى هر مملوكى اعم از انسان يا غير او و عبادت آن است كه بنده خود را در مقام مملوكيّت ربّ و مالك خود قرار دهد و به همين جهت عبادت با استكبار و تكبّر كردن منافات دارد  ( إِنَّ الَّذِينَ يَسْتَكْبِرُونَ عَنْ عِبادَتِي سَيَدْخُلُونَ جَهَنَّمَ داخِرِينَ )  « 1 » ، ( همانا كسانى كه از عبادت من تكبر بورزند به زودى با ذلّت و خوارى وارد جهنم خواهند شد ) اما عبادت با شرك منافات ندارد ، چون گاه محقّق مىشود كه بيش از يك نفر در مالكيت بنده‌اى يا عبادت عبدى مشاركت داشته باشند ، كما اينكه شايع است كه انسان چند خداى متعدّد را عبادت كند كه اين همان شرك است و خداوند شريك ورزيدن را ممكن ديده و از آن نهى كرده است  ( وَ لا يُشْرِكْ بِعِبادَةِ \r\n\r\n\r\n","description":"","footnote":"\r\n( 1 ) - سوره غافر ، آيه 60 .\r\n","page_name":" 16 ","page_number":16},
  {"content":"\r\n\r\n رَبِّهِ أَحَداً )  « 1 » ، ( و هيچ كس را شريك در عبادت پروردگارش نگيرد ) ، و يكى از مصاديق شرك آن است كه انسان خداى متعال را بپرستد اما اوامر غير خدا را بطور جزئى يا كلّى در مقام عبوديّت بجا آورد و به همين جهت خداوند مىفرمايد :  ( وَ ما يُؤْمِنُ أَكْثَرُهُمْ بِاللَّهِ إِلَّا وَ هُمْ مُشْرِكُونَ )  « 2 » ، ( اكثر آنها ايمان به خدا نمىآورند جز آنكه در حال شرك هستند ) ، و عبوديّت حق مطلق است يعنى بدون هيچ قيد و شرطى است ، و همهء مخلوقات مملوك على الاطلاق و بدون قيد و شرط خدا هستيم ، يعنى هم ربّ منحصر در مالكيت و معبود بودن است و هم خلق منحصر در عبوديّت و بندگى است و جز عبوديّت شأن ديگرى ندارد ، پس به همين جهت در ( اياك نعبد ) مفعول را مقدّم داشته است و عبادت در اين جمله مطلق و نامحدود است ، و واجب است كه براى معبود حاضر باشد ( و خدا حضور مطلق دارد لذا شأن بنده هم آنست كه در مقام عبادت غفلت نكند و حاضر باشد ) و به همين جهت از صيغه مخاطب استفاده شده است و نيز به جهت اينكه هدف عبادت تنها خداست و نه غير او و نبايد عبادت خدا با نظر به غير خدا باشد ، امّا اينكه خداوند را به طمع بهشت يا براى ترس از دوزخ عبادت كنند ، اگر چه عبادت در ذات خودش امر پسنديده‌اى است امّا اين نوع از عبادت با اخلاص و مقام انقطاع از غير خدا منافات دارد ، و اينكه كلام به لفظ جمع ( متكلم مع الغير ) آورده شده است به جهت سركوبى نفس در مقام عبادت است ، چون مقام عبوديّت با خود بينى منافات دارد و انسان هنگام عبادت بايد خود را در آن مقام فانى ببيند و بيان تعيّن و تشخّص و فرديّت در اين مقام مستلزم خود بينى و انيّت و استقلال است « 3 » .\r\n\r\n\r\n","description":"","footnote":"\r\n( 1 ) - سوره كهف ، آيه 110 .\r\n( 2 ) - سوره يوسف ، آيه 106 .\r\n( 3 ) - گذشته از اين انسان در مقام بندگى خود ، عبادتش را ناچيز مىبيند و لذا از صيغهء جمع استفاده مىنمايد تا شايد به بركت وجود برخى بندگان مخلص ، خدا عبادت او را بپذيرد . ( مترجم )\r\n","page_name":" 17 ","page_number":17},
  {"content":"\r\n\r\n( 5 )  ( وَ إِيَّاكَ نَسْتَعِينُ )  : نسبت مىدهيم عبادت را به ذات خودمان و ادعا مىكنيم در حالى كه در همين عبادت هم از تو نيرو مىگيريم و از خودمان استقلالى نداريم ، پس  ( إِيَّاكَ نَعْبُدُ وَ إِيَّاكَ نَسْتَعِينُ )  روى هم يك معنا را مىرسانند و آن عبادت خالصانه است كه هيچگونه شائبه‌اى در آن نيست و اخلاص با به كار بردن بدل منافات دارد و لذا كلمه ايّاك تكرار شده است .\r\n( 6 )  ( اهْدِنَا الصِّراطَ الْمُسْتَقِيمَ )  : هدايت يعنى دلالت يا راهنمايى و صراط همان طريق ، راه يا سبيل است و سبيل واحد نيست ، بلكه متعدّد است ، پس در اين مقام يك طريق مستقيم داريم و طرق متعددى غير از آن .\r\n( 7 )  ( صِراطَ الَّذِينَ أَنْعَمْتَ عَلَيْهِمْ  « 1 »  ، غَيْرِ الْمَغْضُوبِ عَلَيْهِمْ وَ لَا الضَّالِّينَ )  : و آن صراط راه كسانى است كه طالب هدايت هستند و عبادتشان خالص براى پروردگار است ، در اينجا طريقى به سوى اعلى و بلندى است كه آن طريق مؤمنين به آيات الهى است كه از عبادت او تكبر نمىكنند و طريقى به سوى پستى و انحطاط كه آن طريقهء كسانى است كه مورد غضب الهى هستند ، مانند : يهود  ( وَ مَنْ يَحْلِلْ عَلَيْهِ غَضَبِي فَقَدْ هَوى )  « 2 » .\r\n( كسى كه غضب من بر او احاطه كند ، به سوى پستى سقوط مىكند ) ، و طريقى هم از آن گمراهان و سرگشتگان وادى هدايت است ، كه همان ضالّون يا گمراهان هستند ، مانند نصارى كه مشرك مىباشند و هر ضلالتى شرك ، و هر شركى گمراهى و ظلم است .\r\nپس صراط مستقيم ، راه كسانى است كه گمراه نيستند و در آن راه ، شرك و ظلم و گمراهى واقع نمىشود ، نه در باطن ضمير از قبيل كفر و شرك و نه در ظاهر جوارح\r\n\r\n\r\n","description":"","footnote":"\r\n( 1 ) - علامه با استفاده از آيه 69 سوره نساء  ( الَّذِينَ أَنْعَمْتَ عَلَيْهِمْ )  را به نبيين ، صدّيقين ، شهداء و صالحين تفسير كرده‌اند . ( مترجم )\r\n( 2 ) - سوره طه ، آيه 81 .\r\n","page_name":" 18 ","page_number":18},
  {"content":"\r\n\r\nو اعضاء از قبيل معصيت يا كوتاهى از عبادت و اين همان توحيد علمى و عملى است ( توحيد نظرى و توحيد عملى ) و هيچ شق سوّمى هم وجود ندارد .\r\nغير از حقّ چيست جز گمراهى ؟ و همانا خداوند به پويندگان راه مستقيم نعمت ارزانى نموده است ، آن هم از والاترين نعمتها ، خداى متعال ذكر مىكند كه صراط مستقيم يكى است ، در حالى كه سبيل‌هاى متفاوتى را سبيل خود خوانده است پس ، آشكار مىشود كه سبيلهاى متعددى هست براى وصول به صراط مستقيم كه واحد است  ( وَ الَّذِينَ جاهَدُوا فِينا لَنَهْدِيَنَّهُمْ سُبُلَنا )  « 1 » ، ( آنان كه در راه ما مجاهده كنند آنها را به راههاى خود هدايت مىكنيم ) و هرگز در قرآن ( الصراط ) را به فردى از مخلوقاتش نسبت نداده است به خلاف ( سبل ) كه آن را به انبياء و غير ايشان نسبت داده است ، پس ( صراط ) هرگز با شرك مصاحبت و هم نشينى نمىيابد ، اما ( سبيل ) ممكن است كه در آن گمراهى و ايمان مجتمع شوند ، لذا سبيل با شرك جمع مىشود به خلاف صراط .\r\nامّا عبادت همان صراط مستقيم است و دين راه مستقيم مىباشد ، كلمه صراط به معناى راه روشن است ، زيرا از مادّه ( ص - ر - ط ) گرفته شده كه به معناى بلعيدن است و راه روشن ، مانند آن است كه پيروان و سالكان خود را بلعيده و در مجراى خويش فرو برده كه ديگر نمىتوانند به اين سو و آن سو منحرف شوند ، پس آنها را در مسير مستقيم حفظ مىكند و اين از بزرگترين نعمتهاى الهى است « 2 » .\r\n\r\n\r\n","description":"","footnote":"\r\n( 1 ) - سوره عنكبوت ، آيه 69 .\r\n( 2 ) - مراد از ( مغضوب عليهم و الضالّين ) بطور اخصّ كسانى هستند كه ولايت ائمه را انكار كرده و يا سبّ مىنمايند اهل غلوّ و زياده روى دربارهء آنها هستند ، ( مترجم ) .\r\n","page_name":" 19 ","page_number":19},
  {"content":"\r\n\r\n\r\nسوره بقره\r\n\r\n[ آيهء ( 5 - 1 ) توصيف قرآن و اهل رستگارى 
  ]\r\nبسم الله الرحمن الرحيم       الم ( 1 ) ذلِكَ الْكِتابُ لا رَيْبَ فِيهِ هُدىً لِلْمُتَّقِينَ ( 2 ) الَّذِينَ يُؤْمِنُونَ بِالْغَيْبِ وَ يُقِيمُونَ الصَّلاةَ وَ مِمَّا رَزَقْناهُمْ يُنْفِقُونَ ( 3 ) وَ الَّذِينَ يُؤْمِنُونَ بِما أُنْزِلَ إِلَيْكَ وَ ما أُنْزِلَ مِنْ قَبْلِكَ وَ بِالْآخِرَةِ هُمْ يُوقِنُونَ ( 4 ) أُولئِكَ عَلى هُدىً مِنْ رَبِّهِمْ وَ أُولئِكَ هُمُ الْمُفْلِحُونَ       ( 5 )\r\nبنام خداوند بخشنده مهربان\r\nالف - لام - ميم - اين كتاب كه هيچ ابهام و ترديدى در آن نيست ، راهنماى متّقين و پرهيزكاران است ، آنان كه به عالم غيب ايمان دارند و نماز مىخوانند و انفاق مىكنند ، از آنچه به آنها روزى كرده‌ايم ، آنان كه به آنچه بر تو نازل شده و بر آنچه قبل از تو نازل شده ايمان دارند و نسبت به آخرت يقين دارند ، آنان هستند كه بر طريق هدايتى از پروردگار خويش مىباشند و هم آنان رستگارانند .\r\nمقصود سوره : آگاهى دادن از يك نتيجه است و آن اينكه حقيقت عبادت خداوند سبحان آن است كه بنده به همهء آنچه فرستادگان الهى آورده‌اند ايمان بياورد بدون آنكه پيامبران الهى را از هم جدا كند و بين اين پيامبر با آن پيامبر و يا اين وحى يا آن وحى جدايى بياندازد ، سپس سرزنش و سركوب كردن كافران و منافقان بخاطر انحرافشان از راه صحيح و دشمنى آنها با راه مستقيم ، و آنگاه بيان كردن بعضى از احكام مانند تغيير قبله و حجّ و غير ذلك . . .\r\n( 1 )   ( الم )   : اجمالا بين حروف مقطعه در سوره‌هايى كه با حروف مقطعه آغاز مىشود و بين معنى كلّى آن سوره ارتباطى وجود دارد و گفته شده كه مراد از آن دلالت بر اسماء خداى تعالى است ، و اللّه يعلم .\r\n\r\n","description":"","footnote":"","page_name":" 20 ","page_number":20},
  {"content":"\r\n\r\n( 2 )  ( ذلِكَ الْكِتابُ )  : مقصود از آن كتاب قرآن است ، كتابى كه شامل تمام معارف موجود احكام الهى ، ادلّهء عقلى و مواعظ اخلاقى براى هدايت مردم به راه سعادت ايشان به سوى نظام الهى است كه تمام شئون انسانى را ارتقاء مىدهد .\r\n ( لا رَيْبَ فِيهِ )  : يعنى هرگز باطل در آن راه ندارد  ( لا يَأْتِيهِ الْباطِلُ مِنْ بَيْنِ يَدَيْهِ وَ لا مِنْ خَلْفِهِ )  « 1 » ، و علوم آن برهانى و عقلى است و هرگز بر آن تغيير و تحريف عارض نمىشود و مقدمات علوم آن همگى از يقينيات مىباشد كه هيچ توهّم و شائبه‌اى در آنها نيست ، ( هدى لّلمتّقين ) : تقوى صفتى است كه جامع همهء مراتب ايمان است و تقوى ملتزم بودن است به حدود اوامر و نواهى شرعى ، و صفات متّقين پنج چيز است :\r\n1 - ايمان به غيب .\r\n2 - برپاداشتن نماز ( به عنوان مظهر عبوديّت ) .\r\n3 - انفاق از آنچه خدا روزى نموده است ( زكات به عنوان مظهر وظايف اجتماعى ) .\r\n4 - ايمان به آنچه خداوند بر انبياء خود فرو فرستاده .\r\n5 - ايمان و يقين نسبت به عالم آخرت .\r\nپس متقين به تحقيق به لباس هدايت پروردگارشان ملبّس شده‌اند به سبب متّصف شدن به صفاتى كه برشمرديم ، لذا متّقين داراى دو هدايتند ، يك هدايت اوّلى ) كه بخاطر آن متّقى شدند و يك هدايت ، ثانوى ) كه خداوند به پاس تقوايشان به ايشان كرامت فرمود ، پس هدايت اوّل هدايت فطرى است و هدايت ثانوى متقين بوسيله قرآن صورت مىگيرد ، و هر دوى آنها در مقابل گمراهى و ضلالت است ، يعنى گمراهى هم دو مرتبه دارد ، گمراهى اوّل ) آنچه كه موجب صفات خبيثه در گمراهان شده است ، و گمراهى دوّم ) ضلالت و كورى كه گمراهى اولشان را تشديد نموده كه اوّلى منسوب به خود آنان و دوّمى منسوب به خداى تعالى است  ( فِي قُلُوبِهِمْ مَرَضٌ ، فَزادَهُمُ اللَّهُ \r\n\r\n\r\n","description":"","footnote":"\r\n( 1 ) - سوره فصّلت ، آيه 42 .\r\n","page_name":" 21 ","page_number":21},
  {"content":"\r\n\r\n مَرَضاً )  « 1 » ، ( در قلبهاى ايشان بيمارى است و خدا بر آن بيمارى مىافزايد ) ،  ( وَ ما يُضِلُّ بِهِ إِلَّا الْفاسِقِينَ )  « 2 » ، ( و گمراه نمىشوند بوسيله قرآن مگر فاسقان ) .\r\n( 3 )  ( الَّذِينَ يُؤْمِنُونَ بِالْغَيْبِ )  : ايمان يعنى مستقرّ شدن اعتقاد در قلب ( همراه با اقرار زبانى و عمل به جوارح و اعضاء ) و اصل آن از ريشه ( أمن ) يعنى مطمئن و خالى از شكّ و ريب است و اين دو ، يعنى شكّ و ريب آفت اعتقاد هستند و ايمان داراى مراتبى است و به همين جهت مؤمنان هم داراى درجات هستند و غيب مخالف شهادت و آن چيزى است كه حسّ آن را ادراك نمىكند و تنها با عقل سليم و لبّ خالص و بىريا مىتوان به آن وصول پيدا كرد ،  ( وَ يُقِيمُونَ الصَّلاةَ )  : نماز پيوستن ايشان است به پروردگارشان ، و نمازى پس از نماز ديگر تطهير و پاكيزه شدن است از آنچه بين دو نماز كرده‌اند و رفع شدن حجابهاى مادى و ظلمانى است كه در نتيجه اشتغال به دنيا بوجود آمده است و باعث تزكيه روحى است ،  ( وَ مِمَّا رَزَقْناهُمْ يُنْفِقُونَ )  : پس پرهيزكاران قيام مىكنند به تأديه حقوق اجتماعى و به فقرا و نيازمندان از خلق كه در واقع عيال خداوند هستند رسيدگى مىنمايند .\r\n( 4 )  ( وَ الَّذِينَ يُؤْمِنُونَ بِما أُنْزِلَ إِلَيْكَ )  : و كسانى كه ايمان مىآورند به آنچه بر تو نازل شده و حقيقتا از جانب پروردگار است ،  ( وَ ما أُنْزِلَ مِنْ قَبْلِكَ )  : و ايمان مىآورند به آنچه قبل از تو نازل شده ، پس ايمان به ساير انبياء از ايمان به پيامبر اسلام صلّى اللّه عليه و إله و سلم لا ينفكّ مىباشد ،  ( وَ بِالْآخِرَةِ هُمْ يُوقِنُونَ )  : و ايمان كامل نمىشود مگر با يقين ، چون يقين درجهء اوج ايمان است و آن را كامل مىكند و اين يقين هرگز با فراموشى و نسيان جمع نمىشود ، در واقع فراموش كردن حساب و روز جزا و عدم توجّه و غفلت نسبت به آخرت است كه موجب گمراهى و ضلال مىشود ، و به عكس يقين به آخرت ما را به\r\n\r\n\r\n","description":"","footnote":"\r\n( 1 ) - سوره بقره ، آيه 10 .\r\n( 2 ) - سوره بقره ، آيه 26 .\r\n","page_name":" 22 ","page_number":22},
  {"content":"\r\n\r\nتقوى رهنمون مىگردد .\r\n ( الَّذِينَ يَضِلُّونَ عَنْ سَبِيلِ اللَّهِ ، لَهُمْ عَذابٌ شَدِيدٌ بِما نَسُوا يَوْمَ الْحِسابِ )  « 1 » .\r\n( 5 )  ( أُولئِكَ عَلى هُدىً مِنْ رَبِّهِمْ )  : هدايت و دلالت همه‌اش از ناحيه خداى سبحان است و اگر به ديگران نسبت داده شود از طريق مجاز گويى است ،  ( وَ أُولئِكَ هُمُ الْمُفْلِحُونَ )  : و فلاح به معناى رستگارى و ظفرمندى است ، لذا متّقين حقيقتا از جانب پروردگارشان هدايت شده‌اند و رستگار خواهند بود .\r\n\r\n[ آيهء ( 20 - 6 ) شرح وضع و حال منافقين 
  ]\r\n( 6 )  ( إِنَّ الَّذِينَ كَفَرُوا سَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ )  : ( همانا كسانى كه كافر شدند بر ايشان على السويّه است ، اگر آنها را انذار كنى يا نكنى ايمان نمىآورند ) ، كفر در قرآن بر پنج وجه است :\r\n1 - كفر انكار ربوبيّت و اين قول كسانى است كه اعتقاد به خدا و بهشت و جهنم و . . . ندارند .\r\n2 - كفر انكار و جحود به معرفت و اين قول كسانى است كه يقين دارند اما ايمان با منافعشان سازگار نيست  ( وَ جَحَدُوا بِها وَ اسْتَيْقَنَتْها أَنْفُسُهُمْ )  « 2 » ، ( آن را انكار مىكنند در حالى كه نفسهاشان نسبت به آن يقين دارد ) .\r\n3 - كفر نعمتها ، يعنى شكر نكردن نعمتهاى الهى  ( هذا مِنْ فَضْلِ رَبِّي لِيَبْلُوَنِي أَ أَشْكُرُ أَمْ أَكْفُرُ )  « 3 » ( اين از فضل پروردگار من است تا آزمايش كند كه من شكر مىكنم يا كفر مىورزم ) ؟\r\n4 - كفر به ترك اوامر الهى ، يعنى عمل نكردن به دستورات الهى و ارتكاب معاصى .\r\n\r\n\r\n","description":"","footnote":"\r\n( 1 ) - سوره ص ، آيه 26 .\r\n( 2 ) - سوره نمل ، آيه 14 .\r\n( 3 ) - سوره نمل ، آيه 40 .\r\n","page_name":" 23 ","page_number":23},
  {"content":"\r\n\r\n5 - كفر برائت ( كفرنابكم ) يعنى بيزار شديم از شما ، و كسانى كه كافر شدند انذار و بيم دادن يا ندادن براى آنها مساوى است و تفاوتى نمىكند و اين حال كسانى است كه كفر در دلشان ثابت و ريشه دار شده و چه بسا مصداق آيه ، سردمداران مشركين از قريش باشند .\r\n( 7 )  ( خَتَمَ اللَّهُ عَلى قُلُوبِهِمْ وَ عَلى سَمْعِهِمْ وَ عَلى أَبْصارِهِمْ غِشاوَةٌ )  : ( خداوند بر دلهاى آنها مهر زده است و بر گوشها و چشمهاى آنان پرده‌اى است ) ، خداوند مهر زدن به قلب را به خودش نسبت داده است و پرده و غشاوة بر چشم و گوش را به خود آنها نسبت داده است .\r\nپس يك بار كفر از ناحيه خود آنهاست كه حجابى دارند كه حق را نمىبينند و يك بار خداوند براى مجازاتشان بر دلهاى آنها مهر زده ، بخاطر كفر و گناهكارى و فسق آنان .\r\nلذا اعمال كفار بين دو حجاب قرار دارد ، يكى از ناحيهء خودشان و ديگرى از ناحيه پروردگارشان و ديگر آنكه كفر هم مانند ايمان داراى مراتب شدت و ضعف است كه هر يك آثار متفاوتى دارد ،  ( وَ لَهُمْ عَذابٌ عَظِيمٌ : )  ( و براى آنان عذابى بزرگ است ) ، به سبب اعمالشان و به سبب اينكه فيض الهى را ردّ كرده و انكار نموده‌اند براى آنها عذاب بزرگى مىباشد .\r\n( 8 )  ( وَ مِنَ النَّاسِ مَنْ يَقُولُ آمَنَّا بِاللَّهِ وَ بِالْيَوْمِ الْآخِرِ وَ ما هُمْ بِمُؤْمِنِينَ )  : ( از مردمند كسانى كه مىگويند ما به خدا و روز قيامت ايمان آورده‌ايم ، در حالى كه ايشان مؤمن نيستند ) ، بيان حالت منافقان است كه در جامعه اسلامى از مزاياى مسلمين ( بواسطه اقرار به شهادتين ) بهره‌مند هستند ، ولى در باطن كفر مىورزند و به همين سبب به زودى جريمهء اين بهره‌مندى به ناحقّ را ، در آتش دوزخ ، چند برابر خواهند پرداخت و مجازات خواهند شد .\r\n( 9 )  ( يُخادِعُونَ اللَّهَ وَ الَّذِينَ آمَنُوا وَ ما يَخْدَعُونَ إِلَّا أَنْفُسَهُمْ وَ ما يَشْعُرُونَ )  : ( آنها با خدا و مؤمنان خدعه و نيرنگ مىزنند ، در حالى كه جز خودشان را نمىفريبند و آنها\r\n\r\n","description":"","footnote":"","page_name":" 24 ","page_number":24},
  {"content":"\r\n\r\nدرك نمىكنند ) ، خدعه نوعى از مكر و نيرنگ است و مىفرمايد : منافقان با خدا و مؤمنان نيرنگ بازى مىكنند ، در حالى كه حقيقتا جز به خودشان نيرنگ نمىزنند و نتيجه مكر آنان به سوى خودشان برمىگردد ، چون خداوند بر اعمال آنها و باطنشان اطلاع دارد ، ولى آنها اشعار به اين مطلب ندارند و اين را درك نمىكنند .\r\n( 10 )  ( فِي قُلُوبِهِمْ مَرَضٌ )  : ( در قلبهاى آنها بيمارى است ) ، قلب منافقان خالى از حسن نيّت است و حق را ردّ مىكنند به همين جهت قلبهاى آنان از درك حق ، بيمار است  ( فَزادَهُمُ اللَّهُ مَرَضاً )  : ( سپس خداوند هم به بيمارى آنها مىافزايد ) ، پس خداوند بواسطهء اين بيمارى كه از ناحيهء خودشان است و به جهت مجازات آنها بر اين كورى و بيمار دلى آنها مىافزايد ، البته اين عذاب دنيوى آنانست آنگاه در آخرت آنها را به شديدترين عذاب مبتلا مىكند ،  ( وَ لَهُمْ عَذابٌ أَلِيمٌ بِما كانُوا يَكْذِبُونَ )  : ( و به سبب اينكه دروغ مىگفتند ، بر ايشان عذابى دردناك خواهد بود ) ، پس سبب عذاب آنها فساد نيّت و دروغگويى و تظاهر به ايمان بوده است .\r\n( 11 )  ( وَ إِذا قِيلَ لَهُمْ لا تُفْسِدُوا فِي الْأَرْضِ )  : ( و هنگامى كه به آنها گفته شود ، در زمين فساد نكنيد ) ، فساد يعنى خارج كردن شيئى از حد اعتدال آن ، پس هر تحريفى در اوامر خداوند و هر دور شدنى از طريق الهى و نظامى كه براى سعادت بشر آن را وضع كرده است ، منجر مىشود به اختلال در هدفى كه بخاطر آن خلق شده‌اند ، و نظام وظايف مختلّ و معطّل مىشود و بهم مىريزد و از اين جهت از فساد نهى شده است ،  ( قالُوا إِنَّما نَحْنُ مُصْلِحُونَ )  : ( مىگويند ، همانا ما اصلاح كننده هستيم ) ، پس آنها نام افساد خود را اصلاح مىگذارند و اعمال زشت خود را موجّه جلوه مىدهند .\r\n( 12 )  ( أَلا إِنَّهُمْ هُمُ الْمُفْسِدُونَ وَ لكِنْ لا يَشْعُرُونَ )  : ( آگاه باشيد كه اينها اهل فساد هستند و ليكن اين را درك نمىكنند ) ، آگاه باشيد كه آنان در فساد غرق شده‌اند و در راه\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nانحراف غوطه مىخورند ، پس بواسطه گمراهى ، شعور خود را از دست داده‌اند و درك صحيح ندارند .\r\n( 13 )  ( وَ إِذا قِيلَ لَهُمْ آمِنُوا كَما آمَنَ النَّاسُ )  : ( و هنگامى كه به آنها گفته شود كه مانند ساير مردم ايمان بياوريد ) ، منافقان از تسليم در برابر پيامبر صلّى اللّه عليه و إله و سلم استنكاف مىورزند و هنگامى كه به آنها گفته مىشود كه مثل ساير مردم ايمان بياوريد ،  ( قالُوا أَ نُؤْمِنُ كَما آمَنَ السُّفَهاءُ )  : ( مىگويند آيا مانند سفيهان ايمان بياوريم ) و مؤمنان را ضعيف الرأى و نادان مىشمارند و آنها را كسانى مىدانند كه تعلّق به طبقات بالاى اجتماع ندارند ،  ( أَلا إِنَّهُمْ هُمُ السُّفَهاءُ )  : ( بدانيد كه اينها خودشان نادانند ) ، پس منافقان به واسطه ردّ كردن ايمان پست‌ترين مردم هستند ، چون آن كسانى كه منافقان آنها را به سفاهت وصف مىكنند ، به ايمان نايل شده‌اند ، در حالى كه اينها ( يعنى منافقان ) دعوت رسول را ردّ كرده‌اند فقط بخاطر داعيهء نفسانى خودشان كه نمىخواهند با كسانى كه از طبقات عالى جامعه نيستند ( فقرا و بندگان مؤمن ) مشاركت داشته باشند ، پس در واقع اينها سفيه و نادانند ،  ( وَ لكِنْ لا يَعْلَمُونَ )  : ( و ليكن اين را نمىدانند ) ، امّا بخاطر انحطاط و پستى آراءشان اين را نمىدانند .\r\n( 14 )  ( وَ إِذا لَقُوا الَّذِينَ آمَنُوا قالُوا آمَنَّا )  : ( هنگامى كه مؤمنان را بينند ، مىگويند : ايمان آورديم ) ، هنگامى كه مؤمنان را مىبينند تظاهر به ايمان مىكنند و خود را در جامعه اسلامى جا مىزنند ،  ( وَ إِذا خَلَوْا إِلى شَياطِينِهِمْ )  : ( و هنگامى كه با شياطين خود خلوت مىكنند ) ، و هنگامى كه با يهود مواجه مىشوند ( كه از آنها روشهاى نفوذ در صفوف مسلمين را مىآموزند و يهود را ياور و پشتيبان خود مىيابند ) ،  ( قالُوا إِنَّا مَعَكُمْ )  : ( مىگويند ما با شما هستيم ) و هرگز از شما جدا نمىشويم و به جماعت مسلمانان نمىپيونديم ،  ( إِنَّما نَحْنُ مُسْتَهْزِؤُنَ )  : ( همانا ما مسخره كنندگان هستيم ) ، براستى كه ما مسلمانان را به مسخره گرفته‌ايم و استهزاء مىكنيم .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n( 15 )  ( اللَّهُ يَسْتَهْزِئُ بِهِمْ )  : ( خداوند آنها را مسخره مىكند ) ، خداوند بخاطر نفاقشان آنها را استهزاء مىكند ،  ( وَ يَمُدُّهُمْ فِي طُغْيانِهِمْ )  : ( و به طغيان آنها مىافزايد ) ، و آنها را در طغيان و سركشى و نفاقشان وا مىگذارد و بر طغيان آنها مىافزايد ، بخاطر دورويى خودشان ،  ( يَعْمَهُونَ )  : يعنى در سركشى سرگردان هستند و راه خطا و اشتباه را بدون هدايت مىپيمايند .\r\n( 16 )  ( أُولئِكَ الَّذِينَ اشْتَرَوُا الضَّلالَةَ بِالْهُدى )  : ( اينها كسانى هستند كه گمراهى را با هدايت خريده‌اند ) ، آنها هدايت را در كنار خود داشتند و همراه آنها بود ، امّا هدايت را فرو گذاشتند و ضلالت را انتخاب كردند ، يعنى ضلالت را به بهاى ايمان خريدند و همانا ، هدايت را با ضلالت معامله كرده‌اند ،  ( فَما رَبِحَتْ تِجارَتُهُمْ )  : ( پس معاملهء آنان سودى نداشت ) ، يعنى معامله ايشان معامله خسارت بارى است و نفعى ندارد ، چون هدايت را داده‌اند و ضلالت را خريده‌اند ،  ( وَ ما كانُوا مُهْتَدِينَ )  : ( و ايشان هدايت شده نيستند ) چون با تلاش بسيار به سوى ضلالت و گمراهى مىتازند و از همه جوارح و اعضاء خود در اين طريق مدد مىجويند .\r\n( 17 )  ( مَثَلُهُمْ كَمَثَلِ الَّذِي اسْتَوْقَدَ ناراً )  : ( مثل آنها مانند كسى است كه آتشى مىافروزد ) ، خداوند آنها را تشبيه مىكند به كسى كه در تاريكى واقع شده و اراده مىكند براى آنكه راه خود را تشخيص دهد ، آتش بيافروزد ،  ( فَلَمَّا أَضاءَتْ ما حَوْلَهُ ذَهَبَ اللَّهُ بِنُورِهِمْ )  : ( پس زمانى كه روشن شد اطرافش ، خداوند نور آنها را از بين مىبرد ) و در تاريكى خود باقى مىمانند ، بين دو ظلمت ، ظلمتى كه از ابتدا در آن بودند ، و ظلمت حيرت و سرگردانى از بين رفتن آتش و اسباب ظاهرى ، منافق در هنگام مرگ بين اين دو ظلمت و تاريكى واقع مىشود ، يا آنكه آنها آتش افروختند پس زمانى كه نور آن بر آنها تابيد از آن بهره‌اى نبردند و در طلب آن بودند ، در همين زمان خدا نورى را كه طلب كردند و سپس آن را ترك نمودند ، از بين مىبرد ،  ( وَ تَرَكَهُمْ فِي ظُلُماتٍ لا يُبْصِرُونَ )  : ( و آنها را در تاريكى كه هيچ چيز نمىبينند رها مىكند ) ، و خدا به مجازات دورى جستن\r\n\r\n","description":"","footnote":"","page_name":" 27 ","page_number":27},
  {"content":"\r\n\r\nآنها از نور ، آنها را در تاريكىاى رها مىكند كه هيچ چيز را نمىبينند .\r\n( 18 )  ( صُمٌّ )  : ( كر ) ، يعنى نمىشنوند ،  ( بُكْمٌ )  ، ( گنگ ) ، يعنى عاجز از نطق و كلام هستند ،  ( عُمْيٌ )  ، ( نابينا هستند ) ، يعنى چيزى نمىبينند و كور دل مىشوند و چيزى درك و فهم نمىكنند ،  ( فَهُمْ لا يَرْجِعُونَ )  ، ( پس آنها به سوى حق باز نمىگردند ) ، لذا آنها بسوى حق و هدايت برنمىگردند و به واسطهء آن نور هدايت نمىشوند ، چون آنها حواس خود را از كار انداخته‌اند ، پس از آنها نمىتوانند بهره‌اى ببرند .\r\n( 19 )  ( أَوْ كَصَيِّبٍ مِنَ السَّماءِ )  : ( يا مانند باران تندى از آسمان است ) ، كلمه ( صيّب ) به معناى باران درشت دانه است كه از آسمان مىبارد ،  ( فِيهِ ظُلُماتٌ وَ رَعْدٌ وَ بَرْقٌ )  : ( كه در آن تاريكى و رعد و برق است ) ، يا مثل آنها مانند كسى است كه گرفتار باران شديدى مىشود كه آن باران آميخته با تاريكى و رعد و برق شديد است و علّت نكره آوردن اين اسامى تعظيم آنهاست ،  ( يَجْعَلُونَ أَصابِعَهُمْ فِي آذانِهِمْ مِنَ الصَّواعِقِ حَذَرَ الْمَوْتِ )  : ( آنها از شدت صاعقه و از ترس مرگ انگشتان خود را در گوشهاى خويش فرو مىكنند ) ،  ( وَ اللَّهُ مُحِيطٌ بِالْكافِرِينَ )  : و خدا به همه كافران احاطه دارد ، پس هيچ راه گريزى از سلطه و حكومت او نيست .\r\n( 20 )  ( يَكادُ الْبَرْقُ يَخْطَفُ أَبْصارَهُمْ )  : ( نزديك است كه برق چشمان آنها را خيره كند ) ، آنها در جستجوى رهايى از باران و تاريكى هستند كه آن تاريكى چشم آنها را از كار انداخته است و قدرت تشخيص چيزى را ندارند ، پس ناگزير از برق آسمان براى راهيابى استفاده مىكنند ، امّا نور برق لحظه‌اى و غير دائمى است ،  ( كُلَّما أَضاءَ لَهُمْ مَشَوْا فِيهِ وَ إِذا أَظْلَمَ عَلَيْهِمْ قامُوا )  : ( هر وقت برق آسمان روشن مىشود در نور آن چند قدمى مىروند و زمانى كه خاموش مىشود مىايستند ) ، پس آنها به ايمان حقيقى نمىرسند و از اظهار ايمان نخستين خود نتيجه نمىگيرند ، لذا همواره دچار خطا و\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nلغزش مىشوند و خداوند آنها را به اين سبب رسوا مىكند ،  ( وَ لَوْ شاءَ اللَّهُ لَذَهَبَ بِسَمْعِهِمْ وَ أَبْصارِهِمْ )  : ( اگر خدا مىخواست گوش و چشم آنها را از بين مىبرد ) ، پس اگر خدا مىخواست از همان روز اول آنها را رسوا مىنمود ، تا مسلمانان فريب آنها را نخورند ، و مورد تشبيه در مورد حركت در بيابان و اضطرابى كه منافقان در آن بسر مىبرند به آن معناست كه منافقان هنگام ديدن مؤمنان چون زبانشان با دلشان يكى نيست ، دائما در اضطرابند و قلبهاى آنها تحمّل ايمان را ندارد و منتظر بازگشت به جمع كفّار مىباشند ،  ( إِنَّ اللَّهَ عَلى كُلِّ شَيْءٍ قَدِيرٌ )  : ( خداوند بر هر امرى تواناست ) و لذا خداوند از اينكه منافقان را از همان ابتدا رسوا و مفتضح كند عاجز نبوده و ليكن بنا به حكمتى چنين نكرده است .\r\n\r\n[ آيهء ( 25 - 21 ) در باب اعجاز قرآن 
  ]\r\n( 21 )  ( يا أَيُّهَا النَّاسُ اعْبُدُوا رَبَّكُمُ )  : ( اى مردم پروردگار خود را بپرستيد ) ، دعوتى است از جانب خدا بسوى مردم تا آنكه ملحق شوند به گروه متّقين ، ( آن كسانى كه بر طريق هدايت پروردگارشان هستند ) ، بعد از آنكه صفات كافران كه بر دلهاشان مهر زده شده و صفات منافقان بيمار دل كه خداوند بر بيمارى دلهاشان افزوده است ، بيان فرمود ، توضيحا تذكّر مىدهد به اينكه اوست خدائى كه خلق نموده ايشان را و نتيجتا واجب است بر ايشان كه از راه و طريق و اوامر الهى تبعيت كنند چون خداست آنكه  ( الَّذِي خَلَقَكُمْ وَ الَّذِينَ مِنْ قَبْلِكُمْ لَعَلَّكُمْ تَتَّقُونَ )  : ( او كه شما و گذشتگان شما را آفريد تا شايد با تقوى شويد ) ، شما و پيشينيان شما را آفريده است ، باشد كه با تقوى شويد و به لباس عبوديّت ملبّس گرديد .\r\n( 22 )  ( الَّذِي جَعَلَ لَكُمُ الْأَرْضَ فِراشاً وَ السَّماءَ بِناءً وَ أَنْزَلَ مِنَ السَّماءِ ماءً فَأَخْرَجَ بِهِ مِنَ الثَّمَراتِ رِزْقاً لَكُمْ )  : ( او كه زمين را براى شما بسترى و آسمان را بنائى قرار داد كه بوسيلهء آن از زمين براى شما ميوه‌ها و روزى شما را بيرون آورد ) ، خداوند آگاه مىكند\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nكه مسخر گردانيده است براى انسانها آنچه در آسمانها و زمين است و همه آنها مسخّر او هستند و هرگز از اوامر او سرنمىپيچند ، اگر چه فاقد شعور ظاهرى باشند ،  ( فَلا تَجْعَلُوا لِلَّهِ أَنْداداً )  : ( پس براى خدا نظير و ندّ قرار ندهيد ) ،  ( وَ أَنْتُمْ تَعْلَمُونَ )  : ( در حالى كه مىدانيد ) خداى سبحان ، شما و نياكان شما را آفريده و نظام تكوين را براى روزى و معاش و بقاى شما مسخّر گردانيده و زمين را مانند بستر آسوده و مطمئنى براى انسان قرار داده است ، پس با علم به اين مطالب هرگز براى خدا مثل و نظير قرار ندهيد .\r\n( 23 )  ( وَ إِنْ كُنْتُمْ فِي رَيْبٍ مِمَّا نَزَّلْنا عَلى عَبْدِنا )  : ( پس اگر شما دربارهء آنچه ما به بندهء خويش نازل كرده‌ايم در شكّ و ريب هستيد ) ،  ( فَأْتُوا بِسُورَةٍ مِنْ مِثْلِهِ )  : ( پس بياوريد يك سوره مانند آن ) ، اين امر تعجيزى است براى اظهار اعجاز قرآن تا بفهماند هيچ كس نمىتواند نظير اين قرآن را بياورد ، در حالى كه قرآن از جانب خدا بر مردى امّى نازل شده است ،  ( وَ ادْعُوا شُهَداءَكُمْ مِنْ دُونِ اللَّهِ إِنْ كُنْتُمْ صادِقِينَ )  : ( پس دعوت كنيد از شاهدان خود ( غير از خداوند ) اگر راست مىگوييد ) ، اين تحدّى و مبارزه طلبى در قرآن بارها عنوان شده است و تا هم اكنون هم اهل فصاحت و بلاغت از كفّار عرّب نتوانسته‌اند حتى آيه‌اى به مانند آيات قرآن تدوين كنند و قرآن بواسطه علم و آگاهى دادن از غيب و به جهت عدم وقوع خلاف و تفاوت در آن و به جهت بلاغت و فصاحت و جهات متعدد ديگر به درجه‌اى از مبارزه‌طلبى صعود كرده است كه شهادت منكران را نيز مىپذيرد .\r\n( 24 )  ( فَإِنْ لَمْ تَفْعَلُوا وَ لَنْ تَفْعَلُوا فَاتَّقُوا النَّارَ الَّتِي وَقُودُهَا النَّاسُ وَ الْحِجارَةُ أُعِدَّتْ لِلْكافِرِينَ )  : ( پس اگر انجام نداديد و هرگز هم نمىتوانيد انجام دهيد ، در اين صورت از آتشى كه هيزم آن مردم و سنگها هستند بپرهيزيد ) ، بعد از تحدى و مبارزه طلبى و ثابت شدن عدم قدرت آنها بر نظير آوردن براى قرآن به تحقيق برحذر مىدارد خداوند بندگانش را به وجوب ترسيدن و پرهيز از آتش جهنّم ، آتشى كه انسان هيزم آنست و به\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nهمين آتش سوزانده مىشود ، لذا او به آتشى معذب مىشود كه خودش هيزم آنست و اما سنگ پس منظور بت‌هايى هستند كه كافران آنها را مىپرستيده‌اند كه همانا آماده شده است براى كافران ، پس آنها و آنچه از غير خدا پرستيده‌اند همه هيزم جهنم هستند .\r\n( 25 )  ( وَ بَشِّرِ الَّذِينَ آمَنُوا وَ عَمِلُوا الصَّالِحاتِ )  : ( و كسانى را كه ايمان آورده و عمل صالح مىكنند بشارت بده ) ، همانا در بشارت دادن عمل صالح آنها را با ايمان قرين گردانيده است و مىفرمايد ، اى رسول بشارت ده كسانى را كه ايمان آورده و عمل صالح انجام داده‌اند ،  ( أَنَّ لَهُمْ جَنَّاتٍ تَجْرِي مِنْ تَحْتِهَا الْأَنْهارُ كُلَّما رُزِقُوا مِنْها مِنْ ثَمَرَةٍ رِزْقاً قالُوا هذَا الَّذِي رُزِقْنا مِنْ قَبْلُ )  : ( به اينكه براى آنهاست بهشتهايى كه جويها در زير آن روان است و هر زمان كه روزى داده مىشوند از ميوه‌اى ، گويند اين همانست كه در قبل روزى ما كرده بودند ) « 1 » ، پس عطاى الهى و رزق آنها در بهشت نامحدود است  ( وَ أُتُوا بِهِ مُتَشابِهاً )  : ( و مىآورند براى آن نعمتها شبيه و نظير ) ، يعنى همه نعم بهشتى از جهت حلاوت و طعم با هم مشابهت دارند و غير از نعمتهاى دنيايى است كه مىشناختند  ( وَ لَهُمْ فِيها أَزْواجٌ مُطَهَّرَةٌ )  : ( و براى آنان جفتهايى است كه پاكيزه هستند ) ، يعنى از هرگونه پليدى و مكروه مبرّى مىباشند ، چه آلودگيهاى خلقى و ظاهرى و چه آلودگيهاى باطنى و خلقى  ( وَ هُمْ فِيها خالِدُونَ )  : ( پس آنها در بهشت جاودانه‌اند ) ، و نعمتها نيز براى آنها دائمى و غير منقطع است .\r\n\r\n\r\n","description":"","footnote":"\r\n( 1 ) - اهل بهشت در آخرت درمىيابند كه آن اعمال صالحه و اخلاق و عبادات كه در دنيا انجام داده‌اند از جنس همان نعم بهشتى است ، در واقع تجسم همان اعمال صالحه به صورت نعم بهشتى تجلى مىكند .\r\nو به براستى همانگونه كه بنا به نص قرآن جهنّم محيط به كافران است ، يعنى در همين دنيا هم كافران گرفتار دوزخند ، بهشتيان نيز در همين دنيا در بهشت بسر مىبرند و از آرامش برخوردارند ( و اللّه اعلم ) ( مترجم ) .\r\n","page_name":" 31 ","page_number":31},
  {"content":"\r\n\r\n\r\n[ آيهء ( 27 - 26 ) در باب فسق و ضلالت 
  ]\r\n( 26 )  ( إِنَّ اللَّهَ لا يَسْتَحْيِي أَنْ يَضْرِبَ مَثَلًا ما بَعُوضَةً فَما فَوْقَها )  : ( خداوند پروايى ندارد از آنكه به پشه‌اى يا كمتر از او مثال بزند ) ، با اينكه پشه از كوچكترين حيوانات است كه با چشم ديده مىشوند ،  ( فَأَمَّا الَّذِينَ آمَنُوا فَيَعْلَمُونَ )  : ( امّا مؤمنان از اين مثل مىدانند ) ،  ( أَنَّهُ الْحَقُّ مِنْ رَبِّهِمْ وَ أَمَّا الَّذِينَ كَفَرُوا )  : ( كه حق از جانب پروردگارشان است ، امّا كسانى كه كافر شدند ) و انكار كردند و ردّ نمودند ،  ( فَيَقُولُونَ ما ذا أَرادَ اللَّهُ بِهذا مَثَلًا )  : ( مىگويند : خدا از اين مثل چه اراده‌اى نموده است ) ، اين آيه شهادت مىدهد به اينكه گمراهى و كورى كه انسان در نتيجه اعمالش برايش پيش مىآيد غير از گمراهى و كورى است كه از ابتدا در نفس خود داشته است ، اضلال اثر و دنبالهء فسق و گناه است و همچنين بيان مىدارد كه انسان در وادى اين حيات دنيوى زندگى ديگرى در پيش دارد كه سعادت و شقاوت او در اين جهان و كرامت يا خذلانى كه به او خواهد رسيد در ارتباط با زندگى و عمل او در همين دنياست ، و به زودى هنگامى كه اسباب دنيوى منقطع شوند و حجابها كنار روند ، از آن آگاه خواهد شد و همانا عبرت گرفتن از يك موضوع به حجم آن بستگى ندارد ، بلكه به كيفيت آن ارتباط دارد « 1 » ، پس مثل به اين صورت قلبهاى منافق را از قلبهاى آبديده به ايمان جدا و ممتاز مىكند ،  ( يُضِلُّ بِهِ كَثِيراً وَ يَهْدِي بِهِ كَثِيراً )  : ( عدّه‌اى با آن گمراه مىشوند و عدّه‌اى با آن هدايت مىگردند ) ، و خداوند با اين مثل هدايت شدگان را هدايت مىافزايد و گمراهان را گمراهتر مىكند  ( وَ الَّذِينَ اهْتَدَوْا زادَهُمْ هُدىً )  « 2 » ،  ( وَ ما يُضِلُّ بِهِ إِلَّا الْفاسِقِينَ )  : ( و گمراه نمىشوند بدان مگر فاسقان ) ، يعنى فسق آنها باعث گمراهىشان مىشود و اضلال ، اثر و دنبالهء فسق\r\n\r\n\r\n","description":"","footnote":"\r\n( 1 ) - كما اينكه در وجود كوچك پشه خداوند عالم چه قدرت نمائيها نموده است كه در جاى خود براى دانشمندان حشره شناس و زيست شناس باعث شگفتى است ) ، ( مترجم ) .\r\n( 2 ) - سوره محمّد ، آيه 17 .\r\n","page_name":" 32 ","page_number":32},
  {"content":"\r\n\r\nاست و امّا فسق خروج از قشر و پوسته مىباشد ، يعنى پاره كردن و نقض اوامر و نواهى تكليفى كه خداوند براى حمايت از نظام زندگى بشر قرار داده است .\r\n( 27 )  ( الَّذِينَ يَنْقُضُونَ عَهْدَ اللَّهِ مِنْ بَعْدِ مِيثاقِهِ )  : ( كسانى كه عهد الهى را بعد از پيمان بستن با او مىشكنند ) ، فاسقين كسانى هستند كه عهد الهى را مىشكنند ، پس از آنكه قبلا عهد بسته و ميثاق محكم داشته‌اند ، و آنان داراى مظاهرى از رشته ايمانى و حركت در مسير الى اللّه بوده‌اند ، امّا آن را ناديده گرفته و پيمان الهى را گسسته‌اند ( اشاره به عالم ذر ، كه عالم قبل از حيات دنيوى است ، كه در آن جهان خداوند از همه بنى آدم ميثاق محكم گرفت و فرمود :  ( أَ لَسْتُ بِرَبِّكُمْ ؟ قالُوا بَلى )  « 1 » ، ( آيا من پروردگار شما نيستم ؟ گفتند آرى ) ،  ( وَ يَقْطَعُونَ ما أَمَرَ اللَّهُ بِهِ أَنْ يُوصَلَ )  : ( و آنچه را خدا امر به وصل آن نموده ، قطع مىكنند ) ، پس آنان پيوند بنده را با پروردگارشان بريده‌اند .\r\nو پيوند بين اعمال خود و تكليف شرعى را منقطع كرده‌اند ، و همچنين با اعمال خود پيوند بين عقيده و برادرى ايمانى و انسانى را با خونريزى و كشتار انسانهاى ديگر بريده‌اند ،  ( وَ يُفْسِدُونَ فِي الْأَرْضِ )  : ( و آنها در زمين فساد مىكنند ) ، لذا آنها در زمين فساد مىكنند ، چون فساد خروج امر ، از حدّ اعتدال و وظيفه است و آيا فسادى بالاتر از تغيير از مسير و نظام الهى و تغيير صراط مستقيم وجود دارد ؟ و آنها اعضاى بدن خود را در غير طريق ايجادشان كه رضاى خداست به كار مىبرند ، پس مصداق اتمّ فساد هستند ،  ( أُولئِكَ هُمُ الْخاسِرُونَ )  : آنها همان زيانكارانند ، پس به تحقيق خسارت كردند ، در نقض عهد و شكستن پيوند خود با پروردگارشان و در انتفاع نبردن از روش و احكام الهى و اين آيات افاده مىكند كه خداوند اگر بندگانش را مجبور به انجام طاعات يا ترك معاصى مىنمود ، در اين صورت پاداش مطيع و عقوبت عاصى ، هر دو ، بىمورد و ظلم\r\n\r\n\r\n","description":"","footnote":"\r\n( 1 ) - سوره اعراف ، آيه 172 .\r\n","page_name":" 33 ","page_number":33},
  {"content":"\r\n\r\nمحسوب مىشد ، چون ظلم و گزافه در نزد عقلاء زشت و محكوم است و به ترجيح بلا مرجّح معروف است كه هيچ دليل عقلى ندارد « 1 » ، پس خداوند راه را به انسان نموده است و به او اختيار بخشيده تا خود مسير صحيح را انتخاب كند .\r\n\r\n[ آيهء ( 29 - 28 ) در باب زندگى و حيات انسان 
  ]\r\n( 28 )  ( كَيْفَ تَكْفُرُونَ بِاللَّهِ )  : ( چگونه كفر مىورزيد به خدا ) ، در حالى كه مرده بوديد و خدا شما را زنده كرد و آنچه در زمين و آسمان است مسخّر شما نمود و شما را جانشين خود در زمين قرار داد و ملائكه را به سجده در برابر شما واداشت ، و پدر شما آدم را در بهشت مسكن داد و باب توبه را بر او گشود و انسانها را به عبادت و هدايت خود گرامى داشت و براى آنها نظامى را كه شامل تمام مصالح حيات آنها بود قرار داد ، تا به سعادت حقيقى برسند ، پس چگونه كفر مىورزيد ؟ ،  ( وَ كُنْتُمْ أَمْواتاً )  : ( در حالى كه مرده بوديد ) ، يعنى قبل از ايجاد در كتم عدم بسر مىبرديد ،  ( فَأَحْياكُمْ )  : ( پس شما را زنده كرد ) ، يعنى شما را از نطفه‌اى آفريد ،  ( ثُمَّ يُمِيتُكُمْ )  : ( سپس شما را مىميراند ) ، آنگاه شما را هنگام رسيدن اجلتان مىميراند ،  ( ثُمَّ يُحْيِيكُمْ )  : ( سپس شما را زنده مىكند ) ، سپس شما را در برزخ زنده مىگرداند ،  ( ثُمَّ إِلَيْهِ تُرْجَعُونَ )  : ( و آنگاه بسوى او باز مىگرديد ) ، يعنى در روز قيامت بسوى خدا باز مىگرديد ، تا اعمال شما محاسبه شود و هر نفسى به آنچه كرده است جزا داده شود ،  ( لِتُجْزى كُلُّ نَفْسٍ بِما كَسَبَتْ )  « 2 » .\r\n( 29 )  ( هُوَ الَّذِي خَلَقَ لَكُمْ )  : ( اوست خدايى كه براى شما آفريد ) ، اوست خدايى كه\r\n\r\n\r\n","description":"","footnote":"\r\n( 1 ) - در توحيد صدوق نقل شده كه رسولخدا صلّى اللّه عليه و إله و سلم فرمود : ( هر كس بپندارد كه خدا به بدى و فحشاء امر مىكند ، همانا به خدا دروغ بسته است و هر كس بپندارد كه خير و شرّ بدون مشيّت خداست ، پس خداوند را از سلطه‌اش ساقط نموده است ) ، مترجم .\r\n( 2 ) - سوره غافر ، آيه 17 .\r\n","page_name":" 34 ","page_number":34},
  {"content":"\r\n\r\nخلق كرد و مسخر گردانيد براى خدمت به شما ،  ( ما فِي الْأَرْضِ جَمِيعاً )  : ( همهء آنچه در زمين است ) ، همه آنچه در زمين است مسخر انسان قرار داد ، انسان بوسيله صنعت ، و زراعت در طبيعت تصرف مىكند و از قواى نهفته و پنهان در آن استفاده مىكند تا بوسيله خود طبيعت ، طبيعت را توسعه دهد ،  ( ثُمَّ اسْتَوى إِلَى السَّماءِ )  : ( و آنگاه آسمان را بنا نمود ) ، يعنى خداوند آسمان را براى بشر برافراشت و به گونه‌اى كه بشر و بر آن تسلط و قدرت دارد ،  ( فَسَوَّاهُنَّ سَبْعَ سَماواتٍ )  : ( پس استوار گردانيد آنها را به صورت هفت مرتبه و درجه ) ،  ( وَ هُوَ بِكُلِّ شَيْءٍ عَلِيمٌ )  : ( و خداوند بر هر چيز داناست ) ، يعنى بر همه مخلوقاتش علم دارد و همه اشياء مخلوق او هستند ، لذا خداوند انسان را براى امر عظيمى خلق نمود تا جانشين او در زمين باشد ، و او را به وسيلهء آنچه براى آبادانى هستى بدان نياز داشت يارى كرد و نظام هستى را خلق نمود تا امر انسان را كه خليفه خداست اجابت كنند ، و حال كه چنين است آيا شرفى بالاتر از اين وجود دارد و زندگى سعادتمندانه‌ترى از اقامت در مسير خدا و نظام او و احكام خدايى وجود دارد تا خدا او را به آن حيات طيّبه و زندگى نيكو برساند و بدان زندگى او را حيات بخشد ؟\r\n\r\n[ آيهء ( 39 - 30 ) در باب داستان خلقت آدم و سرانجام او 
  ]\r\n( 30 )  ( وَ إِذْ قالَ رَبُّكَ لِلْمَلائِكَةِ )  : ( هنگامى كه پروردگارت به فرشتگان گفت . . . ) ، در اينجا قول و گفتار نوعى ايجاد و خلق صوت از جانب خداست ،  ( إِنِّي جاعِلٌ فِي الْأَرْضِ خَلِيفَةً )  : ( همانا من در زمين جانشينى قرار مىدهم ) تا خليفه و جانشين من در زمين باشد ،  ( قالُوا أَ تَجْعَلُ فِيها مَنْ يُفْسِدُ فِيها وَ يَسْفِكُ الدِّماءَ )  : ( فرشتگان گفتند آيا در زمين كسى را قرار مىدهى كه فساد كند و خون بريزد ؟ ) ، پس ملائكه از اين قول خداى تعالى چنين فهميده‌اند كه اين عمل باعث وقوع فساد و خونريزى مىشود ، چون مىدانسته‌اند كه بشر چون مادّى است و قواى غضبى و شهوى دارد و زمين دار تزاحم و محدود الجهات است ، لاجرم زندگى اجتماعى بايد در آن محقّق شود و بقاء در زمين بوسيلهء نظامى اجتماعى صورت مىگيرد و لازمهء اين تزاحم و تنازع هم فساد و خونريزى\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nاست .\r\nدر حالى كه مقام خلافت تحقق نمىيابد جز اينكه خليفه در تمامى شئون وجودى خود نمايشگر مستخلف باشد و خداى متعال كه مستخلف اين خليفه است داراى تمامى اسماء حسنى و صفات علياى جمال و جلال است و منزّه از هر عيب و نقص مىباشد و در فعلش منزّه از هر شرّ و فساد است و خليفه‌اى كه در زمين با كليه آثار مادى نشو و نما كند كجا مىتواند جانشين چنين خدايى باشد ؟ ( ما للتراب و رب الارباب ، خاك كجا و خدا كجا ؟ ) اين سخن فرشتگان پرسش از امرى است كه بر آنها مجهول بوده و خواسته‌اند از آنها رفع اشكال شود ، پس در مقام پرسش و توضيح خواهى بوده‌اند نه در مقام اعتراض و خصومت .\r\nو خلافت اقتضاء مىكند كه خليفه ، پروردگار و مستخلف خود را حمد و تسبيح بگويد و وجود او را منزه بداند در حالى كه خليفه زمينى اقتضاء مادى بودنش فساد و خونريزى است ،  ( وَ نَحْنُ نُسَبِّحُ بِحَمْدِكَ وَ نُقَدِّسُ لَكَ )  : ( در حالى كه ما فرشتگان تو را حمد و تسبيح مىگوئيم و تو را مقدس مىدانيم ) ، پس ملائكه با اين حساب شايسته‌تر هستند به اينكه جانشين خدا باشند ، اما خداى متعال در ردّ سخن آنان مىفرمايد :  ( قالَ إِنِّي أَعْلَمُ ما لا تَعْلَمُونَ )  : ( فرمود : من چيزى را مىدانم كه شما نمىدانيد ) اين دلالت مىكند كه منظور خداوند از خلافت ، جانشينى در زمين بوده ، نه اينكه انسان جانشين ساكنان قبلى زمين شود و اين مقام اختصاص به آدم عليه السّلام ندارد ، بلكه اين مقام در فرزندان او هم موجود است و ديگر اينكه خداوند مسأله طرح شده از جانب ملائكه را نفى نكرد و همچنين حمد و تسبيح ملائكه را نفى نفرمود ، بلكه از اين جهت ، سخنان ملائكه مورد تأييد حضرت حق بود ، لكن فرمود : من مصلحتى در اين امر مىدانم و مىبينم كه شما نمىدانيد ، يعنى انسان اسرار و كمالاتى را از جانب خداى سبحان مىپذيرد و تحمل مىكند كه ملائكه قدرت و تحمّل آن را ندارند .\r\nابن كثير نقل كرده است از امام حسن ( ع ) كه جنّ در زمين ساكن بودند و فساد و\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nخونريزى مىكردند و اين سخن ملائكه اشاره به دوران زندگى جنّيان است و همچنين قرطبى استدلال كرده است به اين آيه و نظاير آن بر وجوب نصب خليفه تا بين مردم در منازعات و اختلافات و رسيدگى به ظلمها و شكايات و اقامهء حدود و امور نظير اينها كه محقّق نمىشوند مگر به وجود امام ، فصل خطاب باشد و چيزى كه واجب محقّق نمىشود ، مگر به وجود آن ، پس آن امر نيز واجب است ، لذا امامت بوسيله نصّ قرآن اثبات گردد ، كما اينكه طائفه‌اى از اهل سنّت اين مطلب را آورده‌اند .\r\n( 31 )  ( وَ عَلَّمَ آدَمَ الْأَسْماءَ كُلَّها )  : ( و خداوند همه اسماء را به آدم عليه السّلام تعليم داد ) ، يعنى قدرت و درك حقايق را در او ايجاد كرد ،  ( ثُمَّ عَرَضَهُمْ )  : ( سپس مصاديق و مسميّات آن اسماء را عرضه كرد ) ،  ( عَلَى الْمَلائِكَةِ )  : ( بر فرشتگان ) به واسطه سئوالشان ،  ( فَقالَ أَنْبِئُونِي بِأَسْماءِ هؤُلاءِ إِنْ كُنْتُمْ صادِقِينَ )  : ( پس فرمود : خبر دهيد مرا از اين اسماء ، اگر از راستگويان هستيد ) و مسلّما اين اسماء را نمىدانستند ، چون آيه اشعار دارد به اينكه اسماء نامبرده و يا مصاديق و مسماهاى آنها موجوداتى زنده و ذى شعور هستند « 1 » ، كه در پس پرده غيب بوده‌اند ، و علم به آنها نبايد از سنخ علم ما به اسماء موجودات باشد ، و علم آدم ، حقيقت علم به اسماء بود ، ( نوعى علم حضورى و وجدانى نه نظرى و كسبى ) و ملائكه از علم به آنها بىبهره بوده‌اند و براى آنها غايب بوده و منظور از تعليم اسماء ابداع علم در انسان است به حيثى كه اگر به راهى هدايت شود براى انسان ميسّر است كه آن را از قوه به فعل درآورد و اين شرافت براى انسان بود ، لذا اگر علم به آنها از نوع علم حصولى باشد ، اين شرافتى براى آدم نبود ، چون ملائكه هم مىتوانستند آن را كسب\r\n\r\n\r\n","description":"","footnote":"\r\n( 1 ) - در روايات اهل بيت تصريح شده است كه افراد آن اسماء ، خمسه طيّبه بوده‌اند ، ( مترجم ) .\r\n","page_name":" 37 ","page_number":37},
  {"content":"\r\n\r\nكنند ، پس آدم بواسطه علم حقيقى به اسماء شايستهء مقام خلافت شد ، نه فقط خبر دادن از آنها و به همين خاطر ملائكه علم خود را نسبت به آن اسماء نفى كردند ، پس اسماء معروضه موجودات ، زنده و عاقلى بودند كه نزد خدا محفوظ و محبوب بودند و براى آنها مراتب و درجاتى بود  ( وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ )  « 1 » ( و هيچ چيز نيست جز آنكه خزائن آن در نزد ماست و ما آن را جز به قدر معيّن نازل نمىكنيم ) ، پس خدا آنچه در خزائن غيب بود به آدم تعليم داد .\r\n( 32 )  ( قالُوا سُبْحانَكَ )  : ( فرشتگان به جهت تنزيه و تقديس گفتند : منزّهى تو اى خدا ) ،  ( لا عِلْمَ لَنا إِلَّا ما عَلَّمْتَنا )  : ( علمى براى ما نيست جز آنچه تو به ما تعليم فرمائى ) و اين از امورى نيست كه به ما تعليم داده‌اى :  ( إِنَّكَ أَنْتَ الْعَلِيمُ )  : همانا فقط تو بر همهء اشياء دانايى ،  ( الْحَكِيمُ )  : ( و حكمت انديشى ) و هر امرى را در مورد خاصّش انجام مىدهى .\r\n( 33 )  ( قالَ يا آدَمُ أَنْبِئْهُمْ بِأَسْمائِهِمْ )  : ( فرمود : اى آدم آگاه كن آنها را از آن اسامى ) و مسمّيات ، كه آنان از آن بىخبرند و علم به آن ندارند ،  ( فَلَمَّا أَنْبَأَهُمْ بِأَسْمائِهِمْ )  : ( پس زمانى كه آگاه ساخت آنها را از آن نامها ) كه نمىدانستند ،  ( قالَ أَ لَمْ أَقُلْ لَكُمْ إِنِّي أَعْلَمُ غَيْبَ السَّماواتِ وَ الْأَرْضِ )  : ( خداوند فرمود : آيا به شما نگفتم كه من از غيب آسمان و زمين مطّلعم ؟ ) امر محدود ، محدوديّتش مانع مىشود كه ماوراء حدود خود را بشناسد و خداوند چون نامحدود و نامتناهى است هيچ چيز از حيطهء علم او بيرون نيست ،  ( وَ أَعْلَمُ ما تُبْدُونَ وَ ما كُنْتُمْ تَكْتُمُونَ )  : ( و مىدانم آنچه را شما آشكار يا پنهان مىكنيد ) ، اينها دو قسم از غيب نسبى است ، يعنى بعضى از غيبهاى آسمان و زمين است و به همين جهت\r\n\r\n\r\n","description":"","footnote":"\r\n( 1 ) - سوره حجر ، آيه 21 .\r\n","page_name":" 38 ","page_number":38},
  {"content":"\r\n\r\nدر مقابل جملهء قبلى  ( أَعْلَمُ غَيْبَ السَّماواتِ وَ الْأَرْضِ )  قرار گرفت تا شامل هر دو قسم غيب ، يعنى غيب داخل در عالم ارضى و سماوى و غيب خارج از آن بشود و تقيد جمله  ( كُنْتُمْ تَكْتُمُونَ )  به قيد  ( كُنْتُمْ )  به اين معنا اشعار دارد كه در خصوص خلقت و خلافت آدم اسرارى مكتوم و پنهان بوده است ، همچنانكه در آيه بعدى هم مىفرمايد :  ( فَسَجَدُوا إِلَّا إِبْلِيسَ أَبى وَ اسْتَكْبَرَ وَ كانَ مِنَ الْكافِرِينَ )  ( پس سجده كردند جز ابليس كه تكبر كرد و او از كافران بود ) ، يعنى مىرساند كه ابليس قبل از ايجاد آدم هم كافر بوده و سجده نكردن و مخالفتش ناشى از مخالفت باطنى و مكتوم وى بوده است ، پس خداوند مىفرمايد : من آن مخالفت باطنى و مكتوم را هم مىدانم .\r\n( 34 )  ( وَ إِذْ قُلْنا لِلْمَلائِكَةِ اسْجُدُوا لِآدَمَ فَسَجَدُوا )  : ( و زمانى كه به ملائكه گفتيم سجده كنيد آدم را پس سجده نمودند ) ، توضيح آنكه عبادت آنست كه عبد خود را در مقام عبوديّت و بندگى قرار دهد و آن را با اطاعت اثبات كند و عبادت اظهار مولويّت مولى در همه امور است و هر زمان اين اظهار شديدتر باشد عبوديّت تعيّن بيشترى مىيابد و از واضح‌ترين مظاهر عبوديّت سجده كردن است ،  ( إِلَّا إِبْلِيسَ أَبى وَ اسْتَكْبَرَ وَ كانَ مِنَ الْكافِرِينَ )  : ( جز ابليس كه ابا كرد و تكبر ورزيد و او از كافران بود ) ، پس سجده ملائكه براى آدم اطاعت امر خدا بود و اظهار عبوديّت به او و ابا كردن ابليس با عبوديّت منافات داشت ، پس ابليس كفر باطنى خود را ظاهر نمود .\r\n( 35 )  ( وَ قُلْنا يا آدَمُ اسْكُنْ أَنْتَ وَ زَوْجُكَ الْجَنَّةَ )  : ( گفتيم اى آدم تو و همسرت در بهشت مسكن گيريد ) ، به تحقيق آدم عليه السّلام براى زندگى كردن در زمين آفريده شده بود تا خليفهء خدا در زمين باشد و روش استقرار در زمين همان برترى او بر ملائكه بود كه اثبات شد و خداوند آنها را امر به سجود براى تعظيم آدم نمود ، پس او را براى مدتى وارد بهشت كردند و آنها را از درخت ممنوع منع و نهى نمودند تا آنگاه كه از آن\r\n\r\n","description":"","footnote":"","page_name":" 39 ","page_number":39},
  {"content":"\r\n\r\nدرخت خوردند و زشتى و بديشان بر آنها آشكار شد ، پس به زمين هبوط و نزول يافتند و اين امر ، درسى مهمّ و حجتى عظيم براى بنى آدم است ، پس شيطانى كه پدر آنها را در بهشت فريب داد و او را از آنجا خارج كرد ، هميشه در صدد اغوا و فريفتن و خارج كردن آنها از دين است و آنها را از بهشت باز مىدارد ، و آن خدايى كه بنى آدم را خليفه خود در زمين قرار داد تا زمانى مستخلف آنهاست ، كه قيام به واجبات و موجبات خلافت و جانشينى بنمايند و نظام الهى را در زمين ايجاد كنند ، پس بر بنى آدم است كه جانشينان شايسته‌اى در زمين باشند و نظام الهى را كه خدا به آنان املاء نموده در زمين تطبيق نمايند ، همانگونه كه خدا بوسيلهء پيامبرانش به آنان آموخته است ، لذا هر كس انكار كند يا كفر بورزد يا كوتاهى نمايد در برابر خداوند مسئول است و به زودى پروردگار مستخلف از او محاسبه و بازخواست مىنمايد .\r\nپس جانشينى و خلافت اقتضاى ارتقاء يافتن به صفات الهى و خاضع نمودن هواهاى نفسانى و حيوانى را دارد و جانشين خدا بودن در زمين حقيقتا مسئوليت دشوارى است ،  ( وَ كُلا مِنْها رَغَداً )  : ( و بخوريد از آن به فراوانى ) و آسودگى و طيب خاطر ،  ( حَيْثُ شِئْتُما )  : ( هر زمان كه بخواهيد ) ،  ( إِنَّ لَكَ أَلَّا تَجُوعَ فِيها وَ لا تَعْرى )  « 1 » ، ( پس براى توست كه در آن تشنه و گرسنه و عريان نشوى ) ،  ( وَ لا تَقْرَبا هذِهِ الشَّجَرَةَ )  : ( و به اين درخت نزديك نشويد ) ، مبالغه در تأكيد نهى شده است ، يعنى به نزديك آن نرويد ، چه رسد كه از ميوه‌اش تناول كنيد و همانا در نزديك شدن به اين درخت رنج و سختى حيات دنيا به او خواهد رسيد و اين نزديكى به آنست كه انسان پروردگار خود را فراموش كند و نسبت به مقام او غفلت داشته باشد و در حق چنين انسانى قول خداى متعال است كه مىفرمايد :  ( وَ مَنْ أَعْرَضَ عَنْ ذِكْرِي ، فَإِنَّ لَهُ مَعِيشَةً ضَنْكاً وَ نَحْشُرُهُ يَوْمَ الْقِيامَةِ أَعْمى )  « 2 » ( هر كس از ياد من دورى كند ، پس او را زندگى دشوارى خواهد بود و\r\n\r\n\r\n","description":"","footnote":"\r\n( 1 ) - سوره طه ، آيه 118 .\r\n( 2 ) - سوره طه ، آيه 124 .\r\n","page_name":" 40 ","page_number":40},
  {"content":"\r\n\r\nدر قيامت كور محشور مىشود ) ، و آدم عليه السّلام خواست تا بين اين درخت و ميثاقى كه از او اخذ شده بود جمع نمايد و اين امكان ندارد و نتوانست ، پس ميثاق را فراموش كرد ، لذا در رنج و تعب دنيا قرار گرفت و آنگاه آن را به توبه جبران نمود ، با آنكه خداوند آنها را بر حذر داشته بود با اين قول كه ،  ( فَتَكُونا مِنَ الظَّالِمِينَ )  ، ( پس در اين حال از ستمكاران خواهيد بود ) و پيامد اين ظلم ، قرار گرفتن در رنج و تعب اين حيات مادى بود از قبيل گرسنگى و تشنگى و عريانى و رنج ، پس ستم آنها در واقع ستم به نفس خودشان بود نه به معناى معصيت مصطلح ، و از اينجا ظاهر مىشود كه نهى خداوند نهى تنزيهى « 1 » ، بوده است و نهى ارشادى به آنچه خير و مكلّف در آن است نه نهى مولوى ، فلذا بهشت را از دست دادند ، امّا جزاى مخالفت با نهى مولوى تكليفى تنها با توبهء مقبول و پذيرفته شده بر طرف مىشود ، پس آن دو توبه كردند و توبهء آنها قبول شد ، اما به بهشت بازگردانده نشدند و اين نشان مىدهد كه نهى ، نهى ارشادى بوده است .\r\n( 36 )  ( فَأَزَلَّهُمَا الشَّيْطانُ عَنْها )  : ( پس شيطان آنها را از بهشت ساقط نمود و فريب داد ) ، چون او هم همراه آنها در بهشت بود ،  ( فَأَخْرَجَهُما مِمَّا كانا فِيهِ )  : ( و آنها را از آنچه در آن بودند خارج كرد ) ، يعنى آنها را به وسوسه فريفت و آنها را از نعمتهايى كه داشتند از قبيل فراوانى و زندگى خوش و آسوده خارج كرد ،  ( وَ قُلْنَا اهْبِطُوا )  : ( گفتيم هبوط كنيد ) و نزول نمائيد به زمين  ( بَعْضُكُمْ لِبَعْضٍ عَدُوٌّ )  : ( در حالى كه با يكديگر دشمن هستيد ) ، چون زمين و دنياى مادى دار تزاحم است نه تراحم و شفقت ،  ( وَ لَكُمْ فِي الْأَرْضِ مُسْتَقَرٌّ وَ مَتاعٌ إِلى حِينٍ )  : ( و براى شما تا مدتى در زمين جايگاه و بهره خواهد\r\n\r\n\r\n","description":"","footnote":"\r\n( 1 ) - منظور از نهى مولوى نهيى است كه انجام آن باعث عقاب مىشود ، امّا نهى ارشادى يا تنزيهى ، تنها هدايت كردن مكلف به صلاح اوست و ارتكاب آن گناه نيست ( مترجم ) .\r\n","page_name":" 41 ","page_number":41},
  {"content":"\r\n\r\nبود ) ، همانا انسان از منزلت سعادت و كرامت و آسودگى به دنيا هبوط كرد و از منزلت رفعت و قرب و دار نعمت و شادمانى و جوار پروردگار به عالم مادى نزول يافت ، چون او رنج و تعب و درد و حيات فانى را به ميل خود اختيار كرد ، پس زمانى كه به سوى پروردگارش باز گردد ، خداوند كرامت و سعادت را به او باز مىگرداند و اگر باز نگردد و در زمين ريشه‌دار گردد و پيروى از هواى نفس خويش كند ، همانا نعمت خدا را به كفر مبدّل كرده و نفس خود را شايستهء هلاكت و جهنم سوزان و بدترين جايگاه قرار داده است .\r\n( 37 )  ( فَتَلَقَّى آدَمُ مِنْ رَبِّهِ كَلِماتٍ فَتابَ عَلَيْهِ )  : ( پس آموخت آدم از پروردگارش كلماتى را و بسوى او توبه نمود ) ، ( تلقى ) به معناى آموختن به وسيله تلقين مىباشد و اين ، گرفتن كلام با فهم و دريافت درست است و همين آموختن توبه را بر آدم عليه السّلام هموار نمود و از اينجا ظاهر مىشود كه توبه دو قسم است ، يكى توبه‌اى از جانب خدا كه آن ، برگشت بسوى بنده است با رحمت و ديگرى توبه‌اى از جانب بنده و آن بازگشت بسوى خداست با استغفار و ترك معصيت و متعاقب آن توبه‌اى از جانب خداست به پذيرش و قبول توبهء بنده ، پس توبه بنده پيچيده و محفوف است بين دو توبه از پروردگارش ،  ( ثُمَّ تابَ عَلَيْهِمْ لِيَتُوبُوا )  « 1 » ( خدا بسوى آنها توبه كرد تا توبه نمودند ) ، چون همانا از جمله اسمائى كه آدم از خداوند فرا گرفت كارى بود كه گنه‌كار را هنگام گناه مفيد واقع مىشود و شايد آموختن و تلقّى او از پروردگار به چيزى از آن اسماء مربوط باشد ، و آدم پس از ارتكاب آن امر هبوط يافت اما اگر آدم در همان مهبط خود باقى مىماند ، هلاك مىشد و اگر به سعادت اوّلى خود باز مىگشت ، نفس خود را به تعب افكنده بود ، پس در هر حال به نفس خود ستم كرد ، جز اينكه با همين عمل خود را در مسير سعادت و در طريق كمال قرار داد كه اگر اين عمل را نمىكرد و به زمين نازل نمىشد متوجه ذلّت و\r\n\r\n\r\n","description":"","footnote":"\r\n( 1 ) - سوره توبه آيه 118 .\r\n","page_name":" 42 ","page_number":42},
  {"content":"\r\n\r\nمسكنت و قصور خويش نمىگرديد و لذت توبه را نمىيافت و به آن سعادت و كمال نمىرسيد و بدون برخورد با رنج و زحمت مادى ارزش روح و راحت در جوار رب العالمين را در نمىيافت ، چون توبه همان راهى است كه آن را براى هدايت به روى بشر گشودند و به دنبال همين راه هدايت بود كه در هر عصرى ، دين و ملّتى براى بشر تشريع شده ، لذا هبوط آدم امرى تكوينى بود كه لازمه‌اش نزديكى وى به درخت ممنوعه بود ، مانند اينكه لازمهء كشته شدن ، سم خوردن يا به آتش سوخته شدن است يا لازمه دخول در آتش ترك صلاة است ،  ( إِنَّهُ هُوَ التَّوَّابُ )  : همانا اوست آمرزنده چون با مغفرت خويش بسوى بنده باز مىگردد ، ( الرّحيم ) : و مهربان است به سبب اين مغفرت نسبت به بندگانش « 1 » .\r\n( 38 )  ( قُلْنَا اهْبِطُوا مِنْها جَمِيعاً فَإِمَّا يَأْتِيَنَّكُمْ مِنِّي هُدىً فَمَنْ تَبِعَ هُدايَ فَلا خَوْفٌ عَلَيْهِمْ وَ لا هُمْ يَحْزَنُونَ )  : ( گفتيم همگى از بهشت نزول كنيد اگر هدايتى از من بسوى شما آمد ، آنها كه هدايت مرا پيروى كنند ، هرگز نه بيمى دارند و نه اندوهگين شوند ) ، در اينجا امر الهى صادر شد كه آدم به زمين هبوط كند و انسان و شيطان در معركه زمين با هم مواجه شوند و اين آيه اولين فرمانى است كه در تشريع دين براى آدم و ذرّيه او صادر شده و دين را در دو جمله خلاصه كرده است .\r\nابتدا خداوند آدم و ذريه او را بسوى عبوديت هدايت نمود تا با وجود زندگى در زمين از زندگى و حيات آسمانى و معنوى هم بهره‌مند باشند ، مشاهده مىشود كه يك بار قبل از توبه امر به هبوط شده است و يك بار بعد از توبه و رمز آن اين است كه خوردن آدم از درخت و هبوط او به زمين قضاى حتمى پروردگار بود و توبهء آدم باعث شد تا قضاى دوم و حكم ديگرى دربارهء او بشود و خداوند با اين توبه ، زندگى زمينى او\r\n\r\n\r\n","description":"","footnote":"\r\n( 1 ) - چنانچه در روايات ائمهء معصومين عليه السلام تصريح شده است ، كلماتى كه آدم ( ع ) بوسيلهء آنها توبه نمود ، اسماء خمسه طيّبه بوده است ، ( مترجم ) .\r\n","page_name":" 43 ","page_number":43},
  {"content":"\r\n\r\nرا كه شقاوت بار بود ، طيّب و طاهر نمود به نحوى كه هدايت بسوى عبوديت را با زندگى زمينى تركيب كرد و زندگى خاصّى مركب از زندگى زمينى و آسمانى فراهم آورد ، ( پس در زمان توبه ، آدم هنوز از بهشت جدا نشده بود ، هر چند كه از نظر مقام و مرتبه هبوط يافته بوده و موقعيت قبلى را نداشته است ، لذا توبه ، ميان دو هبوط واقع شده است ) .\r\nلذا هدايت خدا ، انسان را به امنيّت و سرور مىرساند و كفر و تكذيب آيات الهى مستلزم جاودانگى در آتش است ، پس جانشينى انسان از خدا دائر مدار پذيرش هدايت از جانب او و پيروى از طريقهء الهى و روش دينى و طرد ساير راهها و روشهاى غير الهى است و پيمودن راه و روش اين هدايت به انسان سعادت دنيا و آخرت مىدهد و او را از ترس و اندوه ايمن مىكند .\r\n( 39 )  ( وَ الَّذِينَ كَفَرُوا وَ كَذَّبُوا بِآياتِنا أُولئِكَ أَصْحابُ النَّارِ هُمْ فِيها خالِدُونَ )  : ( و كسانى كه كافر شدند و تكذيب كردند نشانه‌هاى ما را ، آنان هم‌نشينان آتشند و در آن جاودانه خواهند بود ) .\r\nپس كفر به خدا و تغيير روش او و احكام الهى ، جاودانگى در آتش را به دنبال خواهد داشت ، لذا رابطهء دو طرفه جانشينى همچنان قوام دارد و هر كس تكذيب كند و خود را بىنياز ببيند و به بر پا داشتن لوازم و واجبات خلافت و جانشينى اهتمام نورزد ، از كسانى خواهد بود كه هيزم جهنم خواهند شد .\r\n\r\n[ آيهء ( 46 - 40 ) دربارهء بنى اسرائيل و سفارش آنها به صبر و نماز 
  ]\r\n( 40 )  ( يا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ )  : ( اى بنى اسرائيل به ياد آوريد نعمت مرا كه به شما ارزانى كردم ) ، براستى بنى اسرائيل نمونهء كفر و عصيان هستند و مثل اعلاى سرپيچى و انكار و پيمان شكنى مىباشند ، و خدا آنها را ياد آورى مىكند به فيضى كه به آنان ارزانى نمود ، مانند نجات آنها از دست فرعون ، شكافتن دريا و غرق شدن فرعون و سپاهش ، ماجراى وعده‌گاه كوه طور و گوساله پرستى آنان ، و امر موسى به آنها كه توبه كنند و نفس خويش را بكشند ، درخواست آنها از حضرت موسى عليه السّلام\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nمبنى بر ملاقات خدا به صورت آشكار و آمدن صاعقه و دوباره بخشيده شدن و برگزيده شدن آنها و نعمتهاى فراوان ديگر ، ولى آنها على رغم همه اين نعمتها همچنان در دشمنى و عداوت با طريق خدا پافشارى كردند و ميثاق الهى را شكستند و از هيچ منكرى فروگذار ننمودند ، پس خدا به آنها درباره گناهان ، خطاها و گمراهى و قساوت قلبشان و دنيا پرستى و تعلّق آنها به مادّيات تذكّر مىدهد ،  ( وَ أَوْفُوا بِعَهْدِي أُوفِ بِعَهْدِكُمْ )  : ( پس به عهد من وفا كنيد من هم به عهد شما وفا خواهم كرد ) عهد به معناى حفاظ است و اصل عهد در مواظبت بر آن است و مقصود از عهد همان قيام به طريق الهى و پيمودن راه خداست ،  ( وَ إِيَّايَ فَارْهَبُونِ )  : ( و از من پروا كنيد ) ، و منظور از رهبت همان خوف و ترس است كه مقابل رغبت مىباشد .\r\n( 41 )  ( وَ آمِنُوا بِما أَنْزَلْتُ )  : ( و ايمان بياوريد به آنچه نازل كردم ) يعنى به آنچه بر محمّد صلّى اللّه عليه و إله و سلم نازل كردم ( قرآن ) ايمان بياوريد ،  ( مُصَدِّقاً لِما مَعَكُمْ )  : ( در حالى كه قرآن كتابى را كه نزد خود شماست تأييد مىكند ) چون دين خدا واحد است و آن اسلام است و آنچه در قرآن آمده ، تورات حقيقى را كه از تحريف مصون مانده تصديق مىكند ،  ( وَ لا تَكُونُوا أَوَّلَ كافِرٍ بِهِ )  : ( و شما نخستين منكر آن نباشيد ) ، چون اسلامى كه محمّد صلّى اللّه عليه و إله و سلم آورده همان دين واحد خداست ، در آخرين حدّ نهايى خويش و همانا امتداد ساير رسالات الهى است ،  ( شَرَعَ لَكُمْ مِنَ الدِّينِ ما وَصَّى بِهِ نُوحاً وَ الَّذِي أَوْحَيْنا إِلَيْكَ )  « 1 » ، ( ما دينى را براى شما تشريع كرديم كه به نوح و ساير پيامبرانى كه به تو وحى كرديم ، تشريع كرده بوديم ) ،  ( وَ لا تَشْتَرُوا بِآياتِي ثَمَناً قَلِيلًا )  : ( و آيات مرا به بهاى اندك مفروشيد ) چون آنان براى كسب بهاى اندك دنيوى احكام خدا را تحريف كردند و اصولا چه بهايى مىتواند ارزش كلام اللّه را داشته باشد ؟ و اين آيه وصف احبار يهودى است كه براى آنكه رياست خود را از دست ندهند راه خدا را تغيير مىدهند تا از منافع\r\n\r\n\r\n","description":"","footnote":"\r\n( 1 ) - سوره شورى ، آيه 13 .\r\n","page_name":" 45 ","page_number":45},
  {"content":"\r\n\r\nمادّى بهره‌مند شوند و از بندگان خدا سوء استفاده كنند و به اين ترتيب دين در نزد آنها چون حرفه و صناعتى مىشود نه يك ايمان و عقيدهء ترقّى بخش و راهگشا  ( وَ إِيَّايَ فَاتَّقُونِ )  : ( و از من پروا داشته باشيد ) يعنى از غضب من بترسيد .\r\n( 42 )  ( وَ لا تَلْبِسُوا الْحَقَّ بِالْباطِلِ وَ تَكْتُمُوا الْحَقَّ )  : ( و حق را بوسيله باطل نپوشانيد و آن را انكار نكنيد ) يعنى حق را كتمان نكنيد و آن را به لباس باطل در نياوريد و سپس ادّعا نكنيد كه آن باطل ، حق است  ( وَ أَنْتُمْ تَعْلَمُونَ )  : ( در حالى كه شما به خوبى مىدانيد ) يعنى حق را به خوبى مىشناسيد و مىدانيد كه رسالت محمّد صلّى اللّه عليه و إله و سلم و اسلام حق است اما براى حفظ امتيازات و منافع و وجههء خود آن را انكار مىكنيد .\r\n( 43 )  ( وَ أَقِيمُوا الصَّلاةَ وَ آتُوا الزَّكاةَ وَ ارْكَعُوا مَعَ الرَّاكِعِينَ )  : ( و نماز گزاريد و زكات دهيد و با ركوع كنندگان راكع باشيد ) يعنى داخل در دايره ايمان و حق شويد و به عبادات الهى و تكاليف او قيام كنيد .\r\n( 44 )  ( أَ تَأْمُرُونَ النَّاسَ بِالْبِرِّ وَ تَنْسَوْنَ أَنْفُسَكُمْ وَ أَنْتُمْ تَتْلُونَ الْكِتابَ )  : ( شما كه كتاب آسمانى خوانده‌ايد چگونه مردم را امر به نيكى مىكنيد و خودتان را از ياد مىبريد ؟ ) خطاب به علماء يهود است كه دين را حرفه قرار داده‌اند نه عقيده و ايمان ، و به زبان چيزى را مىگويند كه در قلبشان نيست و امر به نيكى مىكنند ، امّا خود آن را انجام نمىدهند ،  ( أَ فَلا تَعْقِلُونَ )  : ( پس چرا تعقّل نمىكنيد ) چون از بديهيات عقل آنست كه كسى كه امر به خير مىكند خود پايبند به آن باشد ، چون كسب خير براى نفس خود ، مقدّم است بر كسب آن براى غير .\r\n( 45 )  ( وَ اسْتَعِينُوا بِالصَّبْرِ وَ الصَّلاةِ )  : ( از صبر و نماز مدد جوئيد ) استعانت يعنى طلب\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nكمك در امر يا حادثهء مهمّى كه انسان به تنهايى توان انجام آن را ندارد ، پس اتصال به خداى متعال و ثبات و استقامت ، طريقه كمك و مدد الهى است و اين فايده صبر و نماز است ، چون صبر ، هر بلاى بزرگى را كوچك مىكند و نماز ، يعنى توجه و رو كردن به جانب خدا و اعتماد كردن به ستونى كه هرگز منهدم نمىگردد و سببى كه هرگز قطع نمىشود ،  ( وَ إِنَّها )  : و همانا نماز  ( لَكَبِيرَةٌ إِلَّا عَلَى الْخاشِعِينَ )  : ( بسى دشوار و سنگين است جز بر خاشعين و متواضعان ) يعنى كسانى كه در پيشگاه الهى خوار و ذليلند و قلبهاشان از خوف الهى دردمند است و خضوع مشتمل است بر عمل جوارح و اعضاء ، اما خشوع بر تأثر قلب اطلاق مىشود ، امام صادق عليه السّلام مىفرمايند : ( حضرت على عليه السّلام اين گونه بودند كه هرگاه حادثه مهمّى برايشان پيش مىآمد به نماز مىايستادند و اين آيه را تلاوت مىنمودند كه « مدد جوييد از صبر و نماز . . . » « 1 » .\r\n( 46 )  ( الَّذِينَ يَظُنُّونَ أَنَّهُمْ مُلاقُوا رَبِّهِمْ )  : ( كسانى كه گمان دارند كه به پيشگاه پروردگار خود مىروند ) ، منظور از ظنّ اعتقاد و يقين است منتها ظنّ براى تدرّج به كار مىرود ، حتى در ادراك جازم و قطعى كه همان علم مىباشد ،  ( وَ أَنَّهُمْ إِلَيْهِ راجِعُونَ )  : ( و گمان دارند كه بسوى خدا باز مىگردند ) ، يقين به معاد ، ايمانى است كه مؤمن را به استقامت و اداى تكليف و حق بندگى وا مىدارد ، پس در قيامت مىگويند ، بخوان كتابت را و او مىگويد : كه من ظنّ داشتم به ملاقات اين محاسبه و ديدار پروردگار   ( فَيَقُولُ هاؤُمُ اقْرَؤُا كِتابِيَهْ ، إِنِّي ظَنَنْتُ أَنِّي مُلاقٍ حِسابِيَهْ )   « 2 » .\r\nبه كار بردن كلمه ظّن گوياى آنست كه براى توجّه به پروردگار و انجام تكاليف همان\r\n\r\n\r\n","description":"","footnote":"\r\n( 1 ) - بعضى مفسّرين مراد از صبر را در اين آيه ، روزه دانسته‌اند .\r\n( 2 ) - سوره حاقّه آيه 19 .\r\n","page_name":" 47 ","page_number":47},
  {"content":"\r\n\r\nظنّ كفايت مىكند و انسان فطرتا جلب منفعت احتمالى و دفع ضرر احتمالى را مىنمايد و نياز به علم و يقين ندارد .\r\n\r\n[ آيهء ( 48 - 47 ) دربارهء شفاعت 
  ]\r\n( 47 )  ( يا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ وَ أَنِّي فَضَّلْتُكُمْ عَلَى الْعالَمِينَ )  : ( اى بنى اسرائيل به ياد آوريد نعمت مرا كه به شما انعام كردم و شما را بر عالميان برترى دادم ) ، خداوند تذكر مىدهد آنها را به نعمتها و كمالاتى كه ايشان را برترى بر عالميان داده است به اينكه بر آنان پيامبرى فرستاد و هدايتشان نمود و آنها را از مهالك بسيار نجات داد ، امّا برترى آنها به علت طولانى بودن مدّت استخلاف و رسالت براى آن قوم است ، ولى بعد از اينكه از امر پروردگار سرپيچى كردند و انبياء خود را عصيان كردند ، خداوند حكم خود را بر آنها علنى نمود و آنها را لعنت و غضب نمود و به ذلّت و مسكنت گرفتار فرمود .\r\n( 48 )  ( وَ اتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً )  : ( و بترسيد از روزى كه كسى به كار ديگرى نمىآيد و نفسى بجاى نفسى جزا داده نمىشود ) يعنى بپرهيزيد و دفع كنيد عذاب آن روزى را كه فرديّت و حساب شخصى مطرح است ، چون در پادشاهى و سلطنت دنيوى ميزان كلى براى حكم نيست و با آنكه پيامد جرم عقوبت است و ليكن چه بسا حاكم و قاضى به خاطر رحم به محكوم يا بواسطه رشوه گرفتن يا ضمانت و واسطه شدن ديگرى ، يا به واسطه كمك كردن افراد و وابستگان آن محكوم ، حكم را تبديل مىكند و آن را تغيير ميدهد و محكوم بواسطه اين وسائل از عقوبت مىرهد ، امّا در قيامت اثرى از اين اسباب دنيوى نيست ،  ( وَ لا يُقْبَلُ مِنْها شَفاعَةٌ )  : ( و از هيچ نفسى شفاعت پذيرفته نمىشود ) خداوند آگاه مىكند ما را كه اين اسباب كه برشمرديم در دنيا كارايى دارد ، چون خدا به انسان اين قدرت و اختيار را داده است ، امّا در قيامت كه حجابهاى ذاتى از بين مىروند و همه اسباب مادّى از جانب خالق آنها از كار افتاده و معطّل\r\n\r\n","description":"","footnote":"","page_name":" 48 ","page_number":48},
  {"content":"\r\n\r\nمىشوند ، براى ظالمان هيچ دوست و شفيع و ياورى نخواهد بود  ( ما لِلظَّالِمِينَ مِنْ حَمِيمٍ وَ لا شَفِيعٍ يُطاعُ )  « 1 » ، ( براى ستمكاران نه دوستى خواهد بود و نه شفيعى كه اطاعت شود ) ،  ( وَ لا يُؤْخَذُ مِنْها عَدْلٌ )  : ( از آن عوضى يا بدلى گرفته نمىشود ) ، يعنى در مقابل تجاوز و ستم يا معصيت هيچ فديه و ديه‌اى پذيرفته نمىشود ،  ( وَ لا هُمْ يُنْصَرُونَ )  : ( و ايشان يارى نمىشوند ) پس هيچ يارى كننده‌اى نيست تا آنها را از محكمه عدل الهى برهاند و از عذاب خداوند بر كنار دارد .\r\n\r\n[ آيهء ( 61 - 49 ) بيان آيات راجع به بنى اسرائيل 
  ]\r\n( 49 )  ( وَ إِذْ نَجَّيْناكُمْ مِنْ آلِ فِرْعَوْنَ )  ( و هنگامى كه نجات داد شما را از آل فرعون ) و جماعت ايشان ،  ( يَسُومُونَكُمْ )  : ( كه به شما آزار و اذيّت دائمى مىرسانند ) ،  ( سُوءَ الْعَذابِ )  : ( از بدترين عذابها كه به نفس ضرر مىرساند ) ،  ( يُذَبِّحُونَ أَبْناءَكُمْ )  : ( فرزندان پسر شما را مىكشتند ) ،  ( وَ يَسْتَحْيُونَ نِساءَكُمْ )  : ( و زنان شما را زنده مىگذاشتند ) براى خدمتگزارى ،  ( وَ فِي ذلِكُمْ بَلاءٌ مِنْ رَبِّكُمْ عَظِيمٌ )  : ( و در اين كار امتحان و بلائى عظيم از جانب پروردگارتان بود ) و اين مورد آزمايشى براى شما بود درباره دينتان .\r\n( 50 )  ( وَ إِذْ فَرَقْنا بِكُمُ الْبَحْرَ )  : ( و هنگامى كه براى شما دريا را شكافت ) ( فرق ) به معناى تفرقه و در مقابل جمع است ، همانطور كه فصل و وصل در مقابل هم هستند ،  ( فَأَنْجَيْناكُمْ وَ أَغْرَقْنا آلَ فِرْعَوْنَ وَ أَنْتُمْ تَنْظُرُونَ )  : ( پس شما را نجات داديم و در برابر چشم شما آل فرعون را غرق كرديم و شما مىنگريستيد ) ، پس فضل خدا را بر خويش و قوّت و قدرت و لطف او را در نجات خود به ياد آوريد .\r\n\r\n\r\n","description":"","footnote":"\r\n( 1 ) - سوره غافر ، آيه 18 .\r\n","page_name":" 49 ","page_number":49},
  {"content":"\r\n\r\n( 51 )  ( وَ إِذْ واعَدْنا مُوسى أَرْبَعِينَ لَيْلَةً )  : ( و هنگامى كه با موسى چهل شب وعده كرديم ) هنگامى كه موسى عليه السّلام براى مناجات با پروردگار به كوه رفت  ( ثُمَّ اتَّخَذْتُمُ الْعِجْلَ )  :\r\n( سپس گوساله پرست شديد و آن را عبادت كرديد ) ،  ( مِنْ بَعْدِهِ )  : ( يعنى پس از رفتن موسى ) ،  ( وَ أَنْتُمْ ظالِمُونَ )  : ( و شما ستمكار بوديد ) ، چون عبادت خدا را ترك كرديد و از نبىّ خدا اطاعت ننموديد .\r\n( 52 )  ( ثُمَّ عَفَوْنا عَنْكُمْ مِنْ بَعْدِ ذلِكَ لَعَلَّكُمْ تَشْكُرُونَ )  : ( آنگاه از شما درگذشتيم ، باشد كه سپاس گوئيد ) ، چون خدا توبه شما را پذيرفت و بر شما نعمت ارزانى داشت ، پس بايد او را شكرگزار باشيد .\r\n( 53 )  ( وَ إِذْ آتَيْنا مُوسَى الْكِتابَ وَ الْفُرْقانَ )  : ( و هنگامى كه به موسى كتاب و وسيله جدا ساختن حق از باطل داديم ) و آن تورات بود كه حق و باطل را از هم جدا مىنمود ،  ( لَعَلَّكُمْ تَهْتَدُونَ )  : ( شايد شما هدايت شويد ) به سوى حق ، بعد از تشخيص حق از باطل .\r\n( 54 )  ( وَ إِذْ قالَ مُوسى لِقَوْمِهِ يا قَوْمِ إِنَّكُمْ ظَلَمْتُمْ أَنْفُسَكُمْ بِاتِّخاذِكُمُ الْعِجْلَ )  : ( و زمانى كه موسى به قوم خود گفت : اى قوم شما با گوساله پرستى به نفس خود ستم كرديد ) چون خداوند شايسته‌تر است كه عبادت شود  ( فَتُوبُوا إِلى بارِئِكُمْ )  : ( پس باز گرديد بسوى خالق خود و ايجاد كنندهء خود ) ( بارىء ) از ريشه ( برأ ) مىباشد كه يعنى جدا كرد ، چون خدا خلق را از عدم جدا مىكند ، يا انسان را از خاك جدا مىكند  ( فَاقْتُلُوا أَنْفُسَكُمْ )  : ( پس بكشيد يكديگر را ) منظور آن بود كه گوساله پرستان گناهكار و عاصى كشته شوند كه امرى امتحانى بود و قبل از كشته شدن همهء گناهكاران توبه آنها پذيرفته شد  ( ذلِكُمْ خَيْرٌ لَكُمْ عِنْدَ بارِئِكُمْ )  : ( اين عمل نزد خالق شما ، براى شما بهتر است ) اضافه كردن ضمير ( كم ) براى اشعار به خصوصيت است تا محبّت خود را در دلهاى آنها\r\n\r\n","description":"","footnote":"","page_name":" 50 ","page_number":50},
  {"content":"\r\n\r\nبرانگيزد و اين عمل كفّارهء توبه كنندگان كشته شده بود  ( فَتابَ عَلَيْكُمْ )  : ( پس خداوند بسوى شما بازگشت ) توبه آنها را پذيرفت ، به وسيله برداشتن حكم قتل ، چون قتل امتحان بود براى قاتلان كه چرا با گوساله پرستان گناهكار نجنگيده‌اند و با آنها دشمنى و قهر و خصومت نكرده‌اند ،  ( إِنَّهُ هُوَ التَّوَّابُ الرَّحِيمُ )  : ( همانا خدا توبه پذير و مهربان است ) ، خداوند گناه يك عده را به همه نسبت داد ، با اينكه از بعضى از آنها صادر شده بود ، براى اينكه همه آنها داراى قوميّت واحد بودند و بعضى ديگر به عمل آن عدّه راضى شدند و بخاطر همين وحدت كلّى ، فعل عده‌اى از آنها را به همه آنها نسبت داد ، البته همه آنها گوساله پرست نشدند و همه آنها انبياء را نكشتند ، پس امر  ( فَاقْتُلُوا أَنْفُسَكُمْ )  يعنى گنه كاران را بكشيد و آيه دلالت دارد كه خداوند توبه آنها را پذيرفت ، قبل از آنكه همه آنها كه گنه كار بودند كشته شوند و اين يك امر امتحانى بود نظير آنچه در قصّه رؤيا ديدن ابراهيم عليه السّلام و امر به ذبح اسماعيل عليه السّلام واقع شد .\r\n( 56 - 55 )  ( وَ إِذْ قُلْتُمْ يا مُوسى )  : ( و هنگامى كه گفتيد اى موسى ) اين اظهار ، علاوه بر تكبّر و تعلّق شما به مادّيات و دنيا بود ،  ( لَنْ نُؤْمِنَ لَكَ )  : ( هرگز به تو ايمان نمىآوريم ) گويندگان اين قول 70 نفرى بودند كه موسى عليه السّلام آنها را براى ميقات پروردگارش انتخاب كرد  ( حَتَّى نَرَى اللَّهَ جَهْرَةً )  : ( تا زمانى كه خدا را آشكارا ببينيم )\r\nو اين گزافه گويى آنهاست كه از موسى طلب كردند ، خداى نامتناهى و نامحدود را با حواس محدود خود درك كنند ،  ( فَأَخَذَتْكُمُ الصَّاعِقَةُ )  : ( پس صاعقه و عذاب شما را بگرفت ) ،  ( وَ أَنْتُمْ تَنْظُرُونَ )  : ( در حالى كه خود ناظر بوديد ) ، نزول عذاب را بر آنان كه تقاضاى اين امر را كردند ،  ( ثُمَّ بَعَثْناكُمْ مِنْ بَعْدِ مَوْتِكُمْ )  : ( آنگاه شما را پس از مرگ زنده گردانديم ) ، با رحمتى از نزد خويش ،  ( لَعَلَّكُمْ تَشْكُرُونَ )  : ( شايد شما شكرگزار شويد ) ، و حق نعمت الهى را بجا آوريد .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\n( 57 )  ( وَ ظَلَّلْنا عَلَيْكُمُ الْغَمامَ )  : ( و ابر را بر شما سايه بان ساختيم ) ، در صحراى بى آب و علف ،  ( وَ أَنْزَلْنا عَلَيْكُمُ الْمَنَّ )  : ( و نازل كرديم بر شما ترنجبين را ) ، كه ميوه‌اى مانند عسل است ،  ( وَ السَّلْوى )  : ( و مرغ بريان ) ،  ( كُلُوا مِنْ طَيِّباتِ ما رَزَقْناكُمْ )  : ( بخوريد از روزيهاى پاكيزه كه شما را روزى كرده‌ايم ) ، و بهره‌مند شويد از اين نعمتهاى خدا  ( وَ ما ظَلَمُونا وَ لكِنْ كانُوا أَنْفُسَهُمْ يَظْلِمُونَ )  : ( و اينها به ما ستم نكردند ، بلكه به خودشان ستم كردند ) پس انكار آنها ظلمى است كه از نفس خودشان تجاوز نمىكند و ضرر آن تنها عايد خودشان مىشود .\r\n( 58 )  ( وَ إِذْ قُلْنَا ادْخُلُوا هذِهِ الْقَرْيَةَ )  : ( و هنگامى كه گفتيم به اين شهر درآييد ) و آن شهر عمالقه يا قوم ستمكاران بود ، بعد از آنكه از مصر خارج شدند ،  ( فَكُلُوا مِنْها حَيْثُ شِئْتُمْ رَغَداً )  : ( و از هر جاى آن خواستيد به فراوانى بخوريد ) و رغد زندگى خوش و فراوانى و نعمت است  ( وَ ادْخُلُوا الْبابَ سُجَّداً )  : ( و سجده كنان از اين در داخل شويد ) ، به جهت تواضع و خشوع  ( وَ قُولُوا حِطَّةٌ )  : ( و بگوييد گناهان ما را فرو ريز ) و خدا را بخوانيد تا گناهان شما را رفع نمايد  ( نَغْفِرْ لَكُمْ خَطاياكُمْ )  : ( مىآمرزيم گناهان شما را ) و آنها را مىپوشانيم  ( وَ سَنَزِيدُ الْمُحْسِنِينَ )  : ( و نيكو كاران را فزونى دهيم ) به جهت نيكى ايشان ، ولى بنى اسرائيل به موسى عليه السّلام گفتند  ( فَاذْهَبْ أَنْتَ وَ رَبُّكَ فَقاتِلا إِنَّا هاهُنا قاعِدُونَ )  « 1 » ، ( تو و پروردگارت برويد بجنگيد و ما اينجا مىنشينيم ) و چهل سال تعلّل و سستى كردند تا آنكه يوشع بن نون آمد و شهر را فتح كرد و داخل آن شد .\r\n( 59 )  ( فَبَدَّلَ الَّذِينَ ظَلَمُوا قَوْلًا غَيْرَ الَّذِي قِيلَ لَهُمْ )  : ( و كسانى كه ستم كردند سخنى را كه به آنان گفته شده بود ، مبدّل نمودند ) پس به آنچه خداوند امر كرده بود ملتزم نبودند ، بلكه از روى ظلم و گناه با آن مخالفت كردند ،  ( فَأَنْزَلْنا عَلَى الَّذِينَ ظَلَمُوا \r\n\r\n\r\n","description":"","footnote":"\r\n( 1 ) - سوره مائده ، آيه 24 .\r\n","page_name":" 52 ","page_number":52},
  {"content":"\r\n\r\n رِجْزاً )  : ( پس نازل كرديم بر كسانى كه ستم كردند عذابى ) ،  ( مِنَ السَّماءِ بِما كانُوا يَفْسُقُونَ )  : ( از آسمان به سبب آنكه فاسق و گنه كار بودند ) و از روش عبوديّت خارج بودند .\r\n( 60 )  ( وَ إِذِ اسْتَسْقى مُوسى لِقَوْمِهِ فَقُلْنَا اضْرِبْ بِعَصاكَ الْحَجَرَ )  : ( و زمانى كه موسى براى قوم خويش طلب آب نمود به او گفتيم : با عصايت به اين سنگ بزن ) و او اين عمل را انجام داد  ( فَانْفَجَرَتْ مِنْهُ اثْنَتا عَشْرَةَ عَيْناً )  : ( پس دوازده چشمه از آن سنگ جوشيد ) ، كه به عدد اسباط و اقوام بنى اسرائيل بود ،  ( قَدْ عَلِمَ كُلُّ أُناسٍ مَشْرَبَهُمْ )  : ( به تحقيق هر گروهى آبشخور خويش را دانستند ) ، يعنى چشمه‌اى را كه بايد از آن آب بردارند ، شناختند  ( كُلُوا وَ اشْرَبُوا مِنْ رِزْقِ اللَّهِ وَ لا تَعْثَوْا فِي الْأَرْضِ مُفْسِدِينَ )  : ( از روزى خدا بخوريد و بياشاميد و در زمين تباهكارى و فساد نكنيد ) ، و راه خدا را تغيير ندهيد و احكام خدا را مبدّل نكنيد و در جهت فساد و گناه قدم برنداريد و فساد ، تبديل كردن وظايف انبياء است از آن جهتى كه بخاطر آن خلق شده‌اند .\r\n( 61 )  ( وَ إِذْ قُلْتُمْ يا مُوسى لَنْ نَصْبِرَ عَلى طَعامٍ واحِدٍ )  : ( هنگامى كه گفتيد اى موسى ما بر غذاى يك جور نمىتوانيم بسازيم ) و آن نيكوترين خوراك يعنى مرغ بريان و ترنجبين بود ،  ( فَادْعُ لَنا رَبَّكَ يُخْرِجْ لَنا مِمَّا تُنْبِتُ الْأَرْضُ مِنْ بَقْلِها وَ قِثَّائِها وَ فُومِها وَ عَدَسِها وَ بَصَلِها )  : ( پس دعا كن پروردگارت براى ما از زمين سبزى و خيار و سير و عدس و پياز بيرون آورد ) ،  ( قالَ أَ تَسْتَبْدِلُونَ الَّذِي هُوَ أَدْنى بِالَّذِي هُوَ خَيْرٌ )  : ( موسى عليه السّلام فرمود : آيا بدل مىكنيد پست‌تر را با بهتر ؟ ) چون آنچه طلب مىكردند آنقدر بىارزش بود كه شايسته دعا كردن نبود ،  ( اهْبِطُوا مِصْراً )  : ( به اين شهر فرود آئيد ) ، و به سوى حيات پست دنيوى هبوط كنيد ،  ( فَإِنَّ لَكُمْ ما سَأَلْتُمْ )  : ( پس همانا آنچه درخواست نموديد براى شما خواهد بود ) و در مصر از آن بهره‌مند خواهيد شد ،  ( وَ ضُرِبَتْ عَلَيْهِمُ الذِّلَّةُ وَ الْمَسْكَنَةُ وَ باؤُ بِغَضَبٍ مِنَ اللَّهِ )  : ( و بر آنان مقرّر شد تا ذليل و مسكين باشند و به\r\n\r\n","description":"","footnote":"","page_name":" 53 ","page_number":53},
  {"content":"\r\n\r\nغضبى از جانب خدا مبتلا شدند ) ، يعنى به ذلّت و پستى افتادند و به همان غضبى كه قبلا گرفتار بودند بازگشتند و علّت آن هم پستى و ذلّت و ظلم آنها بود كه در نفس خود گرفتار بودند ،  ( ذلِكَ بِأَنَّهُمْ كانُوا يَكْفُرُونَ بِآياتِ اللَّهِ )  : زيرا آنها نشانه‌هاى خدا را انكار نمودند ) و اصولا روش بنى اسرائيل انكار و دشمنى و قساوت بود ،  ( وَ يَقْتُلُونَ النَّبِيِّينَ بِغَيْرِ الْحَقِّ )  : ( و انبياء الهى را به ناحق مىكشتند ) ، و اين شنيع‌ترين عملى است كه اين قوم مرتكب شدند و قوم ديگرى چنين نكرده است ،  ( ذلِكَ بِما عَصَوْا وَ كانُوا يَعْتَدُونَ )  : ( اين به جهت نافرمانى آنها است كه ستم و تعدّى مىكردند ) ، در اينجا علت ذكر شده است براى آنكه چرا به غضب الهى گرفتار شدند ، پس عصيان آنها و مداومت آنها بر دشمنى باعث كفر و قتل انبياء از جانب ايشان شد و اينها به نوبهء خود باعث گرفتار شدن آنها به غضب الهى گرديدند .\r\n\r\n[ آيهء ( 62 ) در باب ايمان و حقيقت آن 
  ]\r\n( 62 )  ( إِنَّ الَّذِينَ آمَنُوا وَ الَّذِينَ هادُوا وَ النَّصارى وَ الصَّابِئِينَ مَنْ آمَنَ بِاللَّهِ وَ الْيَوْمِ الْآخِرِ وَ عَمِلَ صالِحاً فَلَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ )  :\r\n( بدرستى كسانى كه مؤمنند و كسانى كه يهودى و نصرانى و صابئى هستند ، هر كدام كه به خدا و دنياى ديگر معتقد باشند و كارهاى شايسته كنند ، پاداش آنها نزد پروردگارشان است و نه بيمى دارند و نه غمگين شوند ) ، صابئين قومى هستند كه اقرار به خدا و روز قيامت و بعضى از انبياء دارند « 1 » ولى معتقد به تأثير بعضى ستاره‌ها در خير و شرّ هستند و مراد از ( الذين آمنوا ) كسانى هستند كه ظاهرا ايمان دارند و مؤمن ناميده مىشوند اما صرف ناميده شدن به اين اسامى ( مؤمن ، يهودى ، نصارى ، صابئى ) در نزد خدا موجب پاداش يا ايمنى از عذاب نمىشود و همانا ملاك امر و سبب كرامت و سعادت ، حقيقت ايمان به خدا و روز قيامت و همچنين عمل شايسته مىباشد ، پس سعادت و كرامت دائر مدار عبوديّت است ، و رستگارى به باطن و حقيقت است نه به ظاهر ، پس كسانى كه بت\r\n\r\n\r\n","description":"","footnote":"\r\n( 1 ) - صابئين تعميد دهندگان يا پيروان يحيى عليه السّلام هستند . ( مترجم )\r\n","page_name":" 54 ","page_number":54},
  {"content":"\r\n\r\nنپرستيده‌اند و نظام و احكام الهى را تغيير نداده‌اند و غزير يا مسيح را پسر خدا ندانسته‌اند و تنها خدا را عبادت كرده‌اند براى آنها اجر و پاداش اخروى مىباشد .\r\n\r\n[ آيهء ( 74 - 63 ) داستان گاو بنى اسرائيل 
  ]\r\n( 63 )  ( وَ إِذْ أَخَذْنا مِيثاقَكُمْ )  : ( و هنگامى كه از شما پيمان گرفتيم ) ، و آن اين بود كه به احكام تورات پاى بند باشيد ،  ( وَ رَفَعْنا فَوْقَكُمُ الطُّورَ )  : ( و كوه طور را بالاى سر شما برافراشتيم ) ، براى ترساندن آنها از عظمت قدرت الهى بدون آنكه آنها را مجبور و وادار به عمل به تورات نمايد ،  ( خُذُوا ما آتَيْناكُمْ بِقُوَّةٍ )  : ( آن كتابى را كه به شما داده‌ايم محكم بگيريد ) ، يعنى به احكام و عقايد آن ملتزم باشيد و ميثاق الهى را نشكنيد ،  ( وَ اذْكُرُوا ما فِيهِ )  : ( و بخاطر آوريد ، آنچه را از احكام و تشريعات كه در آن است ) ،  ( لَعَلَّكُمْ تَتَّقُونَ )  : ( شايد كه بپرهيزيد ) ، ( و لعّل ) كلمه‌اى است كه براى ترجّى و اميد داشتن مىآيد و اميد داشتن دربارهء آنها بخاطر آن است كه آنها نسبت به عواقب امور جاهل بودند و گرنه خداى متعال چون داناى به عاقبت امر است ، اميد دربارهء او معنى ندارد .\r\n( 64 )  ( ثُمَّ تَوَلَّيْتُمْ مِنْ بَعْدِ ذلِكَ )  : ( سپس بعد از آن از پيمان روى گردانيديد ، و دوباره به روش و سيره سابق خود بازگشتيد ) ،  ( فَلَوْ لا فَضْلُ اللَّهِ عَلَيْكُمْ وَ رَحْمَتُهُ لَكُنْتُمْ مِنَ الْخاسِرِينَ )  : ( و اگر فضل و رحمت خدا نسبت به شما نبود هر آينه از زيانكاران بوديد ) ، به سبب پيمان شكنى و نقض عهدى كه كرديد .\r\n( 65 )  ( وَ لَقَدْ عَلِمْتُمُ الَّذِينَ اعْتَدَوْا مِنْكُمْ فِي السَّبْتِ )  : ( و همانا دانستيد كسانى از شما را كه در روز شنبه تعدى و ستم كردند ) ، چون آنها با حيله و مكر در روز شنبه كه بر آنها حرام بود اقدام به صيد و شكار نمودند ،  ( فَقُلْنا لَهُمْ كُونُوا قِرَدَةً خاسِئِينَ )  : ( پس به آنها گفتيم بوزينه‌گانى مطرود شويد ) ، ( خاسئين ) ، يعنى ( صاغرين ) ، طردشدگان پست و بى مقدار ، چون آنها در عين ظاهر انسانى اعمال حيوانى و پست انجام مىدادند ، لذا خداوند آنها را به ظاهر اصلىشان كه همان حيوانيّت بود مبدّل كرد ، بعد از آنكه آنها\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nپروردگارشان را عصيان كردند و خواستند با خداوند حيله و مكر نمايند و در روز شنبه كه صيد ممنوع بود بوسيله مانعى اقدام به شكار ماهى كردند .\r\n( 66 )  ( فَجَعَلْناها نَكالًا لِما بَيْنَ يَدَيْها وَ ما خَلْفَها وَ مَوْعِظَةً لِلْمُتَّقِينَ )  : ( پس اين طايفه مسخ شده را مايهء عبرت براى حاضران و آيندگان و پند پرهيزكاران قرار داديم ) نكال عبارت است از عمل توهين آميز ، نسبت به يك نفر ، تا ديگران از سرنوشت او عبرت بگيرند و متقين هم كسانى هستند كه ملتزم به احكام و حدود الهى مىباشند .\r\n( 67 )  ( وَ إِذْ قالَ مُوسى لِقَوْمِهِ )  : ( و ياد كن اى رسول ، زمانى را كه موسى عليه السّلام به قوم خود گفت ) از اين آيات ، لجاجت و خيره‌سرى بنى اسرائيل آشكار مىشود و اينكه اصرار زياد در توضيح خواهى و پرسش بيهوده مىكنند و نسبت ابهام و پيچيدگى به اوامر الهى و بيانات انبياء مىدهند و حتّى در ظاهر كلام آنها رنگ و بوى اهانت و استخفاف به مقام ربوبى آشكار مىشود ، پس موسى عليه السّلام به آنها مىگويد :  ( إِنَّ اللَّهَ يَأْمُرُكُمْ أَنْ تَذْبَحُوا بَقَرَةً )  : ( همانا خدا امر مىكند كه شما گاو ماده‌اى را ذبح كنيد ) بنى اسرائيل مرتب به موسى عليه السّلام مىگفتند  ( ادْعُ لَنا رَبَّكَ )  يعنى براى ما از پروردگارت بخواه و هيچ وقت نگفتند ، از خداى ما بخواه سپس مرتب در گفتارشان سئوال كردند كه ( ما هى ) آن چيست و باز گفتند  ( إِنَّ الْبَقَرَ تَشابَهَ عَلَيْنا )  يعنى بقره بر ما مشتبه مىشود و اشتباه را به امر الهى بر مىگرداندند و نگفتند ، ( تشابهت علينا ) ، يعنى تأثير را از آن بقره خاص مىدانستند ، نه از آن خداى تعالى ، و در اين آيات خدا آنان را مطلقا و بدون هيچ قيدى امر به ذبح يك گاو ماده نمود ، اما آنها پيامبر را نسبت به جهالت دادند و خود با پرسشهاى بىجهت بر قيود آن افزودند  ( قالُوا أَ تَتَّخِذُنا هُزُواً )  : ( و گفتند : آيا ما را مسخره مىكنى ؟ ) يعنى به پيامبر نسبت جهالت و مسخرگى دادند و به كلى منكر اين امر شدند ،  ( قالَ أَعُوذُ بِاللَّهِ أَنْ أَكُونَ مِنَ الْجاهِلِينَ )  ( موسى عليه السّلام گفت : پناه مىبرم به خدا از اينكه از نادانان باشم ) نهايتا هم بعد از آن همه پرسش و بيان ، تازه گفتند :  ( الْآنَ جِئْتَ بِالْحَقِّ )  حالا حق را گفتى ، انگار تاكنون\r\n\r\n","description":"","footnote":"","page_name":" 56 ","page_number":56},
  {"content":"\r\n\r\nهر چه پيامبر گفته باطل بوده و اين مستلزم نسبت باطل دادن به بيان الهى و تبليغ نبوى است و اين آيه  ( وَ إِذْ قالَ مُوسى . . . )  خطاب به پيامبر صلّى اللّه عليه و إله و سلم است و خصائص بنى اسرائيل را آشكار مىكند ، كه داراى روح اطاعت و حرف شنوى نبودند و ملكهء استكبار و سرپيچى در آنها مستقر شده بود و مىگفتند ما از تقليد مذموم پيروى نمىكنيم ، بلكه تنها به چيزى ايمان مىآوريم كه مشاهده كنيم و ببينيم و محسوس را بر معقول ترجيح دادند ، زمانى كه گفتند :  ( لَنْ نُؤْمِنَ لَكَ حَتَّى نَرَى اللَّهَ جَهْرَةً )  ، « 1 » ، ( ما ايمان نمىآوريم تا زمانى كه خدا را آشكارا ببينيم ) و از پيامبر خود خواستند كه خدا را با چشم سر ببينند و در جاى ديگر خواستند كه پيامبر براى آنها الهه‌اى قرار دهد كه آن را عبادت كنند ،  ( قالُوا يا مُوسَى اجْعَلْ لَنا إِلهاً كَما لَهُمْ آلِهَةٌ )  « 2 » ، ( اى موسى قرار بده براى ما الهه‌اى همچنان كه آنان الهه دارند ) و پيامبرشان فرمود ،  ( إِنَّكُمْ قَوْمٌ تَجْهَلُونَ )  « 3 » ، همانا شما قومى نادان هستيد ) و پنداشتند كه انسان نبايد هيچ حرفى را بدون دليل قبول كند ، و اين سخن اگر چه صحيح و بر حق است ، امّا آنها در مورد طلب توضيح و دليل خواهى بر زياد نمودن اوصاف بقره لجاجت و زياده‌روى نمودند .\r\n( 68 )  ( قالُوا ادْعُ لَنا رَبَّكَ يُبَيِّنْ لَنا ما هِيَ )  ( گفتند بگو پروردگارت براى ما بيان كند كه چيست ؟ ) با آنكه در كلام خدا ابهامى نبود و منظور يك گاو مادّه بود  ( قالَ إِنَّهُ يَقُولُ إِنَّها بَقَرَةٌ لا فارِضٌ وَ لا بِكْرٌ عَوانٌ بَيْنَ ذلِكَ )  : ( موسى عليه السّلام گفت : پروردگار مىفرمايد ، آن گاوى است نه پير و از كار افتاده و نه جوان كه نتواند بزايد ، بلكه ميان سال است ) و آنگاه به آنها رحم مىكند و پند مىدهد كه ديگر سئوال ديگرى نكنند و مىفرمايد :  ( فَافْعَلُوا ما تُؤْمَرُونَ )  : ( انجام دهيد آنچه را به آن امر كرده شديد ) ولى آنها به اين كلام موعظه نپذيرفتند و قانع نشدند .\r\n\r\n\r\n","description":"","footnote":"\r\n( 1 ) - سوره بقره ، آيه 55 .\r\n( 2 ) - سوره اعراف ، آيه 138 .\r\n( 3 ) - سوره اعراف ، آيه 138 .\r\n","page_name":" 57 ","page_number":57},
  {"content":"\r\n\r\n( 69 )  ( قالُوا ادْعُ لَنا رَبَّكَ يُبَيِّنْ لَنا ما لَوْنُها قالَ إِنَّهُ يَقُولُ إِنَّها بَقَرَةٌ صَفْراءُ فاقِعٌ لَوْنُها تَسُرُّ النَّاظِرِينَ )  : ( گفتند براى ما پروردگارت را بخوان تا آشكار كند براى ما كه رنگ آن چگونه باشد ، فرمود : پروردگار مىگويد : همانا اين گاو به رنگ زرد روشن است كه از رنگ درخشان آن بينندگان مسرور مىشوند ) و با وجود اين اوصاف دوباره بىادبانه كلام خود را تكرار كردند و بر لجاجت و جدل خود اصرار نمودند .\r\n( 70 )  ( قالُوا ادْعُ لَنا رَبَّكَ يُبَيِّنْ لَنا ما هِيَ إِنَّ الْبَقَرَ تَشابَهَ عَلَيْنا وَ إِنَّا إِنْ شاءَ اللَّهُ لَمُهْتَدُونَ )  : ( گفتند براى ما پروردگارت را بخوان تا بر ما آشكار كند كه آن چگونه گاوى است ؟ همانا اين گاو بر ما مشتبه شده است و ما اگر خدا بخواهد هدايت مىشويم ) با اين كلام همچنان به لجاجت خود ادامه دادند با اينكه در ظاهر به هدايت رغبت نشان مىدادند .\r\n( 71 )  ( قالَ إِنَّهُ يَقُولُ إِنَّها بَقَرَةٌ لا ذَلُولٌ تُثِيرُ الْأَرْضَ وَ لا تَسْقِي الْحَرْثَ )  : ( موسى عليه السّلام گفت : همانا پروردگار مىگويد اين گاو ، گاوى است نه آنچنان رام كه زمين را شخم زند و كشت آب دهد ، بلكه كار نمىكند ) ،  ( مُسَلَّمَةٌ لا شِيَةَ فِيها )  : ( سالم است و هيچ علامتى در آن نيست ) ،  ( قالُوا الْآنَ جِئْتَ بِالْحَقِّ )  : ( گفتند : حالا حق را آوردى ) و حق مطلب را بيان كردى ، انكار آنچه پيامبر تا آن موقع به آنها گفته بود حق نبود و آنها درست مثل كسى كه نمىخواهد سخن طرف مقابل را بپذيرد ، ولى چون ادّله او قوى است ناگزير مىشود قبول كند و حرف او را بپذيرد ، همانگونه اضطرارا و ناچارا تسليم شدند نه از صميم قلب و با ايمان و دليل اين مطلب آن است كه در آخر آيه بيان مىكند كه  ( فَذَبَحُوها وَ ما كادُوا يَفْعَلُونَ )  : ( گاو را كشتند در حالى كه خودشان نمىخواستند بكشند و هنوز هم نمىخواستند انجام دهند ) .\r\n( 72 )  ( وَ إِذْ قَتَلْتُمْ نَفْساً فَادَّارَأْتُمْ فِيها )  : ( و هنگامى كه فردى را كشتيد و دربارهء او\r\n\r\n","description":"","footnote":"","page_name":" 58 ","page_number":58},
  {"content":"\r\n\r\nكشمكش مىكرديد ) ( تدارؤ ) به معناى تدافع و مشاجره است ، يعنى هر طائفه خون آن شخص را بر گردن قوم ديگر مىانداخت ،  ( وَ اللَّهُ مُخْرِجٌ ما كُنْتُمْ تَكْتُمُونَ )  : ( و خدا آنچه را نهان مىداشتيد آشكار كرد ) پس آنچه را مخفى مىكرديد ، از نسبت تهمت دادن به ديگران ، خدا آن را آشكار مىكند .\r\n( 73 )  ( فَقُلْنا اضْرِبُوهُ بِبَعْضِها )  : ( پس گفتيم بزنيد به آن جسد قسمتى از بدن گاو را ) ،  ( كَذلِكَ يُحْيِ اللَّهُ الْمَوْتى )  : ( اينچنين خدا مردگان را زنده مىكند ) پس كسى كه مىتواند مرده را پس از مرگ زنده كند ، غير آن را هم مىتواند با قدرت خود زنده كند ، لذا مرده را زنده نمود و معلوم كرد كه قاتل او كيست ،  ( وَ يُرِيكُمْ آياتِهِ لَعَلَّكُمْ تَعْقِلُونَ )  : ( و نشانه‌هاى محسوس خود را به شما نشان مىدهد ، شايد كه تعقّل و تفكر كنيد ) .\r\n( 74 )  ( ثُمَّ قَسَتْ قُلُوبُكُمْ مِنْ بَعْدِ ذلِكَ فَهِيَ كَالْحِجارَةِ أَوْ أَشَدُّ قَسْوَةً )  : ( سپس قلبهاى شما بعد از اين ماجرا سخت شد مانند سنگ يا سختر گرديد ) ، سختى قلب مانند سختى و استحكام سنگ است ، همانگونه كه از سنگ هيچ گياهى نمىرويد و خيرى ندارد ، قلب سخت هم چون سخن حق در آن رسوخ نمىكند ، چه بسا از سنگ هم سخت‌تر است چون  ( وَ إِنَّ مِنَ الْحِجارَةِ لَما يَتَفَجَّرُ مِنْهُ الْأَنْهارُ وَ إِنَّ مِنْها لَما يَشَّقَّقُ فَيَخْرُجُ مِنْهُ الْماءُ )  : ( همانا از بعضى سنگها جويها مىجوشد و بعضى از آنها دو پاره شود و از آن آب بيرون مىآيد ) در اين آيه بين سنگ و قلب مقايسه شده است ، زيرا سنگ با همهء سختىاش از آن آب تراوش دارد ، در حالى كه از قلب آنها نه سخن مطابق واقع صادر مىشود و نه مطلب حقى در آن جايگزين مىگردد ،  ( وَ إِنَّ مِنْها لَما يَهْبِطُ مِنْ خَشْيَةِ اللَّهِ )  : ( و بعضى از آنها از ترس خدا فرو مىافتند ) پس همانا كوه طور روزى كه بنى اسرائيل طلب رؤيت نمودند از جاى خويش كنده شد ، همچنانكه سنگهاى كوهها به سبب زلزله ، آتشفشان و غيره ساقط مىشوند ، چون تمام اسباب منتهى به خداى متعال\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nگردد و سقوط و نزول سنگها متأثر از امر پروردگار است و آنها شعور و درك تكوينى امر پروردگارشان را دارند ( به مصداق آيه شريفه  ( كُلٌّ لَهُ قانِتُونَ )  « 1 » ، ( همه در عبادت اويند ) و حال آنكه قلبهاى بنى اسرائيل از خدا خشيت و ترسى ندارند ،  ( وَ مَا اللَّهُ بِغافِلٍ عَمَّا تَعْمَلُونَ )  : ( و خدا از آنچه انجام مىدهيد غافل نبوده ، لذا هيچ عملى از اعمال شما بر او مخفى نيست و روايت شده در قصّه بقره « 2 » ، كه مردى از بنى اسرائيل را خويشانش كشتند ، سپس آن را در ميان راه برترين قوم بنى اسرائيل رها كردند ، آنگاه به خونخواهى او برخاستند و به موسى عليه السّلام گفتند ، كه آن قوم اين شخص را كشته‌اند ، پس به ما بگو چه كسى او را كشته است و او فرمود : گاوى براى من بياوريد و آنها گفتند ما را مسخره كرده‌اى ؟ و پيامبر صلّى اللّه عليه و إله و سلم فرمود : پناه مىبرم به خدا از اينكه جاهل و اهل تمسخر باشم و اگر در همين مرحله آنها يك گاو معمولى هم مىآوردند كفايت مىكرد ، اما لجاجت و سختگيرى كردند ، لذا خداوند هم بر ايشان سخت گرفت تا نهايتا همهء قيود گاو بيان شد و چنان گاوى را تنها نزد جوانى يافتند كه گفت : آن را نمىفروشم مگر آنكه تمام پوستش را از طلا پر كنيد و مجبور شدند آن را بخرند و چون آن را ذبح كردند و دم گاو را به بدن ميّت زدند ، مرده زنده شد و گفت : اى رسول خدا مرا پسر عمويم كشته است نه كسى كه به او تهمت مىزنند ، و به اين وسيله قاتل شناسايى شد ، امّا موسى عليه السّلام به ياران خود گفت : مىدانيد ماجراى اين جوان صاحب گاو چه بوده است ، گفتند : چيست ، ماجراى آن اى رسول خدا ؟ صلّى اللّه عليه و إله و سلم ، پس فرمود : اين جوان از بنى اسرائيل نسبت به پدرش بسيار مهربان بود ، روزى جنسى خريده بود و چون به منزل آمد تا از خانه پول ببرد ، ديد پدر سر بر جامهء او نهاده و بخواب رفته است و كليد پولهايش هم زير سر پدر بود و او به جهت لطف و احسان از خير معامله گذشت و چون پدر از خواب برخاست و او جريان را به پدر گفت ، پدرش به او احسنت گفت و گاوى در عوض به او\r\n\r\n\r\n","description":"","footnote":"\r\n( 1 ) - سوره بقره ، آيه 116 .\r\n( 2 ) - تفسير عياشى به نقل از ابو الحسن عليه السّلام .\r\n","page_name":" 60 ","page_number":60},
  {"content":"\r\n\r\nبخشيد و نتيجه اين نيكو كارى آن شد كه بنى اسرائيل بدنبال همين گاو كذايى بيايند و جوان به سود فراوان برسد و موسى عليه السّلام فرمود : ببينيد نتيجه نيكوكارى تا چه اندازه و به چه نحو به نيكوكار مىرسد .\r\n\r\n[ آيهء ( 82 - 75 ) ريشهء مادى عقايد يهود 
  ]\r\n( 75 )  ( أَ فَتَطْمَعُونَ أَنْ يُؤْمِنُوا لَكُمْ وَ قَدْ كانَ فَرِيقٌ مِنْهُمْ يَسْمَعُونَ كَلامَ اللَّهِ ثُمَّ يُحَرِّفُونَهُ مِنْ بَعْدِ ما عَقَلُوهُ وَ هُمْ يَعْلَمُونَ )  : ( آيا طمع داريد كه اينها به شما ايمان آورند ، در حالى كه طايفه‌اى از ايشان كلام خدا را مىشنيدند و سپس با علم به آن و با اينكه آن را مىشناختند تحريفش مىكردند ) اين خطاب به رسول خدا صلّى اللّه عليه و إله و سلم و مؤمنين مىباشد كه بدانيد كتمان حقايق و تحريف كلام خدا رسم ديرينهء اسرائيل و يهوديان است ، پس اگر نكول و تكذيب آنها را از گفته‌هاى خودشان مىبينيد تعجب نكنيد ، چون شيوه آنهاست كه چيزى را كه يقين هم دارند فردا انكار مىكنند و اين روش احبار در همه زمانها بوده است كه از اوامر الهى تأويلات بسيار بعيد مىنمودند تا آنها را از مراد و مقصود خود خارج كنند و اين عمل را هم نه از روى جهل بلكه به واسطه هواى نفس و مصالح و اغراض فاسدهء خودشان انجام مىدادند .\r\n( 76 )  ( وَ إِذا لَقُوا الَّذِينَ آمَنُوا قالُوا آمَنَّا وَ إِذا خَلا بَعْضُهُمْ إِلى بَعْضٍ قالُوا أَ تُحَدِّثُونَهُمْ بِما فَتَحَ اللَّهُ عَلَيْكُمْ لِيُحَاجُّوكُمْ بِهِ عِنْدَ رَبِّكُمْ أَ فَلا تَعْقِلُونَ )  : ( و چون مؤمنان را مىبينند مىگويند ، ما ايمان آورديم و چون با يكديگر خلوت مىكنند ، مىگويند چرا ايشان را به اسرارى كه باعث پيروزى آنها بر شماست آگاه مىكنيد تا در قيامت نزد پروردگارتان عليه شما احتجاج كنند ، چرا تعقل نمىكنيد ؟ ) در اين آيه دو موضع از جرائم و جهالت يهود آشكار شده است ، يكى نفاق ايشان است كه در ظاهر خود را مؤمن نشان مىدهند تا خود را از اذيت و طعنه و قتل حفظ كنند ، كما اينكه آنها اراده پوشاندن حقّى را داشتند كه به خوبى آن را مىشناختند و دوّم اينكه خواستند حقيقت و\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nمنويّات درونى خود را از خدا مخفى كنند و ظاهرا جريان به اين نحو بوده كه عوام ايشان بشارتهاى تورات را به مسلمانان مىگفتند و يا اطلاعاتى براى تصديق نبوّت پيامبر اسلام صلّى اللّه عليه و إله و سلم در اختيار آنها مىگذاشتند و رؤسايشان آنها را از اين كار نهى مىكردند و مىگفتند اين خود فتحى است كه خدا براى مسلمانان قرار داده است ، چون آنها با اين بشارتها عليه ما احتجاج خواهند كرد و اين نهايت بدبختى و شقاوت آنهاست ، چون آنها حقّ را مخفى مىكردند و اعتراف به رسالت پيامبر صلّى اللّه عليه و إله و سلم نمىنمودند و مىپنداشتند كه خدا و رسول از اين بشارتها اطلاع ندارند و اين نهايت جهل آنهاست كه به خدا و رسولش نسبت جهل و دانا نبودن به امور مخفى را مىدهند و لذا خداوند پس از آن مىفرمايد :\r\n( 77 )  ( أَ وَ لا يَعْلَمُونَ أَنَّ اللَّهَ يَعْلَمُ ما يُسِرُّونَ وَ ما يُعْلِنُونَ )  : ( آيا نمىدانند كه خدا آنچه را آشكار يا مخفى كنند مىداند ؟ ) همانا علم حسّى به ظاهر تعلق مىگيرد و از باطن بى اطلاع است ، اما علم خدا بر خلاف آن بوده و ظاهر و باطن را شامل مىشود ، پس علم بشر مقيد به قيود زمان و مكان است و هر علمى كه چنين باشد علم مصنوع مىباشد ، امّا علم صانع ، علم به غيب و شهادت و علم حقيقى است ، ولى بنى اسرائيل چون به اصالت ماده معتقد بودند با احكام مادى قضاوت مىكردند و اين طرز برخورد همه مادّيگرايان است ، چون آنها هم مانند بنى اسرائيل تأثير خدا را در اراده ، قضا ، حكم و تشريع و تدبير امور انكار مىكنند ، بنى اسرائيل خدا را انكار نمىكردند ، امّا اوصافى مادى براى خدا قائل بودند كه در واقع به انكار خدا مىانجاميد و مىگفتند :  ( يَدُ اللَّهِ مَغْلُولَةٌ  ، دست خدا بسته است ) . « 1 » چون آنها سلطه غير مقيد و نامحدود را مىخواستند تا مطابق هواى نفس خود براى مردم تشريع كنند .\r\n\r\n\r\n","description":"","footnote":"\r\n( 1 ) - سوره مائده ، آيه 64 .\r\n","page_name":" 62 ","page_number":62},
  {"content":"\r\n\r\n( 78 )  ( وَ مِنْهُمْ أُمِّيُّونَ لا يَعْلَمُونَ الْكِتابَ إِلَّا أَمانِيَّ )  : ( و گروهى از ايشان بى سوادهايى هستند كه علمى به كتاب ندارند جز اكاذيب ) ( امىّ ) كسى است كه نمىخواند و نمىنويسد و تنها از مادرش تربيت گرفته است و ( امانّى ) جمع امنيّه است كه به معناى اكاذيب و اباطيل مىباشد ، پس بنى اسرائيل دو گروهند يا باسواد مغرض كه كتاب خدا را تحريف مىكنند و يا بىسواد و نادان كه مشتى خرافات را به عنوان كتاب آسمانى پذيرفته‌اند ،  ( وَ إِنْ هُمْ إِلَّا يَظُنُّونَ )  : ( و نيست بر آنان جز آنچه پنداشته‌اند ) يعنى آنها از يهوديت جز ظنّ و گمان چيزى ندارند و آرزو مىكنند با اين عقيده از عذاب برهند و گمان مىكنند آنها تنها گروهى هستند كه خدا آنها را مىآمرزد و آنها قوم برگزيده هستند .\r\n( 79 )  ( فَوَيْلٌ لِلَّذِينَ يَكْتُبُونَ الْكِتابَ بِأَيْدِيهِمْ ثُمَّ يَقُولُونَ هذا مِنْ عِنْدِ اللَّهِ لِيَشْتَرُوا بِهِ ثَمَناً قَلِيلًا )  : ( پس واى بر كسانى كه بدست خود كتابى را مىنويسند ، سپس مىگويند اين از نزد خداست تا به اين وسيله بهايى اندك بدست آورند ) ( ويل ) به معناى هلاكت و عذاب شديد و همچنين به معناى اندوه و خوارى و پستى است و نيز هر چه آدمى از آن سخت حذر مىكند ، اينها كتابى از نزد خود مىنويسند و آن را به افتراء به خدا نسبت مىدهند تا براى خودشان مزايايى كسب كنند ، امّا اينها از جانب خدا نيست ،  ( فَوَيْلٌ لَهُمْ مِمَّا كَتَبَتْ أَيْدِيهِمْ )  : ( پس واى بر آنان به سبب آنچه با دستهايشان نوشتند ) در اين عبارت ( ويل ) ممكن است به همه بنى اسرائيل اعم از امّى يا دانشمندان برگردد و شايد هم فقط به خصوص دانشمندان آنها برگردد كه كتاب خدا را تحريف كرده‌اند ، پس هلاك براى آنها به سبب تزويرى است كه با نوشتن كتاب و نسبت آن به خدا انجام داده‌اند ،  ( وَ وَيْلٌ لَهُمْ مِمَّا يَكْسِبُونَ )  : ( و واى بر آنان از آنچه كسب كردند ) چون آنها در برابر اين تحريف پاداش دريافت كردند .\r\n( 80 )  ( وَ قالُوا لَنْ تَمَسَّنَا النَّارُ إِلَّا أَيَّاماً مَعْدُودَةً )  : ( و يهود گفتند : آتش جز چند\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nروزى به ما نمىرسد ) پس ما گروه برگزيدهء الهى هستيم و ما پسران خدا و مورد علاقه او هستيم ، پس هرگز ما را در آتش جاودانه نمىكند ،  ( قُلْ أَتَّخَذْتُمْ عِنْدَ اللَّهِ عَهْداً فَلَنْ يُخْلِفَ اللَّهُ عَهْدَهُ أَمْ تَقُولُونَ عَلَى اللَّهِ ما لا تَعْلَمُونَ )  : ( بگو اى پيامبر آيا از خدا در اين مورد عهدى گرفته‌ايد ؟ كه چون خدا وعدهء خود را خلاف نمىكند اينچنين مطمئن هستيد و يا آنكه بر عليه خدا چيزى مىگوييد كه علمى بدان نداريد ) و اين را با جسارت و جرأت بر خدا نسبت مىدهند ، پس كجاست آن عهدى كه ادّعا مىكنيد ، بلكه شما بين دو امر قرار داريد ، يا دروغ مىگوئيد و يا از روى جهل چيزى را به خدا نسبت مىدهيد .\r\n( 81 )  ( بَلى مَنْ كَسَبَ سَيِّئَةً وَ أَحاطَتْ بِهِ خَطِيئَتُهُ )  : ( بله كسى كه گناه كند و آثار گناه بر او احاطه پيدا نمايد ) ، خطيئه به معناى آن حالتى است كه بعد از ارتكاب عمل زشت و استمرار آن بدون ترس يا استغفار يا توبه ، براى نفس انسان حاصل مىشود ، پس احاطه پيدا كردن خطيئه موجب قطع تمام راههاى نجات و هدايت مىشود ،  ( فَأُولئِكَ أَصْحابُ النَّارِ هُمْ فِيها خالِدُونَ )  : ( پس اين چنين كسانى اهل آتشند و در آن جاودانه خواهند بود ) لذا آنچه موجب جاودانگى در آتش مىشود همانا خاضع نشدن در برابر حق و عدم كناره‌گيرى از گناه و توبه كردن از آنست و احاطه خطيئه هم فقط در مورد كسى فرض مىشود كه مشرك و يا كافر باشد .\r\n( 82 )  ( وَ الَّذِينَ آمَنُوا وَ عَمِلُوا الصَّالِحاتِ )  : ( و كسانى كه ايمان آورده و عمل شايسته انجام دهند ) همانا از مقتضيات ايمان آن است كه اعمال شايسته از انسان صادر شود و از قلب او اعمال نيك بجوشد ،  ( أُولئِكَ أَصْحابُ الْجَنَّةِ هُمْ فِيها خالِدُونَ )  : ( آنان اهل بهشت هستند و در آن جاودانند ) و همانا شرطى براى خلود در بهشت ذكر شده است كه آن هم ايمان و عمل صالح است .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\n\r\n[ آيهء ( 101 - 83 ) دربارهء يهود و محاجّه با آن 
  ]\r\n( 83 )  ( وَ إِذْ أَخَذْنا مِيثاقَ بَنِي إِسْرائِيلَ )  : ( هنگامى كه از بنى اسرائيل پيمان گرفتيم ) اين آيات توبيخ و سرزنش بنى اسرائيل است ، همراه با توضيح زشتى روشهاى آنان در عهد شكنى و نقض پيمانى كه با توحيد آغاز شده و از آن عبادات و اخلاقيات منشعب و متفرع مىشد و اين عهد را خدا اين گونه آغاز مىكند ،  ( لا تَعْبُدُونَ إِلَّا اللَّهَ )  : ( نمىپرستيد جز خدا را ) اين نهى است كه به صورت خبرى آمده ، يعنى نهى كننده هيچ شكّى در عدم تحقق آنچه از آن نهى مىكند ندارد ،  ( وَ بِالْوالِدَيْنِ إِحْساناً )  ( و به پدر و مادر خود نيكى كنيد ) در اينجا مراتب احسان و نيكو كارى را از اهمّ به مهمّ ذكر مىكند ، پس چون وجود انسان متعلق به پدر و مادرش است لذا مهم‌ّترين موارد نيكوكارى ، نيكى به آنان است ،  ( وَ ذِي الْقُرْبى )  : ( و خويشان ) سپس از صلهء رحم صحبت مىكند و چه بسا اين ايجازى از جانب خدا و حجّتى بر عليه بنى اسرائيل باشد ، چون روش آنان بر اساس شكستن و نابود كردن خانواده و بنيان آن در همه مكانها است و اين از جمله مواردى است كه شامل مفاسد بسيار مىباشد ،  ( وَ الْيَتامى )  : ( و يتيمان ) چون يتيمان مستحق‌ّترين افراد هستند از جهت نيكوكارى و احسان بخاطر كوچكى سن و سالشان و آنكه كسى را ندارند كه نسبت به امور آنها قيام كند و يتيم كسى است كه پدرش در حالى كه صغير است مرده باشد ،  ( وَ الْمَساكِينِ )  : ( و فقراء ) مساكين فقرائى هستند كه ذليل و بىمقدار باشند و هيچ چيز نداشته باشند ،  ( وَ قُولُوا لِلنَّاسِ حُسْناً )  : ( و با مردم به زبان خوش سخن بگوييد ) كنايه از حسن معاشرت با مردم است ، مؤمن باشند يا كافر ، و اين منافاتى با حكم جهاد ندارد ، چون مورد جهاد غير از مقام معاشرت است ، كما اينكه صحبت خشن و تند در مقام تنبيه و تأديب ، منافاتى با حسن معاشرت و خوش اخلاقى ندارد ،  ( وَ أَقِيمُوا الصَّلاةَ وَ آتُوا الزَّكاةَ ، ثُمَّ تَوَلَّيْتُمْ إِلَّا قَلِيلًا مِنْكُمْ وَ أَنْتُمْ مُعْرِضُونَ )  : ( و نماز را برپاى داريد و زكات بدهيد ، سپس عهد را شكستيد و روى گردانيد ، جز اندكى از شما و شمائيد كه از عهد خدا اعراض كرديد ) نماز و زكات هر دو از اركان اسلام مىباشند كه در دين يهود هم از لوازم و اركان بوده‌اند .\r\n\r\n","description":"","footnote":"","page_name":" 65 ","page_number":65},
  {"content":"\r\n\r\n( 84 )  ( وَ إِذْ أَخَذْنا مِيثاقَكُمْ لا تَسْفِكُونَ دِماءَكُمْ وَ لا تُخْرِجُونَ أَنْفُسَكُمْ مِنْ دِيارِكُمْ ثُمَّ أَقْرَرْتُمْ وَ أَنْتُمْ تَشْهَدُونَ )  : ( و هنگامى كه از شما پيمان گرفتيم كه خون يكديگر را نريزيد ، و يكديگر را از ديار خود بيرون نكنيد ، سپس شما اقرار كرديد و شاهد بوديد ) به تحقيق بنو قريظه با اوس هم قسم شدند و بنو قينقاع و بنو نضير با خزرج هم قسم شدند و هر يك از هم پيمانان با گروه ديگر مبارزه و قتال مىكردند و اين كار با توجّه به نصّ ميثاق الهى ، بر آنان حرام بود ، همچنين يهوديان ، يكديگر را از ديار هم بيرون مىكردند و اموال آنها را تصاحب مىنمودند و دختران آنها را مىگرفتند و اين نيز بر حسب ميثاق الهى حرام بود و هنگامى كه آتش جنگ خاموش مىشد به حكم فديه اسراء يكديگر را فداء مىدادند ، پس در تورات آمده است ، كه همانا تو مملوكى از بنى اسرائيل مگير ، جز آنكه او را اسير بگيرى و سپس بنده را آزاد كنى و برهانى ، پس آنها با اينكه اينها را مىدانستند نقض ميثاق الهى كرده و مرتكب همه اين اعمال مىشدند .\r\n( 85 )  ( ثُمَّ أَنْتُمْ هؤُلاءِ تَقْتُلُونَ أَنْفُسَكُمْ وَ تُخْرِجُونَ فَرِيقاً مِنْكُمْ مِنْ دِيارِهِمْ )  : ( سپس شما خودتان يكديگر را مىكشيد و طائفه‌اى از خود را از ديارشان بيرون مىكنيد ) به اين ترتيب با ميثاق الهى مخالفت مىكنيد ،  ( تَظاهَرُونَ عَلَيْهِمْ بِالْإِثْمِ وَ الْعُدْوانِ )  : ( و عليه ايشان يكديگر را پشتيبانى مىكنيد و مرتكب گناه و تجاوز مىشويد ) تظاهر به معناى معاونت و مساعدت است ، ظهير يعنى پشتيبان كه از كلمه ( ظهر ) به معنى پشت گرفته شده ، چون ياور انسان پشت او را محكم مىكند ،  ( وَ إِنْ يَأْتُوكُمْ أُسارى تُفادُوهُمْ )  ( و اگر به اسيرى نزد شما بيايند از آنان فديه مىگيريد ) ،  ( وَ هُوَ مُحَرَّمٌ عَلَيْكُمْ إِخْراجُهُمْ )  : ( و اخراج و بيرون كردن آنان بر شما حرام بود ) و اين هم پيمان شكنى و نقض ميثاق بود ،  ( أَ فَتُؤْمِنُونَ بِبَعْضِ الْكِتابِ وَ تَكْفُرُونَ بِبَعْضٍ )  : ( آيا به بعضى از كتاب ايمان مىآوريد و بعضى ديگر را كافر مىشويد ؟ ) يعنى چه فرقى در حكم فديه و اخراج بود ؟\r\nكه حكم فديه را گرفتيد و حكم حرمت اخراج را رها كرديد در حالى كه هر دوى اين\r\n\r\n","description":"","footnote":"","page_name":" 66 ","page_number":66},
  {"content":"\r\n\r\nاحكام در كتاب خدا بود ،  ( فَما جَزاءُ مَنْ يَفْعَلُ ذلِكَ مِنْكُمْ إِلَّا خِزْيٌ فِي الْحَياةِ الدُّنْيا )  : ( و جزاى كسى كه چنين كند جز خوارى در زندگى دنيا چيست ؟ ) خزى به معناى ذلّت و پستى و خوارى است و خدا در موارد عديده‌اى آنها را خوار و ذليل نمود ،  ( وَ يَوْمَ الْقِيامَةِ يُرَدُّونَ إِلى أَشَدِّ الْعَذابِ )  : ( و روز قيامت به طرف شديدترين عذاب برمىگردند ) به سبب اعمالشان و آنچه كسب كرده‌اند ،  ( وَ مَا اللَّهُ بِغافِلٍ عَمَّا تَعْمَلُونَ )  : ( و خدا از آنچه مىكنيد غافل نيست ) آنها در ضمن اعمال فاسد خويش پيمانهاى خدا را نقض كردند و خدا هرگز غافل از اينها نيست .\r\n( 86 )  ( أُولئِكَ الَّذِينَ اشْتَرَوُا الْحَياةَ الدُّنْيا بِالْآخِرَةِ )  : ( آنان كسانى هستند كه زندگى دنيا را به بهاى آخرت خريدارند ) پايدارى آنها بر ميثاقى كه با مشركين بسته بودند و هم قسم شده بودند ، مستلزم مخالفت با دين و كتابشان و شكستن ميثاق الهى بود ،  ( فَلا يُخَفَّفُ عَنْهُمُ الْعَذابُ وَ لا هُمْ يُنْصَرُونَ )  : ( پس عذاب آنها تخفيف نمىيابد و يارى نمىشوند ) ، چون به خدا و كتاب خدا و ميثاق الهى خيانت كردند و زندگى دنيا را برگزيدند ، بنابراين هيچ كس نمىتواند آنها را در برابر عذاب خدا يارى كند .\r\n( 87 )  ( وَ لَقَدْ آتَيْنا مُوسَى الْكِتابَ )  : و همانا به موسى كتاب ( تورات ) را داديم ) ،  ( وَ قَفَّيْنا مِنْ بَعْدِهِ بِالرُّسُلِ )  : ( و در پى او پيامبرانى فرستاديم ) ، يعنى به تبع او رسولانى گسيل داشتيم ،  ( وَ آتَيْنا عِيسَى ابْنَ مَرْيَمَ الْبَيِّناتِ وَ أَيَّدْناهُ بِرُوحِ الْقُدُسِ )  : ( و به عيسى بن مريم معجزات و دلايل آشكار داديم و او را با روح القدس تأييد كرديم ) ، و ليكن آنان پيامبرانشان را تكذيب كردند ، و آنان و همه آباء و اجدادشان منكر و كافر بودند ،  ( أَ فَكُلَّما جاءَكُمْ رَسُولٌ بِما لا تَهْوى أَنْفُسُكُمُ اسْتَكْبَرْتُمْ )  : ( آيا هر زمان پيامبرى نزد شما آمد و كتابى آورد كه مطابق هواى نفس شما نبود ، استكبار ورزيديد ) و كافر شديد و دعوت آنها را ردّ كرديد و شما خواهان پيامبرانى هستيد كه از خواهشهاى شما\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nمتأثر و منفعل شوند ، نه آنكه از جانب خدا باشند و از او تأثير پذيرند ،  ( فَفَرِيقاً كَذَّبْتُمْ )  : ( پس بعضى از آنان را تكذيب كرديد ) مانند عيسى عليه السّلام و محمّد صلّى اللّه عليه و إله و سلم ،  ( وَ فَرِيقاً تَقْتُلُونَ )  : ( و بعضى از آنان را به قتل رسانديد ) مانند زكريا عليه السّلام و يحيى عليه السّلام .\r\n( 88 )  ( وَ قالُوا قُلُوبُنا غُلْفٌ )  : ( و گفتند قلبهاى ما در حجاب و غلاف است ) ( غلف ) به معناى محفوظ و پيچيده به لفاف و پوشش و حجاب است و اين كنايه از عدم امكان شنيدن آن چيزى است كه به آن دعوت مىشوند ، پس در قلب آنان هيچ دعوت جديدى نفوذ نمىكند و اين حرف براى مأيوس كردن پيامبر صلّى اللّه عليه و إله و سلم و مؤمنان بود كه بدانند آنان هرگز ايمان نمىآورند ،  ( بَلْ لَعَنَهُمُ اللَّهُ بِكُفْرِهِمْ )  : ( بلكه خدا بخاطر كفرشان آنها را لعنت كرده ) و خدا به اين جهت آنان را از رحمت و هدايت خود طرد كرده است ،  ( فَقَلِيلًا ما يُؤْمِنُونَ )  : ( پس كمترند آنان كه ايمان مىآورند ) ، چون فقط افراد اندكى مثل عبد اللّه بن سلام و دوستش به پيامبر اسلام صلّى اللّه عليه و إله و سلم ايمان آوردند .\r\n( 89 )  ( وَ لَمَّا جاءَهُمْ كِتابٌ مِنْ عِنْدِ اللَّهِ مُصَدِّقٌ لِما مَعَهُمْ )  : ( و هر زمان كه كتابى از نزد خدا بر آنان بيامد كه كتاب آسمانى آنها را تصديق مىكرد ) سياق نشان مىدهد منظور قرآن است كه تورات آنها را تأييد مىنمود ،  ( وَ كانُوا مِنْ قَبْلُ يَسْتَفْتِحُونَ عَلَى الَّذِينَ كَفَرُوا )  : ( و اينها قبلا عليه كفار آرزوى آمدن قرآن را مىكردند ) ، يعنى بوسيله قرآن و بعثت و هجرت پيامبر صلّى اللّه عليه و إله و سلم طلب فتح و غلبه بر كفار مىكردند و آنان انتظار مىكشيدند تا بوسيله پيامبر صلّى اللّه عليه و إله و سلم بر كفار نصرت بيابند .\r\n ( فَلَمَّا جاءَهُمْ ما عَرَفُوا كَفَرُوا بِهِ )  : ( پس زمانى كه آنچه را مىشناختند نزدشان بيامد به آن كافر شدند ) ، يعنى از روى ستم و حسد به اينكه چرا خدا پيامبر اسلام صلّى اللّه عليه و إله و سلم را از ميان آنان انتخاب نكرده است ، به پيامبر كافر شدند و حال آنكه به خوبى حقانيّت او را مىدانستند ،  ( فَلَعْنَةُ اللَّهِ عَلَى الْكافِرِينَ )  : ( پس لعنت خدا بر كافران باد ) ، كافرانى كه با\r\n\r\n","description":"","footnote":"","page_name":" 68 ","page_number":68},
  {"content":"\r\n\r\nوجود علم ، گمراه شدند .\r\nاز ابن عباس نقل شده است كه يهود بنى قريظه و بنى نضير قبل از بعثت حضرت محمّد صلّى اللّه عليه و إله و سلم از خدا طلب فتح و غلبه داشتند و به كفّار مىگفتند به زودى خدا با فرستادن پيامبر امّى ما را بر عليه شما يارى خواهد كرد ، امّا زمانى كه محمّد صلّى اللّه عليه و إله و سلم مبعوث شد ، نسبت به او كافر شدند ، در حالى كه قبلا دعا مىكردند و مىگفتند خدايا به حق رسول امّى ، ما را بر عليه كفّار يارى كن ، و همانا در قرآن قسم به شخص بزرگوار او نيز آمده است ( قسم به جان تو آنها در مستى خود غوطه ورند ) ،  ( لَعَمْرُكَ إِنَّهُمْ لَفِي سَكْرَتِهِمْ يَعْمَهُونَ )  « 1 » .\r\n( 90 )  ( بِئْسَمَا اشْتَرَوْا بِهِ أَنْفُسَهُمْ )  : ( به راستى به بد چيزى نفس خود را معامله كردند ) در واقع كفر بهاى نفس‌شان بود ،  ( أَنْ يَكْفُرُوا بِما أَنْزَلَ اللَّهُ )  : ( كه كفر بورزند به آنچه خدا نازل كرده است ) و حق را انكار كنند ،  ( بَغْياً )  : ( از روى ستم و حسد ) كما اينكه قبلا هم تورات را انكار نموده بودند ،  ( أَنْ يُنَزِّلَ اللَّهُ مِنْ فَضْلِهِ عَلى مَنْ يَشاءُ مِنْ عِبادِهِ )  : ( كه چرا خدا از فضل خود بر هر كس از بندگانش كه بخواهد ، نازل مىكند ) و اين حسد و كفر ، مزيد بر كفر ابتدايى آنها بود ،  ( فَباؤُ بِغَضَبٍ عَلى غَضَبٍ )  : ( پس گرفتار غضبى افزون بر غضب ديگر شدند ) همانگونه كه كفر آنها مضاعف بود ، خشم خدا هم نسبت به آنها مضاعف گرديد ، يعنى يك بار به تورات كافر شدند و يك بار از روى حسد به قرآن كفر ورزيدند و لذا از دو جهت مورد غضب الهى واقع شدند ،  ( وَ لِلْكافِرِينَ عَذابٌ مُهِينٌ )  : ( و براى كافران عذابى خوار كننده است ) يعنى جزاى تكبّر و استكبار آنان در دنيا ، اين است كه در قيامت به عذاب الهى خوار و ذليل شوند .\r\n( 91 )  ( وَ إِذا قِيلَ لَهُمْ آمِنُوا بِما أَنْزَلَ اللَّهُ قالُوا نُؤْمِنُ بِما أُنْزِلَ عَلَيْنا )  : ( و چون به ايشان\r\n\r\n\r\n","description":"","footnote":"\r\n( 1 ) - سوره حجر ، آيه 72 .\r\n","page_name":" 69 ","page_number":69},
  {"content":"\r\n\r\nگفته شود كه به آنچه خدا نازل كرده ايمان بياوريد ، گويند : ما به آنچه بر ما نازل شده ايمان داريم ) و ادّعا مىكنند كه همين ايمان كفايت مىكند ، در حالى كه آنان به خود تورات هم حقيقتا ايمان نياوردند ،  ( وَ يَكْفُرُونَ بِما وَراءَهُ )  : ( و به غير آن كفر مىورزند ) يعنى نسبت به ماوراى تورات كفر ورزيدند كه همان شريعت عيسى عليه السّلام و محمّد صلّى اللّه عليه و إله و سلم مىباشد ،  ( وَ هُوَ الْحَقُّ مُصَدِّقاً لِما مَعَهُمْ )  : ( در حالى كه آن هم حق ، و هم تأييد كنندهء كتاب آنان مىباشد ) ، پس چون قرآن را كه مؤيد تورات بود تكذيب كردند ، در واقع كفر آنها به عيسى عليه السّلام و محمد ( ص ) كفر به تورات هم هست ،  ( قُلْ فَلِمَ تَقْتُلُونَ أَنْبِياءَ اللَّهِ مِنْ قَبْلُ إِنْ كُنْتُمْ مُؤْمِنِينَ )  : ( اى پيامبر ، بگو اگر شما به تورات ايمان داشتيد ، پس چرا انبياء خود را پيش از اين كشتيد ؟ ) اين سئوال ، فرع و نتيجه ادعاى يهود است كه گفتند ما به تورات ايمان داريم ، پس اگر چنين بود چرا انبياى خدا را به قتل رسانديد ؟ و چرا گوساله پرست شديد و چرا پس از اخذ ميثاق الهى گفتيد  ( سَمِعْنا وَ عَصَيْنا )  « 1 » ، ( شنيديم و نافرمانى كرديم ) شايد اين از مظاهر ايمان شما باشد كه چنين اعمال كفر آميزى مىكنيد !\r\n( 92 )  ( وَ لَقَدْ جاءَكُمْ مُوسى بِالْبَيِّناتِ ثُمَّ اتَّخَذْتُمُ الْعِجْلَ مِنْ بَعْدِهِ وَ أَنْتُمْ ظالِمُونَ )  : ( همانا موسى عليه السّلام با معجزات و دلايل واضح و آشكار به نزد شما آمد و سپس بعد از غيبت موسى عليه السّلام از روى ستمگرى گوساله را خداى خويش گرفتيد ) يعنى على رغم آنهمه معجزات موسى عليه السّلام از غيبت ده روزهء او سوء استفاده كرديد و گوساله پرست شديد ، آيا اين با ادعاى مؤمن بودن شما موافقت دارد ؟ !\r\n( 93 )  ( وَ إِذْ أَخَذْنا مِيثاقَكُمْ وَ رَفَعْنا فَوْقَكُمُ الطُّورَ خُذُوا ما آتَيْناكُمْ بِقُوَّةٍ وَ اسْمَعُوا قالُوا سَمِعْنا وَ عَصَيْنا )  : و زمانى كه از شما پيمان گرفتيم و كوه طور را بالاى سر شما\r\n\r\n\r\n","description":"","footnote":"\r\n( 1 ) - سوره بقره ، آيه 93 .\r\n","page_name":" 70 ","page_number":70},
  {"content":"\r\n\r\nبرافراشتيم كه آنچه به شما داده‌ايم محكم بگيريد و اطاعت كنيد ، اما نياكان شما گفتند : شنيديم اما نافرمانى مىكنيم ) و آنها در نهايت شقاوت با وجود آنهمه دلائل آشكار باز هم نافرمانى كردند و التزام و پايبندى نسبت به ميثاق الهى نداشتند ،  ( وَ أُشْرِبُوا فِي قُلُوبِهِمُ الْعِجْلَ بِكُفْرِهِمْ )  : ( بواسطه كفرشان محبّت گوساله در قلبهاى آنها جايگير شد ) ( اشراب ) به معناى نوشاندن است و مراد از ( عجل ) حبّ گوساله است نه خود آن و اين براى مبالغه است ، گويا يهود از شدت محبّت به گوساله خود گوساله را در دلهاشان جاى دادند و آن را چون نوش جان پذيرا شدند ،  ( قُلْ بِئْسَما يَأْمُرُكُمْ بِهِ إِيمانُكُمْ إِنْ كُنْتُمْ مُؤْمِنِينَ )  : ( اى پيامبر بگو چه بد دستورى است كه ايمانتان به شما مىدهد ، اگر براستى مؤمن هستيد ) اين جمله به منزلهء اخذ نتيجه از ايراداتى است كه به ايشان وارد نمود ( كشتن انبياء ، كفر به موسى ، استكبار در بلند شدن كوه طور و اعلام نافرمانى ) و علاوه بر اين استهزاء و تمسخر كردن يهود هم هست كه عجب ايمانى داريد كه شما را امر به چنين كارهايى مىكند .\r\n( 94 )  ( قُلْ )  : ( اى پيامبر بگو ) چون يهود قبلا گفتند :  ( لَنْ تَمَسَّنَا النَّارُ إِلَّا أَيَّاماً مَعْدُودَةً  « 1 » ، آتش جز چند روزى ما را عذاب نخواهد كرد ) ، كه منظورشان هم ايّام عبادت گوساله بود و چون گفتند ،  ( نُؤْمِنُ بِما أُنْزِلَ عَلَيْنا  « 2 » ، به آنچه بر ما نازل شده ايمان داريم ) اينها دلالت مىكرد كه آنها گمان مىكنند در آخرت نجات مىيابند ، پس خدا كذب آنها را آشكار مىكند و با اين دروغ مقابله مىنمايد ،  ( إِنْ كانَتْ لَكُمُ الدَّارُ الْآخِرَةُ عِنْدَ اللَّهِ خالِصَةً مِنْ دُونِ النَّاسِ )  : ( اگر خانه آخرت در نزد خدا به طور ناب و خالص از آن شماست ، نه ساير مردم ) يعنى اگر مطمئن هستيد كه در قيامت منجى هستيد و سعادت اخروى به حكم خدا و اذن او ، بدون هيچ عذاب و خوارى تنها از آن شماست و ساير مردم از آن بىبهره‌اند و فقط دين شما صحيح است و ساير اديان باطل مىباشد ،  ( فَتَمَنَّوُا الْمَوْتَ إِنْ \r\n\r\n\r\n","description":"","footnote":"\r\n( 1 ) - سوره بقره ، آيه 80 .\r\n( 2 ) - سوره بقره ، آيه 91 .\r\n","page_name":" 71 ","page_number":71},
  {"content":"\r\n\r\n كُنْتُمْ صادِقِينَ )  : ( پس اگر راست مىگوييد آرزوى مرگ كنيد ) تا زودتر به آن سعادت اخروى برسيد و اين كلام مؤاخذه به يك امر فطرى است ، چون انسان يا هر موجود ديگر هنگامى كه مخيّر باشد ، بين آسايش و رنج ، مسلّما آسايش را انتخاب مىكند بدون هيچ ترديدى ، پس آنها هم اگر راست مىگويند بايد آرزوى مرگ كنند تا به راحتى و آسايش ابدى برسند .\r\n( 95 )  ( وَ لَنْ يَتَمَنَّوْهُ أَبَداً بِما قَدَّمَتْ أَيْدِيهِمْ )  : ( و هرگز آن را آرزو نمىكنند ، بواسطه آن اعمالى كه دستهايشان پيش فرستاده است ) اعمال آنها قتل انبياء و كفر به موسى و نقض ميثاق و گوساله پرستى و . . . مىباشد ، پس آنها مىدانند آنچه عمل كرده‌اند و براى آخرت خود فرستاده‌اند براى آنها بهره و نصيبى ندارد ، لذا آنان اگر مرگ را طلب كنند به زندگى اين جهانى خود خسارت مىزنند و آخرت را هم كه با اعمالى كه كرده‌اند خسارت بار نموده‌اند ، پس چرا آرزوى مرگ كنند ؟ و اعمال انسان بهترين دليل بر ضمير و باطن اوست ،  ( وَ اللَّهُ عَلِيمٌ بِالظَّالِمِينَ )  : ( و خداوند از حال ستمكاران آگاه است ) يعنى از اعمال بد و زشت آنها ، كه كاشف از باطن خبيث آنان است كه ميل به لقاء الهى و مرگ ندارد ، آگاه مىباشد .\r\n( 96 )  ( وَ لَتَجِدَنَّهُمْ أَحْرَصَ النَّاسِ عَلى حَياةٍ )  : ( همانا تو آنان را حريصترين مردم نسبت به زندگانى مىيابى ) و اين جمله به معناى دليلى است كه چرا آنها مرگ را آرزو نمىكنند ، آنچه آنها را از تمناى مرگ باز مىدارد همان حرص شديد آنها به اين دنياى فانى است و نكره آوردن ( حياة ) به جهت تحقير دنياست و آنها در جستجوى حيات طيبه و سعادتمندى نيستند ، بلكه به هر زندگى پستى رضايت ميدهند ،  ( وَ مِنَ الَّذِينَ أَشْرَكُوا )  : و حتى از مشركين هم حريصتر هستند نسبت به زندگى اين دنيا در حالى كه مشركان اعتقادى به خدا و روز جزا هم ندارند ،  ( يَوَدُّ أَحَدُهُمْ لَوْ يُعَمَّرُ أَلْفَ سَنَةٍ )  : ( هر يك از آنها دوست دارد هزار سال عمر كند ) منظور از هزار سال ، طولانىترين عمر ممكن است ،  ( وَ ما هُوَ بِمُزَحْزِحِهِ مِنَ الْعَذابِ أَنْ يُعَمَّرَ )  : ( در حالى كه اين زندگى هزار ساله\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nنمىتواند او را از عذاب دور كند ) اگر طولانىترين عمر را هم بكنند نهايتا در پيشگاه الهى حاضر مىشوند و بايد جوابگوى اعمال زشت خويش باشند ،  ( وَ اللَّهُ بَصِيرٌ بِما يَعْمَلُونَ )  : ( و خداوند به آنچه مىكنند آگاه و بينا است ) بصير از اسماء حسناى خداست كه به معناى آگاه به ديدنيها و مبصرات است .\r\n( 97 )  ( قُلْ مَنْ كانَ عَدُوًّا لِجِبْرِيلَ فَإِنَّهُ نَزَّلَهُ عَلى قَلْبِكَ بِإِذْنِ اللَّهِ )  : ( اى پيامبر بگو هر كس دشمن جبرئيل است ، همانا جبرئيل قرآن را به اذن خدا بر قلب تو نازل كرده است ) آيه شريفه در پاسخ سخنى از يهود نازل شده كه ايمان نياوردن خود را بر كتاب قرآن تعليل كرده‌اند به اينكه ما با جبرئيل كه براى پيامبر صلّى اللّه عليه و إله و سلم وحى مىآورد دشمنيم ، چون آيات عذاب و هلاكت را نازل مىكند ، در حالى كه آيه شريفه مىخواهد بگويد ، علّت دشمنى شما و ايمان نياوردنتان همانا حسد و كينه نسبت به رسول خداست و گرنه جبرئيل اولا ) : از پيش خود چيزى نمىآورد ، بلكه به اذن خدا و به دستور اوست ، ثانيا ) : قرآن كتابهاى آسمانى قبلى را تأييد مىكند و دليل ندارد كه به آن ايمان نياوريد ، ثالثا ) : قرآن مايهء هدايت كسانى است كه به آن ايمان بياورند ، رابعا ) : قرآن بشارت است و چگونه شخص عاقل از هدايت و بشارت چشم پوشى مىكند ، صرفا به اين دليل كه دشمن آن را آورده است ؟ و همچنين رسولان الهى از جانب خود عمل نمىكنند و جبرئيل همانند ميكائيل و ساير فرشتگان تنها از اوامر الهى اطاعت مىكند و هر كس با خدا و ملائكه او دشمنى كند با خدا دشمنى كرده است ،  ( مُصَدِّقاً لِما بَيْنَ يَدَيْهِ )  : ( در حالى كه كتابهاى آسمانى قبلى را تأييد مىكند ) و قرآن با موارد حقّى كه در كتاب آنهاست موافقت مىكند و معنى ندارد كه انسان به چيزى ايمان داشته باشد اما به امرى كه آن را تأييد مىكند كفر بورزد ،  ( وَ هُدىً )  : ( و هدايت است ) و هدايت نعمت است و كسى كه مؤمن باشد هدايت را ردّ نمىكند ،  ( وَ بُشْرى لِلْمُؤْمِنِينَ )  : ( و بشارت براى مؤمنان است ) پس شخص عاقل هدايت و بشارت را طرد نمىنمايد مگر آنكه دشمن آنها باشد .\r\n\r\n","description":"","footnote":"","page_name":" 73 ","page_number":73},
  {"content":"\r\n\r\n( 98 )  ( مَنْ كانَ عَدُوًّا لِلَّهِ وَ مَلائِكَتِهِ وَ رُسُلِهِ وَ جِبْرِيلَ وَ مِيكالَ )  : ( هر كس دشمن خدا و ملائكه او و رسولان او و جبرئيل و ميكائيل باشد ) بايد بدانيد كه ملائكه بندگان شايسته خدا هستند ،  ( لا يَعْصُونَ اللَّهَ ما أَمَرَهُمْ وَ يَفْعَلُونَ ما يُؤْمَرُونَ )  « 1 » ، ( و خدا را نافرمانى نمىكنند در آنچه امر كرده شدند و آنچه به آن مأمور شوند انجام مىدهند ) و پيامبران و رسولان الهى هم همينگونه‌اند ، پس دشمنى با آنها دشمنى با خداست ،  ( فَإِنَّ اللَّهَ عَدُوٌّ لِلْكافِرِينَ )  : ( پس همانا خدا دشمن كافران است )\r\nكافران كسانى هستند كه حق را انكار مىكنند و با خدا و رسولان او دشمنى مىنمايند و به همين جهت صيغه مخاطب در آيات ترك شد تا آنان را سرزنش بيشتر و توبيخ و تحقير نمايد ، يعنى شما لياقت خطاب الهى را نداريد از بس كه پست و خبيث هستيد و از طرف ديگر اظهار حق را هم نمىتواند ترك كند و از سخن صرف نظر نمايد و بجاى ضمير ( هم ) كه بايد قاعدتا به كار مىرفت اسم ظاهر ( كافرين ) را آورده است تا بر علت حكم دلالت كند و بفهماند كه اگر خدا دشمن ايشان است بخاطر اين است كه ايشان كافرند و خدا دشمن كافران است .\r\n( 99 )  ( وَ لَقَدْ أَنْزَلْنا إِلَيْكَ آياتٍ بَيِّناتٍ وَ ما يَكْفُرُ بِها إِلَّا الْفاسِقُونَ )  : ( و همانا معجزات آشكار و دلائل ظاهر بر تو نازل كرديم و كفر نمىورزند به آن مگر فاسقان ) پس سبب كفر فسق است ، چون مقتضاى فطرت سليم تنها ايمان آوردن به آيات قرآن است .\r\n( 100 )  ( أَ وَ كُلَّما عاهَدُوا عَهْداً نَبَذَهُ فَرِيقٌ مِنْهُمْ )  ( آيا صحيح است كه هر وقت عهدى بستند ، عدّه‌اى از آنان آن عهد را بشكنند ؟ ) ( نبذ ) يعنى دور انداخت ، پس كفار عهد الهى را طرد كردند و رد نمودند و اين عمل كسى است كه تحمل ايمان را ندارد ،  ( بَلْ أَكْثَرُهُمْ \r\n\r\n\r\n","description":"","footnote":"\r\n( 1 ) - سوره تحريم ، آيه 6 .\r\n","page_name":" 74 ","page_number":74},
  {"content":"\r\n\r\n لا يُؤْمِنُونَ )  : ( بلكه بيشترشان ايمان نمىآورند ) چون ايمان اقتضاء مىكند كه انسان بر عهد خود محافظت و مراقبت داشته باشد .\r\n( 101 )  ( وَ لَمَّا جاءَهُمْ رَسُولٌ مِنْ عِنْدِ اللَّهِ مُصَدِّقٌ لِما مَعَهُمْ نَبَذَ فَرِيقٌ مِنَ الَّذِينَ أُوتُوا الْكِتابَ كِتابَ اللَّهِ وَراءَ ظُهُورِهِمْ كَأَنَّهُمْ لا يَعْلَمُونَ )  : ( و چون فرستاده‌اى از جانب خدا نزد آنان آيد كه كتب آسمانيشان را تأييد كند باز جمعى از آنها كه كتاب آسمانى دارند ، كتاب خدا را پشت سر اندازند و خود را به نادانى مىزنند ، گويا هيچ چيز نمىدانند ) مراد از رسول در اين آيه پيامبر عزيز اسلام است كه معارف حقّه كتاب تورات را تصديق نمود ، اما يهود در مقابل ، كتاب خدا را انكار كردند و عمل به آن را ترك نمودند ، گويا اصلا صدق قرآن و صدق تورات و عاقبت عمل كفر آميز خود را نمىدانند .\r\n\r\n[ آيهء ( 103 - 102 ) دربارهء حضرت سليمان 
  ]\r\n( 102 )  ( وَ اتَّبَعُوا ما تَتْلُوا الشَّياطِينُ عَلى مُلْكِ سُلَيْمانَ )  : ( و يهود آنچه را شياطين به نادرست به سلطنت سليمان نسبت مىدادند پيروى كردند ) مفسّران در معناى اين آيه اختلاف زيادى دارند كه منظور از ضمير در كلمه ( اتّبعوا ) چه كسانى هستند ؟ آيا يهوديان عهد سليمان هستند يا يهوديان عصر رسولخدا صلّى اللّه عليه و إله و سلم و يا همه يهوديان ؟\r\nثانيا ) : در مورد كلمه ( تتلوا ) آيا به معنى پيروى از شياطين است يا به معنى مىخوانى يا تكذيب مىكنى مىباشد ؟ و ثالثا ) : منظور از شياطين شياطين جنّ است يا انس و يا هر دو ؟ و رابعا ) : ( على ) به معناى ( در ) است يعنى در عهد سليمان يا بر عهد سليمان ؟  ( وَ ما كَفَرَ سُلَيْمانُ وَ لكِنَّ الشَّياطِينَ كَفَرُوا )  : ( در حالى كه سليمان كافر نشده بود بلكه شيطانها كافر شدند ) خامسا ) : آيا شيطانها در نسبت دادن كفر به سليمان بود كه كافر شدند ، يا به جهت آنكه سحر را براى مردم استخراج كردند و يا آنكه اصلا معناى ( كفروا ) ( سحروا ) مىباشد ؟  ( يُعَلِّمُونَ النَّاسَ السِّحْرَ )  ( آنها به مردم سحر را تعليم مىدادند ) ، سادسا ) : آيا رسما سحر را به مردم مىآموختند يا راه استخراج آن را كه در زير تخت سليمان مخفى\r\n\r\n","description":"","footnote":"","page_name":" 75 ","page_number":75},
  {"content":"\r\n\r\nبود به مردم ياد دادند ؟  ( وَ ما أُنْزِلَ عَلَى الْمَلَكَيْنِ بِبابِلَ هارُوتَ وَ مارُوتَ )  : ( و نيز آنچه را بر دو فرشته در بابل ، هاروت و ماروت ، نازل شده بود ) و اختلاف هفتم ) ، در مورد عطف ( و ما انزل ) است كه عطف بر جملهء ( ما تتلوا ) است و يا ماء موصوله و عطف بر كلمه ( سحر ) است ، يعنى آنچه بر آن دو ملك نازل شده بود به مردم ياد مىدادند ، يا آنكه ( ما ) نافيه و ( واو ) استيناف است و جمله ربطى به ما قبل ندارد ، يعنى هيچ سحرى بر دو ملك نازل نشد ، و هاروت و ماروت دو ملك معصوم مانند باقى ملائكه بودند كه گفته مىشود آنها به مردم سحر تعليم مىدادند ، اختلاف هشتم ) ، آنكه بعضى از مفسّرين مىگويند ، انزال از آسمان بوده است و بعضى مىگويند انزال از بلنديهاى زمين است ، اختلاف نهم ) ، آنكه بعضى از مفسّرين مىگويند كه اين دو ، فرشته نبودند ، بلكه ملك بودند ، يعنى پادشاه يا ملك به معنى صالح يا متظاهر به اصلاح بوده‌اند ،  ( وَ ما يُعَلِّمانِ مِنْ أَحَدٍ حَتَّى يَقُولا إِنَّما نَحْنُ فِتْنَةٌ فَلا تَكْفُرْ )  : ( آنها به احدى سحر تعليم نمىدادند ، مگر بعد از آنكه زنهار مىدادند كه ما فتنه و آزمايشيم ، مبادا كفر ورزيد ) و يا اين علم را در موارد نامشروع به كار بنديد ، اختلاف دهم ) ، در مورد ( بابل ) است كه آيا منظور بابل عراق است يا بابل دماوند و يا از نصيبين گرفته تا رأس العين است ؟\r\nاختلاف يازدهم ) ، در معناى ( ما يعلّمان ) است كه آيا معناى ظاهرى تعليم مطرح است و يا به معنى اعلام و آگاهى دادن است ؟ اختلاف دوازدهم ) ، در جمله ( فلا تكفر ) است كه آيا معنايش اين است كه با عمل سحر كفر نورز ، يا به آموختن آن و يا هر دو ؟  ( فَيَتَعَلَّمُونَ مِنْهُما )  : ( پس مىآموختند از آن دو ) اختلاف سيزدهم ) ، در آنست كه آيا ( آن دو - منهما ) منظور هاروت و ماروت هستند ؟ يا از سحر و كفر ؟ و يا آنكه مردم از دو ملك بجاى آنچه به آنها تعليم مىدادند و نهى مىكردند از سحر كردن ، آنها بر هم زدن ميان زن و شوهر را انجام مىدادند ،  ( ما يُفَرِّقُونَ بِهِ بَيْنَ الْمَرْءِ وَ زَوْجِهِ )  : ( آنچه جدايى مىانداختند با آن بين مرد و همسرش ) ، اختلاف چهاردهم ) ، در اين جمله است كه آيا با سحر ميانه زن و شوهر دشمنى ايجاد مىكرده‌اند ؟ يا آنكه يكى از آن دو را مغرور\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nساخته و به كفر و شرك وا مىداشتند تا ميانشان اختلاف دينى بيفتد ؟ و يا با سخن چينى بين آن دو را جدايى مىانداختند ؟ و اين از عجايب قرآن است كه اگر همه اين اختلافات و احتمالاتشان را در نظر بگيريم يك ميليون و دويست و شصت هزار احتمال است ( 4 * 9 - 3 * 4 - 10 ) كه در يك آيه جمع شده است و در عين حال خللى به فصاحت و بلاغت آن وارد نمىآيد .\r\nامّا به هر صورت آيه دلالت مىكند بر اينكه سحر آزمايشى بوده است كه خداوند قلوب بندگانش را به آن مىآزمايد ،  ( وَ ما هُمْ بِضارِّينَ بِهِ مِنْ أَحَدٍ إِلَّا بِإِذْنِ اللَّهِ )  ( و ضرر نمىزدند به كسى جز به اذن خدا ) براى رفع اين توهم كه سحر هم جزء قضاء و قدر الهى است ، و تأثير از آن خداست ،  ( وَ يَتَعَلَّمُونَ ما يَضُرُّهُمْ وَ لا يَنْفَعُهُمْ )  : ( و چيزى را كه به آنان ضرر مىزد و نفعى براى آنها نداشت مىآموختند ) پس سحر مضر است و نفعى ندارد ،  ( وَ لَقَدْ عَلِمُوا لَمَنِ اشْتَراهُ ما لَهُ فِي الْآخِرَةِ مِنْ خَلاقٍ )  ( و همانا مىدانستند كسى كه خريدار سحر باشد در آخرت نصيبى ندارد ) و آنها اين را مىدانستند ، پس سحر و خريد و فروش آن و عمل به آن از مفاسد اجتماعى است ،  ( وَ لَبِئْسَ ما شَرَوْا بِهِ أَنْفُسَهُمْ لَوْ كانُوا يَعْلَمُونَ )  : ( و چه بد بهايى بود كه خود را در قبال آن فروختند ، اگر مىدانستند ) آنها توجّه داشتند كه سحر براى آخرت آنان مفاسد دارد و همانا علمى كه عالمش را به صراط مستقيم هدايت نكند ضلالت و جهالت است .\r\nدر اين آيه يكى ديگر از خصائص يهود مطرح شده كه سحر در بين آنها متداول بوده و آن را به سليمان عليه السّلام و يا دو فرشته ، به صورت يك قصّه تحريف شده نسبت مىداده‌اند ، چنانچه تحريف هم شيوه ديرينهء يهود است و مىپنداشته‌اند كه حضرت سليمان آن سلطنت عجيب را با سحر و جادو بدست آورده و قرآن مىفرمايد : سحر كفر به خداست ، پس چطور ممكن است سليمان عليه السّلام به سحر عمل كرده باشد ، سحر تصرف و دست اندازى در عالم به خلاف وضع عادى آنست ، آنگاه چگونه ممكن است سليمان عليه السّلام كه پيامبرى معصوم است مرتكب اين عمل كفر آميز شود ، پس قرآن اين اتهام\r\n\r\n","description":"","footnote":"","page_name":" 77 ","page_number":77},
  {"content":"\r\n\r\nيهود را از سليمان عليه السّلام بر طرف مىكند ، لذا منظور از ( اتبعوا ) يهوديانى هستند كه پس از سليمان عليه السّلام بودند و كلمه ( تتلوا ) معنايش جعل و تكذيب است ، چون با حرف على متعدى شده و مراد از شيطانها طائفه‌اى از جنّ است كه تحت سيطره سليمان عليه السّلام بوده‌اند ، ( و ما انزل ) يعنى يهوديان پيروى مىكردند ، آن سحرى را كه شيطانها در زمان سليمان عليه السّلام جعل مىكردند و نيز آن سحرى را كه خدا از راه الهام به دو ملك يعنى هاروت و ماروت نازل كرده بود در حالى كه آنها سحر را به احدى ياد نمىدادند ، مگر بعد از آنكه او را زنهار مىدادند ، از اينكه سحر را اعمال كنند و مىگفتند ما وسيلهء فتنه و آزمايش شما هستيم و مبادا با به كار بستن آن كافر شويد و در جمله  ( فَيَتَعَلَّمُونَ مِنْهُما )  يهود از آن دو ملك تنها آن سحرى را مىآموختند كه بين زن و شوهر جدايى مىاندازد در حالى كه سحر بدون اذن خدا تأثيرى ندارد و هر كس بدنبال سحر و ساحرى باشد در آخرت بهره‌اى ندارد و اين را خود يهود هم مىدانستند « 1 » .\r\n( 103 )  ( وَ لَوْ أَنَّهُمْ آمَنُوا وَ اتَّقَوْا لَمَثُوبَةٌ مِنْ عِنْدِ اللَّهِ خَيْرٌ لَوْ كانُوا يَعْلَمُونَ )  : ( و اگر آنان ايمان آورده و تقوى مىورزيدند ، همانا اجرى كه در نزد خدا داشتند بر ايشان بهتر بود ، اگر مىدانستند ) يعنى اگر يهود به جاى اينكه دنبال خرافات و شياطين را بگيرند دنبال ايمان و تقوى را مىگرفتند ، بر ايشان بهتر بود و كفرى كه از ناحيه سحر مىآيد ، كفر در مرحله عمل است نه كفر در مرحلهء اعتقاد ، مانند زكات كه عدم پرداخت آن كفر عملى است نه اعتقادى ، و خداوند مىفرمايد ثواب و منافعى كه در نزد خداست بهتر از منافعى است كه ايشان از سحر و كفر مىطلبند .\r\n\r\n\r\n","description":"","footnote":"\r\n( 1 ) - اين مطلب از اصل تفسير الميزان براى جمع بندى و سامان بخشى به اختلافات مطروحه آورده شده است ( مترجم ) .\r\n","page_name":" 78 ","page_number":78},
  {"content":"\r\n\r\n\r\n[ آيهء ( 105 - 104 ) دربارهء لفظ ( الذين آمنوا ) 
  ]\r\n( 104 )  ( يا أَيُّهَا الَّذِينَ آمَنُوا لا تَقُولُوا راعِنا وَ قُولُوا انْظُرْنا )  : ( اى كسانى كه ايمان آورديد پيامبر را با لفظ راعنا ( كه نوعى ناسزا است ) نخوانيد ، بلكه بگوييد ( انظرنا ) ) .\r\nاين جمله اولين موردى است كه خداى متعال مؤمنين را با لفظ  ( يا أَيُّهَا الَّذِينَ آمَنُوا )  خطاب مىكند و بعد از اين ، در 84 مورد ديگر اين خطاب تكرار شده و لفظى تشريفاتى و محترمانه است كه به مؤمنين خاصّى كه سابقين در ايمان هستند اطلاق مىشود ، و كلمه ( انظرنا ) يعنى ( مهلت بده ما را ) و راعنا در نزد يهود ، يعنى ( بشنو خدا تو را كر كند ) در حالى كه مسلمانان از آن اراده معناى ( مراعات ما را بكن ) را مىنمودند و از پيامبر صلّى اللّه عليه و إله و سلم مىخواستند شمرده‌تر صحبت كند و خدا در اين آيه منظور يهود را مطرح كرده و مىفرمايد : شما به جاى ( راعنا ) كلمه ( انظرنا ) را به كار ببريد ،  ( وَ اسْمَعُوا وَ لِلْكافِرِينَ عَذابٌ أَلِيمٌ )  : ( و نيكو گوش دهيد و كافران را عذابى اليم است ) ، منظور از كافرين هم در اينجا كسانى است كه از اين دستور سرپيچى كنند و اين يكى از مواردى است كه در قرآن كريم كلمه كفر در ترك وظيفهء فردى استعمال شده است .\r\n( 105 )  ( ما يَوَدُّ الَّذِينَ كَفَرُوا مِنْ أَهْلِ الْكِتابِ وَ لَا الْمُشْرِكِينَ أَنْ يُنَزَّلَ عَلَيْكُمْ مِنْ خَيْرٍ مِنْ رَبِّكُمْ )  : ( نه از اهل كتاب آنها كه كافر شدند و نه مشركين ، هيچ يك دوست ندارند كه از جانب پروردگارتان كتابى براى شما نازل شود ) پس همانا عداوت و دشمنى يهود يا يهود و نصارى با خدا و رسولش و رسالت او آنها را در موضع اكراه داشتن از خير براى مؤمنين قرار مىدهد و اين بخل آنها واقعا مسخره است ، چون نسبت به چيزى كه مالك آن نبودند بخل مىورزيدند و در سعهء رحمت خدا و فضل او با وى معارضه مىكردند ،  ( وَ اللَّهُ يَخْتَصُّ بِرَحْمَتِهِ مَنْ يَشاءُ )  : ( و خدا هر كس را بخواهد به رحمت خود اختصاص مىدهد ) ، چون خداوند بهتر مىداند كه رحمت خود را به چه كسى و در كجا افاضه كند ،  ( وَ اللَّهُ ذُو الْفَضْلِ الْعَظِيمِ )  : ( و خداوند صاحب فضل بزرگ است ) چون حد و حدودى براى فضل او و خير كثيرش وجود ندارد .\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n\r\n[ آيهء ( 107 - 106 ) در باب نسخ 
  ]\r\n( 106 )  ( ما نَنْسَخْ مِنْ آيَةٍ )  : ( ما هيچ آيه‌اى را نسخ نمىكنيم . . . ) ، نسخ يعنى ( زايل كردن ) يا در اصطلاح فقهى ( كشف از تمام شدن عمر حكمى و انقضاى اجل آن حكم ) كه از اين آيه گرفته شده است ، و نسخ موجب زوال خود آيه نمىشود ، بلكه حكم در آن عمرش كوتاه است ، چون به وضعى وابسته است كه با نسخ آن صفت و وضع از بين مىرود .\r\nو منظور از صفت همان آيت و نشانه و علامت بودن است و اينكه چيزى آيه باشد به تغيير حيثيّاتى و جهاتى متغير مىشود ، پس بعضى از قرآن آيه است به اعتبار اينكه بشر عاجز است از اينكه مثل آن را بياورد و احكام و تكاليف به اين اعتبار آيه هستند كه به واسطهء عمل به آنها تقوى براى نفس حاصل مىشود و موجودات عالم آيه هستند به اعتبار اينكه با هستى خود از اسماى حسناى خالق خود حكايت مىكنند و به سوى او دعوت مىنمايند ،  ( أَوْ نُنْسِها )  : ( يا آن را از يادها نمىبريم ) ، ( انساء ) يعنى اذهاب و از بين بردن علم و از ياد ديگران بردن ،  ( نَأْتِ بِخَيْرٍ مِنْها أَوْ مِثْلِها )  : ( جز آنكه بهتر از آن يا مانند آن را مىآوريم ) پس مىفرمايد : ما عين يك آيه را به كلى از بين نمىبريم و يا يادش را از دلهاى شما نمىبريم ، مگر آنكه آيتى بهتر و يا مثل آن مىآوريم ، خيريّت در كمال شيىء موجود است يا در مصلحت حكم مجعول ، پس در اين صورت موجودى كه در خيريّت مانند ديگرى يا بهتر از او باشد امكان پذير و محقّق است ، امّا در نسخ پنج نكته مطرح است ، ( 1 - نسخ تنها مربوط به احكام شرعى نيست بلكه در موجودات نيز هست ، ( 2 - نسخ همواره دو طرف مىخواهد ، ناسخ و منسوخ ، ( 3 - ناسخ آنچه را كه منسوخ از كمال يا مصلحت دارد واجد مىباشد ، ( 4 - ناسخ از نظر صورت با منسوخ تنافى دارد نه از نظر مصلحت ، ( 5 - نسبت ميان ناسخ و منسوخ به صورتى است كه تنافى آنها بعد از انعقاد ظهور لفظ است و رافع اين تنافى هم همان مصلحت و حكمتى است\r\n\r\n","description":"","footnote":"","page_name":" 80 ","page_number":80},
  {"content":"\r\n\r\nكه در هر دو وجود دارد « 1 » ،  ( أَ لَمْ تَعْلَمْ أَنَّ اللَّهَ عَلى كُلِّ شَيْءٍ قَدِيرٌ )  : ( آيا نمىدانى كه خداوند بر همه چيز تواناست ؟ ) يعنى به قدرت مطلقه خود مىتواند در آيات دخل و تصرف نمايد و قدرت او محدوديّتى ندارد .\r\n( 107 )  ( أَ لَمْ تَعْلَمْ أَنَّ اللَّهَ لَهُ مُلْكُ السَّماواتِ وَ الْأَرْضِ )  : ( آيا نمىدانى كه خدا ، همه ملك آسمان و زمين به او تعلّق دارد ؟ ) ، خطاب به مؤمنين است كه از آن رائحه ترساندن از انكار و خدعهء يهوديان گمراه به مشام مىرسد و خداوند از قبل جواب شبهاتى را كه ممكن آنها درباره نسخ بكنند مىدهد ، پس خدا مالك تمام هستى است و مىتواند در ملك خود تصرف كند ، سپس آنچه خير و صلاح بشر در آن است به او افاضه مىنمايد ،  ( وَ ما لَكُمْ مِنْ دُونِ اللَّهِ مِنْ وَلِيٍّ وَ لا نَصِيرٍ )  : ( و براى شما غير از خدا هيچ سرپرست و ياورى نيست ) ، تا امور شما را سرپرستى كند و تدبير شئون زندگى شما را بنمايد و هيچ يارى كننده‌اى هم نخواهيد داشت تا هنگامى كه با آنچه بر شما نازل شده مخالفت كرديد ، شما را يارى دهد .\r\n\r\n[ آيهء ( 115 - 108 ) همهء جهات ازآنِ خداست 
  ]\r\n( 108 )  ( أَمْ تُرِيدُونَ أَنْ تَسْئَلُوا رَسُولَكُمْ كَما سُئِلَ مُوسى مِنْ قَبْلُ )  : ( و يا مىخواهيد از پيامبر خود همان پرسشهايى را بكنيد كه قبلا از موسى عليه السّلام كردند ؟ ) ، يعنى اى مسلمانان آيا مىخواهيد از پيامبر اسلام صلّى اللّه عليه و إله و سلم هم همان معجزات و خوارقى را بخواهيد كه يهود از موسى عليه السّلام طلب كردند ، مانند درخواست ديدن خدا و معجزات ديگر كه همانا خداوند آنها را به اين سبب سرزنش نمود ،  ( وَ مَنْ يَتَبَدَّلِ الْكُفْرَ بِالْإِيمانِ فَقَدْ ضَلَّ سَواءَ السَّبِيلِ )  : ( و هر كس كفر را با ايمان عوض كند براستى راه راست را گم كرده است ) ،  ( سَواءَ السَّبِيلِ )  يعنى وسط راه ، يعنى چنين كسى راه مستقيم و درست را گم مىكند ،\r\n\r\n\r\n","description":"","footnote":"\r\n( 1 ) - استفاده از اصل تفسير الميزان .\r\n","page_name":" 81 ","page_number":81},
  {"content":"\r\n\r\nهمچنانكه بنى اسرائيل گمراه شدند و كفر ورزيدند و مىخواستند امر مسلمين هم به همانجا منتهى شود ، يعنى گمراه گردند .\r\n( 109 )  ( وَدَّ كَثِيرٌ مِنْ أَهْلِ الْكِتابِ )  : ( دوست داشتند بيشتر اهل كتاب . . . ) نقل شده كه اين عده عبارت بودند از حىّ بن اخطب و بعضى از اطرافيان او از متعصبين يهود ،  ( لَوْ يَرُدُّونَكُمْ مِنْ بَعْدِ إِيمانِكُمْ كُفَّاراً )  : ( اى كاش مىتوانستند شما را بعد از آنكه مؤمن شديد كافر گردانند ) و همانطور كه خودشان گمراه بودند شما را نيز گمراه كنند ،  ( حَسَداً مِنْ عِنْدِ أَنْفُسِهِمْ )  : ( و اين آرزو را از روى حسد در دل داشته‌اند ) و كراهت داشتند از اينكه شما داراى چيزى باشيد كه آنان ندارند ،  ( مِنْ بَعْدِ ما تَبَيَّنَ لَهُمُ الْحَقُّ )  : ( بعد از آنكه حقّ براى آنان روشن گشته است ) يعنى حقانيت اسلام و رسالت محمّد صلّى اللّه عليه و إله و سلم را به خوبى مىشناختند ،  ( فَاعْفُوا وَ اصْفَحُوا )  : ( پس فعلا آنها را عفو كنيد و ناديده بگيريد ) ، و با كينه آنها مقابله نكنيد و شرّ آن‌ها را با شرّ پاسخ ندهيد كه گفته مىشود اين آيه با آيهء قتال نسخ شده ، يعنى منسوخ است ،  ( حَتَّى يَأْتِيَ اللَّهُ بِأَمْرِهِ )  : ( تا زمانى كه خدا امر خود را بفرستد ) يعنى تا زمانى كه آيه ناسخ آن كه آيه جهاد و قتال با كفّار باشد نازل شود و اشاره است به اينكه حكم خدا به زودى در حق آنها تشريع خواهد شد ،  ( إِنَّ اللَّهَ عَلى كُلِّ شَيْءٍ قَدِيرٌ )  : ( همانا خدا بر هر چيز تواناست ) ، و به قدرت مطلقه خود قضاوت و حكم مىكند .\r\n( 110 )  ( وَ أَقِيمُوا الصَّلاةَ وَ آتُوا الزَّكاةَ وَ ما تُقَدِّمُوا لِأَنْفُسِكُمْ مِنْ خَيْرٍ تَجِدُوهُ عِنْدَ اللَّهِ )  : ( و نماز را به پاى داريد و زكات بدهيد و آنچه از خير براى خودتان پيش فرستيد آن را در نزد خدا خواهيد يافت ) ، يعنى اعمال شما در نزد خدا برايتان محفوظ است و خدا اعمال شما را باطل نمىكند ،  ( إِنَّ اللَّهَ بِما تَعْمَلُونَ بَصِيرٌ )  : ( همانا خداوند به آنچه مىكنيد بينا است ) پس از عمل براى خودتان كوتاهى ننمائيد ، چون خدا نسبت به همه آنها آگاهى و بينايى دارد .\r\n\r\n","description":"","footnote":"","page_name":" 82 ","page_number":82},
  {"content":"\r\n\r\n( 111 )  ( وَ قالُوا لَنْ يَدْخُلَ الْجَنَّةَ إِلَّا مَنْ كانَ هُوداً أَوْ نَصارى )  : ( يهود و نصارى گفتند هرگز داخل بهشت نمىشود مگر كسى كه يهودى يا نصارى باشد ) تا اينجا اعتراضات و سرزنشها متوجّه يهود بود و از اينجا خطاب متوجه نصارى هم مىشود ،  ( تِلْكَ أَمانِيُّهُمْ قُلْ هاتُوا بُرْهانَكُمْ إِنْ كُنْتُمْ صادِقِينَ )  : ( اين آرزوى آنانست ، اى پيامبر بگو اگر راست مىگوئيد دليل خود را بياوريد ) يعنى براى ادعاى دروغين خود برهان و دليل اقامه نمائيد .\r\n( 112 )  ( بَلى مَنْ أَسْلَمَ وَجْهَهُ لِلَّهِ وَ هُوَ مُحْسِنٌ فَلَهُ أَجْرُهُ عِنْدَ رَبِّهِ وَ لا خَوْفٌ عَلَيْهِمْ وَ لا هُمْ يَحْزَنُونَ )  : ( آرى ، هر كس تسليم كرد رويش را براى خدا ، در عين حال نيكوكار باشد پس پاداش او در نزد پروردگارش مىباشد و نه ترسى بر آنان است و نه اندوهگين مىشوند ) ، يعنى هر كس در عقيده و عمل تسليم اوامر الهى باشد در حالى كه در عمل و عقيده نيكوئى نمايد و هم نيك بيانديشد و هم نيك عمل كند ، ( سعادت به حقيقت ايمان و عبوديّت است و دائر مدار اسم نمىباشد ، يعنى نام يهودى يا مسيحى يا مسلمان باعث سعادت نمىشود ) پس آنگاه خداوند تمامى اعمال و عقايد او را استيفاء مىكند و بهتر از آنچه كردند و مزيد بر آن هم از فضل خود به آنان مىبخشد و خدا همه وسائل امنيت و شادمانى را براى آنان فراهم مىسازد و لذا خوف و حزنى نخواهند داشت .\r\n( 113 )  ( وَ قالَتِ الْيَهُودُ لَيْسَتِ النَّصارى عَلى شَيْءٍ )  : ( و يهود گفتند : نصارى دين درستى ندارند و بر مبنايى قرار ندارند ) چون مسيحيان عيسى عليه السّلام را پسر خدا مىدانند ،  ( وَ قالَتِ النَّصارى لَيْسَتِ الْيَهُودُ عَلى شَيْءٍ )  : ( و مسيحيان مىگفتند : يهود دين درستى ندارند و مبنايى ندارند ) چون يهود خودشان را پسران خدا و محبوب او مىدانند ،  ( وَ هُمْ يَتْلُونَ الْكِتابَ )  : ( در حالى كه آنان كتاب آسمانى را مىخوانند ) يعنى با اينكه اهل كتاب هستند و به احكام آن عمل مىكنند و حق را از ناحق مىشناسند چنين سخنى را\r\n\r\n","description":"","footnote":"","page_name":" 83 ","page_number":83},
  {"content":"\r\n\r\nمىگويند ،  ( كَذلِكَ قالَ الَّذِينَ لا يَعْلَمُونَ مِثْلَ قَوْلِهِمْ )  : ( مشركين هم كه هيچ چيز از كتاب آسمانى نمىدانند همين قول را مىگويند ) يعنى آنها هم مىگويند جز مابقيه مردم يعنى يهود ، نصارى و مسلمانان دين و آيين درستى ندارند و بر مبناى محكمى قرار ندارند ،  ( فَاللَّهُ يَحْكُمُ بَيْنَهُمْ يَوْمَ الْقِيامَةِ فِيما كانُوا فِيهِ يَخْتَلِفُونَ )  : ( پس خدا در قيامت در هر چه اختلاف مىكردند ميان آنان حكم خواهد كرد ) يعنى خداوند در نهايت حق را از ناحق جدا مىكند و آنچه را هر طرف به ديگرى افترا مىبندد آشكار مىنمايد .\r\n( 114 )  ( وَ مَنْ أَظْلَمُ مِمَّنْ مَنَعَ مَساجِدَ اللَّهِ أَنْ يُذْكَرَ فِيهَا اسْمُهُ )  : ( و چه كسى ستمكارتر است از آنكه مردم را از مساجد خدا و از اينكه نام خدا در آنها برده شود جلوگيرى مىكند ) و آنها كفّار مكّه بودند كه قبل از هجرت پيامبر در مكّه مانع ذكر خدا مىشدند و راه خدا را سدّ مىنمودند ،  ( وَ سَعى فِي خَرابِها )  : ( و در خرابى مساجد كوشش مىكند ) يعنى با اقامت مردم در آن و بر پا داشتن شعائر الهى مقابله و محاربه مىكند ،  ( أُولئِكَ ما كانَ لَهُمْ أَنْ يَدْخُلُوها إِلَّا خائِفِينَ )  : ( اينها نبايد داخل مساجد شوند مگر با ترس و بيم ) ، چون مساجد براى كسانى است كه ايمان ، قلبشان را آباد و نورانى كرده باشد نه كسانى كه سعى در ويرانى آن دارند ، پس آنها مستحق پناهنده شدن به مسجد نيستند جز در حال ترس و عدم ايمنى ،  ( لَهُمْ فِي الدُّنْيا خِزْيٌ )  : ( براى آنها در دنيا پستى و خوارى است ) لذا بر جماعت مؤمنان است كه آنها را خوار و ذليل كنند ،  ( وَ لَهُمْ فِي الْآخِرَةِ عَذابٌ عَظِيمٌ )  : ( و براى آنان در آخرت عذابى بزرگ مىباشد ) چون آنها به جنگ با خدا برخاستند و از اقامه شعائر الهى جلوگيرى كردند .\r\n( 115 )  ( وَ لِلَّهِ الْمَشْرِقُ وَ الْمَغْرِبُ )  : ( و شرق و غرب از آن خداست ) يعنى همه جهات ، ملك خدا و تحت سيطرهء اوست و ملك او به ذات چيزى و آثار آن تعلق مىگيرد نه مثل ملكيت بشر كه اعتبارى است و تنها به اثر و منفعت هر چيز تعلق مىگيرد\r\n\r\n","description":"","footnote":"","page_name":" 84 ","page_number":84},
  {"content":"\r\n\r\n( نه به ذات آن ) ، و ملك قوامى ندارد جز به مالك ، لذا خدا قائم به تمام جهات و محيط به آنهاست ، در نتيجه هر كس به هر جهت متوجه شود بسوى خداى متعال متوجّه شده است ،  ( فَأَيْنَما تُوَلُّوا فَثَمَّ وَجْهُ اللَّهِ )  : ( پس بر هر طرف رو كنيد ، آنجا رو به خدا است ) ، يعنى به هر طرف متوجّه شويد و هر طرف كه عابدى متوجه آن گردد او را خواهد يافت ،  ( إِنَّ اللَّهَ واسِعٌ عَلِيمٌ )  : ( همانا خدا وسعت دهنده و بسيار داناست ) چون او وسعت دهنده ملك است و بر همه جا احاطه دارد و به مقاصد شما آگاه و داناست و مانند بشر نيست كه توجّه به او ميسّر و تمام نميشود جز در يك جهت واحد .\r\n\r\n[ آيهء ( 117 - 116 ) ردّ اعتقاد به فرزند داشتن خدا 
  ]\r\n( 116 )  ( وَ قالُوا اتَّخَذَ اللَّهُ وَلَداً )  : ( و گفتند خدا فرزندى گرفته است ) و ايشان يهود و نصارى بودند و اين سخن را براى بزرگداشت و احترام پيامبرشان نگفتند ، بلكه به قصد واقعى و جدّى چنين سخن سخيفى را مىگفتند ، لذا خدا سخن آنان را ردّ مىكند ( يهود عزير را و نصارى عيسى را پسر خدا مىدانستند ) ،  ( سُبْحانَهُ بَلْ لَهُ ما فِي السَّماواتِ وَ الْأَرْضِ )  : ( منزّه است خدا ، بلكه آنچه در آسمانها و زمين است از آن اوست ) پس خداوند منزّه است از مثل داشتن ، چون فرزند مماثل و مانند پدرش است و خداوند براى خلق و ايجاد محتاج توسّل به اسباب نيست ، بلكه او چون قضا خود را بر چيزى براند ، همين كه بگويد بشو ، موجود مىشود و امر او تدريجى نيست ، پس خدا منزّه است از تمثّل و تدريج كه مناسب مقام فرزند گرفتن است و اين اباطيل به ساحت قدس او برازنده نيست ،  ( كُلٌّ لَهُ قانِتُونَ )  : ( و همه فرمانبردار اويند ) يعنى همه او را عبادت مىكنند و در برابر او ذليل و ناچيز هستند .\r\n( 117 )  ( بَدِيعُ السَّماواتِ وَ الْأَرْضِ )  : ( پديد آورندهء ( بدون الگوى ) آسمانها و زمين است ) بداعت چيزى يعنى بىمانندى آن ، البته مانندى كه ذهن آن را بشناسد ، و خدا خلق را آفريد بدون هيچ الگو و شبيهى كه قبل از آن موجود باشد ،  ( وَ إِذا قَضى أَمْراً فَإِنَّما \r\n\r\n","description":"","footnote":"","page_name":" 85 ","page_number":85},
  {"content":"\r\n\r\n يَقُولُ لَهُ كُنْ فَيَكُونُ )  : ( و هنگامى كه ارادهء امرى را كند پس همانا مىگويد : بشو و آن امر بدون درنگ موجود مىشود ) هنگامى كه ارادهء الهى محقّق و متجسّد شود و قضاى او بر امرى تعلّق گيرد ، با قول او كه بگويد بشو ، موجود مىگردد .\r\n\r\n[ آيهء ( 123 - 118 ) مماثلت كفّار و اهل كتاب در عقايد 
  ]\r\n( 118 )  ( وَ قالَ الَّذِينَ لا يَعْلَمُونَ لَوْ لا يُكَلِّمُنَا اللَّهُ أَوْ تَأْتِينا آيَةٌ )  : ( و آنان كه آگاهى ندارند گفتند : چرا خدا با ما سخن نمىگويد و يا چرا معجزه و نشانه‌اى براى ما نمىآورد ) و آن را به خود ما نمىدهد ؟ مراد از ( الذين لا يعلمون ) مشركين هستند و در اين آيه اهل كتاب را با كفار و مشركين ملحق نموده است ، چون در فكر و عمل تفاوتى با هم ندارند ، و از نظر قلب و اعتقاد مشابه و از نظر فكرى مماثل مىباشند ، پس يهود در اين مرحله فضلى بر مشركين ندارند ،  ( كَذلِكَ قالَ الَّذِينَ مِنْ قَبْلِهِمْ مِثْلَ قَوْلِهِمْ تَشابَهَتْ قُلُوبُهُمْ )  : ( همچنين كسانى كه قبل از اينان بودند همين سخن اينها را مىگفتند و دلهاى اينان مشابه هم است ) چون يهود قبلا همين حرفها را به موسى عليه السّلام مىگفتند و نصارى نيز همين را به پيامبرشان مىگفتند و حالا هم كفّار و مشركين اين سخن را به پيامبر اسلام صلّى اللّه عليه و إله و سلم مىگويند ، پس اينها طرز فكرشان يكى است و آن هم نپذيرفتن حق است ،  ( قَدْ بَيَّنَّا الْآياتِ لِقَوْمٍ يُوقِنُونَ )  : ( و ما آيات را براى مردمى بيان كرده‌ايم كه اهل يقين هستند ) پس آيات و نشانه‌ها آشكار و روشن است ، اما جز كسانى كه ايمان و يقين دارند از آن آيات بهره‌مند نمىشوند ، لذا آيات با اينكه مصداق يقينى هستند ، اما آنها يقين را نتيجه نمىدهند ، بلكه يقين است كه انسان را به آن نشانه‌ها و آيات دلالت و راهنمايى مىكند .\r\n( 119 )  ( إِنَّا أَرْسَلْناكَ بِالْحَقِّ بَشِيراً وَ نَذِيراً )  : ( همانا ما تو را به حق به عنوان بشارت دهنده و انذار دهنده فرستاديم ) يعنى اى پيامبر ما تو را به حق مژده دهنده و بيم دهنده قرار داده‌ايم بدان كه اين كافران درك صحيح ندارند و به نجات و هدايت آنها اميدوار\r\n\r\n","description":"","footnote":"","page_name":" 86 ","page_number":86},
  {"content":"\r\n\r\nنباش ، چون چه آنها را انذار كنى يا نكنى براى آنها تفاوتى ندارد ، زيرا ايمان نمىآورند ،  ( وَ لا تُسْئَلُ عَنْ أَصْحابِ الْجَحِيمِ )  : ( و تو مسئول دوزخيان نيستى ) يعنى كسانى كه به واسطه كفر و معصيت‌شان وارد جهنم مىشوند خودشان قلبهاشان را به روى حقيقت بسته‌اند و گوش شنوا براى حق ندارند ، بنابراين  ( إِنَّ الَّذِينَ كَفَرُوا سَواءٌ عَلَيْهِمْ أَ أَنْذَرْتَهُمْ أَمْ لَمْ تُنْذِرْهُمْ لا يُؤْمِنُونَ )  « 1 » ، ( همانا كسانى كه كافر شدند چه آنها را انذار دهى يا ندهى براى آنها يكى است و ايمان نمىآورند ) .\r\n( 120 )  ( وَ لَنْ تَرْضى عَنْكَ الْيَهُودُ وَ لَا النَّصارى حَتَّى تَتَّبِعَ مِلَّتَهُمْ )  : ( يهود و نصارى هرگز از تو راضى نمىشوند ، مگر آنكه از كيش آنان پيروى كنى ) همان آيينى كه مطابق هواهاى نفسانى خود ابداع كرده‌اند و آن را با نظريات خودشان نظام بخشيده‌اند ، كه مسلّما با دين خدا متفاوت است و فقط نام دين را دارد ،  ( قُلْ إِنَّ هُدَى اللَّهِ هُوَ الْهُدى )  : ( اى پيامبر بگو تنها هدايت ، هدايت خداست ) و آن طريق حقّى است كه اطاعت از آن واجب است ،  ( وَ لَئِنِ اتَّبَعْتَ أَهْواءَهُمْ بَعْدَ الَّذِي جاءَكَ مِنَ الْعِلْمِ )  : ( و اگر از تمايلات نفسانى آنها پيروى كنى بعد از آن علمى كه به نزد تو رسيد ) يعنى اى پيامبر اگر از هواهاى نفسانى آنها كه لباس دين بر آن پوشانده‌اند و آن را كيش و آئين ناميده‌اند پيروى كنى بعد از آن آيين حقّى كه از جانب پروردگار نصيب تو شد ،  ( ما لَكَ مِنَ اللَّهِ مِنْ وَلِيٍّ وَ لا نَصِيرٍ )  : ( آنگاه از ناحيه خدا نه سرپرستى خواهى داشت و نه ياورى ) يعنى در اين صورت غير از خدا نه سرپرستى خواهى داشت تا امور تو را سرپرستى كند و تو را پشتيبانى نمايد و نه ياورى براى تو خواهد بود كه تو را مدد رساند .\r\n\r\n\r\n","description":"","footnote":"\r\n( 1 ) - سوره بقره ، آيه 6 .\r\n","page_name":" 87 ","page_number":87},
  {"content":"\r\n\r\n( 121 )  ( الَّذِينَ آتَيْناهُمُ الْكِتابَ يَتْلُونَهُ حَقَّ تِلاوَتِهِ )  : ( كسانى كه ما به آنها كتاب داديم و آنها آنطور كه شايسته است آن را تلاوت كردند ) يعنى كسانى كه خالى از تمايلات نفسانى به حق ايمان آوردند و درباره كتاب آسمان تدبّر و تعمق نمودند و آن را به عنوان راه و روش زندگى برگزيدند ،  ( أُولئِكَ يُؤْمِنُونَ بِهِ )  : ( همانها به اين كتاب نيز ايمان مىآورند ) چون محمّد صلّى اللّه عليه و إله و سلم همان پيامبر امّى است كه به وجود او در تورات و انجيل بشارت داده شده است و آن را در تورات و انجيل مكتوب مىيابند ،  ( وَ مَنْ يَكْفُرْ بِهِ فَأُولئِكَ هُمُ الْخاسِرُونَ )  : ( و كسانى كه به آن كفر بورزند ، ايشان همان زيانكارانند ) آنان در دنيا با اختيار روشى غير روش قرآن و طريقه الهى زيان مىكنند و در آخرت بواسطه احاطه عذاب در خسارت خواهند بود .\r\n( 122 )  ( يا بَنِي إِسْرائِيلَ اذْكُرُوا نِعْمَتِيَ الَّتِي أَنْعَمْتُ عَلَيْكُمْ )  : ( اى بنى اسرائيل به ياد آوريد آن نعمتى را كه به شما انعام كردم ) و چه بسيار بود نعمتهايى كه خدا به آنان افاضه نمود كه بالاترين آن همان نعمت اعطاى كتاب آسمانى بود ، اما آنها عناد و دشمنى كردند و استكبار ورزيدند ،  ( وَ أَنِّي فَضَّلْتُكُمْ عَلَى الْعالَمِينَ )  : ( و همانا من شما را بر مردم معاصرتان برترى دادم ) بواسطه آن نعمتها و بواسطه رسالت الهى كه بسوى شما نازل شد .\r\n( 123 )  ( وَ اتَّقُوا يَوْماً لا تَجْزِي نَفْسٌ عَنْ نَفْسٍ شَيْئاً )  : ( و بترسيد از روزيكه هيچ نفسى از نفس ديگر جزا داده نمىشود ) چون در آن روز  ( وَ لا تَزِرُ وازِرَةٌ وِزْرَ أُخْرى )  « 1 » ، ( كسى بار ديگرى را به دوش نمىكشد ) ،  ( وَ لا يُقْبَلُ مِنْها عَدْلٌ )  : ( و از هيچكس عوض و فديه پذيرفته نمىشود ) يعنى در مقابل اعمال هيچ كس فداء و عوض پذيرفته نخواهد شد ،  ( وَ لا تَنْفَعُها شَفاعَةٌ )  : ( و شفاعت سودى به حال كسى ندارد ) يعنى در برابر كفر و تجاوز و معصيت شفاعتى از كسى پذيرفته نيست و فايده‌اى برايش ندارد ،  ( وَ لا هُمْ \r\n\r\n\r\n","description":"","footnote":"\r\n( 1 ) - سوره انعام ، آيه 164 .\r\n","page_name":" 88 ","page_number":88},
  {"content":"\r\n\r\n يُنْصَرُونَ )  : ( و نه آنان يارى كرده مىشوند ) ، چون خدا بر امر خود غلبه دارد و در قيامت اسباب دنيوى منقطع مىگردد ، البته به امر آن كسى كه خالق آن اسباب است ، و لذا آنها هيچ ياورى نخواهند داشت .\r\n\r\n[ آيهء ( 134 - 124 ) ماجراى حضرت ابراهيم 
  ]\r\n( 124 )  ( وَ إِذِ ابْتَلى إِبْراهِيمَ رَبُّهُ )  : ( و چون پروردگارش ابراهيم را امتحان كرد ) يعنى خدا او را آزمود تا آنچه از صفات نفسانى در وجود ابراهيم بود آشكار شود و امتحان و ابتلاء محقق نمىشود جز با عمل ،  ( بِكَلِماتٍ )  : ( با كلماتى ) كلمات يعنى اقوال و قضايايى كه متعلق آنها عمل است « 1 » ، مانند امتحان كردن او به ستاره‌ها و بتها و آتش و هجرت نمودن و ذبح كردن پسرش ،  ( فَأَتَمَّهُنَّ )  ( پس او آنها را به تمام و كمال انجام داد ) ضمير مستتر در ( اتم ) به ابراهيم عليه السّلام برمىگردد يا به خداى سبحان باز مىگردد كه اين ظاهرتر است ، آنوقت معنا اين مىشود كه خدا آن كلمات را تمام كرد و به ابراهيم عليه السّلام توفيق داد تا از آن امتحانات سر بلند بيرون بيايد و به نحو احسن آنها را به اتمام برساند ،  ( قالَ إِنِّي جاعِلُكَ لِلنَّاسِ إِماماً )  : ( پروردگار فرمود : همانا من تو را امام خواهم كرد ) يعنى مقتدايى كه مردم به تو اقتداء كنند و در اقوال و افعال از تو تبعيّت نمايند ، لذا امام هدايت كننده است بسوى امور ملكوتى و اين امر از او جدا نمىشود ، پس امامت به حسب باطن نوعى ولايت و سرپرستى بر مردم و اعمال آنها و هدايت كردن آنهاست بسوى مطلوب ، نه آنكه فقط ارائه راه بنمايد كه اين كار شأن نبى و رسول و هر مؤمنى است كه بندگان را بسوى خدا هدايت كند و راه درست را به آنها بنماياند .\r\nامّا امام از جانب خدا نصب شده تا مردم را به سر منزل مقصود برساند و واجب است كه مورد تأييد خداوند و معصوم باشد و كسى در سجاياى اخلاقى برتر از او نباشد و رسيدن به امامت مستلزم صبر و صفاى باطن و برترى عقيده و بندگى خالص و بىشائبه\r\n\r\n\r\n","description":"","footnote":"\r\n( 1 ) - در احاديث صحيحه نقل شده كه آن كلمات ولايت 14 معصوم عليه السّلام بوده است . ( مترجم )\r\n","page_name":" 89 ","page_number":89},
  {"content":"\r\n\r\nمىباشد و ابن كثير از مجاهد نقل كرده است كه ( لا يكون امام ظالم يقتدى به ، به امام ظالم نمىتوان اقتدا كرد ) و قرآن كريم مىفرمايد  ( أَ فَمَنْ يَهْدِي إِلَى الْحَقِّ ، أَحَقُّ أَنْ يُتَّبَعَ أَمَّنْ لا يَهِدِّي إِلَّا أَنْ يُهْدى ؟ )  « 1 » ، ( آيا كسى كه بسوى حق هدايت مىكند ، سزاوارتر است كه مردم پيرويش كنند ، يا آنكس كه خود محتاج به هدايت ديگرانست ؟ ) ،  ( قالَ وَ مِنْ ذُرِّيَّتِي )  : ( پس ابراهيم گفت از ذريّه من نيز امام قرار بده ) و اين جمله دلالت مىكند بر اينكه اين قضيه مربوط به سنين كهولت ابراهيم عليه السّلام است كه وى داراى ذريّه و فرزندان بوده است و اما رابطه‌اى كه نزد خدا معتبر است رابطه عقيدتى و ايمانى است ، پس پيوند و قرابت نسبى نزد پروردگار معتبر نيست ، و امامت خاصّ كسى است كه با عمل و شعور و صلاحيّت و ايمان شايستگى آن را داشته باشد ، پس امامت تنها براى كسانى از ذريّه ابراهيم محقق مىشود كه شايستگى آن را داشته باشند ، نه آنكه فقط به سبب قرابت امام شوند ،  ( قالَ لا يَنالُ عَهْدِي الظَّالِمِينَ )  : ( پروردگار فرمود : عهد من به ستمگران نمىرسد ) يعنى امامت عهدى الهى است كه بر ستمگران ممنوع است و ظلم و ستم اعمّ از هر ظلمى است ، چه شرك و كفر باشد و چه معصيت كه ظلم به نفس است ، و چه ظلم به زير دستان ، پس امام تنها آن كسى است كه در تمام عمرش حتى كوچكترين معصيت و ظلمى هم مرتكب نشده باشد ( خواه امامت رسالت باشد يا خلافت و رهبرى امّت ) و آيا امرى بزرگتر از سرپرستى امور مردم و راهنمايى آنان به راهى كه مورد رضاى خداست مىباشد ؟ بنابراين امكان ندارد كه در ساحت عهد الهى كسى به مردم حكم براند كه ظالم باشد يا سرپرست آنان فاسق باشد و خدا و مردم مؤمن به سرپرستى او راضى باشند و از آنجا كه وجود امام براى امت لازم است ، پس اين امامى كه سرپرستى او واجب است به عهد الهى منصوب مىشود بر مسلمانان واجب است كه از فعل و قول او تبعيت كنند و هرگز از او جدا نشوند تا از راه خدا انحراف نيابند .\r\n\r\n\r\n","description":"","footnote":"\r\n( 1 ) - سوره يونس ، آيه 35 .\r\n","page_name":" 90 ","page_number":90},
  {"content":"\r\n\r\n( 125 )  ( وَ إِذْ جَعَلْنَا الْبَيْتَ مَثابَةً لِلنَّاسِ وَ أَمْناً )  : ( و چون خانهء كعبه را مرجع امور دينى مردم و محل امن قرار داديم ) يعنى بيت اللّه الحرام را مرجعى براى مردم قرار داديم تا به آن مراجعه كنند و از هر آزار و اذيّت ايمن باشند و منظور از ( امن ) امنيّت تشريعى است ،  ( وَ اتَّخِذُوا مِنْ مَقامِ إِبْراهِيمَ مُصَلًّى )  : ( و از مقام ابراهيم جايى براى دعا بگيريد ) ، ( مصلّى ) اسم مكان از صلاة است و صلاة در معناى كلى به معناى دعا و توجه و معطوف شدن است ، ولى بطور خاص در معناى نماز به كار مىرود ،  ( وَ عَهِدْنا إِلى إِبْراهِيمَ وَ إِسْماعِيلَ أَنْ طَهِّرا بَيْتِيَ لِلطَّائِفِينَ وَ الْعاكِفِينَ وَ الرُّكَّعِ السُّجُودِ )  : ( و به ابراهيم و اسماعيل فرمان داديم كه خانه مرا براى طواف كنندگان و معتكف شوندگان و نمازگزاران كه ركوع و سجود مىكنند ، پاك كنيد ) منظور از اعتكاف مقيم شدن به جهت عبادت و تفكر است و معناى كلى آيه اين مىشود كه ، به ياد آور زمانى را كه به مردم گفتيم بسوى خانه خدا برگرديد و براى خدا حجّ كنيد و از مقام ابراهيم محل دعايى بگيريد و به ابراهيم و اسماعيل امر كرديم كه خانهء مرا براى عبادت بندگانم خالص و پاكيزه كنيد .\r\n( 126 )  ( وَ إِذْ قالَ إِبْراهِيمُ رَبِّ اجْعَلْ هذا بَلَداً آمِناً وَ ارْزُقْ أَهْلَهُ مِنَ الثَّمَراتِ مَنْ آمَنَ مِنْهُمْ بِاللَّهِ وَ الْيَوْمِ الْآخِرِ )  : ( و زمانى كه ابراهيم گفت پروردگارا اين شهر را محل امنى قرار ده و اهلش را ، البته آنهايى كه به خدا و روز قيامت ايمان آورند از ثمرات روزى بده ) اين جمله دعاى حضرت ابراهيم عليه السّلام است براى اهل مكّه كه براى آنها طلب امنيّت و روزى مىكند و خداوند دعايش را مستجاب كرد ، در حالى كه اهل مكّه شامل مردم مؤمن و كافر بودند و دعاى ابراهيم عليه السّلام دربارهء رزق شامل مؤمن و كافر مىشود ، اما دعاى خود را مقيّد كرد به قيد ( من آمن منهم ) در حالى كه مىدانست كه بهره‌مندى مؤمنان از ثمرات بدون مشاركت كافران امكان ندارد و ناموس حيات دنيوى و اجتماعى چنين است و اين دعا در واقع طلب كرامت و فراوانى براى مكّه است كه در بيابانى لم يزرع واقع بود ،  ( قالَ وَ مَنْ كَفَرَ فَأُمَتِّعُهُ قَلِيلًا ثُمَّ أَضْطَرُّهُ إِلى عَذابِ النَّارِ وَ بِئْسَ \r\n\r\n","description":"","footnote":"","page_name":" 91 ","page_number":91},
  {"content":"\r\n\r\n الْمَصِيرُ )  : ( خداى متعال فرمود : به آنها هم كه ايمان نياورند و كافر شوند چند صباحى روزى مىدهم و آنان را بهره‌مند مىسازم و سپس بسوى عذاب دوزخ كه بد بازگشتگاهى است روانشان مىكنم ، روانه كردنى از روى اضطرار و بيچارگى ) و اين امر مزيد به جهت كرامت بيت اللّه الحرام است و در مقابل اين بهره‌مندى به زودى ، افزونتر از عذاب آتش بهره‌مند خواهند شد ،  ( وَ الْآخِرَةُ خَيْرٌ لِمَنِ اتَّقى )  « 1 » ، ( و آخرت براى پرهيزكاران نيكوتر است ) .\r\n( 127 )  ( وَ إِذْ يَرْفَعُ إِبْراهِيمُ الْقَواعِدَ مِنَ الْبَيْتِ وَ إِسْماعِيلُ )  : ( و زمانى كه ابراهيم و اسماعيل پايه‌هاى خانهء خدا را بالا مىبردند ) قواعد جمع قاعده است و آن قسمتى از بناست كه روى زمين قعود دارد ، يعنى مىنشيند و باقى بنا بر آن مستقر مىشود و اينجا منظور از قواعد و برافراشتن آن ، بر پا كردن همه بنا است ،  ( رَبَّنا تَقَبَّلْ مِنَّا إِنَّكَ أَنْتَ السَّمِيعُ الْعَلِيمُ )  : ( پروردگارا اين خدمت اندك را از ما بپذير ، همانا كه تو شنوا و دانايى ) اين دعائى از جانب ابراهيم و اسماعيل عليه السّلام بود و آيه حكايت اين دعا است و لازم نيست كلمه گفتند را در تقدير بگيريم ، چون زبان حال آن دو است گويا حال آن دو بزرگوار مجسّم مىشود كه گويا مشاهده مىشوند كه مشغول برافراشتن كعبه هستند و صدايشان به گوش مىرسد كه با نهايت خشوع مىگويند : خدايا عمل اندك ما را بپذير كه تو شنواى دعاى ما و داناى نيّت ما هستى .\r\n( 128 )  ( رَبَّنا وَ اجْعَلْنا مُسْلِمَيْنِ لَكَ وَ مِنْ ذُرِّيَّتِنا أُمَّةً مُسْلِمَةً لَكَ )  : ( پروردگارا ما را دو مسلمان براى خود بگردان و از ذريّه ما نيز امّتى مسلمان براى خودت قرار ده ) اسلام اولين مراتب بندگى است و اين چيزى است كه از لفظ آن به ذهن متبادر مىشود و البته اسلام داراى مراتب و درجاتى است و مراد آنها در اينجا اعلى مرتبهء عبوديت و بندگى\r\n\r\n\r\n","description":"","footnote":"\r\n( 1 ) - سوره نساء ، آيه 77 .\r\n","page_name":" 92 ","page_number":92},
  {"content":"\r\n\r\nمىباشد كه بنده در آن همه چيز خود را براى پروردگارش تسليم مىكند و آن وصول به درجهء كمال انسانى است و دسترسى به اين كمال بسيار دشوار است و لذا براى وصول به آن مرحله آنها از خداوند كمك مىخواهند و اين شيوهء قلبى هر مؤمنى است كه امر عقيده و ترقّى ايمانى او را به خود مشغول داشته است ،  ( وَ أَرِنا مَناسِكَنا وَ تُبْ عَلَيْنا إِنَّكَ أَنْتَ التَّوَّابُ الرَّحِيمُ )  : ( و مناسك ما را به ما نشان بده و توبهء ما را بپذير ، همانا كه تو توبه پذير و مهربانى ) مناسك جمع ( منسك ) به معنى عبادت است ، پس مراد در اينجا طلب كمال در بجا آوردن عبادات مىباشد تا بوسيله آن كمال عقيده و ايمان حاصل شود و طلب توبه بنا بر آنچه گفته مىشود ، همان تسبيح و تعبّد است تا مردم به آن دو اقتداء كنند ، چون از پيامبر معصوم گناهى سر نمىزند كه بواسطه آن توبه كند .\r\n( 129 )  ( رَبَّنا وَ ابْعَثْ فِيهِمْ رَسُولًا مِنْهُمْ )  : ( پروردگارا برانگيز در ميان آنان پيامبرى از خودشان ) و خداوند دعاى ايشان را بعد از چند قرن با بعثت پيامبر صلّى اللّه عليه و إله و سلم مستجاب گرداند ،  ( يَتْلُوا عَلَيْهِمْ آياتِكَ وَ يُعَلِّمُهُمُ الْكِتابَ وَ الْحِكْمَةَ )  : ( تا آيات تو را بر آنان تلاوت كند و كتاب و حكمت به آنان بياموزد ) و حكمت قرار دادن شيئى است در جايگاه ويژه‌اش و اعم از قول يا عمل مىباشد ،  ( وَ يُزَكِّيهِمْ إِنَّكَ أَنْتَ الْعَزِيزُ الْحَكِيمُ )  : ( و آنها را تزكيه كند همانا تو عزيز و حكيمى ) يعنى آنها را پاك و مطهر كند و از اخلاق خبيثه دور نمايد و همانا تو بر وفق حكمت بالغه‌ات هر كار كه بخواهى انجام مىدهى .\r\n( 130 )  ( وَ مَنْ يَرْغَبُ عَنْ مِلَّةِ إِبْراهِيمَ إِلَّا مَنْ سَفِهَ نَفْسَهُ )  : ( چه كسى از كيش ابراهيم روى مىگرداند جز آنكه خود را دچار حماقت كرده ) ( يرغب ) يعنى منصرف و روى گردان مىشود ، ( ملّة ) هم به معناى دين و آيين ابراهيم است و كسى كه از آيين او رو برگرداند احمق است ، چون احمق نفع خودش را از ضررش تشخيص نمىدهد ، چون عقل آنست كه بوسيله آن پروردگار مهربان عبادت شود ، ( العقل ما عبد به الرحمن و\r\n\r\n","description":"","footnote":"","page_name":" 93 ","page_number":93},
  {"content":"\r\n\r\nاكتسب به الجنان ) « 1 » ،  ( وَ لَقَدِ اصْطَفَيْناهُ فِي الدُّنْيا وَ إِنَّهُ فِي الْآخِرَةِ لَمِنَ الصَّالِحِينَ )  : ( و همانا او را در دنيا برگزيديم و همانا او در آخرت از صالحان است ) اصطفاء به معناى گرفتن چكيده و خلاصه و خالص هر چيز است ، بطوريكه بعد از اختلاط با چيزهاى ديگر ، از آنها جدا و خالص شود و اين كلمه وقتى با مقامات ولايت ملاحظه شود منطبق بر خلوص عبوديّت و بندگى مىگردد و تسليم صرف پروردگار بودن است و مسلّما چنين كسى كه در دنيا پويندهء صراط مستقيم باشد در آخرت از شايستگان خواهد بود و نتيجه عمل خود را خواهد يافت ( مؤلف پس از توضيحات فراوان به اين نتيجه رسيده‌اند كه منظور از صالحين ، پيامبر صلّى اللّه عليه و إله و سلم و اهل بيت او عليهم السلام هستند ) .\r\n( 131 )  ( إِذْ قالَ لَهُ رَبُّهُ أَسْلِمْ )  : ( زمانى كه پروردگارش به وى گفت ، اسلام بياور ) اصطفاء ابراهيم در زمانى بود كه پروردگارش به او گفت اسلام بياور و او هم براى خداوند رب العالمين اسلام آورد ، پس اين جمله تفسيرى است براى جمله ( اصطفيناه ) در اينجا دو التفات به كار رفته ، يكى از تكلّم به غيبت ، چون ابتدا فرمود ( ما او را برگزيديم ) و آنگاه فرمود : ( زمانى كه پروردگارش به او گفت ) و جهت اين امر آن بوده كه مىخواهد بفرمايد : پروردگار از روى لطف خاص در خلوت و سرّ با ابراهيم عليه السّلام گفتگو كرده است و التفات دوم از خطاب بسوى غيبت ، چون ابراهيم عليه السّلام فرمود : ( اسلام آوردم براى پروردگار عالميان ) در حالى كه جا داشت بفرمايد : ( پروردگارا به تو اسلام آوردم ) و جهت اين التفات آن بوده كه ابراهيم به ادب بندگى عمل كرده است و خود را در مقام بنده ذليل و متواضع قرار داده و خود را در مقام آزادى نديده است ، بلكه ادب حضور را مراعات نموده و فرموده است ، من تسليم كسى هستم كه تمام عالم تسليم اويند ،  ( قالَ أَسْلَمْتُ لِرَبِّ الْعالَمِينَ )  : ( ابراهيم عليه السّلام فرمود : من براى پروردگار عالميان\r\n\r\n\r\n","description":"","footnote":"\r\n( 1 ) - روايت .\r\n","page_name":" 94 ","page_number":94},
  {"content":"\r\n\r\nتسليم شدم ) اما اسلام داراى چهار مرتبه است :\r\n1 ) قبول ظواهر اوامر و نواهى با گفتن شهادتين به زبان خواه قلبا موافق آن باشد يا مخالف آن ، كما اينكه در آيه شريفه مىفرمايد ( اعراب گفتند ايمان آورديم ، بگو ايمان نياورديد ، بلكه تسليم شديد ، اما ايمان هنوز در قلب شما وارد نشده است ) « 1 » .\r\n2 ) تسليم و انقياد قلبى به نوع اعتقادات حقّه تفصيلى و اعمال صالحه‌اى كه از توابع آنست هر چند كه در بعضى موارد تخطّى شود و بعضا مرتكب بعضى معاصى گردد ، ( همانا مؤمنان كسانى هستند كه به خدا و رسولش ايمان آورده و سپس ترديد نكردند و با اموال و نفوس خود در راه خدا جهاد نمودند ، اينها همانها هستند كه در دعوى خود صادقند ) « 2 » .\r\n3 ) زمانى كه نفس آدمى با ايمان مرتبه دوّم مأنوس شد ، ايمان در نفس مستقّر و متمكّن مىشود و قواى حيوانى براى نفس مطيع و رام مىگردند و انسان چنان خدا را عبادت مىكند كه گويا او را مىبيند كه همانا اگر انسان او را نبيند ، خدايش او را مىبيند .\r\n4 ) هنگامى كه انسان به نهايت مقام بندگى رسيد و حق عبوديت را در برابر خداوند به جا آورد ، يعنى تسليم صرف پروردگار شد و هر چه خدا برايش خواست به آن راضى و خشنود بود ، اين مقام نهايت مراحل اسلام است ( آگاه باشيد كه دوستان خدا نه خوفى بر آنان است و نه اندوهگين شوند ، آنان كه ايمان آورده و هميشه ملازم تقوى بودند ) « 3 » .\r\n( 132 )  ( وَ وَصَّى بِها إِبْراهِيمُ بَنِيهِ وَ يَعْقُوبُ )  : ( و ابراهيم و يعقوب عليه السّلام فرزندان خود را به اسلام سفارش كردند ) يعنى آنان را به آيين الهى و روش بندگى سفارش كردند ،  ( يا بَنِيَّ إِنَّ اللَّهَ اصْطَفى لَكُمُ الدِّينَ )  : ( اى پسران من همانا خدا دين را براى شما برگزيد ) و منظور\r\n\r\n\r\n","description":"","footnote":"\r\n( 1 ) - سوره حجرات آيه 14 .\r\n( 2 ) - سوره حجرات ، آيه 15 .\r\n( 3 ) - سوره يونس ، آيه 62 .\r\n","page_name":" 95 ","page_number":95},
  {"content":"\r\n\r\nاز دين نظام و روش و آيين زندگى سعادتمندانه است ،  ( فَلا تَمُوتُنَّ إِلَّا وَ أَنْتُمْ مُسْلِمُونَ )  : ( پس مبادا در حالى بميريد كه اسلام نداشته باشيد ) بپرهيزيد از آنكه مرگ در حالى شما را فرا گيرد كه مسلمان نباشيد ، پس ملازم اسلام باشيد و بر آن مداومت داشته باشيد و وصيّت بر اخلاص در نصيحت حمل مىشود ،  ( إِنَّ الدِّينَ عِنْدَ اللَّهِ الْإِسْلامُ )  « 1 » ، ( همانا دين در نزد خدا اسلام است ) .\r\n( 133 )  ( أَمْ كُنْتُمْ شُهَداءَ إِذْ حَضَرَ يَعْقُوبَ الْمَوْتُ إِذْ قالَ لِبَنِيهِ ما تَعْبُدُونَ مِنْ بَعْدِي قالُوا نَعْبُدُ إِلهَكَ وَ إِلهَ آبائِكَ إِبْراهِيمَ وَ إِسْماعِيلَ وَ إِسْحاقَ إِلهاً واحِداً وَ نَحْنُ لَهُ مُسْلِمُونَ )  :\r\n( اى بنى اسرائيل ، آيا شما حاضر بوديد هنگامى كه مرگ يعقوب رسيده بود و از فرزندانش پرسيد ، بعد از من چه مىپرستيد ، گفتند : خداى تو و خداى پدران تو ابراهيم و اسماعيل و اسحاق را كه خدايى يكتاست در حالى كه ما براى او تسليم هستيم ) آيه بيان مىكند كه عبادت بر مبناى روش اسلام و اقامه احكام آن است ، پس دين ابراهيم عليه السّلام همانا اسلام است كه در پسرانش اسحاق و يعقوب موروثى بوده و اين حجّت است بر عليه بنى اسرائيل و همچنين در پسران اسماعيل يعنى قريش ، پس هيچ حجّتى براى آنها در ترك اسلام و دعوت آن وجود ندارد .\r\n( 134 )  ( تِلْكَ أُمَّةٌ قَدْ خَلَتْ لَها ما كَسَبَتْ وَ لَكُمْ ما كَسَبْتُمْ وَ لا تُسْئَلُونَ عَمَّا كانُوا يَعْمَلُونَ )  : ( آنان امّتى بودند و رفتند و هر چه كردند براى خود كردند ، شما هم هر چه بكنيد براى خود مىكنيد و شما از آنچه آنان مىكردند باز خواست نخواهيد شد ) چون امّت يعقوب مؤمن بودند و ارتباطى با اعقاب فاسدشان نداشتند ، پس هدايت و ضلالت فردى است و هر كس عمل خير يا شرّى انجام دهد به همان نسبت جزا داده مىشود .\r\n\r\n\r\n","description":"","footnote":"\r\n( 1 ) - سوره آل عمران ، آيه 19 .\r\n","page_name":" 96 ","page_number":96},
  {"content":"\r\n\r\n\r\n[ آيهء ( 141 - 135 ) علّت پيدايش اختلافات دينى و ردّ آن 
  ]\r\n( 135 )  ( وَ قالُوا كُونُوا هُوداً أَوْ نَصارى تَهْتَدُوا )  : ( يهود و نصارى گفتند يهودى يا نصارى شويد تا هدايت يابيد ) با آنكه دين حق ، دين ابراهيم عليه السّلام و اولاد اوست و اختلافات و انحرافات كه در بشر پيدا شد همه ساخته هوى و هوسهاى خود آنهاست كه عدّه‌اى يهودى و عدّه‌اى نصارى شده‌اند ، و گرنه دين ابراهيم يكى است و آنها دشمنيهاى خود را به حساب خدا و دين او گذاشتند ، يكى از آثار طبيعى زندگى زمينى و دنيوى آنست كه دائما در تغيير است و لازمهء اين تحوّل و تغيير آنست كه آداب و شعائر قومى هم دگرگون شود و اباطيل و دعاوى گوناگون مثل تعصّب قومى و وطنى و اقليمى نيز ايجاد مىشود و هيچ يك از اينها جزء دين نيست ، بلكه به عكس اينها شعارهايى است كه مردم را به سوى شرك جذب مىكند و آنها را بسوى گمراهى مىكشاند و آنها اين اباطيل را به دين نسبت مىدهند ( و گمان مىكنند كه كار خوبى انجام داده‌اند ،  ( وَ هُمْ يَحْسَبُونَ أَنَّهُمْ يُحْسِنُونَ صُنْعاً )  « 1 » ،  ( قُلْ بَلْ مِلَّةَ إِبْراهِيمَ حَنِيفاً )  : ( بگو بلكه ملّت ابراهيم را پيروى مىكنيم كه دينى ميانه است ) چون دين ابراهيم ، دين فطرى و دين حقّى است كه تمايل به دين هيچ كدام از شما ندارد ،  ( وَ ما كانَ مِنَ الْمُشْرِكِينَ )  : ( و او از مشركان نبود ) اين كشفى آشكار براى تمام مظاهر انحراف از دين است كه از آنها به شرك تعبير مىشود ، خواه شرك در عقيده باشد يا شرك در روش زندگى ، و بنابراين قوميّت و وطن پرستى و تعصّبات ، همه شرك است ، چون لواى آنها در برابر اسلام برافراشته شده است .\r\n( 136 )  ( قُولُوا آمَنَّا بِاللَّهِ وَ ما أُنْزِلَ إِلَيْنا وَ ما أُنْزِلَ إِلى إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطِ )  : ( اى مسلمانان بگوئيد ما به خدا و آنچه بر ما نازل شده و آنچه به ابراهيم و اسماعيل و اسحاق و يعقوب و اسباط ( و خلاصه آنچه همه پيامبران آورده‌اند ) ايمان آورديم ) با اين امر از آنان مىخواهد كه با ايمان به خدا و انبياء او و آنچه بر آنها\r\n\r\n\r\n","description":"","footnote":"\r\n( 1 ) - سوره كهف ، آيه 104 .\r\n","page_name":" 97 ","page_number":97},
  {"content":"\r\n\r\nنازل شده ، از حق پيروى كنند و اسباط در بنى اسرائيل مانند قبايل در بنى اسماعيل مىباشد و تعداد آنها 12 فرقه بوده است ،  ( وَ ما أُوتِيَ مُوسى وَ عِيسى وَ ما أُوتِيَ النَّبِيُّونَ مِنْ رَبِّهِمْ )  : ( و آنچه از دين حق كه موسى و عيسى و انبياء ديگر از جانب خدا داده شده‌اند ايمان آورديم ) پس ما پيرو حق هستيم از جانب هر پيامبر الهى كه آن را آورده باشد ، حتّى پيامبرانى كه كتاب منزلى هم نداشته‌اند ،  ( لا نُفَرِّقُ بَيْنَ أَحَدٍ مِنْهُمْ وَ نَحْنُ لَهُ مُسْلِمُونَ )  : ( و بين هيچ كدام از آنان فرق نمىگذاريم و ما در برابر خدا تسليم هستيم ) يعنى پيامبران الهى همه در نزد ما على السّويّه هستند و ما همه مطيع خدا مىباشيم .\r\n( 137 )  ( فَإِنْ آمَنُوا بِمِثْلِ ما آمَنْتُمْ بِهِ فَقَدِ اهْتَدَوْا )  : ( پس اگر ايمان آوردند به مثل آنچه شما به آن ايمان آورديد همانا هدايت شده‌اند ) و كلمه ( مثل ) براى قطع دامنهء جدال و دشمنى به كار برده شده است ، چون آنچه بر آنها نازل شده است مانند آنچيزى است كه بر محمّد صلّى اللّه عليه و إله و سلم نازل شده است ،  ( وَ إِنْ تَوَلَّوْا فَإِنَّما هُمْ فِي شِقاقٍ )  : ( پس اگر روى گرداندند ، پس بدان كه مردمى گرفتار تعصب و دشمنى هستند ) يعنى اگر منكر حق شدند و آن را رد كردند ، پس رفتار آنها بر اساس منازعه و دشمنى و تفرقه است ،  ( فَسَيَكْفِيكَهُمُ اللَّهُ وَ هُوَ السَّمِيعُ الْعَلِيمُ )  : ( پس به زودى خدا شما را از آنان كفايت مىكند و اوست شنواى دانا ) اين وعده‌اى بود به رسول اكرم صلّى اللّه عليه و إله و سلم كه به زودى بر آنان غلبه خواهد يافت و همانا خدا به وعده‌اش وفا نمود و به زودى اين نعمت را اگر بخواهد بر امّت اسلام تمام خواهد كرد .\r\n( 138 )  ( صِبْغَةَ اللَّهِ وَ مَنْ أَحْسَنُ مِنَ اللَّهِ صِبْغَةً )  : ( بگوئيد ما رنگ خدايى به خود مىگيريم و چه رنگى بهتر از رنگ خداست ؟ ) همانا اين ايمان رنگى الهى است و آن بهترين رنگهاست ، چون بسوى توحيد و يگانه پرستى مىخواند ، به عكس يهوديّت و نصرانيت كه بسوى فرقه و گروه خود مىخوانند و مدّعايشان به شرك مىانجامد ،  ( وَ نَحْنُ لَهُ عابِدُونَ )  : ( در حالى كه ما تنها او را عبادت مىكنيم ) اين جمله حاليّه است .\r\n\r\n","description":"","footnote":"","page_name":" 98 ","page_number":98},
  {"content":"\r\n\r\n( 139 )  ( قُلْ أَ تُحَاجُّونَنا فِي اللَّهِ وَ هُوَ رَبُّنا وَ رَبُّكُمْ وَ لَنا أَعْمالُنا وَ لَكُمْ أَعْمالُكُمْ وَ نَحْنُ لَهُ مُخْلِصُونَ )  : ( بگو آيا با ما درباره خدا مجادله و محاجّه مىكنيد در حالى كه او پروردگار ما و شماست و اعمال ما براى خود ماست و اعمال شما براى خودتان و ما در عمل براى او خالصيم ) در اين آيه اين مجادله و محاجّه بيهوده را انكار مىكند و مىفرمايد :\r\nمسلمانان و اهل كتاب از خداى واحد تبعيّت مىكنند و هر يك خداى جداگانه ندارند و روش جدا ندارند و براى هيچ يك قرابتى با خدا نيست ، جز به واسطهء تقوى و همچنين عمل هر كس براى خود اوست و كسى مسئول عمل ديگرى نخواهد و ما براى خدا خالص هستيم ، پس علّتى براى بگو مگو و درگيرى وجود ندارد .\r\n( 140 )  ( أَمْ تَقُولُونَ إِنَّ إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطَ كانُوا هُوداً أَوْ نَصارى )  : ( و يا مىگوييد : ابراهيم و اسماعيل و اسحاق و يعقوب و اسباط يهودى و يا نصرانى بودند ) يعنى آنها را مسلمان نمىدانند ،  ( قُلْ أَ أَنْتُمْ أَعْلَمُ أَمِ اللَّهُ )  : ( اى پيامبر بگو آيا شما داناتريد يا خدا ؟ ) ، در حالى كه خدا به من خبر داده است كه آنها بر دين حنيف ابراهيم بوده‌اند و ابراهيم نيز مسلم بود ،  ( وَ مَنْ أَظْلَمُ مِمَّنْ كَتَمَ شَهادَةً عِنْدَهُ مِنَ اللَّهِ )  : ( و چه كسى ستمكارتر است از آنكه شهادتى را كه از جانب خدا نزد اوست كتمان كند ؟ ) يعنى با آنكه خدا به وى خبر داد كه تشريع دين يهود و نصرانيت بعد از ابراهيم بود ، نه قبل از آن ، باز هم آن را كتمان كند ، پس شهادتى كه در آيه آمده ، شهادت تحمّل است نه شهادت اداء ،  ( وَ مَا اللَّهُ بِغافِلٍ عَمَّا تَعْمَلُونَ )  : ( و خدا از آنچه مىكنيد غافل نيست ) پس خدا افترائى را كه شما به دين ابراهيم عليه السّلام مىبنديد مىداند .\r\n( 141 )  ( تِلْكَ أُمَّةٌ قَدْ خَلَتْ لَها ما كَسَبَتْ وَ لَكُمْ ما كَسَبْتُمْ وَ لا تُسْئَلُونَ عَمَّا كانُوا يَعْمَلُونَ )  : ( اينان امّتى بودند كه رفتند و هر چه كردند براى خود كردند و شما هم هر چه كرديد براى خود كرده‌ايد و شما از آنچه آنها كرده‌اند بازخواست نمىشويد ) ، يعنى غور\r\n\r\n","description":"","footnote":"","page_name":" 99 ","page_number":99},
  {"content":"\r\n\r\nو تفحص و جنجال دربارهء اينكه فلان شخص از كدام طائفه و دين بوده است ، چه فايده‌اى دارد ، آنچه بايد به آن بپردازيد مسائلى است كه فردا از آن بازخواست خواهيد شد ، يعنى عمل خود شما مهم است و گرنه اينكه ابراهيم چه دينى داشت ، چه نفعى براى يهود و غير آن دارد ؟ و علت تكرار اين آيه پافشارى و لجبازى يهوديان و نصارى در اين مسأله بوده است و گرنه اگر قصد از مطالعه زندگى انبياء آموختن تجارب و طريق هدايت باشد نه تنها ضررى ندارد ، بلكه قرآن به اين امر تشويق هم مىنمايد .\r\n\r\n[ آيهء ( 151 - 142 ) ماجراى تغيير قبله 
  ]\r\n( 142 )  ( سَيَقُولُ السُّفَهاءُ مِنَ النَّاسِ ما وَلَّاهُمْ عَنْ قِبْلَتِهِمُ الَّتِي كانُوا عَلَيْها )  : ( به زودى نادانان از مردم خواهند گفت ، چه انگيزه‌اى مسلمانان را از قبله‌اى كه بر آن بودند برگردانيد ؟ ) .\r\nمنظور از سفيهان ، يهود و مشركين عرب بودند و سفاهت يعنى تزلزل رأى و عدم پايدارى عقل ، آنها به زودى مىگويند چه چيز باعث شد مسلمانان از بيت المقدس كه سالها در مكه و ماهها پس از هجرت رو به آن نماز مىخواندند برگردند ؟ و قبله را به مسلمانان نسبت دادند ، در حالى كه بيت المقدس قبل از مسلمانان قبلهء يهود بود و علت اين نسبت اين بود كه در ايجاد تعجّب و وارد بودن اعتراض مؤثّرتر باشد ،  ( قُلْ لِلَّهِ الْمَشْرِقُ وَ الْمَغْرِبُ يَهْدِي مَنْ يَشاءُ إِلى صِراطٍ مُسْتَقِيمٍ )  : ( اى پيامبر بگو مشرق و مغرب و همه جهات از آن خداست و او هر كه را خواهد بسوى راه مستقيم هدايت مىكند ) پس جهات هيچ كدام شرافتى بر ديگرى ندارند و آنچه به آنها شرافت و كرامت مىدهد انتخاب الهى است و خدا زمانى كه مكانى را براى قبله و جهت توجّه بندگانش برگزيد پس آن مكان به شرف قبله بودن مشرّف مىشود و هر كس بدان سو رو كند بر مسير مستقيم سير كرده است .\r\nو مسأله تغيير قبله يك مسأله اساسى و انقلابى ريشه دار در جهت نشر حقايق و معارف اسلام بود كه آن را در مقابل يهود و نصارى استقلال و هويّت مىبخشيد و لذا\r\n\r\n","description":"","footnote":"","page_name":" 100 ","page_number":100},
  {"content":"\r\n\r\nيهود در برابر اين مسأله مهم ساكت ننشستند و اعتراض كردند .\r\n( 143 )  ( وَ كَذلِكَ جَعَلْناكُمْ أُمَّةً وَسَطاً لِتَكُونُوا شُهَداءَ عَلَى النَّاسِ وَ يَكُونَ الرَّسُولُ عَلَيْكُمْ شَهِيداً )  : ( و ما شما را اينچنين امّتى وسط قرار داديم تا شاهدان بر ساير مردم باشيد و رسول بر شما شاهد باشد ) پس امت محمّد صلّى اللّه عليه و إله و سلم در حدّ تعادل و وسط قرار دارد و از جانب صراط مستقيم بسوى چپ و راست يا افراط و تفريط مائل نمىشود ، چون مشركين و وثنىها كه نه به معاد اعتقاد دارند و نه به خدا ، بنابراين تمام همّ آنها زندگى دنيوى و زر و زيور ظاهرى آنست و غرق در ماديّت مىباشند و توجّهى به فضايل معنوى و روحانى ندارند و نصارى به عكس بسوى رهبانيّت ميل كرده‌اند و كليه كمالات مادّى و جسمى را كه خداوند آنها را در نشئه بشر قرار داده است رها كرده‌اند و اصحاب روح هستند و چون اسباب مادى را كنار گذاشته‌اند نتيجه را هم باطل كرده‌اند ، چون دنيا مزرعه آخرت و سبب نيل به آنست ( يهود هم كه مانند مشركين غرق در مادّيت و زر پرستى مىباشند ) ، امّا امّت اسلام به تحقيق بين اين دو كمال و سعادت را جمع نموده‌اند و ماديّت و معنويّت را در حد اعتدال برگزيده‌اند ، پس اسلام امتى متعادل و ميانه است كه هر دو طرف با آن سنجيده مىشوند ، لذا اين امت شهيد و گواه است بر ساير امم .\r\nو بر همه آنان ، فرد اكمل و اتمّ آنها شاهد است ، يعنى نبى اسلام صلّى اللّه عليه و إله و سلم و با اينكه اين معنى صحيح است اما زمانى صحيح است كه امّت را ميزان بگيريم نه شاهد ، و شهادت بر حقايق اعمال مردم در دنيا عمل مىشود ، مثل انقياد و سرپيچى يا رد و قبول يا صلاح و فساد و اداى اين شهادت در روز قيامت از جانب همه شاهدان ، حتّى اعضاى بدن انسان هم شاهد خواهد بود ، روزى كه حضرت رسول صلّى اللّه عليه و إله و سلم قيام مىكند و مىفرمايد :  ( يا رَبِّ إِنَّ قَوْمِي اتَّخَذُوا هذَا الْقُرْآنَ مَهْجُوراً )  « 1 » ، ( اى پروردگار من ، همانا امّت من اين قرآن را\r\n\r\n\r\n","description":"","footnote":"\r\n( 1 ) - سوره فرقان ، آيه 30 .\r\n","page_name":" 101 ","page_number":101},
  {"content":"\r\n\r\nمهجور قرار دادند ) ، و اين كرامت در شهادت دادن اختصاص به اولياء و طاهرين از امّت دارد « 1 » ، نه اهل فسق و عصيان از امّت ، پس شهادت على رغم اينكه به طور كلى به امّت اسلام نسبت داده شده ، بر همه آنان حمل نمىشود كما اينكه فضيلت داشتن بنى اسرائيل بر عالمين اختصاص به همه آنان ندارد ، اين معنا اگر چه صحيح به نظر ميرسد ، امّا معناى بهتر آنست كه بگوئيم منظور از وسط بودن امّت ، قرار داشتن آن بين مردم و بين رسول است نه بين دو جانب افراط و تفريط ، يعنى امت اسلام واسطهء ميانه رسول و مردمند و پيامبر در قلوب مسلمانان علم كتاب و حكمت را به وديعه گذاشته است و اوست كه در راه تطهير و تزكيه پيش قدم بر همه امّت مىباشد ،  ( وَ ما جَعَلْنَا الْقِبْلَةَ الَّتِي كُنْتَ عَلَيْها إِلَّا لِنَعْلَمَ مَنْ يَتَّبِعُ الرَّسُولَ مِمَّنْ يَنْقَلِبُ عَلى عَقِبَيْهِ )  : ( و ما قرار نداديم آن قبله‌اى را كه تو بر آن بودى جز براى آنكه بدانيم چه كسى رسول را پيروى مىكند و چه كسى به عقب خود برمىگردد ) پس از نفوذ امر خود روى مىگرداند تا آنچه مخفى است آشكار شود و سبب اين تغيير و تبديل ، تكميل ايمان مردم و تشخيص دادن مطيعان از عاصيان و روى گردانان است ،  ( وَ إِنْ كانَتْ لَكَبِيرَةً إِلَّا عَلَى الَّذِينَ هَدَى اللَّهُ )  : ( هر چند كه اين امر جز بر كسانى كه خدا هدايتشان كرده بسيار دشوار است ) البته تغيير قبله امرى نامأنوس و دشوار است كه فقط قلبهائى آن را به آسانى پذيرا مىشوند كه از جانب خدا هدايت شده‌اند و متمسّك به اوامر الهى هستند و هيچ دشوارى در امر خدا نمىبينند ،  ( وَ ما كانَ اللَّهُ لِيُضِيعَ إِيمانَكُمْ إِنَّ اللَّهَ بِالنَّاسِ لَرَؤُفٌ رَحِيمٌ )  : ( و خدا هرگز ايمان شما را ضايع و باطل نمىكند ، همانا خداوند نسبت به مردم بسيار مهربان و رئوف است ) ، يهود گفتند : اگر قبله\r\n\r\n\r\n","description":"","footnote":"\r\n( 1 ) - از نظر اكثر تفاسير شيعه امت وسط ، امامان عليهم السلام جانشينان پيامبر و خطاب آيه به آنهاست ، زيرا هر كدام در زمان خود شاهد بر اعمال مردمند و اعمال مردم هفته‌اى دوبار بر آنها عرضه خواهد شد و رسول گرامى هم شاهد بر امامان مىباشد . ( مترجم )\r\n","page_name":" 102 ","page_number":102},
  {"content":"\r\n\r\nسابق شما باطل شده ، پس نمازهاى شما كه تاكنون رو به بيت المقدس خوانده‌ايد باطل است ، و اگر قبله قبلى شما حق بود پس توجّه جديد شما به سوى كعبه باطل و نادرست است و نماز فعلى شما باطل است و اين دليل بر آنست كه محمّد صلّى اللّه عليه و إله و سلم از ناحيهء خود حرفى زده است و وحى در اين خصوص به او نرسيده ، و اين روش يهود است كه راه خدا را سدّ نمايند و هنگامى كه خدا حكمى را نسخ مىكند جار و جنجال و فتنه به راه بياندازند ، امّا خداوند مىفرمايد : همهء اعمال شما صحيح است و خدا نسبت به همه رأفت و مهر دارد ، رأفت اختصاص به اشخاص مبتلا و بيچاره دارد ، امّا رحمت و مهر اعم است و شامل همه موارد مىشود .\r\n( 144 )  ( قَدْ نَرى تَقَلُّبَ وَجْهِكَ فِي السَّماءِ فَلَنُوَلِّيَنَّكَ قِبْلَةً تَرْضاها )  : ( همانا ما روى چرخاندن تو را در آسمان ديديم ، پس به زودى تو را به سوى قبله‌اى مىگردانيم كه از آن راضى مىشوى ) ، چون پيامبر صلّى اللّه عليه و إله و سلم بخاطر سرزنش و آزار يهوديان بسيار اندوهگين بودند و در انتظار وحى در آسمان روى مىگردانيد .\r\nدر مورد كلمه ( ترضها ) دوست داشتن امرى موجب ناخشنودى از غير آن نيست ، بلكه چون يهود به مسلمانان آزار و سرزنش مىنمودند كه شما از قبلهء ما تبعيّت مىكنيد ، لذا پيامبر صلّى اللّه عليه و إله و سلم در انتظار تغيير قبله بودند تا قبلهء اختصاصى داشته باشند ،  ( فَوَلِّ وَجْهَكَ شَطْرَ الْمَسْجِدِ الْحَرامِ )  : ( پس بر گردان رويت را به طرف قسمتى از مسجد الحرام ) يعنى روى خود را به جانب كعبه نما ،  ( وَ حَيْثُ ما كُنْتُمْ فَوَلُّوا وُجُوهَكُمْ شَطْرَهُ )  : ( و هر جا بوديد روى خود را بدان سو كنيد ) اين عبارت تأييد مىكند كه قبله تغيير نموده ، در حالى كه پيامبر صلّى اللّه عليه و إله و سلم در حال نماز در مسجد بودند و ساير مسلمانان در معيّت ايشان بودند ،  ( وَ إِنَّ الَّذِينَ أُوتُوا الْكِتابَ لَيَعْلَمُونَ أَنَّهُ الْحَقُّ مِنْ رَبِّهِمْ )  : ( و كسانى كه اهل كتابند مىدانند كه اين امر تغيير قبله حقّى از جانب پروردگارشان مىباشد ) چون در كتاب آسمانى آنها پيامبر اسلام تأييد شده بود و آنها مىدانستند كه قبله آن پيامبر موعود كعبه\r\n\r\n","description":"","footnote":"","page_name":" 103 ","page_number":103},
  {"content":"\r\n\r\nاست ،  ( وَ مَا اللَّهُ بِغافِلٍ عَمَّا يَعْمَلُونَ )  : ( و خدا از آنچه مىكنند غافل نيست ) يعنى خدا از كتمان حقيقت و مخفى نمودن آگاهى آنها نسبت به اين مطلب آگاه است و او خود عهده‌دار ردّ مكر و كيد آنان مىباشد .\r\n( 145 )  ( وَ لَئِنْ أَتَيْتَ الَّذِينَ أُوتُوا الْكِتابَ بِكُلِّ آيَةٍ ما تَبِعُوا قِبْلَتَكَ وَ ما أَنْتَ بِتابِعٍ قِبْلَتَهُمْ وَ ما بَعْضُهُمْ بِتابِعٍ قِبْلَةَ بَعْضٍ )  : ( و اگر براى اهل كتاب تمام معجزات و نشانها را بياورى باز هم از قبلهء تو پيروى نمىكنند و تو هم نبايد از قبلهء آنان پيروى كنى و خود آنها هم قبلهء يكديگر را قبول ندارند ) يعنى اينها از روى نادانى نيست كه پيروى نمىكنند ، بلكه به خوبى حق را مىشناسند ، امّا به جهت عناد و هواهاى نفسانى و مصالح دنيوى از زير بار حق شأنه خالى مىكنند و خود آنان هم هر كدام قبلهء خود را دارند ، يهود به طرف صخره بيت المقدس رو مىكنند و نصارى به جانب مشرق رو مىكنند ،  ( وَ لَئِنِ اتَّبَعْتَ أَهْواءَهُمْ مِنْ بَعْدِ ما جاءَكَ مِنَ الْعِلْمِ إِنَّكَ إِذاً لَمِنَ الظَّالِمِينَ )  : ( و اگر بعد از آن علمى كه نزد تو آمد ، از هواهاى نفسانى آنان پيروى كنى در اين صورت تو هم از ستمكاران خواهى بود ) در اين جمله رسول گرامى خود را تهديد نموده است ، امّا در معنى توجّه آن به امّت است ، يعنى خطاب اصلى به مردم است و هر كس بعد از اينهمه دلايل آشكار كه حقانيت پيامبر صلّى اللّه عليه و إله و سلم را ثابت مىكند از هوى و هوسهاى اهل كتاب پيروى كند و طريقه حق را طرد نمايد هر آينه بخاطر پيروى از هواهاى نفسانىاش از ستمكاران خواهد بود .\r\n( 146 )  ( الَّذِينَ آتَيْناهُمُ الْكِتابَ يَعْرِفُونَهُ كَما يَعْرِفُونَ أَبْناءَهُمْ )  : ( كسانى كه اهل كتابند محمّد صلّى اللّه عليه و إله و سلم را آنچنان مىشناسند كه پسران خويش را ) و آيا شناختى بالاتر از شناخت انسان نسبت به فرزندش وجود دارد ؟ پس امر حقانيت و رسالت پيامبر اسلام صلّى اللّه عليه و إله و سلم نزد آنان از واضحات بوده است ،  ( وَ إِنَّ فَرِيقاً مِنْهُمْ لَيَكْتُمُونَ الْحَقَّ وَ هُمْ يَعْلَمُونَ )  : ( و همانا عدّه‌اى از ايشان حق را كتمان مىكنند در حالى كه به خوبى\r\n\r\n","description":"","footnote":"","page_name":" 104 ","page_number":104},
  {"content":"\r\n\r\nمىدانند ) پس همانا كسانى كه على رغم شناخت حقيقت از آن روى گردانند هم خودشان گمراهند و هم ديگران را گمراه مىكنند .\r\n( 147 )  ( الْحَقُّ مِنْ رَبِّكَ فَلا تَكُونَنَّ مِنَ الْمُمْتَرِينَ )  : ( همهء حقّ از جانب پروردگارت مىباشد ، پس از شكّاكان نباش ) اين جمله تأكيد بيان سابق است و نهى از شك را تشديد مىكند و ( امتراء ) همان ارتياب و شك است و همچنان ظاهر خطاب با پيامبر صلّى اللّه عليه و إله و سلم است ، امّا باطن آن متوجه به امّت مىباشد .\r\n( 148 )  ( وَ لِكُلٍّ وِجْهَةٌ هُوَ مُوَلِّيها )  : ( و براى هر گروهى قبله‌اى است كه بدان رو مىكنند ) ( وجهه ) به معناى هر چيزى است كه انسان به آن رو مىكند و متوجّه آن مىشود ، مانند قبله ، و هر جمعيّتى مطابق مصالحشان قبله‌اى دارند كه امرى اعتبارى و قراردادى است و اين امر حكمى تكوينى و لا يتغير ( تغيير ناپذير ) نيست ، پس بحث و جنجال درباره آن از دسائس و فتنه‌هاى اهل كتاب در هر زمان مىباشد و نبايد مسلمانان بيش از اين ، اين مسأله را تعقيب كنند ،  ( فَاسْتَبِقُوا الْخَيْراتِ )  : ( پس بسوى نيكىها بر يكديگر پيشى بگيريد ) يعنى به سرعت به سمت خيرات بشتابيد ،  ( أَيْنَ ما تَكُونُوا يَأْتِ بِكُمُ اللَّهُ جَمِيعاً إِنَّ اللَّهَ عَلى كُلِّ شَيْءٍ قَدِيرٌ )  : ( هر جا باشيد خدا همهء شما را مىآورد ، همانا خدا بر هر امرى تواناست ) ، پس خدا به زودى همه شما را در قيامت جمع مىكند و آن روزى است كه هيچ شكّى در آن نيست .\r\n( 149 )  ( وَ مِنْ حَيْثُ خَرَجْتَ فَوَلِّ وَجْهَكَ شَطْرَ الْمَسْجِدِ الْحَرامِ )  : ( و از هر جا خارج شدى رويت را بسوى قسمتى از مسجد الحرام بگردان ) چون آن قبله‌اى است كه آن را دوست مىدارى ، پس خدا تو را بسوى آن مىگرداند ،  ( وَ إِنَّهُ لَلْحَقُّ مِنْ رَبِّكَ وَ مَا اللَّهُ بِغافِلٍ عَمَّا تَعْمَلُونَ )  : ( و همانا حق از ناحيهء پروردگار توست و خدا از آنچه مىكنيد غافل\r\n\r\n","description":"","footnote":"","page_name":" 105 ","page_number":105},
  {"content":"\r\n\r\nنيست ) .\r\n( 150 )  ( وَ مِنْ حَيْثُ خَرَجْتَ فَوَلِّ وَجْهَكَ شَطْرَ الْمَسْجِدِ الْحَرامِ وَ حَيْثُ ما كُنْتُمْ فَوَلُّوا وُجُوهَكُمْ شَطْرَهُ )  : ( و از هر جا خارج شدى روى خود را بسوى قسمتى از مسجد الحرام بگردان و هر جا كه بوديد رو بدان سو كنيد ) معناى جمله اينست در هر شهر ، مكّه باشد يا شهر ديگر حكم ثابت براى شما آنست كه روى خود را بسوى كعبه كنيد و علت تكرار اين جمله تأكيد بر ثبوت اين حكم است كه هميشه و در هر حال متوجّه به كعبه و خداى متعال باشيد ،  ( لِئَلَّا يَكُونَ لِلنَّاسِ عَلَيْكُمْ حُجَّةٌ إِلَّا الَّذِينَ ظَلَمُوا مِنْهُمْ فَلا تَخْشَوْهُمْ وَ اخْشَوْنِي )  : ( تا آنكه ديگر براى مردم حجتى بر عليه شما نباشد ، مگر آنها كه ستمكارند ، پس از آنها مترس و از من خشيت داشته باش ) ، در اين جمله سه فائده براى حكم قبله بيان مىنمايد ، اول ) : آنكه يهود در كتاب آسمانى خود خوانده بودند كه قبله پيامبر اسلام صلّى اللّه عليه و إله و سلم كعبه است نه بيت المقدّس ، پس اگر قبله تغيير نمىكرد حجّت آنها بر مسلمانان تمام بود كه بگويند ، دين شما و پيامبر شما آن دين موعود در تورات نيست ، دوم ) : اينكه با وجود اين مطلب ستمكاران از آنها كه تابع هوى و هوسهاى خود هستند باز هم اقرار به حق نمىكنند ، پس از آنها نترس ، بلكه از من بترس كه هيچ سلطه‌اى در عالم جز سلطه من نيست ، و سوم ) : آنكه مردم مسلمان را بسوى تماميّت نعمت و كمال دينشان متوجّه مىكند ،  ( وَ لِأُتِمَّ نِعْمَتِي عَلَيْكُمْ وَ لَعَلَّكُمْ تَهْتَدُونَ )  : ( و تا آنكه نعمت خود را بر شما تمام كنيم و آنكه شايد هدايت شويد ) در اينجا فائده سوم مطرح مىشود كه همان اكمال نعمت است كه ثمره‌اش هم هدايت مىباشد ، ( و قسمتى از اين اكمال نعمت در فتح مكه و شكستن بتهاى آن ظاهر مىشود ) .\r\n( 151 )  ( كَما أَرْسَلْنا فِيكُمْ رَسُولًا مِنْكُمْ يَتْلُوا عَلَيْكُمْ آياتِنا وَ يُزَكِّيكُمْ وَ يُعَلِّمُكُمُ الْكِتابَ وَ الْحِكْمَةَ وَ يُعَلِّمُكُمْ ما لَمْ تَكُونُوا تَعْلَمُونَ )  : ( همانطور كه رسولى از ميان خود\r\n\r\n","description":"","footnote":"","page_name":" 106 ","page_number":106},
  {"content":"\r\n\r\nشما در بين شما فرستادم تا آيات ما را بر شما بخواند و شما را تزكيه كند و كتاب و حكمت به شما بياموزد و به شما ياد دهد آنچه را كه هرگز نمىدانستيد ) يعنى امر رسالت نيز انعامى ديگر در حق شما بود همچنانكه ساختن كعبه بدست ابراهيم عليه السّلام و قبله نمودن آن نعمت بود و اين آيه استجابت دعاى ابراهيم عليه السّلام است كه در ابتداى سوره نمود و خداوند بوسيله ظهور پيامبر و تلاوت قرآن و تطهير مكّه از رجس و پليدى بتها و اعتقادات فاسدهء كفر و شرك و بر طرف كردن ملكات رذيلهء اخلاقى مثل كبر و بخل و اعمال زشت و قبيح مثل قتل و زنا و تعليم معارف اصلى و فرعى دين ، ( تزكيه و تعليم كتاب و حكمت ) دعاى ابراهيم عليه السّلام را اجابت كرد .\r\n\r\n[ آي 157 - 152 ) در باب ذكر خدا ، زنده بودن شهداء و آزمايش الهى 
  ]\r\n( 152 )  ( فَاذْكُرُونِي أَذْكُرْكُمْ وَ اشْكُرُوا لِي وَ لا تَكْفُرُونِ )  : ( پس مرا ياد كنيد تا شما را ياد كنم و مرا شكر گزاريد و كفران نعمت نكنيد ) همانا خداوند بر پيامبر صلّى اللّه عليه و إله و سلم و مسلمانان منّت نهاد در هدايت آنان بسوى خويش و بسوى بالاترين مراحل كمال ، سپس متفرع بر نعمت اسلام نعمت دعوت آنها بسوى ياد خدا و شكر خداست تا بر شكر و عدم كفر آنها افزوده شود و پيامبر ( ص ) فرمود : كه خداوند مرا خبر داد كه خداوند همنشين كسى است كه او را ياد كند و خداوند فرموده : اى پسر آدم ، مرا در نفس خود ياد كن ، من نيز تو را در نفسم ياد مىكنم ، در خلوت مرا ياد كن ، من نيز تو را در خلوت ياد مىكنم ، در حضور ديگران مرا ياد كن من نيز تو را در حضور ديگران ياد مىكنم و فرمود : هنگامى كه بدانم بندهء من اشتغال به ذكر من دارد ، بنده‌ام را از شهوات باز داشته و تنها به مناجات خود مشغولش كنم ، اگر چنين باشد و زمانى ارادهء سهو و نسيان بنمايد من حائل مىشوم از آنكه نسيان به او دست دهد و فرمود : مرا ياد كنيد تا من هم با نعمتم شما را ياد كنم و مرا با طاعت ياد كنيد تا شما را به نعمت‌ها و احسان و آسايش و رضوان ياد نمايم .\r\n( 153 )  ( يا أَيُّهَا الَّذِينَ آمَنُوا اسْتَعِينُوا بِالصَّبْرِ وَ الصَّلاةِ إِنَّ اللَّهَ مَعَ الصَّابِرِينَ )  : ( اى\r\n\r\n","description":"","footnote":"","page_name":" 107 ","page_number":107},
  {"content":"\r\n\r\nكسانى كه ايمان آورده‌ايد از صبر و نماز استمداد طلبيد ، همانا خداوند با صابران است ) صبر از بالاترين ملكات و احوالى است كه قرآن آن را ستوده و بدان امر نموده صبر از اعازم امور است و باعث مىشود تا همه مشكلات در نظر انسان كوچك جلوه كند و خدا ياور صابران است و نماز از بزرگترين عبادتهايى است كه قرآن بر آن تأكيد فراوان دارد و دربارهء هر امرى كه سفارش مىكند ، نماز در صدر آن قرار دارد ، اما در اين آيه نفرمود ، خدا با نمازگزاران است ، بلكه فرمود ، خدا با صابران است ، چون اين مقام ، مقام برخورد و مواجهه با مواقف هولناك و هماوردى با شجاعان است و در اين مقام اهتمام به صبر مناسبتر است چون صبر كليد هر مشكل است و خدا صابران را كمك مىرساند ، ( الصبر مفتاح الفرج ، صبر كليد فرج خدايى است ) و در اين مقام كه دشمنان قصد حمله به مسلمانان را دارند تا حكومت عدل و دعوت حق را نابود كنند ، مسلمانان بايد آمادگى دفاع و جهاد را داشته باشند ، چون دشمن با اقامهء حجّت و منطق قانع نشده است و قصد مقابله دارد ، پس اين بلاء احتياج به صبر شديد دارد ، حتّى بالاتر از صبر بر مرض و خشكسالى ، پس هدف از صبر تحمّل اذيت و آزار نيست ، بلكه صبر براى جهاد و دفع دشمنان خداست .\r\n( 154 )  ( وَ لا تَقُولُوا لِمَنْ يُقْتَلُ فِي سَبِيلِ اللَّهِ أَمْواتٌ بَلْ أَحْياءٌ وَ لكِنْ لا تَشْعُرُونَ )  : ( و به كسى كه در راه خدا كشته شده است مرده نگوييد ، بلكه اينان زنده‌هايى هستند ولى شما درك نمىكنيد ) ، همانا ماديّون به ماديّت نفس و بطلان آن بواسطهء مرگ معتقد هستند و زندگى اخروى را نفى مىكنند ، سپس درمىيابند كه فطرت انسان قائل به بقاء نفس است و باور دارد كه نفس از سعادت و شقاوت متأثر مىشود و در امورى كه احتياج به فداكارى و قربانى كردن باشد ، اگر هر كس كه بميرد فانى مىشود و مىگذرد ، هيچ انگيزه‌اى براى انسان يافت نمىشود كه خود را فداى ديگران كند تا ديگران زنده بمانند و هيچ داعى او را باز نمىدارد كه نفس خود را از بهره‌كشى از\r\n\r\n","description":"","footnote":"","page_name":" 108 ","page_number":108},
  {"content":"\r\n\r\nديگران و ظلم و جور منع كند تا ديگران از عدل بهره‌مند شوند ، پس شخص عاقل چيزى را نمىدهد جز آنكه عوض و بدل آن را دريافت كند ، امّا دادن بدون گرفتن ، مثل مرگ در راه زندگى ديگران ، و محروم شدن در برابر تمتّع و بهره‌ورى ديگران امرى است كه فطرت از آن گريزان است ، پس چون اين امر را دريافته‌اند ، خيالات و اوهام دروغينى را تراشيده‌اند ، از قبيل آنكه انسان آزاده بايد خود را فداى وطن ، قوم و آنچه شرفش در گرو آنست بكند و در توهّم بودن اين امور ترديدى نيست ، امّا حيات در تعريف الهى ، زندگى دنيوى نيست و افرادى را كه در راه خدا كشته شوند مرده نيستند ، بلكه آنها زنده‌اند ، امّا حواس بشر آنها را درك نمىكند و هيچ آثارى از كشته شدن آن فرد نزد اولياء او باقى نمىماند جز آنكه از او جدا شده‌اند ، امّا اين مسأله در قبال رضاى خدا و حيات نيكويى كه شهيد به آن مىرسد آسان و سهل است و اين آيه دلالت واضحى بر زندگى در عالم برزخ دارد كه به عالم قبر هم ناميده مىشود و آن عالم حد واسط بين موت و قيامت است .\r\n( 155 )  ( وَ لَنَبْلُوَنَّكُمْ بِشَيْءٍ مِنَ الْخَوْفِ وَ الْجُوعِ وَ نَقْصٍ مِنَ الْأَمْوالِ وَ الْأَنْفُسِ وَ الثَّمَراتِ )  : ( ما يقينا همه شما را يا با ترس و گرسنگى و يا كمبود در دارائيها و جانها و ميوه‌ها مىآزمائيم ) بعد از آنكه خدا بشارت داد مؤمنان را به حيات پس از مرگ ، براى آنها سببى را كه به جهت آن ايشان را مخاطب ساخته آشكار مىكند و آن علت اين است كه به زودى آنها را در معرض آزمايش قرار مىدهد كه رسيدن آنان به تعالى و زندگى شرافتمندانه حاصل نمىشود و به دين حنيف نمىرسند ، مگر به سبب آن آزمايش و آن عبارت است از جنگ و قتال كه يگانه راه پيروزى در جنگ اين است كه خود را در اين دو قلعه محكم ، يعنى صبر و نماز ، متحصّن كنند و مسلمانان اگر با مجاهده به مال و نفوس خود با دشمنان بجنگند چه بمانند و چه كشته شوند ، بواسطه اقامه حكم خدا در زمين او و از بين بردن حكومت جور و باطل ، حقيقتا داراى حيات هستند ، پس اگر كشته\r\n\r\n","description":"","footnote":"","page_name":" 109 ","page_number":109},
  {"content":"\r\n\r\nشوند حيات آنها در رهايى از حكومت جور و باطل و آزادى است چون زندگى بدون نعمت آزادى و احكام الهى زندگى نيست و اگر زنده بمانند از شرّ حكّام جور رها شده و در پناه اسلام به حيات سعادتمندانه مىرسند ، پس در هر دو صورت زنده هستند ،  ( وَ بَشِّرِ الصَّابِرِينَ )  : ( و به صبر كنندگان بشارت ده ) صابرين كسانى هستند كه براى اداى امانت الهى بيدار هستند و لوازم جانشينى و استخلاف از خداى متعال را به جا مىآورند ، در اين آيه و آيه بعدى صابران را دوباره نام برد تا اولا ) : بشارتشان دهد ، ثانيا ) : راه صبر را به آنان بياموزد ، ثالثا ) : علت واقعى صبر را بيان كند و آن اين است كه ما ملك خدائيم و مالك حق هرگونه تصرّف در ملك خويش را دارد و رابعا ) : پاداش عموم صابران را كه همانا درود و رحمت خدا است معرفى نمايد .\r\n( 156 )  ( الَّذِينَ إِذا أَصابَتْهُمْ مُصِيبَةٌ )  : ( كسانى كه زمانى كه مصيبتى به آنان مىرسد . . . ) يعنى واقعهء مكروه و يا اتفاق بدى بر ايشان مىافتد ، آن را از جانب خدا مىدانند و ناراحت نمىشوند ، چون هر موجودى قائم به خدا و محتاج به اوست ، پس خداوند حقّ هرگونه تصرف در آن موجود را دارد و انسان در هيچ امرى استقلال ندارد ، چه در وجودش و چه در قوايش ، پس كيست كه از يارى و رحمت خدا بىنياز باشد و كيست كه بر او جرأت نمايد تا از قدرت او خارج شود ،  ( قالُوا إِنَّا لِلَّهِ وَ إِنَّا إِلَيْهِ راجِعُونَ )  : ( مىگويند ما از خدائيم و همانا بسوى خدا باز مىگرديم ) پس زمانى كه انسان متذكّر به حقيقت مالكيّت پروردگار باشد هرگز از مصائب متأثر نمىشود ، چون مالكيتى ندارد كه بواسطه حصول يا فقدان امرى خوشحال يا ناراحت شود و بنابراين امور را به مالكش ارجاع مىدهد  ( لِمَنِ الْمُلْكُ الْيَوْمَ لِلَّهِ الْواحِدِ الْقَهَّارِ )  « 1 » ، ( ملك امروز از آن كيست ؟ از آن خداوند يگانه و چيره است ) .\r\n\r\n\r\n","description":"","footnote":"\r\n( 1 ) - سوره غافر ، آيه 16 .\r\n","page_name":" 110 ","page_number":110},
  {"content":"\r\n\r\n( 157 )  ( أُولئِكَ عَلَيْهِمْ صَلَواتٌ مِنْ رَبِّهِمْ وَ رَحْمَةٌ وَ أُولئِكَ هُمُ الْمُهْتَدُونَ )  : ( اينان مشمول درود و رحمتى از ناحيهء پروردگارشان هستند ، ايشان همان هدايت شده گانند ) صلوات اگر چه به معناى رحمت هم حمل مىشود ، امّا معنايش غير رحمت است ، چون عادت و روش خدا بر رحمت به مؤمنان است و نسبت صلاة به رحمت مانند نسبت مقدمه به ذيل آن است ، يا نسبت التفات و توجه به نظر و يا نسبت انداختن در آتش به سوختن ، پس صلاة انعطافى از جانب خداى سبحان است كه به رحمت نسبت به بنده مىانجامد و خداوند متعهد شده است كه آنها را به راه هدايت و سبيل رحمت رهنمون شود .\r\n\r\n[ آيهء ( 162 - 158 ) دربارهء حجّ و علّت اختلافات دينى 
  ]\r\n( 158 )  ( إِنَّ الصَّفا وَ الْمَرْوَةَ مِنْ شَعائِرِ اللَّهِ )  : ( همانا صفا و مروه دو نمونه از نشانه‌هاى خداست ) صفا و مروه نام دو نقطه از شهر مكّه است و پشت مسجد الحرام قرار دارد كه حاجيان بين آن دو ، سعى مىكنند و آنها دو كوه مىباشند كه فاصله آنها 760 ذراع و نيم است ( هر ذراع 50 تا 70 سانتى متر است ) و كلمه صفا به معنى سنگ سخت و صاف است و مروه هم در اصل لغت به معناى سنگ سخت است .\r\nو شعائر جمع ( شعيره ) به معناى علامت مىباشد ،  ( فَمَنْ حَجَّ الْبَيْتَ أَوِ اعْتَمَرَ فَلا جُناحَ عَلَيْهِ أَنْ يَطَّوَّفَ بِهِما )  : ( پس هر كس حجّ خانه خدا و يا عمره به جاى آورد مىتواند ميان آن دو نقطه سعى كند و گناهى بر او نيست ) ( حجّ ) به معناى قصد بعد از قصد است ، يعنى قصد مكرّر كه در معناى فقهى عملى معهود در بين مسلمانان است ( اعتمار ) به معناى زيارت است و اصل آن عمارة و آبادى است ، چون هر محلى كه زيارتگاه مردم شد آباد مىگردد ، ( جناح ) به معناى انحراف از حقّ و حد وسط بوده و مراد از آن گناه است ،  ( وَ مَنْ تَطَوَّعَ خَيْراً فَإِنَّ اللَّهَ شاكِرٌ عَلِيمٌ )  : ( و هر كس كه عمل خيرى را به طوع و رغبت خود انجام دهد ، پس همانا خداوند شاكر و بسيار داناست ) طوع به معناى طاعت است و گفته مىشود كه طوع به معناى عمل مستحبّى است و طاعة و اطاعت در مورد عمل واجب به كار مىرود ، ( شاكر ) و ( عليم ) هر دو از اسماى حسناى الهى هستند و شكر به\r\n\r\n","description":"","footnote":"","page_name":" 111 ","page_number":111},
  {"content":"\r\n\r\nمعناى مقابلهء نيكى با نيكى است و خداى سبحان كه قديم الاحسان است ، هر احسانى كه به كسى بكند از احسان و نيكى اوست و احدى حقّى به عهدهء او ندارد تا او شكر آن را به جا آورد ، و ليكن در عين حال خودش اعمال صالحه بندگانش را با اينكه همان هم ناشى از احسان اوست به آنان ، مع ذلك آن را احسان بنده به خودش خوانده و خود را شكر گزار بندهء نيكو كارش ناميده و اين خود احسانى است مزيد و فوق احسان ، و گفته شده كه مسلمانان گمان مىكردند كه سعى بين صفا و مروه عملى است كه مشركين آن را ابداع كرده‌اند ، پس خداوند اين آيه را نازل كرد تا توهّم آنها را بر طرف نمايد و گفته مىشود قبلا دو بت بر روى آن دو كوه بود و مسلمانان در ابتداى امر در مورد سعى بين آن دو كراهت و اشكال داشتند .\r\n( 159 )  ( إِنَّ الَّذِينَ يَكْتُمُونَ ما أَنْزَلْنا مِنَ الْبَيِّناتِ وَ الْهُدى )  : ( بدرستى كسانى كه آنچه را ما از دلايل آشكار و هدايت نازل كرديم كتمان مىكنند . . . ) يعنى آنچه از معارف و احكام كه دين الهى شامل آنهاست پنهان مىكنند مثل يهود كه بشارت به نبوت محمّد صلّى اللّه عليه و إله و سلم را مخفى و انكار مىكردند ،  ( مِنْ بَعْدِ ما بَيَّنَّاهُ لِلنَّاسِ فِي الْكِتابِ )  : ( بعد از آنكه آن را براى مردم در كتاب روشن ساختيم ، . . . ) يعنى كتمانى كه يهود كردند بعد از آن بود كه آيات نامبرده به گوش مردم رسيده و عوام آن را شنيده بودند ، امّا بعد چون بيان حق با مصالح فاسدهء احبار و علماء يهود و نظام فاسدى كه بر اساس هواهاى نفسانى خود ساخته بودند و به خلاف وحى و دين بود ، منافات داشت آنها اين آيات را كتمان كردند و باعث اختلاف و تفرقّه مردم در راه دين و هدايت شدند ، پس اختلافات به تمايلات نفسانى علماى يهود برمىگردد ، كه مطالب كتاب مقدّس را تحريف كردند تا حكومت فاسدهء خود را مطابق نفسانيات خويش ادامه دهند ،  ( أُولئِكَ يَلْعَنُهُمُ اللَّهُ وَ يَلْعَنُهُمُ اللَّاعِنُونَ )  : ( آنان را خدا و همه لعنت كنندگان ، لعنت مىكنند ) لعنت خدا به اين معناست كه خدا آنها را از رحمت خود دور مىكند و لعنت لعنت كنندگان به معناى درخواست\r\n\r\n","description":"","footnote":"","page_name":" 112 ","page_number":112},
  {"content":"\r\n\r\nلعنت خدا و نفرين بر آنان است كه خدا آنها را از سعادت در دنيا و آخرت محروم كند .\r\n( 160 )  ( إِلَّا الَّذِينَ تابُوا وَ أَصْلَحُوا وَ بَيَّنُوا )  : ( مگر آن كسانى كه توبه كرده و آنچه را فاسد كرده بودند اصلاح كنند و توضيح دهند ) اين جمله استثنائى است از آيه قبلى و اگر در اين آيه توبه را مقيّد به قيد ( بيّنوا ) كرده ، آن است كه اينها بايد طورى توبه كنند كه آنچه را كتمان كرده بودند آشكار كنند و همه مردم از آن خبردار شوند ،  ( فَأُولئِكَ أَتُوبُ عَلَيْهِمْ وَ أَنَا التَّوَّابُ الرَّحِيمُ )  : ( اينچنين كسانى را من بسوى آنها باز مىگردم ( با قبول توبه ) و من توبه‌پذير و مهربانم ) پس خداوند آمرزنده است براى هر كس كه ايمان بياورد و توبه نمايد و عمل صالح نمايد و جبران مافات را بكند و اينان را خدا هدايت كرده و از آنان در مىگذرد .\r\n( 161 )  ( إِنَّ الَّذِينَ كَفَرُوا وَ ماتُوا وَ هُمْ كُفَّارٌ )  : ( بدرستى كسانى كه كفر ورزيدند و در حال كفر مردند . . . ) اينان كسانى هستند كه اصرار بر دشمنى و كفر و تكذيبشان نمودند ، پس راه آنان راه شيطان است و در اين آيه علماء كتمان كننده را شريك شيطان قلمداد نموده و لعن مطلق به آنها كرده است ، چون با كتمان حقيقت ، حاكم ظالم را در مركز حكومت ترك كرده‌اند ،  ( أُولئِكَ عَلَيْهِمْ لَعْنَةُ اللَّهِ وَ الْمَلائِكَةِ وَ النَّاسِ أَجْمَعِينَ )  : ( لعنت خدا و ملائكه و همهء مردم بر آنان است ) و اين حكمى از جانب خداست كه هر لعنتى كه از هر انسان و هر فرشته‌اى سر بزند متوجّه ايشان شود .\r\n( 162 )  ( خالِدِينَ فِيها لا يُخَفَّفُ عَنْهُمُ الْعَذابُ وَ لا هُمْ يُنْظَرُونَ )  : ( در حالى كه در آن لعنت جاودانه خواهند بود و عذاب از ايشان تخفيف نمىپذيرد و مهلت داده نمىشوند ) پس آنها در لعنت خدا جاودانند و لعنت الهى مبدّل به عذاب مىشود و به آنها مهلتى داده نخواهد شد .\r\n\r\n","description":"","footnote":"","page_name":" 113 ","page_number":113},
  {"content":"\r\n\r\n\r\n[ آيهء ( 165 - 163 ) در توضيح توحيد و برهان بر آن 
  ]\r\n( 163 )  ( وَ إِلهُكُمْ إِلهٌ واحِدٌ لا إِلهَ إِلَّا هُوَ الرَّحْمنُ الرَّحِيمُ )  : ( و معبود شما ، معبودى است يگانه كه جز او معبودى نيست ، او بخشنده و مهربان است ) يعنى هيچ كس در الوهيّت با او مشاركت ندارد ، كما اينكه هيچ كس در علم و قدرت و حيات و ساير صفات او كه در عين تعدد واحدند ، با او مشاركت ندارد و اصل معبود بودن را بر يك معبود مقصور نمود تا نفى الوهيّت از غير ( اللّه ) بنمايد و او بخشنده است ، چون همهء عطايا به او منتهى مىشود و مهربان است چون همهء عطاياى خاصّه در راه هدايت و سعادت اخروى به مقتضاى مهربانى اوست ، و وحدت خدا از نوع وحدت عددى يا نوعى و جنسى نيست ، بلكه وحدت حقّه حقيقيّه است كه هيچ گونه تصوّر كثرت در آن نمىرود .\r\n( 164 )  ( إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ )  : ( همانا در خلق آسمانها و زمين و اختلاف شب و روز . . . ) هر يك از مخلوقات به تنهايى نشانه‌اى بر دلالت بر خالق مدبّر هستند ، پس عالم يك شىء واحد و تدبير آن سراسر به هم پيوسته است و تمام اجزائش مسخّر تحت يك نظام مىباشد ، هر چند در ظاهر متعدّد و متكثّر است ، پس خداى آنها هم يكى است .\r\nاختلاف شب و روز به سبب تفاوت نور وارد بر زمين است كه موجب كوتاهى و درازى شب و روز مىشود و همين اختلاف هم به جهت كشت و زرع و احتياجات مردم مىباشد ،  ( وَ الْفُلْكِ الَّتِي تَجْرِي فِي الْبَحْرِ بِما يَنْفَعُ النَّاسَ )  : ( و كشتى كه در دريا جريان دارد تا به مردم سود رساند ) كشتىهايى كه در درياها مردم و كالاهاى آنان را حمل و نقل مىكنند در وجود خود و قوّه‌اى كه آنان را شناور نگه مىدارد ، محتاج به خداوند هستند كه اين قانون شناورى اجسام در آب را در نظام عالم قرار داده است ،  ( وَ ما أَنْزَلَ اللَّهُ مِنَ السَّماءِ مِنْ ماءٍ فَأَحْيا بِهِ الْأَرْضَ بَعْدَ مَوْتِها وَ بَثَّ فِيها مِنْ كُلِّ دَابَّةٍ )  : ( و در آنچه خدا از آسمان نازل مىكند ، يعنى آن آبى كه با آن زمين را بعد از مردنش زنده مىسازد ، و از هر نوع جنبنده در آن پراكنده گرداند ) ، هنگامى كه آب دريا را بخار و مبدّل به ابر مىنمايد\r\n\r\n","description":"","footnote":"","page_name":" 114 ","page_number":114},
  {"content":"\r\n\r\nو بادها آن ابر را منتقل مىكنند ، سپس فشرده مىشود تا باران يا برف يا تگرگ بر زمين ببارد و آن را بروياند و در زمين انواع جانوران را پراكنده مىكند ،  ( وَ تَصْرِيفِ الرِّياحِ )  : ( و گرداندن بادها ) و آن راندن باد از سويى به سوى ديگر است تا جبهه‌هاى هوا ، از تفاوت دما بين آسمان و زمين يا دريا و آسمان به جهت تفاوت درجهء حرارت بين شب و روز ، تشكيل شوند و موجب نزولات آسمانى گردند و همچنين باد دانه‌هاى گياهان را از جايى به جاى ديگر مىبرد تا عمل لقاح در گلها و درختان انجام شود ،  ( وَ السَّحابِ الْمُسَخَّرِ بَيْنَ السَّماءِ وَ الْأَرْضِ )  : ( و ابرهائيكه بين آسمان و زمين مسخّرند ) ابرها ، بخار آب فشرده هستند كه وقتى بالا مىروند ابر را مىسازند و اگر نزديك زمين باشند مه هستند ،  ( لَآياتٍ لِقَوْمٍ يَعْقِلُونَ )  : ( به تحقيق نشانه‌هايى براى مردمى هستند كه تفكر و تعقّل مىكنند ) يعنى دلايلى هستند براى گروهى كه تفكر آنها را بسوى ايمان مىخواند ، عقل ادراك تام و كامل شيىء است و عقل حقّ را از باطل جدا مىكند و انسان را به جانب خداى حق و خالق مدبّر دلالت و هدايت مىنمايد .\r\n( العقل ما عبد به الرحمن و اكتسب به الجنان ) « 1 » .\r\nدر اين آيه و آيه قبل براهينى بر وجود خدا و توحيد او ارائه مىشود ، برهان اول ) : از راه پيوستگى نظام عالم و اينكه همهء آنها در حكم واحدند ، پس خالق آنها نيز واحد است و از راه نظام منحصر به فرد عالم به وجود يگانگى خدا استدلال نموده است ، برهان دوم ) : از طريق وحدت حقه حقيقيّه خود ( اللّه ) است كه خود برهان موجودات مىباشد و در وجود خود بىنياز از برهان مخلوقات مىباشد ، برهان سوّم ) : از راه احتياج انسان است كه خداوند هر چه در آسمان و زمين است مسخر او گردانده تا او به سعادت دنيا و عقبى برسد « 2 » .\r\n\r\n\r\n","description":"","footnote":"\r\n( 1 ) - روايت : عقل آنست كه بسبب آن خداوند عبادت شود و بهشت حاصل گردد .\r\n( 2 ) - اين قسمت از اصل تفسير الميزان آورده شده است .\r\n","page_name":" 115 ","page_number":115},
  {"content":"\r\n\r\n( 165 )  ( وَ مِنَ النَّاسِ مَنْ يَتَّخِذُ مِنْ دُونِ اللَّهِ أَنْداداً )  : ( بعضى از مردم كسانى هستند كه بجاى خدا شريكانى مىگيرند ) انداد يعنى امثال ، با آنكه هر عاقلى با اتّخاذ اعلى و اكمل منفعت را بسوى خود جلب مىكند نه با اتخاذ ادنى و پست‌تر و خاك كجا و پروردگار عالم كجا ؟  ( يُحِبُّونَهُمْ كَحُبِّ اللَّهِ )  : ( كه آنها را مانند خدا دوست مىدارند ) و تفاوتى نمىكند كه اين شركاى فرضى ملائكه باشند يا بشر و يا هر مخلوق ديگر خدا ، به هر صورت آنها را عبادت مىكنند و به آنان علاقه دارند ، در حالى كه حبّ شايسته خدا و در خور اوست نه ما سوى اللّه ،  ( وَ الَّذِينَ آمَنُوا أَشَدُّ حُبًّا لِلَّهِ )  : ( و كسانى كه ايمان آوردند بيشترين محبّت را نسبت به خدا دارند ) پس حبّ تعلق به خدا دارد و شدت و ضعف مىپذيرد و مؤمن كسى است كه غير خدا را نمىجويد و نمىخواهد و هر قدرتى را از نزد خدا مىداند و در امر و نهى از غير خدا تبعيّت نمىكند ، پس آنها داراى اخلاص در دين مىباشند ،  ( وَ لَوْ يَرَى الَّذِينَ ظَلَمُوا إِذْ يَرَوْنَ الْعَذابَ )  : ( و اگر كسانى كه ستم نمودند ( در اين جهان ) حالت خود را در قيامت هنگامى كه عذاب مىكشند مىديدند . . . ) ستمكاران كسانى هستند كه براى خدا اندادى قائل شدند و آنها را دوست داشتند و آنها را داراى قدرت و تأثير و نفع در عالم مىدانستند ، اينها اگر سزاى اعمالشان را در آخرت مىتوانستند در اينجا مجسم كنند آنگاه مىدانستند كه خداست كه صاحب قدرت مطلقه است ،  ( أَنَّ الْقُوَّةَ لِلَّهِ جَمِيعاً )  : ( كه تمام نيروها از آن خداست ) و اوست كه شركائى را كه داشتند خلق نموده است و در دنيا به آنان قدرتى عطا نموده است و اوست كه قادر است همه اسباب را معطّل و بىثمر نمايد و اين عمل از خلق نمودن براى او آسانتر است و هيچ چيز در آن زمان نمىتواند آنها را از عذاب و شدّت و خوف آن برهاند ،  ( وَ أَنَّ اللَّهَ شَدِيدُ الْعَذابِ )  : ( و اينكه خداوند شديد العذاب است و به سختى مجازات مىكند ) پس چرا تفكر نمىكنيد و از هم اكنون به عبادت خداى متعال قادر نمىپردازيد ، قبل از آنكه در آخرت كه همهء اسباب معطل شده و گرفتار عذاب الهى شويد .\r\n\r\n","description":"","footnote":"","page_name":" 116 ","page_number":116},
  {"content":"\r\n\r\n\r\n[ آيهء ( 171 - 166 ) ردّ مشركان پيروى كوركورانه 
  ]\r\n( 166 )  ( إِذْ تَبَرَّأَ الَّذِينَ اتُّبِعُوا مِنَ الَّذِينَ اتَّبَعُوا )  : ( زمانيكه كسانى كه پيروى شدند از كسانى كه آنها را پيروى كردند ، بيزارى مىجويند ) چون پيروى كردن ديگران از آنان باعث زيادتى عذاب آنان در آخرت مىشود ، زيرا در دنيا نظامى برقرار كرده بودند و بر ديگران تسلط داشتند و ديگران اعمال خودشان را به آنها منتسب مىكردند و آنان پيشوايان كفر و طغيان هستند ،  ( وَ رَأَوُا الْعَذابَ وَ تَقَطَّعَتْ بِهِمُ الْأَسْبابُ )  : ( و عذاب را مىبينند و چاره‌شان از همه جا قطع مىشود ) پس پيشوايان كفر و طغيان نمىتوانند كمكى به پيروان خود بكنند و آنان نيز همچنين ، پس ارتباط از هر دو طرف گسسته مىشود و هر يك ديگرى را رها مىكنند .\r\n( 167 )  ( وَ قالَ الَّذِينَ اتَّبَعُوا لَوْ أَنَّ لَنا كَرَّةً فَنَتَبَرَّأَ مِنْهُمْ كَما تَبَرَّؤُا مِنَّا )  : ( و كسانى كه در دنيا كارشان پيروى كور كورانه بود ، ميگويند : اگر براى ما بازگشتى بود ما نيز از اين پيشوايان بيزارى مىجستيم ، كما اينكه آنها از ما بيزار شدند ) چون مىبينند هيچ كس و هيچ چيز نمىتواند كسى را از عذاب الهى ايمن كند ، اين را مىگويند ، امّا چگونه چنين امرى ممكن است در حالى كه آنها در دنيا لقاء پروردگار و قيامت را فراموش كرده بودند و از اينكه خداوند صاحب قدرت مطلق است و هيچ مؤثّرى غير از او در عالم نيست غفلت نموده بودند ،  ( كَذلِكَ يُرِيهِمُ اللَّهُ أَعْمالَهُمْ حَسَراتٍ عَلَيْهِمْ )  : ( اينچنين خداوند اعمالشان را برايشان به صورت حسرتها بر آنان مجسّم مىسازد ) و به زودى رنج و عذاب آنها را تحت فشار خواهد گذاشت و آنها نتيجه دنيا دوستى و شهوات نفسانى خود و به كار بردن قواى ذاتى كه خدا به ايشان داده در جهت مكاسب دنيوى ، خواهند ديد و به زودى در عذابى مقيم خواهند شد كه هيچ راه نجاتى از آن ندارند ،  ( وَ ما هُمْ بِخارِجِينَ مِنَ النَّارِ )  : ( و آنان هرگز از آتش بيرون نخواهند شد ) يعنى در آن آتش و عذاب جاودانه خواهند بود و عذاب هرگز از آنان منقطع نمىشود .\r\n\r\n","description":"","footnote":"","page_name":" 117 ","page_number":117},
  {"content":"\r\n\r\n( 168 )  ( يا أَيُّهَا النَّاسُ كُلُوا مِمَّا فِي الْأَرْضِ حَلالًا طَيِّباً )  : ( اى مردم از آنچه در زمين است بخوريد ، در حالى كه حلال و پاكيزه است ) خطاب به همه مردم است كه مؤمن مىباشند تا آنچه را خدا حلال دانسته بر خود حرام نكنند و همچنين مشركين چون آنها هم از روى افتراء به خدا نسبت مىدادند كه چيزهايى را حرام نموده است ، در حالى كه حلال بودند و حلال و طيب افادهء مباح بودن به طور عموم را مىكند و ( حلّ ) به معناى آزادى عمل و اثر و ( طيّب ) به معناى ملائم با نفس و طبع است ، يعنى امر مطبوع و مطلوب ،  ( وَ لا تَتَّبِعُوا خُطُواتِ الشَّيْطانِ )  : ( و از گامهاى شيطان پيروى نكنيد ) خطوات جمع ( خطوة ) به معناى گام است و مراد از گامهاى شيطان امورى است كه نسبت به شرك و دورى از خدا جنبهء مقدمه را دارد ، و اين جمله تقييد آن اباحهء عام است ، يعنى خوردن آنچه خدا حرام كرده يا نخوردن آنچه خدا حلال كرده است ، پيروى از شيطان مىباشد و خداوند از پيمودن گامهاى شيطان يعنى قدم نهادن در مسير قدم شيطان نهى نموده است ،  ( إِنَّهُ لَكُمْ عَدُوٌّ مُبِينٌ )  : ( همانا او براى شما دشمنى آشكار است ) اين از لطف و مهربانى خدا نسبت به بندگان است كه دشمن آنان را به آنها مىشناساند و دشمنى شيطان بر انسان آشكار است وقتى انسان دشمنش را بشناسد اقتضاء مىكند كه خود نيز در موضع دشمنى با شيطان قرار بگيرد و به اين ترتيب از مكر و شرّ و وسوسهء شيطان ايمن مىشود .\r\n( 169 )  ( إِنَّما يَأْمُرُكُمْ بِالسُّوءِ وَ الْفَحْشاءِ )  : ( شيطان منحصرا شما را به بدى و فحشا وا مىدارد ) سوء و فحشاء در عمل مصداق پيدا مىكند ، امر به معناى تحميل ارادهء آمر بر مأمور است و امر شيطان وسوسه اوست ( سوء ) به معناى هر چيز مورد تنفّر انسان است كه از نظر اجتماع بد و زشت مىباشد و اين سوء در صورتى كه از حدّ خود بگذرد مبدّل به ( فحشاء ) مىشود ،  ( وَ أَنْ تَقُولُوا عَلَى اللَّهِ ما لا تَعْلَمُونَ )  : ( و وامىدارد به اينكه سخنان بىدليل را به خدا نسبت دهيد ) پس سخن بدون علم و بىدليل انسان را به سوى اختلاف و تفرقه و بدى و زشتى مىخواند ، لذا دعوت شيطان منحصر است در دعوت به\r\n\r\n","description":"","footnote":"","page_name":" 118 ","page_number":118},
  {"content":"\r\n\r\nعمل سوء يا فحشاء و يا در دعوت به گفتن سخن بدون علم و دليل .\r\n( 170 )  ( وَ إِذا قِيلَ لَهُمُ اتَّبِعُوا ما أَنْزَلَ اللَّهُ قالُوا بَلْ نَتَّبِعُ ما أَلْفَيْنا عَلَيْهِ آباءَنا )  : ( و زمانى كه به ايشان گفته شود كه آنچه را كه خدا نازل كرده است پيروى كنيد ، مىگويند :\r\nخير ، بلكه ما تنها آن چيزى را پيروى مىكنيم كه پدران خود را بر آن يافتيم ) زمانى كه آنها گامهاى شيطان را پيروى كنند و از پدران خود پيروى نمايند ، در اين حالت با آنچه خدا نازل كرده است مخالفت مىكنند ،  ( أَ وَ لَوْ كانَ آباؤُهُمْ لا يَعْقِلُونَ شَيْئاً وَ لا يَهْتَدُونَ )  : ( آيا اگر پدرانشان هيچ چيز نمىفهميدند و راه به جايى نمىبردند باز هم پيرويشان مىكنند ؟ ) اين يك برهان عقلى است كه تقليد كور كورانه را باطل مىكند ، چون آنان گفتند در هر حال از پدرانشان پيروى مىكنند ، چه عالم باشند و چه بدون علم ، و كسى كه بدون علم ، عمل كند ، همانا راه هدايت را گم كرده است ، و چگونه پيروى از شخصى گمراه مجاز مىباشد ؟\r\n( 171 )  ( وَ مَثَلُ الَّذِينَ كَفَرُوا كَمَثَلِ الَّذِي يَنْعِقُ بِما لا يَسْمَعُ إِلَّا دُعاءً وَ نِداءً )  : ( مثل كسانى كه كافر شدند مانند چوپانى است كه براى گوسفندان نهيب مىزند در حالى كه آنها جز ندا چيز ديگرى نمىفهمند ) و اين صورت حيوانى كسى است كه آنچه به او گفته مىشود درك نمىكند ، درست مثل چوپانى كه با گوسفندان خود سخن بگويد و آنها چيزى جز صوت از حرفهاى او نمىفهمند و ليكن به مجرد شنيدن همان صوت به گله بر مىگردند ، يا از آن دور مىشوند و نداء اخصّ از دعاء است و به معناى صداى بلند مىباشد ، اما دعا كلّىتر است ،  ( صُمٌّ بُكْمٌ عُمْيٌ فَهُمْ لا يَعْقِلُونَ )  : كر و گنگ و كورند و در نتيجه راهى براى تعقّل ندارند ) اين مثل كسانى است كه دعوت حقّ را اجابت نمىكنند ، پس از آنچه مىشنوند بهره‌اى نمىبرند و هدايت هم نمىشوند ، چون تعقّل نمىكنند ، و در اين آيه قلب به كار رفته است ، يعنى به جاى آنكه بفرمايد ، مثل پيامبر مانند چوپان\r\n\r\n","description":"","footnote":"","page_name":" 119 ","page_number":119},
  {"content":"\r\n\r\nاست و مثل كفّار مانند گوسفند ، به صورت قلب و پيچيده سخن گفت و از اوصاف كر و لال و كور كه براى آنها بيان شد معلوم مىشود كه منظور كفّار هستند .\r\n\r\n[ آيهء ( 176 - 172 ) بيان محرّمات و مسألهء تجسم اعمال 
  ]\r\n( 172 )  ( يا أَيُّهَا الَّذِينَ آمَنُوا كُلُوا مِنْ طَيِّباتِ ما رَزَقْناكُمْ )  : ( اى كسانى كه ايمان آورده‌ايد از پاكيزه‌ها هر چه روزيتان كرده‌ايم بخوريد ) اين جمله خطابى است خاصّ به مؤمنين بعد از خطاب عام قبلى ، گويا از خطاب به جماعتى كه پذيراى نصيحت نيستند منصرف شده و روى سخن را به عده‌اى خاص نموده كه دعوت داعى خود را اجابت مىگويند ، چون به او ايمان دارند و خداوند به آنان نزديك است و نعمت دهندهء آنان مىباشد ،  ( وَ اشْكُرُوا لِلَّهِ إِنْ كُنْتُمْ إِيَّاهُ تَعْبُدُونَ )  : ( و خدا را شكر كنيد اگر تنها او را مىپرستيد ) اگر فقط او را مىپرستيد ، پس در برابر اين نعمتها خدا را شكر كنيد ، حصر در كلمهء ( ايّاه ) مفيد معناى تقدير و انحصار در عبادت است و آن اطاعت از اوامر و عدم ارتكاب نواهى است .\r\n( 173 )  ( إِنَّما حَرَّمَ عَلَيْكُمُ الْمَيْتَةَ وَ الدَّمَ وَ لَحْمَ الْخِنْزِيرِ وَ ما أُهِلَّ بِهِ لِغَيْرِ اللَّهِ )  : ( تنها از ميان خوردنيها خداوند ، گوشت مردار و خون و گوشت خوك و گوشت حيوانى كه براى غير خدا ذبح شده بر شما حرام كرده است ) مردار هر حيوانى است كه بدون تزكيه مرده باشد ، خواه ذبح شده باشد يا نه و خون و گوشت خوك هم نجس هستند و احلال براى غير خدا هم ذبح حيوان براى غير خداست ، مثلا ذبح براى بتها ،  ( فَمَنِ اضْطُرَّ غَيْرَ باغٍ وَ لا عادٍ فَلا إِثْمَ عَلَيْهِ )  : ( پس هر كس ناچار به خوردن اينها شود در صورتى كه خودش عمدا خود را ناچار نكرده باشد و از حدّ اضطرار هم تجاوز نكند گناهى بر او نيست ) يعنى نه ظالم باشد و نه از حدّ تجاوز كند ، پس اضطرار در صورتى است كه نه باغى و ظالم باشد و نه متجاوز و ( اثم ) عملى است كه مؤاخذه در پى داشته باشد يا مانع رسيدن رحمت شود ، امّا در زمانى كه ظلم و يا تجاوز ، خود موجب اضطرار شده باشد و يا خوردن زياده از حدّ رفع ضرر باشد ، پس براى انسان جايز نيست ،  ( إِنَّ اللَّهَ غَفُورٌ رَحِيمٌ )  : ( همانا خداوند\r\n\r\n","description":"","footnote":"","page_name":" 120 ","page_number":120},
  {"content":"\r\n\r\nآمرزنده و مهربان است ) اين جمله دليلى است بر اينكه اين تجويز خدا و رخصتى كه داده است از باب اين بوده كه خواسته است به مؤمنين تخفيفى دهد و گرنه مناط و موجب نهى و حرمت در صورت اضطرار هم موجود است .\r\n( 174 )  ( إِنَّ الَّذِينَ يَكْتُمُونَ ما أَنْزَلَ اللَّهُ مِنَ الْكِتابِ وَ يَشْتَرُونَ بِهِ ثَمَناً قَلِيلًا )  : ( همانا كسانى كه آنچه را از كتاب خدا نازل شده كتمان مىكنند و آن را به بهاى اندكى مىفروشند . . . ) اين جمله تعريضى است بر اهل كتاب ، چون آنها بسيارى از حلالهاى خداوند را براى رياست و مقام خود حرام نموده و حرام خدا را حلال نموده بودند ، با آنكه در كتاب آنها اين امور نبود ،  ( أُولئِكَ ما يَأْكُلُونَ فِي بُطُونِهِمْ إِلَّا النَّارَ )  : ( آنها آنچه مىخورند جز آتشى نيست كه به درون خود مىريزند ) ، پس اين بهاى اندكى كه در برابر تغيير حكم خدا بدست مىآورند در واقع آتشى است كه آن را براى خود مىخرند ، چون گمراهى را بر هدايت و عذاب را بر مغفرت اختيار نموده‌اند ،  ( وَ لا يُكَلِّمُهُمُ اللَّهُ يَوْمَ الْقِيامَةِ وَ لا يُزَكِّيهِمْ )  : ( و خدا در روز قيامت با آنان سخن نمىگويد و آنها را تزكيه نخواهد كرد ) ، پس كتمان نمودن حقّ از جانب آنها مستوجب عدم التفات الهى به آنان مىشود ،  ( وَ لَهُمْ عَذابٌ أَلِيمٌ )  : ( و براى آنان عذابى دردناك است ) به جهت حق پوشى و كفر ورزى آنان و چه جزاى هماهنگ و متناسبى .\r\n( 175 )  ( أُولئِكَ الَّذِينَ اشْتَرَوُا الضَّلالَةَ بِالْهُدى وَ الْعَذابَ بِالْمَغْفِرَةِ )  : ( آنان كسانى هستند كه با سرمايهء هدايت ، گمراهى مىخرند و مغفرت را با عذاب معاوضه مىكنند ) چون هدايت با آنان بود ولى آنها آن را دفع نمودند و به بهاى آن ضلالت را خريدند و بسوى عذاب شتافتند و عذاب را به بهاى مغفرت خريدند ،  ( فَما أَصْبَرَهُمْ عَلَى النَّارِ )  : ( پس چقدر بر چشيدن آتش تحمّل دارند ) اين صبر و تحمّل نسبت به آتش از آنجا ظاهر مىشود كه آنان همچنان به كتمان حقيقت ادامه مىدهند و هر كس با حق\r\n\r\n","description":"","footnote":"","page_name":" 121 ","page_number":121},
  {"content":"\r\n\r\nمخالفت كند و با طريقه الهى عناد بورزد ، همانا بر آتش صابر است و هر چه اصرار در كتمان كنند خلود و بقاء آنان را در آتش به دنبال خواهد داشت .\r\n( 176 )  ( ذلِكَ بِأَنَّ اللَّهَ نَزَّلَ الْكِتابَ بِالْحَقِّ )  : ( و اين عذاب به آن جهت است كه خدا كتاب را به حقّ نازل كرد ) و هر كس كه مطابق كتاب عمل كند به هدايت مىرسد ،  ( وَ إِنَّ الَّذِينَ اخْتَلَفُوا فِي الْكِتابِ لَفِي شِقاقٍ بَعِيدٍ )  : ( و همانا آنان كه در كتاب اختلاف راه انداختند در شقاقى دور از اصلاح هستند ) يعنى چنين كسانى در جهت مخالف حق و ناموس طبيعى فطرت قرار دارند .\r\n\r\n[ آيهء ( 177 ) دربارهء صفات مؤمنين حقيقى و اهل تقوى 
  ]\r\n( 177 )  ( لَيْسَ الْبِرَّ أَنْ تُوَلُّوا وُجُوهَكُمْ قِبَلَ الْمَشْرِقِ وَ الْمَغْرِبِ )  : ( نيكى آن نيست كه روى خود را به طرف مشرق كنيد ( چون مسيحى هستيد ) و يا به طرف مغرب ( چون يهودى هستيد ) ، بعد از آنكه قبله از بيت المقدّس به سوى كعبه تغيير كرد و جدال بسيارى بر پا شد آيه مورد بحث مردم را خطاب كرد كه هيچ يك از جهات فضلى و برترى بر يكديگر ندارند ، كلمه ( برّ ) به معناى خير و احسان است ،  ( وَ لكِنَّ الْبِرَّ مَنْ آمَنَ بِاللَّهِ وَ الْيَوْمِ الْآخِرِ وَ الْمَلائِكَةِ وَ الْكِتابِ وَ النَّبِيِّينَ وَ آتَى الْمالَ عَلى حُبِّهِ ذَوِي الْقُرْبى وَ الْيَتامى وَ الْمَساكِينَ وَ ابْنَ السَّبِيلِ وَ السَّائِلِينَ وَ فِي الرِّقابِ وَ أَقامَ الصَّلاةَ وَ آتَى الزَّكاةَ وَ الْمُوفُونَ بِعَهْدِهِمْ إِذا عاهَدُوا وَ الصَّابِرِينَ فِي الْبَأْساءِ وَ الضَّرَّاءِ وَ حِينَ الْبَأْسِ أُولئِكَ الَّذِينَ صَدَقُوا وَ أُولئِكَ هُمُ الْمُتَّقُونَ )  : ( و ليكن نيكى براى كسى است كه به خدا و روز آخرت و فرشتگان و كتب آسمانى و پيامبران ايمان داشته باشد و مال خود را با آنكه دوستش مىدارد به خويشاوندان و يتيمان و بيچارگان و در راه ماندگان و گدايان و بردگان بدهد و نماز را به پا دارد و زكات بدهد و به عهد خود وقتى پيمانى مىبندد وفا كند و در فقر و بيمارى و جنگ صبور باشد ، اين چنين كسانى هستند كه راست گفتند و همينها هستند كه تقوى دارند ) ، در اين آيه بجاى آنكه توصيف نيكى و ( برّ ) را بنمايد\r\n\r\n","description":"","footnote":"","page_name":" 122 ","page_number":122},
  {"content":"\r\n\r\nتوصيف نيكوكاران ( برّ ) را مينمايد ، تا اشاره كند كه مفهوم خالى از مصداق اثر و فضيلتى ندارد ، ابرار كسانى هستند كه خداوند آنان را با سه مشخصه از ديگران جدا مىكند ، اول ) : در اعتقاد كه آنان داراى مرتبهء چهارم از ايمان هستند كه قبلا شرح داده شد ، دوم ) : در عمل كه نيكوكاران از مال خود به گروههاى نامبرده در آيه انفاق مىكنند و نماز و زكات را بر پا مىدارند ، سوم ) : در اخلاق كه آنان به عهد خود پاى بندند تا نظام جامعه برقرار ماند و در برابر مشكلات صبور هستند و آن مرتبهء كمال نفس است ، سپس آنان را مفتخر مىنمايد به اين توصيف كه آنان كسانى هستند كه در اسلام خود راستگويانند و در رساندن دين اسلام به مدلولات واقعى آن در دوره زندگانى صادق هستند و اهل تقوى ، يعنى ملتزم و پايبند به تكاليفى مىباشند كه خداوند براى حمايت از بشر او را بدان تكليف مىكند و ايمان در قلب و جوارح و اعمال آنها مشهود است .\r\n\r\n[ آيهء ( 179 - 178 ) دربارهء قصاص 
  ]\r\n( 178 )  ( يا أَيُّهَا الَّذِينَ آمَنُوا كُتِبَ عَلَيْكُمُ الْقِصاصُ فِي الْقَتْلى )  : ( اى كسانى كه ايمان آورده‌ايد قصاص در جناياتى كه واقع مىشود بر شما واجب است ) اين حكم مخصوص به مسلمانان مىباشد و قصاص عبارت است از پيگرد جنايتكار براى حمايت از جامعهء انسانى در برابر اشرار و مجرمين ،  ( الْحُرُّ بِالْحُرِّ وَ الْعَبْدُ بِالْعَبْدِ وَ الْأُنْثى بِالْأُنْثى )  : ( آزاد در برابر آزاد و برده در مقابل بنده و زن در مقابل زن ) يعنى نفس به نفس عين جنايتى را كه به او وارد كرده بر او وارد مىآورند ،  ( فَمَنْ عُفِيَ لَهُ مِنْ أَخِيهِ شَيْءٌ )  : ( پس اگر صاحب خون از برادرش ( قاتل ) گذشت كند ) خواه عفو نسبت به تمام حقّ باشد يا بعض آن ، كما اينكه زمانى كه اولياء دم متعدّد باشند و چند نفر از آنان از حق خود براى قاتل بگذرند ، قصاص ملغى مىشود و ديه برقرار مىگردد و به جاى ذكر قاتل كلمه برادر را آورده است تا حس محبّت و رأفت و تحسين گذشت و عفو را برانگيزد ،  ( فَاتِّباعٌ بِالْمَعْرُوفِ وَ أَداءٌ إِلَيْهِ بِإِحْسانٍ )  : ( پس بر صاحب حق است كه قاتل را تعقيب كند و خونبها را از او مطالبه نمايند به نحو پسنديده و بر قاتل است كه خونبهايى را كه بدهكار است به نيكى\r\n\r\n","description":"","footnote":"","page_name":" 123 ","page_number":123},
  {"content":"\r\n\r\nبپردازد ) ، و اين حكم براى تحقق صفاى قلب بين دو طرف بوده ، لذا قصاص به ديه تبديل مىشود ، چون در عفو لذّتى است كه در انتقام نيست ،  ( ذلِكَ تَخْفِيفٌ مِنْ رَبِّكُمْ وَ رَحْمَةٌ )  : ( اين مورد تخفيف و رحمتى از ناحيهء پروردگارتان مىباشد ) يعنى حكم انتقال از قصاص به ديه بخاطر تخفيف به شماست و به همين جهت تغيير پذير نيست ، پس صاحب خون نمىتواند بعد از عفو ، پشيمان شده و از قاتل قصاص نمايد ،  ( فَمَنِ اعْتَدى بَعْدَ ذلِكَ فَلَهُ عَذابٌ أَلِيمٌ )  : ( پس اگر كسى بعد از عفو ، تجاوز كرده و قصد قصاص نمايد ، پس براى او عذابى دردناك خواهد بود ) يعنى اگر صاحب دمّ بخواهد پشيمان شود و بعد از عفو طلب قصاص كند ، آنوقت خود او هم متجاوز است و عذابى دردناك براى او خواهد بود .\r\n( 179 )  ( وَ لَكُمْ فِي الْقِصاصِ حَياةٌ يا أُولِي الْأَلْبابِ لَعَلَّكُمْ تَتَّقُونَ )  : ( و شما را در قصاص حياتى است اى خردمندان ، شايد كه شما تقوى داشته باشيد ) اين جمله به حكمت تشريع حكم قصاص اشاره مىكند و از بليغترين آيات قرآن از نظر نحوهء بيان ، و خلاصه‌ترين آيات قرآن از جهت استدلال ، و لطيفترين آنها از جهت معنى و دلالت به مدلول خويش است و اين جمله بسيار كوتاه و با الفاظ بسيار آسان ذكر شده ، معرفه آوردن قصاص و نكره آوردن حيات براى دلالت بر اين مطلب است كه نتيجه يعنى حيات اوسع و اعظم از قصاص است ، يعنى نتيجه قصاص و بركات آن دامنه دارتر و عظيمتر از آن است كه با زبان گفته شود .\r\nو اين جمله شامل لطائف بسيارى است كه در اين مختصر نمىگنجد ، اما در بلاغت گوى سبقت از تمام جملات بليغ و فصيح ربوده است و آوردن جمله ( لعلكم تتقون ) براى آنست كه بگويد ، هر چند حكم عفو كه قبلا آمد تخفيف و رحمتى است نسبت به قاتل و ليكن مصلحت عموم تنها با قصاص تأمين مىشود و قصاص است كه حيات را ضمانت مىكند نه عفو و گرفتن ديه ، و نه هيچ چيز ديگر و شما با حكم قصاص با تقوى مىشويد و از قتل مىپرهيزيد و اين جمله به منزلهء تعليل است ، براى تشريع حكم قصاص كه باعث\r\n\r\n","description":"","footnote":"","page_name":" 124 ","page_number":124},
  {"content":"\r\n\r\nحيات طيّبه در جامعه مىگردد .\r\n\r\n[ آيهء 182 - 180 ) دربارهء وصيّت 
  ]\r\n( 180 )  ( كُتِبَ عَلَيْكُمْ إِذا حَضَرَ أَحَدَكُمُ الْمَوْتُ إِنْ تَرَكَ خَيْراً الْوَصِيَّةُ لِلْوالِدَيْنِ وَ الْأَقْرَبِينَ بِالْمَعْرُوفِ حَقًّا عَلَى الْمُتَّقِينَ )  : ( بر شما مسلمانان واجب شد كه وقتى مرگتان نزديك مىشود و مالى از شما مىماند براى پدران و مادران و خويشاوندان وصيّتى به نيكى كنيد اين حقّى است بر پرهيزگاران ) ، لسان آيه ، لسان وجوب است نه استحباب و مؤيّد آن جملهء آخر آيه است كه مىفرمايد ،  ( حَقًّا عَلَى الْمُتَّقِينَ )  ، ( حقّا ) نيز مانند ( كتب ) اقتضاى معناى لزوم را دارد و منظور از ( خير ) مال است و مراد از ( معروف ) احسان است ، پس اين امر بر اهل تقوى واجب مىباشد ، چون آنان به اوامر پروردگارشان پايبند هستند ، بعضى مفسران گفته‌اند كه اين آيه بوسيله آيات ارث كه تكليف ما ترك ميّت را مشخص مىكند نسخ شده است ، اگر همچنين باشد وجوبش نسخ شده است ، اما استحباب آن به جاى خود باقى است و شايد تقييد كلمهء ( حق ) به ( متّقين ) هم براى رساندن همين غرض باشد .\r\n( 181 )  ( فَمَنْ بَدَّلَهُ بَعْدَ ما سَمِعَهُ فَإِنَّما إِثْمُهُ عَلَى الَّذِينَ يُبَدِّلُونَهُ إِنَّ اللَّهَ سَمِيعٌ عَلِيمٌ )  : ( پس هر كس وصيّت شخصى را بعد از آنكه شنيد تغيير دهد گناهش به گردن همان كسى است كه تغيير داده ، همانا كه خدا شنوا و داناست ) ، يعنى اگر كسى چنين كارى بكند خدا به گفته‌ها و اعمال او آگاه است و گناهش متوجّه همان شخص است .\r\n( 182 )  ( فَمَنْ خافَ مِنْ مُوصٍ جَنَفاً أَوْ إِثْماً فَأَصْلَحَ بَيْنَهُمْ فَلا إِثْمَ عَلَيْهِ إِنَّ اللَّهَ غَفُورٌ رَحِيمٌ )  : ( پس اگر وصىّ ترسيد كه متوّفى در وصيّت خود از راه حق منحرف گشته و مرتكب گناهى شده ، پس در وصيّت او اصلاحاتى انجام دهد تا در ميان ورثه ظلمى واقع نشود ، گناهى بر او نيست كه خدا آمرزندهء رحيم است ) كلمه ( جنف ) به معناى انحراف\r\n\r\n","description":"","footnote":"","page_name":" 125 ","page_number":125},
  {"content":"\r\n\r\nاست و مراد انحراف بسوى گناه مىباشد ، پس اين آيه تفريع بر آيه قبل است كه فرمود :\r\nهر كس وصيت را تغيير دهد گناه كرده ، در اينجا مىفرمايد : اگر كسى وصيت به گناه كرده و يا انحراف پيدا كرده باشد و در اينجا وصىّ تغييراتى براى اصلاح به خير در وصيّت بدهد گناهى مرتكب نشده است .\r\n\r\n[ آيهء ( 185 - 183 ) دربارهء روزه 
  ]\r\n( 183 )  ( يا أَيُّهَا الَّذِينَ آمَنُوا كُتِبَ عَلَيْكُمُ الصِّيامُ كَما كُتِبَ عَلَى الَّذِينَ مِنْ قَبْلِكُمْ لَعَلَّكُمْ تَتَّقُونَ )  : ( اى كسانى كه ايمان آورده‌ايد روزه بر شما واجب شد ، همانطور كه بر اقوام قبل از شما واجب شده بود ، شايد كه با تقوا شويد ) ، خطاب با مؤمنين  ( يا أَيُّهَا الَّذِينَ آمَنُوا )  براى توجه دادن آنان به صفت ايمان است تا به هر حكمى كه از ناحيه پروردگار واجب مىشود ، روى آورند و بپذيرند ( كتب ) به معناى واجب شد است و ( صيام ) به معناى خوددارى از عمل است كه در شرع به اصطلاح مخصوص ( روزه ) استعمال شده ، و در آيه آمده است كه امم قبل هم روزهء واجب داشته‌اند اما نمىخواهد بفرمايد ، روزهء آنها مانند روزه مسلمانان است و نه مىفرمايد كه همهء آنها روزه داشته‌اند ، بلكه بطور كلى بعضى از آنها حكم روزه را داشته‌اند و منظور از آنها هم امّتهاى داراى ملّت و شريعت است و در جمله ( لعلّكم تتقون ) هم به علت تشريع حكم روزه تصريح شده است كه همانا روزه براى كسانى است كه ارادهء وصول به عالم طهارت و رفعت و كمال را دارند ، پس بايد نفس خود را از لذائذ جسمانى باز دارند و از وابستگى به ماديّات خود را منزّه كنند .\r\n( 184 )  ( أَيَّاماً مَعْدُوداتٍ )  : ( روزهايى معدود و اندك ) نكره آوردن ايام براى تحقير و كم شمردن آن است و منظور از معدود يعنى قابل شمارش ،  ( فَمَنْ كانَ مِنْكُمْ مَرِيضاً أَوْ عَلى سَفَرٍ فَعِدَّةٌ مِنْ أَيَّامٍ أُخَرَ )  : ( پس هر كس از شما مريض يا مسافر باشد بايد ايّامى ديگر به جاى آن روزه بگيرد ) ، ( مرض ) به معناى خلاف صحت و تندرستى است و كلمه\r\n\r\n","description":"","footnote":"","page_name":" 126 ","page_number":126},
  {"content":"\r\n\r\n( سفر ) به معناى كشف است ، چون مسافر براى بيرون شدن از وطن از خانه‌اش منكشف و ظاهر مىشود  ( فَعِدَّةٌ مِنْ أَيَّامٍ أُخَرَ )  به معناى عزيمت است نه رخصت ، يعنى مسافر و مريض حتما بايد در روزهاى ديگر روزه بگيرند ،  ( وَ عَلَى الَّذِينَ يُطِيقُونَهُ فِدْيَةٌ طَعامُ مِسْكِينٍ )  : ( و امّا كسانى كه روزه براى آنها طاقت فرساست به عوض روزه براى هر روز يك مسكين طعام دهند ) ( اطاقة ) به معناى به كار بستن تمام نيرو و قدرت براى انجام يك عمل است و معناى آن چنين مىشود كه كسانى كه به هيچ وجه حتّى با به كار بستن تمام نيرو نتوانند روزه بگيرند بايد فديه دهند و ( فديه ) به معناى بدل و عوض است ، كه بايد عوض مالى بدهد و يك مسكين را اطعام كند از طعام متوسطى كه غالبا از آن استفاده مىكند و ( على الذين ) وجوب تعيينى را مىرساند نه تخييرى و رخصت را ،  ( فَمَنْ تَطَوَّعَ خَيْراً فَهُوَ خَيْرٌ لَهُ )  : ( و اگر كسى عمل خيرى را داوطلبانه انجام دهد براى خودش بهتر است ) ( طوع ) به معناى مقابل ( كراهت ) است پس انجام فعل با رضا و رغبت مىباشد و البته عملى كه از روى رضا و رغبت انجام شود بهتر از عمل اكراهى و اجبارى است و سخن كسانى كه تطوّع را به معناى استحباب و زيادتى مىدانند نزد مؤلف الميزان مردود است ،  ( وَ أَنْ تَصُومُوا خَيْرٌ لَكُمْ إِنْ كُنْتُمْ تَعْلَمُونَ )  : ( و اينكه روزه بگيريد براى شما بهتر است ، اگر مىدانستيد ) يعنى با رضا و رغبت روزه بگيريد كه براى شما خير است ( و خود روزه هم كه خير است پس تطوّع به روزه خيرى علاوه بر خير ديگر است ) و در حديث قدسى آمده است كه ( روزه براى من است و من جزاى آن را مىدهم ) ( الصّوم لى و انا اجزى به ) و اين امر نيست جز براى آنكه در روزه متعالى شدن از وابستگىهاى مادى و دنيا دوستى و پاكيزگى از آلودگىهاى مادّى و خود پرستى است و روزه آفت محدوديت و خودبينى است و ممكن است كه نماز يا حج براى غير خدا تحقّق پذيرد ، اما امكان ندارد كسى براى غير خدا روزه بگيرد .\r\n( 185 )  ( شَهْرُ رَمَضانَ الَّذِي أُنْزِلَ فِيهِ الْقُرْآنُ )  : ( ماه رمضان ماهيست كه در آن قرآن\r\n\r\n","description":"","footnote":"","page_name":" 127 ","page_number":127},
  {"content":"\r\n\r\nنازل شده است ) ( نزول ) يعنى پايين آمدن و وارد شدن يكباره از نقطه‌اى بلند ، و ( قرآن ) نام كتاب آسمانى مسلمانان و به معناى ( خواندنى ) مىباشد  ( هُدىً لِلنَّاسِ وَ بَيِّناتٍ مِنَ الْهُدى وَ الْفُرْقانِ )  : ( تا هدايت براى مردم و دلايل آشكارى از هدايت و جدا كننده حق از باطل باشد ) ( هدايت ) براى ناس كه طبقه پايين جامعه هستند و سطح فكرشان نازلترين سطح است و ( بيّنات ) براى خواصّى از مردم كه در ناحيه علم و عمل تكامل يافته باشند و قرآن براى آنان جدا كنندهء حق از باطل است و با دلايل واضح و ظاهر ، حق و ناحق را تميز مىدهد ،  ( فَمَنْ شَهِدَ مِنْكُمُ الشَّهْرَ فَلْيَصُمْهُ )  : ( پس هر كس اين ماه را درك كرد بايد در آن روزه بگيرد ) ( شهادت ) به معناى حاضر بودن در جريان و اطلاع يافتن از آن است ،  ( وَ مَنْ كانَ مَرِيضاً أَوْ عَلى سَفَرٍ فَعِدَّةٌ مِنْ أَيَّامٍ أُخَرَ )  : ( و هر كس مريض يا در سفر باشد پس چند روز از ماه‌هاى ديگر روزه بگيرد ) اين جمله اثبات حكم را مىفرمايد و در دو آيه قبلى زمينه چينى و مقدمه براى بيان اين حكم بوده است ،  ( يُرِيدُ اللَّهُ بِكُمُ الْيُسْرَ وَ لا يُرِيدُ بِكُمُ الْعُسْرَ وَ لِتُكْمِلُوا الْعِدَّةَ )  : ( خدا براى شما سهولت را خواسته و دشوارى را نخواسته ، و منظور اين است كه عدّه سى روز ماه را تكميل كرده باشيد ) ، پس بيان مىفرمايد كه تكميل 30 روز ، روزه واجب است و اگر خداوند براى مريض و مسافر استثناء قائل شد تا در ماه‌هاى ديگر جبران كنند از جهت سهولت و آسانگيرى بوده است ،  ( وَ لِتُكَبِّرُوا اللَّهَ عَلى ما هَداكُمْ وَ لَعَلَّكُمْ تَشْكُرُونَ )  : ( و تا خدا را به جهت اينكه هدايتتان كرد بزرگ شماريد و تكبير گوييد و شايد شكر گزارى كنيد ) لام غايت است و مىخواهد غايت و نتيجه اصل روزه را بيان كند ، پس اشتغال به روزه براى اظهار كبريائى حق تعالى است كه قرآن را بر مسلمانان نازل كرد و ربوبيّت خود و عبوديّت بندگان را اعلام نمود و نيز به جهت آنكه در مقابل نعمت هدايت و جدا سازى حق از باطل شكر او را بجاى آورند .\r\n\r\n[ آيهء ( 186 ) در باب دعا 
  ]\r\n( 186 )  ( وَ إِذا سَأَلَكَ عِبادِي عَنِّي )  : ( زمانى كه بندگان من از تو دربارهء من سئوال كنند . . . ) همانا آنكسى كه دعا را به بشر الهام نمود ، اجابت را هم روزى او كرد و صيغه\r\n\r\n","description":"","footnote":"","page_name":" 128 ","page_number":128},
  {"content":"\r\n\r\nمتكلم را براى نشان دادن كمال توجه نسبت به اين امر آورده است و كلمهء ( عبادى ) نيز براى بيشتر فهماندن عنايت پروردگار و حذف واسطه است ،  ( فَإِنِّي قَرِيبٌ )  : ( پس من نزديكم ) با ( انّ ) جمله را مؤكد نموده است و باز به صيغهء متكلم آورده ، براى زيادتى عنايت و توجّه نسبت به بندگان و در ضمن نزديكى را با صفت بيان كرد نه با فعل ، براى آنكه ثبوت و دوام قرب و نزديكى را برساند و آنگاه با صيغه مضارع مىفرمايد ،  ( أُجِيبُ )  : ( اجابت مىكنم ) و فعل مضارع دلالت بر تجدّد اجابت و استمرار آن دارد و آنگاه اجابت را مقيد مىكند به جملهء ،  ( دَعْوَةَ الدَّاعِ إِذا دَعانِ )  : ( دعوت دعوت كنندگان را در زمانى كه مرا بخوانند ) يعنى وعدهء اجابت را مقيد نمود به خواندن و دعا كردن ، پس اين قيد چيزى جز خود مقيّد نيست ، يعنى اجابت عين دعاست و دعوت داعى بدون هيچ شرط و قيدى مستجاب است و ( دعا ) به معناى آنست كه دعا كننده نظر دعا شده را به سوى خود جلب كند و كلمه ( سئوال ) به معناى جلب فائده و به منزلهء نتيجه و هدف است براى دعا و كلمهء ( دعان ) دلالت مىكند بر اينكه وعدهء اجابت مطلق و بدون قيد است ، پس زمانى كه دعا كننده به حقيقت دعا كند و قلب و زبانش يكى باشد و علم فطريش منشاء خواسته‌اش باشد بدون هيچ قيدى دعاى او مستجاب مىشود ، پس دعايى كه به اجابت نرسد يكى از دو امر را فاقد است ، يا دعا ، دعاى واقعى نيست و علم به حقيقت چيزى كه مىخواهد ندارد و يا در دعايش خدا را نمىخواند ، در زبان خدا خدا مىكند امّا در دل همهء اميدش به اسباب ظاهرى و مادى و وهمى است ، پس اينچنين دعايى مستجاب نمىشود ،  ( فَلْيَسْتَجِيبُوا لِي وَ لْيُؤْمِنُوا بِي لَعَلَّهُمْ يَرْشُدُونَ )  : ( پس بايد آنان نيز دعوت مرا اجابت كنند و بايد به من ايمان بياورند تا شايد رشد يابند ) پس اسلام براى هر كس از آن تبعيت كند رشد است و بر هر كس دشوار بيايد همانا گمراه شده است ، لذا چنين خداى مهربانى كه با هفت صيغهء متكلم خود را نسبت به بنده‌اش بدون واسطه و نزديك معرفى مىكند بندگان معطل چه هستند ، بايد خدا را در دعوتش اجابت كنند و به او ايمان آورند و نتيجه آن هم رشد و تعالى خود آنان خواهد بود .\r\n\r\n","description":"","footnote":"","page_name":" 129 ","page_number":129},
  {"content":"\r\n\r\n\r\n[ آيهء ( 189 - 187 ) احكام زناشويى و مالكيّت 
  ]\r\n( 187 )  ( أُحِلَّ لَكُمْ لَيْلَةَ الصِّيامِ الرَّفَثُ إِلى نِسائِكُمْ )  : ( حلال شد بر شما در شب روزه دارى نزديكى با زنانتان ) ( احلّ ) به معناى ( اجيز ) يعنى اجازه داده شد و ( رفث ) تصريح به عملى است كه كنايه مىشود از آن به عملى كه ذكر آن قبيح مىباشد و اغلب از آن به جماع كنايه مىشود ،  ( هُنَّ لِباسٌ لَكُمْ وَ أَنْتُمْ لِباسٌ لَهُنَّ )  : ( ايشان پوششى براى شما و شما پوششى هستيد براى آنان ) لباس يعنى ساتر و هر كدام از زوجين ديگرى را از پيروى فسق و فجور باز مىدارد ، پس بديهاى او را مىپوشاند و عورت او را مستور مىكند و استعارهء لطيفى در اين كلام وجود دارد ، چون انسان با جامه عورت خود را مىپوشاند از ديگرى ، امّا خود جامه از نظر ديگران پوشيده نيست .\r\nدر تفسير ابن كثير از ابن عبّاس و ابو هريره دربارهء اين آيه نقل شده است كه مسلمانان در ماه رمضان هنگامى كه نماز عشا را مىخواندند ديگر طعام و زن را بر خود حرام مىدانستند ، بعد جمعى از مسلمانان به حكم غريزه بعد از عشا مرتكب اين اعمال مىشدند و با اينكه اين امور را گناه مىدانستند آن را ، مرتكب شده و اين عمل را خيانتى به خود مىپنداشتند ، پس عده‌اى از مردم از اين مسأله به پيامبر صلّى اللّه عليه و إله و سلم شكايت نمودند ، لذا خداوند اين آيه را نازل نمود :  ( عَلِمَ اللَّهُ أَنَّكُمْ كُنْتُمْ تَخْتانُونَ أَنْفُسَكُمْ )  : ( خدا دانست كه شما همواره با انجام اين عمل نافرمانى مىكنيد و به نفس خود خيانت مىنماييد ) ، ( تختانون ) از ريشه مصدر ( ختيان ) همان معناى خيانت و نقص نهفته را مىدهد ، و آيه معناى استمرار را مىرساند ، يعنى از ابتداى روز تشريع حكم روزه مسلمانان بطور سرّى خدا را نافرمانى مىكرده‌اند ، پس حكم خدا حرام بودن جماع و طعام در شب روزه بوده است و با نزول اين آيه نسخ شده است ،  ( فَتابَ عَلَيْكُمْ وَ عَفا عَنْكُمْ )  : ( پس از جرم شما گذشت و عفو نمود و اين حكم را برداشت ) ، لذا توبه و عفو دلالت مىكند بر اينكه قبلا معصيتى واقع شده است و با اين آيه حرمت آن عمل نسخ شده گرديده ،  ( فَالْآنَ بَاشِرُوهُنَّ وَ ابْتَغُوا ما كَتَبَ اللَّهُ لَكُمْ )  : ( حالا ديگر مىتوانيد با زنان خود آميزش كنيد و از خدا آنچه را از فرزند كه برايتان مقدّر نموده طلب نماييد ) و اين\r\n\r\n","description":"","footnote":"","page_name":" 130 ","page_number":130},
  {"content":"\r\n\r\nحكم جواز مباشرت در شب روزه است و ( ابتغاء ) منظور طلب فرزند است ، پس آنها اگر چه ظاهرا جز قصد اطفاى شهوت ندارند اما در واقع آنچه را خدا مقدّر كرده كه همان بقاى نوع انسانى است محقق مىنمايند ،  ( وَ كُلُوا وَ اشْرَبُوا حَتَّى يَتَبَيَّنَ لَكُمُ الْخَيْطُ الْأَبْيَضُ مِنَ الْخَيْطِ الْأَسْوَدِ مِنَ الْفَجْرِ )  : ( و بخوريد و بياشاميد تا سفيدى شفق از سياهى شب برايتان مشخص شود ) كلمهء فجر دو مصداق دارد ، يكى فجر اوّل كه كاذب است چون دوامى ندارد و دوّمى فجر صادق است كه زمانى كه فاصلهء خورشيد از دايره افق به هجده درجه زير افق برسد ، اين فجر خبر از آمدن روز مىدهد و در اين آيه استعاره به كار رفته است و سفيدى گستردهء آخر افق تاريك را به ريسمانى سفيد ، و تاريكى را به ريسمانى سياه تشبيه كرده است و مراد از اين جمله تحديد اولين وقت طلوع فجر صادق است ، چون بالا آمدن سفيدى روز و شعاع نور هر دو خيط را از بين مىبرد ،  ( ثُمَّ أَتِمُّوا الصِّيامَ إِلَى اللَّيْلِ )  : ( و آنگاه روزه بداريد و روزه را تا شب به اتمام برسانيد ) چون تحديد روزه به فجر دلالت نمود و معلوم شد با آغاز فجر روزه واجب مىشود براى اختصار گويى مجددا سخنى از وجوب روزه نكرد و تنها آخر روزه را مشخص و محدود نمود تا شب ، و روزه يك امر بسيط و واحد است و از فجر تا شب يك عبادت تمام است و فرق تمام و كامل هم در همين است ( كامل مركب از اجزاء است كه هر جزئش اثرى مستقّل دارد ) ،  ( وَ لا تُبَاشِرُوهُنَّ وَ أَنْتُمْ عاكِفُونَ فِي الْمَساجِدِ )  : ( و هنگامى كه در مساجد اعتكاف مىكنيد با زنان در نياميزيد ) اعتكاف يعنى ملازمت در مكان و اعتكاف در مسجد اقامت در آن و ملازمت به آن اقامت است و اعتكاف احكام خاصّى دارد ، من جمله روزه گرفتن و عدم خروج از مسجد بدون عذرى موجّه و عدم توجه به غير خدا و . . . و خداوند تشريع مىكند كه در ايّام اعتكاف نبايد با زنان درآميزيد ، اگر چه در روز روزه دار مىباشيد ، يعنى اين مورد از حكم حليّت آميزش با زنان در شب روزه دارى استثناء شده است ،  ( تِلْكَ حُدُودُ اللَّهِ فَلا تَقْرَبُوها )  : ( اينها حدود خداست ، زنهار كه نزديك آن نشويد ) ( حدّ ) به معناى منع است و نهى كردن از نزديك شدن به حدود كنايه\r\n\r\n","description":"","footnote":"","page_name":" 131 ","page_number":131},
  {"content":"\r\n\r\nاز عدم ارتكاب آنهاست ،  ( كَذلِكَ يُبَيِّنُ اللَّهُ آياتِهِ لِلنَّاسِ لَعَلَّهُمْ يَتَّقُونَ )  : ( اين چنين خدا آيات خود را براى مردم بيان مىكند ، تا شايد با تقوا شوند ) و در اثر تقوى اوامر الهى را انجام دهند و از منهيات الهى اجتناب ورزند .\r\n( 188 )  ( وَ لا تَأْكُلُوا أَمْوالَكُمْ بَيْنَكُمْ بِالْباطِلِ )  : ( و اموال خود را در بين خود به باطل مخوريد ) منظور از ( اكل ) ( گرفتن ) و مطلق ( تصرف ) است كه بطور مجاز به عنوان خوردن مال مردم ناميده مىشود ( مال ) به معناى هر چيزى است كه مورد رغبت انسانها قرار بگيرد و از مصدر ( ميل ) است ، چون مال چيزى است كه دل آدمى بسوى آن متمايل است يا از ريشه ( مؤل ) به معنى ( عطاء ) .\r\n( بين ) فاصله‌اى است كه به دو چيز يا بيشتر نسبت داده مىشود و ( باطل ) مقابل حق است و حق امر داراى ثبوت است و باطل چيزى است كه ثبوت ندارد ، اصل مال متعلّق به خداست و خدا آن را از راه وضع قوانين عادله ميان مردم تقسيم نموده تا مالكيت آنان به حق تعديل شود و ريشه‌هاى فساد قطع گردد ،  ( وَ تُدْلُوا بِها إِلَى الْحُكَّامِ لِتَأْكُلُوا فَرِيقاً مِنْ أَمْوالِ النَّاسِ بِالْإِثْمِ وَ أَنْتُمْ تَعْلَمُونَ )  : ( و براى خوردن مال مردم قسمتى از آن را به طرف حكّام به صورت رشوه و گناه سرازير مىنمائيد با آنكه مىدانيد كه اين عمل حرام است ) .\r\n( ادلاء ) به معناى آويزان كردن دلو در چاه است براى آبكشى و كنايه شده از اين كلمه به عنوان رشوه دادن به حكّام تا بر طبق ميل آدمى رأى دهند ، كلمهء ( فريق ) به معناى يك قسمت جدا شده و كناره گذاشته شده از هر چيز است و قول ( اموال الناس ) تأييد و امضايى از جانب خداوند است كه بدون آن احترام مالكيّت در جامعه انسانى استقرار نمىيافت و منظور از ( اثم ) مصالحهء رشوه دهنده و رشوه گيرنده است بر تقسيم اموال مردم بين خودشان .\r\n\r\n","description":"","footnote":"","page_name":" 132 ","page_number":132},
  {"content":"\r\n\r\n( 189 )  ( يَسْئَلُونَكَ عَنِ الْأَهِلَّةِ )  : ( از تو دربارهء هلالها مىپرسند ) ، كلمهء اهلّه جمع هلال است كه به معناى ماه شب اول يا دوم يا سوّم است يعنى وقتى كه از زير شعاع شمس بيرون مىآيد البته بعضى تا شب هفتم را هم هلال گفته‌اند و ( استهلال ) به معناى گريه و صداى طفل در حين ولادت است و سئوال مردم درباره فائده و سبب ظاهر شدن ماه بصورتهاى گوناگون از هلال تا بدر است ،  ( قُلْ هِيَ مَواقِيتُ لِلنَّاسِ وَ الْحَجِّ )  : ( بگو اينها اوقات را براى مردم و براى حجّ معيّن مىكنند ) مواقيت جمع ميقات و به معناى وقت تعيين شده براى عمل است و به مكان معيّن براى عمل هم اطلاق مىشود ، و فرمود : اى پيامبر بگو اينها اوقاتى براى سنجش اعمال هستند و تقسيم ماه‌هاى قمرى براى درك تعاقب امور و آسانى سنجش زمانى مىباشد و همچنين حجّ را كه در ماه‌هاى معلومى انجام مىگيرد ، به وسيله اهلّه موقع آن را مىشناسند ،  ( وَ لَيْسَ الْبِرُّ بِأَنْ تَأْتُوا الْبُيُوتَ مِنْ ظُهُورِها )  : ( و اين خوب نيست كه شما ( در حال احرام ) از پشت داخل خانه‌ها بشويد ) چون مىخواهد عادت جاهليّت را كه در زمان حج اين گونه وارد خانه‌ها مىشدند اصلاح نمايد ،  ( وَ لكِنَّ الْبِرَّ مَنِ اتَّقى وَ أْتُوا الْبُيُوتَ مِنْ أَبْوابِها )  : ( بلكه صحيح آن است كه از خدا بترسيد و به خانه‌ها از در آنها داخل شويد ) ، پس كمال در متّصف شدن به صفت تقوا است ، لذا خدا ترس و متّقى باشيد و از در خانه‌ها وارد شويد كه امرى ارشادى است ،  ( وَ اتَّقُوا اللَّهَ لَعَلَّكُمْ تُفْلِحُونَ )  : ( و از خدا پروا كنيد ، باشد كه رستگار شويد ) ، تقوا يكى از صفاتى است كه با همهء مراتب ايمان و مقامات كمال جمع مىشود و مسلّم است كه تمام مراتب مقامات مستوجب رستگارى نيست ، بلكه مقامات نهايى كمال و ايمان مستوجب فلاح و رستگارى است و لذا فرمود :\r\n( شايد يا باشد كه رستگار شويد ) و نفرمود ، ( تا رستگار شويد ) پس تقوى انسان را به سوى فلاح هدايت مىكند و علت براى رستگارى است و رستگارى ثواب و جزاى تقوا است .\r\n\r\n[ آيهء ( 195 - 190 ) در باب قتال 
  ]\r\n( 190 )  ( وَ قاتِلُوا فِي سَبِيلِ اللَّهِ الَّذِينَ يُقاتِلُونَكُمْ )  : ( و در راه خدا با كسانى كه با شما\r\n\r\n","description":"","footnote":"","page_name":" 133 ","page_number":133},
  {"content":"\r\n\r\nسر جنگ دارند كارزار كنيد ) تشريع براى حكم قتال براى اولين بار با مشركين مكّه است ، قتال يعنى آنكه كسى قصد كشتن ديگرى را بكند ، كه او قصد كشتن وى را دارد و در راه خدا بودن اين عمل به آنست كه غرض تصميم گيرنده ، اقامهء دين و اعلاى كلمهء توحيد باشد و با نيّت قربة الى اللّه انجام شود نه به نيّت استيلا بر اموال و ناموس مردم و يا با غرض قوميّت و قبيله‌اى يا عصبيّتهاى جاهلى و كسب غنيمت و برترى جويى و بزرگى طلبى ، پس قتال در اسلام جنبه دفاع دارد و محدود به زمانى است كه حوزهء اسلام مورد هجوم كفّار قرار گيرد ، به خلاف جنگ كه معنايش تجاوز و خروج از حدّ و مرز است ، لذا قرآن كريم به دنبال فرمان قتال فرمود :  ( وَ لا تَعْتَدُوا إِنَّ اللَّهَ لا يُحِبُّ الْمُعْتَدِينَ )  : ( و تعدّى مكنيد ، همانا خدا متجاوزان را دوست ندارد ) ( اعتداء ) يعنى بيرون شدن از ( حدّ ) مانند قتال قبل از پيشنهاد مصالحه بر سر حق و يا قتال ابتدائى يا جنگيدن با كسانى كه محارب با اسلام نيستند و در پناه اسلام ايمن مىباشند ، در حالى كه قتال راهى براى هدايت است نه براى قتل و كشتار .\r\n( 191 )  ( وَ اقْتُلُوهُمْ حَيْثُ ثَقِفْتُمُوهُمْ )  : ( مشركين را هر جا يافتيد بكشيد ) يعنى هر جا آنان را پيدا كرديد و درك نموديد ، نابودشان كنيد ،  ( وَ أَخْرِجُوهُمْ مِنْ حَيْثُ أَخْرَجُوكُمْ )  : ( و بيرون كنيد آنها را از جايى كه شما را بيرون كردند ) يعنى آنها را از مكّه برانيد ،  ( وَ الْفِتْنَةُ أَشَدُّ مِنَ الْقَتْلِ )  : ( و فتنهء آنان از اين كشتار شما شديدتر بود ) كلمه فتنه به معناى هر عملى است كه به منظور آزمودن حال هر چيزى انجام بگيرد .\r\nو منظور از فتنه در اين آيه شرك به خدا و كفر به رسول و آزار و اذيّت مسلمين است ، يعنى همان عملى كه مشركين مكّه بعد از هجرت و قبل از آن با مسلمانان داشتند و همان شكنجه‌اى است كه مشركين براى گمراه كردن مسلمانان به آنان وارد مىكردند و اين فتنهء آنان شديدتر از كشتار شما نسبت به آنان است ، چون قتل انقطاع زندگى دنيوى است ، امّا فتنه باعث انقطاع حيات مادى و معنوى و خرابى دنيا و آخرت مىگردد ،  ( وَ لا \r\n\r\n","description":"","footnote":"","page_name":" 134 ","page_number":134},
  {"content":"\r\n\r\n تُقاتِلُوهُمْ عِنْدَ الْمَسْجِدِ الْحَرامِ حَتَّى يُقاتِلُوكُمْ فِيهِ )  : ( ولى در كنار مسجد الحرام با آنان نجنگيد ، مگر اينكه آنان در آنجا با شما جنگ را آغاز كنند ) اين امر براى حفظ حرمت مسجد الحرام كه حرم امن الهى است مىباشد ، امّا اگر آنان شروع به كارزار كردند شما هم بايد با آنان مقابله كنيد ،  ( فَإِنْ قاتَلُوكُمْ فَاقْتُلُوهُمْ كَذلِكَ جَزاءُ الْكافِرِينَ )  : ( و اگر آنان با شما جنگ را آغاز كردند ، شما هم با آنها بجنگيد كه سزاى كافران همين است ) و آنان كسانى هستند كه مراعات هيچ علاقه خويشى و عهد و پيمان و حرمتى را نمىكنند ، پس حرمت مسجد الحرام را هم حفظ نمىنمايند .\r\n( 192 )  ( فَإِنِ انْتَهَوْا فَإِنَّ اللَّهَ غَفُورٌ رَحِيمٌ )  : ( پس اگر دست برداشتند شما هم از جنگ دست بكشيد كه خدا آمرزنده و مهربان است ) كلمه ( انتهاء ) به معناى خوددارى از عمل است و منظور اينجا خوددارى از جنگ در كنار مسجد الحرام مىباشد نه از مطلق قتال .\r\n( 193 )  ( وَ قاتِلُوهُمْ حَتَّى لا تَكُونَ فِتْنَةٌ )  : ( و با ايشان بجنگيد تا به كلّى فتنه ريشه كن شود ) و فتنه در اينجا به معناى شرك و بت پرستى است كه مشركين مردم را وادار به بت پرستى مىكردند و آنها را با آزار و اذيّت از دين حقّ باز مىداشتند ،  ( وَ يَكُونَ الدِّينُ لِلَّهِ )  : ( و دين تنها براى خدا باشد ) براى دعوت بسوى دين حق تا نظام الهى و احكام او برقرار شود و باطل نابود گردد ( از هر قسم شريعتى كه مخالف شريعت الهى باشد ) پس اين آيه دلالت دارد كه قبل از قتال بايد مردم را دعوت كرد ، اگر پذيرفتند كه مطلوب حاصل است ، و اگر ردّ كردند آن وقت ديگر ولايتى ندارند و خدا كه بهترين ياور و ولى مىباشد ، سرپرست ايشان نيست ، چون خدا تنها ياور مؤمنان است ،  ( فَإِنِ انْتَهَوْا فَلا عُدْوانَ إِلَّا عَلَى الظَّالِمِينَ )  : ( و اگر بطور كلى دست از جنگ برداشتند ، ديگر هيچ خصومت و دشمنى نيست مگر عليه ستمكاران ) لذا اگر دست از فتنه برداشتند و مانند شما ايمان آوردند با آنان جنگ نكنيد ، چون سبب قتال دشمنى بود و حالا كه آنها دست از\r\n\r\n","description":"","footnote":"","page_name":" 135 ","page_number":135},
  {"content":"\r\n\r\nدشمنى با اسلام و مسلمين كشيدند ، پس موردى براى قتال باقى نمىماند .\r\n( 194 )  ( الشَّهْرُ الْحَرامُ بِالشَّهْرِ الْحَرامِ وَ الْحُرُماتُ قِصاصٌ )  : ( اگر آنان حرمت ماه حرام را شكستند ، شما هم بشكنيد ، چون قصاص در حرمتها هم جارى است ) حرمات جمع حرمت مىباشد و آن چيزى است كه هتك آن حرام و تعظيم و بزرگداشت آن واجب باشد و منظور از حرمات در اينجا حرمت ماه‌هاى حرام و حرمت حرم مكّه و مسجد الحرام مىباشد ، اين جمله بيان خاصّى است ، امّا بيان عامى بدنبال آن خواهد بود كه شامل جميع حرمتها مىشود ، پس مشركين حرمت ماه حرام را شكستند و در آن كارزار كردند و راه پيامبر و يارانش را در سال حديبيّه در مسير حجّ سدّ نمودند ، لذا براى مؤمنين هم جايز شد با ايشان مقاتله كنند ، و عمل مسلمين هتك حرمت نبود ، بلكه جهاد در راه خدا و امتثال امر او در راه اعتلاى كلمهء توحيد بود .\r\nلذا كسى كه هتك حرمت مىكند جايز است كه او را از ضمانتهايى كه حرمات عهده دار آنهاست محروم كنند ، مانند امنيّت و سلامت خون و مال و اين امر جوازى براى تجاوز به مثل و مقابله با آن است ،  ( فَمَنِ اعْتَدى عَلَيْكُمْ فَاعْتَدُوا عَلَيْهِ بِمِثْلِ مَا اعْتَدى عَلَيْكُمْ )  : ( پس هر كس بر شما ستم كرد شما هم به همان اندازه كه بر شما ستم كردند بر آنان ستم كنيد ) ستم كردن امرى نكوهيده و مذموم است ، اگر ابتدايى باشد و نه در جهت مقابله با دشمنان ستمكار ، امّا زمانى كه براى مقابله باشد نه تنها مذموم نيست ، بلكه براى تعالى از ذلّت و پستى بوده و باعث ارتقاء از حضيض بندگى و ظلم و ستم است ، مانند آنكه با شخص متكبّر بايد تكبّر نمود و شخصى كه به او ظلم شده بايد صدايش را بلند كند و داد خواهى كند ،  ( وَ اتَّقُوا اللَّهَ وَ اعْلَمُوا أَنَّ اللَّهَ مَعَ الْمُتَّقِينَ )  : ( و بيش از آنها ستم نكنيد و نسبت به اين عمل از خدا بترسيد و بدانيد كه خداوند با مردم با تقوى است ) و اين جمله افزوده شده براى آنكه با احتياط ملازمت دارد كه مبادا كه مسلمين از جاده اعتدال منحرف شده و در انجام امر الهى خود ، ستمكارتر از دشمن شوند .\r\n\r\n","description":"","footnote":"","page_name":" 136 ","page_number":136},
  {"content":"\r\n\r\n( 195 )  ( وَ أَنْفِقُوا فِي سَبِيلِ اللَّهِ وَ لا تُلْقُوا بِأَيْدِيكُمْ إِلَى التَّهْلُكَةِ )  : ( و در راه خدا انفاق كنيد و خويشتن را با دست خود به هلاكت نيافكنيد ) در اين آيه دستور مىدهد براى اقامه جنگ در راه خدا ، مال خود را انفاق كنند و با دست خود خويش را نابود نكنند ، چون عدم انفاق منجر به ابطال قوا و استطاعت و قدرت مسلمين مىشود و اين امر ( تهلكه ) است و هلاكت به معناى آن مسيرى است كه انسان نمىتواند بفهمد كجاست و به كجا منتهى مىشود ، تربيت دينى آشكار مىكند كه كسانى كه در راه اعتلاى دين جان خود را فدا مىكنند در راه خدا آزار و اذيّت مىشوند ، خداوند به آنان وعده كرده است كه بديهاى آنان را تكفير مىكند و آنها را در جايگاهى عظيم وارد مىكند ، چون خدا مال و نفوس مؤمنين را بهاى بهشت براى آنان قرار داده تا بكشند و يا كشته شوند و اين وعدهء الهى حقّ است ، امّا در مورد انفاق ، افراط و تفريط هر دو نكوهيده است ، چون عدم بخشش موجب هلاكت است ، و بخل و امساك در هنگام قتال باعث از بين رفتن قوا و نيروها مىشود و اين امر باعث غلبهء دشمن مىگردد ، كما اينكه زياده روى در انفاق به تبذير و فقر و مسكنت منجر شده و اين خود باعث انحطاط و پستى زندگى و بطلان مروّت مىشود ،  ( وَ أَحْسِنُوا إِنَّ اللَّهَ يُحِبُّ الْمُحْسِنِينَ )  : ( و نيكى كنيد كه خدا نيكوكاران را دوست دارد ) منظور از احسان خوددارى از قتال يا رأفت و مهربانى با دشمنان دين نيست ، بلكه منظور اين است كه هر عملى را انجام مىدهند به وجه نيكو و احسن بجا آورند ، اگر قتال مىكنند به بهترين وجه بجنگند ، اگر دست از جنگ مىكشند به بهترين وجه دست بردارند ، و اگر به شدّت يورش و سختگيرى و يا به عكس عفو و گذشت مىكنند در هر مورد به بهترين نحو باشد و در اين بيان حلاوت و زيبايى وجود دارد كه بر هيچ كس پوشيده نيست ، چون دفع ظالم به وسيله آنچه شايستهء اوست احسان نسبت به انسانيت است كه حق مشروع انسانيت را استيفاء كرده و دفاع از دين و احقاق حق همه احسان محسوب مىشود ، پس جهاد احياى دين خداست و حفظ حق فطرى و مشروع براى بقاء است ، لذا قتال خواه براى دفاع از مسلمين و يا حوزهء اسلام باشد ، يا قتال\r\n\r\n","description":"","footnote":"","page_name":" 137 ","page_number":137},
  {"content":"\r\n\r\nابتدائى باشد همه اينها دفاع از حق انسانيت در ادامه زندگيش مىباشد ، زيرا در شرك به خدا هلاك انسانيت و مرگ فطرت است و در جنگ و جهاد حيات آنها محقّق مىشود و اينچنين قصاص كردن ظالم يا پيگرد او براى تأديب ، احسان است و عدم اينها ظلم مىباشد .\r\n\r\n[ آيهء ( 203 - 196 ) آيات مربوط به حجّ 
  ]\r\n( 196 )  ( وَ أَتِمُّوا الْحَجَّ وَ الْعُمْرَةَ لِلَّهِ )  : ( حج و عمره‌اى را كه شروع كرده‌ايد براى خدا تمام كنيد ) چون همه شعائر براى خداست و ، اقامهء همه اجزاء عبادات در حجّ و عمره واجب است ،  ( فَإِنْ أُحْصِرْتُمْ فَمَا اسْتَيْسَرَ مِنَ الْهَدْيِ )  : ( پس اگر منع شديد از اتمام آن ، هر مقدار از قربانى كه برايتان مقدور باشد قربانى كنيد ) يعنى اگر مانعى از ادامهء اعمال حج شما جلوگيرى نمود مثل مريضى يا وجود دشمن ( مثل آنچه در ماجراى صلح حديبيّه واقع شد ) و شما محرم بوديد ، پس هر چه ميسّر شد براى تقرّب نزد خدا قربانى كنيد ، ( هدى ) پيش كش نمودن چيزى از نعمتها به كسى يا به محلّى براى تقرب جستن به آن شخص يا آن محل است و اصل كلمه از هديّه گرفته شده كه به معناى تحفه است و يا از ( هدى ) به معناى هدايتى است كه انسان را به سوى مقصود سوق مىدهد و مراد از هدى يا هديه در اينجا آن حيوانى است كه انسان با خود به طرف مكّه مىبرد تا در حجّ خود قربانى كند ،  ( وَ لا تَحْلِقُوا رُؤُسَكُمْ حَتَّى يَبْلُغَ الْهَدْيُ مَحِلَّهُ )  : ( و سرهايتان را نتراشيد تا آنكه قربانى به محل خود برسد ) يعنى به جايى برسد كه معمولا در آنجا ذبح مىكنند ، و اين امر در حالت عدم اضطرار و حصر است كه مىتوانند حج را به اتمام برسانند ،  ( فَمَنْ كانَ مِنْكُمْ مَرِيضاً أَوْ بِهِ أَذىً مِنْ رَأْسِهِ فَفِدْيَةٌ مِنْ صِيامٍ أَوْ صَدَقَةٍ أَوْ نُسُكٍ )  : ( پس اگر كسى مريض بود و يا از نتراشيدن سر دچار آزارى شود ، سر بتراشد و كفّاره آن را روزه بگيرد يا صدقه دهد يا گوسفندى ذبح كند ) پس در صورت اضطرار كه مرضى داشت كه مقتضى تراشيدن سر بود و يا بيمارى رشك و شپش داشت مىتواند سر بتراشد و بجايش كفّاره دهد يا سه روز متوالى روزه بگيرد يا شصت مسكين را اطعام كند و يا گوسفندى را ذبح نمايد ،  ( فَإِذا أَمِنْتُمْ فَمَنْ تَمَتَّعَ بِالْعُمْرَةِ إِلَى الْحَجِّ فَمَا اسْتَيْسَرَ مِنَ الْهَدْيِ )  : ( پس زمانى كه\r\n\r\n","description":"","footnote":"","page_name":" 138 ","page_number":138},
  {"content":"\r\n\r\nاز مانع ايمن شديد ، هر كس حجّ و عمره‌اش تمتع باشد ، هر قدر از قربانى كه مىتواند بدهد ) يعنى عمره را تمام كند و عبادت خود را ختم نمايد و تا مدّتى محّل شود تا دوباره براى حجّ احرام بپوشد و در آن هر قربانى كه ميسّر شد با خود ببرد و اين آيه از ادلّهء جايز بودن متعهء حجّ است كما اينكه در صحيح ترمذى و زاد المعاد ابن قيم از عبد الله بن عمر نقل شده است « 1 » ، و جملهء  ( فَمَا اسْتَيْسَرَ مِنَ الْهَدْيِ )  اين عمل نسكى على حدّه است نه اينكه جبران اين باشد كه شخص متمتع نخواسته يا نتوانسته احرام حجّ را از ميقات ببندد ، پس هدى عبادتى است مستقل ،  ( فَمَنْ لَمْ يَجِدْ فَصِيامُ ثَلاثَةِ أَيَّامٍ فِي الْحَجِّ وَ سَبْعَةٍ إِذا رَجَعْتُمْ )  : ( و اگر نمىيابد و يا تمكّن ندارد به جاى آن سه روز در حجّ و هفت روز در مراجعت روزه بدارد ) وقت روزه براى كسى كه قادر باشد قبل از روز قربانى است و براى كسى كه قادر نيست بعد از ايام تشريق ( 11 و 12 و 13 ذى الحجّه ) است و گرنه زمانى كه به وطن بازگشت هفت روز روزه بگيرد ،  ( تِلْكَ عَشَرَةٌ كامِلَةٌ ذلِكَ لِمَنْ لَمْ يَكُنْ أَهْلُهُ حاضِرِي الْمَسْجِدِ الْحَرامِ )  : ( اين ده روز كامل است ، اين حجّ مخصوص كسانى است كه اهل مكّه نباشند ) يعنى سه روز در حج و هفت روز در مراجعت ، ده روز كامل است و هر كدام از اين سه روز و هفت روز حكمى مستقل و جداگانه دارد ، حكم بالا در بارهء تمتّع به عمره تا حجّ ، براى غير اهل مكّه است ، يعنى كسانى كه بين خانه آنها تا مسجد الحرام بيش از دوازده ميل فاصله باشد و ( اهل ) مرد خواص او از قبيل زن و فرزند و عيال اوست ، براى چنين شخصى خداى متعال دو نوع تخفيف قائل شده است ، يكى آنكه اجازه داده است ، بعد از مناسك عمره از احرام در آيد و دوّم اينكه براى حجّ از همان مكّه محرم شود و ديگر مجبور به برگشتن به ميقات نشود و جمله دالّ بر تشريع متعه همين جمله  ( ذلِكَ لِمَنْ لَمْ يَكُنْ . . . )  است نه جمله  ( فَمَنْ تَمَتَّعَ بِالْعُمْرَةِ . . . )  و اين جمله مطلق است نه مقيّد ،  ( وَ اتَّقُوا اللَّهَ وَ اعْلَمُوا أَنَّ اللَّهَ شَدِيدُ الْعِقابِ )  : ( و از خدا بترسيد ( و\r\n\r\n\r\n","description":"","footnote":"\r\n( 1 ) - اين نظر كمال مصطفى شاكر است نه نظر صاحب الميزان .\r\n","page_name":" 139 ","page_number":139},
  {"content":"\r\n\r\nحكم تمتع را انكار نكنيد ) و بدانيد كه خدا شديد العقاب است ) شدت عذاب بواسطهء انتظار انكار از جانب آنهاست ، چون آنها در جاهليّت به خلاف اين حكم عادت كرده بودند .\r\n( 197 )  ( الْحَجُّ أَشْهُرٌ مَعْلُوماتٌ )  : ( حجّ در ماه‌هاى معلومى انجام مىشود ) و آنها شوال ، ذى القعده و ذى الحجّه و منظور از آن زمان حج است ،  ( فَمَنْ فَرَضَ فِيهِنَّ الْحَجَّ فَلا رَفَثَ وَ لا فُسُوقَ وَ لا جِدالَ فِي الْحَجِّ )  : ( پس كسى كه در اين ماهها به احرام حجّ در آمد پس ديگر با زنان نياميزد و مرتكب دروغ و جدال در حج نشود ، كه اين گونه كارها در حج نيست ) اينكه در اين قسمت سه بار كلمهء حجّ آمده است براى آنست كه در اوّلى منظور زمان حج و در دوّمى منظور خود عمل حجّ و در سوّمى منظور زمان و مكان حج است و جهت آوردن كلمه ( فرض ) آنست كه كسى كه حجّ را شروع كند اتمام آن به او واجب مىشود و ( جدال ) در سنّت به معناى گفتن كلمه ( نه به خدا ) و ( بله به خدا ) است ،  ( وَ ما تَفْعَلُوا مِنْ خَيْرٍ يَعْلَمْهُ اللَّهُ )  : ( و آنچه از خير انجام دهيد خدا آن را مىداند ) پس هيچيك از اعمال بر خدا پوشيده نيست و كسانى را كه مشغول به طاعت خدا هستند دعوت مىكند به اينكه در حين عمل از حضور قلب و روح و معناى عمل غافل نمانند و علم از عمل جدا نباشد ،  ( وَ تَزَوَّدُوا فَإِنَّ خَيْرَ الزَّادِ التَّقْوى وَ اتَّقُونِ يا أُولِي الْأَلْبابِ )  : ( و توشه برگيريد كه بهترين توشه تقوى است و از من بپرهيزيد اى صاحبان خرد ) پس اصل مطلب آن است كه امر به تقوا نمايد و تقوى پايبندى به اوامر خدا و رسولش در امور حلال و حرام است و تقوى كمال معنوى انسان و كمال ذاتى او را موجب مىگردد .\r\n( 198 )  ( لَيْسَ عَلَيْكُمْ جُناحٌ أَنْ تَبْتَغُوا فَضْلًا مِنْ رَبِّكُمْ )  : ( و در اثناى حجّ اگر بخواهيد خريد و فروشى كنيد ، حرجى بر شما نيست ) اين آيه حكم اباحهء بيع و داد و ستد در زمان حجّ است ،  ( فَإِذا أَفَضْتُمْ مِنْ عَرَفاتٍ فَاذْكُرُوا اللَّهَ عِنْدَ الْمَشْعَرِ الْحَرامِ )  : ( پس زمانى كه از عرفات كوچ مىكنيد در مشعر الحرام به ذكر خدا بپردازيد ) اين\r\n\r\n","description":"","footnote":"","page_name":" 140 ","page_number":140},
  {"content":"\r\n\r\nآيه دلالت دارد بر اينكه وقوف به عرفات و مشعر كه همان مزدلفه باشد واجب است ،  ( وَ اذْكُرُوهُ كَما هَداكُمْ وَ إِنْ كُنْتُمْ مِنْ قَبْلِهِ لَمِنَ الضَّالِّينَ )  : ( و به شكرانه هدايتتان او را ياد كنيد ، چون قبل از هدايت او ، از گمراهان بوديد ) ، پس هدايت خداوند باعث زايل شدن گمراهى شما خواهد شد .\r\n( 199 )  ( ثُمَّ أَفِيضُوا مِنْ حَيْثُ أَفاضَ النَّاسُ )  : ( آنگاه از همانجا كه مردم كوچ مىكنند شما نيز كوچ كنيد ) اشاره به اين مطلب است كه نقل شده كه قريش و هم سوگندانشان يعنى حمس در عرفات وقوف نمىكردند ، بلكه فقط در مزدلفه وقوف مىنمودند و اين آيه امر به آنان است كه مانند سايرين از عرفات كوچ كنيد ،  ( وَ اسْتَغْفِرُوا اللَّهَ إِنَّ اللَّهَ غَفُورٌ رَحِيمٌ )  : ( و از خدا طلب آمرزش كنيد ، همانا او آمرزنده و مهربان است ) نسبت به كسانى كه پاىبند به اوامر پروردگارشان باشند .\r\n( 200 )  ( فَإِذا قَضَيْتُمْ مَناسِكَكُمْ فَاذْكُرُوا اللَّهَ كَذِكْرِكُمْ آباءَكُمْ أَوْ أَشَدَّ ذِكْراً )  : ( پس هر گاه مناسك خود را تمام كرديد ، خدا را ياد آوريد ، آنطور كه در جاهليت بعد از مراسم حجّ پدرانتان را ياد مىكرديد ، بلكه بيشتر از آن ياد كنيد ) ذكر به معناى ياد در قلب است نه فقط ذكر زبانى و جا دارد خدا را بيشتر ياد كنيد ، چون حق خدا بر شما كه همان هدايت است بسيار بيشتر از حقّى است كه پدرانتان بر گردن شما دارند ، زيرا در جاهليت پس از حجّ به جهت فخر فروشى به شعر يا نثر پدران خود را ياد مىكردند مىفرمايد به جاى ذكر پدرانتان از خدا ياد كنيد ،  ( فَمِنَ النَّاسِ مَنْ يَقُولُ رَبَّنا آتِنا فِي الدُّنْيا وَ ما لَهُ فِي الْآخِرَةِ مِنْ خَلاقٍ )  : ( پس بعضى از مردم مىگويند پروردگارا در همين دنيا به ما بهره‌اى بده ، ولى در آخرت هيچ بهره‌اى ندارند ) پس اين عده از مردم فقط دنيا طلب هستند و لذا در آخرت هيچ بهره‌اى نخواهند داشت و اعمالشان حبط و باطل مىشود .\r\n( 201 )  ( وَ مِنْهُمْ مَنْ يَقُولُ رَبَّنا آتِنا فِي الدُّنْيا حَسَنَةً وَ فِي الْآخِرَةِ حَسَنَةً وَ قِنا عَذابَ \r\n\r\n","description":"","footnote":"","page_name":" 141 ","page_number":141},
  {"content":"\r\n\r\n النَّارِ )  : ( و بعضى از آنان مىگويند : پروردگارا به ما در دنيا و آخرت حسنه ارزانى كن و ما را از عذاب آتش حفظ نما ) چون شخص مؤمن جز آنچه نزد خدا هست نمىخواهد و اگر هم چيزى از دنيا بخواهد تنها آن چيزهايى را مىجويد كه پروردگارش براى او بخواهد ، لذا مؤمن از خدا فقط حسنات را مىجويد ، امّا آنكس كه اهل دنياست فقط دنيا را مىخواهد ، چه خوب و چه بدش ، همه براى او حسنه محسوب مىشود و لذا در آيه قبل كلمه حسنه را نياورده است .\r\n( 202 )  ( أُولئِكَ لَهُمْ نَصِيبٌ مِمَّا كَسَبُوا وَ اللَّهُ سَرِيعُ الْحِسابِ )  : ( آنان نصيبى از آنچه كسب كرده‌اند خواهند داشت و خداوند سريع الحساب است ) علهذا خدا به بنده‌اش آنچه بخواهد مىدهد ، پس بكوشيد جزء آن عدّه‌اى باشيد كه به واسطهء ذكر خداوند از عطاى او بهره‌مند مىشوند ، نه از كسانى كه بواسطه ترك ذكر پروردگار هيچ بهره‌اى ندارند و خدا زود به حساب همه رسيدگى مىكند ، مطلقا چه در دنيا و چه در آخرت و هيچ نفسى جز آنچه عمل كرده جزا داده نخواهد شد .\r\n( 203 )  ( وَ اذْكُرُوا اللَّهَ فِي أَيَّامٍ مَعْدُوداتٍ )  : ( و خدا را در روزهايى مشخص ياد كنيد ) و آن روزها ايّام تشريق است ، ( يعنى از 11 الى 13 ذى الحجّه ) ،  ( فَمَنْ تَعَجَّلَ فِي يَوْمَيْنِ فَلا إِثْمَ عَلَيْهِ وَ مَنْ تَأَخَّرَ فَلا إِثْمَ عَلَيْهِ )  : ( پس اگر كسى عجله كرد و بعد از دو روز برگشت گناهى نكرده و اگر هم كسى خواست تأخير اندازد گناه نكرده است ) يعنى حاجى چه تأخير كند و چه تعجيل نمايد گناهان او آمرزيده شده است  ( لِمَنِ اتَّقى )  : ( براى كسانى كه تقوا دارند ) و مراد آنست كه حكم مذكور فقط مخصوص مردم با تقواست ، امّا كسانى كه تقوا ندارند اين آمرزش را نخواهند داشت و متّقى در اين مقام كسى است كه اعمال حجّ را به نيكى به اتمام رسانيده و مرتكب محرمات احرام نشده باشد ،  ( وَ اتَّقُوا اللَّهَ وَ اعْلَمُوا أَنَّكُمْ إِلَيْهِ تُحْشَرُونَ )  : ( پس از خدا بترسيد و بدانيد كه شما همگى به\r\n\r\n","description":"","footnote":"","page_name":" 142 ","page_number":142},
  {"content":"\r\n\r\nسوى او محشور خواهيد شد ) در خاتمه كلام امر به تقوى مىنمايد و انسان جز با ذكر روز حشر از معصيت دورى نمىجويد و تقوايش كامل نمىشود و در به كار بردن كلمهء ( حشر ) در قبال مراسم حجّ كه مردم در آنجا مجتمع هستند اشاره لطيفى وجود دارد كه بسيار زيباست .\r\n\r\n[ آيهء ( 206 - 204 ) خصائص منافقان 
  ]\r\n( 204 )  ( وَ مِنَ النَّاسِ مَنْ يُعْجِبُكَ قَوْلُهُ فِي الْحَياةِ الدُّنْيا )  : ( و عدّه‌اى از مردم كسانى هستند كه سخنان آنان دربارهء زندگى دنيا تو را به شگفت مىآورد ) ، كلمه اعجاب به معنى خرسند كردن است و معناى مجموع آيه چنين مىشود كه زندگى دنيا منشأش ظاهر بينى و حكم كردن بر اساس ظاهر است ، اما باطن در پشت پرده پنهان مىباشد و اينجا منظور منافقان هستند كه به ظاهر وانمود مىكنند افرادى حق پرستند ، اما خدا از باطن آنها با خبر است كه دشمن‌ترين دشمنان اسلام هستند ،  ( وَ يُشْهِدُ اللَّهَ عَلى ما فِي قَلْبِهِ وَ هُوَ أَلَدُّ الْخِصامِ )  : ( و خدا را گواه مىگيرند كه سخن‌شان مطابق قلبشان است در حالى كه آنها سخت‌ترين دشمنان دين هستند ) و آنها خدا را شاهد مىگيرند كه جانب حق و مصالح خلق را رعايت مىكنند و در فكر پيشرفت دين و امّت هستند ، امّا هنگامى كه باطن آنها آشكار شود ، معلوم مىگردد كه آنها بدترين افكار را دارند و شديدترين دشمنان دين و راه خدا و نظام و احكام الهى و بدترين دشمنان حق هستند .\r\n( 205 )  ( وَ إِذا تَوَلَّى سَعى فِي الْأَرْضِ لِيُفْسِدَ فِيها وَ يُهْلِكَ الْحَرْثَ وَ النَّسْلَ وَ اللَّهُ لا يُحِبُّ الْفَسادَ )  : ( امّا هنگامى كه ولايت و سلطه پيدا كنند با تمام قدرت در گسترش فساد در زمين مىكوشند و مال و جان مردم را از بين مىبرند در حالى كه خدا فساد را دوست نمىدارد ) ، ( تولّى ) انديشه ولايت و تسلط يافتن است ، شايد هم به معناى ( ادبر ) ( پشت كرد ) باشد ، يعنى زمانى كه از نزد پيامبر صلّى اللّه عليه و إله و سلم مىروند چهره عوض مىكنند و در راه فساد گام برمىدارند ، امّا دو كلمه حرث و نسل كه قوام و بقاى زندگى به آنهاست قوام حيات موجودات به غذا و قوام و حفظ نوع بشر از انقراض بواسطهء نسل است و خداوند\r\n\r\n","description":"","footnote":"","page_name":" 143 ","page_number":143},
  {"content":"\r\n\r\nدين را براى صلاح اخلاق و اعتدال در انسانيت تشريع نموده و تاريخ شهادت مىدهد كه چگونه مفسدين و سلاطين براى هواهاى نفسانى خود شريعت و احكام الهى را تغيير داده و در زمين باعث فساد شده‌اند و به هر وسيله‌اى متوسل گشته‌اند تا به سلطنت ، خود دوام بخشند و از كشتن و از بين بردن جان و مال مردم مضايقه نكرده‌اند .\r\n( 206 )  ( وَ إِذا قِيلَ لَهُ اتَّقِ اللَّهَ أَخَذَتْهُ الْعِزَّةُ بِالْإِثْمِ فَحَسْبُهُ جَهَنَّمُ وَ لَبِئْسَ الْمِهادُ )  : ( و وقتى به ايشان گفته مىشود از خدا بترسيد ، دستخوش غرورى مىشوند كه گناه در آنها ايجاد كرده و تنها دواى دردشان جهنّم است كه بد قرارگاهى است ) منافقين در اثر نفاقى كه در سينه دارند و به جهت گناهانشان داراى حالت نخوتى هستند كه در برابر خدا و حق تسليم نمىگردند ، پس تنها جهنم است كه مىتواند آنها را كفايت كند ، چون عزّت تنها مخصوص خداست .\r\n\r\n[ آيهء ( 207 ) دربارهء شب ليلة المبيت 
  ]\r\n( 207 )  ( وَ مِنَ النَّاسِ مَنْ يَشْرِي نَفْسَهُ ابْتِغاءَ مَرْضاتِ اللَّهِ وَ اللَّهُ رَؤُفٌ بِالْعِبادِ )  : ( و بعضى از مردمند كه جان خود را در برابر خوشنوديهاى خدا مىفروشند و خدا نسبت به بندگان بسيار مهربان است ) مراد از ( يّشرى نفسه . . . ) آنست كه جز پروردگارش همّ و غمّى نداشته و نفس خود را تقديم خدا نموده است و هيچ تمايلى در نفس او به غير خدا نيست و جز اصلاح امر دين و دنيا در طلب چيز ديگرى نمىباشد و خداوند به واسطه وجود چنين شخصى حق را احياء مىكند و اين امر خود رأفت و رحمتى از جانب خداوند نسبت به بندگانش مىباشد ، چون اگر وجود چنين انسانى با اين صفات ستوده نباشد نفاق و فساد چيره مىگردند و اركان دين منهدم گشته و راههاى هدايت و صلاح مسدود خواهد شد .\r\n( روايات بسيار از شيعه و عامّه نقل شده كه پنج مورد آن در تفسير برهان از ثعلبى و ديگران آمده است ، كه نزول اين آيه در وصف ليلة المبيت يعنى شبى كه حضرت على عليه السّلام در بستر پيامبر صلّى اللّه عليه و إله و سلم خوابيد و آن حضرت به مدينه هجرت نمودند ، مىباشد و\r\n\r\n","description":"","footnote":"","page_name":" 144 ","page_number":144},
  {"content":"\r\n\r\nاين اوصاف متعلق به على عليه السّلام است ، پس شأن نزول آيه در وصف حضرت على عليه السّلام بوده ، امّا منافات ندارد كه عموميت و اطلاق هم داشته باشد ) « 1 » .\r\n\r\n[ آيهء ( 210 - 208 ) بيان مراد از خطوات شيطان 
  ]\r\n( 208 )  ( يا أَيُّهَا الَّذِينَ آمَنُوا ادْخُلُوا فِي السِّلْمِ كَافَّةً )  : ( اى كسانى كه ايمان آورده‌ايد همگى بدون هيچ اختلافى تسليم خدا شويد ) چون تسليم كامل در برابر خدا و رسولش شريعت و روشى است كه بر همه مسلمانان واجب است و اين همان سلم است ، پس براى مخلوقى جايز نيست كه اطاعت كسى را كند كه خدا به آن اذن نداده باشد ،  ( وَ لا تَتَّبِعُوا خُطُواتِ الشَّيْطانِ إِنَّهُ لَكُمْ عَدُوٌّ مُبِينٌ )  : ( و از گامهاى شيطان پيروى نكنيد كه همانا او دشمنى آشكار براى شماست ) مراد از پيروى خطوات شيطان ، پيروى كردن از او در طريق ايمان است ، چون شيطان به عنوان دين دعوت مىكند و باطلى را حق جلوه مىدهد و وقتى بر مسلمانان دخول در سلم واجب است ، قهرا هر طريقى كه در جهت خلاف سلم باشد از خطوات شيطانى خواهد بود و چون شيطان را دشمن انسانها معرفى مىنمايد ، لذا واجب است كه انسان با شيطان و گامهاى او مخالفت نمايد .\r\n( 209 )  ( فَإِنْ زَلَلْتُمْ مِنْ بَعْدِ ما جاءَتْكُمُ الْبَيِّناتُ فَاعْلَمُوا أَنَّ اللَّهَ عَزِيزٌ حَكِيمٌ )  : ( پس اگر بعد از اين همه نشانه‌هاى آشكار كه برايتان آمد باز هم لغزش و اشتباه نموديد ( در عدم دخول و در سلم و پيروى از خطوات شيطان ) بدانيد كه خدا غالبى شكست ناپذير و حكيمى است كه هر حكمى دربارهء شما براند به مقتضاى علم به عاقبت امور و حكمت اوست ) و هيچ امرى نمىتواند مانع از نفوذ حكم الهى شود .\r\n( 210 )  ( هَلْ يَنْظُرُونَ إِلَّا أَنْ يَأْتِيَهُمُ اللَّهُ فِي ظُلَلٍ مِنَ الْغَمامِ وَ الْمَلائِكَةُ )  : ( آيا\r\n\r\n\r\n","description":"","footnote":"\r\n( 1 ) - از اصل تفسير الميزان آورده شده است .\r\n","page_name":" 145 ","page_number":145},
  {"content":"\r\n\r\nانتظار دارند كه خدا و ملائكه بر ابرها سوار شده نزد آنان بيايند ؟ ) ( ظله ) به معناى سايبان است و مىفرمايد : اينان به راستى حرف حسابشان چيست ، آيا انتظار دارند عذاب خدا به وسيلهء ابرهاى ويرانگر بيايد و تكليفشان را يكسره كند ؟ پس مراد از آمدن خدا بر طرف شدن مانع بين آنها و بين قضاى الهى دربارهء آنانست ،  ( وَ قُضِيَ الْأَمْرُ )  : ( و امر خدا به انجام رسد ) يعنى روز موعود براى عذاب آنها برسد ،  ( وَ إِلَى اللَّهِ تُرْجَعُ الْأُمُورُ )  : ( در حالى كه بازگشت همهء امور به جانب خداى متعال است ) و اوست كه سرنوشت‌ها را معيّن مىكند و كبرياء و بزرگى خدا مانع شد كه بفرمايد : ( اللّه قضى الامر ) ، بلكه مانند هر بزرگى فرمود : قضاى امر رانده شد و سلاطين در عالم نيز به جهت تكبّر نمىگويند ، ما چنين و چنان كرديم ، بلكه مىگويند چنين و چنان شد ، در حالى كه كبريائى فقط از آن خداست .\r\n\r\n[ آيهء ( 212 - 211 ) عبرت گرفتن از ماجراى بنى اسرائيل 
  ]\r\n( 211 )  ( سَلْ بَنِي إِسْرائِيلَ كَمْ آتَيْناهُمْ مِنْ آيَةٍ بَيِّنَةٍ )  : ( از بنى اسرائيل بپرس چه قدر آيتهاى روشن بر ايشان آورديم ) ، همانا خداوند به آنان كتاب آسمانى و حكمت و نبوّت و ملك بخشيد و آنها را از طيّبات روزى نمود و ايشان را بر ساير امّتهاى پيشين برترى داد ،  ( وَ مَنْ يُبَدِّلْ نِعْمَةَ اللَّهِ مِنْ بَعْدِ ما جاءَتْهُ فَإِنَّ اللَّهَ شَدِيدُ الْعِقابِ )  : ( و هر كس نعمت خدا را پس از آنكه در اختيارش قرار گرفت تغيير دهد بايد بداند كه خداوند در عقاب شديد است ) ، بنى اسرائيل كلام الهى را از مواضع آن تحريف كردند و امورى را به ميل خودشان از روى ستم و حسد به كتاب آسمانى نسبت دادند و بعضى را انكار كردند ، در حالى كه علم به آن داشتند و خداوند به همين جهت آنها را دچار تشتت آراء و اختلاف نمود ، تا يكديگر را نابود كردند و سعادتشان از بين رفت و دچار ذلّت و مسكنت در دنيا و عذاب و خوارى در آخرت شدند در حالى كه ياورى نداشتند و اين سنّت جاريّه خداست كه اختصاص به بنى اسرائيل ندارد ، بلكه هر كسى با طريق الهى مخالفت ورزد و نعمت خدا را تغيير دهد خداوند او را به شديدترين وجهى عقاب مىكند .\r\n\r\n","description":"","footnote":"","page_name":" 146 ","page_number":146},
  {"content":"\r\n\r\n( 212 )  ( زُيِّنَ لِلَّذِينَ كَفَرُوا الْحَياةُ الدُّنْيا )  : ( زندگى دنيا براى كافران زينت داده شد ) ، پس دنيا انسان را بسوى تمايلات نفسانى و شهوات آن و فراموشى حق و حقيقت فرا مىخواند ، لذا انسان به جاى پرستش خدا ، هواهاى نفسانى خود مانند جاه و مقام و مال و زينت را مىپرستد و براى رسيدن به اين تمايلات به هر وسيله‌اى متمسك مىشود ، حتى دين را براى رسيدن به امتيازات و تعيّنات خود تغيير مىدهد و براى نزديك شدن به رياست و تميّز ، زعما و رؤساى دين را وسيله قرار مىدهند و حقايق دينى را براى تضمين ادامه سيادت خود مستور و مخفى مىنمايند و اين عين كفر است ،  ( وَ يَسْخَرُونَ مِنَ الَّذِينَ آمَنُوا )  : ( و كسانى را كه ايمان آورده‌اند مسخره مىكنند ) ، تا آنها هم به پيروان كفر و نفاق پيوندند و عدّه آنها افزونتر شود ،  ( وَ الَّذِينَ اتَّقَوْا فَوْقَهُمْ يَوْمَ الْقِيامَةِ )  : ( در حالى كه مردم با تقوى در روز قيامت برتر از آنانند ) ، علت اينكه به جاى كلمه ايمان ، تقوى به كار رفته است براى آن بود كه بفهماند ايمان بدون تقوا و عمل فايده‌اى ندارد ،  ( وَ اللَّهُ يَرْزُقُ مَنْ يَشاءُ بِغَيْرِ حِسابٍ )  : ( و خدا هر كه را بخواهد بدون حساب روزى مىدهد ) ، چون اوست كه خالق اسباب و وسيله ساز و ايجاد كننده مسبّبات است .\r\n\r\n[ آيهء ( 213 ) اشاره به علّت تشريع دين 
  ]\r\n( 213 )  ( كانَ النَّاسُ أُمَّةً واحِدَةً )  : ( مردم قبل از بعثت انبياء همه يك امّت بودند ) ، آيه دلالت دارد كه روزگارى بشر در زندگى اتّحاد و اتفاقى داشته است و بر اساس فطرت بين فجور و تقوى تشخيص مىداده‌اند ، امّت از مادّه ( امّ ، يوّم ) به معناى قصد كردن است و امّت جماعتى است كه داراى مقصد واحد و هدف يكسان باشند كه همين هدف ، رابط وحدت بين آنهاست و مرزهاى دولت اسلامى مرزهاى عقيدتى است نه مرزهاى اصطلاحى ،  ( فَبَعَثَ اللَّهُ النَّبِيِّينَ مُبَشِّرِينَ وَ مُنْذِرِينَ وَ أَنْزَلَ مَعَهُمُ الْكِتابَ بِالْحَقِّ لِيَحْكُمَ بَيْنَ النَّاسِ فِيمَا اخْتَلَفُوا فِيهِ )  : ( پس اختلافاتى ميان آنان پديد آمد و آنگاه خداوند پيامبرانى را براى بشارت و بيم دادن برگزيد و همراه آنان كتاب را به حق نازل فرمود تا بين مردم در آنچه اختلاف كرده‌اند ، حكم كنند ) در اينجا دو اختلاف مطرح\r\n\r\n","description":"","footnote":"","page_name":" 147 ","page_number":147},
  {"content":"\r\n\r\nاست ، يكى اختلاف فطرى دربارهء امور دنيوى كه همين اختلاف سبب تشريع اديان و نزول پيامبران گرديد و ديگر ، اختلاف در خود دين كه به سبب زياده خواهى و ستمگرى ستم پيشگان پديد آمد و امرى غير فطرى و غير غريزى بود ، پس اختلاف در دين تنها از ناحيهء حاملان كتاب و علماى دين ناشى شده و انگيزهء آنها هم حسادت با يكديگر و طغيان بوده است ،  ( وَ مَا اخْتَلَفَ فِيهِ إِلَّا الَّذِينَ أُوتُوهُ مِنْ بَعْدِ ما جاءَتْهُمُ الْبَيِّناتُ بَغْياً بَيْنَهُمْ )  : ( اين اختلاف دوم پديد نيامد مگر از ناحيهء كسانى كه به آنها كتاب و بيّنات داده شده بود و انگيزه آنها هم حسادت و طغيان بود ) و اين امر به آن جهت بود كه دستشان در تسلط بر شهرها و بندگان خدا باز باشد و از طريق دين و هدايت آسمانى و الهى ، فسق و فجور نمايند و دين را تغيير دهند ،  ( فَهَدَى اللَّهُ الَّذِينَ آمَنُوا لِمَا اخْتَلَفُوا فِيهِ مِنَ الْحَقِّ بِإِذْنِهِ )  : ( پس خدا كسانى را كه ايمان آوردند در مسائل مورد اختلاف به سوى حق رهنمون شد ) پس هدايت آنان براى خدا واجب و الزامى نبود ، بلكه به اذن پروردگار آنها را به سوى حقّى كه در كتاب آسمانى نازل شده بود هدايت فرمود و مىتوانست آنها را هدايت نكند و اختلاف در اينجا اعم از اختلافات فطرى يا دينى است ،  ( وَ اللَّهُ يَهْدِي مَنْ يَشاءُ إِلى صِراطٍ مُسْتَقِيمٍ )  : ( و خداوند هر كس را بخواهد به سوى صراط مستقيم هدايت مىكند ) اين توضيح گفتار بالاست ، يعنى خداوند بواسطهء ايمانشان موجب نبود تا آنها را هدايت كند ، چون هيچ چيز و هيچ كس نمىتواند خداوند را وادار و مجبور به انجام امرى كند ، بلكه خدا هر كس را بخواهد هدايت مىكند و چنين است كه خداوند مىخواهد مؤمنان را هدايت كند ، لذا اى مؤمنان ، آيا از آنچه به شما امر كرديم كه به امر دين تسليم باشيد و ايمان بياوريد ، بهره‌مند شديد ؟\r\n\r\n[ آيهء ( 214 ) ثبات در برابر فتنه‌ها و شدائد 
  ]\r\n( 214 )  ( أَمْ حَسِبْتُمْ أَنْ تَدْخُلُوا الْجَنَّةَ )  : ( آيا پنداريد كه داخل بهشت مىشويد . . . ) داخل شدن در بهشت مستلزم آنست كه تسليم اوامر و احكام الهى باشيد و در كتاب خدا اختلاف نياندازيد و دارو را مبدّل به درد ننمائيد تا عذاب الهى بر شما روا\r\n\r\n","description":"","footnote":"","page_name":" 148 ","page_number":148},
  {"content":"\r\n\r\nنگردد ،  ( وَ لَمَّا يَأْتِكُمْ مَثَلُ الَّذِينَ خَلَوْا مِنْ قَبْلِكُمْ )  : ( بدون آنكه بيايد شما را آنچه بر اقوام پيش از شما بيامد ) ، يعنى آنچه از مصائب درونى و بيرونى كه بر سر اقوام و ملل گذشته آمد بر سر شما نيز خواهد آمد ،  ( مَسَّتْهُمُ الْبَأْساءُ وَ الضَّرَّاءُ وَ زُلْزِلُوا حَتَّى يَقُولَ الرَّسُولُ وَ الَّذِينَ آمَنُوا مَعَهُ مَتى نَصْرُ اللَّهِ )  : ( آنچنان مصائب و سختيها به آنان رسيد كه متزلزل شدند و حتى رسول و مؤمنان گفتند ، پس نصرت خدا چه وقت است ؟ ) ( بأسا ) مصيبتهايى است كه در غير نفس انسان به او مىرسد مثل مصيبت در مال و جاه و امنيّت و خانواده و امّا ( ضرّاء ) مصيبتهايى است كه در نفس انسان به او مىرسد ، مانند جراحت و قتل و مرض ( زلزال ) به معناى لغرش بعد از لغزش است و اين امر كنايه از اضطراب و وحشت مىباشد و جمله ( متى نصر اللّه ) به معناى استدعاى نصرت و طلب يارى خداست و تاريخ تكرار مىشود و ابتلاء امتحان در همه امّتها جريان مىيابد و خداوند به همه كسانى كه به او اميد دارند و از او طلب يارى مىكنند مىفرمايد :  ( أَلا إِنَّ نَصْرَ اللَّهِ قَرِيبٌ )  : ( آگاه باشيد كه همانا يارى و نصرت خدا نزديك است ) و خداوند در قرآن وعده فرمود كه همانا ما رسولان خويش و مؤمنان را در دنيا يارى مىكنيم  ( إِنَّا لَنَنْصُرُ رُسُلَنا وَ الَّذِينَ آمَنُوا فِي الْحَياةِ الدُّنْيا )  « 1 » .\r\n\r\n[ آيهء ( 215 ) دربارهء انفاق 
  ]\r\n( 215 )  ( يَسْئَلُونَكَ ما ذا يُنْفِقُونَ )  : ( از تو مىپرسند چه چيز را انفاق كنند ؟ ) در اينجا خداوند چون سئوال آنها را بى مورد يافته است سئوال را تغيير داده و از اين سئوال جواب داده است كه به چه كسانى انفاق كنند ؟  ( قُلْ ما أَنْفَقْتُمْ مِنْ خَيْرٍ فَلِلْوالِدَيْنِ وَ الْأَقْرَبِينَ وَ الْيَتامى وَ الْمَساكِينِ وَ ابْنِ السَّبِيلِ )  : ( بگو هر چه از مال انفاق مىكنيد به پدر و مادر و خويشاوندان و يتيمان و بيچارگان فقير و در راه ماندگان بدهيد ) در آيه شريفه هم جواب سئوال بىمورد آنان را مىدهد و هم سئوال اساسى و اصلى را و با يك جمله\r\n\r\n\r\n","description":"","footnote":"\r\n( 1 ) - سوره غافر ، آيه 51 .\r\n","page_name":" 149 ","page_number":149},
  {"content":"\r\n\r\nبطور اجمال متعرض پاسخ به هر دو سئوال شده است ، چون ( خير ) به معناى مال است و مىفرمايد از هر نوع مالى كه انفاق كنيد خوب است و آنگاه مراتب افرادى را كه بايد به آنان انفاق نمود بيان مىنمايد ( يتيم ) كسى است كه در عين كوچكى بىپدر باشد ( مسكين ) بيچاره‌ترين فقرا را مسكين گويند ( و ابن سبيل ) كسى است كه در راه بدون توشه و نفقه و اهل و عيالش مانده ، اگر چه شايد در وطنش غنى باشد ،  ( وَ ما تَفْعَلُوا مِنْ خَيْرٍ فَإِنَّ اللَّهَ بِهِ عَلِيمٌ )  : ( و آنچه از خير انفاق كنيد ، همانا خداوند به آن بسيار داناست ) يعنى انفاق بايد چه كم و چه زياد به نحو نيكو باشد ، يعنى اولا ) : از آنچه دوست داريم انفاق كنيم ،  ( لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ )  « 1 » ، و ثانيا ) : انفاق نبايد به صورت زشتى ، همراه با منّت و اذيّت باشد و ثالثا ) : بايد خالصانه و بىريا باشد ، چون خدا از باطن شما با خبر است و مطابق با نيّت باطنى ، به شما ثواب مىدهد .\r\n\r\n[ آيهء ( 218 - 216 ) دربارهء قتال 
  ]\r\n( 216 )  ( كُتِبَ عَلَيْكُمُ الْقِتالُ وَ هُوَ كُرْهٌ لَكُمْ )  : ( قتال بر شما واجب شد در حالى كه از آن كراهت داريد ) ، ( كتب ) دلالت بر وجوب و بيان تشريع مىكند كه در اينجا حكم جهاد را تشريع مىفرمايد و جهاد و قتال بر همهء مؤمنان واجب است « 2 » ، و فاعل ( كتب ) را نياورد تا در جمله بعدى كه مىفرمايد : شما از آن كراهت داريد ، مقام ربوبيت را از هتك حرمت حفظ نمايد ، ( كره ) مشقتّى است كه انسان از درون خود احساس كند ، و امّا اينكه جهاد و قتال بر مؤمنان دشوار بوده است يا از اين جهت است كه ، ( 1 - در جنگ جانها در معرض نابودى و خطر قرار مىگيرد و مستلزم رنج و تعب و خستگى است و امنيت و رفاه از بين مىرود ، ( 2 - و يا بخاطر آنكه مؤمنان مىخواستند قتال تأخير بيافتد تا\r\n\r\n\r\n","description":"","footnote":"\r\n( 1 ) - سوره آل عمران ، آيه 92 .\r\n( 2 ) - جز شل و كور و مريض و . . . كه خداوند آنها را استثناء كرده است ،  ( لَيْسَ عَلَى الْأَعْمى حَرَجٌ وَ لا عَلَى الْأَعْرَجِ حَرَجٌ وَ لا عَلَى الْمَرِيضِ حَرَجٌ ) *  .\r\n","page_name":" 150 ","page_number":150},
  {"content":"\r\n\r\nآمادگى بيشترى پيدا كنند و قواى خويش را تقويت نمايند ، چون آنها جز ظواهر امر به چيز ديگرى آگاهى نداشتند ، ( 3 - يا از جهت اينكه به واسطه مهر و رأفت و تربيت قرآنى مايل به خونريزى نبودند و مىخواستند با مدارا و دعوت دوستانه آنها را به اسلام بخوانند تا جانهاى هر دو طرف به خطر نيافتد ، امّا معناى اوّل بهتر است ،  ( وَ عَسى أَنْ تَكْرَهُوا شَيْئاً وَ هُوَ خَيْرٌ لَكُمْ وَ عَسى أَنْ تُحِبُّوا شَيْئاً وَ هُوَ شَرٌّ لَكُمْ )  : ( چه بسا كه از چيزى كراهت داريد در حالى كه آن امر براى شما خير است و چه بسا كه چيزى را دوست مىداريد ، در حالى كه شّر شما در آنست ) .\r\n( عسى ) براى ترجّى و اميد است ، امّا اميد قائم به گوينده نيست تا به نسبت جهل به آينده براى خدا بيانجامد ، بلكه به جهت اميدوار شدن مخاطب يا شنونده است و مىفرمايد : شما چون بنا بر ظواهر امور حكم مىكنيد و علم به باطن امر نداريد ، لذا از حقيقت امر آگاه نيستيد و تكرار ( عسى ) براى آنست كه مؤمنان به صلح و سلم علاقه‌مند بودند و از جنگ كراهت داشتند ، در حالى كه به علت علم ظاهريشان نبايد به كراهت و حبّ خود اعتناء كنند ، زيرا چه بسا كه درك آنها خلاف واقع باشد ،  ( وَ اللَّهُ يَعْلَمُ وَ أَنْتُمْ لا تَعْلَمُونَ )  : ( و خدا خير و شرّ شما را مىداند و خودتان نمىدانيد ) اين جمله تقسيم بيان سابق است كه خطاى آنان را يادآور شد ، پس مؤمنان بايد تسليم اوامر خداى سبحان باشند ، چون علم خدا مطلق است ، امّا علم سايرين مقيّد و محدود مىباشد .\r\n( 217 )  ( يَسْئَلُونَكَ عَنِ الشَّهْرِ الْحَرامِ قِتالٍ فِيهِ )  : ( و از تو دربارهء ماه حرام و قتال در آن مىپرسند ) اين آيه مشتمل بر منع قتال در ماه حرام و مذمت اين عمل مىباشد ،  ( قُلْ قِتالٌ فِيهِ كَبِيرٌ وَ صَدٌّ عَنْ سَبِيلِ اللَّهِ )  : ( بگو قتال در ماه حرام گناهى بزرگ است ولى جلوگيرى مشركين از راه خدا و . . . ) ( صدّ ) يعنى منع و جلوگيرى از عبادت و مراسم حجّ كه مشركين مرتكب مىشوند ،  ( وَ كُفْرٌ بِهِ وَ الْمَسْجِدِ الْحَرامِ وَ إِخْراجُ أَهْلِهِ مِنْهُ أَكْبَرُ عِنْدَ اللَّهِ )  : ( و كفر به آن و جلوگيرى آنان از رفتن شما به مسجد الحرام و بيرون كردن\r\n\r\n","description":"","footnote":"","page_name":" 151 ","page_number":151},
  {"content":"\r\n\r\nمؤمنين از آنجا نزد خدا گناه بزرگترى است ) ، ( سبيل اللّه ) در اينجا عبادات و مراسم مخصوص حجّ است و ( كفر به ) يعنى كفر به سبيل خدا يعنى اينكه آنها كفر عملى داشتند نه اعتقادى صرف ، بنابراين به اعمال عبادى حجّ كافر بودند .\r\n( و المسجد الحرام ) يعنى صدّ و جلوگيرى از ورود مردم به مسجد الحرام ( اخراج اهله منه ) يعنى خارج كردن مؤمنان از مسجد الحرام ، كما اينكه مشركين باعث شدند پيامبر از آنجا بيرون آيد .\r\n( اكبر عند اللّه ) يعنى نزد خدا اين اعمال از قتال و قتل در ماه حرام گناه بزرگترى است ، چون مصداق فتنه است ،  ( وَ الْفِتْنَةُ أَكْبَرُ مِنَ الْقَتْلِ )  : ( و فتنه از قتل بزرگتر مىباشد ) يعنى جرمش بيشتر است ، زيرا اين اعمال دعوت به كفر و باز داشتن از ايمان است ، لذا بسى مهمتر از قتال در ماه حرام مىباشد ،  ( وَ لا يَزالُونَ يُقاتِلُونَكُمْ حَتَّى يَرُدُّوكُمْ عَنْ دِينِكُمْ إِنِ اسْتَطاعُوا )  : ( و مشركان هميشه با شما قتال مىكنند تا شايد اگر بتوانند شما را از دينتان بر گردانند ) پس آنان همواره در راه منحرف كردن شما از دين جدّ و جهد مىكنند ،  ( وَ مَنْ يَرْتَدِدْ مِنْكُمْ عَنْ دِينِهِ فَيَمُتْ وَ هُوَ كافِرٌ فَأُولئِكَ حَبِطَتْ أَعْمالُهُمْ فِي الدُّنْيا وَ الْآخِرَةِ وَ أُولئِكَ أَصْحابُ النَّارِ هُمْ فِيها خالِدُونَ )  : ( و هر كس از شما كه از دين خود برگردد و در حال كفر بميرد ، اعمال نيكشان باطل شده و در دنيا و آخرت بىبهره مىشوند و آنان اهل جهنم و در آن جاودانند ) ، يعنى اگر كسى از دين اسلام برگردد و بدون توبه و در حال كفر بميرد ، همهء اعمال او حبط مىشود ، حبط به معناى باطل شدن و از تأثير افتادن است و مىگويند ريشه آن ( حبط ) است به معناى پرخورى حيوان ، بطوريكه نفخ كند و شكمش بتركد ، و اين حال عمل باطل است كه ارتداد باعث مىشود عمل ، باطل و هلاك و نابود شود و آنان ياران و اهل جهنم هستند ، چون با كفر خود به جانب جهنم شتافته‌اند و در آنجا به عذاب پايدار معذّب خواهند شد و در آن عذاب جاودانه خواهند ماند .\r\n( 218 )  ( إِنَّ الَّذِينَ آمَنُوا وَ الَّذِينَ هاجَرُوا وَ جاهَدُوا فِي سَبِيلِ اللَّهِ أُولئِكَ يَرْجُونَ \r\n\r\n","description":"","footnote":"","page_name":" 152 ","page_number":152},
  {"content":"\r\n\r\n رَحْمَتَ اللَّهِ وَ اللَّهُ غَفُورٌ رَحِيمٌ )  : ( بدرستى كه آنان كه ايمان آوردند و كسانى كه هجرت كردند و در راه خدا جهاد نمودند آنان به رحمت خدا اميدوار مىباشند و خداوند آمرزنده و مهربان است ) ايمان اقرار به زبان و عمل به اعضاء و جوارح و عقيدهء مستقّر در قلب مىباشد و كسانى كه براى رضاى خدا هجرت و جهاد كنند چنين كسانى را خداوند نااميد نمىكند و بوسيلهء پيروزى و يارى كردن يا شهادت ، خير و رحمت خود را به آنان مىرساند ، چون خدا آمرزنده و مهربان است .\r\n\r\n[ آيهء ( 220 - 219 ) حكم حرمت خمر و قمار 
  ]\r\n( 219 )  ( يَسْئَلُونَكَ عَنِ الْخَمْرِ وَ الْمَيْسِرِ قُلْ فِيهِما إِثْمٌ كَبِيرٌ )  : ( از تو دربارهء حكم شراب و قمار مىپرسند ، بگو در اين دو گناهى است بزرگ ) ( خمر ) به هر نوع مايع مسكر يعنى مست كننده مىگويند و معناى لغوى آن ( ستر ) يعنى پوشاندن است به جهت اينكه عقل را مىپوشاند و مستور مىكند و ديگر نمىتواند بين خير و شر تميز دهد و ( ميسر ) همان قمار است و قمار باز را ياسر مىگويند و اصل در معنايش سهولت است و قمار باز را چون بدون رنج و زحمت به آسانى مال ديگران را تصاحب مىكند ، ياسر مىگويند ، و ( اثم ) از نظر معنا به كلمه ( ذنب ) نزديك است و هر دو به معناى حالتى است كه باعث كندى رسيدن او به خيرات مىگردد ، لذا اثم گناهى است كه بدنبال خود شقاوت و محروميّت از نعمتهاى ديگر را مىآورد و سعادت زندگى را در جهات ديگر تباه مىسازد ، امّا زيانهاى طبّى شراب شامل تمام اعضاى بدن مىشود و زيانهاى اخلاقى شراب بسيار است و انسان را بسوى ناسزا گويى و جنايت مىكشاند ، همچنين شخص اسرار خود را فاش مىكند و به نواميس خود و ديگران تجاوز مىكند و هتك حرمت مىنمايد و زيان عقلى آن اين است كه عقل را زايل مىكند ، هم در حال مستى و هم در حالت خمارى و اثر آن بر نابودى عقل بسيار مىباشد و بقيه فسادها هم از همين جا ناشى مىگردد و قمار نيز بنيان حيات را منهدم مىسازد و مفاسد اجتماعى آن ، چنان آشكار است كه ما را از بيان بىنياز مىكند ،  ( وَ مَنافِعُ لِلنَّاسِ )  : ( و نيز منافعى در آنها براى مردم\r\n\r\n","description":"","footnote":"","page_name":" 153 ","page_number":153},
  {"content":"\r\n\r\nهست ) از قبيل استفاده مالى و لذّت و شهوت و سرگرمى ،  ( وَ إِثْمُهُما أَكْبَرُ مِنْ نَفْعِهِما )  : ( و گناه آن دو از منافعشان بسيار بزرگتر است ) يعنى اثرات سوء قمار و شراب بسيار بيشتر از تمتّع و استفاده ظاهرى است كه مردم از آن دو مىبرند و هيچ دلالتى در اين آيه براى هيچ گونه اباحه و جواز انجام اين دو عمل وجود ندارد ، چون گناه و اثم از شراب و قمار تفكيك نمىشود و هيچ تدريجى در حرام ساختن آن وجود ندارد ، چون اوّل تكليف آسان گفته نشده تا بعدا سخت و مشكل‌تر شود ، بلكه اول تكليف دشوار را نموده و صريحا آن را منع كرده‌اند ، منتها چون اين عادت زشت در بين مردم شيوع زيادى داشت تحريم آن در چند مرحله تأكيد شده است و آنچه از اين آيه برمىآيد حكم حرمت است ، لذا بين اثم و حليّت هيچ موافقتى وجود ندارد ، يعنى كارى كه گناه است حلال بودنش معنا ندارد ،  ( وَ يَسْئَلُونَكَ ما ذا يُنْفِقُونَ قُلِ الْعَفْوَ )  : ( و از تو مىپرسند چه قدر انفاق كنند ، بگو حدّ متوسط را ) ( عفو ) به معناى آن است كه انسان خم شود تا چيزى بگيرد ، اما در اينجا به معناى حد وسط در انفاق است ،  ( كَذلِكَ يُبَيِّنُ اللَّهُ لَكُمُ الْآياتِ لَعَلَّكُمْ تَتَفَكَّرُونَ )  : ( اينچنين خدا آيات را براى شما بيان مىكند تا شايد تفكر كنيد ) پس آيات خدا و احكام او همه دلايل آشكارى براى كسانى هستند كه قلب بيدار و گوش شنوا داشته و شاهد باشند  ( إِنَّ فِي ذلِكَ لَذِكْرى لِمَنْ كانَ لَهُ قَلْبٌ أَوْ أَلْقَى السَّمْعَ وَ هُوَ شَهِيدٌ )  « 1 » .\r\n( 220 )  ( فِي الدُّنْيا وَ الْآخِرَةِ )  : ( هم دربارهء دنيا تفكر كنيد و هم دربارهء آخرت ) دنيا خانه‌اى است كه خدا آن را براى شما آفريد تا در آن زندگى كنيد و آنچه براى خانه آخرتتان كه محل بازگشت شماست نافع است در دنيا كسب كنيد ، چون پروردگارتان شما را اجازه و مجال داد تا در اين دنيا عمل كنيد ، لذا در اين آيه ، اولا ) : مردم را تشويق\r\n\r\n\r\n","description":"","footnote":"\r\n( 1 ) - سوره ق ، آيه 37 ، ( همانا در اين قرآن تذكرى است براى هر كس كه صاحب قلب و گوش بوده و گواه باشد ) .\r\n","page_name":" 154 ","page_number":154},
  {"content":"\r\n\r\nو تحريك مىنمايد به اينكه پيرامون حقايق وجود و معارف مبدأ و معاد و طبيعت اجتماع و نواميس اخلاقى بحث و تفكر نمايند ، ثانيا ) : آنها را به اطاعت مطلق از خدا و رسولش دعوت مىكند و در عين حال آنها بايد دربارهء عظمت احكام و علل آن تفكر كنند تا حقيقت امر برايشان آشكار شود و اطاعت كوركورانه نداشته باشند ،  ( وَ يَسْئَلُونَكَ عَنِ الْيَتامى قُلْ إِصْلاحٌ لَهُمْ خَيْرٌ )  : ( و از تو دربارهء يتيمان مىپرسند ، بگو اصلاح امور آنان بهتر است از رها كردن آنها ) اين آيه نوعى تخفيف و تسهيل را بيان مىكند ، چون اوّل اجازه آميزش و معاشرت با يتيمان را مىدهد و بعدا مىفرمايد : اگر خدا خواست كمكتان مىكند ، پس معلوم مىشود مسلمانان قبلا تشديدى در اين مورد از خداوند شنيده بودند و مراد از اصلاح ، اصلاح حقيقى است نه اصلاح ظاهرى ،  ( وَ إِنْ تُخالِطُوهُمْ فَإِخْوانُكُمْ )  : ( و اگر با آنان معاشرت كنيد ، پس آنها برادران شمايند ) اين جمله به مساوات بين يتيم ضعيف و ولىّ قوى اشاره مىكند كه در واقع بين همهء مؤمنين برقرار است و الغاء تعيّنات و مميّزات باعث امتياز يك طبقه از طبقهء ديگر و ريشهء بروز همهء انواع فساد ، بهره‌كشى و ذليل نمودن ديگران مىشود و در فرهنگ اسلام بين ضعيف و قوى و غنى و فقير و ناقص و تام مساوات و برادرى برقرار است ،  ( إِنَّمَا الْمُؤْمِنُونَ إِخْوَةٌ )  ( همانا مؤمنان با يكديگر برادرند ) « 1 » ، پس مخالطهء برادرانه بايد چنان باشد كه آنچه از مال يتيم بر مىدارند ، همان مالى باشد كه به او مىدهند ،  ( وَ اللَّهُ يَعْلَمُ الْمُفْسِدَ مِنَ الْمُصْلِحِ )  : ( و خدا مفسد را از مصلح باز مىشناسد ) چون اصلاح خير است و حقيقت امر بر خداوند سبحان پوشيده نيست و شخصى را كه قصد اصلاح دارد از شخصى كه قصد افساد دارد تميز مىدهد ،  ( وَ لَوْ شاءَ اللَّهُ لَأَعْنَتَكُمْ إِنَّ اللَّهَ عَزِيزٌ حَكِيمٌ )  : ( و اگر خدا بخواهد شما را به مشقت مىاندازد ، همانا خدا غالب و حكيم است ) ( عنت ) به معناى مشقت و كلفت است و احكام خداوند با عزت و حكمتش تناسب دارد .\r\n\r\n\r\n","description":"","footnote":"\r\n( 1 ) - سوره حجرات ، آيه 10 .\r\n","page_name":" 155 ","page_number":155},
  {"content":"\r\n\r\n\r\n[ آيهء ( 223 - 221 ) نهى ازدواج با كفار و احكام زن حائض 
  ]\r\n( 221 )  ( وَ لا تَنْكِحُوا الْمُشْرِكاتِ حَتَّى يُؤْمِنَّ )  : ( و با زنان مشرك ازدواج نكنيد تا زمانى كه ايمان آورند ) اصل ( نكاح ) در معناى عقد بوده لكن در معناى جماع و زناشويى استعاره شده است و ( شرك ) به معناى شريك قرار دادن براى خداى سبحان است كه خود داراى مراتبى است كه قائل بودن به تعدد إله و بت پرستى شرك ظاهرى هستند و شرك خفى هم مثل قول يهود و نصارى است كه عزير يا مسيح و يا خود را پسران خدا مىخوانند و يا از اين هم مخفىتر اعتقاد داشتن به استقلال اسباب ظاهرى و قبول تأثير براى غير خداست و همچنين پذيرفتن و برترى دادن قوانين بشرى بر قوانين الهى و اعتماد كردن به آنها و همينطور مراتب شرك خفىتر مىشود تا برسد به شركى كه هيچكس جز بندگان مخلص خدا از آن برى نيست و آن عبارت است از غفلت از خداوند و توجه به ما سوى اللّه ، امّا لفظ مشرك در قرآن به اهل كتاب اطلاق نمىشود به خلاف لفظ كافر ، پس آيه شريفه ظاهرا فقط مىخواهد ازدواج با زن و مرد بت پرست را تحريم كند نه ازدواج با اهل كتاب را ،  ( وَ لَأَمَةٌ مُؤْمِنَةٌ خَيْرٌ مِنْ مُشْرِكَةٍ وَ لَوْ أَعْجَبَتْكُمْ )  : ( و كنيز مؤمن بهتر است از خانمى مشرك ، هر چند آن خانم شما را به تعجّب وا دارد ) ، يعنى ملاك ايمان است و كنيز مؤمن بهتر است از خانم آزاد مشرك ، اگر چه داراى مال و حسب و نسب و جمال باشد ،  ( وَ لا تُنْكِحُوا الْمُشْرِكِينَ حَتَّى يُؤْمِنُوا وَ لَعَبْدٌ مُؤْمِنٌ خَيْرٌ مِنْ مُشْرِكٍ وَ لَوْ أَعْجَبَكُمْ )  : ( و با مردان مشرك ازدواج نكنيد تا زمانى كه ايمان آورند و همانا بندهء مؤمن بهتر است از آقاى مشرك ، اگر چه مورد شگفت و خوشايند شما باشد ) پس ملاك برترى همانا ايمان است نه مال و جاه و جمال . . . ،  ( أُولئِكَ يَدْعُونَ إِلَى النَّارِ )  : ( آنان شما را به سوى آتش دعوت مىكنند ) بخاطر عقايد باطلشان و رسوخ كردن صفات اخلاقى پست كه كفر و فسوق و گمراهى باعث آنها شده است و مشركين شما را به سوى عقيدهء خويش دعوت مىكنند كه سرانجامى جز آتش ندارد ،  ( وَ اللَّهُ يَدْعُوا إِلَى الْجَنَّةِ وَ الْمَغْفِرَةِ بِإِذْنِهِ )  : ( و خدا به سوى بهشت و آمرزشى به اذن خود دعوت مىكند ) در اين عبارت به جاى آنكه بفرمايد مؤمنان شما را به سوى بهشت\r\n\r\n","description":"","footnote":"","page_name":" 156 ","page_number":156},
  {"content":"\r\n\r\nمىخوانند ، فرمود : خدا چنين مىكند تا بفهماند ، مؤمنين در دعوت به سوى جنّت و بلكه در تمام شئون زندگى ، خود را مستقل از پروردگارشان نمىدانند و خدا را ولىّ خود مىشناسند و يا وجه ديگر آنكه بگوئيم مراد از دعوت خدا به سوى بهشت همين حكم تحريم ازدواج با مشركين است ، چون همين نهى مؤمنين از اختلاط با مشركان ، و ترغيب به ازدواج با مؤمنان ، هم مشركان را به سوى ايمان آوردن تحريص مىكند و هم خود باعث بهشتى شدن مؤمنان مىگردد ،  ( وَ يُبَيِّنُ آياتِهِ لِلنَّاسِ لَعَلَّهُمْ يَتَذَكَّرُونَ )  : ( و آيات خدا را براى شما بيان مىكند ، شايد كه متذكّر شويد ) پس آيات الهى براى همه مردم است و دعوتى عام و فراگير است كه دالّ بر لطف و تذكّرى الهى است كه انسان را به سوى ايمان فرا مىخواند .\r\n( 222 )  ( وَ يَسْئَلُونَكَ عَنِ الْمَحِيضِ )  : ( و از تو دربارهء مسأله حيض مىپرسند ) و حيض جريان خونى است كه نزد زنان متعارف و شناخته شده است ،  ( قُلْ هُوَ أَذىً )  : ( بگو آن آزارى براى زنان مىباشد ) و گفته مىشود ( اذى ) به معناى ضرر است ، امّا اذيت مناسبتر است و به معناى چيزيست كه با طبع انسان ملائم نباشد ، اما كسانى كه ( اذى ) را به معناى ضرر گرفته‌اند ( محيض ) را هم به معناى جماع با زنان در حال حيض دانسته‌اند ،  ( فَاعْتَزِلُوا النِّساءَ فِي الْمَحِيضِ )  : ( پس از زنان در حال حيض كناره‌گيرى كنيد ) يعنى آميزش ننمايد ، به قرينهء تأكيد بعدى ، چون در سنّت امر به كناره‌گيرى مطلق نشده است ،  ( وَ لا تَقْرَبُوهُنَّ حَتَّى يَطْهُرْنَ )  : ( و با ايشان مقاربت نكنيد تا وقتى كه پاك شوند ) و اين حكم روش ميانه است نسبت به سختگيرى مطلق يهود و اهمالكارى مطلق نصارى و آن راه ميانه است كه مردان در هنگام حيض زنان از محل ترشّح خون با آنان نزديكى نكنند امّا معاشرت و يا تمتّعات غير از اين مانعى ندارد تا زمانى كه كاملا پاك شوند و خون حيض قطع گردد ،  ( فَإِذا تَطَهَّرْنَ فَأْتُوهُنَّ مِنْ حَيْثُ أَمَرَكُمُ اللَّهُ )  : ( پس هنگامى كه غسل كردند و طاهر شدند با آنان آنطور كه خدا امر كرده نزديكى كنيد ) اين امر در واقع جواز است ، چون بعد از نهى واقع شده و برداشتن منع و امرى تكوينى است ، يعنى زمانى\r\n\r\n","description":"","footnote":"","page_name":" 157 ","page_number":157},
  {"content":"\r\n\r\nكه زنان محل حيض را شستند و يا غسل نمودند مىتوانيد با آنها جماع كنيد و اين امر لغو و لهوى نيست ، چون دوام و بقاى نسل وابسته به آنست ، لذا خداوند به نحو تكوينى به آن فرمان داده است ،  ( إِنَّ اللَّهَ يُحِبُّ التَّوَّابِينَ وَ يُحِبُّ الْمُتَطَهِّرِينَ )  : ( همانا خداوند توبه كنندگان و كسانى را كه در صدد پاك شدن هستند دوست مىدارد ) ( توبه ) يعنى بازگشت به سوى خدا و ( تطهر ) يعنى پذيرفتن و اخذ طهارت و پاكى و همانا بزرگترين طهارت ، ايمان به اصل توحيد مىباشد و خداوند تكرار توبه و پاك شدن را دوست مىدارد ، چه بوسيله گرفتن وضو و انجام غسل باشد و يا بوسيله انجام عمل صالح و كسب علوم حقّه ، همهء اين موارد شامل عنوان تطهّر مىشود .\r\n( 223 )  ( نِساؤُكُمْ حَرْثٌ لَكُمْ فَأْتُوا حَرْثَكُمْ أَنَّى شِئْتُمْ )  : ( زنان شما كشتزار شمايند ، پس در هر جا يا در هر زمان خواستيد به كشتزار خود درآييد ) ( حرث ) به معناى زراعت است و ( انىّ ) اسم شرط است و در خصوص زمان استعمال مىشود و گاهى هم در مورد مكان به كار مىرود و فطرت سليم با معناى زمانى سازگارتر است ، يعنى در هر زمان خواستيد با زنانتان آميزش كنيد و كلمه ( شئتم ) معناى وجوب را نفى مىكند ، خلاصه نسبت زنان در جامعهء انسانى نسبت كشتزار است و اگر زنان نباشند نوع انسانى دوام و بقاء نمىيابد ،  ( وَ قَدِّمُوا لِأَنْفُسِكُمْ )  : ( و چيزى براى خود پيش فرستيد ) ، يعنى نسلى از خود باقى بگذاريد و اين جمله انسان را به بقاى نوع برمىانگيزد تا دين خدا را زنده نگه دارند و يگانگى او را ظاهر نمايند و عبادت او را تمام كنند ، پس هدف از آفرينش عبادت است نه جاودانگى مردم در زمين و نه براى آنكه در شهوات شكم و فرج فرو روند و در وادى غفلت و گمراهى سرگردان شوند ، پس مراد از تقديم براى نفسشان گذشته از تحريص بر توليد نسل ، تشويق به انجام اعمال صالحه است  ( يَوْمَ يَنْظُرُ الْمَرْءُ ما قَدَّمَتْ \r\n\r\n","description":"","footnote":"","page_name":" 158 ","page_number":158},
  {"content":"\r\n\r\n يَداهُ )  ( روزى كه انسان به نظارهء آنچه پيش فرستاده مىايستد ) « 1 » ، و اين خطاب يا به مردان است و يا به عموم مردان و زنان ،  ( وَ اتَّقُوا اللَّهَ )  : ( و از خدا بپرهيزيد ) يعنى بوسيله انجام اعمال صالحه و عدم تجاوز به حدود الهى پرهيزگار و متقى باشيد ،  ( وَ اعْلَمُوا أَنَّكُمْ مُلاقُوهُ وَ بَشِّرِ الْمُؤْمِنِينَ )  : ( و بدانيد كه شما به ملاقات خدا خواهيد رفت و مؤمنان را بشارت بده ) پس بترسيد از روزى كه با اعمال بد و سوء حساب به ملاقات پروردگارتان برويد و خوف از لوازم ايمان است ، اما در دنبالهء كلام مؤمنان را به پاداش نيكو بشارت مىدهد ، پس مراد از آيه مورد بحث اين مىشود كه تقديم عمل صالح و تقديم اولاد نيز به اين اميد است كه فردى صالح براى جامعه باشد و بايد انسان در معاشرت با همسر از حدود خدا تعدى نكند و تقوى داشته باشد .\r\n\r\n[ آيهء ( 225 - 224 ) نهى از سوگندهاى لغو 
  ]\r\n( 224 )  ( وَ لا تَجْعَلُوا اللَّهَ عُرْضَةً لِأَيْمانِكُمْ )  : ( و خدا را در معرض سوگندهاى خود قرار ندهيد ) ( عرضه ) از مادهء ( عرض ) ، به معناى عرضه كردن و ارائه چيزى است به كسى يا چيزى تا ببينيد به درد كارش مىخورد يا نه و صلاح آن را ببينيد و كلمهء ( ايمان ) جميع ( يمين ) به معناى سوگند است ، پس به خدا سوگند نخوريد ، آن هم قسم براى اينكه ديگر نيكى نكنيد ، و تقوى به خرج ندهيد و بين مردم اصلاح نكنيد ، لذا خداى سبحان راضى نيست كه نامش را وسيله‌اى قرار دهيد براى خوددارى از آنچه كه خدا بدان امر نموده است ، مانند نيكى و تقوى و اصلاح ،  ( أَنْ تَبَرُّوا وَ تَتَّقُوا وَ تُصْلِحُوا بَيْنَ النَّاسِ وَ اللَّهُ سَمِيعٌ عَلِيمٌ )  : ( كه نيكى نكنيد و تقوى نداشته باشيد و بين مردم اصلاح ننمائيد و خدا بسيار شنوا و داناست ) ، در اين جمله حرف ( لا ) در تقدير است و ما چنين معنا كرديم ، اما ممكن است به گونه‌اى معنا كنيم كه احتياجى به در تقدير گرفتن ( لا ) نباشد به اين صورت كه بگوئيم بسيار به خدا سوگند نخوريد كه اگر چنين كنيد باعث مىشود كه ديگر موفّق به\r\n\r\n\r\n","description":"","footnote":"\r\n( 1 ) - سوره نباء ، آيه 40 .\r\n","page_name":" 159 ","page_number":159},
  {"content":"\r\n\r\nنيكى و تقوا و اصلاح بين مردم نشويد ، چون كسى كه زياد به نام خدا سوگند مىخورد ، نام خدا ديگر برايش عظيم نمىماند و از اهميّت مىافتد و در اين صورت چه بسا از دروغ هم پروا نكند ، در حالى كه غايت دين محقّق شدن نيكى و صلاح است و اين بسيار برتر از پايبندى به قسم است و جمله  ( وَ اللَّهُ سَمِيعٌ عَلِيمٌ )  نوعى تهديد است بر مضمون آيه ، حال به هر يك از معناهايى كه ذكر شد ، اما معناى اوّل روشنتر است .\r\n( 225 )  ( لا يُؤاخِذُكُمُ اللَّهُ بِاللَّغْوِ فِي أَيْمانِكُمْ )  : ( خداوند شما را براى سوگندهاى بيهوده‌تان بازخواست نمىكند ) ( لغو ) يعنى هر عملى كه اثرى بدنبال نداشته باشد ، در اينجا به معنى سوگندهاى بيهوده‌اى است كه صاحبش نمىخواهد بوسيله آن عقد و پيمانى ببندد و همينطور لقلقهء زبانى است و بيهوده مىگويد : ( آره و اللّه ) يا ( نه و اللّه ) ،  ( وَ لكِنْ يُؤاخِذُكُمْ بِما كَسَبَتْ قُلُوبُكُمْ )  : ( ولى شما را به آنچه دلهايتان مرتكب شده مؤاخذه مىكند ) و ( كسب ) به معناى جلب منفعت بوسيلهء سعى و عمل است و قسم داراى سه نوع اثر است ، يكى از حيث اينكه لفظ است و تأكيد كنندهء كلام است و ديگر از جهت آنكه عقد و پيمانى را منعقد مىكند و اثر ديگر آن از نظر مخالفت و شكستن آن است ،  ( وَ اللَّهُ غَفُورٌ حَلِيمٌ )  : ( و خداوند آمرزنده و بردبار است ) و اين جمله اشاره به كراهت و ناپسندى سوگند بيهوده دارد .\r\n\r\n[ آيهء ( 243 - 226 ) حكم ايلاء احكام زنان مطلقه و احكام شير دهى و نماز خوف 
  ]\r\n( 226 )  ( لِلَّذِينَ يُؤْلُونَ مِنْ نِسائِهِمْ تَرَبُّصُ أَرْبَعَةِ أَشْهُرٍ )  : ( آنان كه سوگند مىخورند تا ابد از زنان خود دورى كنند ، تنها چهار ماه مهلت دارند . . . ) ( ايلاء ) نوعى سوگند است از جانب شوهر كه ديگر نزد همسرش نرود و از مباشرت با او امتناع كند ، در اين آيهء شريفه تربص را محدود به چهار ماه كرده ، چون چهار ماه حدّ شرعى است كه شارع براى ترك آميزش با زنان معين نموده كه بيش از آن جايز نيست ،  ( فَإِنْ فاؤُ فَإِنَّ اللَّهَ غَفُورٌ رَحِيمٌ )  : ( پس اگر بازگشتند ، خداوند آمرزنده و مهربان است ) يعنى اگر به مباشرت باز\r\n\r\n","description":"","footnote":"","page_name":" 160 ","page_number":160},
  {"content":"\r\n\r\nگشتند خدا آنها را مىبخشد ، پس ايلاء عقاب ندارد ، لذا چنين كسى كه سوگند خورد اگر بعد از چهار ماه به همسرش رجوع كرد و كفارهء شكستن قسم را داد ، عقابى ندارد و خدا از او درمىگذرد و اگر تصميم بر طلاق گرفت باز هم عقابى ندارد ، اگر در شرع براى شكستن اين قسم كفّاره‌اى معين كرده دلالت ندارد بر اينكه شكستن آن گناه باشد ، همچنين نمىتوان كفّاره را ترك كرد ، چون كفاره مغفرت پذير و بخشودنى نيست و كفارهء آن هم در سوره مائده آيه 92 تعيين شده است كه سير كردن ده مسكين مىباشد .\r\n( 227 )  ( وَ إِنْ عَزَمُوا الطَّلاقَ فَإِنَّ اللَّهَ سَمِيعٌ عَلِيمٌ )  : ( و اگر تصميم بر طلاق گرفتند ، باز هم مجرم شناخته نمىشوند و خدا شنوا و داناست ) در اينجا طلاق را نيز به عنوان راه مفرّى براى گريز از عقاب الهى مطرح مىكند كه اگر فردى كه قسم ايلاء خورده نخواست به همسرش رجوع كند براى گريز از عقاب دو راه دارد يا همسرش را طلاق دهد كه او بتواند با مرد ديگرى ازدواج كند و يا حداكثر پس از چهار ماه با دادن كفّاره ، قسم خود را بشكند و به همسرش رجوع نمايد و خدا در هر حال به اقوال و باطن انسان شنوا و داناست ، پس اگر نه طلاق دهند و نه با آنان آميزش كنند در اين صورت گناهكار و مجرمند .\r\n( 228 )  ( وَ الْمُطَلَّقاتُ يَتَرَبَّصْنَ بِأَنْفُسِهِنَّ ثَلاثَةَ قُرُوءٍ )  : ( و زنان طلاق گرفته تا سه پاكى منتظر بمانند ) ( طلاق ) به معناى آزاد شدن از قيد و بند است كه استعارتا به معناى رها كردن زن از قيد ازدواج به كار مىرود و ( تربص ) به معناى انتظار و حبس براى جلوگيرى از فساد نسب‌ها مىباشد ، يعنى خوددارى زن از مقاربت با غير شوهر كه موجب جلوگيرى از اختلاط نسب مىگردد ( قروء ) جمع ( قرء ) و يا به معناى حيض است و يا به معناى پاكى از حيض و به هر دو آنها هم اطلاق مىشود ،  ( وَ لا يَحِلُّ لَهُنَّ أَنْ يَكْتُمْنَ ما خَلَقَ اللَّهُ فِي أَرْحامِهِنَّ إِنْ كُنَّ يُؤْمِنَّ بِاللَّهِ وَ الْيَوْمِ الْآخِرِ )  : ( و اگر به خدا و روز جزا ايمان دارند روا نيست بر آنان كه آنچه را خدا در رحمهايشان خلق كرده است ، مخفى كنند )\r\n\r\n","description":"","footnote":"","page_name":" 161 ","page_number":161},
  {"content":"\r\n\r\nدر اين قسمت امر مىكند كه مبادا زنان براى عجله در خروج از عدّه يا مانع شدن شوهر از رجوع ، حمل خود را پنهان كنند و جملهء  ( إِنْ كُنَّ يُؤْمِنَّ . . . )  براى تشويق زنان به اطاعت از اين حكم است  ( وَ بُعُولَتُهُنَّ أَحَقُّ بِرَدِّهِنَّ فِي ذلِكَ إِنْ أَرادُوا إِصْلاحاً )  : ( و شوهرانشان اگر قصد اصلاح دارند در رجوع به ايشان در عدّه طلاق سزاوارترند ) پس هدف از رجوع اصلاح است نه براى ضرر زدن و افساد ،  ( وَ لَهُنَّ مِثْلُ الَّذِي عَلَيْهِنَّ بِالْمَعْرُوفِ )  : ( و براى زنان همانند وظايفشان حقوق شايسته است ) و معروف به معناى هر عملى است كه در افكار عمومى مأنوس باشد و با ذائقهء اهل هر اجتماعى سازگار است ، بنابراين كلمهء معروف هم متضمّن حكم و هدايت عقل است و هم حكم شرع و هم فضيلت اخلاقى و هم سنت‌هاى ادبى و انسانى ، و يكى از احكام معروف و معقول مساوات افراد اجتماع در احكام و جزا است ، البته اين تساوى را بايد با حفظ موقعيّت و تأثير و كمالى كه افراد در اجتماع دارند رعايت كرد ، مثلا بايد حكم طورى باشد كه حكومت براى حاكم محفوظ بماند و علم عالم و محكوميت محكوم و جهل جاهل و قوّت قوّى و ضعف ضعيف همه براى آنها محفوظ باشد ، پس تساوى آنست كه حقّ هر فرد را به او بدهند نه كمتر يا بيشتر از آن ، و اسلام حقوق زن را به نحو شايسته در نظر گرفته است ، بعضى احكام له و برخى عليه او هستند ، امّا اينها با هم توازن دارند و در ضمن با نقشى كه زن در زندگى اجتماعى دارد نيز هماهنگى دارد ،  ( وَ لِلرِّجالِ عَلَيْهِنَّ دَرَجَةٌ وَ اللَّهُ عَزِيزٌ حَكِيمٌ )  : ( و مردان را بر زنان مرتبتى است و خدا عزيز و حكيم است ) اين جمله قيد و متمّم جمله سابق است و روى هم يك معنا مىدهند و آن اين است كه خداى متعال ميان زنان مطلقه و شوهرانشان رعايت مساوات را نموده است و در عين حال درجه و منزلتى را هم براى مردان در نظر گرفته و آن همان حق رجوع و شكستن عدّه است و حكم از آن خداست و حكم او بر حق است ، چون خداوند عالم به مصالح و حكيم مىباشد .\r\n( 229 )  ( الطَّلاقُ مَرَّتانِ فَإِمْساكٌ بِمَعْرُوفٍ أَوْ تَسْرِيحٌ بِإِحْسانٍ )  : ( طلاق دو بار است و پس از دو بار يا نگهدارى به شايستگى و يا رها كردن به نيكويى ) تا دو بار طلاق ، شوهر\r\n\r\n","description":"","footnote":"","page_name":" 162 ","page_number":162},
  {"content":"\r\n\r\nحق رجوع دارد ، پس اگر دو بار ، طلاق واقع شد يا به نيكى با همسر زندگى كند - يعنى نه از روى اجبار و اضطرار ، بلكه براى شروع زندگى سعادتمندانه اقدام كند - و يا به خير و سلامت او را طلاق دهد ، يعنى براى بار سوّم و اين امر واجب است كه از روى انتقام و تلافى جويى نباشد و اين بار ، ديگر شوهر حق رجوع ندارد ، مگر پس از ازدواج زن با مرد ديگرى و جدا شدن از آن مرد ،  ( وَ لا يَحِلُّ لَكُمْ أَنْ تَأْخُذُوا مِمَّا آتَيْتُمُوهُنَّ شَيْئاً )  : ( و بر شما روا نيست كه چيزى از آنچه را به زنان داده‌ايد باز پس بگيريد ) از قبيل مهريه و نفقه‌اى كه در طول زندگى زناشويى به زن داده‌ايد و حق نداريد در مقابل طلاق چيزى از آنها بستانيد ،  ( إِلَّا أَنْ يَخافا أَلَّا يُقِيما حُدُودَ اللَّهِ )  : ( مگر آنكه بترسيد از آنكه حقوق الهى را بر پا ندارند ) منظور آنست كه ظنّ غالب داشته باشند كه حقوق الهى را در مورد هم رعايت نخواهند كرد ، يعنى تشخيص دهند كه توافق اخلاقى ندارند و كار آنها به دشمنى منجر شود و در اين صورت مرد مىتواند چيزى از مهريهء زنش را از او بگيرد و او را طلاق دهد و اين گرفتن از جانب مرد و دادن از جانب زن گناهى محسوب نمىشود ،  ( فَإِنْ خِفْتُمْ أَلَّا يُقِيما حُدُودَ اللَّهِ فَلا جُناحَ عَلَيْهِما فِيمَا افْتَدَتْ بِهِ )  : ( كه در چنين صورتى در آنچه زن به شوهر خويش عوض مىدهد گناهى نيست ) ، يعنى اگر وضع زن و شوهر بگونه‌اى بود كه تك تك شما مسلمانان اگر از وضع آنها خبر دار شويد شما هم دچار آن خوف بشويد ، يعنى عقلا چنين حكمى را بدهند كه آنها با هم تفاهم ندارند در اين صورت گناهى بر آن دو نيست ، اگر زن چيزى از مهريهء خود را به مرد بدهد تا او را طلاق دهد ،  ( تِلْكَ حُدُودُ اللَّهِ فَلا تَعْتَدُوها )  : ( اين احكام حدود خداست ، پس از آن تجاوز نكنيد ) يعنى اين احكام فقهى بر اساس مصالح اجتماعى و اخلاقى از جانب خداوند تشريع شده ، لذا به آن پايبند باشيد و به حدود آنها تجاوز نكنيد ،  ( وَ مَنْ يَتَعَدَّ حُدُودَ اللَّهِ فَأُولئِكَ هُمُ الظَّالِمُونَ )  : ( و هر كس به حدود الهى تجاوز كند پس آنان از ستمكارانند ) لذا اسلام دين فعل و شريعت عمل است نه دين حرف ، امّا صرف عمل به ظواهر دين كفايت نمىكند ، بلكه بايد روح قوانين اسلام و مصالح تشريعى آنها را رعايت\r\n\r\n","description":"","footnote":"","page_name":" 163 ","page_number":163},
  {"content":"\r\n\r\nكرد و احكام فقهى را نبايد از معارف اخلاقى كه منشاء آنها هستند جدا نمود .\r\n( 230 )  ( فَإِنْ طَلَّقَها فَلا تَحِلُّ لَهُ مِنْ بَعْدُ حَتَّى تَنْكِحَ زَوْجاً غَيْرَهُ )  : ( پس اگر بار ديگر زن را طلاق داد ديگر اين زن بر او حلال نيست تا زمانى كه با شوهرى غير از او ، نكاح كند ) يعنى اگر براى بار سوّم زنش را طلاق داد ، ديگر نمىتواند به او رجوع كند و بر او حرام است مگر آنكه با مرد ديگرى نكاح كند يعنى عمل زناشويى بين آنها واقع شود ، چون كلمهء حرمت هم به عقد و هم به وطى مربوط است نه وطى تنها ،  ( فَإِنْ طَلَّقَها فَلا جُناحَ عَلَيْهِما أَنْ يَتَراجَعا )  : ( پس اگر شوهر دوّم آن زن را طلاق داد ديگر باكى بر زن و شوهر اولى نيست كه به يكديگر باز گردند ) يعنى اگر هر دو موافق بودند مىتوانند دوباره عقد زناشويى ببندند ،  ( إِنْ ظَنَّا أَنْ يُقِيما حُدُودَ اللَّهِ )  : ( اگر اين دو تشخيص دادند كه حدود خدا را بر پا مىدارند ) و اين كه آنها ظنّ قوى داشته باشند كه مىتوانند حدود الهى را در بارهء هم رعايت كنند ، يك شرط واجب براى عقد مجدّد است و مسألهء تراجع غير از رجوع است ، رجوع حقّ مرد بود امّا تراجع دو طرفه است و زن و مرد هر دو بايد مايل به عقد مجدّد باشند و يقين داشته باشند كه براى خودخواهى و شهوات نفسانى خود حدود الهى را متروك نمىگذارند و حقوق يكديگر را ادا مىنمايند ، در چنين صورتى عقد آنها جايز است ،  ( وَ تِلْكَ حُدُودُ اللَّهِ يُبَيِّنُها لِقَوْمٍ يَعْلَمُونَ )  : ( و اين احكام حدود خداست كه آنها را براى گروهى كه دانا هستند بيان مىكند ) چون اين حدود فقهى و اخلاقى حتما با صلاح جامعه سازگار است و در اين آيه ايجاز عجيبى به كار رفته است كه عقل را مبهوت مىكند ، چون آيه مشتمل بر 14 ضمير است كه مرجع آنها متفاوت مىباشد و در عين حال هيچ ثقل و تقيّدى هم در كلام وجود ندارد و هيچ اغلاق و گنگى در فهم معناى آن نيست .\r\n( 231 )  ( وَ إِذا طَلَّقْتُمُ النِّساءَ فَبَلَغْنَ أَجَلَهُنَّ )  : ( هنگامى كه زنان را طلاق داديد و به سر آمد مدّت خويش رسيدند ) يعنى پس از طلاق زمانى كه نزديك شد كه عدّه آنها تمام\r\n\r\n","description":"","footnote":"","page_name":" 164 ","page_number":164},
  {"content":"\r\n\r\nشود ،  ( فَأَمْسِكُوهُنَّ بِمَعْرُوفٍ أَوْ سَرِّحُوهُنَّ بِمَعْرُوفٍ )  : ( به شايستگى آنها را نگهداريد يا به شايستگى آنها را رها كنيد ) و ما مىدانيم كه پس از تمام شدن عدّه ديگر اختيارى براى رجوع نمىماند و معنى ندارد بفرمايد آنها را نگه داريد ، يا رها سازيد ، پس منظور از ( بلوغ اجل ) اشراف به آن است ، يعنى نزديك شد كه عدّه آنها تمام شود و به حدّ نهايى عدّه رسيدند ، در اين موقع به نيكى با آنها رفتار كنيد چه در ادامه زندگى و چه در طلاق ،  ( وَ لا تُمْسِكُوهُنَّ ضِراراً لِتَعْتَدُوا )  : ( و زنهار آنها را به منظور ضرر زدن و ستم كردن نگه نداريد ) يعنى اگر قصد زندگى سعادتمندانه نداريد به آنها رجوع نكنيد تا آنها را اذيّت و آزار نماييد ، هم چنان كه از رها كردن يا ندادن مهر ( در غير طلاق خلع و رضايت زن ) نهى فرموده است و نبايد شوهر بگويد ( نه رهايت مىكنم ، نه تو را آسوده مىگذارم ) ،  ( وَ مَنْ يَفْعَلْ ذلِكَ فَقَدْ ظَلَمَ نَفْسَهُ )  : ( و هر كس چنين كارى را انجام دهد همانا به نفس خويش ستم كرده است ) و اين آيه اشاره به حكمت نهى از نگهداشتن زن به قصد ضرر مىباشد و حاصلش اين است كه ازدواج براى تتميم سعادت زندگى است و اين سعادت فقط با سكون و آرامش و علاقهء فيما بين زن و شوهر تأمين مىشود نه به وسيله ضرر و زيان زدن و آزار كردن و كسى كه چنين كند در واقع آرامش و سعادت خود را هم از بين برده و به خودش ستم كرده است ،  ( وَ لا تَتَّخِذُوا آياتِ اللَّهِ هُزُواً )  : ( و آيات خداوند را به مسخره نگيريد ) چون خداى سبحان احكامى را به منظور مصالح بشر و سعادت انسان تشريع كرده است و مفاسد بشرى را اصلاح نموده و به همين منظور دستورات شرعى را با دستورات اخلاقى توأم نموده است تا نفوس را تربيت و ارواح را تطهير نمايد ، پس كسى كه در دين خود به ظواهر احكام اكتفاء كند ، در حقيقت آيات خدا را به مسخره گرفته است ،  ( وَ اذْكُرُوا نِعْمَتَ اللَّهِ عَلَيْكُمْ وَ ما أَنْزَلَ عَلَيْكُمْ مِنَ الْكِتابِ وَ الْحِكْمَةِ )  : ( و نعمتهاى خداوند بر خويش و آنچه را از كتاب و حكمت بر شما نازل نموده است ياد كنيد ) و آن نعمتها ، حقيقت دين و سعادتى است كه به وسيلهء عمل به شرايع دينى و آنچه در كتاب الهى از ظاهر شريعت و باطن آن براى شما نازل شده است\r\n\r\n","description":"","footnote":"","page_name":" 165 ","page_number":165},
  {"content":"\r\n\r\nحاصل مىشود ،  ( يَعِظُكُمْ بِهِ وَ اتَّقُوا اللَّهَ )  : ( كه شما را بواسطهء آنها پند مىدهد و از خدا بترسيد ) و پايبند به احكام الهى و صراط مستقيم باشيد تا كمال زندگى شما به نهايت برسد و نعمت وجود شما تكميل شود ،  ( وَ اعْلَمُوا أَنَّ اللَّهَ بِكُلِّ شَيْءٍ عَلِيمٌ )  : ( و بدانيد كه خدا به همه چيز داناست ) اگر دلهايتان متوجّه باشد كه خدا به همه چيز داناست در اين صورت ظاهر شما مخالف باطنتان نخواهد شد و ديگر چنين جرأت و جسارتى عليه خدا نخواهيد كرد كه باطن دين خدا را در شكل تعمير ظاهر آن منهدم سازيد .\r\n( 232 )  ( وَ إِذا طَلَّقْتُمُ النِّساءَ فَبَلَغْنَ أَجَلَهُنَّ فَلا تَعْضُلُوهُنَّ أَنْ يَنْكِحْنَ أَزْواجَهُنَّ إِذا تَراضَوْا بَيْنَهُمْ بِالْمَعْرُوفِ )  : ( و هنگامى كه زنان را طلاق داديد و به سر آمد مدّت خويش رسيدند ، منعشان نكنيد كه با شوهران خود كه بر شايستگى به يكديگر رضايت داده‌اند ، نكاح كنند ) ، خطاب به اولياء زنان است كه آنها را از ازدواج با شوهرانشان منع نكنند و اين عمل را از روى لجبازى و ناخشنودى با داماد قبلىشان انجام ندهند و در اين آيه دلالتى بر اينكه عقد دوم بدون اذن ولّى زن صحيح نيست وجود ندارد ،  ( ذلِكَ يُوعَظُ بِهِ مَنْ كانَ مِنْكُمْ يُؤْمِنُ بِاللَّهِ وَ الْيَوْمِ الْآخِرِ )  : ( و هر كس از شما كه به خدا و روز جزا ايمان دارد از اين مطلب اندرز مىگيرد ) و اين خطاب جمعى است و حكم آن مجموع امّت را در برمىگيرد و علّت ذكر مسأله ايمان به خدا و روز قيامت ، توجّه دادن به اين مطلب است كه دين خدا همواره به اتّحاد دعوت مىكند نه افتراق و جدايى و علت ذكر اين نكته براى ترغيب آنان به انجام احكام الهى است ،  ( ذلِكُمْ أَزْكى لَكُمْ وَ أَطْهَرُ )  : ( اين براى شما بهتر و پاكيزه‌تر است ) كلمه ( زكات ) به معناى نموّ صحيح و پاك است و كلمه ( طهارت ) به معناى پاكيزگى چه در ظاهر و چه در باطن مىباشد ، پس عدم منع از رجوع زنان به همسرانشان براى اولياءشان بهتر و پاكيزه‌تر است و چنين رجوعى ، رجوع از دشمنى و جدايى به التيام و اتصال مىباشد و غريزهء توحيد در نفوس را تقويت مىكند و بر اساس آن فضايل دينى رشد نموده و ملكهء عفّت و حيا در زنان پرورش مىيابد و چنين تربيتى\r\n\r\n","description":"","footnote":"","page_name":" 166 ","page_number":166},
  {"content":"\r\n\r\nدر پاكى دلهايشان و عدم تمايل به اجانب و اغيار مؤثرتر است ،  ( وَ اللَّهُ يَعْلَمُ وَ أَنْتُمْ لا تَعْلَمُونَ )  : ( و خدا مىداند و شما نمىدانيد ) ، يعنى خداوند به مصالحى آگاه است كه شما از آن بىخبريد ، مگر آنكه خدا به شما تعليم دهد .\r\n( 233 )  ( وَ الْوالِداتُ يُرْضِعْنَ أَوْلادَهُنَّ حَوْلَيْنِ كامِلَيْنِ )  : ( و مادران فرزندان خويش را دو سال تمام شير دهند ) ، كلمهء ( والدات ) اخصّ از ( امّهات ) است و ( حول ) يعنى سال و علت نامگذارى آنست كه سال تغيير مىكند و محوّل مىشود و آن را به صفت كمال متّصف نمود ، چون سال داراى اجزاء كثيرى است و چه بسا در آن مسامحه شود و بر يك سال ناقص به جاى كامل اطلاق شود ،  ( لِمَنْ أَرادَ أَنْ يُتِمَّ الرَّضاعَةَ )  : ( براى كسانى كه بخواهند شيردهى را كامل كنند ) ، پس حقّ حضانت و شيردهى براى مادران مطلّقه است و موكول به اختيار اوست و شوهر در مورد سپردن طفل به او و امر شيردهى كودك اختيارى ندارد ،  ( وَ عَلَى الْمَوْلُودِ لَهُ رِزْقُهُنَّ وَ كِسْوَتُهُنَّ بِالْمَعْرُوفِ )  : ( و صاحب فرزند خوراك و پوشاك آنها را به شايستگى عهده‌دار است ) منظور از ( مولود له ) پدر طفل است و منظور از ( رزق و كسوة ) خرجى و پوشاك است و ( معروف ) در اينجا به معناى حدّ متعارف از حال اين زن و شوهر است ، چون در ادامه فرمود :  ( لا تُكَلَّفُ نَفْسٌ إِلَّا وُسْعَها )  : ( تكليف نشده است هيچ نفسى ، جز به مقدار توان وسعش ) پس از شوهر به اندازهء توانش انتظار خرجى و نفقه مىرود ،  ( لا تُضَارَّ والِدَةٌ بِوَلَدِها وَ لا مَوْلُودٌ لَهُ بِوَلَدِهِ )  : ( هيچ مادرى به سبب فرزندش و نيز پدر فرزند به سبب آن زيان نمىبيند ) پس در اينجا دو حكم بيان مىشود ، اوّل ) : آنكه حق پرورش و نگهدارى و شير دهى متعلق به مادر طفل است و شوهر نمىتواند به زور طفل را از مادرش جدا كند و ثانيا ) : زن نيز نمىتواند در مورد بچه به مرد سخت‌گيرى كند و نگذارد او فرزندش را ببيند ،  ( وَ عَلَى الْوارِثِ مِثْلُ ذلِكَ )  : ( و عين همين حكم بر عهدهء وارث نيز هست ) يعنى آنچه كه به حكم شرع به گردن پدر است ، ( از قبيل نفقه و پوشاك ) در صورتى كه پدر بچه فوت شود\r\n\r\n","description":"","footnote":"","page_name":" 167 ","page_number":167},
  {"content":"\r\n\r\nبه گردن وارث او خواهد بود ،  ( فَإِنْ أَرادا فِصالًا عَنْ تَراضٍ مِنْهُما وَ تَشاوُرٍ فَلا جُناحَ عَلَيْهِما )  : ( اگر پدر و مادر با رضايت و مشورت يكديگر خواستند طفل را از شير بگيرند ، گناهى بر آنان نيست ) ، يعنى اگر با توافق هم تصميم گرفتند طفل را قبل از مدّت شير دهى ، از شير بگيرند گناهى بر آنان نيست ، اين حكم نشان مىدهد كه حقّ حضانت و شير دهى بر زن واجب و لا يتغير نيست ، بلكه مىتواند از آن استفاده نكند ،  ( وَ إِنْ أَرَدْتُمْ أَنْ تَسْتَرْضِعُوا أَوْلادَكُمْ فَلا جُناحَ عَلَيْكُمْ إِذا سَلَّمْتُمْ ما آتَيْتُمْ بِالْمَعْرُوفِ )  : ( و اگر خواستيد براى فرزندان خود دايه بگيريد ، فردى را كه در نظر مىگيريد به شايستگى حق او را بدهيد ، گناهى بر شما نيست ) پس اگر به هر دليل مثلا فساد شير مادر يا اصلا شير نداشتن او و يا آنكه مادر نخواهد فرزندش را شير دهد ايرادى ندارد كه براى فرزند دايه بگيرند ، به شرطى كه به شايستگى حقّ دايه و حق مادر فرزند ( نفقه ) داده شود ،  ( وَ اتَّقُوا اللَّهَ وَ اعْلَمُوا أَنَّ اللَّهَ بِما تَعْمَلُونَ بَصِيرٌ )  : ( و از خدا بترسيد و بدانيد كه خدا به آنچه انجام مىدهيد بينا است ) امر به تقوى مىكند و اينكه اين تقوى به اصلاح صورت اين اعمال باشد .\r\n( 234 )  ( وَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً يَتَرَبَّصْنَ بِأَنْفُسِهِنَّ أَرْبَعَةَ أَشْهُرٍ وَ عَشْراً )  : ( و كسانى از شما كه بميرند و همسرانى به جا گذارند ، زنان چهار ماه و ده روز به انتظار بمانند ) و اين عدّه مخصوص زنى است كه حامله نباشد و گرنه اگر از حمل او بيش از چهار ماه و ده روز باقى مانده باشد مدّت عدّه به مقدار زمان حمل او خواهد بود ،  ( فَإِذا بَلَغْنَ أَجَلَهُنَّ فَلا جُناحَ عَلَيْكُمْ فِيما فَعَلْنَ فِي أَنْفُسِهِنَّ بِالْمَعْرُوفِ وَ اللَّهُ بِما تَعْمَلُونَ خَبِيرٌ )  : ( و چون به سر آمد مدت خويش رسيدند در آنچه به شايستگى دربارهء خود كنند اختيارى بر شما نيست كه خدا از آنچه مىكنيد آگاه است ) مراد از بلوغ اجل تمام شدن مدّت عدّه است ( فلا جناح . . . ) كنايه از آنست كه خويشاوندان زن يا خويشان شوهر مردهء وى نمىتوانند وى را از ازدواج كه حق معروف و مشروع اوست منع كنند و خود زنان در اين امر صاحب اختيار مىباشند و تمام امور تشريعى و اعمال مستند به\r\n\r\n","description":"","footnote":"","page_name":" 168 ","page_number":168},
  {"content":"\r\n\r\nآگاهى خداوند مىباشد ، بنابراين خدا هر حكم بدهد بايد ملتزم باشيد ، از يك طرف زنان بايد عدّه وفات را نگه دارند و از طرف ديگر بعد از آن مدّت ، خودشان مختارند كه ازدواج بكنند يا نه .\r\n( 235 )  ( وَ لا جُناحَ عَلَيْكُمْ فِيما عَرَّضْتُمْ بِهِ مِنْ خِطْبَةِ النِّساءِ أَوْ أَكْنَنْتُمْ فِي أَنْفُسِكُمْ )  : ( آنچه دربارهء خواستگارى زنان به اشاره مىگفتيد يا در دل خويش نهان مىكنيد ، گناهى بر شما نيست ) ( تعريض ) يعنى تلميح و به اشاره و كنايه سخن گفتن ، طورى كه شنونده مقصود را دريابد ، امّا نه به نحو تصريح ( خطبة ) يعنى تكلّم و در اينجا به معناى خواستگارى است ( اكنان ) به معناى پوشاندن و مخفى كردن در دل است  ( عَلِمَ اللَّهُ أَنَّكُمْ سَتَذْكُرُونَهُنَّ وَ لكِنْ لا تُواعِدُوهُنَّ سِرًّا إِلَّا أَنْ تَقُولُوا قَوْلًا مَعْرُوفاً )  : ( خدا مىداند كه شما يادشان خواهيد كرد ، ولى با آنان قرار و وعدهء سرّى نگذاريد ، جز آنكه سخن شايسته گوييد ) چون ياد كردن در دل امرى غريزى است ، خداوند از آن نهى نمىكند ، امّا قبل از پايان عدّهء آنها نبايد آميزشى ميان شما و آنها باشد ، مگر به سخنان شايسته و نيكو و بدون انجام هيچ منكرى و بدون تقلّب نمودن و مخالفت كردن با احكام الهى ،  ( وَ لا تَعْزِمُوا عُقْدَةَ النِّكاحِ حَتَّى يَبْلُغَ الْكِتابُ أَجَلَهُ )  : ( و قصد بستن عقد زناشويى نكنيد تا زمانى كه عدّه آنها به پايان برسد ) ( عزم ) يعنى تصميم قلبى بر انجام فعل و ( عقده ) به معناى بستن است و از ريشهء ( عقد ) مىباشد ، پس معنا اين مىشود كه عزم بر پيوند زناشويى نكنيد تا وقتى كه عدّه آنها تمام شود ،  ( وَ اعْلَمُوا أَنَّ اللَّهَ يَعْلَمُ ما فِي أَنْفُسِكُمْ فَاحْذَرُوهُ )  : ( و بدانيد كه خدا از آنچه در درون شماست با خبر مىباشد ، پس از خدا بترسيد ) لذا با امر خدا در مورد خواستگارى زنانى كه در عدّه هستند مخالفت نكنيد و با اشاره و كنايه و در خفا با آنها قرار و مدار نگذاريد كه همهء اين كارها از مواردى است كه شما را به هلاكت مىافكند ،  ( وَ اعْلَمُوا أَنَّ اللَّهَ غَفُورٌ حَلِيمٌ )  : ( و بدانيد كه خداوند آمرزنده و بردبار است ) يعنى همهء اين امور چيزهايى است كه خداى سبحان آن طور كه بايد آنها را نمىپسندد ، هر چند كه به خاطر مصالحى آنها را جايز دانسته است .\r\n\r\n","description":"","footnote":"","page_name":" 169 ","page_number":169},
  {"content":"\r\n\r\n( 236 )  ( لا جُناحَ عَلَيْكُمْ إِنْ طَلَّقْتُمُ النِّساءَ ما لَمْ تَمَسُّوهُنَّ أَوْ تَفْرِضُوا لَهُنَّ فَرِيضَةً )  : ( اگر زنان را طلاق داديد ، قبل از آنكه به آنان دست زده باشيد يا مهرى بر ايشان معيّن كرده باشيد ، گناهى بر شما نيست ) منظور از مسّ كردن در اينجا ، يعنى قبل از مواقعه و نزديكى ، و منظور از فريضه مهريه زن است و مىفرمايد ، عدم زناشوئى نمودن يا عدم مهر قرار دادن مانع از صحت طلاق نيست ،  ( وَ مَتِّعُوهُنَّ عَلَى الْمُوسِعِ قَدَرُهُ وَ عَلَى الْمُقْتِرِ قَدَرُهُ مَتاعاً بِالْمَعْرُوفِ حَقًّا عَلَى الْمُحْسِنِينَ )  : ( ولى از بهره‌اى شايسته بهره‌مندشان كنيد ، توانگر به اندازهء خويش و تنگدست به اندازه خودش كه اين امر بر نيكو كاران مفروض مىباشد ) پس واجب است بر كسى كه همسر خود را طلاق مىدهد چنانچه مهرى برايش معين نكرده ، چيزى به اندازه‌اى كه عرف بپسندد به او بدهد ، به اندازهء توانايى ماليش و اين حكم مخصوص به زن مطلّقه‌اى است كه او را مسّ نكرده باشد و مهرى هم برايش تعيين نشده باشد ، امّا حكم ساير زنان در جملهء  ( حَقًّا عَلَى الْمُحْسِنِينَ )  است كه مىفرمايد : حق حكم بر نيكوكاران چنين است و بعضى مىگويند ، چون وصف محسن بودن دخالت در حكم دارد و احسان واجب نيست ، پس در اين آيه حكم استحبابى بيان شده نه وجوبى ، و ليكن روايات صريح از اهل بيت اين آيه را تفسير به وجوب مىكند .\r\n( 237 )  ( وَ إِنْ طَلَّقْتُمُوهُنَّ مِنْ قَبْلِ أَنْ تَمَسُّوهُنَّ وَ قَدْ فَرَضْتُمْ لَهُنَّ فَرِيضَةً فَنِصْفُ ما فَرَضْتُمْ )  : ( و اگر زنان را قبل از نزديكى طلاق دهيد در حالى كه مهرى براى آنان معيّن كرده‌ايد ، پس نصف آن مهر را به آنان بدهيد ) پس حكم چنين زنى آنست كه نصف مهريهء او تأديه شود ،  ( إِلَّا أَنْ يَعْفُونَ أَوْ يَعْفُوَا الَّذِي بِيَدِهِ عُقْدَةُ النِّكاحِ وَ أَنْ تَعْفُوا أَقْرَبُ لِلتَّقْوى )  : ( مگر آنكه از شما بگذرند يا آنكه گره عقد زناشويى بدست اوست گذشت كند و اين گذشت كردن به تقوى نزديكتر است ) يعنى اگر زن يا ولّى او نصف مهر را ببخشد ، همهء مهر ساقط مىشود و اگر زن قبلا مهر را گرفته بوده آن را برگرداند و يا\r\n\r\n","description":"","footnote":"","page_name":" 170 ","page_number":170},
  {"content":"\r\n\r\nشوهر نصف مهرى را كه از زن طلب دارد به او ببخشد ، چون در عقد نكاح سه نفر دخيلند ، زن ، شوهر و ولّى زن و هر كدام از اين سه طائفه مىتوانند نصف مهر را ببخشند و علت اينكه اين بخشش به تقوا نزديكتر است ، آنست كه وقتى انسان از چيزى كه حق مشروع اوست به خاطر خدا گذشت كند به طريق اولى از آنچه حقّ او نيست صرف نظر مىكند و اين عين تقواست ،  ( وَ لا تَنْسَوُا الْفَضْلَ بَيْنَكُمْ إِنَّ اللَّهَ بِما تَعْمَلُونَ بَصِيرٌ )  : ( بزرگوارى را ميان خودتان فراموش نكنيد ، همانا خدا به آنچه مىكنيد بينا است ) ، ( فضل ) يعنى افزونى در مكارم اخلاقى و اين آيه براى ترغيب به احسان بواسطهء گذشت از حقوق و نيز تسهيل و تخفيف از هر يك از دو همسر براى ديگرى است و جمله  ( إِنَّ اللَّهَ بِما تَعْمَلُونَ بَصِيرٌ )  براى آنست كه بفرمايد خداوند دانا به بواطن امور هم هست و ما بايد به اصلاح صورت ظاهر و همچنين باطن اعمال خويش قيام كنيم ، چون خدا عالم مطلق است .\r\n( 238 )  ( حافِظُوا عَلَى الصَّلَواتِ وَ الصَّلاةِ الْوُسْطى وَ قُومُوا لِلَّهِ قانِتِينَ )  : ( همهء نمازها و نماز ميانه را محافظت كنيد و براى خدا مطيعانه قيام كنيد ) ( حفظ ) به معناى ضبط و حفظ معانى در نفس مىباشد و منظور آنست كه مراقب باشيد نمازها را در اوقات مخصوص آن به جاى آوريد و منظور از نماز ميانه ، نمازى است كه در وسط ساير نمازها قرار مىگيرد و تعابير مختلفى از آن شده ، بعضى آن را نماز ظهر و بعضى نماز صبح مىدانند و بعضى ديگر هم عصر يا مغرب و عشا ، بعضى نماز جمعه را نماز وسطى دانسته‌اند ( قيام ) به امرى به معناى اشتغال به انجام آن است ( قنوت ) به معناى خضوع در اطاعت است ، يعنى همه بايد متصف به اطاعت خدا و خضوع و خلوص براى او بشويد .\r\n( 239 )  ( فَإِنْ خِفْتُمْ فَرِجالًا أَوْ رُكْباناً )  : ( و اگر در حال خوف و ترس بوديد ، پس پياده يا سواره مىتوانيد نماز بگزاريد ) ، اين جملهء شرطيه عطف است به جملهء قبل ، يعنى اگر ترسيديد از دشمن يا هر امر ديگر ، پس محافظت بر نماز را با امكانات خود تنظيم كنيد و\r\n\r\n","description":"","footnote":"","page_name":" 171 ","page_number":171},
  {"content":"\r\n\r\nبه همان مقدار نماز بخوانيد ، چه در حال پياده و چه در حال سواره ، و چه با حال توجه به قبله و اين همان نماز خوف است ،  ( فَإِذا أَمِنْتُمْ فَاذْكُرُوا اللَّهَ كَما عَلَّمَكُمْ ما لَمْ تَكُونُوا تَعْلَمُونَ )  : ( و چون از خوف ايمن شديد خدا را ياد كنيد ، چنان كه به شما چيزهايى را كه نمىدانسته‌ايد تعليم داده است ) ( فاء ) در اينجا فاء تفريع است و معناى جمله اين مىشود كه محافظت بر نماز امرى واجب است ، لذا زمانى كه ايمن شديد وجوب محافظت بر نماز مستقر مىگردد و بايد خدا را بسيار ياد كنيد به جهت شرايع و احكامى كه به شما تعليم داده است ( از قبيل ، حكم نماز خوف و غير آن ) .\r\n( 240 )  ( وَ الَّذِينَ يُتَوَفَّوْنَ مِنْكُمْ وَ يَذَرُونَ أَزْواجاً وَصِيَّةً لِأَزْواجِهِمْ مَتاعاً إِلَى الْحَوْلِ غَيْرَ إِخْراجٍ )  : ( و كسانى از شما كه مرگشان فرا رسد و همسرانى به جا گذارند و براى همسران خويش معاشى تا يك سال بدون بيرون كردن وصيّت كنند . . . ) آيهء مزبور دلالت مىكند بر اينكه در زمان جاهليت رسم بوده كه زن شوهر مرده تا يك سال از خانه بيرون نمىآمده و شوهرش به اندازه معاش يك سال او برايش وصيّت مىنموده است تا از خانه بيرون نرود و اين آيه بعدا با آيه‌اى كه عدهء وفات ( 4 ماه و 10 روز ) را بيان نمود نسخ شده است ،  ( فَإِنْ خَرَجْنَ فَلا جُناحَ عَلَيْكُمْ فِي ما فَعَلْنَ فِي أَنْفُسِهِنَّ مِنْ مَعْرُوفٍ وَ اللَّهُ عَزِيزٌ حَكِيمٌ )  : ( و اگر خودشان بيرون رفتند دربارهء كارى شايسته براى خودشان ، گناهى بر شما نيست و خدا عزيز و حكيم است ) يعنى اگر على رغم آنكه نفقهء يك سالشان فراهم بود در اين مدت از خانهء شوهر بيرون شدند ، ديگر شما ورثهء شوهر او تقصيرى نداريد و يا اگر خواستند به طور شايسته شوهر كنند ديگر شما تقصير و مسئوليتى به گردن نداريد و همانا خدا غالب و عالم به حكمت امور است و همچنانكه گفتيم اين آيه بوسيله آيات تعيين عدّهء وفات و تعيين ميزان يك چهارم و يا يك هشتم براى زنان منسوخ گرديد .\r\n\r\n","description":"","footnote":"","page_name":" 172 ","page_number":172},
  {"content":"\r\n\r\n( 241 )  ( وَ لِلْمُطَلَّقاتِ مَتاعٌ بِالْمَعْرُوفِ حَقًّا عَلَى الْمُتَّقِينَ )  : ( و براى زنان طلاق گرفته بهره‌اى به شايستگى نزد تقوى پيشگان مفروض مىباشد ) اين آيه شريفه دربارهء تمام زنان طلاق گرفته است و از اينكه اين حكم را وابسته به صفت تقوى نموده است استفاده مىشود كه حكم وجوبى نيست ، بلكه استحبابى است و اين امر براى آنست كه زن مطلقه پاكيزه و آسوده و با طيب خاطر باشد و نسبت به همه انواع زنهاى مطلقه ( مدخوله يا غير مدخوله ) اطلاق دارد .\r\n( 242 )  ( كَذلِكَ يُبَيِّنُ اللَّهُ لَكُمْ آياتِهِ لَعَلَّكُمْ تَعْقِلُونَ )  : ( اينچنين خدا آيات خويش را براى شما بيان مىكند ، شايد كه تعقّل نماييد ) ( عقل ) در لغت يعنى گره زدن و بستن و به همين سبب ادراك انسان را كه نسبت به آنها پيمان قلبى بسته است و در دل پذيرفته ، عقل ناميده‌اند و نيز مدركات آدمى و آن قوّه‌اى را كه باعث تشخيص بين بدى و خوبى مىگردد عقل مىنامند .\r\n( 243 )  ( أَ لَمْ تَرَ إِلَى الَّذِينَ خَرَجُوا مِنْ دِيارِهِمْ وَ هُمْ أُلُوفٌ حَذَرَ الْمَوْتِ )  : ( آيا نمىنگرى به داستان كسانى كه از بيم مرگ از ديارشان بيرون شدند و هزاران نفر بودند . . . ) در اينجا ( الم تر ) به معناى ( الم تعلم ) است و علم را مانند رؤيت و ديدن دانسته است و اين براى تأكيد در علم است و ترس از مرگ امر نيكويى نيست ، چون ترس و بيم به عمر انسان اضافه نمىكند و قضاى الهى را بر طرف نمىنمايد ،  ( فَقالَ لَهُمُ اللَّهُ مُوتُوا ثُمَّ أَحْياهُمْ )  : ( سپس خدا به آنها گفت : بميريد و آنگاه آنها را زنده كرد ) اينجا امر ، امر تكوينى است ، يعنى قضاى الهى بر مرگ آنها تقدير شد و هيچ منافاتى ندارد با اينكه مرگ آنان در اثر علل طبيعى مثل طاعون باشد ، كما اينكه در روايات اينچنين گفته شده است ، سپس خداوند آنها را زنده كرد و مدتى زندگى نمودند و علت آنكه بجاى توصيف و اخبار صيغه امر به كار رفته براى بيان غلبهء قدرت و نفوذ امر الهى است .  ( إِنَّ اللَّهَ \r\n\r\n","description":"","footnote":"","page_name":" 173 ","page_number":173},
  {"content":"\r\n\r\n لَذُو فَضْلٍ عَلَى النَّاسِ وَ لكِنَّ أَكْثَرَ النَّاسِ لا يَشْكُرُونَ )  : ( همانا خداوند بر مردم كرامت دارد ، ولى بيشتر مردم سپاسگزارى نمىكنند ) تكرار كلمهء ناس براى دلالت بر پايين بودن سطح فكر آنها مىباشد ، علاوه از آنكه اگر ضميرى مىآورد معناى جمله چنين مىشد كه اكثر آن زنده شدگان شاكر نبودند ، در حالى كه منظور آيه آنست كه كلا بيشتر مردم سپاسگزار نيستند ، خوب حال خدا با زنده كردن اين طايفه بر آنها تفضّل نمود ، امّا مقصود چيست ؟ اين آيه بدون مناسبت با آيات بعدى كه متعرض مسأله قتال مىشود نيست ، چون جهاد و قتال نيز باعث احياء يك ملّت مىگردد و بعضى از مفسرين گفته‌اند كه اين آيه مثالى است از امتى عقب مانده و زير سلطهء اجانب كه با قيام و دفاع از حقوق حياتى خود و كسب استقلال حياتى نو بدست مىآورند ، امّا صاحب الميزان اين قول را به دلايل عديده من جمله خلاف ظاهر بودن و . . . نفى مىنمايند .\r\n\r\n[ آيهء ( 252 - 244 ) سفارش به جهاد و قرض الحسنه و ماجراى طالوت و جالوت 
  ]\r\n( 244 )  ( وَ قاتِلُوا فِي سَبِيلِ اللَّهِ وَ اعْلَمُوا أَنَّ اللَّهَ سَمِيعٌ عَلِيمٌ )  : ( در راه خدا كارزار كنيد و بدانيد كه خدا بسيار شنوا و دانا است ) اين آيه جهاد را واجب مىكند ، از طرف ديگر چه در اينجا و چه در آيات ديگر قتال را مقيد به قيد ( فى سبيل اللّه ) نموده تا مبادا كسى گمان كند اين حكم براى ايجاد سلطه فنا شدنى دنيوى تشريع شده است و نيز هرگز تحت پرچم تعصّب قومى يا جاهلى يا وطنى نمىباشد ، بلكه براى توسعهء دين الهى است كه صلاح مردم در دنيا و آخرت وابسته به آن است و از جانب ديگر به مؤمنان هشدار مىدهد كه مبادا در اين مسير خود گامى بر خلاف دستور خدا و رسول او بردارند و يا نفاقى در دلشان پيدا شود ، چون خداوند نسبت به اعمال و اقوال آنان شنوا و داناست .\r\n( 245 )  ( مَنْ ذَا الَّذِي يُقْرِضُ اللَّهَ قَرْضاً حَسَناً )  : ( كيست كه خدا را وامى نيكو دهد ؟ ) ، خداوند براى ترغيب مردم به اين عمل وام را به خودش نسبت داده است ، در حالى كه اين وام در راه خداست ،  ( فَيُضاعِفَهُ لَهُ أَضْعافاً كَثِيرَةً وَ اللَّهُ يَقْبِضُ وَ يَبْصُطُ وَ \r\n\r\n","description":"","footnote":"","page_name":" 174 ","page_number":174},
  {"content":"\r\n\r\n إِلَيْهِ تُرْجَعُونَ )  : ( پس خدا وام او را به چند برابر افزون كند و خداست كه تنگى و وسعت مىبخشد و شما بسوى او باز مىگرديد ) و همچنين براى تشويق و تهييج مؤمنان براى آنكه قرض الحسنه بدهند ، مىفرمايد : كه آن را براى آنها دو يا چند برابر مىكند و قبض به معناى گرفتن چيزى و بسط به معناى مقابل آنست ، در بيان اين سه صفت يعنى ( قابض ، باسط و مرجع عباد ) براى فهماندن اين معناست كه آنچه در راه خدا قرض بدهند هدر نمىرود و باطل نمىشود و هيچ بعيد نيست كه به چند برابر تبديل شود ، چون خدا قابض است ، يعنى خداست كه اين قرض را مىگيرد و باسط است يعنى هر چه را بخواهد زياد مىكند و مرجع است ، يعنى شما به سوى او باز مىگرديد و آن مبلغ افزوده را پس مىگيريد ، آن هم به صورت تمام و كمال .\r\n( 246 )  ( أَ لَمْ تَرَ إِلَى الْمَلَإِ مِنْ بَنِي إِسْرائِيلَ مِنْ بَعْدِ مُوسى )  : ( آيا نمىنگرى بر آن بزرگان بنى اسرائيل كه پس از موسى بودند ) ( ملا ) به معناى جماعتى از مردم است كه بر يك نظريّه اتفاق دارند و از جهت عظمت و ابهّتشان چشم بيننده را پر مىكنند ، در اينجا منظور گروهى از بنى اسرائيل است كه پادشاه آنها جالوت بود ،  ( إِذْ قالُوا لِنَبِيٍّ لَهُمُ ابْعَثْ لَنا مَلِكاً نُقاتِلْ فِي سَبِيلِ اللَّهِ )  : ( زمانى كه به پيامبر خود گفتند : پادشاهى براى ما برگزين تا در راه خدا كارزار كنيم ) يعنى پس از آنكه امر حيات بر اثر سختگيريهاى جالوت بر آنان بسيار دشوار شده بود از پيامبرشان خواستند تا شخصى را براى آنان برگزيند كه تحت امر او در راه خدا قيام كنند ،  ( قالَ هَلْ عَسَيْتُمْ إِنْ كُتِبَ عَلَيْكُمُ الْقِتالُ أَلَّا تُقاتِلُوا )  : ( و او گفت : آيا خود را چنان مىبينيد كه اگر قتال بر شما واجب شد از جنگيدن شانه خالى نكنيد ؟ ) پس پيامبر ايشان از حال آنان با خبر بود و لذا آنان را مورد سئوال قرار داد كه اگر چنين شود شما احتمال مىدهيد كه او را نافرمانى كنيد ؟ و چون از باطن آنان با خبر بود خداى تعالى را منزّه دانسته از آنكه نامش را ببرد ، تنها اشاره كرده كه امر اين درخواست مربوط به خداوند است چون ( كتب ) كه در پاسخ آمده به معناى واجب شدن است ، كه\r\n\r\n","description":"","footnote":"","page_name":" 175 ","page_number":175},
  {"content":"\r\n\r\nفقط خداست كه مىتواند امرى را واجب كند ، و مخالفت آنان از ظاهر حالشان آشكار بود ، امّا با اين حال اين قضيه را به صورت استفهام بيان كرد تا مردم آن را انكار كنند ، در نتيجه حجّت بر آنان تمام شود ، كما اينكه همين پاسخ را دادند و گفتند :  ( قالُوا وَ ما لَنا أَلَّا نُقاتِلَ فِي سَبِيلِ اللَّهِ وَ قَدْ أُخْرِجْنا مِنْ دِيارِنا وَ أَبْنائِنا )  : ( گفتند : ما كه از ديار و فرزندان خويش دور شده‌ايم ، پس ما را چه شده است كه جنگ نكنيم ؟ ) ، با آنكه آنها از خانه و شهر بيرون شده بودند امّا چون اين امر مستلزم دور شدن از زن و فرزند هم مىشود ، لذا بيرون شدن را هم به وطن نسبت دادند و هم به فرزندان و گفتند از وطن و فرزند خود بيرون شده‌ايم ،  ( فَلَمَّا كُتِبَ عَلَيْهِمُ الْقِتالُ تَوَلَّوْا إِلَّا قَلِيلًا مِنْهُمْ وَ اللَّهُ عَلِيمٌ بِالظَّالِمِينَ )  : ( ولى زمانى كه كارزار بر آنها واجب شد به جز اندكى روى برتافتند و خدا به كار ستمگران داناست ) و جز اين هم از آنان انتظار نمىرفت و خداوند كه از وضع آنان آگاه بود به پيامبرش وحى نموده بود كه آنان به زودى از كارزار روى مىگردانند .\r\n( 247 )  ( وَ قالَ لَهُمْ نَبِيُّهُمْ إِنَّ اللَّهَ قَدْ بَعَثَ لَكُمْ طالُوتَ مَلِكاً )  : ( و پيامبرشان به آنان گفت : همانا خداوند طالوت را به پادشاهى شما برگزيد ) طالوت از نوادگان بنيامين برادر تنى حضرت يوسف بود ، و نبوّت در خانه لاوى مستقر گرديده بود و پادشاهى در خانه يوسف ، ولى خداوند طالوت را برگزيد ، لكن آنان به اين امر اعتراض كردند و اين روش بنى اسرائيل بود كه اوامر الهى را ردّ مىكردند و در حالى كه به خوبى واقف بودند حق را كتمان مىنمودند ،  ( قالُوا أَنَّى يَكُونُ لَهُ الْمُلْكُ عَلَيْنا )  : ( گفتند : چگونه او را بر ما سلطنت باشد ) و آنها مىگفتند كه بيت نبوت و بيت پادشاهى در بنى اسرائيل دو دودمان بزرگ است كه طالوت عضو هيچ كدام از اين دو دودمان نيست ،  ( وَ نَحْنُ أَحَقُّ بِالْمُلْكِ مِنْهُ )  : ( و ما به پادشاهى از او سزاوارتريم ) ، چون خداوند پادشاهى و نبوت را در خاندان ما قرار داده است ، لذا چگونه پادشاهى را بر غير خود انتقال دهيم ؟ ،  ( وَ لَمْ يُؤْتَ سَعَةً مِنَ الْمالِ )  : ( و مال چندانى هم ندارد ) ريشهء اين گفتار اين است كه بنى اسرائيل معتقد بودند كه در كار\r\n\r\n","description":"","footnote":"","page_name":" 176 ","page_number":176},
  {"content":"\r\n\r\nخدا ( بداء ) ، ( نسخ ) و ( تغييرى ) نيست ، چون مىگفتند : ( يد اللّه مغلوله ) ، ( دست خدا بسته است ) و قرآن پاسخشان داد ،  ( غُلَّتْ أَيْدِيهِمْ )  ، ( دستشان بسته باد ) يعنى بر اين اساس مىگفتند نبايد بيت پادشاهى از سلسله‌اى به سلسلهء ديگر تغيير كند ، و از طرف ديگر مىگفتند با معيارهاى مادّى نبايد طالوت برگزيده شود و با مقياسهاى مادى در حكم خدا چون و چرا مىكردند در حالى كه در برابر خداوند مال و مادّيات ارزشى ندارند ، بلكه ملاك برترى در امور ديگرى است و مال جز مفسده چيزى ندارد ،  ( قالَ إِنَّ اللَّهَ اصْطَفاهُ عَلَيْكُمْ وَ زادَهُ بَسْطَةً فِي الْعِلْمِ وَ الْجِسْمِ )  : ( و پيامبرشان گفت : همانا خدا او را بر شما مبعوث كرده است و او را از جهت دانش و نيروى بدنى افزونى بخشيده است ) پس پادشاهى به جهت استقرار سلطه است و براى آن مىباشد كه امّت تحت ارادهء واحدى تجمع يابد و فردى به ناحق مزاحم ديگرى نگردد و اين امر محقّق نمىشود جز به وسيلهء علم به مصالح و مفاسد زندگى مردم و همچنين قدرت جسمانى و ابهّت براى اداره جامعه ، امّا ( مالدارى ) كه آنها را جزء مقوّمات سلطنت آورده‌اند تنها جهل آنها را مىرساند ،  ( وَ اللَّهُ يُؤْتِي مُلْكَهُ مَنْ يَشاءُ )  : ( و خداوند ملك خويش را به هر كه بخواهد مىدهد ) پس ملك مطلقا از آن خداست و بس و هيچكس در آن نصيبى ندارد جز آنكه خداى سبحان آن را به او ببخشد ، به همين جهت از علّت تصرف خدا سئوال نمىشود ، چون او مسبّب مطلق است و اين معنا ندارد كه بخشش و ايتاء الهى بيهوده و گزاف و خالى از حكم و مصلحت باشد ( و فرقى نمىكند كه مصلحت واقع شود يا نشود ) در هر صورت خداوند مالك على الاطلاق است و جز فعل نيكو و شايسته از او صادر نگردد و هر چه خلق كند نيكو و زيباست ،  ( وَ اللَّهُ واسِعٌ عَلِيمٌ )  : ( و خدا وسعت بخش و داناست ) و دست او در هر گونه تصرف و اعطاء باز است و فعل او از علم ثابت خطا ناپذيرش منشاء مىگيرد .\r\n( 248 )  ( وَ قالَ لَهُمْ نَبِيُّهُمْ إِنَّ آيَةَ مُلْكِهِ أَنْ يَأْتِيَكُمُ التَّابُوتُ فِيهِ سَكِينَةٌ مِنْ رَبِّكُمْ )  : ( و پيامبرشان به آنان گفت : همانا نشانهء پادشاهى وى آنست كه صندوق معروف دوباره به\r\n\r\n","description":"","footnote":"","page_name":" 177 ","page_number":177},
  {"content":"\r\n\r\nشما برمىگردد تا آرامشى از ناحيهء پروردگارتان باشد ) ( تابوت ) به معنى صندوق از ريشهء ( توب ) يعنى رجوع مىباشد ، چون صاحب صندوق همواره به سراغ آن مىرود و به آن مراجعه مىكند ( سكينه ) يعنى استقرار و آرامش و عدم اضطراب در باطن در هنگام تصميم و اراده ، همچنانكه حالت يك انسان حكيم چنين است و سكينه از مراتب كمال ايمان است ،  ( وَ بَقِيَّةٌ مِمَّا تَرَكَ آلُ مُوسى وَ آلُ هارُونَ تَحْمِلُهُ الْمَلائِكَةُ إِنَّ فِي ذلِكَ لَآيَةً لَكُمْ إِنْ كُنْتُمْ مُؤْمِنِينَ )  : ( و باقى مانده‌اى از آنچه خدا به خاندان موسى و هارون داده بود كه فرشتگان آن را حمل مىكنند همانا در اين نشانه براى شما عبرتى هست ، اگر ايمان داشته باشيد ) آل هر كس اهل بيت و خانواده اوست و خود او را هم شامل مىشود و تابوت صندوقى حامل نسخهء الواح تورات بود و خداوند آن را عبرتى براى مؤمنان مىداند ، چون كسى كه قلبش خالى از ايمان باشد آرامش و استقرار و سكينه براى او حاصل نمىشود .\r\n( 249 )  ( فَلَمَّا فَصَلَ طالُوتُ بِالْجُنُودِ قالَ إِنَّ اللَّهَ مُبْتَلِيكُمْ بِنَهَرٍ )  : ( پس زمانى كه طالوت سپاهيان را بيرون برد ، گفت : خدا شما را با نهرى امتحان مىكند ) ( فصل ) به معناى جدايى و مفارقت مكانى است ، ( جند ) به معناى مجتمع انبوهى است و اگر لشكر جند ناميده شده به جهت تراكم اشخاص و انبوهى آنهاست و جمع جند يعنى ( جنود ) براى دلالت بر كثرت تعداد آنهاست و اين امتحان به جهت آزمايش قدرت جلوگيرى و كنترل شهوات آنان بود تا معلوم شود چه كسانى قدرت پايدارى دارند و چه كسانى عقبگرد مىكنند و در امتحان مردود مىشوند ،  ( فَمَنْ شَرِبَ مِنْهُ فَلَيْسَ مِنِّي وَ مَنْ لَمْ يَطْعَمْهُ فَإِنَّهُ مِنِّي إِلَّا مَنِ اغْتَرَفَ غُرْفَةً بِيَدِهِ )  : ( و هر كس از آن نهر بنوشد از من نيست و هر كس از آن ننوشد از من است ، مگر آنكس كه با مشت خود كفى بردارد و لبى تر كند ) و اين امتحان ثبات و پايدارى آنها بود كه سه طائفه شدند ، يك عدّه كه فراوان آب نوشيدند و از طالوت جدا شدند ، گروه دوّم ، كه ننوشيدند و با طالوت همراه بودند و گروه سوّم ، كه اندكى نوشيدند و نه از طالوت بودند و نه بيگانه ، بلكه با آزمايشى ديگر تكليفشان معلوم\r\n\r\n","description":"","footnote":"","page_name":" 178 ","page_number":178},
  {"content":"\r\n\r\nمىشود ،  ( فَشَرِبُوا مِنْهُ إِلَّا قَلِيلًا مِنْهُمْ )  : ( پس به جز عدّه اندكى از آنان بقيه از نهر نوشيدند ) لذا به اين وسيله يعنى نوشيدن از آب نهر آنها مختلف شدند به سه گروه ، تازه شائبه سستى و نفاق هم بين گروهى كه ننوشيدند يا جرعه‌اى نوشيدند وجود داشت و با اين همه پيروزى و يارى از آن كسانى شد كه ايمان آورده و صبر نمودند ،  ( فَلَمَّا جاوَزَهُ هُوَ وَ الَّذِينَ آمَنُوا مَعَهُ قالُوا لا طاقَةَ لَنَا الْيَوْمَ بِجالُوتَ وَ جُنُودِهِ )  : ( و همين كه او با كسانى كه ايمان داشتند از شهر بگذشت ، گفتند : امروزه ما را طاقت جالوت و سپاهيان وى نيست ) چون آنها از قدرت دشمنشان مرعوب و مرهوب گشته بودند و اينان همان گروه سوّم بودند كه يك مشت آب برداشتند ،  ( قالَ الَّذِينَ يَظُنُّونَ أَنَّهُمْ مُلاقُوا اللَّهِ كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ وَ اللَّهُ مَعَ الصَّابِرِينَ )  : ( كسانى كه يقين داشتند كه پروردگار را ملاقات مىكنند ، گفتند : چه بسيار گروه اندك كه به خواست خدا بر گروهى بسيار غلبه كرده‌اند و خدا با صابران است ) ( ظنّ ) در اينجا يا به معناى يقين به ملاقات پروردگار است و يا كنايه از خشوع و خضوع آنهاست و در اينجا گروهى كه واقعا مؤمن هستند آشكار مىشوند كه همان گروه دوّم هستند كه اصلا آب برنداشتند ، آنها براى آنكه گروه ديگر را بهتر قانع كنند مصداق عملى براى اينها آوردند و از حوادثى كه در جاهاى ديگر اتفاق افتاده خبر دادند و گفتند : چه بسيار گروههاى اندك كه بر بسياران غالب شدند و ( باذن اللّه ) مىرساند كه يارى تنها از جانب خداست و هيچ ياورى جز او نيست و خداوند صابران را حمايت و پشتيبانى مىكند و آنها را خوار نمىنمايد و بر دشمنانشان غلبه مىبخشد ، چون صبر كليد يارى خداست .\r\n( 250 )  ( وَ لَمَّا بَرَزُوا لِجالُوتَ وَ جُنُودِهِ قالُوا رَبَّنا أَفْرِغْ عَلَيْنا صَبْراً وَ ثَبِّتْ أَقْدامَنا وَ انْصُرْنا عَلَى الْقَوْمِ الْكافِرِينَ )  : ( در زمانى كه با جالوت و سپاهيانش روبرو شدند ، گفتند : پروردگارا صبر را بر دلهاى ما بريز و قدمهايمان را استوار كن و بر گروه كافران پيروزمان كن ) ( برزوا ) به معناى ( ظهروا ) است و ( افراغ ) به معناى ريختن است ، يعنى\r\n\r\n","description":"","footnote":"","page_name":" 179 ","page_number":179},
  {"content":"\r\n\r\nزمانى كه دو سپاه در برابر هم آشكار شدند مؤمنان گفتند : پروردگارا صبر را به مقدار ظرفيت دلهايمان در دل ما بريز و ما را در جهاد ثابت قدم كن تا فرار نكنيم و ما را در برابر دشمن كافر پيروز گردان ، كافرانى كه حكم خدا و شريعت و منهج او را ردّ كرده‌اند .\r\n( 251 )  ( فَهَزَمُوهُمْ بِإِذْنِ اللَّهِ وَ قَتَلَ داوُدُ جالُوتَ )  : ( پس آنها را به اذن خدا شكست دادند و داوود جالوت را به قتل رساند ) پس آنان را پراكنده نمودند و دفع كردند و داوود كه نوجوانى از بنى اسرائيل بود به كمك خدا جالوت را به قتل رساند در حالى كه جالوت پادشاهى قدرتمند و رهبرى ترسناك بود و خداوند مىخواست قدرت نمايى كند و به انسانها بفهماند كه اگر خدا بخواهد يك نوجوان مؤمن و كوچك مىتواند بر ستمگرى قوى غلبه پيدا كند ،  ( وَ آتاهُ اللَّهُ الْمُلْكَ وَ الْحِكْمَةَ وَ عَلَّمَهُ مِمَّا يَشاءُ )  : ( و خداوند به داوود پادشاهى و فرزانگى داد و آنچه مىخواست به او بياموخت ) پس خدا بعد از طالوت داوود را پادشاهى بخشيد و او را از حكمت بهره‌مند ساخت و دوران پادشاهى داوود و سليمان دوران طلايى بنى اسرائيل بود ،  ( وَ لَوْ لا دَفْعُ اللَّهِ النَّاسَ بَعْضَهُمْ بِبَعْضٍ لَفَسَدَتِ الْأَرْضُ وَ لكِنَّ اللَّهَ ذُو فَضْلٍ عَلَى الْعالَمِينَ )  : ( و اگر خداوند بعضى از مردم را به وسيله بعضى ديگر دفع نمىنمود ، زمين تباه مىشد ولى خدا نسبت به اهل جهان صاحب كرم است ) مقصود از فساد زمين ، تباهى اهل زمين است ، چون فساد در اجتماع بشرى فساد و تباهى در زمين را به دنبال دارد و اختلاف منافع بين مردم باعث مزاحمت و ممانعت چه در جنگ و چه در صلح مىگردد و هر يك مىخواهند از حق خود دفاع و از آن بهره‌مند شوند و سپس اراده خود را بر ديگران تحميل كنند ، يا اراده ديگرى را از خود دفع نمايند و همين دفع كردن يكى به وسيلهء ديگرى سرانجام حقّى را كه به سبب جهل مردم دچار خمودى و موت گشته بود احياء مىنمايد .\r\n( 252 )  ( تِلْكَ آياتُ اللَّهِ نَتْلُوها عَلَيْكَ بِالْحَقِّ وَ إِنَّكَ لَمِنَ الْمُرْسَلِينَ )  : ( و اين از\r\n\r\n","description":"","footnote":"","page_name":" 180 ","page_number":180},
  {"content":"\r\n\r\nنشانه‌هاى خداست كه ما به حق بر تو مىخوانيم و همانا تو از پيامبرانى ) و اين جمله در حكم خاتمه داستان است و خطاب به رسول اللّه محمّد صلّى اللّه عليه و إله و سلم مىباشد .\r\n\r\n[ آيهء 254 - 253 ) دربارهء جنگ و درجات پيامبران و سفارش به انفاق 
  ]\r\n( 253 )  ( تِلْكَ الرُّسُلُ فَضَّلْنا بَعْضَهُمْ عَلى بَعْضٍ )  : ( اين پيامبران بعضى از ايشان را بر بعضى ديگر برترى داده‌ايم ) براى تفخيم و بزرگداشت پيامبران است كه از ( تلك ) كه ضمير اشاره به دور است استفاده شده است و رسالت در ميان پيامبران يك فضيلت مشترك است ، امّا ما بعضى از آنان را به بعضى ديگر برترى داده‌ايم ، در حالى كه همهء آنها در مورد مجمع كمالات كه توحيد است با هم اشتراك دارند و خداوند تفاوت انبياء را به عنوان فضيلت نام مىبرد و آن را به نفس خود نسبت مىدهد ، امّا اختلافات مردم را به عنوان تفرقه نام مىبرد و آن را به خودشان نسبت مىدهد ، با اينكه اصل ارسال رسل براى بر طرف كردن اختلافات بين مردم و هدايت آنان در مسير حق است ، ليكن باعث نمىشود جنگ و خونريزى از بين برود ، چون به وجود آمدن جنگها بين مردم در اثر اختلافات خود مردم است و ستم و رذيلت و لجاجت بين آنها موجب جنگ مىگردد و لذا هيچ راهى جز جنگ براى پاك كردن زمين از دشمنان دين و ايمان باقى نمىماند و اگر خدا مىخواست ، مىتوانست تكوينا از جنگ و خونريزى جلوگيرى كند و ليكن چون اين مسائل مستند به خود مردم است و سنّت الهى نظام عليّت و معلوليت است كه در كلّ عالم جارى مىباشد ، خداوند نمىخواهد جلوى ملّتها را بگيرد و امور عالم طبق سنت العلل و الاسباب جريان دارد ، تنها كارى كه خداى متعال ممكن است انجام دهد ، دخالت تشريعى است كه امر كند جنگ نكنيد يا جنگ كنيد ، پس قتال در بين امّتها امرى طبيعى بوده و همه جا حجّت و برهان عقلى راهگشا نيست ، بلكه گاهى شدت عمل و برخورد با شمشير و اسلحه لازم است تا راه الهى در جريان خود ادامه يابد ، همانگونه كه رسولان خدا براى همين برگزيده شده‌اند ،  ( مِنْهُمْ مَنْ كَلَّمَ اللَّهُ وَ رَفَعَ بَعْضَهُمْ دَرَجاتٍ )  : ( بعضى از آنان كسى بوده كه خداوند با او سخن گفته و بعضى از آنان را\r\n\r\n","description":"","footnote":"","page_name":" 181 ","page_number":181},
  {"content":"\r\n\r\nمراتبى بالا برد ) در اينجا التفات از تكلّم به غيبت شده و جهتش آن است كه بعضى از فضايل فى نفسه فضيلت هستند ، مانند : معجزات آشكار يا تأييد بوسيله روح القدس در اين گونه فضايل به صيغهء تكلم صحبت شده ، امّا برخى از فضايل به خودى خود فضيلتى نيستند ، بلكه زمانى فضيلت مىشوند كه به مقام بزرگى منتسب يا اضافه شوند ، مثل تكلّم كه زمانى با ارزش است كه تكلّم با خدا باشد و خدا در اين موارد براى آنكه مطلب را به خود نسبت دهد از صيغه غايب استفاده كرده و مصداق آيه را غالب مفسرين حضرت موسى عليه السّلام مىدانند ،  ( وَ آتَيْنا عِيسَى ابْنَ مَرْيَمَ الْبَيِّناتِ وَ أَيَّدْناهُ بِرُوحِ الْقُدُسِ )  : ( و عيسى پسر مريم را معجزات آشكار داديم و او را بوسيلهء روح القدس تأييد كرديم ) و منظور از بيّنات ، معجزات فراوانى است كه خداوند بوسيلهء عيسى بن مريم به ظهور رسانيد و منظور از روح القدس جبرئيل امين است كه حامل وحى براى انبياء بود ،  ( وَ لَوْ شاءَ اللَّهُ مَا اقْتَتَلَ الَّذِينَ مِنْ بَعْدِهِمْ مِنْ بَعْدِ ما جاءَتْهُمُ الْبَيِّناتُ وَ لكِنِ اخْتَلَفُوا فَمِنْهُمْ مَنْ آمَنَ وَ مِنْهُمْ مَنْ كَفَرَ )  : ( اگر خدا مىخواست كسانى كه پس از پيامبران بودند با وجود حجتهايى كه به سويشان آمده بود با هم جنگ نمىكردند ولى با هم اختلاف كردند و از آنان كسانى بودند كه ايمان داشتند و كسانى بودند كه كافر شدند ) و اين امر زمانى واقع شد كه هر گروهى از دين و رسالت پيامبرشان دور شده و فاصله گرفتند تا تمايلات نفسانى و مكاسب دنيوى خودشان محقق شود و اين امر تمام نمىشود مگر با دورى جستن از راه خدا ، چون ايمان و كفر با هم جمع نمىگردد و حكم خدا با حكم بشر و تمايلات نفسانى او سازگار نيست و قوانين آسمانى با قوانين كفر هماهنگى ندارد و لذا اختلاف و خونريزى بين گروه مؤمن و كافر ايجاد مىشود ،  ( وَ لَوْ شاءَ اللَّهُ مَا اقْتَتَلُوا وَ لكِنَّ اللَّهَ يَفْعَلُ ما يُرِيدُ )  : ( و اگر خدا مىخواست آنها با هم قتال نمىكردند ، امّا خدا آنچه بخواهد مىكند ) همانطور كه توضيح داده شد ، خداوند تكوينا در تأثير علل و اسباب مداخله نمىنمايد و جنگ و قتال هم براى دفع كفر امرى لازم است و ارادهء خدا هرگز مغلوب نمىشود و قدرت الهى نيز هرگز باطل نمىگردد .\r\n\r\n","description":"","footnote":"","page_name":" 182 ","page_number":182},
  {"content":"\r\n\r\n( 254 )  ( يا أَيُّهَا الَّذِينَ آمَنُوا أَنْفِقُوا مِمَّا رَزَقْناكُمْ )  : ( اى كسانى كه ايمان آورده‌ايد از آنچه روزى شما كرده‌ايم انفاق كنيد ) و هر چه نزد بندگان است رزق و روزى خداست ،  ( مِنْ قَبْلِ أَنْ يَأْتِيَ يَوْمٌ لا بَيْعٌ فِيهِ وَ لا خُلَّةٌ وَ لا شَفاعَةٌ وَ الْكافِرُونَ هُمُ الظَّالِمُونَ )  : ( قبل از آنكه روزى برسد كه در آن معامله و دوستى و شفاعت نباشد و كافران ، خود ، ستمكارانند ) پس قبل از آنكه در قيامت حسابرسى شويد كه در آنجا همهء اسباب دنيوى ( تجارت ، دوستى ، شفاعت ) منقطع مىگردد از آنچه به شما داده‌ايم انفاق كنيد كه سرپيچى كردن از انفاق ، كفر و ظلم است ، كفر و پوشاندن نعمتها و روزيها كه خداوند به انسان عطا كرده است و ظلم نسبت به كسانى كه از اين نعم بهره‌مند نيستند .\r\n\r\n[ آيهء ( 257 - 255 ) آية الكرسى و شرح آن 
  ]\r\n( 255 )  ( اللَّهُ لا إِلهَ إِلَّا هُوَ الْحَيُّ الْقَيُّومُ )  : ( اللّه خدايى است كه جز او معبودى نيست و او زنده و پاينده است ) ( اللّه ) ذاتى است كه مستجمع تمام صفات كماليه است ، و هيچ الهه و معبودى جز او تحقق و ثبوت ندارد ( حىّ ) به معناى ذاتى است كه حياتى ثابت داشته باشد و حيات به معناى نحوهء وجودى است كه توأم با علم و قدرت باشد ، حيات در انسان و ساير موجودات زنده به گونه‌اى است كه سرانجام مرگ بر آنها عارض مىشود ، امّا حيات واقعى و اخروى حياتى است كه به هيچ وجه مرگ در آن راهى ندارد و خداوند صاحب حيات حقيقى است و حيات منحصر به اوست جز آنكه او آن را به غير خود افاضه كند و ( قيّوم ) ذاتى است كه قيامش به ذات خودش باشد و خدا نه تنها قائم بالذّات است ، بلكه همهء ما سوى اللّه قائم به او هستند و اوست كه به حفظ و تدبير آنها قيام مىكند و مقدرات آنها را در دست دارد و قيام همه عالم محصور به قيوميّت اوست و نام ( قيّوم ) اصل و جامع تمام اسماء اضافى خداوند است و مراد از اسماء اضافى اسمائى است كه به وجهى بر معناى خارج از ذات دلالت مىكند ، مانند : ( خالق ) ، ( رازق ) ، ( مبدع ) ، ( معيد ) . . .  ( لا تَأْخُذُهُ سِنَةٌ وَ لا نَوْمٌ )  : ( نه خواب سبك او را در بر مىگيرد و نه خواب عميق ) يعنى هرگز از تدبير امور غفلت ندارد و از جهت بلاغتى ، ترقّى\r\n\r\n","description":"","footnote":"","page_name":" 183 ","page_number":183},
  {"content":"\r\n\r\nدر تعبير به كار برده است ، يعنى چرت هم نمىزند چه رسد به خواب ،  ( لَهُ ما فِي السَّماواتِ وَ ما فِي الْأَرْضِ )  : ( هر چه در آسمانها و زمين است از آن اوست ) ، چون او داراى قيوميّت تامّه است ، پس ملك و سلطنت مطلق در عالم وجود همه‌اش از آن اوست و هيچ تصرّفى در عالم نيست جز از او يا از ناحيهء او و هيچ تأثيرى نيست مگر بواسطهء او و تصرف علل و اسباب طبيعى از باب واسطه شدن در تصرّف است ،  ( مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ )  : ( كيست آنكه بدون اذن او در نزدش شفاعت كند ؟ ) چون او قيّوم و مالك تمام سببها است و عالم به غيب و شهادت است و اسباب طبيعى در مورد مسببات شفيعانى هستند كه به اذن خدا شفاعت مىكنند و شفاعت وقتى با سلطنت الهى منافات دارد كه منتهى به اذن خدا نگردد ، بلكه شفيعان استقلال داشته باشند و خداوند اين امر را نفى مىنمايد ، يعنى شفاعت همه اسباب و علل به اذن اوست ، پس سياق آيه سياق شفاعت تكوينى و وجودى است نه شفاعت تشريعى در روز قيامت در عين اينكه اين مطالب در مورد شفاعت تشريعى هم صادق است ، يعنى آخرت هم هيچ شفيعى نمىتواند بدون اذن خدا شفاعت كند « 1 » ،  ( يَعْلَمُ ما بَيْنَ أَيْدِيهِمْ وَ ما خَلْفَهُمْ )  : ( آنچه پيش رو و پشت سر آنان است مىداند ) پس خداوند به پشت و روى همه اسباب احاطه و علم دارد و نزد آنان حاضر و موجود است و به آنها تسلط و احاطه دارد و هيچ امرى در عالم از نظر او پوشيده و مخفى نيست و تمام سلطه و احاطهء ربوبى از آن اوست ،  ( وَ لا يُحِيطُونَ بِشَيْءٍ مِنْ عِلْمِهِ إِلَّا بِما شاءَ )  : ( و آنها به چيزى از دانش او احاطه ندارند جز آنچه خود او بخواهد ) يعنى تدبير خدا تمام و كمال است و اوست كه به روابط موجودات آگاه مىباشد و در آيهء مورد بحث علم را به احاطه تعبير نموده كه لطفى بارز در تعبير است ،  ( وَسِعَ كُرْسِيُّهُ السَّماواتِ وَ الْأَرْضَ )  : ( قلمرو او آسمانها و زمين را در بر گرفته است ) مراد از كرسى احاطهء سلطنت ربوبى و مقام پروردگارى است كه آنچه در\r\n\r\n\r\n","description":"","footnote":"\r\n( 1 ) - در روايات تصريح شده كه مصداق شفيع پيامبر و اهل بيت پيامبر صلّى اللّه عليه و إله و سلم هستند ( مترجم )\r\n","page_name":" 184 ","page_number":184},
  {"content":"\r\n\r\nآسمانها و زمين است ، قائم به اوست و همه عالم مملوك و مورد تدبير و معلوم آن مقام هستند ، پس كرسى مرتبه‌اى از مراتب علم است كه حفظ ذات و آثار تمام عالم را به عهده دارد و آنقدر وسعت دارد كه تمام عالم قائم به اوست و همه چيز در آن ضبط و ثبت است ،  ( وَ لا يَؤُدُهُ حِفْظُهُما وَ هُوَ الْعَلِيُّ الْعَظِيمُ )  : ( حفظ آنها بر او سنگينى و دشوارى نمىكند و او بلند مرتبه و بزرگ است ) يعنى حفظ اين نظام گسترده عالم براى او سنگينى و خستگى و تعب نمىآورد و خدا به جهت علّو و برترى كه دارد هرگز دست مخلوقات به او نمىرسد تا به وسيله‌اى در وجود او سستى و در كار او ضعفى پديد آورند و به جهت عظمتش از كثرت مخلوقات به تنگ نمىآيد و عظمت آسمانها و زمين طاقتش را طاق نمىسازد ، بلكه اصولا علوّ و عظمت منحصر به اوست و هر كمالى از او ناشى مىشود .\r\n( 256 )  ( لا إِكْراهَ فِي الدِّينِ )  : ( هيچ اكراه و اجبارى در اين دين نيست ) ، اكراه به معناى اجبار به انجام عملى بدون رضايت است و جهت اين مطلب آنست كه دين سلسله‌اى از معارف علمى و عملى است كه اعتقادات را تشكيل مىدهند و اعتقاد از امور قلبى است كه حكم اكراه در آنها معنى ندارد و كاربرد اكراه در اعمال ظاهرى است چون اعتقاد قلبى براى خود علل و اسباب ديگرى از سنخ خود اعتقاد و ادراك دارد ، و محال است كه مثلا جهل ، علم را نتيجه دهد  ( قَدْ تَبَيَّنَ الرُّشْدُ مِنَ الْغَيِّ )  : ( همانا كمال از ضلال متمايز و آشكار است ) ( رشد ) رسيدن به واقع و حقيقت امر و وسط طريق است ، ( غىّ ) عدول و فراموش كردن هدف و غايت است به نحوى كه نداند كه چه مىخواهد و اينها مخالف هم هستند و رشد و غىّ اعم از هدايت و ضلالت ميباشند و اكراه و اجبار در امورى هستند كه آمر مقصد مهمّى داشته باشد كه نتواند فلسفهء آن را به مأمور بفهماند ، ناگزير متوسل به اكراه مىشود يا به جهت فهم ناقص مأمور و يا به علت ديگر در حالى كه اسلام دينى است كه رشد و هدايت در پيروى از آن و گمراهى و غىّ در ترك آن است و موجبى براى اكراه نمودن شخصى بر آن وجود ندارد ، چون ( خير ) آن واضح است و\r\n\r\n","description":"","footnote":"","page_name":" 185 ","page_number":185},
  {"content":"\r\n\r\nنيازى به اجبار و اكراه در آن نيست و اين آيه شريفه دلالت مىكند كه مبنا و اساس دين اسلام شمشير و خون نيست و كسانى كه حكم جهاد را به جهت اين سخن استدلال مىآورند ، بايد بدانند كه جهاد براى گسترش اجبارى دين نيست ، بلكه براى احياء حق و دفاع از نفيس‌ترين سرمايه‌هاى فطرت يعنى توحيد ، مىباشد ، امّا پس از گسترش توحيد ديگر اسلام اجازه نمىدهد به حقوق يكديگر تجاوز كرده و يا نزاع و جدال كنند ،  ( فَمَنْ يَكْفُرْ بِالطَّاغُوتِ )  : ( پس هر كس به طغيانگران كافر شود . . . ) ( طاغوت ) به معناى طغيان و تجاوز از حدّ است و تا حدى مبالغه در طغيان را هم مىرساند و اين كلمه در مواردى استعمال مىشود كه وسيله طغيان باشند ، مانند اقسام معبودهاى غير خدا مثل بتها و شيطانها و جنيان و پيشوايان ضلالت از قبيل رهبران مسلكهاى فكرى و قراردادى و خداوند كفر به طاغوت را مقدم بر ايمان به خود قرار داد ، براى آن بود كه موافق ترتيبى ذكر كرده باشد كه با فعل جزا مناسب است ، چون فعل جزاى شرط استمساك به عروة الوثقى است و استمساك يعنى ترك هر كار و متمسك شدن به عروة الوثقى پس اقتضاء مىكند كه انسان ابتدا طاغوت را ترك نمايد و از غير خدا منقطع شود ، آنگاه به عروة الوثقى متمسّك گردد ،  ( وَ يُؤْمِنْ بِاللَّهِ )  و به خدا ايمان آورد ) و ايمان به خدا همان گرفتن و تمسّك به عروة الوثقى است ،  ( فَقَدِ اسْتَمْسَكَ بِالْعُرْوَةِ الْوُثْقى )  : ( به تحقيق بر دستاويزى محكم چنگ زده است ) استمساك به معناى محكم چسبيدن و چنگ زدن به چيزى است و ( عروة ) به هر دستگيره يا به گياهان ريشه دار و آنهايى كه برگشان نمىريزد نيز اطلاق مىشود و در اصل به معناى ( تعلق ) مىباشد و جمله مورد بحث استعاره است و مىفرمايد : رابطهء ايمان با سعادت رابطه دستگيرهء ظرف با مظروف يا محتواى ظرف است ، يعنى همانطور كه گرفتن ظرف يا برداشتن و استفاده از محتواى آن بدون گرفتن دستگيره آن ممكن نيست ، همانطور هم رسيدن به سعادت بدون ايمان به خدا و كفر به طاغوت ميسّر نمىشود ،  ( لَا انْفِصامَ لَها وَ اللَّهُ سَمِيعٌ عَلِيمٌ )  : ( دستاويزى كه ناگسستنى است و خدا بسيار شنوا و داناست ) ، يعنى نه منقطع مىشود و نه منكسر مىگردد\r\n\r\n","description":"","footnote":"","page_name":" 186 ","page_number":186},
  {"content":"\r\n\r\nو اين جمله ( لاانفصام لها ) حاليّه است كه ( عروة ) را توضيح مىدهد و سپس مىفرمايد :\r\nخدا شنوا و داناست ، چون ايمان و كفر هم متعلّق به قلب و هم متعلّق به زبان مىباشد و خداوند از هر دو آنها آگاه است .\r\n( 257 )  ( اللَّهُ وَلِيُّ الَّذِينَ آمَنُوا يُخْرِجُهُمْ مِنَ الظُّلُماتِ إِلَى النُّورِ )  : ( خدا سرپرست كسانى است كه ايمان آورده باشند ، آنها را از ظلمت‌ها به سوى نور هدايت مىكند ) و اين امر خروج از تاريكى به سوى نور از باب مجازگويى نيست ، بلكه امورى حقيقى و واقعى است ، عدّه‌اى پنداشته‌اند كه نور اعتقاد به حق است به سبب آنكه تاريكى جهل و حيرت شك و اضطراب قلب را مرتفع مىكند و عمل صالح هم نور است ، از اين جهت كه رشد آن روشن و اثرش در سعادت آدمى واضح است و ظلمت هم جهل در عقايد و شك و شبهه و عمل غير صالح است و ممكن است اين قول را تصحيح كرد و گفت :\r\nانسان به حسب خلقتش داراى نور فطرى است كه اگر مراقب او باشند ترقى مىيابد و كمال مىپذيرد ، امّا در همان كودكى نسبت به معارف حقّه و اعمال صالحه در ظلمت است ، چون به آنها آگاهى ندارد ، لذا نور و ظلمت به اين معنا با هم جمع مىشوند و مؤمن با ايمانش از اين ظلمت خارج مىگردد و به نور معارف و طاعات مىرسد ، و چون نور واحد است امّا ظلمات متعدد و مشتّت مىباشند ، لذا نور را مفرد و ظلمت را به صورت جمع آورده است ، و واقعيت امر آنست كه نور و ظلمت امورى حقيقى هستند و چيزى جداى از طاعت و معصيت نمىباشند و در باطن اعمال ما قرار دارند ،  ( وَ الَّذِينَ كَفَرُوا أَوْلِياؤُهُمُ الطَّاغُوتُ يُخْرِجُونَهُمْ مِنَ النُّورِ إِلَى الظُّلُماتِ أُولئِكَ أَصْحابُ النَّارِ هُمْ فِيها خالِدُونَ )  : ( و كسانى كه كافر شدند سرپرستهاى آنان طاغوت است كه آنها را از نور به سوى ظلمت‌ها سوق مىدهد ، آنها اهل آتشند و در آن جاودانه خواهند بود ) كافران از نور حق و فطرت بسوى تاريكىهاى جهل و شك و ترديد رانده مىشوند و با روى گرداندن از خدا بسوى هزاران معبود دروغين توجّه مىكنند ، پس آتش جزاى آنان است\r\n\r\n","description":"","footnote":"","page_name":" 187 ","page_number":187},
  {"content":"\r\n\r\nو در اين آيه به جاودانگى آنان در آتش اشاره شده است .\r\n\r\n[ آيهء ( 259 - 258 ) درباره محاجه ابراهيم با نمرود و ماجراى عزير عليه السّلام 
  ]\r\n( 258 )  ( أَ لَمْ تَرَ إِلَى الَّذِي حَاجَّ إِبْراهِيمَ فِي رَبِّهِ )  : ( آيا نمىنگرى به آنكس كه با ابراهيم عليه السّلام درباره پروردگارش محاجّه و گفتگو نمود ) كلمه ( محاجّه ) به معناى ارائه حجّت و دليل در مقابل حجت طرف مقابل و اثبات مدعاى خود و ابطال حجّت خصم است و ( حجّت ) اصلش به معناى قصد است و در معناى ( به كرسى نشاندن مقصد و مدّعا ) استعمال مىشود و كسى كه با ابراهيم دربارهء پروردگار ابراهيم بحث و محاجّه مىكرده پادشاه معاصر او نمرود ، ملك بابل بوده ،  ( أَنْ آتاهُ اللَّهُ الْمُلْكَ )  : ( كه خداوند به او ملك و سلطنت داده بود ) اين جمله از باب به كار بردن چيزى در محل ضدّ آن است تا شكوه و گله‌مندى را بهتر برساند ، ولى مىفرمايد : نمرود با ابراهيم محاجّه كرد و منكر خدا شد ، با آنكه خدا به او احسان كرده و ملك و دولت داده بود ، پس اين جمله كفران نعمت نمرود را مىرساند و از طرف ديگر با ذكر اين احسان خدا نسبت به او ، نادرستى اصل ادعاى نمرود ثابت مىشود ، چون ادعاى خدايى نمرود به خاطر ملك و دولتى بود كه خدا به او داده بود و خودش آن را كسب نكرده و مالك آن نبود و گرنه خودش هيچ تفاوتى با اكثر مردم نداشت و لذا قرآن براى اثبات حقارت و سخافت امر او ، نام او را ذكر نكرد ،  ( إِذْ قالَ إِبْراهِيمُ رَبِّيَ الَّذِي يُحْيِي وَ يُمِيتُ )  : ( زمانى كه ابراهيم فرمود : پروردگار من كسى است كه زنده مىكند و مىميراند ) پس خداست كه حيات را به همهء موجودات مىبخشد و بر ستاندن اين حيات نيز قادر است ،  ( قالَ أَنَا أُحْيِي وَ أُمِيتُ )  : ( او گفت : من زنده مىكنم و مىميرانم ) نمرود ادعا كرد كه متصف به صفتى است كه ابراهيم با آن پروردگار خويش را توصيف كرد ، همان خدايى كه بر او واجب بود كه بجاى بتها او را بپرستد و در برابرش خضوع كند و نمرود نگفت ( وّ انا احيى و اميت ) چون لازمهء عطف اين بود كه خدا در ربوبيّت شراكت داشته باشد در حالى كه مقصود و مطلوب او تفوّق و برترى طلبى بود و نگفت ( الالهة تحيى و تميت ) ( بت مىميراند و زنده مىكند ) چون در\r\n\r\n","description":"","footnote":"","page_name":" 188 ","page_number":188},
  {"content":"\r\n\r\nاين صورت معارضه‌اش با ابراهيم به حق نبود ، بلكه مغالطه و تلبيس و اشتباه افكنى بود بر كسانى كه در آنجا حضور داشتند ، بلكه امر كرد دو مرد زندانى را بياورند و فرمان داد يكى را آزاد كردند و ديگرى را كشتند و بديهى است كه اين مسأله هم مغالطه‌اى بيش نبود ، چون منظور ابراهيم عليه السّلام مرگ و حيات حقيقى بود و ابراهيم چون دانست كه آنها به جهت كوته فكرى و ضعف تعقّل نمىتوانند وجه مغالطه را دريابند ، لذا حجّت ديگرى بياورد و فرمود :  ( قالَ إِبْراهِيمُ فَإِنَّ اللَّهَ يَأْتِي بِالشَّمْسِ مِنَ الْمَشْرِقِ فَأْتِ بِها مِنَ الْمَغْرِبِ )  : ( ابراهيم فرمود : همانا خدا خورشيد را از مشرق بيرون مىآورد ، پس تو آن را از مغرب بيرون بياور ) ابراهيم عليه السّلام اين بار حجّت دوّم خود را بر اساس ادعاى او متفرّع نمود و گفت : پس اگر چنين است كه تو پروردگار هستى از شئون ربّ تدبير امور نظام تكوين و دخل و تصرّف در آن است كه تو هم بايد داشته باشى و خورشيد با آنكه الههء آنان بود ، امّا رب الارباب آن را اداره و تدبير مىنمود و فاعل ارادى همانطور كه بر انجام فعلى قادر است بر خلاف آن هم قدرت و اختيار دارد ،  ( فَبُهِتَ الَّذِي كَفَرَ وَ اللَّهُ لا يَهْدِي الْقَوْمَ الظَّالِمِينَ )  : ( پس كافر مبهوت شد و خدا گروه ستمگران را هدايت نمىكند ) در اين جمله تعليل است براى جملهء ما قبل ، يعنى علت مبهوت شدن نمرود كفر او نبود ، بلكه اين بود كه خداى سبحان او را هدايت نكرد و اين خود به جهت ستمكارى او بوده ، يعنى ستمكارى علت محروميت از هدايت است و محروميت از هدايت هم علت براى كافر شدنش گرديد ، پس علّت هدايت نشدن ظالمين ظلم آنهاست و ظلم انحراف از راه عدل مىباشد كه موجب خسارت و نوميدى است .\r\n( 259 )  ( أَوْ كَالَّذِي مَرَّ عَلى قَرْيَةٍ وَ هِيَ خاوِيَةٌ عَلى عُرُوشِها )  : ( يا مثل آن مردى كه بر دهكده‌اى گذر كرد كه خراب و ويران شده و خالى از سكنه بود ) ( او ) عطف به معناى جمله سابق است با اين توضيح كه هدايت مؤمنين از ظلمت به سوى نور داراى سه مرتبه است ، اوّل ) : هدايت به سوى حق از راه برهان و استدلال است كه نمونهء آن را در محاجّهء\r\n\r\n","description":"","footnote":"","page_name":" 189 ","page_number":189},
  {"content":"\r\n\r\nابراهيم عليه السّلام و نمرود ديديم كه خدا چگونه ابراهيم را هدايت كرد و نمرود را به واسطه ظالم بودنش هدايت نكرد ، بلكه كفرش او را مبهوت و گمراه نمود ، مرتبهء دوّم ) : هدايت به حق از راه نشان دادن است ، نظير داستان شخصى كه از قريه‌اى عبور كرد و خداوند از طريق زنده كردن مردگان او را به ايمان و معاد هدايت كرد ، مرتبهء سوم ) : آنكه شخصى را از راه بيان واقعه و نشان دادن حقيقت و علّتى كه باعث وقوع آن واقعه شده است هدايت كنند و سبب و مسبب هر دو را به شخص نشان دهند كه اين مرتبه از هدايت قويترين نوع هدايت و عالىترين مراتب آن است كه نمونه‌اش در آيهء بعدى براى توضيح معاد براى ابراهيم عليه السّلام مطرح مىشود كه چگونه ابراهيم عليه السّلام چهار مرغ را مىگيرد و تكه تكه مىكند و پراكنده مىنمايد و آنگاه عملا زنده شدن دوبارهء آنها را مشاهده مىكند ،  ( قالَ أَنَّى يُحْيِي هذِهِ اللَّهُ بَعْدَ مَوْتِها )  : ( گفت چگونه خدا اينها را بعد از مردن زنده مىگرداند ؟ ) يعنى چگونه اهل اين قريه را زنده مىكند و قول آن شخص به جهت انكار و استبعاد نبوده است ، بلكه براى عظيم شمردن و مشكل دانستن چنين امرى است ،  ( فَأَماتَهُ اللَّهُ مِائَةَ عامٍ ثُمَّ بَعَثَهُ )  : ( پس خداوند او را صد سال ميراند ، سپس او را برانگيخت و زنده كرد ) يعنى براى صد سال خداوند روح او را قبض نمود و آنگاه دوباره روح را به كالبد او باز گرداند ،  ( قالَ كَمْ لَبِثْتَ قالَ لَبِثْتُ يَوْماً أَوْ بَعْضَ يَوْمٍ )  : ( و خدا به او فرمود : چه مدت درنگ نمودى ؟ گفت : يك روز يا بخشى از يك روز ) اين سخن آن شخص دلالت دارد بر اينكه زنده شدنش در غير آن ساعتى بوده كه از دنيا رفته ، مثلا در اول روز و آخر آن و لذا مرگ و زندگى را به صورت خواب و بيدارى در يك روز دانسته است ،  ( قالَ بَلْ لَبِثْتَ مِائَةَ عامٍ فَانْظُرْ إِلى طَعامِكَ وَ شَرابِكَ لَمْ يَتَسَنَّهْ )  : ( خداوند فرمود : بلكه صد سال درنگ نمودى ، نگاه كن به غذايت و نوشيدنيت كه متعفّن و گنديده نشده است ) يعنى بنگر كه آنها تغيير نكرده و فاسد نشده است ،  ( وَ انْظُرْ إِلى حِمارِكَ وَ لِنَجْعَلَكَ آيَةً لِلنَّاسِ )  : ( و به الاغ خود نظر كن تا احوال بر تو معلوم شود و همانا ما ترا حجّت و نشانه‌اى براى مردم قرار دهيم ) ، در اين مدت صد ساله الاغ او مرده و استخوانهايش\r\n\r\n","description":"","footnote":"","page_name":" 190 ","page_number":190},
  {"content":"\r\n\r\nپوسيده شده بود ، امّا به حكم الهى طعام و شراب وى تغيير نكرده بود و در ضمن اين ماجرا فقط براى هدايت او نبود ، بلكه براى هدايت همه مردم ، خداوند چنين امرى را اجرا نموده بود ،  ( وَ انْظُرْ إِلَى الْعِظامِ كَيْفَ نُنْشِزُها ثُمَّ نَكْسُوها لَحْماً )  : ( و بنگر در استخوانها كه چگونه آنها را به هم پيوسته و گوشت بر آن بپوشانيم . . . ) يعنى به استخوانهاى حمار بنگر كه چگونه آنها را جمع كرده و گوشت بر آن مىرويانيم تا دوباره زنده شود ،  ( فَلَمَّا تَبَيَّنَ لَهُ قالَ أَعْلَمُ أَنَّ اللَّهَ عَلى كُلِّ شَيْءٍ قَدِيرٌ )  : ( پس زمانى كه امر بر او روشن و آشكار گرديد ، گفت : اكنون به يقين مىدانم كه خداوند بر همه چيز تواناست ) پس چون عملا امر احياء اموات را به چشم خود ديد به علم يقينى رسيد و گفت : خدايا همواره مرا هدايت و نصيحت نما و من از روى يقين به قدرت بىانتهاى تو و اينكه تو بر هر كارى توانا و قادرى ايمان دارم ، با دقت در قصّه معلوم مىشود كه شخص نامبرده يكى از انبياء و به احتمال قوى عزير عليه السّلام بوده است .\r\n\r\n[ آيهء ( 274 - 260 ) ماجراى ابراهيم و زنده شدن پرندگان و دربارهء انفاق 
  ]\r\n( 260 )  ( وَ إِذْ قالَ إِبْراهِيمُ رَبِّ أَرِنِي كَيْفَ تُحْيِ الْمَوْتى )  : ( زمانى كه ابراهيم گفت :\r\nپروردگارا به من بنما كه چگونه مردگان را زنده مىكنى ؟ ) ابراهيم عليه السّلام از كيفيت احياء سئوال مىكند نه از اصل احياء و همچنين درخواست بيان كردن بوسيله ارائه و نشان دادن را دارد نه بوسيلهء استدلال و برهان و ديگر آنكه سئوال او از اين نيست كه چگونه اجزاء مادى حيات را مىپذيرد ، بلكه سئوال او اين است كه چگونه خداوند زندگى را به مردگان افاضه مىكند ،  ( قالَ أَ وَ لَمْ تُؤْمِنْ قالَ بَلى وَ لكِنْ لِيَطْمَئِنَّ قَلْبِي )  : ( خداوند فرمود : آيا ايمان ندارى ؟ گفت آرى باور دارم ، و ليكن مىخواهم با مشاهده آن دلم آرام گيرد ) كلمهء ( بلى ) رد هر گونه نفى است و در جملهء منفى معناى اثبات مىدهد ، پس ابراهيم علم و باور به اين مسأله داشته است ، اما خواهان ( طمأنينه ) يعنى آرامش نفس بعد از اضطراب و تشويش آن بوده و در واقع درخواست ابراهيم عليه السّلام از مشاهدهء كيفيت فعل خداست كه امرى نامحسوس است ، پس درخواست ايشان درخواست حق اليقين\r\n\r\n","description":"","footnote":"","page_name":" 191 ","page_number":191},
  {"content":"\r\n\r\nبوده ،  ( قالَ فَخُذْ أَرْبَعَةً مِنَ الطَّيْرِ فَصُرْهُنَّ إِلَيْكَ )  : ( خداوند فرمود : چهار مرغ را بگير و گوشت آنها را به هم بياميز در نزد خود ) ( صرهنّ ) از ريشهء ( صار - يصور ) است و به معناى ( بريدن ) و يا ( متمايل كردن ) است و معنا چنين است كه ( مرغان را قطعه قطعه كن و به طرف خود متمايل ساز ) و يا ( آنها را نزد خود بياور در حالى كه قطعه قطعه كرده باشى ) و در هر حال آنها را خودت به نيكى بشناس و شكّى در مورد آنها نداشته باش ،  ( ثُمَّ اجْعَلْ عَلى كُلِّ جَبَلٍ مِنْهُنَّ جُزْءاً ثُمَّ ادْعُهُنَّ )  : ( پس هر قسمت از آنها را بر سر كوهى بگذار و سپس آن مرغان را به سوى خود بخوان ) به طورى كه آن كوهها دور از هم باشند و اجزاى آنها نيز بهم آميخته و غير قابل تشخيص باشد و سپس فرمان داد تا آنها را به نام هر يك به سوى خود بخواند ،  ( يَأْتِينَكَ سَعْياً )  : ( تا شتابان به سوى تو آيند ) يعنى متجسّد و زنده گردند و با شتاب به سوى تو پرواز كنند ،  ( وَ اعْلَمْ أَنَّ اللَّهَ عَزِيزٌ حَكِيمٌ )  : ( و آنگاه بدان كه خدا بر همه چيز غالب و قادر است و به حقايق امور داناست ) و اگر فرمود ( و اعلم ) به جهت زايل كردن چيزى بود كه به قلب ابراهيم عليه السّلام خطور كرده ، پس خدا ( عزيز ) است و هيچ چيزى نمىتواند از تحت قدرت او بگريزد و از نزد او زايل و غايب شود ، لذا ارواح پرندگان در قبضه قدرت او باقى ماندند و ( حكيم ) است و هيچ عملى را جز از راهى كه شايستهء آن است انجام نمىدهد و به همين جهت بدنها و جسدها را با احضار و ايجاد ارواح ايجاد مىكند تا به سوى او بشتابند .\r\n( 261 )  ( مَثَلُ الَّذِينَ يُنْفِقُونَ أَمْوالَهُمْ فِي سَبِيلِ اللَّهِ )  : ( مثل كسانى كه اموالشان را در راه خدا انفاق مىكنند ) منظور از ( سبيل اللّه ) هر امرى است كه به رضايت خداى سبحان منتهى شود  ( كَمَثَلِ حَبَّةٍ أَنْبَتَتْ سَبْعَ سَنابِلَ )  : ( به مانند دانه‌ايست كه از آن هفت خوشه برويد ) سنبل در اصل به معناى ( پوشاندن ) است چون خوشه و سنبل دانه‌ها را در خود مىپوشاند ،  ( فِي كُلِّ سُنْبُلَةٍ مِائَةُ حَبَّةٍ )  : ( در هر خوشه‌اى صد دانه باشد ) و ايجاد چنين خوشه‌اى براى خداوند دشوار نيست و وجود آن هم محتمل است ،  ( وَ اللَّهُ يُضاعِفُ لِمَنْ \r\n\r\n","description":"","footnote":"","page_name":" 192 ","page_number":192},
  {"content":"\r\n\r\n يَشاءُ )  : ( و خداوند براى هر كس كه بخواهد مىافزايد و اين مقدار را هم مضاعف مىكند ) چون امّت مانند بدن واحدند و فقير و غنى هر دو اجزاى يك پيكر هستند و مانند دو دست در بدن اجتماع مىباشند ،  ( وَ اللَّهُ واسِعٌ عَلِيمٌ )  : ( و خداوند وسعت دهنده و بسيار داناست ) چون خدا ( واسع ) است ، پس هرگز عطا و بخشش او تنگى نپذيرد و ( عليم ) است و بر همهء نيّات و اعمال احاطه و آگاهى كامل دارد و جزاى آن را به شايستگى مىدهد و در مجموع عمل انفاق يك عمل بسيار مؤثر است ، يعنى وقتى يك فرد از جامعه يا عضوى از اعضاى پيكر اجتماع دچار نقص و فقر شد اگر اغنياء و اعضاى سالم وضع او را اصلاح كنند هم قلب او را از رذائل فقر پاك كرده‌اند ، و هم چراغ محبّت در دلش افروخته‌اند و هم او را در ارائه عملكرد صحيحش نشاط و توان بخشيده‌اند ، و در واقع اين انفاق باعث اصلاح وضع همهء اجتماع مىشود و اگر انسان براى رضاى خدا انفاق كند ، فوايد معنوى بسيار عايد او مىگردد .\r\n( 262 )  ( الَّذِينَ يُنْفِقُونَ أَمْوالَهُمْ فِي سَبِيلِ اللَّهِ ثُمَّ لا يُتْبِعُونَ ما أَنْفَقُوا مَنًّا وَ لا أَذىً )  : ( كسانى كه اموال خود را در راه رضاى خدا انفاق مىكنند و در پى آنچه انفاق كرده‌اند منّت نمىگذارند و اذيّتى نمىكنند ) ( منّ ) به معناى منّت نهادن و به رو آوردن يا به رخ كشيدن است و بنابر قول ضعيف اصل در معناى آن ( قطع كردن ) است ، و ( اذى ) به معناى ضرر فورى يا ضرر اندك است ،  ( لَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ )  : ( اجر نيكو براى آنان نزد پروردگارشان خواهد بود و از هيچ پيشامدى بيمناك نباشند و هرگز در دنيا و عقبى اندوهناك نخواهند بود ) ، ( خوف ) يعنى انتظار ضرر و ( حزن ) اندوهى است كه بر دل سنگينى كند چه اندوه از امرى كه واقع شده و چه از آنكه بخواهد واقع شود ، پس آنها در دنيا و آخرت محزون نخواهند بود .\r\n\r\n","description":"","footnote":"","page_name":" 193 ","page_number":193},
  {"content":"\r\n\r\n( 263 )  ( قَوْلٌ مَعْرُوفٌ وَ مَغْفِرَةٌ خَيْرٌ مِنْ صَدَقَةٍ يَتْبَعُها أَذىً )  : ( سخن شايسته و پرده پوشى از صدقه‌اى كه اذيّت در پى دارد بهتر است ) ( قول معروف ) يعنى سخنى كه مردم از آن كراهت نداشته باشند و به حسب عادت مردم آن را غير معمولى ندانند ( مغفرت ) در اصل معناى پوشاندن است ، يعنى اگر سائلى را با زبان خوش ردّ كنيد يا براى او طلب آمرزش كنيد ، بهتر است از آنكه صدقه‌اى بدهيد و بعد او را اذيّت نمائيد .\r\nچون اذيّت كردن انفاق كننده بر شخص سائل نشانهء آنست كه عملش در چشمش بزرگ جلوه مىكند و از درخواست سائل ناراحت شده است و اين دو فكر غلط دو بيمارى است كه بايد انسان مؤمن نفس خود را از اين دو پاك نمايد ،  ( وَ اللَّهُ غَنِيٌّ حَلِيمٌ )  ، ( و خداوند بىنياز و بردبار است ) غنى يعنى بىنياز و مخالف فقير است و خداى سبحان آنقدر ( غنىّ ) است كه آنچه نعمت مىدهد در نظرش بزرگ نمىنمايد و ( حليم ) است و در برابر جهالت غضب نمىكند و در مؤاخذه جفا كاران شتاب نمىنمايد .\r\n( 264 )  ( يا أَيُّهَا الَّذِينَ آمَنُوا لا تُبْطِلُوا صَدَقاتِكُمْ بِالْمَنِّ وَ الْأَذى )  : ( اى كسانى كه ايمان آورده‌ايد صدقات خود را با منّت و اذيّت باطل نكنيد ) يعنى منّت و اذيّت باعث حبط اعمال خير آنها ( از قبيل طاعات و صدقاتشان ) مىگردد ،  ( كَالَّذِي يُنْفِقُ مالَهُ رِئاءَ النَّاسِ وَ لا يُؤْمِنُ بِاللَّهِ وَ الْيَوْمِ الْآخِرِ )  : ( مانند آنكس كه مال خود را از روى رياكارى نزد مردم انفاق كند و ايمان به خدا و روز قيامت نياورده است ) چون شخص رياكار مؤمن نيست در اعمالش به هيچ وجه قصد رضاى خدا را ندارد و اعمالش از پايه باطل است ، اما عمل شخص منّت گزار و اذيّت كننده‌اى كه اهل ايمان باشد ابتداء صحيح است ، امّا عمل بعدى او يعنى منّت و اذيّت آن را باطل مىكند ولى شخص رياكار چون عملش مستلزم عدم ايمان به خدا و روز قيامت است و قصد خدا ندارد ، لذا اجر و مزدى هم در عملش نيست و از اساس عملش باطل است ،  ( فَمَثَلُهُ كَمَثَلِ صَفْوانٍ عَلَيْهِ تُرابٌ فَأَصابَهُ وابِلٌ فَتَرَكَهُ صَلْداً )  : ( مثل چنين ( فرد رياكارى ) چون سنگى سفت و صاف است كه\r\n\r\n","description":"","footnote":"","page_name":" 194 ","page_number":194},
  {"content":"\r\n\r\nخاكى روى آن نشسته باشد و رگبار تندى بر آن ببارد و آن را صاف و تهى بجاى گذاشته باشد ) يعنى شخص رياكار در بى اثر بودن عملش مانند سنگ سخت و صافى است كه خاك اندك روى آن با باران تندى زايل مىشود و اثرى بر جاى نمىگذارد ، هر چند باران باعث حيات و سر سبزى خاك و زمين مىگردد ، اما خاكى كه بر سنگ صافى باشد استقرار ندارد ، بلكه با باران تندى شسته مىشود و جز سنگ سخت و صاف باقى نمىماند كه نه آبى در آن فرو مىرود و نه چيزى از آن مىرويد و اين حالت رياكاران است ،  ( لا يَقْدِرُونَ عَلى شَيْءٍ مِمَّا كَسَبُوا وَ اللَّهُ لا يَهْدِي الْقَوْمَ الْكافِرِينَ )  :\r\n« ( رياكاران ) نتوانند از آنچه كردند هيچ حاصلى ببرند و خدا گروه كافران را هدايت نمىكند » چون عمل به نيّت خالص احتياج دارد و عمل شخص رياكار استعداد پذيرفتن رحمت و كرامت الهى را ندارد ، همانگونه كه سنگ سخت و صاف استعداد رويش را ندارد و خداوند از قلبهاى چنين اشخاص خيرى نمىروياند و آنها را كه كافر هستند هدايت نمىكند .\r\n( 265 )  ( وَ مَثَلُ الَّذِينَ يُنْفِقُونَ أَمْوالَهُمُ ابْتِغاءَ مَرْضاتِ اللَّهِ وَ تَثْبِيتاً مِنْ أَنْفُسِهِمْ )  : ( و مثل كسانى كه اموال خود را براى كسب رضاى خدا و استوارى دادن به دلهاى خويش انفاق مىكنند . . . ) يعنى در راه طلب رضاى خدا انفاق مىكنند ، چون آمر و دستور دهنده نخست با امر خود روبروى مأمور قرار مىگيرد و آنگاه كه اوامر او را به جاى آورد با خشنودى و رضايت از او استقبال مىكند و منظور از تثبيت نفس آنست كه نفس خود را بر ثبات در نيت خالص و پاك مستقر نمايد يعنى سعى دارند كه نيّت آنها در انفاق خالص براى خدا باشد ،  ( كَمَثَلِ جَنَّةٍ بِرَبْوَةٍ أَصابَها وابِلٌ فَآتَتْ أُكُلَها ضِعْفَيْنِ )  : ( همچون باغى است بر زمينى حاصلخيز كه ، كه رگبارى بر آن بارد و دو برابر ثمر دهد ) ( ربوه ) زمين خوبى است كه گياه در آن بسيار رشد مىكند و ( اكل ) به معناى خورده شده از هر چيز است ، مفاد آيه آنست كه بفهماند انفاقى كه صرفا لوجه اللّه و\r\n\r\n","description":"","footnote":"","page_name":" 195 ","page_number":195},
  {"content":"\r\n\r\nبخاطر خداست هرگز بىاثر و بىثمر نمىماند ، همچنان كه زمين حاصلخيز چه باران زياد بر آن بارد و چه كم ، به هر صورت ثمر مىدهد ،  ( فَإِنْ لَمْ يُصِبْها وابِلٌ فَطَلٌّ وَ اللَّهُ بِما تَعْمَلُونَ بَصِيرٌ )  : ( اگر رگبار به آن نرسد ، باران ملايمى بر آن مىبارد و خدا به آنچه مىكنيد بينا است ) ، ( طلّ ) باران بسيار ضعيف است كه اثر كمى دارد ، اما به هر صورت عمل صالح كه براى رضاى خدا باشد اثر آن هرگز منقطع و منفصل نمىشود ، اگر چه مراتب عنايت خداوند به نسبت اختلاف نيّتها و درجهء خلوص آنها متفاوت مىشود و خداوند به اعمال بندگان بينا است ، بنابراين پاداش دادن به اعمال بر او مشتبه نمىشود .\r\n( 266 )  ( أَ يَوَدُّ أَحَدُكُمْ أَنْ تَكُونَ لَهُ جَنَّةٌ مِنْ نَخِيلٍ وَ أَعْنابٍ تَجْرِي مِنْ تَحْتِهَا الْأَنْهارُ )  : ( آيا يكى از شما دوست دارد كه باغى داشته باشد پر از درختان خرما و انگور كه نهرها در دامنهء آن جارى باشد . . . ) ( يودّ ) يعنى ( يحّب ) و از مصدر ( ودّ ) به معنى دوست داشتن است و كلمهء ( جنّت ) به معناى درختانى بسيار و انبوه است كه به آن بستان هم گويند و چون اصل در كلمه ( جنّت ) پوشاندن است و در بستان سايهء درختان زمين را از تابش خورشيد پوشش مىدهند ، لذا بستان را جنّت مىگويند ، ( من نخيل و اعناب ) براى تبيين است ، البته تبيينى توأم با غلبه نه كليّت يعنى نه آنكه درخت ديگرى در باغ نباشد ، امّا بيشتر درختان آن خرما و انگور است و نهرها در زير درختان جارى است و همه باغ را آباد و سرسبز مىكند ،  ( لَهُ فِيها مِنْ كُلِّ الثَّمَراتِ وَ أَصابَهُ الْكِبَرُ وَ لَهُ ذُرِّيَّةٌ ضُعَفاءُ فَأَصابَها إِعْصارٌ فِيهِ نارٌ فَاحْتَرَقَتْ )  : ( و در آن باغ براى او همه گونه ميوه باشد ، سپس به پيرى برسد ، در حالى كه فرزندانى صغير دارد ، پس صاعقه‌اى برسد و آتش در باغ بيافتد و آن را بسوزاند ؟ . . . ) ( كبر ) به معناى پيرى و سالخوردگى و ( ذريّه ) به معناى اولاد و ( ضعفاء ) جمع ضعيف است ، خداوند بين سالخوردگى و داشتن فرزندانى ضعيف جمع نموده است تا شدت احتياج او به آن باغ را افاده كند كه براى تأمين معاش فرزندان ضعيف خود هيچ منبع معاشى ندارد و وقتى باغ آتش گيرد همهء اسباب از او منقطع\r\n\r\n","description":"","footnote":"","page_name":" 196 ","page_number":196},
  {"content":"\r\n\r\nمىشود ، چون نه خود او جوان و قوى است كه آن را جبران نمايد و نه فرزندانى جوان و قوى دارد و نه اميدى دارد كه باغ او دوباره سر سبز گردد و اين مثل كسانى است كه انفاق خود را با منت و اذيّت همراه مىكنند ، عمل آنها هم بواسطهء پيامدهايش به كلى باطل و ضايع مىشود و ديگر راهى به باز گرداندن عمل ضايع شدهء خود ندارند ،  ( كَذلِكَ يُبَيِّنُ اللَّهُ لَكُمُ الْآياتِ لَعَلَّكُمْ تَتَفَكَّرُونَ )  : ( اينچنين خدا آيات خود را براى شما بيان مىكند ، شايد كه بيانديشيد ) تا شايد نفع خود را از ضرر خود تشخيص دهيد و اعمال خود را باطل نكنيد و اگر تفكّر نماييد داراى بصيرت مىگرديد .\r\n( 267 )  ( يا أَيُّهَا الَّذِينَ آمَنُوا أَنْفِقُوا مِنْ طَيِّباتِ ما كَسَبْتُمْ وَ مِمَّا أَخْرَجْنا لَكُمْ مِنَ الْأَرْضِ )  : ( اى كسانى كه ايمان آورده‌ايد از پاكيزه‌ها آنچه بدست آورده‌ايد و آنچه برايتان از زمين بيرون آورده‌ايم انفاق كنيد ) ( طيّبات ) جمع طيّب به معناى پاك است و خداوند در اين آيه امر مىكند كه از آنچه دوست داريد انفاق كنيد نه آنچه خودتان به آن رغبت نداريد ،  ( وَ لا تَيَمَّمُوا الْخَبِيثَ مِنْهُ تُنْفِقُونَ )  : ( و براى انفاق پست آن را در نظر نگيريد ) ( تيمّم ) به معناى قصد است ، يعنى از روى قصد و عمد از اموال پستتان انفاق نكنيد ،  ( وَ لَسْتُمْ بِآخِذِيهِ إِلَّا أَنْ تُغْمِضُوا فِيهِ وَ اعْلَمُوا أَنَّ اللَّهَ غَنِيٌّ حَمِيدٌ )  : ( و از آنچه خودتان آن را نمىگيريد ، مگر با چشم پوشى ، انفاق نكنيد و بدانيد كه خدا بىنياز و ستوده است ) چون بخشيدن چيزى كه براى انسان بىاهميت و پست مىباشد ، در واقع خلاص شدن از شرّ آنست نه آنكه كمالى براى نفس باشد چنين انفاقى هيچ اثرى در كمال انسان ندارد و بدانيد كه خداوند بىنياز است و در عين بىنيازى انفاق طيّب را مىستايد و مىپذيرد و چون او بىنياز و ستوده است ، نبايد با چنين خدايى طورى مواجهه نمود كه سزاوار و در خور جلالت او نباشد .\r\n( 268 )  ( الشَّيْطانُ يَعِدُكُمُ الْفَقْرَ وَ يَأْمُرُكُمْ بِالْفَحْشاءِ )  : ( شيطان به شما وعدهء تنگدستى\r\n\r\n","description":"","footnote":"","page_name":" 197 ","page_number":197},
  {"content":"\r\n\r\nمىدهد و شما را به بدكارى امر مىكند . . . ) در اين آيه بر اين مطلب استدلال شده است كه انفاق از خبائث مال خيرى براى انفاق كننده ندارد ، چون چنين فردى تنها به جهت اينكه شيطان او را از انفاق مال طيب مىترساند و ميگويد : اگر از طيّب مالت انفاق كنى فقير مىشوى ، به انفاق مال خبيث مىپردازد ،  ( وَ اللَّهُ يَعِدُكُمْ مَغْفِرَةً مِنْهُ وَ فَضْلًا )  : ( و خدا به شما وعده آمرزش و فزونى مىدهد ) پس آنكه به انسان مىبخشد و او را بىنياز مىسازد خداى سبحان است ، نه مال و ثروت او ، و شيطان ياران خود را مىترساند از آنكه بواسطهء انفاق ، مالشان از بين برود و ليكن شيطان جز به باطل امر نمىكند ،  ( وَ اللَّهُ واسِعٌ عَلِيمٌ )  : ( و خدا وسعت دهنده و بسيار داناست ) خدا ( واسع ) است ، پس به قدرت خود مىتواند آنچه از وعدهء مغفرت و زيادت به بنده‌اش نموده است عطا كند و ( عليم ) است پس هيچ چيز و هيچ حالتى از او پنهان و پوشيده نيست .\r\n( 269 )  ( يُؤْتِي الْحِكْمَةَ مَنْ يَشاءُ )  : ( فرزانگى را به هر كس بخواهد مىدهد ) ( حكمت ) به معناى نوعى احكام و اتقان و يا نوعى امر محكم و متقن است كه هيچ گونه سستى و بطلان و كذب در او نباشد و بيشتر در معلومات عقلى حق و صدق استعمال مىشود ،  ( وَ مَنْ يُؤْتَ الْحِكْمَةَ فَقَدْ أُوتِيَ خَيْراً كَثِيراً )  : ( و هر كس به او حكمت داده شد ، همانا خير بسيارى به او عطا شده ) چون انسان به واسطه حكمت مىتواند امور را در جاى خودش قرار بدهد و از روى بصيرت و درك درست عمل نمايد ، پس هرگز زشتى و تجاوز از حدود و گمراهى با حكمت همراه نمىشود و لذا حكمت خير كثير است و خير بودن آن هم منوط به عنايت الهى و توفيق اوست ،  ( وَ ما يَذَّكَّرُ إِلَّا أُولُوا الْأَلْبابِ )  : ( و جز خردمندان كسى اندرز نمىگيرد و متذكّر نمىشود ) ( لبّ ) به معناى مغز است و در انسانها به معناى عقل مىباشد ، چون عقل در انسان مانند مغز گردو است نسبت به پوست آن و ( تذكّر ) به معناى انتقال از نتيجه به مقدمات آن يا از مقدمات به نتايج آنهاست ، پس بدست آوردن حكمت متوقّف بر تذكّر است و تذكّر هم متوقّف بر عقل است ، لذا كسى\r\n\r\n","description":"","footnote":"","page_name":" 198 ","page_number":198},
  {"content":"\r\n\r\nكه عقل ندارد از حكمت هم بىبهره خواهد بود .\r\n( 270 )  ( وَ ما أَنْفَقْتُمْ مِنْ نَفَقَةٍ أَوْ نَذَرْتُمْ مِنْ نَذْرٍ فَإِنَّ اللَّهَ يَعْلَمُهُ )  : ( آنچه انفاق نموده‌ايد و هر نذرى كه به آن ملتزم شده‌ايد ، خدا از آن آگاه است . . . ) يعنى آنچه شما از مال خود و به دعوت او انفاق مىكنيد و يا آنچه خودتان به وسيلهء نذر بر خود واجب كرده‌ايد كه در راه خدا بدهيد ، خدا به آن آگاه است و هر كس كه اطاعتش كند پاداش مىدهد و كسى كه ستم كند مؤاخذه مىنمايد ،  ( وَ ما لِلظَّالِمِينَ مِنْ أَنْصارٍ )  : ( و براى ستمگران ياورى نيست ) در اين جمله اشاره‌اى است به تهديد ، كه امساك كردن نسبت به فقراء ظلم به آنان است و اين ظلم از گناهان كبيره است و كفّاره نمىپذيرد ، همچنين از حقوق ناس است و توبهء آن مقبول نيست مگر آنكه حق را به مستحق برگرداند و شفاعت هم در حقّ آنها پذيرفته نيست ، چون در سورهء مدثر آيه‌هاى 43 الى 48 مىفرمايد      ( يَتَساءَلُونَ عَنِ الْمُجْرِمِينَ ما سَلَكَكُمْ فِي سَقَرَ قالُوا لَمْ نَكُ مِنَ الْمُصَلِّينَ وَ لَمْ نَكُ نُطْعِمُ الْمِسْكِينَ . . .       فَما تَنْفَعُهُمْ شَفاعَةُ الشَّافِعِينَ )  ( از مجرمين پرسيده مىشود چه چيز شما را به سوى جهنم كشاند ؟ مىگويند ما از نمازگزاران نبوديم و به مسكينان طعام نمىداديم . . . پس شفاعت شفيعان سودى به حال آنها ندارد ) .\r\n( 271 )  ( إِنْ تُبْدُوا الصَّدَقاتِ فَنِعِمَّا هِيَ )  : ( اگر صدقه‌ها را علنى دهيد ، خوب است ) و صدقات مطلق انفاق مىباشد كه در راه خدا داده شود و محدود به حدّى نيست و اظهار آن دعوت عملى به نيكى است ، يعنى اگر انفاق آشكارا باشد باعث تشويق ديگران و نيز مايهء دلگرمى فقرا و باعث حفظ اجتماع است ،  ( وَ إِنْ تُخْفُوها وَ تُؤْتُوهَا الْفُقَراءَ فَهُوَ خَيْرٌ لَكُمْ )  : ( و اگر پنهانى صدقه دهيد به تنگدستان البته آن براى شما بهتر است ) حسن صدقهء پنهانى اين است كه در خفا انسان از ريا و منّت و اذيّت دور تر مىباشد و از طرف ديگر در صدقه پنهانى آبروى فقير محفوظ مىماند و احساس ذلّت و خفّت نمىكند و حيثيّت\r\n\r\n","description":"","footnote":"","page_name":" 199 ","page_number":199},
  {"content":"\r\n\r\nاو از پستى و خوارى محفوظ مىگردد ، پس صدقه پنهانى خالص‌تر و پاكتر است ، امّا صدقهء علنى نتايج بيشترى دارد ، با اين همه چون بناى دين بر اخلاص است ، به همين جهت خداى سبحان صدقهء سرّى را بر صدقهء علنى ترجيح مىدهد ،  ( وَ يُكَفِّرُ عَنْكُمْ مِنْ سَيِّئاتِكُمْ وَ اللَّهُ بِما تَعْمَلُونَ خَبِيرٌ )  : ( و گناهتان را از بين مىبرد و خدا از آنچه مىكنيد آگاه است ) يعنى ثواب و جزاى انفاق شما كفّاره گناهانتان مىشود و از خداوند اعمال بندگان با خبر بوده و در تشخيص عمل خير از غير آن اشتباه نمىكند ، چون از زواياى خفى باطن نفوس مطّلع است .\r\n( 272 )  ( لَيْسَ عَلَيْكَ هُداهُمْ وَ لكِنَّ اللَّهَ يَهْدِي مَنْ يَشاءُ )  : ( هدايت كردن آنان بر تو نيست ، بلكه خداست كه هر كه را بخواهد هدايت مىكند ) در اين آيه پيامبر صلّى اللّه عليه و إله و سلم مخاطب قرار گرفته است و مىفرمايد : اينكه مىبينى مردم در امر انفاق متفاوت عمل مىكنند به جهت آنست كه انفاق بدون منّت و اذيّت و خالصانه هدايتى از جانب خداوند است براى كسانى كه ايمان قلبشان را آباد نموده است ، پس به جهت سستى بعضى در امر انفاق يا منّت و اذيّت بعضى ديگر محزون مباش چون هدايت از جانب خداست ،  ( وَ ما تُنْفِقُوا مِنْ خَيْرٍ فَلِأَنْفُسِكُمْ )  : ( و آنچه از مال انفاق كنيد براى خودتان است ) يعنى اى مؤمنان نتيجه انفاق شما عينا به خودتان برمىگردد ،  ( وَ ما تُنْفِقُونَ إِلَّا ابْتِغاءَ وَجْهِ اللَّهِ )  : ( و جز براى رضاى خدا انفاق نكنيد ) يعنى انفاق خالصانه داشته باشيد تا نفع آن عايد خودتان بشود ، امّا ساحت گوينده را منزّه دانسته است از اينكه دعوت ، منفعتى براى او داشته باشد ، بلكه منفعت آن عايد كسانى مىشود كه اين دعوت را بپذيرند ،  ( وَ ما تُنْفِقُوا مِنْ خَيْرٍ يُوَفَّ إِلَيْكُمْ وَ أَنْتُمْ لا تُظْلَمُونَ )  : ( و آنچه از مال انفاق كنيد به شما خواهد رسيد و هرگز ستم نمىبينيد ) يعنى انفاق به خود شما مىرسد ، آن هم به طور كامل ، پس توهّم نداشته باشيد كه اين نفع مصداق خارجى ندارد و امرى موهوم و خيالى است ، خلاصه اين منفعتى است كه شما را به سويش مىخوانيم تا به ثواب دنيا و\r\n\r\n","description":"","footnote":"","page_name":" 200 ","page_number":200},
  {"content":"\r\n\r\nآخرت برسيد و اين امرى خيالى نيست ، بلكه امرى واقعى و حقيقى است كه خداى متعال آن را بدون آنكه چيزى از آن كم شده باشد به شما خواهد رساند و نتيجه انفاقتان را خواهيد ديد .\r\n( 273 )  ( لِلْفُقَراءِ الَّذِينَ أُحْصِرُوا فِي سَبِيلِ اللَّهِ لا يَسْتَطِيعُونَ ضَرْباً فِي الْأَرْضِ )  ، ( صدقه از آن فقرايى است كه در راه خدا از كار مانده‌اند و نمىتوانند سفر كنند . . . ) ( احصار ) يعنى منع شدن و حبس شدن كه شأن نزول اين آيه در مورد مهاجرينى بوده است كه مكّه را با اموال و عيالشان ترك كرده‌اند و در مدينه ساكن شده‌اند و نفس خود را وقف جهاد در راه خدا نموده‌اند و لذا از كسب و كار هم منع شده و نمىتوانند براى كسب روزى و تجارت سفر كنند البته به طور عام شامل همه كسانى كه چنين شرايطى را داشته باشند خواهد شد ،  ( يَحْسَبُهُمُ الْجاهِلُ أَغْنِياءَ مِنَ التَّعَفُّفِ )  : ( از بسكه مناعت طبع دارند اشخاص بىخبر آنها را توانگر مىپندارند ) يعنى آنچنان با عفّت و حيا هستند و طبع بلندى دارند كه هيچ اظهار فقر نمىكنند ، مگر آنكه از حال و روز ظاهريشان فقرشان معلوم شود ،  ( تَعْرِفُهُمْ بِسِيماهُمْ )  : ( تو آنان را از سيمايشان مىشناسى ) يعنى رنگ رخسار حكايت كند از سّر درون ، و گرنه خود آنها به هيچ وجه اظهار فقر نمىكنند ،  ( لا يَسْئَلُونَ النَّاسَ إِلْحافاً )  : ( از مردم به اصرار دريوزگى نمىكنند ) يعنى اين فقراى مؤمن اصلا از ديگران گدايى نمىكنند كه منجر به اصرار و الحاف شود و بسيار با حيا هستند ،  ( وَ ما تُنْفِقُوا مِنْ خَيْرٍ فَإِنَّ اللَّهَ بِهِ عَلِيمٌ )  : ( و آنچه از مال انفاق مىكنيد خدا به آن دانا است ) اين امر تأكيد بر انفاق سرّى است ، چون فقط خداست كه به اسرار آگاه مىباشد و هيچ چيزى در نزد او باطل و ضايع نمىشود .\r\n( 274 )  ( الَّذِينَ يُنْفِقُونَ أَمْوالَهُمْ بِاللَّيْلِ وَ النَّهارِ سِرًّا وَ عَلانِيَةً )  : ( كسانى كه اموال خود را شب و روز در نهان و آشكار انفاق مىكنند . . . ) يعنى در همهء احوال نسبت به انفاق اهتمام دارند و همواره در صدد كسب رضاى خدا با اين عمل خير هستند ،  ( فَلَهُمْ أَجْرُهُمْ \r\n\r\n","description":"","footnote":"","page_name":" 201 ","page_number":201},
  {"content":"\r\n\r\n عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ )  : ( پس پاداش آنان نزد پروردگارشان است ، نه ترسى دارند و نه غمگين مىشوند ) يعنى به زودى پاداش عمل خيرشان را به طور كامل و بدون كم و كاستى دريافت مىكنند و خداوند به آنها وعدهء نيكويى داده است و مىفرمايد : بدون هيچ ترس و اندوهى به لقاء مرضات الهى مىرسند .\r\n\r\n[ آيهء ( 281 - 175 ) دربارهء ربا 
  ]\r\n( 275 )  ( الَّذِينَ يَأْكُلُونَ الرِّبا لا يَقُومُونَ إِلَّا كَما يَقُومُ الَّذِي يَتَخَبَّطُهُ الشَّيْطانُ مِنَ الْمَسِّ )  : ( كسانى كه ربا مىخورند رفتار و كردارشان مانند شخص فريب خوردهء شيطان است ) ( خبط ) به معناى كج و معوج راه رفتن است ، انسان معمولى به واسطهء نيروى فطرى خير و شرّ را از هم تميز مىدهد و راه صحيح زندگى را مىپيمايد ، اما انسانى كه ممسوس شيطان شده و ربا خوار است قوّه تميز و تشخيص او مختل گرديده و بين زشت و زيبا و نافع و مضّر و خير و شّر فرق نمىگذارد ، وضع ربا خوار عينا همينطور است ، چون او اقدام به دزدى از مال شخص مديون مىكند ( يعنى چيزى را براى مدتى به ديگرى مىدهد و در عوض همان را با مقدارى زيادتر مىگيرد ) و مال خود را از قبل مال شخص بدهكار زيادتر مىكند و به اين وسيله او را نابود مىسازد ، پس ربا با توازن و تعادل اجتماعى تضاد دارد و همچنين بر خلاف فطرت انسانى است ، چون فطرت اقتضاء مىكند انسان آنچه را مازاد بر احتياج خويش دارد به ديگران كه نيازمند هستند ببخشد و يا با آنچه او به آن نيازمند است معاوضه كند نه اينكه افزونترش را از آن شخص بستاند ،  ( ذلِكَ بِأَنَّهُمْ قالُوا إِنَّمَا الْبَيْعُ مِثْلُ الرِّبا )  : ( اين به آن دليل است كه آنها مىگويند خريد و فروش هم مثل ربا است ) پس اصل معامله و داد و ستد نزد آنان مختل شده است و لذا مىگويند : خريد و فروش مثل ربا است و هيچ مزيّتى بر ربا ندارد ، پس حجتى براى ترك كردن ربا وجود ندارد ،  ( وَ أَحَلَّ اللَّهُ الْبَيْعَ وَ حَرَّمَ الرِّبا )  : ( و خدا بيع را حلال نموده و ربا را حرام كرده است ) اين جمله مستأنفه است و حاليه نيست و منظور آن اخبار است از حكمى كه قبلا صادر شده نه انشاء حكم و زمينه چينى براى مطلبى كه بعدا خواهد آمد ،  ( فَمَنْ جاءَهُ \r\n\r\n","description":"","footnote":"","page_name":" 202 ","page_number":202},
  {"content":"\r\n\r\n مَوْعِظَةٌ مِنْ رَبِّهِ فَانْتَهى فَلَهُ ما سَلَفَ وَ أَمْرُهُ إِلَى اللَّهِ )  : ( پس هر كس موعظه‌اى از جانب پروردگارش دريافت كند و از معصيت خدا دست بردارد ، گناهى كه قبلا كرده حكم گناه بعد از موعظه را ندارد و امر آن بدست خداست ) اين حكمى كلّى است كه ربا و غير آن از گناهان كبيره شامل مىشود و بطور كلى هر كس از نصايح و پند پروردگار متنبّه شود و دست از گناه بردارد و توبه كند ، گناهان سابقش بخشوده گردد .\r\nدر اين مورد كسانى كه قبل از حكم حرمت رباخوارى آن را مرتكب شده‌اند گناهى متوجّه آنها نيست و مىتوانند از اموالى كه قبلا از راه ربا بدست آورده‌اند بهره‌مند شوند ، امّا امر آنها با خداست ، يعنى اگر او بخواهد مىتواند آنها را رها كند و يا وظيفه و تكليفى متوجه آنها نمايد كه كارهاى سابق خود را جبران كنند ،  ( وَ مَنْ عادَ فَأُولئِكَ أَصْحابُ النَّارِ هُمْ فِيها خالِدُونَ )  : ( و هر كس باز به گناه خود رجوع كند ، چنين كسانى ياران آتشند و در آن جاودانه خواهند بود ) ( عود ) معنايى است كه با ( عدم انتهاء ) جمع مىشود ، يعنى هر كس عمل زشت خود را ترك نكند و بر آن اصرار نمايد و حكم خدا را نپذيرد ، اين كفر و ارتداد باطنى است ، اگر چه به زبان به كفر و ارتداد اقرار نكند ، بنابراين چنين كسى از رستگاران نخواهد بود و همين امر موجب ورود و جاودنگى او در دوزخ است .\r\n( 276 )  ( يَمْحَقُ اللَّهُ الرِّبا وَ يُرْبِي الصَّدَقاتِ )  : ( خداوند ربا را پيوسته نقصان مىدهد و به سوى نابوديش روانه مىكند و در عوض صدقات را نموّ مىدهد ) يعنى خداوند به تدريج از ربا مىكاهد و آن را فانى و زايل مىكند ، چون خاصيّت ربا كاهش مال و فناى تدريجى آنست ، به اين صورت كه باعث قساوت قلب و خسارت مىشود و اين دو باعث بغض و عداوت و سوءظن مىگردد و امنيّت را سلب نموده ، نفوس را به انتقام از يكديگر تحريك مىكند و همه اينها باعث تفرقه و اختلاف مىگردد و در نتيجه راههاى فساد و تباهى گشوده مىشود و مالها زايل مىگردد ، نتيجتا ربا خوار آرامش زندگى را از دست مىدهد ، چون از يك طرف تمام همّ و غمّش جمع كردن مال است و از طرف\r\n\r\n","description":"","footnote":"","page_name":" 203 ","page_number":203},
  {"content":"\r\n\r\nديگر بايد با كسانى كه در صدد انتقام هستند مبارزه كند ، در بعضى روايات آمده است كه يك درهم ربا خوارى معادل هفتاد بار زنا با مادر مىباشد و در حديث ديگر آمده است كه ( پيامبر خدا ربا خوار و وكيل او و نويسنده‌اش و شاهدش را لعنت نمود و همهء آنها با هم مساوى هستند ) و بنابراين خداوند ربا را هم در دنيا و هم در آخرت نقصان مىدهد ،  ( وَ يُرْبِي الصَّدَقاتِ )  ، يعنى صدقه نمّو مىكند و اين نموّ لازمهء قهرى صدقه است و از آن جدا نمىشود چه در دنيا و چه در آخرت ، چون باعث افزايش مال و جلب محبّت و حسن تفاهم و جذب قلوب است ، امنيت را گسترش مىدهد و دلها را از ميل به سوى غضب و دزدى و فساد و اختلاص منصرف مىكند و باعث اتّحاد و مساعدت و معاونت مىگردد ، راههاى فساد و فناى اموال را مىبندد و همهء اينها باعث مىشود كه مال انسان در دنيا هم زياد و چند برابر گردد ، صدقه و ربا هر دو با زندگى طبقهء محروم و محتاج ارتباط دارد ، زيرا احتياجات ضرورى زندگى باعث مىشود در صدد دفاع از حقوق انسانى خود برآيند ، پس اگر به آنها احسان نمائيد و صدقه دهيد حسنه در نفس آنان ثمر مىدهد و اگر در حق آنان با بدى و قساوت و ربا رفتار شود ، بدى و سيئه در جامعه انسانى ظاهر شده و به بار مىنشيند ،  ( وَ اللَّهُ لا يُحِبُّ كُلَّ كَفَّارٍ أَثِيمٍ )  : ( و خداوند هيچ كافر گنهكارى را دوست ندارد ) ربا خوار كفر شديدى دارد ، چون بسيارى از نعمتهاى خدا را كفران مىكند و آن نعمت‌ها را در راههاى فطرى حيات بشرى كه همان معاملات معمولى است صرف نمىنمايد و همچنين به بسيارى از احكام خدا دربارهء عبادات و معاملات كفر مىورزد ، زيرا از مال ربا كه حرام است شئون زندگيش را مىگذراند و او گناهكارى است كه گناه در نفس او مستقر شده و خداوند كسى را كه داراى اين گونه صفات باشد دوست ندارد .\r\n( 277 )  ( إِنَّ الَّذِينَ آمَنُوا وَ عَمِلُوا الصَّالِحاتِ وَ أَقامُوا الصَّلاةَ وَ آتَوُا الزَّكاةَ )  : ( همانا كسانى كه ايمان مىآورند و عمل شايسته انجام دهند و نماز بپاى داشته و زكات\r\n\r\n","description":"","footnote":"","page_name":" 204 ","page_number":204},
  {"content":"\r\n\r\nمىدهند . . . ) اين جمله تحليلى است كه ثواب صدقه دهندگان و كسانى كه بخاطر نهى خدا دست از ربا خوارى مىكشند به وجهى عام بيان مىنمايد كه هم شامل اين دو مورد مىشود و هم غير آنان از كسانى كه عقيده نيكو داشته و تكاليف الهى را كه بر گردنشان مىباشد بر پاى مىدارند ،  ( لَهُمْ أَجْرُهُمْ عِنْدَ رَبِّهِمْ وَ لا خَوْفٌ عَلَيْهِمْ وَ لا هُمْ يَحْزَنُونَ )  : ( اجر آنها نزد پروردگارشان است و نه ترسى بر آنان هست و نه اندوهگين شوند ) چون دنيا ظرفيت اجر اين گونه اعمال را ندارد ، لذا خداوند در آخرت اجر آنان را به نحو كامل اعطا مىكند .\r\n( 278 )  ( يا أَيُّهَا الَّذِينَ آمَنُوا اتَّقُوا اللَّهَ وَ ذَرُوا ما بَقِيَ مِنَ الرِّبا إِنْ كُنْتُمْ مُؤْمِنِينَ )  : ( اى كسانى كه ايمان آورده‌ايد از خدا بترسيد و آن زيادى مال را كه از ربا حاصل شده رها كنيد ، اگر مؤمن هستيد ) امر كردن مؤمنان به تقوى به جهت زمينه چينى براى آنست كه از آنچه نزد بدهكاران از ربا باقى مانده است صرف نظر كنند و سياق آيه چنين است كه گويا بعضى از مؤمنين هنوز هم بقاياى ربا را از بدهكاران خود طلب مىكردند ، پس خداوند امر به ترك اين عمل مىنمايد و ترك ربا را از لوازم ايمان مىشمارد .\r\n( 279 )  ( فَإِنْ لَمْ تَفْعَلُوا فَأْذَنُوا بِحَرْبٍ مِنَ اللَّهِ وَ رَسُولِهِ )  : ( پس اگر بجا نياوريد بايد بدانيد كه در حقيقت اعلان جنگ با خدا و رسولش داده‌ايد . . . ) ( فاذنوا ) يعنى ( فاعلموا ) اعلام كنيد كه قصد جنگ با خدا و رسولش داريد ، خدايى كه شريعت آورده و مؤمنان را تحذير كرده و رسولى كه ابلاغ شريعت نموده و شما را انذار نموده است ، و كسى كه با خدا و رسولش جنگ مىنمايد ، كسى است كه احكام خدا و رسولش را نپذيرد امّا جنگيدن خدا و رسولش با ربا خوار معنايش اين است كه رسول به امر خدا ، ربا خوار يا هر فردى را كه گردن به احكام الهى ننهد مجبور به تسليم كند و اگر تسليم نشد مسلمانان را بر جنگ او تحريك نمايد تا او را وادار به تسليم در برابر احكام الهى نمايند\r\n\r\n","description":"","footnote":"","page_name":" 205 ","page_number":205},
  {"content":"\r\n\r\nو از طرف ديگر طريق فطرت خود آنان و فطرت ديگران است كه عليه عمل زشت آنها شورش مىكنند و خواب راحت را از آنان سلب مىنمايد و دودمانشان را ويران مىكند ،  ( وَ إِذا أَرَدْنا أَنْ نُهْلِكَ قَرْيَةً أَمَرْنا مُتْرَفِيها فَفَسَقُوا فِيها فَحَقَّ عَلَيْهَا الْقَوْلُ فَدَمَّرْناها تَدْمِيراً )  « 1 » ، ( و چون بخواهيم اهل قريه‌اى را هلاك كنيم ، ياغيان شهوت پرست را وامى داريم تا در آن قريه به فسق و فجور بپردازند و در نتيجه عذابشان قطعى گردد و آن وقت آنجا را زير و رو مىكنيم ) ،  ( وَ إِنْ تُبْتُمْ فَلَكُمْ رُؤُسُ أَمْوالِكُمْ لا تَظْلِمُونَ وَ لا تُظْلَمُونَ )  : ( و اگر توبه كنيد ، اصل سرمايه‌تان براى شما حلال است ، نه ظلم كرده‌ايد و نه به شما ظلمى شده است ) اين جمله تأييد سخنى است كه قبلا گفتيم كه بعضى از مؤمنان بعد از آمدن حكم تحريم ربا هنوز هم دست از ربا خوارى برنداشته بودند و مىفرمايد : اگر توبه كرديد اصل سرمايه‌تان را از بدهكار بگيريد و بهره را رها كنيد و نه با گرفتن ربا ظلم كنيد و نه با گرفتن اصل پولتان به شما ظلم شده باشد ، پس آيه دلالت مىكند بر امضاء تأييد اصل مالكيت نسبت به اصل مال و ثانيا امضا و تائيدى بر همه اصناف معاملات و انواع كسب مىباشد ، چون به چنين مالى ( رأس ) يا سرمايه گفته مىشود .\r\n( 280 )  ( وَ إِنْ كانَ ذُو عُسْرَةٍ فَنَظِرَةٌ إِلى مَيْسَرَةٍ )  : ( و اگر بدهكار شما در تنگدستى و فشار است بايد او را مهلت دهيد تا گشايشى برايش حاصل شود . . . ) ( ميسرة ) به معناى تمكّن و دارا شدن است در مقابل ( عسرت ) كه به معناى فقر و تنگدستى است و اين آيه اگر چه مطلق است و ليكن قهرا منطبق با مورد ربا است ، چون معمول بود كه وقتى مهلت قرض به پايان ميرسيد و طلبكار از بدهكار مطالبه قرض مىنمود ، بدهكار مىگفت : مدت بدهى مرا تمديد كن و من در مقابل ، فلان مقدار به پول اضافه مىكنم و آيهء شريفه از اين افزايش مقدار ربا نهى مىكند و امر به مهلت دادن مىنمايد ،  ( وَ أَنْ تَصَدَّقُوا خَيْرٌ لَكُمْ إِنْ \r\n\r\n\r\n","description":"","footnote":"\r\n( 1 ) - سوره اسراء ، آيه 16 .\r\n","page_name":" 206 ","page_number":206},
  {"content":"\r\n\r\n كُنْتُمْ تَعْلَمُونَ )  : ( و اگر تصدّق كنيد براى شما بهتر است اگر مىدانستيد ) يعنى اگر به كلى بدهى را به مديون ببخشيد براى شما بهتر است ، چون اگر چنين كنيد يك زيادت نابود شدنى را به يك صدقه باقى و جاويدان تبديل كرده‌ايد .\r\n( 281 )  ( وَ اتَّقُوا يَوْماً تُرْجَعُونَ فِيهِ إِلَى اللَّهِ )  : ( و بترسيد از روزى كه در آن بسوى خدا باز مىگرديد ) ، اين جمله ياد آورى براى روز قيامت است براى آنكه نفس را براى تقواى خدا آماده كند و او را به ورع از محرمات الهى در حقوق مردم وا دارد ، چون حيات بشر متّكى به اين حقوق است ،  ( ثُمَّ تُوَفَّى كُلُّ نَفْسٍ ما كَسَبَتْ وَ هُمْ لا يُظْلَمُونَ )  : ( سپس هر نفسى آنچه را كسب كرده است بطور كامل دريافت مىكند و آنان ظلم كرده نمىشوند ) پس جزاى شما كامل و بدون نقص خواهد بود و اين آيات روشن مىكند كه ربا خوار در جنگ با خدا و رسولش مىباشد و آنان نيز با او در جنگ هستند و از شروط توبه از ربا خوارى ردّ كردن ربا است به بدهكار و خداوند در معاملات و قرضها امر به تقوى مىنمايد و مسأله رجوع نزد خدا و حساب و جزا را مطرح مىكند تا نفس طلبكار را به رضايت به حكم الهى برانگيزد ، تا او به بدهكار مهلت دهد و از او ربا اخذ نكند و در اين آيات برانگيختن حس همدردى و ترحم و عطوفت بين اجزاء يك پيكر واحد و بر كندن ريشهء دشمنى و بغض و هر آنچه مانع الفت جامعه اسلامى و روح اسلام در آن است ، وجود دارد .\r\n\r\n[ آيهء ( 283 - 282 ) در باب قرض و رهن 
  ]\r\n( 282 )  ( يا أَيُّهَا الَّذِينَ آمَنُوا إِذا تَدايَنْتُمْ بِدَيْنٍ إِلى أَجَلٍ مُسَمًّى فَاكْتُبُوهُ )  : ( اى كسانى كه ايمان آورده‌ايد هرگاه به يكديگر وامى تا مدت معيّنى داديد آن را بنويسيد . . . ) ( تداين ) به معناى قرض دادن و قرض گرفتن است ، يعنى وقتى به يكديگر قرض مىدهيد آن را روى كاغذ مكتوب نماييد تا بعدا اشكال پيش نيايد و سند در دست داشته باشيد ،  ( وَ لْيَكْتُبْ بَيْنَكُمْ كاتِبٌ بِالْعَدْلِ )  : ( و بايد نويسنده‌اى در بين شما آن را به\r\n\r\n","description":"","footnote":"","page_name":" 207 ","page_number":207},
  {"content":"\r\n\r\nدرستى و عدل بنويسد ) يعنى عدالت شرط لازم در معاملات دائر در امور جامعه است تا اساس اجتماع حفظ و رعايت گردد ،  ( وَ لا يَأْبَ كاتِبٌ أَنْ يَكْتُبَ كَما عَلَّمَهُ اللَّهُ فَلْيَكْتُبْ وَ لْيُمْلِلِ الَّذِي عَلَيْهِ الْحَقُّ )  : ( و هيچ نويسنده‌اى نبايد از آنچه خدايش آموخته دريغ كند ، پس حتما بنويسيد و بايد كسى كه حقّ به عهدهء اوست و بدهكار مىباشد ، املاء كند ) ( املاء و املال ) هر دو به معناى آنست كه كسى بگويد و ديگرى بنويسد ، در اينجا شخص قرض گيرنده بايد املاء كند و كاتب بنويسد تا اقرار به حق داشته باشد ،  ( وَ لْيَتَّقِ اللَّهَ رَبَّهُ وَ لا يَبْخَسْ مِنْهُ شَيْئاً )  : ( و بايد از خدا كه پروردگار اوست بترسد و چيزى از آن كم نكند ) املال را با تقوى قرين نموده است تا به بدهكار يادآورى كند كه در روز قيامت به سوى خدا باز مىگردد و بايد حساب پس دهد و حقوق را كم و زياد نكند و چيزى از مال را كم نگذارد و حيف و ميل ننمايد ،  ( فَإِنْ كانَ الَّذِي عَلَيْهِ الْحَقُّ سَفِيهاً أَوْ ضَعِيفاً أَوْ لا يَسْتَطِيعُ أَنْ يُمِلَّ هُوَ فَلْيُمْلِلْ وَلِيُّهُ بِالْعَدْلِ )  : ( پس اگر بدهكار سفيه و ديوانه يا ضعيف و كوچك است و يا نمىتواند املاء كند ، سرپرستش بايد به عدل املاء كند ) يعنى در صورتى كه بدهكار سفيه و صغير و ناتوان بود بايد كسى كه عهده‌دار شئون اوست و بر او ولايت دارد به جاى او املاء كند ، آن هم به عدل ،  ( وَ اسْتَشْهِدُوا شَهِيدَيْنِ مِنْ رِجالِكُمْ فَإِنْ لَمْ يَكُونا رَجُلَيْنِ فَرَجُلٌ وَ امْرَأَتانِ مِمَّنْ تَرْضَوْنَ مِنَ الشُّهَداءِ )  : ( و دو مرد از آشنايان را به گواهى بگيريد و اگر دو مرد در دسترس نبود ، يك مرد و دو زن از گواهانى كه خود شما ديانت و تقوايشان را مىپسنديد شاهد بگيريد ) اين به جهت آنست كه اگر يكى از آنها فراموش كرد ، ديگرى باشد كه او را به ياد بياورد ،  ( أَنْ تَضِلَّ إِحْداهُما فَتُذَكِّرَ إِحْداهُمَا الْأُخْرى وَ لا يَأْبَ الشُّهَداءُ إِذا ما دُعُوا وَ لا تَسْئَمُوا أَنْ تَكْتُبُوهُ صَغِيراً أَوْ كَبِيراً إِلى أَجَلِهِ )  : ( تا اگر يكى از دو شاهد فراموش كرد ، ديگرى به يادش آورد ، و گواهان هر وقت به گواهى دعوت شدند نبايد امتناع كنند و از نوشتن وام چه دراز مدّت باشد و چه كوتاه مدّت ، ملول نشويد ) پس كسى كه شهادت را كتمان كند قلبش\r\n\r\n","description":"","footnote":"","page_name":" 208 ","page_number":208},
  {"content":"\r\n\r\nگنهكار است  ( وَ مَنْ يَكْتُمْها فَإِنَّهُ آثِمٌ قَلْبُهُ )  : « 1 » ، ( لذا شاهدان نبايد از اداى شهادت امتناع كنند و در ضمن وام به هر صورت كه باشد ، بايد مكتوب شود تا سنديّت داشته باشد ،  ( ذلِكُمْ أَقْسَطُ عِنْدَ اللَّهِ وَ أَقْوَمُ لِلشَّهادَةِ وَ أَدْنى أَلَّا تَرْتابُوا )  : ( كه اين نزد خدا درست‌تر و براى گواهى دادن استوارتر و براى ترديد نكردن شما مناسبتر است ) چون به وسيله نوشتن خاطر شما آسوده مىشود و جاى ترديدى باقى نمىماند ،  ( إِلَّا أَنْ تَكُونَ تِجارَةً حاضِرَةً تُدِيرُونَها بَيْنَكُمْ فَلَيْسَ عَلَيْكُمْ جُناحٌ أَلَّا تَكْتُبُوها )  : ( مگر آنكه معامله‌اى نقدى باشد كه بين خودتان انجام مىدهيد ، پس در ننوشتن آن حرجى بر شما نيست ) و اين امر براى تسهيل معاملات نقدى رايج بين مردم است ،  ( وَ أَشْهِدُوا إِذا تَبايَعْتُمْ وَ لا يُضَارَّ كاتِبٌ وَ لا شَهِيدٌ )  : ( و چون معامله‌اى كرديد گواه بگيريد و نبايد نويسنده و گواه زيان ببينند ) ،  ( وَ إِنْ تَفْعَلُوا فَإِنَّهُ فُسُوقٌ بِكُمْ وَ اتَّقُوا اللَّهَ )  : ( و اگر زيان رسانديد ، ضررى به خودتان است كه از اطاعت خارج شده‌ايد و از خدا بترسيد ) چون ضرر زدن به گواهان مفسده‌اى است كه به ضايع شدن حقوق مىانجامد و تقوى در معاملات لازمه‌اش تقوى داشتن در عبادات است ،  ( وَ يُعَلِّمُكُمُ اللَّهُ وَ اللَّهُ بِكُلِّ شَيْءٍ عَلِيمٌ )  : ( و خدا شما را تعليم مىدهد و او به همه چيز داناست ) كلامى است نو و مستانف كه در مقام منّت نهادن ذكر شده تا به مردم بگويد در مقابل نعمت اراده شرايع و مسائل حلال و حرام شكر گزار و منّت پذير درگاه الهى باشند ، امّا اينكه عدّه‌اى اين آيه را دالّ بر اين مطلب گرفته‌اند كه تقوى سبب تعليم الهى است ، صحيح نمىباشد ، چون اين آيه در صدد بيان اين مطلب نيست ، بلكه ذكر اين نكته است كه خداوند به بندگان احكام و شرايع را تعليم مىدهد و جهتش هم اين است كه خداوند به همه چيز علم دارد .\r\nلذا دين مجموعه‌اى از احكام الهى است كه با كمالات اخلاقى آميخته بوده و از آنها جدا نمىشود و هدف از اين احكام هم حفظ حقوق تمام افراد اجتماع است ، بدون\r\n\r\n\r\n","description":"","footnote":"\r\n( 1 ) - سوره بقره ، آيه 283 .\r\n","page_name":" 209 ","page_number":209},
  {"content":"\r\n\r\nآنكه با مقتضاى فطرى بشر در امورى كه له يا بر عليه اوست منافات داشته باشد .\r\n( از نكات مورد توجّه در اين آيه آنست كه دين مبين اسلام در زمانى كه در تمام شبه جزيرهء عربستان تعداد افراد باسواد از انگشتان يك دست تجاوز نمىكرده بارها امر به نوشتن و املاء در هنگام قرض دادن يا قرض گرفتن و همچنين در معاملات نموده است و اين خود اعجازى در حفظ حقوق افراد اجتماع مىباشد ) « 1 » .\r\n( 283 )  ( وَ إِنْ كُنْتُمْ عَلى سَفَرٍ وَ لَمْ تَجِدُوا كاتِباً فَرِهانٌ مَقْبُوضَةٌ )  : ( و اگر در سفر بوديد و نويسنده‌اى نيافتيد ، پس بايد گروى گرفته شود ) ، ( رهان ) يعنى مالى كه به گرو گيرند و ( رهن ) هم به همين معناست ،  ( فَإِنْ أَمِنَ بَعْضُكُمْ بَعْضاً فَلْيُؤَدِّ الَّذِي اؤْتُمِنَ أَمانَتَهُ وَ لْيَتَّقِ اللَّهَ رَبَّهُ )  : ( و اگر بعضى از شما بعضى ديگر را امين شمرد ، امانت دار بايد امانت او را بدهد و از خدا و پروردگار خويش بترسد ) تأكيد بر مسأله ردّ امانت است كه اصلى بسيار مهمّ در ارتباطات اجتماعى است ،  ( وَ لا تَكْتُمُوا الشَّهادَةَ وَ مَنْ يَكْتُمْها فَإِنَّهُ آثِمٌ قَلْبُهُ وَ اللَّهُ بِما تَعْمَلُونَ عَلِيمٌ )  : ( و شهادت را كتمان نكنيد كه هر كس شهادت را كتمان كند دلش گنه كار است و خدا به آنچه مىكنيد داناست ) در اين آيه كتمان شهادت گناه دانسته شده است و بايد مردم از آن پرهيز كنند ، اين آيه و آيه قبل از آن قريب بيست حكم از احكام قرض و رهن و غير آن از احكام معاملات را بيان نموده است .\r\n\r\n[ آيهء ( 286 - 284 ) محاسبهء انسانها بر اساس منشاء اعمال و گفتار مؤمنان در مقام مناجات 
  ]\r\n( 284 )  ( لِلَّهِ ما فِي السَّماواتِ وَ ما فِي الْأَرْضِ )  : ( هر چه در آسمانها و زمين است از آن خداست ) پس او مالك على الاطلاق كلّ عالم است و اين جمله زمينه چينى براى جملهء بعد است ،  ( وَ إِنْ تُبْدُوا ما فِي أَنْفُسِكُمْ أَوْ تُخْفُوهُ يُحاسِبْكُمْ بِهِ اللَّهُ )  : ( و آنچه در دل داريد چه آشكار نماييد و چه پنهان كنيد ، خدا شما را به آن محاسبه مىكند ) چون او\r\n\r\n\r\n","description":"","footnote":"\r\n( 1 ) - مترجم .\r\n","page_name":" 210 ","page_number":210},
  {"content":"\r\n\r\nمالك آسمانها و زمين است ، لذا شما هم ملك او هستيد و اعمال شما و ملكات نفسانيه شما كه منشاء صدور افعال هستند ، آشكار باشند يا پنهانى ، همه در ملكيت و تحت سلطهء خداست و در اين آيه بين چهار چيز دو به دو مقابله قرار داده است ، آسمان هم سنخ و هم طراز اعمال نفس و صفات درونى و زمين هم سنخ اعمال بدنى قلمداد شده و در هر صورت خدا به همهء آنها محيط است و بر همهء آنها تسلط دارد ، و آنچه در نفس مستقّر مىشود از قبيل ايمان و كفر و حبّ و بغض ، بعضى به صورت فعل ظاهر مىگردد و بعضىها به علت خوددارى نفس به فعل تبديل نمىشوند و خدا به همهء آنها علم دارد ، امّا تنها احوال و ملكات نفسانيه‌اى كه منشاء صدور فعل هستند - چه طاعت باشند و چه معصيت - خداى سبحان انسان را از بابت آنها محاسبه مىكند ،  ( فَيَغْفِرُ لِمَنْ يَشاءُ وَ يُعَذِّبُ مَنْ يَشاءُ وَ اللَّهُ عَلى كُلِّ شَيْءٍ قَدِيرٌ )  : ( پس هر كه را بخواهد مىآمرزد و هر كه را بخواهد عذاب مىكند و خدا به هر چيز تواناست ) لذا مغفرت با عذاب الهى فرع بر مالكيّت خدا و احاطهء او بر اعمال مردم است و مراد از جمله  ( ما فِي أَنْفُسِكُمْ )  صفات و احوال بد درونى است و جملهء  ( وَ اللَّهُ عَلى كُلِّ شَيْءٍ قَدِيرٌ )  تعليلى است بر جمله اخير ، يعنى به جهت قدرت و احاطهء بر همه چيز به اعمال شما حسابرسى مىنمايد .\r\n( 285 )  ( آمَنَ الرَّسُولُ بِما أُنْزِلَ إِلَيْهِ مِنْ رَبِّهِ وَ الْمُؤْمِنُونَ كُلٌّ آمَنَ بِاللَّهِ وَ مَلائِكَتِهِ وَ كُتُبِهِ وَ رُسُلِهِ )  : ( پيامبر به آنچه خدا بر او نازل كرد ايمان آورد و مؤمنان نيز همه به خدا و فرشتگان او و كتابهاى الهى و پيغمبران خدا ايمان آوردند . . . ) اينكه در اين آيه ابتدا پيامبر را ذكر كرده و بعد از مؤمنان نام برده ، به جهت رعايت احترام آن جناب است و پيامبر قبل از بعثت بعد از آنكه از مرحلهء تفكر و تعبد به مرحلهء كشف حقايق بوسيله نور بصيرتش رسيد ، به آنچه از ناحيه پروردگارش عنايت شده بود ايمان آورد و آنچه از احكام و شرايع كه پيامبران الهى براى امّتها آوردند به جهت رسيدگى به اختلافات آنها بود ،  ( لا نُفَرِّقُ بَيْنَ أَحَدٍ مِنْ رُسُلِهِ وَ قالُوا سَمِعْنا وَ أَطَعْنا غُفْرانَكَ رَبَّنا وَ إِلَيْكَ الْمَصِيرُ )  : ( و\r\n\r\n","description":"","footnote":"","page_name":" 211 ","page_number":211},
  {"content":"\r\n\r\nگفتند ما ميان هيچ يك از پيامبران خدا فرق نمىگذاريم و همه يك دل گفتند كه ما فرمان خدا را شنيده و اطاعت كرديم ، پروردگارا آمرزش تو را مىخواهيم و ميدانيم كه بازگشت همه به سوى توست ) ، اين زبان حال مؤمنان است و واجب است كه انسان به همهء آنچه خداوند نازل فرموده بدون استثناء ايمان داشته باشد و طاعت به معناى عمل به احكام الهى است و مؤمنان به زبان حال مىگويند : خدايا ما را بيامرز و نقايص ما را بپوشان كه بازگشت ما به سوى توست و هر كس كه معاد را نصب العين خود قرار دهد همواره در طريق رضاى خدا گام برمىدارد .\r\n( 286 )  ( لا يُكَلِّفُ اللَّهُ نَفْساً إِلَّا وُسْعَها )  : ( خداوند هيچ كس را تكليف نمىكند ، مگر به قدر توانايى او ) چون تكليف به آنچه در قدرت فرد نيست ظلم است و پروردگار تو نسبت به بندگان ظالم نيست ،  ( وَ ما رَبُّكَ بِظَلَّامٍ لِلْعَبِيدِ )  : « 1 » ،  ( لَها ما كَسَبَتْ وَ عَلَيْها مَا اكْتَسَبَتْ )  : ( نيكىهاى هر شخص به سود او و بديهايش نيز به زيان خود اوست ) و آيا جز به آنچه فرستاده‌ايد جزا داده مىشويد ؟  ( هَلْ تُجْزَوْنَ إِلَّا ما كُنْتُمْ تَعْمَلُونَ )  « 2 » ،  ( رَبَّنا لا تُؤاخِذْنا إِنْ نَسِينا أَوْ أَخْطَأْنا )  : ( پروردگارا ما را بر آنچه از روى فراموشى يا خطا انجام داديم مؤاخذه مكن ) پس از آنكه بدون هيچ قيدى مطلقا گفتند  ( سَمِعْنا وَ أَطَعْنا )  متوجه ضعف و سستى خويش شدند و سرنوشت اقوام گذشته را به ياد آوردند ، لذا در مقام التجاء به خداوند پناه بردند و گفتند : خدايا از ما در گذر و ما بر اثر اعمالى كه از روى فراموشى يا خطا مرتكب مىشويم مؤاخذه نكن و اين ترقّى در دعاست ،  ( رَبَّنا وَ لا تَحْمِلْ عَلَيْنا إِصْراً كَما حَمَلْتَهُ عَلَى الَّذِينَ مِنْ قَبْلِنا )  : ( پروردگارا تكليف گران و طاقت فرسا ، چنانچه بر گذشتگان ما نهادى ، بر ما مگذار ) مراد از ( اصر ) ثقل و سنگينى است ، يعنى تكليف شاقّ كما اينكه نقل شده كه بنى اسرائيل 50 ركعت نماز واجب يوميّه\r\n\r\n\r\n","description":"","footnote":"\r\n( 1 ) - سوره فصّلت ، آيه 46 .\r\n( 2 ) - سوره نمل ، آيه 90 .\r\n","page_name":" 212 ","page_number":212},
  {"content":"\r\n\r\nداشته‌اند ،  ( رَبَّنا وَ لا تُحَمِّلْنا ما لا طاقَةَ لَنا بِهِ )  : ( پروردگارا تكليفى فوق طاقت ما ، بر دوش ما قرار مده ) ، اينجا مراد تكليف فوق طاقت آن نيست كه عقلا براى مكلف ممكن نباشد ، بلكه منظور مجازات و كيفر بديهايى است كه ممكن است به آنان برسد ، حال يا به صورت تكاليف دشوار و يا به صورت عذاب و مسخ شدن و امثال آن ،  ( وَ اعْفُ عَنَّا وَ اغْفِرْ لَنا وَ ارْحَمْنا )  : ( و ما را بيامرز و ببخش و بر ما رحمت فرما ) ، يعنى از گناه و تقصير ما درگذر و رحمت و هدايت خود را بر ما قرار بده ( عفو خدا ) يعنى محو و از بين بردن اثر گناه ( يعنى عقاب هر گناه ) و ( مغفرت ) عبارت است از پوشاندن اثر گناه در نفس و ( رحمت ) عبارت است از عطيّه الهى كه گناه و اثر حاصله آن در نفس را مىپوشاند و ترتيب اين سه جمله از فرع به اصل است ،  ( أَنْتَ مَوْلانا فَانْصُرْنا عَلَى الْقَوْمِ الْكافِرِينَ )  : ( تنها سلطان و ياور ما تويى ، ما را در غلبه كردن بر گروه كافران يارى فرما ) يعنى خدايا تو مدبّر امور مايى و هنگامى كه متولّى امر قومى باشى ، آنها را يارى مىفرمايى و اين دعا به جهت كمك خواستن از خدا در مورد توفيق دعوت عمومى به دين خدا و گسترش آن در ميان نوع بشر است .\r\n\r\n","description":"","footnote":"","page_name":" 213 ","page_number":213},
  {"content":"\r\n\r\n\r\nسوره آل عمران\r\n\r\n[ آيهء ( 6 - 1 ) انزال و تنزيل قرآن 
  ]\r\nبسم الله الرحمن الرحيم\r\n( 1 )   ( الم )   : ( بنام خداوند بخشنده مهربان ( الف - لام - ميم ) هميشه بين حروف مقطعه در ابتداى سوره‌ها و معانى موجوده در سوره ارتباط وجود دارد و گفته شده است كه در اينها اشاراتى به بعضى از اسماء حسناى الهى مىباشد .\r\n( 2 )  ( اللَّهُ لا إِلهَ إِلَّا هُوَ الْحَيُّ الْقَيُّومُ )  : ( اللّه معبودى است كه هيچ معبودى جز او نيست ، زنده و پايدار است ) ، در آية الكرسى شرح اين جمله گذشت ، لكن اجمالا او زنده است ( ذات صاحب علم و قدرت ) به ذات خود ، و هستى و حيات را به غير خود ( مخلوقات ) بخشيده است ، يعنى زنده است بذاته و زنده كننده است لغيره و ( قيّوم ) است و همچنين قيام به ذات خود دارد و قوام مخلوقات همه به وجود اوست ، پس هيچ قيامى در عالم هستى نيست جز به او ، و قيوميّت او مستلزم داشتن علم و قدرت است .\r\n( 3 )  ( نَزَّلَ عَلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْهِ )  : ( او كتاب را بر حق نازل كرد ، در حالى كه آن كتاب تصديق كننده كتابهاى آسمانى پيشين بود ) تنزيل به معناى نزول تدريجى است ، در حالى كه انزال به معناى نزول دفعى است و در اينجا سخن از نزول\r\n\r\n","description":"","footnote":"","page_name":" 214 ","page_number":214},
  {"content":"\r\n\r\nتدريجى قرآن رفته است ، ( بالحقّ ) يعنى در قرآن باطل راه ندارد و قرآن مؤيد و مصدق كتب آسمانى نصارى و يهود است ، امّا كتابى كه در دست يهود و نصارى مىباشد ، اگر چه بعضى از آن همان است كه خدا نازل كرده ليكن از تحريف مصون نمانده است ،  ( وَ أَنْزَلَ التَّوْراةَ وَ الْإِنْجِيلَ )  : ( و تورات و انجيل را نازل فرمود : ( تورات ) يعنى شريعت و ( انجيل ) يعنى بشارت و قرآن بر مفرد آوردن كلمهء انجيل تأكيد و اصرار دارد ، در حالى كه بين نصارى چهار انجيل موجود است و آنها را اناجيل اربعه گويند و اين امر براى اثبات تحريف شدن انجيل است .\r\n( 4 )  ( مِنْ قَبْلُ هُدىً لِلنَّاسِ وَ أَنْزَلَ الْفُرْقانَ )  : ( و تورات و انجيل را قبل از قرآن به منظور هدايت مردم و سپس فرقان را نازل كرد ) خداوند تورات و انجيل را براى هدايت مردم نازل نمود ، امّا آنها كتاب خدا را تحريف كردند و به جاى تأكيد بر وحدانيّت خدا و وحدت راه او ، منحرف شدند و تصوّرات مسيحيان در قرآن به اين صورت آمده است كه گفتند : خداوند سوّمى از سه خداست ،  ( إِنَّ اللَّهَ ثالِثُ ثَلاثَةٍ )  ،  ( إِنَّ اللَّهَ هُوَ الْمَسِيحُ ابْنُ مَرْيَمَ )  ( خداوند مسيح پسر مريم است ) ( انّ المسيح و امّه الهان ) ( مسيح و مادرش دو معبود هستند )  ( اتَّخَذُوا أَحْبارَهُمْ وَ رُهْبانَهُمْ أَرْباباً مِنْ دُونِ اللَّهِ )  ( از غير خدا احبار و رهبان مذهبى خود را براى خود سرپرست گرفتند ) و ( فرقان ) جدا كننده حق از باطل است ، پس قرآن جدا مىكند موارد حق و صحيح كتب نصارى و يهود را از اباطيل و تحريفاتى كه از روى هواهاى نفسانى به كتاب خدا نسبت داده‌اند ،  ( إِنَّ الَّذِينَ كَفَرُوا بِآياتِ اللَّهِ لَهُمْ عَذابٌ شَدِيدٌ )  : ( همانا كسانى كه به آيات خدا كفر ورزيدند عذابى شديد دارند ) مراد اهل كتاب و غير آنهاست كه به آيات الهى كفر ورزيدند ، براى آنها در دنيا و آخرت عذاب خواهد بود و عذاب فقط درد و رنج مادّى نيست ، از قبيل از بين رفتن مال و اولاد و كمبود مواد غذايى و بيمارى . . . ، بلكه عذاب در قرآن معانى گسترده‌ترى دارد ، مانند :\r\nعذاب نفسانى ، بدبختى و بيچارگى ،  ( وَ اللَّهُ عَزِيزٌ ذُو انْتِقامٍ )  : ( و خداوند مقتدرى صاحب\r\n\r\n","description":"","footnote":"","page_name":" 215 ","page_number":215},
  {"content":"\r\n\r\nانتقام است ) منظور از انتقام مجازات بد كار براى عمل اوست ، ولى خدا عزيز و بلند مرتبه است و ساحتش مقدس‌تر از آنست كه از اعمال بندگانش متأثّر شود و يا نقصى بر او وارد آيد ، امّا از طرف ديگر چون ساحت او منيع‌تر از آنست كه حرمت او بوسيلهء بندگانش هتك شود ، بنابراين انتقام او به جهت تشفّى و داغ دل گرفتن خود او نيست ، بلكه اقتدار و عزّت او باعث مىشود كه به وعدهء خود عمل كند و بد كار را جزاى مناسب بدهد .\r\n( 5 )  ( إِنَّ اللَّهَ لا يَخْفى عَلَيْهِ شَيْءٌ فِي الْأَرْضِ وَ لا فِي السَّماءِ )  : ( محققا هيچ چيز در زمين و آسمان بر خدا پوشيده نيست ) پس هيچ گاه نيّتها از او مخفى نمىماند ، و نه امور محسوس و نه امور غايب از حسّ ، هيچ كدام بر خدا پوشيده نيست ، و لذا هيچ كافرى نمىتواند كيد خود را از خدا مخفى كند و انتقام او فقط درباره امور ظاهر نيست ، بلكه چون او به باطن نيز علم دارد ، لذا انتقامش شامل موارد خفى هم مىگردد .\r\n( 6 )  ( هُوَ الَّذِي يُصَوِّرُكُمْ فِي الْأَرْحامِ كَيْفَ يَشاءُ )  : ( او كسى است كه شما انسانها را در رحمها به هر گونه بخواهد صورتگرى مىكند ) ( تصوير ) يعنى انداختن عكس چيزى يا كسى ، يا القاء صورت بر شىء .\r\nپس او خدايى است كه غلبه و قدرت كامل بر خلق دارد و امر او در آفرينش مخلوقات غالب است و خواست او مطابق حكمت اوست و اشياء عالم را از ابتدا طورى آفريده كه هر چيزى بتواند به هدفى كه با اعمالش آن را دنبال مىكند برسد و خواست ما به مقدار اذن او وابسته است ، نه اينكه علت حتمى رسيدن به هدف باشد ، پس هر چه مى آفريند مطابق حكمت بوده و لذا جز در موارد معالجه جايز نيست تا با عوامل وراثتى در خلق الهى دخالت نمايند ،  ( لا إِلهَ إِلَّا هُوَ الْعَزِيزُ الْحَكِيمُ )  : ( معبودى به جز او نيست كه عزيز و حكيم است ) پس او هر چه بخواهد به فراخور اقتدار و حكمت و مشيّت بالغه‌اش انجام مىدهد .\r\n\r\n","description":"","footnote":"","page_name":" 216 ","page_number":216},
  {"content":"\r\n\r\n\r\n[ آيهء ( 9 - 7 ) دربارهء محكم و متشابه 
  ]\r\n( 7 )  ( هُوَ الَّذِي أَنْزَلَ عَلَيْكَ الْكِتابَ )  : ( و او كسى است كه كتاب را بر تو نازل كرد ) در اين آيه براى فرستادن كتاب از لفظ ( انزال ) استفاده شده است ، علت اين تعبير اين بوده كه مقصود بيان پاره‌اى از اوصاف و خواص مجموع كتاب نازل شده است ، نه اوصاف اجزاى آن ،  ( مِنْهُ آياتٌ مُحْكَماتٌ هُنَّ أُمُّ الْكِتابِ وَ أُخَرُ مُتَشابِهاتٌ )  : ( بعضى از آيات آن ، آيات محكم است كه اصل كتابند و بعضى ديگر آيات متشابهند ) ،  ( آياتٌ مُحْكَماتٌ )  آياتى هستند كه عارى از خلل و فساد هستند و نفوذ ناپذير و ترديد ناپذير مى باشند و منعى در آنها وجود دارد كه توأم با اصلاح است ، البته همهء آيات قرآن متقن و محكم هستند ، امّا اين آيات از اتقان بيشتر برخوردارند ،   ( كِتابٌ أُحْكِمَتْ آياتُهُ ثُمَّ فُصِّلَتْ )   : ( قرآن كتابى است كه آيات آن محكم بوده و سپس بخش بخش شده است ) « 1 » ، و كلمهء ( امّ ) به معناى اصل و مرجع است و زيرا اين آيات مرجع براى آيات متشابه مى باشد و اين آيات محكمه در بين خود هيچ اختلافى ندارند ، بطورى كه گويا همه يكسان و بهم پيوسته هستند و امّا ( متشابهات ) تشابه يعنى توافق چند چيز مختلف و اتّحاد آنها در پاره‌اى از اوصاف و كيفيّات ، پس آيات متشابه مقصود و مرادشان متعيّن و مشخص نيست تا شنونده به محض شنيدن آن ، آنها را بفهمد ، بلكه بين يك معنا و معانى ديگر مردّد مىباشد ، تا زمانى كه به محكمات كتاب رجوع كند معناى واقعى را درك كند ، بنابراين تمام آيات قرآن به مدلول خويش گويا هستند ، خواه آن مدلول براى شخص بررسى كننده و دانا آشكار باشد يا به جهت كوتاهى فهم او يا عدم درايتش نسبت به ناسخ و منسوخ از او مخفى بماند و آن را درك نكند ، بنابر اينكه آيات متشابه گنجهاى مخفى و اعجاز قرآن هستند كه به مرور زمان كشف مىشوند تا حجّت در هر زمان و مكان بر مردم اقامه گردد و به هر حال آيات راجع به عقايد و عبادات و معاملات همه محكم هستند و ظاهرشان كاملا و قاطعانه بر مدلولشان دلالت مىكند و مقصودشان آشكار\r\n\r\n\r\n","description":"","footnote":"\r\n( 1 ) - سوره هود ، آيه 1 .\r\n","page_name":" 217 ","page_number":217},
  {"content":"\r\n\r\nاست ، امّا امور غيبى ، آيات متشابه هستند و بايد به آنها تصديق نمائيم ، اگر چه ماهيّت و كيفيت آنها را درك نكنيم ،  ( فَأَمَّا الَّذِينَ فِي قُلُوبِهِمْ زَيْغٌ فَيَتَّبِعُونَ ما تَشابَهَ مِنْهُ )  : ( امّا آن كسانى كه در دلهايشان انحراف است ، تنها آيات متشابه را پيروى مىكنند ) كلمهء ( زيغ ) يعنى انحراف از راست بودن و لازمه‌اش اضطراب قلبى و پريشانى خاطر است .\r\n ( ابْتِغاءَ الْفِتْنَةِ وَ ابْتِغاءَ تَأْوِيلِهِ )  : ( تا به اين وسيله فتنه بر پا كنند و آيات آن را به دلخواه خود تعبير نمايند ) كسانى كه قلبشان منحرف است آيات متشابه را پيروى مىكنند ، آن هم نه از جهت عقيده و ايمان ، بلكه صرف عمل بدون ايمان ، پس آنها اصول آشكارى را كه نظام الهى بر آن استوار است ترك مىكنند و مرادشان هم گمراه كردن مردم است و اينكه قرآن را تأويل نمايند ، يعنى فلسفهء احكام حلال و حرام را از آنها بيرون بكشند و خود را از پيروى محكمات بىنياز نمايند و در آخر ، دين خدا را از اصل متروك كنند ،  ( وَ ما يَعْلَمُ تَأْوِيلَهُ إِلَّا اللَّهُ )  : ( و تأويل آن را نمىداند جز خدا ) حصر علم به تأويل نزد خداست و فقط خدا علم به تأويل كتاب خود دارد و جمله ( راسخون فى العلم ) عطف به آن نيست « 1 » .\r\n ( وَ الرَّاسِخُونَ فِي الْعِلْمِ يَقُولُونَ آمَنَّا بِهِ كُلٌّ مِنْ عِنْدِ رَبِّنا )  : ( و راسخين در علم مىگويند به همه قرآن ايمان داريم و همه‌اش از ناحيه پروردگار ما است ) منظور راسخين در علم كسانى هستند كه علم در آنها ثبوت و استحكام يافته و علمشان ثابت و راسخ است و افضل چنين افرادى حضرت رسول اكرم صلّى اللّه عليه و إله و سلم است ، اين جمله عطف به  ( فَأَمَّا الَّذِينَ فِي قُلُوبِهِمْ زَيْغٌ )  است و معنا چنين مىشود كه مردم نسبت به كتاب خدا دو گروه هستند ، گروهى كه بيمار دلند و آيات متشابه را دنبال مىكنند و گروه دوّم كه\r\n\r\n\r\n","description":"","footnote":"\r\n( 1 ) - در اكثر تفاسير شيعى اين جمله را عطف به ( ما يعلم تأويله الا اللّه ) دانسته‌اند و طبق اخبار وارده از ائمه عليهم السلام همين وجه صحيح مىباشد و مراد از راسخون پيامبر صلّى اللّه عليه و إله و سلم و ساير معصومين از اهل بيت او هستند كه عالم به تأويل مىباشند ( مترجم )\r\n","page_name":" 218 ","page_number":218},
  {"content":"\r\n\r\nعلمشان ثابت است و به همه قرآن چه محكم و چه متشابه ايمان دارند و اين دو گروه شدن و اختلاف ناشى از اختلاف دلهاى آنان است و راسخين در علم كه دلهاى ثابت و استوار دارند ، چنين استدلال مىكنند  ( وَ ما يَذَّكَّرُ إِلَّا أُولُوا الْأَلْبابِ )  : ( و به جز خردمندان از آن آيات پند نمىگيرند ) ( تذكر ) يعنى انتقال به دليل چيزى ، تا هر جا آن دليل را ببينند آن چيز را نتيجه بگيرند و جمله ( كل من عند ربّنا ) استدلالى است از ناحيهء افراد خردمند و راسخ در علم و انتقالى است به آن چيزى كه عملشان بر آن دلالت مىكند ( لبّ ) به معناى عقل صاف و خالى از شائبه و خالص است ، پس اهل تذكّر و ايمان و توبه و پيروان برترين قول ، همان صاحبان عقلهاى خالص و پاك هستند ، چون آنها بوسيلهء دليل به معارف حقّه رسيده‌اند .\r\n( 8 )  ( رَبَّنا لا تُزِغْ قُلُوبَنا بَعْدَ إِذْ هَدَيْتَنا )  : ( پروردگارا دلهاى ما را بعد از آنكه هدايتمان كردى منحرف مساز ) اين درخواست از آثار رسوخ و ثبات علم در آنان است و به پروردگار خود پناه مىبرند كه مبادا انحراف در قلبهايشان رسوخ كند و علمى را كه آراسته به آن هستند زايل و بر طرف نمايد ، چون آنها مقام پروردگارشان را مىشناسند و مطلق بودن قدرت او را با عقل خويش دريافته‌اند ،  ( وَ هَبْ لَنا مِنْ لَدُنْكَ رَحْمَةً )  : ( و از ناحيهء خود رحمتى به ما عطا كن ) تا نعمت رسوخ در علم براى آنها باقى بماند و آنها را در سير صراط مستقيم هدايت كمك كند ، چون عدم انحراف در قلب مستلزم بقاء رسوخ علمى كه بواسطهء آن سعادتمند هستند نيست و اگر اين علم نبود بواسطهء جهل و استضعاف از اشقياء بودند ،  ( إِنَّكَ أَنْتَ الْوَهَّابُ )  : ( بدرستى كه تنها تو بخشنده‌اى ) در اين جمله درخواست ريزش باران رحمت را مىنمايند تا حيات قلبهايشان ادامه يابد و نكره آوردن كلمهء ( رحمت ) و آراستن آن به وصف ( من لدنك ) براى آن بود كه جهل خود را اظهار كنند و بگويند ما نمىدانيم كه اين رحمت چگونه بايد باشد ، فقط رحمتى از جانب خدا مىخواهيم نه كس ديگر و آنها تمام ملك هستى را از آن خدا مىدانند و يقين\r\n\r\n","description":"","footnote":"","page_name":" 219 ","page_number":219},
  {"content":"\r\n\r\nدارند كه اسباب ظاهرى هيچ استقلالى از خود ندارند و لذا مىگويند ( خدايا تنها تو بخشنده‌اى ) ، امّا مسأله محكم و متشابه كه در اين آيات به آن اشاره شده است از ديد راسخون در علم علت وجود متشابهات در قرآن اين موارد است :\r\n1 - براى سنجش قلوب چون خضوع در نزد كسانى كه علم كاملتر دارند بيشتر است .\r\n2 - براى برانگيختن قوهء عاقله انسان جهت بحث و مو شكافى در مسائل .\r\n3 - براى آنكه پيامبر هم بر عوام رسالت دارد و هم بر خواصّ و مردم از نظر درجات متفاوت هستند و بعضى بر بعض ديگر مراتبى برترى دارند .\r\n( 9 )  ( رَبَّنا إِنَّكَ جامِعُ النَّاسِ لِيَوْمٍ لا رَيْبَ فِيهِ )  : ( پروردگارا تو در روزى كه شكى در آمدنش نيست مردم را در يك محل جمع خواهى نمود ) اين سخن به منزله تعليلى است كه علّت درخواست رحمت خود را بيان مىكنند ، چون علم دارند به اينكه اقامهء نظام خلقت و دعوتهاى دينى مقدمه است براى جمع شدن مردم در روز قيامت ، روزى كه در آن هيچ چيزى به جز رحمت خدا به درد نمىخورد و جز او و رحمتش ياورى نيست ،  ( إِنَّ اللَّهَ لا يُخْلِفُ الْمِيعادَ )  : ( بدرستى كه خداوند خلف وعده نمىكند ) چون انسان راسخ در علم ، علمش راسخ نمىشود ، مگر به اينكه علم به علّت آن نيز رسوخ كند و علّت عدم شك نمودن آنها در روز قيامت همانا وعده دادن خداوند به محقّق شدن آن روز است و لذا متذكّر آن هستند ، چون مىدانند خداوند خلف وعده نمىكند .\r\n\r\n[ آيهء ( 18 - 10 ) مظاهر دنيوى و دلبستگى به آنها و اوصاف مؤمنين و مسأله توحيد 
  ]\r\n( 10 )  ( إِنَّ الَّذِينَ كَفَرُوا لَنْ تُغْنِيَ عَنْهُمْ أَمْوالُهُمْ وَ لا أَوْلادُهُمْ مِنَ اللَّهِ شَيْئاً )  : ( آنان كه كافر شدند بطور محقّق بدانند كه اموال و اولادشان به هيچ وجه و از هيچ جهت آنها را بىنياز از خدا نمىكند ) ( اغنى عنه ماله من فلان ) يعنى مالش او را از فلانى بى نياز كرده است و ديگر احتياجى به او ندارد ، انسان از ابتداى خلفت محتاج است ، ابتدا به غذا ، سپس به مال كه آن را كليد گشايش همهء مشكلات زندگى مىداند و لذا خالق مدبّر را فراموش\r\n\r\n","description":"","footnote":"","page_name":" 220 ","page_number":220},
  {"content":"\r\n\r\nمىكند و حبّ مال در او رسوخ مىنمايد امّا كافران و مخصوصا يهوديان در پندار خويش به خطا رفته و مىپندارند اموال و اولادشان آنها را از خدا بىنياز مىكند ،  ( وَ أُولئِكَ هُمْ وَقُودُ النَّارِ )  : ( و اينان آتش زنه و هيزم دوزخ هستند ) يعنى حصر را مى رساند و تكذيب كنندگان از كفّار ، اصل در عذاب ، و افروخته شدن آتشند و ديگران به آتش آنها مىسوزند .\r\n( 11 )  ( كَدَأْبِ آلِ فِرْعَوْنَ وَ الَّذِينَ مِنْ قَبْلِهِمْ )  : ( مانند عادت و سيرهء آل فرعون و امّتهاى قبل از ايشان . . . ) ( دأب ) يعنى روش دائمى و سيره و منظور از  ( الَّذِينَ مِنْ قَبْلِهِمْ )  كسانى هستند كه در عناد و كفر به آنها شباهت داشته‌اند ) ،  ( كَذَّبُوا بِآياتِنا فَأَخَذَهُمُ اللَّهُ بِذُنُوبِهِمْ )  ( كه آيات خدا را تكذيب نمودند و خدا به جرم گناهشان آنان را بگرفت ) اين جمله ( كذبوا باياتنا ) منظور از ( دأب ) را تفسير مىكند ، يعنى روش آنها تكذيب آيات الهى بود و مىپنداشتند مال و اولادشان آنها را از خدا بىنياز مىسازد و خداوند به سبب گناهشان آنان را مؤاخذه و عذاب نمود ، همچنانكه غير آنان را هم كه كافر بودند عذاب نموده و آنها را هيزم جهنم قرار داد ،  ( وَ اللَّهُ شَدِيدُ الْعِقابِ )  : ( و خداوند شديد العقاب است ) و هيچ راه فرار و پناهگاهى از سيطرهء او وجود ندارد ، چون تكذيب و كفر آنان منازعه با پروردگارى است كه به واسطه جلال الوهيّت ، عذاب و مؤاخذه آنها برايش بسيار آسان است ، چون او اللّه جلّ جلاله مىباشد .\r\n( 12 )  ( قُلْ لِلَّذِينَ كَفَرُوا سَتُغْلَبُونَ وَ تُحْشَرُونَ إِلى جَهَنَّمَ وَ بِئْسَ الْمِهادُ )  : ( به كسانى كه كافر شدند بگو ، به زودى شكست خواهيد خورد و بسوى جهنم محشور خواهيد شد و بد جايگاهى است ) يعنى به مشركان بگو به زودى از محل استقرار خود خارج مىشويد ، آن هم با زور و جبر و شكست مىخوريد ، و واى به حال كفّار از صحراى محشر و بد به حالشان از فراش و بسترشان چون ( مهاد ) به معناى فراش و بستر است .\r\n\r\n","description":"","footnote":"","page_name":" 221 ","page_number":221},
  {"content":"\r\n\r\n( 13 )  ( قَدْ كانَ لَكُمْ آيَةٌ فِي فِئَتَيْنِ الْتَقَتا )  : ( به تحقيق در برخوردى كه دو گروه ( مؤمن و كافر ) داشتند براى شما نشانهء عبرتى بود ) ظاهر سياق آنست كه خطاب به كفّار است ، امّا احتمال هم دارد كه خطاب به مؤمنين باشد كه دربارهء جنگ بدر و يارى خدا در آن جنگ تفكّر كنند و چه بسا منظور از برخورد دو گروه اشاره به جنگ بدر باشد ، مخصوصا كه اين سوره بعد از جنگ احد نازل شده است ،  ( فِئَةٌ تُقاتِلُ فِي سَبِيلِ اللَّهِ وَ أُخْرى كافِرَةٌ يَرَوْنَهُمْ مِثْلَيْهِمْ رَأْيَ الْعَيْنِ )  : ( يك طائفه در راه خدا مىجنگيدند و طائفهء ديگر كافر بودند ، كفّار مؤمنين را دو برابر ديدند . . . ) در آيه شريفه به جاى اينكه بين سبيل اللّه و سبيل شيطان مقابله بياندازد بخاطر زمينه كلام ( كسى از خدا بىنياز نيست و سرانجام پيروزى از آن اوست ) فرمود : ( سبيل اللّه ) و ( كافرة ) چون بين ايمان به خدا و جهاد در راه او و بين كفر به خداى تعالى مقابله مىباشد ،  ( وَ اللَّهُ يُؤَيِّدُ بِنَصْرِهِ مَنْ يَشاءُ إِنَّ فِي ذلِكَ لَعِبْرَةً لِأُولِي الْأَبْصارِ )  : ( و خدا هر كه را بخواهد به نصرت خود يارى مىكند و در اين عبرتى براى صاحبان بصيرت است ) كفّار در جنگ بدر تعداد مسلمانان را كه 313 نفر بودند 626 نفر مىديدند و همين امر سبب شكستشان شد و خدا به قدرت خود مسلمانان را تأييد نمود ( ايد ) به معناى قوت است و ( ابصار ) به قولى همان چشم ظاهرى است و بقول بعضى مراد از آن بصيرت‌هاى قلبى است ، چون عبرت گرفتن كار بصيرت است نه كار چشم و به هر حال خداوند كسانى را كه از اين مسائل عبرت نمىگيرند كور مىشمارد و همچنين خداوند مىخواهد به انسان بگويد كه اين حقّى كه من شما را به سوى آن مىخوانم آن قدر ظاهر و روشن است كه گويى محسوس و ملموس است و علت آنكه خطاب را متوجّه پيامبر صلّى اللّه عليه و إله و سلم ساخته است اشاره به آن است كه سايرين فهمشان اندك و قلبهاشان نابينا از درك اين مطلب است .\r\n( 14 )  ( زُيِّنَ لِلنَّاسِ حُبُّ الشَّهَواتِ )  : ( زينت داده شد براى مردم علاقه شديد به خواهشهاى . . . ) كلمهء ناس در مواردى به كار مىرود كه الغاء تفاوت يا حقارت شخص و\r\n\r\n","description":"","footnote":"","page_name":" 222 ","page_number":222},
  {"content":"\r\n\r\nيا پستى فكر مطرح باشد ( حبّ الشهوات ) يعنى علاقه به تمايلات نفسانى و توجّه به سوى آنها و غفلت از همهء امورى كه براى آخرت انسان اهميّت دارد ، با آنكه واجب است انسان متنبّه باشد به اينكه مسائل زندگى دنيوى مقدمه‌اى براى وصول به عاقبت نيكو در جوار رحمت حق است و انسانها خود ايجاد كننده اين شهوات نيستند ، بلكه در اين شهوات مسخّر قوه الهى هستند و اين لازمه ادامهء حيات دنيوى آنهاست ، امّا پيمودن طريقه آخرت سلوك شايسته و زينت حقيقى است ، و زينت يافتن دنيا و وابستگى به آن غايتى است كه منسوب به شيطان مىباشد و امر دائر مدار اين دو طريق است كه مردم اين گونه امتحان شوند و اگر فرض شود يكى از دو نقيض وجود نداشته باشد ، امر طرف ديگر درست نمىشود ،\r\nاگر اطاعت خدا خوب است به جهت آنست كه معصيت او بد است ، پس اطاعت ، آنگاه حسنه و در مرحله بعدى ثواب و در مرحله ديگر لذّت و نهايتا سعادت به دنبال دارد كه در مقابل ، معصيت و بدى ، سپس عقوبت و آنگاه درد و نهايتا شقاوت قرار دارد و هر يك از اين دو طرف وقتى ظهور و جلوه پيدا مىكند كه طرف مقابلش دچار خفا شود ، پس حسنه خوبست ، چون سيئه بد است و به همين ترتيب حسنه موجب ثواب است ، چون سيئه موجب عقاب مىباشد و ثواب براى ثواب كننده لذيذ است ، چون عقاب براى او درد آور است و لذّت سعادت دوست داشتنى است ، چون درد شقاوت وحشت آور بوده ، پس حكمت اقتضاء مىكند كه اين عالم همانطور كه مشتمل بر اطاعت است مشتمل بر فساد هم باشد و سعادت آنست كه به حسب فطرت انسان به او توجه دارد ، شقاوت نيز آنست كه انسان فطرتا از آن گريزان است و اگر اين رويّه در عالم جارى نبود عالم وجود باطل مىگرديد ، پس هر كس سعادتمند مىگردد با اختيار خود او است و هر كس شقاوتمند مىشود نيز به اختيار خودش مىباشد و اگر اين نبود سنت اختيار جارى نمىشد و حجّت بر مردم تمام نبود و شهوات شامل :  ( مِنَ النِّساءِ وَ الْبَنِينَ وَ الْقَناطِيرِ الْمُقَنْطَرَةِ مِنَ الذَّهَبِ وَ الْفِضَّةِ وَ الْخَيْلِ الْمُسَوَّمَةِ وَ الْأَنْعامِ وَ الْحَرْثِ ذلِكَ \r\n\r\n","description":"","footnote":"","page_name":" 223 ","page_number":223},
  {"content":"\r\n\r\n مَتاعُ الْحَياةِ الدُّنْيا )  : ( از قبيل زنان و فرزندان و گنجينه‌هاى پر از طلا و نقره و اسبان نشان دار و چهار پايان و مزارع ، اينها وسيلهء زندگى دنياست ) ( نساء ) يعنى زنان كه مردان بدانها تمايل دارند و عشق مىورزند ( بنين ) يعنى فرزندان كه انسانها به كثرت آنها افتخار مىكنند ،  ( الْقَناطِيرِ الْمُقَنْطَرَةِ مِنَ الذَّهَبِ وَ الْفِضَّةِ )  يعنى گنجينه‌هاى مالامال از طلا و نقره كه هر چه افزونتر شوند حرص انسان نسبت به آنها افزايش مىيابد ( الخيل المسوّمه ) يعنى اسبان تعليم ديده و گرانقيمت « 1 » ، ( انعام ) از قبيل شتر و گاو و گوسفند و انواع دام ( حرث ) كشاورزى و كشت و زرع و كسب از طريق آن ، اينها همه متاع زندگى موقّت دنياست ، امّا شيطان لعين آنها را براى بشر زينت داده تا به آنها مشغول شوند و از ياد خدا غافل گردند و تمام همّ و غمّ خود را صرف اينها كنند ، لكن مؤمنان فقط به اندازهء نياز و براى گذران زندگى از اينها بهره مىبرند و اين عالم را مزرعه و مقدمه‌اى براى آخرت مىدانند ، آخرتى كه زندگى جاويدان و ابدى در آن خواهند داشت ،  ( وَ اللَّهُ عِنْدَهُ حُسْنُ الْمَآبِ )  : ( و سرانجام نيك فقط در نزد خداست ) يعنى عاقبت نيكو تنها در جوار الهى است و اين كلام براى ترغيب و برانگيختن انسان بر اين مطلب است كه شهوات فانيه دنيا را رها نموده و آنها را با لذّات حقيقى و ابدى در جوار رحمت الهى مبادله ننمايد .\r\n( 15 )  ( قُلْ أَ أُنَبِّئُكُمْ بِخَيْرٍ مِنْ ذلِكُمْ )  : ( به اين دلدادگان شهوات دنيوى ، بگو : آيا مىخواهيد شما را به بهتر از اينها خبر دهم ) ، يعنى به جاى شهوات فانى و باطل شونده دنيوى از نعمات اخروى كه ( خير ) است و حسنش حقيقى مىباشد براى آنان بيان مى نمايد ،  ( لِلَّذِينَ اتَّقَوْا عِنْدَ رَبِّهِمْ جَنَّاتٌ تَجْرِي مِنْ تَحْتِهَا الْأَنْهارُ خالِدِينَ فِيها )  : ( كسانى كه تقوى داشته باشند نزد پروردگارشان بهشتهايى دارند كه در زير سايهء آنها نهرها جارى\r\n\r\n\r\n","description":"","footnote":"\r\n( 1 ) - در اين زمان ماشين‌هاى آخرين سيستم و هواپيما و غيره ( مترجم ) .\r\n","page_name":" 224 ","page_number":224},
  {"content":"\r\n\r\nاست و ايشان در آن جاودانه خواهند بود ) پس همانطور كه برگزيدن لذّت فانى دنيوى كه اثر سعادت آن در دنيا ظاهر مىشود ، مستلزم تحمّل تبعات و پيامدهاى آن در آخرت است ، به همين صورت تقوى هم اثر عبادت دنيوى است و باعث جاودانگى انسان در بهشت جاودان مىگردد ،  ( وَ أَزْواجٌ مُطَهَّرَةٌ )  : ( و همسران پاكيزه ) و متقين در آخرت از همسرانى پاك برخوردار مىشوند و اگر از همه لذّات دنيوى مسأله زوجيّت را مطرح نمود به جهت آنست كه در نزد انسان از بزرگترين لذّات جسمى ازدواج و مواقعه است ،  ( وَ رِضْوانٌ مِنَ اللَّهِ )  : ( و خشنودى خدا ) يعنى خداوند از آنان راضى است و اين بالاترين نعمتها است و ( رضا ) يعنى سازگارى با نفس به گونه‌اى كه نفس از آن امتناع نداشته باشد و رضاى پروردگار بوسيله طاعت او حاصل مىشود و در آخرت خداوند از بنده متّقى خود راضى است ، چون او در دنيا اطاعت پروردگار خويش را نموده و بنده هم بواسطه نيل به نعمات جاودان اخروى كه در نتيجه طاعت پروردگار حاصل شده از ثمرهء عبادت خود راضى است و اين نعمتها را در برابر طلب رضاى الهى كسب نموده است ،  ( رَضِيَ اللَّهُ عَنْهُمْ وَ رَضُوا عَنْهُ )  « 1 » ، ( خداوند از آنها راضى است و آنها هم از خدا راضى هستند ) ،  ( وَ اللَّهُ بَصِيرٌ بِالْعِبادِ )  : ( و خداوند به احوال بندگان بينا است ) پس فرق بين مؤمن و كافر مبتنى بر بيهودگى و گزاف نيست ، بلكه مبنى بر فرق بين تقواى مؤمن و فسق كافر است ، چون لذائذ دنيوى از قبيل غذا و نكاح كه به جهت حفظ نوع بشر از انقراض و تغذيه بدن در اختيار مؤمن و كافر قرار دارد ، امّا اين نعمتها محدود به مدّت اندك زندگى دنياست و لذا انسان آخرت هم همان انسان دنياست ، ما يحتاج آخرتش هم همان ما يحتاج دنيوى است و آنچه در دنيا وسيله كمال او بوده ، در آخرت هم هست و تنها فرق دنيا و آخرت در باقى بودن آخرت و زوال و فناى دنياست ، پس سعادت انسان در آخرت به دستيابى به لذائذى است كه در دنيا هم طالب آنها بود ، چون لذائذ محدود و\r\n\r\n\r\n","description":"","footnote":"\r\n( 1 ) - سوره بيّنه ، آيه 8 .\r\n","page_name":" 225 ","page_number":225},
  {"content":"\r\n\r\nفانى دنيوى در مقابل عذاب يا نعيم جاويد ناچيز و اندك است ، و اين لذائذ دنيوى غايت بالذّات نيستند و انسان متّقى و عاقل نعمت جاويد را بر بهرهء اندك دنيا ترجيح مىدهد و خداوند به تفاوت اين شخص از شخص كافرى كه عذاب مقيم را به جنّت خلد برگزيده است آگاه و بصير است .\r\n( 16 )  ( الَّذِينَ يَقُولُونَ رَبَّنا إِنَّنا آمَنَّا فَاغْفِرْ لَنا ذُنُوبَنا )  : ( كسانى كه مى گويند ، پروردگارا ما ايمان آورديم ، پس گناهان ما را بيامرز . . . ) يعنى متقين هستند كه اين سخن را مىگويند و منظورشان اين نيست كه بواسطه ايمانشان بر خدا منّت گذارند ، بلكه منظورشان آن است كه از خداوند بخواهند به وعده‌اى كه به بندگان مؤمن خود داده است وفا كند ،  ( آمِنُوا بِهِ يَغْفِرْ لَكُمْ )  « 1 » ، ( به آن ايمان آوريد تا شما را بيامرزم ) ، و آنان را مشمول مغفرت خويش قرار دهد ،  ( وَ قِنا عَذابَ النَّارِ )  : ( و ما را از آتش دوزخ محفوظ بدار ) چون مغفرت گناهان مستلزم رهايى از آتش عذاب و دخول به بهشت نيست ، بلكه نگهدارى از عذاب آتش خود فضلى جداگانه از ناحيهء خداست ، چون بنده نمىتواند بواسطهء اعمالش خود را مستحقّ رهايى از آتش و ورود به بهشت بداند و بنده ، طلبى از خداى خويش ندارد ، چون ايمان و اطاعت خود بزرگترين نعمتى است كه خدا به متقين داده و به واسطهء آن بايد شكر گزار باشند نه طلبكار و اين وصف كسانى است كه خداوند در آيه بعدى آنها را توصيف مىكند .\r\n( 17 )  ( الصَّابِرِينَ )  : ( بندگان خويشتن دار ) كسانى كه بر انجام طاعت و در برابر معصيت و مصيبت صبر مىكنند و آيا مصيبتى بالاتر از مقابله با دشمنان دين وجود دارد ، چون برافراشتن پرچم ( لا إله الا اللّه ) و سرنگون كردن بتهاى سنگى و انسانى و دفاع\r\n\r\n\r\n","description":"","footnote":"\r\n( 1 ) - سوره احقاف ، آيه 31 .\r\n","page_name":" 226 ","page_number":226},
  {"content":"\r\n\r\nاز حوزه دين و اسقاط نظم بشرى و برپايى نظام الهى و شيوه خدايى مستلزم صبر صابران است و بوسيلهء صبر پيروزى بر شدائد و آلام و برترى و استعلا بر شكايتها و ثبات بر وظايف و تكاليف و تسليم بر اوامر الهى و قبول حكم او و قضا و قدر او حاصل مىشود « 1 » ،  ( وَ الصَّادِقِينَ )  : ( و راستگويان ) صدق يعنى مطابقت با واقع و حق كه در واقع قوام وجود است يا به معناى مطابقت ظاهر و باطن كه شامل تمام فضايل مىشود و باعث برترى از ضعفها است ،  ( وَ الْقانِتِينَ )  : ( و اهل عبادت ، و فرمانبرداران ) يعنى اداى حق الوهيّت و بجا آوردن واجب عبوديت و بندگى در واقع قنوت ، خضوع براى خداى سبحان است و شامل عبادات و مناسك مىگردد ،  ( وَ الْمُنْفِقِينَ )  : ( و انفاق كنندگان ) يعنى كسانى كه از قيد مال دوستى و پستى آن رهيده‌اند و ذلّت و خسّت را پشت سر نهاده‌اند و در راه خدا از مال خويش انفاق مىكنند ،  ( وَ الْمُسْتَغْفِرِينَ بِالْأَسْحارِ )  : ( و استغفار كنندگان در سحرگاه ) يعنى كسانى كه در اواخر شب براى عبادت قيام مىكنند و به استغفار و انابه به درگاه الهى مشغول مىگردند تا روحشان به وسيله توجّه به خالق هستى به روح هستى و كون بپيوندد .\r\n( 18 )  ( شَهِدَ اللَّهُ أَنَّهُ لا إِلهَ إِلَّا هُوَ وَ الْمَلائِكَةُ وَ أُولُوا الْعِلْمِ قائِماً بِالْقِسْطِ )  : ( خداوند در حالى كه قائم به قسط و عدل است شهادت مىدهد بر اينكه هيچ معبودى جز او نيست ، ملائكه و صاحبان علم نيز به يگانگى او شهادت مىدهند ) كلمهء شهادت به معناى معاينه ، يعنى با چشم خود ديدن يا به گوش خود شنيدن و يا با ساير حواس خود يافتن و حس كردن مىباشد ، امّا در معناى اداى شهادت ، يا تحمّل آن براى حفظ و اقامهء حق استعمال شده است و حاصل اين شهادت از جانب پروردگار و ملائكه و صاحبان علم آن است كه هيچ كس از خداوند بىنياز نيست و هيچ چيز نمىتواند جاى او را بگيرد يا آنكه انسان\r\n\r\n\r\n","description":"","footnote":"\r\n( 1 ) - صبر سه قسم است ، صبر بر طاعت 300 درجه پاداش دارد ، صبر بر مصيبت 600 درجه ، صبر بر معصيت 900 درجه پاداش دارد ، ( گفتار مترجم ) .\r\n","page_name":" 227 ","page_number":227},
  {"content":"\r\n\r\nرا از خدا بىنياز نمايد و همچنين خداوند در فعلش قائم به قسط و در خلقش حاكم به عدل است ، چون امر عالم را از راه خلقت اسباب و مسببات ( علت و معلول ) و برقرار كردن روابط بين اين دو سلسله تدبير كرده و همه آنها به سوى او باز مىگردند و همچنين فرشتگان شهادت مىدهند و او را تسبيح مىگويند و شهادت آنها همان تسبيح و تقديس آنهاست و صاحبان علم و خرد نيز به يگانگى او از طريق آيات آفاقى و انفسى شهادت مىدهند و اين اعتقاد مشاعر آنها را انباشته و در عقلهاى ايشان نفوذ كرده است ،  ( لا إِلهَ إِلَّا هُوَ الْعَزِيزُ الْحَكِيمُ )  : ( هيچ معبودى جز او كه غالب و حكيم است وجود ندارد ) اين جمله به جهت ثناى پروردگار است تا حقّ بزرگداشت و تنزيه او را به جاى آورد ، چون او خدايى است كه در عزّت يگانه و در حكمت منحصر به فرد است .\r\n\r\n[ آيهء ( 25 - 19 ) دين در نزد خدا اسلام است 
  ]\r\n( 19 )  ( إِنَّ الدِّينَ عِنْدَ اللَّهِ الْإِسْلامُ )  : ( همانا دين نزد خدا تنها اسلام است ) چون يگانگى خدا اقتضاء مىكند كه دين نيز يگانه باشد و اين دين همانا اسلام بوده كه همان تسليم در برابر حقيقت باشد ، يعنى حقيقت اعتقاد و عمل ، پس دين ، نظام الهى است كه شامل تمام ملزومات بشر براى سعادت اوست ، لذا تمام شرايع رسولان و انبياى خداوند گر چه از نظر مقدار و كيفيت و متفاوتند ، امّا از نظر حقيقت يكى هستند و روح همه آنها همان تسليم شدن به خدا در انجام شرايع و اطاعت او در آنچه در هر عصر با زبان پيامبرش از بندگان مىخواهند مىباشد ،  ( وَ مَا اخْتَلَفَ الَّذِينَ أُوتُوا الْكِتابَ إِلَّا مِنْ بَعْدِ ما جاءَهُمُ الْعِلْمُ بَغْياً بَيْنَهُمْ )  : ( و اهل كتاب در آن اختلاف نكردند ، مگر بعد از آنكه به حقانيّت آن علم داشتند و خصومتى كه در بينشان بود آنها را به اختلاف وا داشت ) ، پس آنها از روى جهل به حقيقت امر اختلاف نكردند ، بلكه به جهت ظلم و دشمنى بين خودشان اختلاف نمودند ،  ( وَ مَنْ يَكْفُرْ بِآياتِ اللَّهِ فَإِنَّ اللَّهَ سَرِيعُ الْحِسابِ )  : ( و هر كس به نشانه‌هاى خداوند كفر بورزد ، بايد بداند كه خداوند سريع الحساب است ) لذا اختلاف در حقيقت توحيد ، كفر است و چنين كسى بايد بداند كه خداوند هم در دنيا و هم در\r\n\r\n","description":"","footnote":"","page_name":" 228 ","page_number":228},
  {"content":"\r\n\r\nآخرت به حساب او مىرسد ، پس در دنيا گرفتار ذلّت و محروم از سعادت حقيقى مى گردد و در آخرت به عذاب دردناك مبتلا مىشود و خداوند با قدرت مطلقه‌اش به سرعت به حساب اعمال رسيدگى خواهد كرد .\r\n( 20 )  ( فَإِنْ حَاجُّوكَ فَقُلْ أَسْلَمْتُ وَجْهِيَ لِلَّهِ وَ مَنِ اتَّبَعَنِ )  : ( پس اگر آنها بر سر دين با تو گفتگو كردند ، بگو من و پيروانم سراسر وجودمان را تسليم خدا كرديم ) يعنى اگر اهل كتاب درباره توحيد و دين با شما محاجّه نمودند ، اى پيامبر به آنان بگو من و پيروانم تسليم خدا هستيم و اين همان دين واحد و تسليم مطلق بودن در برابر اوامر الهى است ،  ( وَ قُلْ لِلَّذِينَ أُوتُوا الْكِتابَ وَ الْأُمِّيِّينَ أَ أَسْلَمْتُمْ فَإِنْ أَسْلَمُوا فَقَدِ اهْتَدَوْا )  : ( و به اهل كتاب و مشركين بىكتاب بگو ، اسلام مىآوريد يا نه ؟ اگر اسلام آوردند ، همانا هدايت يافته‌اند . . . ) يعنى اگر آنچه را خدا نازل كرده بپذيرند به سر منزل سعادت رهنمون خواهند شد ،  ( وَ إِنْ تَوَلَّوْا فَإِنَّما عَلَيْكَ الْبَلاغُ وَ اللَّهُ بَصِيرٌ بِالْعِبادِ )  : ( و اگر روى گردانيدند ، تو وظيفهء خودت را كه ابلاغ و پيام رسانى است انجام داده‌اى و بيش از آن وظيفه‌اى ندارى و خداوند نسبت به بندگان بينا است ) يعنى ، اولا ) : چنانچه اعراض كردند با آنها مجادله و مخاصمه نكن ، چون مجادله با كسى كه منكر امور ضرورى و بديهى است جايز نيست ، ثانيا ) : پيامبر را از داورى و مراء با مردم و اصرار در استدلال منع مىنمايد ، چون وظيفه پيامبر تنها ابلاغ و پيام رسانى است  ( لَسْتَ عَلَيْهِمْ بِمُصَيْطِرٍ )  « 1 » : ( تو حاكم مطلق بر مردم نيستى ) ، و ثالثا ) : تهديدى است براى مشركين و اهل كتاب به اينكه مى فرمايد : خداوند حاكم و بينا و بصير است و حكم او در امور بندگان نافذ است ، خواه اسلام بياورند ، خواه رويگردان شوند و خداوند به سرانجام آنها آگاه است .\r\n\r\n\r\n","description":"","footnote":"\r\n( 1 ) - سوره غاشيه ، آيه 23 .\r\n","page_name":" 229 ","page_number":229},
  {"content":"\r\n\r\n( 21 )  ( إِنَّ الَّذِينَ يَكْفُرُونَ بِآياتِ اللَّهِ وَ يَقْتُلُونَ النَّبِيِّينَ بِغَيْرِ حَقٍّ وَ يَقْتُلُونَ الَّذِينَ يَأْمُرُونَ بِالْقِسْطِ مِنَ النَّاسِ فَبَشِّرْهُمْ بِعَذابٍ أَلِيمٍ )  : ( همانا كسانى را كه به آيات خداوند كفر مىورزند و پيامبران را به ناحق مىكشند و افرادى را كه به عدالت امر مىكنند مقتول مىسازند ، به عذابى دردناك بشارت ده ) كفر به آيات خدا بعد از بيان آنها و با انگيزهء بغى و ستم و كشتن انبياء و امر كنندگان به عدالت روش ظالمانه و هميشگى كافران است و اين شيوهء يهود مىباشد كه تاريخ آنها را از به دو پيدايش سرشار از اين جنايات دانسته ، همچنين نصارى هم كم و بيش اين راه را رفتند .\r\nلذا خداوند صريحا غصب خود را شامل آنها مىكند و آنها را تهديد به نزول عذاب مىنمايد و عذاب هم شامل عذاب دنيا و آخرت است ، عذاب دنيايى آنها كشته شدن و آواره شدن و از بين رفتن اموال و جانهايشان و همچنين القاء عداوت و دشمنى بين آنها تا روز قيامت است و عذاب آخرتى آنها هم عذاب دوزخ مىباشد .\r\n( 22 )  ( أُولئِكَ الَّذِينَ حَبِطَتْ أَعْمالُهُمْ فِي الدُّنْيا وَ الْآخِرَةِ وَ ما لَهُمْ مِنْ ناصِرِينَ )  : ( آنان كسانى هستند كه اعمالشان هم در دنيا و هم در آخرت باطل و بىنتيجه مىماند و در آخرت هيچ ياورى ندارند ) اين آيه حاوى دو نكته است ، اوّل اينكه ) : اگر انسان كسى را به جرم اينكه امر به معروف و نهى از منكر مىكند به قتل برساند ، همه اعمال نيكش حبط و باطل و بى اجر مىشود ، دوّم اينكه ) : در روز قيامت شفاعت شامل حال او نمىگردد ، بنابراين ياورى از جانب خدا براى او نخواهد بود .\r\n( 23 )  ( أَ لَمْ تَرَ إِلَى الَّذِينَ أُوتُوا نَصِيباً مِنَ الْكِتابِ )  : ( آيا نمىنگرى كسانى را كه مختصر بهره‌اى از كتاب آسمانى دارند . . . ) چون كتابى كه در حال حاضر در دست آنهاست ، قسمتى از كتاب آسمانى است كه از جانب خدا نازل شده ، چون بعدها در آن تحريف كرده‌اند ،  ( يُدْعَوْنَ إِلى كِتابِ اللَّهِ لِيَحْكُمَ بَيْنَهُمْ )  : ( مردم را به سوى كتاب خدا\r\n\r\n","description":"","footnote":"","page_name":" 230 ","page_number":230},
  {"content":"\r\n\r\nمىخوانند تا در بين آنها داورى كند . . . ) چون كتاب الهى ميزان و ترازوى سنجش عدل و درستى است ،  ( ثُمَّ يَتَوَلَّى فَرِيقٌ مِنْهُمْ وَ هُمْ مُعْرِضُونَ )  : ( سپس عده‌اى از آنها در حالى كه روى گردان بودند به كتاب خدا پشت كردند و زير بار نرفتند ) و اين فقط به جهت عزيز داشتن خودشان بود به سبب گفته‌شان ( نحن ابناء اللّه ) و همچنين از روى غرورشان بود بر مطالب تحريف شدهء كتاب ( لن تمسّنا النار ) و در مرحله سوّم بخاطر آن بود كه خود را بىنياز از حق مىدانستند ( يد اللّه مغلولة ) معلوم است وقتى يهود خود را پسران خدا بدانند و بگويند آتش دوزخ به ما نمىرسد و همچنين دست خدا را در تدبير امور بسته ببينند ، همهء اينها باعث روى گرداندن از حق و حقيقت و كتاب آسمانى مىگردد .\r\n( 24 )  ( ذلِكَ بِأَنَّهُمْ قالُوا لَنْ تَمَسَّنَا النَّارُ إِلَّا أَيَّاماً مَعْدُوداتٍ )  : ( و اين بدان جهت بود كه مىپنداشتند آتش دوزخ به آنها نمىرسد ، مگر چند روزى اندك . . . ) يعنى على رغم اينكه ادّعا مىكردند كه اهل كتاب هستند ، امّا به جدّى بودن حسابرسى در روز قيامت و جدّى بودن قسط و عدل الهى اعتقاد نداشتند ،  ( وَ غَرَّهُمْ فِي دِينِهِمْ ما كانُوا يَفْتَرُونَ )  : ( و افتراهايى كه خودشان در دين خود تراشيده بودند مغرورشان ساخت ) لذا نياكان آنها به خدا افترا بستند و نسلهاى بعدى فريب افتراى آنها را خوردند و به آن مغرور شدند ، پس همه آنها امّت واحده‌اى هستند كه عدّه‌اى از آنها به عمل عدهء ديگر راضى شدند و خودشان خود را فريب دادند تا كبر و ستم و شهوت پرستى خود را استحكام بخشند و آنقدر اين تهمت‌ها را تكرار كردند تا خودشان هم به آنها اعتقاد يافتند .\r\n( 25 )  ( فَكَيْفَ إِذا جَمَعْناهُمْ لِيَوْمٍ لا رَيْبَ فِيهِ )  : ( پس چگونه خواهند بود ، زمانيكه آنها را جمع مىكنيم در روزى كه هيچ شكى در آمدنش نيست ؟ ) اين آيه تهديدى است براى اهل كتاب كه آنها را براى حسابرسى در روز قيامت جمع مىكند و آن روز ، روز جزا و جدايى بين مؤمن و كافر است  ( وَ وُفِّيَتْ كُلُّ نَفْسٍ ما كَسَبَتْ وَ هُمْ لا \r\n\r\n","description":"","footnote":"","page_name":" 231 ","page_number":231},
  {"content":"\r\n\r\n يُظْلَمُونَ )  : ( و هر انسانى بدانچه كرده بدون كم و زيادى مىرسد و به احدى ستم نمى شود ) يعنى عدل الهى به طور كامل جريان مىيابد ، پس هيچ كس نمىتواند از حساب الهى و حكم حق خداوند فرار كند و اوست كه آنها را به واسطهء اعمال و ذاتياتشان مؤاخذه مىكند ، پس آنها ذليلانه تسليم مىشوند در حالى كه در دنيا اهل فساد و استكبار بودند .\r\n\r\n[ آيهء ( 27 - 26 ) صفات مالكيّت و عزّت الهى 
  ]\r\n( 26 )  ( قُلِ اللَّهُمَّ مالِكَ الْمُلْكِ )  : ( بگو ، خدا ، مالك هستى . . . ) در اين آيه خداوند به پيامبر امر مىكند كه به خدايى پناهنده شود كه تمامى خيرها مطلقا به دست او و خاصّ اوست تا از موهومات و حرفهاى باطل اهل كتاب نجات يابد ، پس هر چه ملك و عزّت براى خودشان فرض كرده‌اند همه متعلق به خداست ، لذا او مالك بر همه ملك است و مالكيت او اعم است از مالكيت حقيقى و اعتبارى ، لذا خداوند مالكيت طولى هم دارد ، يعنى خدا مالك همه انسانها و مالك همه ما يملك آنهاست ،  ( تُؤْتِي الْمُلْكَ مَنْ تَشاءُ وَ تَنْزِعُ الْمُلْكَ مِمَّنْ تَشاءُ )  : ( به هر كس بخواهى ملك مىدهى ، از هر كس بخواهى مىستانى ) مالكيت چه بر حق باشد و چه به ناحق در هر صورت نعمت و موهبتى از جانب خداى سبحان است ، امّا براى نااهلان در واقع نقمت مىباشد ، ولى در هر حال از جانب خداست و وسيله‌اى براى آزمايش بندگان بوده و اينكه در اينجا يا مواردى ديگر كه خداى سبحان مطلبى را مقيّد به مشيّت خود نمود ، معنايش اين نيست كه خداوند كارهايش را بيهوده و بدون مرجّح انجام مىدهد ، بلكه به اين معناست كه خداوند در افعالش مجبور نيست و هر چه مىكند در كمال اختيار و افعال او در هر صورت بر مدار مصالح است ،  ( وَ تُعِزُّ مَنْ تَشاءُ وَ تُذِلُّ مَنْ تَشاءُ )  : ( و به هر كس بخواهى عزّت و اقتدار مىبخشى و هر كه را بخواهى خوار و ذليل مىكنى ( عزّت ) به معناى نايابى و صعب الوصول بودن است و ( ذلّت ) به معناى سهل الوصول بودن ، چه به صورت محقّق و چه فرضى مىباشد .\r\n\r\n","description":"","footnote":"","page_name":" 232 ","page_number":232},
  {"content":"\r\n\r\nو عزّت از لوازم ملك است و عزّت مطلق هم از لوازم ملك مطلق مىباشد ، پس غير خدا ، هيچ عزّتى ندارد ، جز آنكه خدا به او آن عزّت را داده باشد ، لذا هر كس عزّت يا ملكى داشته باشد از ناحيهء خداست و هر كس خدا او را عزّت ندهد ، همانا او پست و ذليل است  ( أَ يَبْتَغُونَ عِنْدَهُمُ الْعِزَّةَ ، فَإِنَّ الْعِزَّةَ لِلَّهِ جَمِيعاً )  « 1 » ، ( آيا عزّت را نزد خود مىجويند ، همانا عزّت همه‌اش متعلّق به خداست ) ،  ( بِيَدِكَ الْخَيْرُ )  : ( هر خير و نيكويى بدست توست ) در واقع خزائن همه چيز در نزد خداست و ( خير ) همانا انتخاب است و وقتى چيزى خير ناميده مىشود ، بدان جهت است آن را با اشياء ديگر مقايسه مىكنيم و آن را انتخاب مىكنيم ، چون هدف و مقصد ما را تأمين مىكند .\r\nلذا خير ، محصور در خداى متعال است و او خير محض بوده و اوست كه خير را افاضه مىكند ، پس خير و شرّ تكوينى امورى مثل ملك و عزّت بخشيدن يا رفع نمودن آنها هستند و خير و شرّ تشريعى شامل انواع طاعات و معاصى مىگردد كه انسان با اختيار خويش مرتكب مىشود ، امّا همين خير و شرّ هم منتسب به خداست ، چون خداست كه توفيق عمل خير به انسان مىدهد و هموست كه با ندادن توفيق موجب مىگردد كه انسان بجاى خير ، مرتكب شرّ گردد و انسانى كه با اوامر الهى در امور خير مخالفت مىكند در واقع با اختيار خدا در خير و شرّ بودن امور مخالفت كرده است ،  ( إِنَّكَ عَلى كُلِّ شَيْءٍ قَدِيرٌ )  : ( همانا تو بر هر چيز قادرى ) ، اين جمله علت جمله ما قبل است ، خير بدست خداست ، چون قدرت او مطلق و بى حدّ است و غير خدا بر هيچ چيز قادر نيست ، جز به قدرت دادن خدا ، يعنى قدرت همه مستند به قدرت خداست و همه قدرتها از قدرت او ناشى مىشود ، همانطور كه در مورد خير نيز چنين بود ، پس قدرت و خير محصور و محدود به توست ، اى خدائى كه نام تو برتر و بلند مرتبه است .\r\n\r\n\r\n","description":"","footnote":"\r\n( 1 ) - سوره نساء ، آيه 139 .\r\n","page_name":" 233 ","page_number":233},
  {"content":"\r\n\r\n( 27 )  ( تُولِجُ اللَّيْلَ فِي النَّهارِ وَ تُولِجُ النَّهارَ فِي اللَّيْلِ )  : ( تو شب را در روز نهان سازى و روز را در شب فرو مىبرى ) ( ايلاج ) به معناى داخل كردن است و مراد از آيه همان تفاوت وضع شب و روز و بلندى و كوتاهى آن به حسب اختلاف عرض جغرافيايى شهرهاست و همچنين در طول فصول كه روزهاى زمستان كوتاه و شبهاى آن طولانى است و در فصل تابستان روزها طولانى و شبها كوتاه مىباشد ،  ( وَ تُخْرِجُ الْحَيَّ مِنَ الْمَيِّتِ وَ تُخْرِجُ الْمَيِّتَ مِنَ الْحَيِّ )  : ( و زنده را از مرده و مرده را از زنده برمىانگيزى ) مانند بيرون آوردن مؤمن از صلب پدر كافر و بيرون آوردن كافر از صلب مؤمن ، چون خداى متعال ايمان را حيات و نور و كفر را مرگ و ظلمت خوانده است ،  ( أَ وَ مَنْ كانَ مَيْتاً فَأَحْيَيْناهُ وَ جَعَلْنا لَهُ نُوراً يَمْشِي بِهِ فِي النَّاسِ ، كَمَنْ مَثَلُهُ فِي الظُّلُماتِ لَيْسَ بِخارِجٍ مِنْها )  « 1 » ، ( آيا آنكس كه مرده و او را زنده مىكنيم و به او نورى مىدهيم كه با آن در ميان مردم زندگى كند مانند كسى است كه در تاريكى باشد و از آن خارج نمىشود ؟ ) ، و يا خلق كردن زندگان از خاك مرده و سپس ميراندن و باز گرداندن آنها به خاك و يا زنده كردن گياهان از دانهء بى روح و يا زنده كردن زمين مرده .\r\nو در اين آيه قوّت و تعبيرى وجود دارد كه بر ادبا پوشيده نيست ، كما اينكه در مقابله بين اين آيه و بين اعطاء عزّت و باز ستاندن آن لطف و زيبايى آشكارى وجود دارد ،  ( وَ تَرْزُقُ مَنْ تَشاءُ بِغَيْرِ حِسابٍ )  : ( و هر كه را بخواهى بىحساب روزى مىدهى ) پس اين جمله بيان مطالب قبل است ، يعنى دادن ملك و عزّت و ايلاج و احياء و اماته همه بدست توست ، لذا متصرف در امور خلق تويى و بر امر آنها غالبى و هر كس را بخواهى بىحساب روزى مىدهى .\r\n\r\n[ آيهء ( 32 - 28 ) نهى از ولايت كفّار و امر به ولايت خدا و رسول 
  ]\r\n( 28 )  ( لا يَتَّخِذِ الْمُؤْمِنُونَ الْكافِرِينَ أَوْلِياءَ مِنْ دُونِ الْمُؤْمِنِينَ )  : ( مؤمنين نبايد كفّار را\r\n\r\n\r\n","description":"","footnote":"\r\n( 1 ) - سوره انعام ، آيه 122 .\r\n","page_name":" 234 ","page_number":234},
  {"content":"\r\n\r\nولّى و سرپرست خود بگيرند ، با اينكه در بين مؤمنان كسى را دارند كه سرپرست آنها شود ) ( ولايت ) در اصل به معناى مالكيّت و تدبير امر است ولى اغلب در مورد حبّ و دوستى استعمال مىشود ، پس ولى گرفتن از كفّار مستلزم امتزاج روحى با آنان و پيروى و متأثر شدن از آنان در شئون زندگى و برگزيدن آنان بر مؤمنين است ، چون اختلاف بين دو صفت ايمان و كفر مستلزم جدايى و مفارقت كفّار از مؤمنين در ولايت و دوستى و همچنين طريقه سلوك در زندگى است و كفّار به مراتب از مؤمنان كسر درجه دارند و نسبت به آنان حقير هستند ، لذا شايسته نيست مسلمانان با آنان ارتباط ولائى برقرار كنند ،  ( وَ مَنْ يَفْعَلْ ذلِكَ فَلَيْسَ مِنَ اللَّهِ فِي شَيْءٍ )  : ( و هر كس چنين كند ، ديگر نزد خدا هيچ حرمتى ندارد ) لذا ( شىء ) دلالت بر نفرت گوينده از چنين شخصى است كه حتى نامش را نمىخواهد بياورد ، مانند اينكه ما از امور زشت و قبيح به كنايه اسم مىبريم ، پس آنان در هيچ كار يا حالت و يا نشانى از حزب خدا نيستند و در واقع هيچ نسبت و ارتباط دينى و عقيدتى و ولايى هم با مؤمنان و حزب خدايى ندارند ،  ( إِلَّا أَنْ تَتَّقُوا مِنْهُمْ تُقاةً )  : مگر اينكه از روى تقيّه و پروا از آنان چنين عملى را انجام دهيد ) يعنى صرفا از روى خوف و ترس آنها را سرپرست گرفته باشيد ، نه به سبب پيوند قلبى و حبّ و ولايت و اينچنين ولايت و سرپرستى در واقع ولايت واقعى نيست ، پس استثناء در جمله فوق استثناء منقطع است نه متّصل ، اين آيه مطابق روايت ائمه اهل بيت دلالت بر جواز تقيّه مىنمايد ،  ( وَ يُحَذِّرُكُمُ اللَّهُ نَفْسَهُ وَ إِلَى اللَّهِ الْمَصِيرُ )  : ( خداوند شما را از خودش بر حذر مىدارد ، ( بترسيد از غضب الهى ) و بازگشت بسوى خداست ) ( حذر ) يعنى احتراز و ترس از امرى وحشت آور و ترسناك و در واقع بايد از عذاب الهى هراس داشت و جز او از هيچ كس نبايد ترسيد ، چون امرى كه مانع او بشود و هيچ مايهء اميدى كه بتواند شرّى را از مجرم دفع كند وجود ندارد ، بلكه فقط به خود خدا بايد اميد بست ، شايد كه بدى را رفع نمايد ، لذا برگزيدن كفّار و غير مؤمنان براى دوستى و ولايت در واقع خارج شدن از روش عبوديّت و طرد ولايت خداى سبحان است ، و ورود در گروه مخالف دين و فساد\r\n\r\n","description":"","footnote":"","page_name":" 235 ","page_number":235},
  {"content":"\r\n\r\nدر امر دين مىباشد و اين عمل طغيان و افساد در نظام فطرى است كه بدترين و خطرناك ترين ضرر را براى دين دارد ، و حتّى ضررش از كفر كفّار و شرك مشركان هم بيشتر است ، چون آنان دشمنىشان براى دين آشكار است و به سهولت مىتوان با آنها درگير شد و شرشان را از حومهء دين دفع نمود ، امّا مسلمانى كه دعوى دوستى با دين مىكند و در دل دوستدار دشمنان دين است به مراتب ضررش بيشتر است ، چون دوستى و انس دوستان با دشمنان دين باعث هلاكتى مىگردد كه ديگر اميد حيات و بقائى براى آنان نيست و اين امر طغيان بر خداوند بواسطه ابطال و افساد دين اوست و سزاوار است كه خداوند آنها را بر حذر دارد و تحذير خداوند دلالت بر عذاب حتمى و مقتضى مىكند ، چون متعلّق تحذير خود خداوند است و اين امر دلالت بر عدم وجود حائل و عاصم مىنمايد ، و چون بازگشتگاه همه بسوى اوست ، پس هيچ مفّر و بازدارنده‌اى از عذاب خدا وجود ندارد .\r\n( 29 )  ( قُلْ إِنْ تُخْفُوا ما فِي صُدُورِكُمْ أَوْ تُبْدُوهُ يَعْلَمْهُ اللَّهُ )  : ( بگو اگر آنچه در دلها داريد ، پنهان كنيد يا اظهار نماييد ، ( در هر صورت ) خدا بدان آگاه است ) در اين آيه شريفه رسول خود را مأمور نموده اين حقيقت را ابلاغ كند كه آنچه در نفس دارند چه آشكار و چه پنهانى خداوند آن را مىداند و خود خداوند آن را بيان نكرده ، چون مىخواهد بفهماند كه خدا بزرگتر از آن است كه خودش با افرادى كه مىداند در آينده با او مخالفت مىكنند ، هم كلام شود ،  ( وَ يَعْلَمُ ما فِي السَّماواتِ وَ ما فِي الْأَرْضِ وَ اللَّهُ عَلى كُلِّ شَيْءٍ قَدِيرٌ )  : ( و آنچه در آسمانها و زمين است مىداند و خدا بر هر چيزى تواناست ) پس هيچ امرى بر او مخفى نمىماند و هيچ حدّى بر قدرت او نيست و صاحب قدرت نامحدود مىباشد .\r\n( 30 )  ( يَوْمَ تَجِدُ كُلُّ نَفْسٍ ما عَمِلَتْ مِنْ خَيْرٍ مُحْضَراً )  : ( روزى كه هر كس آن چه از\r\n\r\n","description":"","footnote":"","page_name":" 236 ","page_number":236},
  {"content":"\r\n\r\nنيكى انجام داده است حاضر مىيابد ) لذا خداوند آنها را بهتر از آنچه عمل كرده‌اند جزاى خير مىدهد ،  ( وَ ما عَمِلَتْ مِنْ سُوءٍ تَوَدُّ لَوْ أَنَّ بَيْنَها وَ بَيْنَهُ أَمَداً بَعِيداً )  : ( و آنچه از بدى انجام داده است ، در آن روز آرزو مىكند ، اى كاش بين او آنچه عمل كرده ، زمانى طولانى فاصله باشد ) نكره آوردن خير و شرّ براى افادهء عموميّت است و منظور از ( امدّ ) فاصله زمانى بسيار ، ولى محدود است و بديهى است كه حاضر شدن اعمال سوء در نزد نفس باعث ناراحتى نفس مىشود ، لذا نفس آرزوى دور شدن از آن را مىنمايد ،  ( قالَ يا لَيْتَ بَيْنِي وَ بَيْنَكَ بُعْدَ الْمَشْرِقَيْنِ فَبِئْسَ الْقَرِينُ )  « 1 » ( گويد : اى كاش بين من و تو به قدر طول مشرق و مغرب فاصله بود كه چه بد همنشينى هستى ) ،  ( وَ يُحَذِّرُكُمُ اللَّهُ نَفْسَهُ )  : ( خداوند شما را از خويش بر حذر مىدارد ) ، تكرار ترساندن و تحذير براى افزودن بر اهميّت مطلب است يا آنكه براى ترساندن از عواقب معصيت در آخرت مىباشد ،  ( وَ اللَّهُ رَؤُفٌ بِالْعِبادِ )  : ( و خداوند نسبت به بندگانش مهربان است ) در عين اينكه كلمهء ( رأفت ) و ذكر ( عباد ) گوياى مهر و رأفت خداى تعالى است ، امّا دليل بر تشديد آن تهديد نيز مىباشد ، چون اقرار به اين مطلب است كه گوينده ناصح بوده و قصدى جز خير و صلاح فرد ندارد و آن هم آگاه كردن فرد قبل از گرفتار شدن به وبالى است كه حتمى و غير قابل تخلّف بوده و هيچ دافعى آن را بر طرف نمىكند .\r\n( 31 )  ( قُلْ إِنْ كُنْتُمْ تُحِبُّونَ اللَّهَ )  : ( بگو ، اگر خدا را دوست مىداريد . . . ) اين جمله دعوت به ايمان آوردن به خداى متعال و بندگى خالصانه براى او و اجتناب از شرك است و اين امر زمانى محقّق مىشود كه قلب انسان تنها به خدا تعلّق داشته باشد و از غير خدا ، از قبيل بتها و يا شركاء يا مقاصد دنيوى بلكه حتى مطالب اخروى مانند رستگارى در بهشت و خلاصى از دوزخ ، خالى و برى باشد و حبّ وسيلهء ارتباط هر طالب با مطلوب\r\n\r\n\r\n","description":"","footnote":"\r\n( 1 ) - سوره زخرف ، آيه 38 .\r\n","page_name":" 237 ","page_number":237},
  {"content":"\r\n\r\nخويش است ،  ( فَاتَّبِعُونِي يُحْبِبْكُمُ اللَّهُ )  : ( پس مرا پيروى كنيد تا خدا هم شما را دوست بدارد ) يعنى از اين شريعت پيروى كنيد و در اين كلام به محبّ بشارت مىدهد كه محبوبش نيز او را دوست خواهد داشت و هيچ بشارتى براى محبّ بزرگتر از اين نيست كه بداند محبوبش نيز به او علاقه دارد و اين نهايت چيزى است كه عاشق از عشق خود مىطلبد ،  ( وَ يَغْفِرْ لَكُمْ ذُنُوبَكُمْ وَ اللَّهُ غَفُورٌ رَحِيمٌ )  : ( و گناهتان را مىآمرزد و خدا آمرزنده و مهربان است ) پس رحمت الهى گسترده و بىحدّ است و به حكم مطلق بودن ، فيض الهى هيچ استثنائى نمىپذيرد و به حدّى متوقّف و محدود نمىگردد ، امّا گناهان هستند كه مانع از رسيدن كرامت پروردگار نسبت به بنده مىشوند و هيچ حجابى بين بنده و پروردگارش نيست جز گناهان آن بنده و ( حبّ ) و عشق اين حجاب را ساقط مىكند و لذا خداوند گناهان او را مىآمرزد تا حايل و حجاب بر طرف گردد ، چون او آمرزشگر و بسيار مهربان است .\r\n( 32 )  ( قُلْ أَطِيعُوا اللَّهَ وَ الرَّسُولَ )  : ( بگو از خدا و رسول اطاعت كنيد ) پيروى از خدا و رسول همان پيمودن صراط مستقيم است كه صراط خداست و منظور همان شريعت اسلام بوده و اگر رسول را جدا از خدا ذكر نموده با آنكه راه خدا و رسول صلّى اللّه عليه و إله و سلم يكى است ، جهت آنست كه اشاره كرده باشد كه سبيل اخلاص همان راه رسول و مجموعه اوامر و نواهى و دعوت و ارشاد اوست ،  ( فَإِنْ تَوَلَّوْا فَإِنَّ اللَّهَ لا يُحِبُّ الْكافِرِينَ )  : ( پس اگر روى گردانديد ، پس همانا خداوند كافران را دوست نمىدارد ) اين جمله دلالت بر كفر شخص روى گردان از خدا و رسول مىنمايد ، چون خدا حبّ خود را از كافران نفى مىكند و اين همانند مقابله‌اى است كه بين مؤمن پيرو و محبّ با حبّ و دوستى خدا وجود دارد كه در آيه قبل ذكر شد و مراد از اين كفر ، كفر در فروع دين است ، نه در اصول دين ، مانند كفر شخصى كه زكات نمىدهد يا نماز نمىخواند يا شخصى كه با دشمنان خدا دوستى مىكند و ممكن است كفر اين افراد ، عاقبت كار آنان باشد ، چون\r\n\r\n","description":"","footnote":"","page_name":" 238 ","page_number":238},
  {"content":"\r\n\r\nعاقبت و نتيجه اين اعمال به كفر در اصول دين مىانجامد .\r\n\r\n[ آيهء 34 - 33 ) دربارهء اصطفاء انبياء 
  ]\r\n( 33 )  ( إِنَّ اللَّهَ اصْطَفى )  : ( خداى متعال برگزيد . . . ) ( اصطفاء ) يعنى گرفتن خالص هر چيز و ناب و خالص كردن آن از كدورتها و شوائب ، و برگزيدن بر عالميان ، منظور برگزيدن آن در يك يا چند امر است كه ديگران با آنان در اين امور شركت ندارند ،  ( آدَمَ )  : ( آدم را ) چون آدم اوّلين خليفهء خداوند و پدر بشر بوده و ملائكه براى او سجده كرده‌اند و اولين كسى است كه باب توبه بر او گشوده شد و اولين كسى است كه براى او تشريع دين شد ،  ( نُوحاً )  : ( و نوح ) نوح اولين از پنج پيامبر اولى العزم ، يعنى صاحب كتاب و شريعت مىباشد و او پدر دوّم براى اين نوع انسانى است و خداوند او و پيروانش را به سلامت داشت و ذريّه او را تداوم و بقاء بخشيد ،  ( وَ آلَ إِبْراهِيمَ )  : ( و خاندان ابراهيم ) آل به معناى خاصّ هر چيز است ، در اينجا يعنى نزديكان خاص جناب ابراهيم عليه السّلام و  ( اصْطَفى )  در آنان به معناى وراثت يعنى وراثت عقيده مىباشد كه به صاحبان نطق اطلاق مىشود و آل ابراهيم منظور پاكان از ذريّه آن جناب مثل اسحاق و يعقوب و انبياء بنى اسرائيل يعنى نسل يعقوب بوده و همچنين اسماعيل عليه السّلام و ذريّه طيّب او كه افضل و سيّد آنان حضرت محمّد صلّى اللّه عليه و إله و سلم است ،  ( وَ آلَ عِمْرانَ )  : ( و خاندان عمران ) عمران پدر مريم است ، پس مراد از آل عمران مريم عليه السّلام و عيسى عليه السّلام و همسر عمران مىباشد  ( عَلَى الْعالَمِينَ )  : ( بر عالميان ) يعنى خداوند آدم و نوح و آل ابراهيم و آل عمران را بر همه مردم برگزيد ، برترى دادن آنان بر عالمين منافاتى با برترى دادن غير آنان و يا تفضيل و تفاضل در بين خود آنان ندارد .\r\n( 34 )  ( ذُرِّيَّةً بَعْضُها مِنْ بَعْضٍ )  : ( اينها نسلى هستند كه اوّل و آخرشان از يك سنخ است ) يعنى مجموعا با هم متشابه بوده و در صفات و حالات از يكديگر جدا نيستند و در صفات فضيلت كه خداوند بسبب آن آنها را برگزيده است ، جداى از هم نبوده و در\r\n\r\n","description":"","footnote":"","page_name":" 239 ","page_number":239},
  {"content":"\r\n\r\nاين صفات مشتركند ،  ( وَ اللَّهُ سَمِيعٌ عَلِيمٌ )  : ( و خداوند بسيار شنوا و داناست ) يعنى به گفتار آنان كه دالّ بر باطن و ضمير آنان مىباشد ، شنواست و به آنچه در دلهاى آنانست دانا و آگاه مىباشد و لذا مىداند همه آنان در تسليم بودن قلب و ثبات قدم در پاى بندى به حق مانند هم هستند ، به همين جهت هم آنان را بر ديگر آدميان برگزيده است .\r\n\r\n[ آيهء ( 60 - 35 ) ماجراى مريم و ولادت يحيى و عيسى عليه السّلام 
  ]\r\n( 35 )  ( إِذْ قالَتِ امْرَأَتُ عِمْرانَ رَبِّ إِنِّي نَذَرْتُ لَكَ ما فِي بَطْنِي مُحَرَّراً )  : ( هنگامى كه همسر عمران گفت : پروردگارا ، من نذر كرده‌ام آنچه در رحم دارم محرّر ، يعنى خالص و خدمتكار تو باشد . . . ) ( نذر ) آنست كه انسان عملى را كه واجب نيست بواسطهء آن بر خود واجب كند و ( تحرير ) يعنى آزاد كردن از بند و در اينجا به معناى آزاد كردن فرزند از قيد ولايتى است كه والدين بر فرزند خود دارند و اين امر دلالت مىكند بر اينكه در اين زمان همسر او يعنى حضرت عمران فوت كرده بود ، و گرنه همسرش به تنهايى حق نداشت فرزند خود را تحرير كند ، چون شوهر وى هم در اين امر دخيل مىباشد و مورد نظر در اينجا اين بوده كه فرزند در ولايت خداوند داخل شود ، تنها او را بپرستد و در خدمت او باشد ، يعنى در مسجد و كليسا و اماكن مقدسه‌اى كه مختصّ عبادت خداست ، خدمت كند تا به حدّ بلوغ برسد و آن زمان مختار مىباشد كه همانجا اقامت كند يا از آنجا خارج شود ،  ( فَتَقَبَّلْ مِنِّي إِنَّكَ أَنْتَ السَّمِيعُ الْعَلِيمُ )  : ( از من بپذير ، همانا كه تنها تويى كه شنواى دانايى ) يعنى خدايا نذر مرا قبول كن ، چون تنها تويى كه شنواى نذر من و عالم به نيّت من مىباشى .\r\n( 36 )  ( فَلَمَّا وَضَعَتْها قالَتْ رَبِّ إِنِّي وَضَعْتُها أُنْثى )  : ( همين كه وضع حمل نمود ، گفت : پروردگارا من او را دختر زاييدم ) اين خبر دلالت بر تأسّف و تأثّر و اندوه مىكند ، نه آنكه بخواهد خبر بدهد ، چون خدا به حمل او آگاه است و اين دلالت مىكند بر آنكه همسر عمران معتقد بوده كه فرزندش پسر است و به همين جهت هم او را براى عبادت و خدمتگزارى نذر نموده بود ،  ( وَ اللَّهُ أَعْلَمُ بِما وَضَعَتْ )  : ( و خداوند داناتر بود به آنچه او\r\n\r\n","description":"","footnote":"","page_name":" 240 ","page_number":240},
  {"content":"\r\n\r\nوضع حمل نموده بود ) اين جمله و جملهء بعدى هر دو كلام خداى متعال است و مىفرمايد : ما اراده كرديم با دختر كردن فرزند او ، آرزوى او را به بهترين وجه برآورده كنيم و اگر او مىدانست كه از اين دختر فرزندى بدون پدر زاده مىشود كه از معجزات باهرات مىباشد و فرزند او پيامبر خداست ، هرگز از بابت دختر شدن فرزندش حسرت نمىخورد ، چون فرزندش و پسر او كه بدون پدر زاده مىشود ، آيت و معجزه‌اى بزرگ براى اهل عالم مىگردند ،  ( وَ لَيْسَ الذَّكَرُ كَالْأُنْثى )  : ( و پسر مانند دختر نيست ) يعنى شرافت پسر هرگز به شرافت چنين دخترى نمىرسد ، چون اگر فرزند او فرضا خود عيسى عليه السّلام هم بود ، باز هم آنقدر ارزش نداشت ، چون او دخترى به دنيا آورد كه آنقدر عظيم و شريف بود كه خداوند از روح خود در او دميد و فرزندى بدون پدر از او بوجود آمد و اين معجزه‌اى بىمانندست و از همين جا معلوم مىشود كه ، اين كلام خداوند است كه مىخواهد به مادر مريم بگويد : شرافت هيچ پسرى مانند اين دختر نيست و اگر كلام مادر مريم بود بايد مىگفت : ( دختر مانند پسر نيست ) ،  ( وَ إِنِّي سَمَّيْتُها مَرْيَمَ وَ إِنِّي أُعِيذُها بِكَ وَ ذُرِّيَّتَها مِنَ الشَّيْطانِ الرَّجِيمِ )  : ( و من او را مريم نام نهادم و او و نسل او را از شرّ شيطان رانده شده به تو پناه دادم ) ( مريم ) در زبان مردم آن شهر به معناى زن عابد و خادم است و وجه تسميّه آن هم همان نذرى است كه او براى دخترش نموده بود و علّت پناه دادن او به خدا براى آنست كه عبادت وى تنها براى خدا باشد و نام او با اعمالش مطابقت داشته باشد و اين دعاى او كه دربارهء ذريّه مريم نموده ، دالّ بر اينست كه او به قطع و يقين مىدانسته كه از نسل عمران پسر صالحى متولد مىشود و چون عمران فوت نمود و او فرزند دختر زاييد يقين نمود كه به زودى پسرى از نسل مريم بوجود مىآيد .\r\n( 37 )  ( فَتَقَبَّلَها رَبُّها بِقَبُولٍ حَسَنٍ )  : ( پروردگارش او را به بهترين وجه قبول كرد ) ، ( تقبل ) يعنى از روى رضا و رغبت پذيرفتن چيزى ، و اين به معناى آن است كه خداوند دختر او را به بهترين وجه پذيرفت ، از آنجا كه او مريم ناميده شد و در راه خدا\r\n\r\n","description":"","footnote":"","page_name":" 241 ","page_number":241},
  {"content":"\r\n\r\nمحرّر گرديد ، پس خداوند هم او را پذيرفت ،  ( وَ أَنْبَتَها نَباتاً حَسَناً )  : ( او را به بهترين شكل پرورش داد ) اين جمله گوياى استجابت دعاى همسر عمران است كه گفت : من مريم و ذريّه‌اش را از شرّ شيطان به تو پناه مىدهم ، پس خداوند رشد و پاكيزگى به او و ذريّه او بخشيد و ( قبول حسن ) بازگشتش به همان اصطفا و برگزيدن و ( نبات حسن ) بازگشتش به طهارت است ،  ( يا مَرْيَمُ إِنَّ اللَّهَ اصْطَفاكِ وَ طَهَّرَكِ . . . )  « 1 » ، ( اى مريم ، همانا خداوند تو را برگزيد و پاكيزه ساخت ) ،  ( وَ كَفَّلَها زَكَرِيَّا )  : ( و زكريا را كفيل مريم نمود ) ، چون زكريا با قرعه كشى سرپرست مريم شد و آنان دربارهء تكفّل او با هم نزاع مىنمودند ،  ( كُلَّما دَخَلَ عَلَيْها زَكَرِيَّا الْمِحْرابَ وَجَدَ عِنْدَها رِزْقاً )  : ( و هر زمان كه زكريّا در محراب ، به مريم وارد مىشد نزد او رزقى مخصوص مىيافت ) ، ( محراب ) محلى مخصوص عبادت در خانه يا مسجد است و گفته مىشود وجه تسميهء آن اين است كه آنجا محلّ محاربهء شيطان و هواى نفسانى است و نكره آوردن كلمهء ( رزقا ) به جهت آن است كه بفرمايد : طعام نامبرده از طعامهاى معمول آن روز نبوده است و برخى مىگويند ميوهء تابستانى را در زمستان و ميوهء زمستانى را در تابستان نزد مريم مىيافت ،  ( قالَ يا مَرْيَمُ أَنَّى لَكِ هذا قالَتْ هُوَ مِنْ عِنْدِ اللَّهِ إِنَّ اللَّهَ يَرْزُقُ مَنْ يَشاءُ بِغَيْرِ حِسابٍ )  : ( گفت : اى مريم اين رزق را از كجا آورده‌اى ؟ گفت : اين رزق از ناحيهء خداست ، همانا خدا به هر كس بخواهد بىحساب روزى مىدهد ) پس نوع رزق و چگونگى موجود بودن آن دالّ بر كرامتى از ناحيهء خداوند براى مريم عليه السّلام بود و پاسخ مريم زكريّا را قانع كرد ، در اينجا بود كه او نيز كرامت الهى را طمع كرده و از خداوند درخواست فرزندى طيّب نمود .\r\n( 38 )  ( هُنالِكَ دَعا زَكَرِيَّا رَبَّهُ قالَ رَبِّ هَبْ لِي مِنْ لَدُنْكَ ذُرِّيَّةً طَيِّبَةً )  : ( اينجا بود كه زكريّا در مقام دعا به پروردگارش گفت : پروردگارا مرا از ناحيهء خود فرزند و نسلى\r\n\r\n\r\n","description":"","footnote":"\r\n( 1 ) - سوره آل عمران ، آيه 42 .\r\n","page_name":" 242 ","page_number":242},
  {"content":"\r\n\r\nپاك ببخش . . . ) يعنى زمانى كه زكريّا يقين كرد كه مريم صاحب كرامت است دست به دعا برداشت تا خداوند چنين فرزندى هم به او عطا كند ( طيّب ) از هر چيز ، آن فردى است كه براى چيز ديگر سازگار و در بر آمدن حاجت آن دخيل و مؤثّر باشد ، پس منظور زكريّا از ذريّه طيّب آن بوده كه از خداوند خواسته تا به او فرزندى بدهد كه داراى كرامتى شبيه به كرامت مريم باشد و شخصيتى چون او داشته باشد ،  ( إِنَّكَ سَمِيعُ الدُّعاءِ )  : ( همانا كه تو شنواى دعايى ) و آن را اجابت مىنمايى .\r\n( 39 )  ( فَنادَتْهُ الْمَلائِكَةُ وَ هُوَ قائِمٌ يُصَلِّي فِي الْمِحْرابِ أَنَّ اللَّهَ يُبَشِّرُكَ بِيَحْيى )  :\r\n( ملائكه ، در حالى كه او در محراب نماز مىخواند ، گفتند : خداى تعالى تو را به يحيى مژده مىدهد . . . ) بشارت به معناى خبر خوشى است كه شنونده را مسرور مىسازد ، پس او را به وجود فرزندى بشارت دادند كه از وجود او شادمان گردد و ناميدن اين فرزند به نام ( يحيى ) از جانب خداى سبحان بوده و صفات يحيى ، مانند صفات عيسى عليه السّلام مىباشد جز اينكه عيسى عليه السّلام بواسطهء اولو العزم بودن بر يحيى ، برترى داشته ،  ( مُصَدِّقاً بِكَلِمَةٍ مِنَ اللَّهِ وَ سَيِّداً وَ حَصُوراً وَ نَبِيًّا مِنَ الصَّالِحِينَ )  : ( فرزندى كه تصديق كنندهء كلمه‌اى از خدا ( يعنى عيسى عليه السّلام ) و سيّدى است كه زن نمىگيرد و پيامبرى از صالحان است ) پس يحيى عليه السّلام از مبلّغين دين عيسى عليه السّلام بوده است و منظور از ( كلمه ) همان عيسى مسيح مىباشد و ( سيّد ) كسى است كه زمامدار امور سواد مردم و جماعت آنان باشد و ( حصور ) كسى است كه به جهت زهد از شهوات جنسى پرهيز نمايد و در لغت به معنى كسى است كه با زنان نمىآميزد و جمله  ( نَبِيًّا مِنَ الصَّالِحِينَ )  بشارتى ديگر براى زكريّا عليه السّلام بوده كه فرزند او در آتيه پيامبرى صالح خواهد شد .\r\n( 40 )  ( قالَ رَبِّ أَنَّى يَكُونُ لِي غُلامٌ )  : ( زكريّا با تعجب گفت : پروردگارا : چگونه مرا پسرى خواهد بود . . . ؟ ) اين كلام به جهت سئوال و تعجّب و جستجوى حقيقت است نه\r\n\r\n","description":"","footnote":"","page_name":" 243 ","page_number":243},
  {"content":"\r\n\r\nاينكه اين امر را ، امرى بعيد و عظيم يا محال بداند ،  ( وَ قَدْ بَلَغَنِيَ الْكِبَرُ وَ امْرَأَتِي عاقِرٌ )  : ( با اينكه عمرم به نهايت رسيد و همچنين همسر من عقيم است . . . ) و همين دو امرى كه در استفهام زكريّا آمده در سورهء مريم زكريا آنها را در ضمن دعاى خود آورده است و با وجود اينها از خدا طلب فرزند نموده و بشارت الهى وضعش را از يأس و اندوه به تعجّبى آميخته با مسرّت دگرگون ساخته ، و اين سئوال و جواب او نه به جهت استبعاد ، بلكه به اين جهت است كه وقتى مولاى يك بنده به او توجّه مىكند و به او روى مىآورد ، بنده غرق در مسرّت و انبساط مىگردد و از سخن گفتن با مولاى خود لذّت مىبرد ،  ( قالَ كَذلِكَ اللَّهُ يَفْعَلُ ما يَشاءُ )  : ( فرمود : اين چنين خدا هر چه بخواهد مىكند ) چون زكريّا صدايى را كه بشارت به او داده بود شنيده بود و آن را قضا و قدر حتمى مىدانست كه شكّى در وقوع آن نيست ، حالا هم اين قول را از همان ناحيه مىشنيد و اين جواب به دليل استفهام زكريّا بود ، كما اينكه اينها مقدمهء حادثهء ولادت عيسى عليه السّلام نيز مىباشد و با آن مشابهت دارد .\r\n( 41 )  ( قالَ رَبِّ اجْعَلْ لِي آيَةً )  : ( زكريّا عرض كرد : پروردگارا برايم علامتى قرار بده . . . ) يعنى درخواست كرد خدا براى او نشانه‌اى قرار دهد كه بداند خطاب رحمانى بوده است نه شيطانى و يا نشانه‌اى براى حامله بودن يا زمان حمل همسرش خواست ، امّا وجه اوّل صحيحتر است ،  ( قالَ آيَتُكَ أَلَّا تُكَلِّمَ النَّاسَ ثَلاثَةَ أَيَّامٍ إِلَّا رَمْزاً )  : ( فرمود : نشانهء تو اين است كه سه روز با مردم سخن نتوانى گفت ، مگر با اشاره ) ( رمز ) به معناى اشاره با دو لب است و نشانه زكريّا بر فرزند دار شدنش اين بود كه سه روز زبانش بند گرديد و قادر به سخن گفتن نبود ، جز با ايماء و اشاره ،  ( وَ اذْكُرْ رَبَّكَ كَثِيراً وَ سَبِّحْ بِالْعَشِيِّ وَ الْإِبْكارِ )  : ( و پروردگارت را بسيار ياد كن و صبح و شام به تسبيح بپرداز ) و اين امر تأكيد بر رحمانيّت بشارت اوست ، چون شيطان امر به ذكر و تسبيح نمىكند و ظاهر كلام آن است كه با ماجراى مريم عليه السّلام نيز مشابهت دارد ، چون او نيز پس از ولادت عيسى عليه السّلام نذر\r\n\r\n","description":"","footnote":"","page_name":" 244 ","page_number":244},
  {"content":"\r\n\r\nكرد كه با هيچ انسانى سخن نگويد .\r\n( 42 )  ( وَ إِذْ قالَتِ الْمَلائِكَةُ يا مَرْيَمُ إِنَّ اللَّهَ اصْطَفاكِ )  : ( و زمانى كه ملائكه گفتند : اى مريم بدانكه خدا تو را برگزيد و . . . ) پس مريم عليه السّلام محدثه و هم سخن فرشتگان بوده و اصطفاء مريم همان تقبّل اوست در عبادت خدا ،  ( وَ طَهَّرَكِ )  : ( و پاك نموده . . . ) و تطهير مريم به معناى مصونيّتش به عصمت از گناهان است و بعضى مىگويند كه منظور حيض نديدن و بتول بودن او است ،  ( وَ اصْطَفاكِ عَلى نِساءِ الْعالَمِينَ )  : ( و تو را بر همه زنان هم عصرت ، اختيار كرده است ) يعنى تو را به آنان برترى و تقدّم داده به اينكه معجزهء عيسى عليه السّلام را در وجود تو محقق نموده است .\r\n( 43 )  ( يا مَرْيَمُ اقْنُتِي لِرَبِّكِ )  : ( اى مريم پروردگارت را عبادت كن ) ، قنوت يعنى لزوم عبادت خالصانه و از روى خضوع ، چون خداوند او را برگزيده بود ،  ( وَ اسْجُدِي )  : ( و سجده نما ) چون اوست كه تو را عصمت و طهارت بخشيد ،  ( وَ ارْكَعِي مَعَ الرَّاكِعِينَ )  : ( و با ساير ركوع كنندگان ركوع نما ) و ركوع مطلق تذلّل و اظهار ذلّت و خشوع و يا منحنى شدن ( به جهت تعظيم ) است و اين ركوع به جهت اصطفاى دوّم است كه خدا او را بر تمام زنان قبل و هم عصرش مقدّم نموده و برترى داد .\r\n( 44 )  ( ذلِكَ مِنْ أَنْباءِ الْغَيْبِ نُوحِيهِ إِلَيْكَ )  : ( اين از خبرهاى غيبى است كه ما آن را به تو وحى مىكنيم ) و اينها را از اين جهت اخبار غيبى ناميده است كه در عصر نزول قرآن اثرى از اين اخبار در دست نبود و اگر هم در تورات بود ، به صورت تحريف شده‌اى بود كه به هيچ وجه اعتبار نداشت ،  ( وَ ما كُنْتَ لَدَيْهِمْ إِذْ يُلْقُونَ أَقْلامَهُمْ )  : ( و تو در نزد آنان نبودى ، هنگامى كه قرعه‌هاى خود را مىانداختند . . . ) ( قلم ) تيرى است كه به وسيله آن قرعه مىانداختند ،  ( أَيُّهُمْ يَكْفُلُ مَرْيَمَ )  : ( تا كداميك مريم را سرپرستى نمايند ) اين جريان به گفته اكثر مفسّران در همان ابتداى ولادت مريم بوده ، امّا بعضى احتمال داده‌اند كه\r\n\r\n","description":"","footnote":"","page_name":" 245 ","page_number":245},
  {"content":"\r\n\r\nقرعه‌كشى بعد از دوران جوانى مريم و عاجز شدن زكريّا از سرپرستى وى بوده است ،  ( وَ ما كُنْتَ لَدَيْهِمْ إِذْ يَخْتَصِمُونَ )  : ( و آن زمان كه گفتگو مىكردند ، تو در نزد آنان حاضر نبودى ) و جنجال و مخاصمه آنها هم دربارهء مقام سرپرستى مريم بوده است .\r\n( 45 )  ( إِذْ قالَتِ الْمَلائِكَةُ يا مَرْيَمُ إِنَّ اللَّهَ يُبَشِّرُكِ بِكَلِمَةٍ مِنْهُ )  : ( زمانى كه فرشتگان گفتند : اى مريم خداى تعالى بشارتت مىدهد به كلمه‌اى از خودش ) كلمه در اصطلاح قرآن كريم عبارت است از هر چيزى كه ارادهء خدا را ظاهر كند ، حال چه كلمهء خدا ، امر تكوينى او باشد و با آن امر چيزى را از كتم عدم به عالم هستى بياورد ، مانند : كلمهء كن وجودى ، ( كن فيكون ) و يا كلمهء وحى و الهام باشد كه براى شخص پيامبر و يا محدّث ارادهء او را ظاهر كند ، در اينجا مراد از كلمه خود عيسى عليه السّلام است ، چون عيسى كلمه ايجاد و مصداق كلمهء ( كن ) مىباشد ، زيرا ولادت او از مجراى عادى نبوده است ، بلكه مستند به صرف كلمهء تكوين بوده ، بدون آنكه اسباب عاديّه در آن دخالت داشته باشد ،  ( اسْمُهُ الْمَسِيحُ عِيسَى ابْنُ مَرْيَمَ )  : ( كه نامش مسيح عيسى پسر مريم است ) ( مسيح ) يعنى ممسوح به يمن و بركت يا ممسوح به تطهير از گناهان و يا آنكه بعد از ولادت با روغن زيتون متبرّك ممسوح شده است يا به معناى پادشاه و ملك است كه كاهنان او را با روغن مقدس مسح مىكرده‌اند تا سلطنتش مبارك شود ، پس مسيح به معناى پادشاه يا مبارك نيز هست ، امّا كلمهء عيسى در اصل ( شيوع ) بوده كه به معناى مخلص و منجى يا كسى كه به عيش و سرور زندگى مىكند مىباشد و اين نام با نام يحيى عليه السّلام ، ( كسى كه زنده مىماند ) مناسبت دارد و بين اين دو پيامبر شباهت تامّ برقرار است ( غير از اينكه ولادت عيسى بدون پدر است ) و عيسى را پسر مريم خوانده است ، چون او پدر ندارد ،  ( وَجِيهاً فِي الدُّنْيا وَ الْآخِرَةِ وَ مِنَ الْمُقَرَّبِينَ )  : ( كه در دنيا و آخرت آبرومند و از مقرّبان و نزديكان قرب الهى است ) وجاهت به معناى مقبول بودن است در دنيا و آخرت و علّت تقرّب او آنست كه در مسير پيمودن راه برگشت به خدا كه وظيفه همهء انسانهاست ، او از\r\n\r\n","description":"","footnote":"","page_name":" 246 ","page_number":246},
  {"content":"\r\n\r\nسايرين سبقت گرفته و اين مقام لازم نيست اكتسابى باشد و بوسيلهء عمل و مجاهدت بدست آيد ، چون در مورد ملائكه ، آنها به موهبت الهى مقرّب هستند .\r\n( 46 )  ( وَ يُكَلِّمُ النَّاسَ فِي الْمَهْدِ وَ كَهْلًا وَ مِنَ الصَّالِحِينَ )  : ( و با مردم در گهواره و پيرى سخن مىگويد و از صالحان است ) كهولت بين جوانى و پيرى و دورانى است كه انسان به تماميّت و قوّت مىرسد و اين بشارتى است به مريم كه نوزاد او آنقدر زندگى مىكند كه به سنّ كهولت مىرسد ( على رغم اينكه در انجيلها آمده است كه عيسى عليه السّلام بيش از 33 سال در روى زمين زندگى نكرد ) و از طرف ديگر اشاره به معجزه عيسى عليه السّلام مىباشد كه در گهواره لب به سخن گشود .\r\n( 47 )  ( قالَتْ رَبِّ أَنَّى يَكُونُ لِي وَلَدٌ وَ لَمْ يَمْسَسْنِي بَشَرٌ )  : ( مريم گفت : پروردگارا از كجا براى من فرزندى خواهد شد ، با اينكه هيچ بشرى مرا لمس نكرده است ) در اين آيه با اينكه طرف صحبت مريم ، روح بود با او سخن نگفت ، بلكه خطاب را متوجّه پروردگارش كرد ، چون مىدانسته آن كسى كه با او سخن مىگويد ، در واقع خود خداى متعال است ، هر چند خطابى كه مىشنيده از جانب روح ممثل يا ملائكه بوده و شايد هم از باب استغاثه پروردگار را خطاب نموده باشد و اين سخن او بدان جهت بود كه لازمهء فرزند دار شدن شوهر كردن است ، در حالى كه او مىگويد : پروردگارا هيچ بشرى مرا مسّ نكرده است ، پس چگونه فرزند دار شوم ؟  ( قالَ كَذلِكِ اللَّهُ يَخْلُقُ ما يَشاءُ إِذا قَضى أَمْراً فَإِنَّما يَقُولُ لَهُ كُنْ فَيَكُونُ )  : ( فرشته گفت : اينچنين خدا هر چه بخواهد خلق مىكند ، او وقتى قضاى امرى را براند ، همانا فرمان مىدهد كه ( باش ) پس آن امر موجود مىشود ) پس قدرت او هيچ حدّ و مرزى ندارد و دشوارى يا آسانى امر زمانى مطرح است كه امر وابسته به اسباب و علل ظاهرى باشد ، در حالى كه خداوند به كلمه ( كن ) مىتواند به هر چيز هستى ببخشد و او را موجود كند .\r\n\r\n","description":"","footnote":"","page_name":" 247 ","page_number":247},
  {"content":"\r\n\r\n( 48 )  ( وَ يُعَلِّمُهُ الْكِتابَ وَ الْحِكْمَةَ وَ التَّوْراةَ وَ الْإِنْجِيلَ )  : ( و به او كتاب و حكمت و تورات و انجيل تعليم مىدهد ) منظور از ( كتاب ) آن وحيى است كه براى رفع اختلاف مردم نازل شد و منظور از ( حكمت ) آن معرفتى است كه براى اعتقاد و عمل آدمى مفيد باشد و الف و لام در سر آنها الف و لام جنس است و منظور از ( تورات ) آن الواحى است كه بر موسى عليه السّلام نازل شد و امّا آن اسفارى كه در نزد يهود موجود است خود آنها هم اعتراف دارند كه سند آنها در فاصله بين بخت النصر ( ملك بابل ) و كورش ( ملك فارس ) قطع شده است و لذا سند آن به موسى عليه السّلام منتهى نمىشود ، الّا اينكه قرآن كريم تمامى مطالب تورات موجود در عصر رسول خدا صلّى اللّه عليه و إله و سلم را ردّ ننموده و آن را بطور كلى مخالف تورات اصلى ندانسته است ، هر چند كه به دلالت خود قرآن كريم ، آن تورات هم از تحريف به دور نمانده و بازيچه دست تحريف كنندگان شده است و ( انجيل ) به معناى بشارت مىباشد و آن كتابى است كه بوسيلهء وحى بر عيسى عليه السّلام نازل شده ، امّا انجيلهاى متى و مرقس و لوقا و يوحنّا و برنا با كتابهايى هستند كه بعد از جناب عيسى عليه السّلام تأليف نموده‌اند .\r\n( 49 )  ( وَ رَسُولًا إِلى بَنِي إِسْرائِيلَ )  : ( در حالى كه فرستاده‌ايست به سوى بنى اسرائيل ) و نبوّت منصب و مقام برانگيخته شدن است براى اينكه احكام دين را براى مردم بيان كند و تبليغ نمايد ، امّا رسالت عبارت است از مبعوث شدن براى حكم و قضاوت بين مردم كه دنبالهء آن با بقاء و سعادت است و يا هلاكت ، پس استبعادى ندارد كه رسالت پيامبرى مخصوص قومى خاصّ بوده ولى بعثت و نبوتش به سوى تمامى بشر باشد ، همچنانكه در موسى و عيسى عليهما السلام بود ،  ( أَنِّي قَدْ جِئْتُكُمْ بِآيَةٍ مِنْ رَبِّكُمْ أَنِّي أَخْلُقُ لَكُمْ مِنَ الطِّينِ كَهَيْئَةِ الطَّيْرِ فَأَنْفُخُ فِيهِ فَيَكُونُ طَيْراً بِإِذْنِ اللَّهِ )  : ( و اينكه به تحقيق به سوى شما آمدم با معجزه‌اى از ناحيهء پروردگارتان ، و آن اين است كه از گل برايتان چيزى به شكل مرغ مىسازم و آنگاه در آن مىدمم ، پس بلا درنگ به اذن خدا مرغى\r\n\r\n","description":"","footnote":"","page_name":" 248 ","page_number":248},
  {"content":"\r\n\r\nمىشود ) ، كلمهء ( خلقت ) به معناى جمع آوردن اجزاى چيزى است كه قرار است خلق شود ، نه آنكه به معناى بوجود آوردن از عدم باشد ، پس ايرادى ندارد كه عيسى عليه السّلام خلق را به خودش نسبت دهد و از طرف ديگر چون مىفرمايد : به اذن پروردگار در او مىدمم و آن زنده مىشود ، پس در واقع اين پروردگار است كه روح حيات را در آن مىدمد ،  ( وَ أُبْرِئُ الْأَكْمَهَ وَ الْأَبْرَصَ )  : ( و كور مادر زاد و برص را شفا مىدهم ) ، ( اكمه ) يعنى كسى كه از مادر بدون چشم متولّد مىشود و ( ابرص ) به معناى مرض پوستى يا جذام است كه غالبا منجر به كورى مىگردد ،  ( وَ أُحْيِ الْمَوْتى بِإِذْنِ اللَّهِ )  : ( و مرده را به اذن خدا زنده مىكنم ) پس همه اين آيات معجزه آسا مستند به خداى تعالى و اذن اوست و عيسى عليه السّلام در انجام هيچ يك از امور استقلالى نداشته است و اين تكرار و تذكر به ( اذن اللّه ) براى اشاره به اين مطلب مىباشد كه مبادا مردم دربارهء او توهمّ استقلال يا الوهيّت بكنند ، امّا با اين همه بسيارى از مردم گمراه شدند و دربارهء او توهّم الوهيّت نمودند ،  ( وَ أُنَبِّئُكُمْ بِما تَأْكُلُونَ وَ ما تَدَّخِرُونَ فِي بُيُوتِكُمْ )  : ( و بدانچه مىخوريد و آنچه در خانه‌هايتان ذخيره كرده‌ايد ، شما را خبر مىدهم ) ، اين جمله اخبار غيبى است كه مختص به خدا و رسولان اوست كه به آنها وحى نموده و ( انباء ) را مقيد به اذن خدا نكرد ، چون خبر دادن ، غير از خلق و زنده كردن و شفا دادن است كه حقيقتا فعل خداست ، چون خبر دادن فعل خداى تعالى و لايق به ساحت قدس او نيست ، بنابراين فقط اين معجزه را مقيّد به اذن خدا ننمود ،  ( إِنَّ فِي ذلِكَ لَآيَةً لَكُمْ إِنْ كُنْتُمْ مُؤْمِنِينَ )  : ( و در اين معجزات آيت و نشانه‌اى است براى شما ، اگر مؤمن باشيد ) يعنى اگر در ادعاى خود مبنى بر ايمان صادق هستند .\r\n( 50 )  ( وَ مُصَدِّقاً لِما بَيْنَ يَدَيَّ مِنَ التَّوْراةِ )  : ( و نيز در حالى كه تورات را تصديق مىكنم ) يعنى آنچه را خداوند از تورات به او تعليم داده بود تأييد و تصديق مىنمود نه توراتى را كه در دست يهود موجود بود ،  ( وَ لِأُحِلَّ لَكُمْ بَعْضَ الَّذِي حُرِّمَ عَلَيْكُمْ )  : ( و\r\n\r\n","description":"","footnote":"","page_name":" 249 ","page_number":249},
  {"content":"\r\n\r\nآمده‌ام تا بعضى از چيزهايى را كه بر شما حرام شده حلال كنم ) يعنى بعضى از طيّباتى را كه خداوند به واسطه عقوبت ظلم بنى اسرائيل بر آنها حرام كرده بود ، حلال نمود ،  ( وَ جِئْتُكُمْ بِآيَةٍ مِنْ رَبِّكُمْ )  : ( و بوسيله نشانه‌اى از پروردگارتان آمده‌ام ) ، يعنى با معجزه‌اى بر شما مبعوث شده‌ام و بدست من خداوند براى شما نشانه مىآورد ،  ( فَاتَّقُوا اللَّهَ وَ أَطِيعُونِ )  : ( پس از خدا بترسيد و مرا اطاعت كنيد ) اين جمله فرع بر آوردن معجزه و آيت است ، نه فرع بر حلال كردن محرّمات و اين كلام براى دفع توهّم مىباشد .\r\n( 51 )  ( إِنَّ اللَّهَ رَبِّي وَ رَبُّكُمْ فَاعْبُدُوهُ هذا صِراطٌ مُسْتَقِيمٌ )  : ( همانا اللّه پروردگار من و شماست ، پس او را بپرستيد كه اين صراط مستقيم است ) اين كلام براى باطل كردن عذر و بهانه كسانيست كه به الوهيّت عيسى عليه السّلام معتقد شده‌اند ، چون او به واسطه علم به غيب مىدانست كه بعضى از مردم دربارهء او معتقد به الوهيّت مىگردند و لذا گفت : راه مستقيم در پرستش ( اللّه ) است و غير آن انحراف و اعوجاج مىباشد ، پس از آن بپرهيزيد .\r\n( 52 )  ( فَلَمَّا أَحَسَّ عِيسى مِنْهُمُ الْكُفْرَ )  : ( پس زمانى كه عيسى عليه السّلام از آنان احساس كفر نمود . . . ) يعنى از بنى اسرائيل ، پس كفر باطنى آنها به قدرى قوى بود كه آثارش در رفتار آنان نمودار شده و حضرت براى آنكه بفهمد آيا همه آنها كافر شده‌اند يا گروهى هستند كه بر حقّ مىباشند ، از آنها پرسش و طلب يارى نمود ، تا بين آنها تميز دهد كه كدام مؤمن هستند ،  ( قالَ مَنْ أَنْصارِي إِلَى اللَّهِ قالَ الْحَوارِيُّونَ نَحْنُ أَنْصارُ اللَّهِ آمَنَّا بِاللَّهِ وَ اشْهَدْ بِأَنَّا مُسْلِمُونَ )  : ( فرمود : چه كسانى ياوران من در راه خدا مىشوند ؟ حواريون گفتند : ما ياوران خدائيم ، ما به خدا ايمان آورده‌ايم و شاهد باش كه مسلمانيم ) ( حوارى ) به معناى كسى است كه از ميان همهء مردم به آدمى اختصاص داشته باشد و بعضى مىگويند اصل آن ( حور ) است به معناى سفيدى خيلى زياد ، به هر حال اين عدّه معدود ايمان آوردند و\r\n\r\n","description":"","footnote":"","page_name":" 250 ","page_number":250},
  {"content":"\r\n\r\nگفتند : ما سالك طريقى هستيم كه به سوى خدا منتهى مىشود و منظور از نصرت خدا نصرت به سوى خداست و منظور از اسلام در اينجا تسليم مطلق در برابر آن چيزى است كه خدا بخواهد و اين اسلام مرحله‌اى است كه خاص مخلصين از مؤمنين مىباشد ، نه هر كسى كه به توحيد و نبوّت شهادت بدهد .\r\n( 53 )  ( رَبَّنا آمَنَّا بِما أَنْزَلْتَ وَ اتَّبَعْنَا الرَّسُولَ فَاكْتُبْنا مَعَ الشَّاهِدِينَ )  : ( پروردگارا ما بدانچه نازل كرده‌اى ايمان داريم و رسول را پيروى كرديم ، ما را در زمرهء شاهدان بنويس ) اين كلام گفتار حواريين است كه براى بيان متن واقعه و آنكه تأثير بيشترى ايجاد نمايد ، از آنان نقل قول نكرد ، بلكه به صيغه حاضر كلام را آورد و گفتند : پروردگارا ما شرايع دين را از پيامبر آموختيم و به آن ايمان آورده و عمل و پيروى كرديم و همه ما شاهد هستيم كه پيامبر به شرايعى كه مردم را به آنها دعوت مىكند عامل است و از آنها تخطى و تعدّى نمىكند ، يا آنكه از خدا درخواست كرده‌اند كه آنها را شاهدان بر اعمال قرار دهد .\r\n( 54 )  ( وَ مَكَرُوا وَ مَكَرَ اللَّهُ وَ اللَّهُ خَيْرُ الْماكِرِينَ )  : ( و نيرنگ كردند و خدا هم نيرنگ كرد و خدا بهترين نيرنگ كاران است ) منظور از مكر كنندگان بنى اسرائيل هستند كه عليه عيسى عليه السّلام توطئه كردند و به حضرت عيسى عليه السّلام و مادر طاهره‌اش نسبتهاى ناروا و دروغ زدند و نزد پادشاه بيلاطس سعايت كردند كه عيسى عليه السّلام مردم را بر عليه حكومت و در جهت براندازى آن تحريك مىكند و خواستند تا او را به صليب كشند و بكشند .\r\n( 55 )  ( إِذْ قالَ اللَّهُ يا عِيسى إِنِّي مُتَوَفِّيكَ )  : ( هنگامى كه خداى متعال گفت : اى عيسى من تو را خواهم گرفت ) ، ( توفّى ) به معناى گرفتن چيزى به طور تامّ و كامل است و بنابراين در موت و مرگ هم به كار مىرود ، چون هنگام مرگ خداوند روح انسان را بطور\r\n\r\n","description":"","footnote":"","page_name":" 251 ","page_number":251},
  {"content":"\r\n\r\nكامل از بدنش مىگيرد ، امّا توفّى در قرآن به معناى مرگ نيامده ، بلكه به عنايت ( گرفتن ) و ( حفظ كردن ) بوده است ،  ( وَ رافِعُكَ إِلَيَّ وَ مُطَهِّرُكَ مِنَ الَّذِينَ كَفَرُوا )  : ( تو را به سوى خود بالا خواهم برد و از شرّ كسانى كه كافر شدند پاك خواهم كرد ) يعنى جسم و روح تو را به سوى خود بالا مىبرم ( رفع معنوى نه صورى ) و با دور كردن تو از كافران تو را از اختلاط و آميزش با آنها و اجتماع آميخته با كفر و انكار آنها پاكيزه مىگردانم ،  ( وَ جاعِلُ الَّذِينَ اتَّبَعُوكَ فَوْقَ الَّذِينَ كَفَرُوا إِلى يَوْمِ الْقِيامَةِ )  : ( و پيروان تو را بر كسانى كه كافر شدند تا قيامت برترى مىدهم ) ، اين قسمت وعده‌اى است از خداى تعالى به عيسى عليه السّلام كه به زودى پيروانش بر مخالفين كافر ، تفوّق و برترى پيدا مىكنند و اين برترى تا روز قيامت دوام مىيابد و مراد از پيروان عيسى عليه السّلام نصاراى ثابت قدم قبل از ظهور اسلام و مسلمانانى هستند كه در پيروى از اسلام استقامت كردند ، چون پيروى از اسلام هم پيروى از حق و در نتيجه پيروى از مسيح عليه السّلام است و مراد از ( تفوّق ) برترى در قدرت مادّى و سلطنت و سيطره و بلكه تفوّق و برترى در حجّت و منطق است و همچنين برترى و سلطهء آنها تا روز قيامت ادامه خواهد يافت ،  ( ثُمَّ إِلَيَّ مَرْجِعُكُمْ فَأَحْكُمُ بَيْنَكُمْ فِيما كُنْتُمْ فِيهِ تَخْتَلِفُونَ )  : ( آنگاه برگشت شما بسوى من است و من بين شما در آنچه اختلاف مىكنيد حكم خواهم كرد ) در اينجا خطاب به عيسى عليه السّلام و پيروانش و همچنين كافران به او به طور دسته جمعى است و نهايت كار همه آنها را در روز قيامت بيان كرده است .\r\n( 56 )  ( فَأَمَّا الَّذِينَ كَفَرُوا فَأُعَذِّبُهُمْ عَذاباً شَدِيداً فِي الدُّنْيا وَ الْآخِرَةِ وَ ما لَهُمْ مِنْ ناصِرِينَ )  : ( و امّا كسانى كه كافر شدند به عذابى شديد در دنيا و آخرت عذاب مىكنم و هيچ ياورى نخواهند داشت ) كافران در دنيا به دست مؤمنين كه خدا برتريشان داده عذاب مىشوند و در آخرت با آتش كيفر مىبينند و در اين عذابها هيچ شفيعى نخواهند داشت كه مانع از حلول عذاب به ايشان گردد و اين امر قضاى حتمى خداى متعال دربارهء يهود را مىرساند .\r\n\r\n","description":"","footnote":"","page_name":" 252 ","page_number":252},
  {"content":"\r\n\r\n( 57 )  ( وَ أَمَّا الَّذِينَ آمَنُوا وَ عَمِلُوا الصَّالِحاتِ فَيُوَفِّيهِمْ أُجُورَهُمْ )  : ( و امّا كسانى كه ايمان آورده و عمل صالح كردند خداى متعال پاداش آنان را بطور كامل مىدهد ) وعدهء خوشى است به جزاى خير براى كسانى كه از آن حضرت پيروى كردند و اگر بجاى به كار بردن كلمه پيرو و تابع از  ( الَّذِينَ آمَنُوا وَ عَمِلُوا الصَّالِحاتِ )  استفاده شده است به جهت آنست كه بگويد سعادت و عاقبت خير دائر مدار ادّعا و نامگذارى به الفاظ نيست ، بلكه به معناى حقيقت و عمل صالح است ، پس اجر كامل در برابر عمل خالص مىباشد ،  ( وَ اللَّهُ لا يُحِبُّ الظَّالِمِينَ )  : ( و خدا ستمكاران را دوست ندارد ) يعنى كسانى كه خود را پيرو عيسى عليه السّلام مىدانند ، امّا ايمان ندارند و عمل شايسته انجام نمىدهند ، اينها بهره‌اى از اجر اخروى ندارند و لذا با اين جمله ( كه خدا ستمكاران را دوست ندارد ) اين آيه ختم مىشود ، در حالى كه امثال اين آيه با كلماتى حاوى مغفرت و رحمت تمام شده ، لذا در اين نكته دقت نماييد .\r\n( 58 )  ( ذلِكَ نَتْلُوهُ عَلَيْكَ مِنَ الْآياتِ وَ الذِّكْرِ الْحَكِيمِ )  : ( اين مقدار از آيات و ذكر حكيمانه را براى تو مىخوانيم ) يعنى اين قصه‌ها و توجيهات از قرآن است كه ذكر محكم خداست و از حيث آيات و بياناتش محكم مىباشد ، يعنى به هيچ وجه باطل در آن رخنه نمىكند و شوخى با جدّش آميخته نمىشود .\r\n( 59 )  ( إِنَّ مَثَلَ عِيسى عِنْدَ اللَّهِ كَمَثَلِ آدَمَ )  : ( همانا مثل عيسى در نزد خدا مانند مثل آدم است ) يعنى كيفيت ولادت عيسى عليه السّلام بيش از اين دلالت ندارد كه وى بشرى است نظير آدم ابو البشر كه خلقتش غير معمولى و خارج از طبيعت مادّى بود ، پس جايز نيست دربارهء وى سخنى زايد بر آنچه دربارهء آدم گفته مىشود بيان گردد ،  ( خَلَقَهُ مِنْ تُرابٍ ثُمَّ قالَ لَهُ كُنْ فَيَكُونُ )  : ( خدا او را از خاك آفريد و سپس فرمان داد ( باش ) و او موجود شد ) ، چون آدم بشرى بود كه خداوند او را از خاك آفريد ، بدون پدر و مادر و تنها با\r\n\r\n","description":"","footnote":"","page_name":" 253 ","page_number":253},
  {"content":"\r\n\r\nكلمهء ( كن ) وجودى موجوديّت يافت ، پس قول خداوند عين فعل و ايجاد است .\r\n( 60 )  ( الْحَقُّ مِنْ رَبِّكَ فَلا تَكُنْ مِنَ الْمُمْتَرِينَ )  : ( تمام حقّ از ناحيهء پروردگار توست ، پس زنهار از ترديد كنندگان نباش ) تأكيد بر مضمون آيه سابق و براى آرامش خاطر رسول گرامى رحمت صلّى اللّه عليه و إله و سلم است و اين از بديع‌ترين آيات قرآنى است كه حقّ را مقيد به ( من ) كرده است كه بر ( ابتداء ) دلالت مىكند و اگر مثلا مىفرمود ، ( الحقّ مع ربك ) در آن شائبه شرك و عجز وجود داشت كه گويا خدا و حق دو موجود باهمند و يا حق ، خدا را ياورى مىكند ، امّا آنچه از ( من ) فهميده مىشود آنست كه در عالم آنچه حق و حقيقت است و تمام قضاياى ضرورى و بديهى را انسان از واقعيّت هستى اخذ كرده و واقعيّت خارج به تمامى وجود و وجود هم كلا از ناحيهء خداى تعالى است ، همچنانكه خير هم همه‌اش از ناحيهء خداى تعالى است و غير خدا هر عملى بكند وقتى بازخواست نمىشود كه عملش حقّ باشد ، امّا فعل خدا چون از مقولهء وجود است قهرا صورت علميّه‌اش جز حق نمىتواند باشد .\r\n\r\n[ آيهء ( 63 - 61 ) در باب مباهله 
  ]\r\n( 61 )  ( فَمَنْ حَاجَّكَ فِيهِ مِنْ بَعْدِ ما جاءَكَ مِنَ الْعِلْمِ )  : ( پس هر كس با تو دربارهء بندگى و رسالت عيسى عليه السّلام مجادله كرد ، بعد از علمى كه دربارهء اين مطلب يافتى . . . ) ( فاء ) تفريع در سر آيه دالّ بر دعوت به مباهله است و فرع بر تعليم الهى بوده كه داستان عيسى را به پيامبر صلّى اللّه عليه و إله و سلم تعليم نمود و در آيات قبل برهانى عقلى و ساطع را بيان فرمود تا اگر شخص محاجّه كننده وحيانى بودن آن را نمىپذيرد ، به جهت برهان عقلى محكم تسليم و مجاب شود ،  ( فَقُلْ تَعالَوْا نَدْعُ أَبْناءَنا وَ أَبْناءَكُمْ وَ نِساءَنا وَ نِساءَكُمْ وَ أَنْفُسَنا وَ أَنْفُسَكُمْ )  : ( به ايشان بگو ، بياييد ما فرزندان خود و شما فرزندان خود را ، ما زنان خود و شما زنان خود را ، ما نفس خود و شما نفس خود را بخوانيم ) منظور از فرزندان پيامبر ، حسن و حسين عليه السّلام و منظور از زنان ، حضرت فاطمه زهرا ( س ) و منظور از نفس آن\r\n\r\n","description":"","footnote":"","page_name":" 254 ","page_number":254},
  {"content":"\r\n\r\nحضرت ، حضرت على عليه السّلام است ( در روايات از ائمه اهل بيت و همچنين از عايشه در صحيح مسلم نقل شده كه پيامبر صلّى اللّه عليه و إله و سلم روزى با عبائى از موى سياه خارج شد و آنگاه به ترتيب حسن عليه السّلام ، حسين عليه السّلام ، على عليه السّلام و فاطمه ( س ) داخل كساء شدند و آنگاه آيه ،  ( إِنَّما يُرِيدُ اللَّهُ لِيُذْهِبَ عَنْكُمُ الرِّجْسَ أَهْلَ الْبَيْتِ وَ يُطَهِّرَكُمْ تَطْهِيراً )  « 1 » ، نازل گرديد ) آوردن اين الفاظ براى اطمينان بخشيدن به طرف مقابل است كه بداند دعوى پيامبر صلّى اللّه عليه و إله و سلم بر حقّ است ، چون انسان وقتى حاضر است فرزند و زن و جان خود را به ميدان بياورد كه از صدق دعوى خود مطمئن باشد و منظور از مباهله ملاعنه است ، يعنى به يكديگر لعنت نمودن و اين امر در محاجّه بين پيامبر صلّى اللّه عليه و إله و سلم و بزرگان نصارى واقع شد و پيامبر براى مباهله احدى به جز على و فاطمه و حسنين عليهم السلام را با خود نبرد و اين جريان از ابن كثير هم نقل شده است ،  ( ثُمَّ نَبْتَهِلْ فَنَجْعَلْ لَعْنَتَ اللَّهِ عَلَى الْكاذِبِينَ )  : ( سپس مباهله كنيم و دورى از رحمت خدا را براى دروغگويان درخواست كنيم ) ، لذا به اين جهت دنبالهء دشمنان و معاندين و اساس باطل منقطع گرديد و اصل ابتهال از ( بهلة ) به معناى لعنت است ، سپس دربارهء مطلق دعا و درخواست ، هنگامى كه با اصرار و سماجت صورت بگيرد استعمال شد .\r\nامّا نصاراى نجران وقتى ديدند كه پيامبر صلّى اللّه عليه و إله و سلم آنقدر به خود مطمئن است كه تنها با خانواده‌اش در مباهله شركت كرده است ، از مباهله منصرف شدند و دانستند كه اگر اين افراد دست به دعا بردارند همهء آنان نابود خواهند گرديد و در اين آيه پيامبر ، حضرت على عليه السّلام را با نفس خود قرين نموده است و زمخشرى مىگويد : اين آيه دليل است كه هيچ فضيلتى به پايهء فضيلت اهل كساء عليهم السلام نمىرسد .\r\n\r\n\r\n","description":"","footnote":"\r\n( 1 ) - ( همانا خداوند اراده نمود تا پليدى را از شما اهل بيت دور نمايد و شما را پاكيزه كند ، پاكيزه كردنى ! ) سوره احزاب ، آيه 33 .\r\n","page_name":" 255 ","page_number":255},
  {"content":"\r\n\r\n( 62 )  ( إِنَّ هذا لَهُوَ الْقَصَصُ الْحَقُّ )  : ( اين داستان تنها از داستانهاى صحيح و حقّ در مورد ماجراى عيسى و مريم عليه السّلام است ) يعنى حق در مورد ماجراى عيسى عليه السّلام همان است كه در قرآن بيان شد و ماجراهايى كه مسيحيان مىگويند صحيح نيست و تأكيد مطلب با ( انّ ) و ( لام ) و ضمير منفصل ( هو ) براى تأكيد كامل و دلگرم كردن رسول اكرم صلّى اللّه عليه و إله و سلم و تشجيع آن حضرت در امر مباهله است تا با ايمان كامل و بصيرت و وثوق به وحى ، اقدام نمايد و به دنبال اين تأكيد براى بار دوّم با ذكر حقيقت از راه ذكر لازمهء آن مطلب را تأكيد نموده و فرمود :  ( وَ ما مِنْ إِلهٍ إِلَّا اللَّهُ )  : ( و هيچ معبودى به جز اللّه نيست ) چون مفاد اين جمله لازمهء حق بودن داستانهاى مذكور مىباشد و حق بودن اين قصص هم بزرگترين دليل بر يكتايى معبود و توحيد پروردگار است ،  ( وَ إِنَّ اللَّهَ لَهُوَ الْعَزِيزُ الْحَكِيمُ )  : ( و همانا عزيز و حكيم ، اللّه است ) پس پروردگار عاجز از تأييد حقّ نيست و او حكيمى است كه هرگز جهل در او راه ندارد ، و او معبود حقّى است كه عمل بيهوده انجام نمىدهد نه آن خدايان كه اوهام دشمنان حق براى خود تراشيده‌اند .\r\n( 63 )  ( فَإِنْ تَوَلَّوْا فَإِنَّ اللَّهَ عَلِيمٌ بِالْمُفْسِدِينَ )  : ( حال اگر با دعوت به مباهله باز هم اعراض كردند ، بدانيد كه خدا داناى به حال مفسدان است ) چون روى گرداندن آنها از حق به علّت آنست كه آنها منظورشان از مباهله ظهور حق نبوده ، بلكه هدف آنها غلبه به حسب ظاهر بوده ، تا وضع حاضر و سنّت‌هاى ديرينه خود را حفظ نمايند و مطابق هوا و هوسهاى خود زندگى كنند و اين امر به فاسد كردن زندگى سعادتمندانه‌اى كه خداوند براى بندگانش خواسته مىانجامد و اين عمل عين فساد مىباشد ، يعنى علّت اعراض آنها فاسد بودن و مفسد بودن آنان است .\r\n\r\n[ آيهء ( 78 - 64 ) دعوت اهل كتاب به كلمه سواء 
  ]\r\n( 64 )  ( قُلْ يا أَهْلَ الْكِتابِ تَعالَوْا إِلى كَلِمَةٍ سَواءٍ بَيْنَنا وَ بَيْنَكُمْ )  : ( اى پيامبر بگو ، اى اهل كتاب بيائيد به سوى كلمه‌اى كه بين ما و شما مساوى است ) يعنى براى عمل به اين\r\n\r\n","description":"","footnote":"","page_name":" 256 ","page_number":256},
  {"content":"\r\n\r\nكلمه پشت به پشت يكديگر بدهيم و در نشر آن و عمل به موجبات آن بكوشيم و ( سواء ) يعنى تساوى الطرفين يعنى كلمه‌اى كه تمسّك و عمل به آن و موجبات آن بين ما و شما مساوى است و منظور از اين كلمهء سواء ( توحيد ) است و لازمهء آن طرد كردن شركاء و عدم اتخاذ الهه‌ها و اربابانى از غير خداست ،  ( أَلَّا نَعْبُدَ إِلَّا اللَّهَ وَ لا نُشْرِكَ بِهِ شَيْئاً )  : ( اينكه جز خدا را نپرستيم و چيزى را شريك او نگيريم ) ، در اين كلام نفى عبادت غير خدا و نفى شريك در عبادت شده است ، يعنى توحيد در عبادت و اينكه نبايد اعتقاد به پسر بودن مسيح يا الوهيّت او يا سه خدايى ( پدر ، پسر ، روح القدس ) داشت ، پس عبادت براى خدا صحيح نمىشود تا زمانى كه اصل اعتقاد خالص شود و باطن انسان از عقايد و نظرات زاييدهء شرك مجرّد گردد ، چون عبادت بدون اين اخلاص عقيده ، در واقع عبادت الهه‌اى است كه داراى شريك است ، امّا خدايى كه منشاء همهء كمالات در اشياء است و خود او داراى همهء كمالات مىباشد لازمه‌اش آنست كه يگانه و بىنياز باشد و دين او دين فطرى است كه فساد را نفى مىكند و مظالم و خود كامگىهاى بدون حق را كه ويرانگر اساس سعادت و مخرّب بنيان حق و حقيقت است ، ساقط مىنمايد .\r\nو اين امر محقّق نمىشود جز با قطع ريشه‌هاى اختلاف و ستم ، يعنى :\r\n( 1 - به بندگى كشيدن ضعفاء توسط اقوياء .\r\n( 2 - و بندگى نمودن ضعفاء براى اغنياء .\r\n( 3 - ستم به ناحق .\r\nپس هيچ خدايى جز اللّه نيست و هيچ ربّى جز او نمىباشد و هيچ حكمى جز براى خدا نخواهد بود و محقّق شدن توحيد هم به آنست كه :\r\n( 1 - همه افراد بشر تسليم خدا شوند .\r\n( 2 - عدالت گسترش يابد و تساوى در حقوق حيات ايجاد گردد .\r\n( 3 - آزادگى در ارادهء صالح و عمل صالح داشته باشند .\r\n\r\n","description":"","footnote":"","page_name":" 257 ","page_number":257},
  {"content":"\r\n\r\n ( وَ لا يَتَّخِذَ بَعْضُنا بَعْضاً أَرْباباً مِنْ دُونِ اللَّهِ )  : ( و يكديگر را به جاى خدا به ربوبيّت نگيريم ) چون همهء افراد بشر در صفات انسانى مساوى هستند ، لذا در حقوق حيات هم مساوى مىباشند ، پس شايسته نيست كه بعضى از آنان اراده و تمايلات خود را بر ديگران تحميل كند ، مگر آنكه خودش هم از ديگران آن مقدار اراده و خواست را تحمّل نمايد و اين همان تعاون در كسب مزاياى حيات است و امّا اينكه همه اجتماع براى يك فرد و يا يك فرد براى فرد ديگر خاضع شود ، بطوريكه آن فرد مسلّط و مستكبّر بر ديگران شود و خواست خود را بر سايرين تحميل كند ، در حقيقت اين جامعه او را ربّ خود قرار داده است و از خواست او پيروى نموده و لذا او را از حدّ تساوى با ساير مردم بالاتر برده و عبوديّت او را نموده است و اين عمل بطلان فطرت و نابودى اساس انسانيّت است و يك انسان فطرى و آزاده هرگز به خودش اجازه چنين خضوعى را در برابر غير نمىدهد ، پس اين جمله حاوى دو برهان است : ( 1 - افراد انسان قسمتى از يك حقيقت واحدند ، ( 2 - ربوبيّت از خصائص الوهيّت است ،  ( فَإِنْ تَوَلَّوْا فَقُولُوا اشْهَدُوا بِأَنَّا مُسْلِمُونَ )  : ( پس اگر روى گرداندند ، بگو شاهد باشيد كه ما مسلمانيم ) ، اشاره به آن است كه توحيد در عبادت از لوازم اسلام بوده و آن دين مورد رضايت نزد خداست و به اين وسيله دشمنى و محاجّه پايان مىپذيرد ، و در صحيح بخارى به اسناد از ابن عباس در حديثى طولانى نقل شده است كه در نامه‌هايى كه پيامبر صلّى اللّه عليه و إله و سلم براى هرقل بزرگ روم و مقوقس بزرگ قبطيان نوشته بودند ، اين آيه را ذكر كرده بودند و هم اكنون نسخه‌اى كه به خط كوفى مىباشد و منسوب به حضرت پيامبر صلّى اللّه عليه و إله و سلم بوده و خطاب به هرقل مىباشد موجود است و اخيرا بوسيلهء تصوير نورى آن را تكثير نموده‌اند و نزد بسيارى يافت مىشود .\r\n( 65 )  ( يا أَهْلَ الْكِتابِ لِمَ تُحَاجُّونَ فِي إِبْراهِيمَ وَ ما أُنْزِلَتِ التَّوْراةُ وَ الْإِنْجِيلُ إِلَّا مِنْ بَعْدِهِ أَ فَلا تَعْقِلُونَ )  : ( اى اهل كتاب ، چرا دربارهء ابراهيم محاجّه مىكنيد و هر كدام آن را\r\n\r\n","description":"","footnote":"","page_name":" 258 ","page_number":258},
  {"content":"\r\n\r\nبه خود نسبت مىدهيد با اينكه تورات و انجيل نازل نشد ، مگر بعد از ابراهيم ، آيا تعقّل نمىكنيد ؟ ) چون آنها هر كدام از آنها ابراهيم عليه السّلام را به خودشان نسبت مىدادند ، خداوند مىفرمايد : به آنها بگو مگر تورات و انجيل بعد از ابراهيم عليه السّلام نازل نشده ، پس چگونه ابراهيم مىتواند يهودى يا نصرانى باشد ؟ بلكه بايد بگويند ابراهيم بر دين حقّ بود و آيين او آيين حنيف است و او در برابر خدا تسليم بود و ما مسلمانان هم پيرو و وارث همان دين حنيف ابراهيمى هستيم .\r\n( 66 )  ( ها أَنْتُمْ هؤُلاءِ حاجَجْتُمْ فِيما لَكُمْ بِهِ عِلْمٌ )  : ( شما اگر دربارهء چيزى كه به آن علم داريد محاجّه كنيد صحيح است ) يعنى اگر درباره نبوّت عيسى و ماجراى زندگى او كه تا حدودى به آن علم داريد ، گفتگو كنيد ، حق داريد ، چون در اين حوزه تا حدّى اطلاعات داريد و اگر يهود با شما درباره الوهيّت و تثليث و پسر گرفتن براى خدا بحث كنند تا حدّى پذيرفته است ،  ( فَلِمَ تُحَاجُّونَ فِيما لَيْسَ لَكُمْ بِهِ عِلْمٌ )  : ( پس چرا دربارهء چيزى كه به آن علم نداريد محاجّه و گفتگو مىكنيد ؟ ) يعنى دربارهء امر ابراهيم عليه السّلام كه يهودى بود يا نصرانى گفتگو نكنيد ، چون دربارهء آن علمى نداريد ،  ( وَ اللَّهُ يَعْلَمُ وَ أَنْتُمْ لا تَعْلَمُونَ )  : ( و خدا مىداند و شما نمىدانيد ) يعنى حقيقت ماجراى ابراهيم عليه السّلام را خدا مىداند و شما نسبت به آن جاهل هستيد .\r\n( 67 )  ( ما كانَ إِبْراهِيمُ يَهُودِيًّا وَ لا نَصْرانِيًّا وَ لكِنْ كانَ حَنِيفاً مُسْلِماً وَ ما كانَ مِنَ الْمُشْرِكِينَ )  : ( ابراهيم يهودى يا نصرانى نبود ، بلكه بر طريق فطرت مسلم بود و از مشركان هم نبود ) چون يهوديان مىگفتند : تنها دين بر حق يهودى است و لذا ابراهيم هم يهودى بوده و مسيحيان مىگفتند : تنها دين بر حق مسيحيت است و ابراهيم مسيحى بوده ، امّا خداوند مىفرمايد : ابراهيم بر دين حنيف اسلام بود ، چون دين خداى واحد همان اسلام است ، يعنى تسليم خدا شدن و اين دين بحسب مرور زمان و استعداد مردم از جهت\r\n\r\n","description":"","footnote":"","page_name":" 259 ","page_number":259},
  {"content":"\r\n\r\nمدارج كمال كاملتر گشته است .\r\nامّا چون اعراب جاهلى كه بت پرست بودند ، ادّعا مىكردند كه بر دين حنيف هستند و پيرو ابراهيمند ، لذا خداوند براى دفع اين توهّم كه مبادا ابراهيم را مانند آنها بدانند مىفرمايد : او از مشركان نبود .\r\n( 68 )  ( إِنَّ أَوْلَى النَّاسِ بِإِبْراهِيمَ لَلَّذِينَ اتَّبَعُوهُ وَ هذَا النَّبِيُّ وَ الَّذِينَ آمَنُوا وَ اللَّهُ وَلِيُّ الْمُؤْمِنِينَ )  : ( محققا نزديكترين مردم به ابراهيم هر آينه كسانى هستند كه از او پيروى كردند و اين پيامبر و كسانى كه ايمان آوردند ، و خدا ولّى و دوستدار مؤمنين است ) اين تعريض به اهل كتاب است كه شما اولىترين مردم نسبت به ابراهيم نيستيد ، چون از او در بارهء اسلام پيروى نكرديد ، بلكه اولىترين مردم به ابراهيم كسانى هستند كه در زمان حيات او از وى پيروى كردند و همچنين پيامبر اسلام صلّى اللّه عليه و إله و سلم كه داراى شريعت حق و كتاب حقّ است و همچنين كسانى كه به آن جناب ايمان آورند ، چون تنها آنها هستند كه تسليم محض خدا بوده و بر طريقهء اسلامى هستند كه خداى متعال ابراهيم عليه السّلام را بر اساس آن اصطفاء فرموده ، و ولايت و نزديكى و ارتباط با ابراهيم كه شما كفّار ادّعاى آن را مىكنيد ولايت اللّه است و خداى متعال ولّى مؤمنان مىباشد ، نه كسانى كه به آيات او كفر بورزند و حق را با باطل مشتبه سازند .\r\n( 69 )  ( وَدَّتْ طائِفَةٌ مِنْ أَهْلِ الْكِتابِ لَوْ يُضِلُّونَكُمْ )  : ( طائفه‌اى از اهل كتاب خيلى دوست دارند ، شما را گمراه كنند ) ، امّا ميل فطرى انسانها به سوى حق مانع از ضلالت و گمراهى مىگردد ،  ( وَ ما يُضِلُّونَ إِلَّا أَنْفُسَهُمْ وَ ما يَشْعُرُونَ )  : ( ولى گمراه نمىكنند جز خويشتن را ، لكن درك نمىكنند ) ، يعنى علاقه‌مندى آنها به گمراه كردن مؤمنينى كه بر صراط حقّند عين ضلالت خودشان است چه از نظر باطنى و چه از جهت عملى ، در واقع خودشان هستند كه گمراه‌تر مىشوند ، امّا متوجّه اين مطلب نيستند .\r\n\r\n","description":"","footnote":"","page_name":" 260 ","page_number":260},
  {"content":"\r\n\r\n( 70 )  ( يا أَهْلَ الْكِتابِ لِمَ تَكْفُرُونَ بِآياتِ اللَّهِ وَ أَنْتُمْ تَشْهَدُونَ )  : ( اى اهل كتاب ، چرا به آيات خدا كفر مىورزيد ، با اينكه شما خود شاهد هستيد ) ، يعنى چرا معارف الهى را انكار مىكنيد و به آنها كافر مىشويد ، مسائلى مانند نبوّت پيامبر اسلام صلّى اللّه عليه و إله و سلم و اينكه عيسى بندهء خدا و فرستادهء اوست و اينكه ابراهيم يهودى يا نصرانى نيست و اينكه دستان خدا براى عمل گشاده است و قدرت او محدوديّتى ندارد و اينكه خدا بىنياز است ، پس اهل كتاب در لسان قرآن كافر به خدا نيستند ، بلكه كافر به آيات خدا هستند و لازمهء اين كفر هم همان كفر نسبت به خدا و رسولان الهى است ، هر چند به ظاهر به خدا و روز جزا و پيامبرى پيامبر خودشان ايمان دارند ، و مراد از ( انتم تشهدون ) آنست كه آنها با آنكه خود بهترين گواه بر نبوت پيامبر اسلام صلّى اللّه عليه و إله و سلم هستند ( چون مژده آمدن او را در كتب آسمانى خود ديده‌اند ) با اين وجود ، او را انكار مىكنند .\r\n( 71 )  ( يا أَهْلَ الْكِتابِ لِمَ تَلْبِسُونَ الْحَقَّ بِالْباطِلِ )  : ( اى اهل كتاب ، چرا حق را به باطل مىپوشانيد ؟ ) يعنى چرا با القاء شبهه و آرايش باطل به صورت حق ، باطل را حق جلوه مىدهيد و به عكس با تحريف آيات و يا تأويل آنها حق را باطل مىنماييد ،  ( وَ تَكْتُمُونَ الْحَقَّ وَ أَنْتُمْ تَعْلَمُونَ )  : ( و چرا حق را كتمان مىكنيد با اينكه شما مىدانيد ؟ ) و چرا معارف دينى صحيح و آيات دالّ بر نبوّت پيامبر اسلام صلّى اللّه عليه و إله و سلم را پنهان مىكنيد تا حق در مواجههء باطل ضايع شود ؟ در حالى كه شما به حقانيّت آنها واقفيد و اين خطاب و سرزنش نسبت به همهء آنهاست نه خصوص تحريف كنندگان ، چون ديگران هم ، به عمل آنها راضى شدند و سكوت كردند .\r\n( 72 )  ( وَ قالَتْ طائِفَةٌ مِنْ أَهْلِ الْكِتابِ آمِنُوا بِالَّذِي أُنْزِلَ عَلَى الَّذِينَ آمَنُوا وَجْهَ النَّهارِ )  : ( و عدّه‌اى از اهل كتاب گفتند : ايمان بياوريد به آن چه ابتدا يك روز بر مؤمنان نازل شد . . . ) يعنى به آنچه از وحى قرآن كه موافق با نظريات اهل كتاب است و در اوّل\r\n\r\n","description":"","footnote":"","page_name":" 261 ","page_number":261},
  {"content":"\r\n\r\nروز نازل شده ، ايمان آوريد ،  ( وَ اكْفُرُوا آخِرَهُ )  : ( و به آنچه آخر روز نازل شده است كفر بورزيد ) و اين امر براى ايجاد اين ترديد و اضطراب در بين مؤمنان بود كه بگويند ما اوّل ايمان آورديم ، امّا بعد ديديم نشانه‌ها و صفات پيامبر شما با پيامبر موعود در تورات تطبيق ندارد تا به اين وسيله در اعراب امّى كه اهل كتاب را بسيار داناتر نسبت به مسائل اديان مىدانستند ايجاد شك و شبهه نمايند ،  ( لَعَلَّهُمْ يَرْجِعُونَ )  : ( شايد آنها از دين خود برگردند ) ، و بسيارى از مفسّران با توجه به متن روايات ائمه در اين مورد گفته‌اند اين سخن يهود در ماجراى تغيير قبله گفته شده كه اينها صبح را كه پيامبر رو به بيت المقدّس نماز خواندند قبلهء او را تأييد كردند ، امّا در نماز ظهر كه به امر الهى قبله تغيير نمود و رو به كعبه نماز خواندند ، يهود به آن كافر شدند و تغيير قبله را نپذيرفتند .\r\n( 73 )  ( وَ لا تُؤْمِنُوا إِلَّا لِمَنْ تَبِعَ دِينَكُمْ )  : ( و جز به پيروان دين خود ايمان نياوريد ) اين بقيهء گفتار اهل كتاب است كه گفتند ، مبادا به مسلمانان خبر دهيد كه تغيير قبله از علائم نبوّت محمّد صلّى اللّه عليه و إله و سلم است ، چون تصديق اين معنا باعث اتمام حجّت بر عليه شما و از بين رفتن وجههء حقانيّت شما مىگردد و خداوند در جواب آنها مىگويد :  ( قُلْ إِنَّ الْهُدى هُدَى اللَّهِ )  : ( بگو هدايت فقط و فقط از آن خداست ) پس مؤمنان از هدايت ديگران بىنياز هستند و هدايت بدست خداست ،  ( أَنْ يُؤْتى أَحَدٌ مِثْلَ ما أُوتِيتُمْ أَوْ يُحاجُّوكُمْ عِنْدَ رَبِّكُمْ )  : ( اينكه آنها مثل شما داراى قبله شوند با شما نزد پروردگارتان محاجّه خواهند كرد ) ، يهود گفتند : اگر به مسلمانان بگوئيد كه تغيير قبله از نشانه‌هاى صدق نبوّت محمّد صلّى اللّه عليه و إله و سلم است در اين صورت مسلمانان هم مثل شما داراى قبله مىشوند و ديگر نمىتوانيد فخر بفروشيد كه فقط ما داراى قبله هستيم ، به علاوه نزد خدا هم هيچ حجتى نخواهيد داشت كه بگوييد ما از حقيقت بىخبر بوديم و خداوند در جواب آنها فرمود : اولا ) : مؤمنين بىنياز از هدايت شما هستند ، چون خدا آنها را هدايت كرده ، ثانيا ) :\r\nتغيير قبله براى مسلمانان فضلى از جانب خداست و فضل هم بدست خداست و به هر\r\n\r\n","description":"","footnote":"","page_name":" 262 ","page_number":262},
  {"content":"\r\n\r\nكس بخواهد مىدهد ، خواه شما راضى شويد و يا ناراضى گرديد ،  ( قُلْ إِنَّ الْفَضْلَ بِيَدِ اللَّهِ يُؤْتِيهِ مَنْ يَشاءُ وَ اللَّهُ واسِعٌ عَلِيمٌ )  : ( بگو فضل بدست خداست و به هر كس بخواهد مىدهد و خدا وسعت دهنده و بسيار داناست ) لذا فضل بدست شما نيست كه بخواهيد آن را از سايرين دريغ كنيد و اين تغيير قبله و ايتاء الهى كه شما فقط به خودتان نسبت مىدهيد و آن را كتمان مىكنيد ، امرى نيست كه بتوانيد خدا را به آن وادار كنيد ، بلكه آن فضلى است كه بدست اوست كه به هر كس بخواهد مىدهد و هيچ امرى مزاحم مشيّت الهى نمىشود و او رحمت خود را وسعت مىبخشد ، از احوال همه با خبر است و مىداند كه چه كسى مستحق فضل اوست .\r\n( 74 )  ( يَخْتَصُّ بِرَحْمَتِهِ مَنْ يَشاءُ )  : ( رحمت خود را به هر كس بخواهد اختصاص مىدهد ) چون او مالك على الاطلاق است و داراى قدرت تصرف در ملك خويش مىباشد ،  ( وَ اللَّهُ ذُو الْفَضْلِ الْعَظِيمِ )  : ( و خدا صاحب فضل بزرگ است ) لازمهء عظمت فضل آنست كه اولا ) : اختيار چنين فضلى بدست خود خداست ، ثانيا ) : فضلش واسع و تمام ناشدنى است ، ثالثا ) : داناى به حال بندگانش مىباشد و فضل عبارت است از عطيهء غير واجب كه از شاخه‌هاى رحمت مىباشد .\r\n( 75 )  ( وَ مِنْ أَهْلِ الْكِتابِ مَنْ إِنْ تَأْمَنْهُ بِقِنْطارٍ يُؤَدِّهِ إِلَيْكَ وَ مِنْهُمْ مَنْ إِنْ تَأْمَنْهُ بِدِينارٍ لا يُؤَدِّهِ إِلَيْكَ إِلَّا ما دُمْتَ عَلَيْهِ قائِماً )  : ( و بعضى از اهل كتاب كسانى هستند كه اگر در بار شترى او را امين گردانى آنها به تو باز مىگردانند و بعضى از آنها كسانى هستند كه اگر دينارى به آنان امانت دهى به تو برنمىگردانند ، مگر آنكه بالاى سرشان بايستى ) ، اشاره به اختلاف و تفاوت فاحش آنها در حفظ امانات و پيمانهاست كه در دو طرف تضاد و دو جهت مقابل قرار دارند و اين رذيلت ردّ نكردن امانت از اعتقادات آنها ناشى مىشود ،  ( ذلِكَ بِأَنَّهُمْ قالُوا لَيْسَ عَلَيْنا فِي الْأُمِّيِّينَ سَبِيلٌ )  : ( اين عمل به سبب آنست كه\r\n\r\n","description":"","footnote":"","page_name":" 263 ","page_number":263},
  {"content":"\r\n\r\nآنها مىگويند ، هيچ ملتى حق ندارد به آنان اعتراضى كنند ) يعنى اعتقاد آنها اينست كه عرب و غير يهود امّى و بىسواد هستند و غير بنى اسرائيل حقّ ندارد كه بر بنى اسرائيل مسلّط شود و اين عقيده را رنگ مذهبى داده بودند و مىگفتند كه خدا آنها را تافته جدا بافته نموده است و كرامتى دارند و بر همين اساس خود را داراى حق سيادت و تقدم بر ديگران مىدانند و لذا حق خود مىدانند كه ربا بخورند و مال مردم را تصاحب كنند و حقوق مردم را پايمال نمايند و ديگران هم حقّ اعتراض ندارند با اينكه همهء اين مفاسد در دين آنها حرام بود و اين امور به مرگ انسانيّت و افساد در زمين منجر مىشود ، چون سلب حقوق ديگران و ابطال حق جامعه به نابودى جامعه مىانجامد و آنچه اسلام از اثبات حق معتبر مىداند ، همان دين توحيد است چه از جانب مسلمانان يا اهل ذمّه ،  ( وَ يَقُولُونَ عَلَى اللَّهِ الْكَذِبَ وَ هُمْ يَعْلَمُونَ )  : ( و بر خدا دروغها مىبندند با اينكه دروغ بودن آنها را مىدانند ) يعنى آنها اين عقايد باطل خود را به وحى منتسب مىكردند و مىگفتند خداوند در شريعت يهود چنين تشريع كرده است ، در حالى كه خود آنها به خوبى مىدانستند كه ادعايشان نادرست و باطل است .\r\n( 76 )  ( بَلى مَنْ أَوْفى بِعَهْدِهِ وَ اتَّقى فَإِنَّ اللَّهَ يُحِبُّ الْمُتَّقِينَ )  : ( آرى ، كسى كه به عهد خود وفا كند و از خدا پروا نمايد ، خداى تعالى پرهيزكاران را دوست مىدارد ) در اين آيه در ردّ كلام يهود كه خود را مسلط بر سايرين مىدانستند ، مىفرمايد : تقدم و تسلّط ، حق هر كسى است كه تقوا داشته باشد .\r\nو مراد از ( عهد ) ميثاق الهى است كه خداوند از بندگان خود گرفته كه به او ايمان آورند و تنها او را عبادت كنند ، پس كرامت و احترام در درگاه خدا به صرف ادّعا نيست ، بلكه تنها كسانى نزد خدا كرامت دارند كه خدا آنها را دوست بدارد و اينهم وابسته به وفاى به عهد و پيمان الهى و داشتن تقوى در دين خداست ، لذا كرامت الهى اين است ، نه اينكه خداى متعال همه بندگان خود چه صالح و چه بدكار را كرامت بدهد كه\r\n\r\n","description":"","footnote":"","page_name":" 264 ","page_number":264},
  {"content":"\r\n\r\nآزاد باشند ، هر چه بخواهند بكنند و بگويند : هيچ امّى و غير بنى اسرائيلى حقّ اعتراض به ما ندارد ، چون ما اولياء خدائيم ، به جهت اينكه اين امر به افساد در زمين و هلاك ساختن نسل و حرث مىانجامد .\r\n( 77 )  ( إِنَّ الَّذِينَ يَشْتَرُونَ بِعَهْدِ اللَّهِ وَ أَيْمانِهِمْ ثَمَناً قَلِيلًا أُولئِكَ لا خَلاقَ لَهُمْ فِي الْآخِرَةِ )  : ( همانا كسانى كه عهد خدا و سوگندهاى خود را به بهاى اندك دنيوى مىفروشند ، آنها در آخرت هيچ بهره‌اى ندارند . . . ) مانند يهود كه براى تحريف كتاب خدا پول مىگرفتند و مانند احبار و دانشمندان دينى كه مال مردم را به باطل مىخوردند و راه خدا را سدّ مىكردند و نيز هر كس از علماء مسلمانان كه مانند آنها عمل كند ، قرين و همنشين آنهاست و پيامبر صلّى اللّه عليه و إله و سلم فرموده است : كه هر كس سوگندى بخورد و بخواهد سوگند خود را بشكند ، بايد مالى بعنوان كفّارهء قسم بپردازد و اگر چنين نكند گنهكار است و خدا نسبت به او خشم مىگيرد ،  ( وَ لا يُكَلِّمُهُمُ اللَّهُ وَ لا يَنْظُرُ إِلَيْهِمْ يَوْمَ الْقِيامَةِ وَ لا يُزَكِّيهِمْ وَ لَهُمْ عَذابٌ أَلِيمٌ )  : ( و خداوند در روز قيامت با آنان سخنى نمىگويد و به آنان التفاتى نمىنمايد و نظرى به رحمت ننموده و همچنين آنان را پاك نمىكند و در عوض عذابى دردناك در دنيا و آخرت خواهند داشت ) ، يعنى در قيامت خدا آنها را به شرف التفات و نظر و خطاب خود مشرّف نمىنمايد و در دنيا و آخرت معذّب خواهند بود ، ( و اين پنج خصلت يعنى بهره‌مندى در آخرت ، تكلم خدا با آنها و نظر رحمت به آنان ، تزكيه آنان و آمرزش مخصوص متّقين است و اثر محبت خدا نسبت به آنان مىباشد ) « 1 » .\r\n( 78 )  ( وَ إِنَّ مِنْهُمْ لَفَرِيقاً يَلْوُونَ أَلْسِنَتَهُمْ بِالْكِتابِ )  : و همانا بعضى از اهل كتاب گفته‌هاى زبان خود را به لحن كتاب خدا مىخوانند ) ، آنها گفته‌هاى خود را با لحن كتاب\r\n\r\n\r\n","description":"","footnote":"\r\n( 1 ) - استفاده از اصل الميزان .\r\n","page_name":" 265 ","page_number":265},
  {"content":"\r\n\r\nخدا مىخواندند تا به افتراء و دروغ آنها را به خدا نسبت دهند و مردم را بفريبند و كتاب نوشتهء خود را به خدا نسبت مىدهند ،  ( لِتَحْسَبُوهُ مِنَ الْكِتابِ وَ ما هُوَ مِنَ الْكِتابِ )  : ( تا مردم آن را جز كتاب خدا بپندارند در حالى كه آن ، جزء كتاب آسمانى نبود ) ، چون كتاب خدا بسيار رفيعتر و پر منزلت‌تر از اباطيل و تحريفهاى آنان است ،  ( وَ يَقُولُونَ هُوَ مِنْ عِنْدِ اللَّهِ وَ ما هُوَ مِنْ عِنْدِ اللَّهِ )  : ( و مىگويند اين از جانب خداست ، در حالى كه آن از جانب خدا نيست ) ، چون معبود حقّ جز به حقّ سخن نمىگويد ،  ( وَ يَقُولُونَ عَلَى اللَّهِ الْكَذِبَ وَ هُمْ يَعْلَمُونَ )  : ( و بر خدا دروغ مىبندند با اينكه خودشان مىدانند كه دروغ است ) و اين تكذيب بعد از تكذيب است ، چون كذب و دروغ سيرهء يهود و روش زندگى آنهاست و اين دروغ هم از روى نادانى نبود ، بلكه آنها از دروغ بودن آن آگاه بودند و از روى عمد دروغ مىگفتند .\r\n\r\n[ آيهء ( 80 - 79 ) تبرّى مسيح 
  ]\r\n( 79 )  ( ما كانَ لِبَشَرٍ أَنْ يُؤْتِيَهُ اللَّهُ الْكِتابَ وَ الْحُكْمَ وَ النُّبُوَّةَ ثُمَّ يَقُولَ لِلنَّاسِ كُونُوا عِباداً لِي مِنْ دُونِ اللَّهِ )  : ( هيچ بشرى را نسزد كه خداى تعالى به او كتاب و حكم و نبوّت داده باشد ، آنگاه به مردم بگويد : به جاى خدا مرا بپرستيد ) پس هيچ بشرى نمىتواند بين اين نعمتهاى الهى جمع نمايد و آنگاه كفران بورزد و مردم را به عبادت خود دعوت كند ، چون عبادت هر معبودى غير خدا مردود است ، حتّى به عنوان تقرّب و توسّل و شفاعت طلبى چون بت پرستان هم مىگفتند ،  ( هؤُلاءِ شُفَعاؤُنا عِنْدَ اللَّهِ )  : « 1 » ، چون حقيقت عبادت متحقّق نمىشود جز با استقلال معبود و تنها خداست كه داراى ربوبيّت مطلق است ،  ( وَ لكِنْ كُونُوا رَبَّانِيِّينَ بِما كُنْتُمْ تُعَلِّمُونَ الْكِتابَ وَ بِما كُنْتُمْ تَدْرُسُونَ )  : ( و ليكن اى مردم بخاطر اينكه كتاب آسمانى را تعليم مىدهيد و درس مىگيريد ، ربّانى باشيد و جز خدا به ياد هيچ كس ديگر نباشيد ) ، چون عيسى مبعوث نشد جز به جهت تبيين موارد\r\n\r\n\r\n","description":"","footnote":"\r\n( 1 ) - سوره يونس ، آيه 18 ( اين بتها شفيعان ما در درگاه خدا هستند ) .\r\n","page_name":" 266 ","page_number":266},
  {"content":"\r\n\r\nاختلاف در بين آنها و حلال كردن بعضى از چيزهايى كه بر آنها حرام بوده و همچنين براى دعوت نمودن آنها به قيام به واجبات از قبيل تعليم و تدريس و لذا مردم به جهت اين نعمتها بايد خدايى شوند و تنها به ياد پروردگارشان باشند .\r\n( 80 )  ( وَ لا يَأْمُرَكُمْ أَنْ تَتَّخِذُوا الْمَلائِكَةَ وَ النَّبِيِّينَ أَرْباباً )  : ( و او هرگز به شما دستور نمىدهد كه فرشتگان و انبياء را خدايان خود بگيريد ) ، همچنانكه صابئىها ملائكه را مىپرستند و مشركين قريش كه ملائكه را دختران خدا مىدانستند و ادّعا مىكردند كه پيرو دين ابراهيم هستند و عبادت پيامبران نيز مانند قول يهود است كه عزير را پسر خدا مىدانستند يا نصارى كه عيسى عليه السّلام را پسر خدا مىخواندند ،  ( أَ يَأْمُرُكُمْ بِالْكُفْرِ بَعْدَ إِذْ أَنْتُمْ مُسْلِمُونَ )  : ( آيا ممكن است كه شما را بعد از آنكه مسلمان شديد به كفر دستور دهد ؟ ) خطاب به جميع گروندگان به انبياست ، مثل اهل كتاب و اعراب جاهليّت كه خود را منسوب به ابراهيم عليه السّلام مىكردند و در اينجا مراد از اسلام دين توحيد است كه همان دين خدا نزد همهء انبياء است .\r\nو اين آيه تعريض به اهل كتاب است كه آنها را از عقايد خرافى دربارهء عيسى عليه السّلام و عزير عليه السّلام باز دارد و مىفرمايد : خود انبياء هم هرگز شما را به عبادت خويش دعوت نكرده‌اند .\r\n\r\n[ آيهء ( 91 - 81 ) تسليم همه كائنات در برابر خدا و مسأله ارتداد 
  ]\r\n( 81 )  ( وَ إِذْ أَخَذَ اللَّهُ مِيثاقَ النَّبِيِّينَ )  : ( به ياد آر زمانى را كه خداوند از انبياء پيمان گرفت ) ، و اين پيمان هم از آنها گرفته شده و هم از مردم براى آنان اخذ شده است ، اگر چه كه ميثاق مردم هم به وسيلهء انبياء گرفته شده است و اين ميثاق آنست كه مردم از فرمان انبياء سرپيچى نكنند و انبياء هم مردم را به سوى شرك دعوت ننمايند ، بلكه دعوت آنها بسوى دين توحيد باشد و اينكه مردم انبياء را يارى نمايند و به آنان ايمان بياورند ،  ( لَما آتَيْتُكُمْ مِنْ كِتابٍ وَ حِكْمَةٍ ثُمَّ جاءَكُمْ رَسُولٌ مُصَدِّقٌ لِما مَعَكُمْ لَتُؤْمِنُنَّ بِهِ وَ لَتَنْصُرُنَّهُ )  : ( كه هر زمان به شما كتاب و حكمت دادم و سپس رسولى آمد كه تصديق\r\n\r\n","description":"","footnote":"","page_name":" 267 ","page_number":267},
  {"content":"\r\n\r\nكنندهء دين شما بود ، بايد به او ايمان بياوريد و او را يارى كنيد ) لام در ( لما ) ابتدائيه و در كلمه ( لتومننّ ) لام قسم است و مجموعه جمله بيان ميثاقى است كه گرفته شده كه بايد مردم به پيامبران الهى ايمان آورده و آنها را يارى كنند ،  ( قالَ أَ أَقْرَرْتُمْ وَ أَخَذْتُمْ عَلى ذلِكُمْ إِصْرِي قالُوا أَقْرَرْنا )  : ( خداوند فرمود : آيا اقرار كرديد و پيمان مرا بر اين مطلب گرفتيد ؟\r\nگفتند : آرى ، اقرار كرديم ) خطاب مختص به پيامبران و امّتهاى آنهاست و حكم آن شامل همهء آنها مىباشد و ( اصر ) پيمان سنگين محكم است كه با ايمان و يارى كردن تحقّق مىيابد و آنان اقرار به اين عهد كردند ،  ( قالَ فَاشْهَدُوا وَ أَنَا مَعَكُمْ مِنَ الشَّاهِدِينَ )  : ( فرمود : پس شاهد باشيد ، من نيز با شما از شاهدانم ) اين شهادت هم شهادتى است از انبياء و هم امّتها ، و سياق اين آيات در زمينه احتجاج عليه اهل كتاب است كه آنان دعوت رسول اكرم صلّى اللّه عليه و إله و سلم را اجابت نكردند .\r\n( 82 )  ( فَمَنْ تَوَلَّى بَعْدَ ذلِكَ فَأُولئِكَ هُمُ الْفاسِقُونَ )  : ( لذا بعد از اين هر كس اعراض كند ، پس اينان همان فاسقان هستند ) يعنى بعد از اين پيمان محكم هر كس روى گرداند ، همانا از فاسقان است و فاسق كسى است كه با شقاوت ، اوامر الهى را عصيان مى نمايد .\r\n( 83 )  ( أَ فَغَيْرَ دِينِ اللَّهِ يَبْغُونَ )  : ( آيا اينان غير دين خدا را مىطلبند ) و آن دين واحد است كه از همهء انبياء و امتهاى آنان بر آن ، پيمان گرفته شد ، پس آيا غير از اسلام ( كه دين توحيد است ) را طلب مىنمايند ؟  ( وَ لَهُ أَسْلَمَ مَنْ فِي السَّماواتِ وَ الْأَرْضِ طَوْعاً وَ كَرْهاً وَ إِلَيْهِ يُرْجَعُونَ )  : ( با اينكه تمامى ساكنان آسمانها و زمين چه با رغبت و چه با اكراه تسليم اويند و به سوى او باز مىگردند ) ، منظور از تسليم در اين آيه تسليم تكوينى در برابر اوامر الهى بوده ، لذا بر اهل كتاب است كه تشريعا تسليم دين توحيد كه همان اسلام است شوند ، چون همهء آنچه در آسمانها و زمين است تسليم اراده تكوينى خداوند هستند و دليل بر آن جمله ( طوعا و كرها ) است و منظور از آن اين است كه يا از خواسته\r\n\r\n","description":"","footnote":"","page_name":" 268 ","page_number":268},
  {"content":"\r\n\r\nخدا در مورد خويش رضايت دارند يا از آن كراهت دارند ، ( مانند مرگ و مير و فقر و بيمارى و امثال آن ) و چون همه كائنات بسوى خدا باز مىگردند ، پس اين دليلى ديگر براى پيروى آنان از دين واحد خدا ، يعنى اسلام مىباشد .\r\n( 84 )  ( قُلْ آمَنَّا بِاللَّهِ وَ ما أُنْزِلَ عَلَيْنا وَ ما أُنْزِلَ عَلى إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطِ )  : ( بگو ما به خدا و آنچه بر ما نازل كرده و آنچه بر ابراهيم و اسماعيل و اسحاق و يعقوب و اسباط نازل كرده است ايمان داريم ) در اينجا به پيامبر امر مىنمايد كه از جانب خود و همهء مؤمنان امّتش مطابق ميثاق الهى رفتار كند و انبياء نامبرده بعد از يعقوب از اسباط بنى اسرائيل مانند داود و يونس و ايّوب مىباشند ،  ( وَ ما أُوتِيَ مُوسى وَ عِيسى وَ النَّبِيُّونَ مِنْ رَبِّهِمْ )  : ( و به آنچه موسى و عيسى و پيامبران ديگر از ناحيهء پروردگارشان آورده‌اند ، ايمان داريم ) ، براى عموميّت دادن به كلام است تا شامل همهء انبياء حتى آدم و نوح نيز بگردد ،  ( لا نُفَرِّقُ بَيْنَ أَحَدٍ مِنْهُمْ وَ نَحْنُ لَهُ مُسْلِمُونَ )  : ( بين هيچ يك از آنان فرق نمىگذاريم و ما تسليم او هستيم ) در اين جمله همه انبياء را يك جا جمع نموده است و اعلام پيروى از همهء آنان را مىنمايد .\r\n( 85 )  ( وَ مَنْ يَبْتَغِ غَيْرَ الْإِسْلامِ دِيناً فَلَنْ يُقْبَلَ مِنْهُ )  : ( و هر كس بخواهد غير اسلام را به عنوان دين بپذيرد از او پذيرفته نمىشود ) تأكيد بر رفتار بر مبناى ميثاق و پيمان الهى است ،  ( وَ هُوَ فِي الْآخِرَةِ مِنَ الْخاسِرِينَ )  : ( و او در آخرت از زيانكاران خواهد بود ) كسانى كه آزادى از قيد بندگى خدا را برگزينند ، همانا مطيع شرايع و احكامى مىشوند كه تمايلات نفسانىشان آنها را ابداع كرده و خداوند هيچ سلطه‌اى نسبت به آن احكام ندارد و آنها را نازل نكرده ، پس اسلام دينى است كه واجب است همه اهل زمين مطيع آن گردند ، چون اسلام دين تسليم در برابر خداست و همهء مردم را تحت يك لواى واحد مجتمع مىگرداند و هر كس غير آن را طلب كند براى او جز خسارت و زيان\r\n\r\n","description":"","footnote":"","page_name":" 269 ","page_number":269},
  {"content":"\r\n\r\nنخواهد بود .\r\n( 86 )  ( كَيْفَ يَهْدِي اللَّهُ قَوْماً كَفَرُوا بَعْدَ إِيمانِهِمْ )  : ( چگونه خداوند قومى را كه پس از ايمانشان كافر شدند ، هدايت مىكند ؟ ) استفهام در اينجا افاده انكار و بعيد شمردن مطلب را مىنمايد ،  ( وَ شَهِدُوا أَنَّ الرَّسُولَ حَقٌّ وَ جاءَهُمُ الْبَيِّناتُ )  : ( و بعد از آنكه شهادت دادند كه اين رسول حق است و معجزات و آيات روشن برايشان آمد ) يعنى از روى علم و اثبات به حقانيّت رسول اللّه صلّى اللّه عليه و إله و سلم شهادت دادند ، حال اگر مراد از اين جمع اهل كتاب باشند كه آنها در كتب خود علائم پيامبر آخر الزمان را ديده بودند و به حقانيّت او يقين داشتند و اگر هم مراد اهل ردّه از مسلمين ( مرتدّين ) باشند ، شهادت آنها اقرار علمى و زبانى آنهاست به رسالت پيامبر صلّى اللّه عليه و إله و سلم ،  ( وَ اللَّهُ لا يَهْدِي الْقَوْمَ الظَّالِمِينَ )  : ( و خدا گروه ستمكاران را هدايت نمىكند ) وصف اشعار به عليّت دارد ، يعنى علت هدايت نشدن آنها ستمكار بودنشان است و اين امر منافاتى ندارد با اينكه اگر توبه كنند و رجوع نمايند ، آنها را هدايت كند .\r\n( 87 )  ( أُولئِكَ جَزاؤُهُمْ أَنَّ عَلَيْهِمْ لَعْنَةَ اللَّهِ وَ الْمَلائِكَةِ وَ النَّاسِ أَجْمَعِينَ )  : ( جزاى آنان اين است كه لعنت خدا و ملائكه و همهء مردم شامل حالشان گردد ) يعنى سزاى آنان طرد شدن از مغفرت و رحمت الهى است و لذا همه مردم و ملائكه از خدا مىخواهند كه آنان را از رحمت خود دور كند .\r\n( 88 )  ( خالِدِينَ فِيها لا يُخَفَّفُ عَنْهُمُ الْعَذابُ وَ لا هُمْ يُنْظَرُونَ )  : ( و جاودانه در اين دورى از رحمت خدا بمانند و عذاب از آنها تخفيف نپذيرد و مهلت هم داده نمىشوند ) يعنى به آنان مهلتى داده نخواهد شد ، بلكه به تعجيل به آن عذاب جاودانه‌اى كه مستحق ايشان است خواهند رسيد .\r\n\r\n","description":"","footnote":"","page_name":" 270 ","page_number":270},
  {"content":"\r\n\r\n( 89 )  ( إِلَّا الَّذِينَ تابُوا مِنْ بَعْدِ ذلِكَ وَ أَصْلَحُوا فَإِنَّ اللَّهَ غَفُورٌ رَحِيمٌ )  : ( مگر كسانى كه بعد از ارتكاب چنين كفرى توبه نموده و مافات را جبران و اصلاح كنند كه خداوند آمرزنده و رحيم است ) يعنى اگر بعد از ارتداد توبه نمايند و داخل در صلاح و شايستگى گردند و توبه آنها توبه‌اى خالصانه باشد ، آنان را از پليدى كفر شستشو مىدهد و باطن آنان نيز بوسيله ايمان مطهر مىگردد و چون خدا آمرزنده و مهربان است ، لذا آنان را مىآمرزد و از تقصيرشان درمىگذرد و به جاى مؤاخذه با عفو و رحمت از آنان استقبال مىنمايد .\r\n( 90 )  ( إِنَّ الَّذِينَ كَفَرُوا بَعْدَ إِيمانِهِمْ ثُمَّ ازْدادُوا كُفْراً لَنْ تُقْبَلَ تَوْبَتُهُمْ وَ أُولئِكَ هُمُ الضَّالُّونَ )  : ( محققا كسانى كه بعد از ايمان آوردن كافر شدند و سپس به كفر خود بيافزايند ، هرگز توبهء آنها پذيرفته نمىشود و اينان همان گمراهانند ) يعنى كسى كه بعد از روشن شدن حقّ و تمام شدن حجّت ، نسبت به آن كفر مىورزد و طغيان مىنمايد راهى براى اصلاح او وجود ندارد ، پس خدا هم او را هدايت نمىكند و توبه او را نمىپذيرد ، چون بازگشت او بازگشت حقيقى نيست ، بلكه او غرق در گمراهى و ضلالت بوده و هيچ اميدى به نجات و هدايت او نيست .\r\n( 91 )  ( إِنَّ الَّذِينَ كَفَرُوا وَ ماتُوا وَ هُمْ كُفَّارٌ فَلَنْ يُقْبَلَ مِنْ أَحَدِهِمْ مِلْءُ الْأَرْضِ ذَهَباً وَ لَوِ افْتَدى بِهِ أُولئِكَ لَهُمْ عَذابٌ أَلِيمٌ وَ ما لَهُمْ مِنْ ناصِرِينَ )  : ( محققا كسانى كه كافر شدند و با حال كفر از دنيا رفتند ، از احدى از آنان رشوه پذيرفته نمىشود ، اگر چه فرضا به فراخناى زمين طلا داشته باشند كه بخواهند به عوض كفر خود بدهند و ايشان عذابى دردناك دارند و آنان را هيچ ياورى نيست ) ، گروهى كه با حال كفر و ارتداد از دنيا بروند و هرگز توبه نكنند معلوم است ، چنين كسى كه نتوانسته در دنيا توبه كند ، هيچ عوض و بدلى به عوض آن توبه از او پذيرفته نخواهد شد و هيچ چيز خلأ توبه را پر نخواهد\r\n\r\n","description":"","footnote":"","page_name":" 271 ","page_number":271},
  {"content":"\r\n\r\nكرد ، لذا در آخرت گرفتار عذاب دردناك الهى مىگردند و نه شفيعى خواهند داشت و نه ياورى .\r\n\r\n[ آيهء ( 95 - 92 ) دربارهء معناى برّ 
  ]\r\n( 92 )  ( لَنْ تَنالُوا الْبِرَّ حَتَّى تُنْفِقُوا مِمَّا تُحِبُّونَ )  : ( هرگز به نيكى نمىرسيد تا زمانيكه از آنچه دوست مىداريد انفاق كنيد ) ، ( لن تنالوا ) يعنى ( لن تصلوا ) هرگز نمىرسيد و ( برّ ) به معناى باز بودن دست انسان در كار خير مىباشد ، يعنى وسعت در انجام خير ، و اينجا اعم از فعل قلب و فعل بدن است ، فعل قلب از قبيل اعتقاد حقّ و نيّت پاك و فعل جوارح از قبيل انفاق در راه خدا و ساير اعمال صالح ، و ذات انسان به گونه‌اى است كه به آنچه از مال جمع آورى كرده تعلّق خاطر دارد و آن را مانند جزئى از نفس خودش عزيز مىدارد و اگر مال خود را از دست بدهد ، گويا جزئى از جان خود را از دست داده است ، پس مجاهدت در انفاق مال بسى دشوارتر از ساير عبادات است و لذا مىفرمايد : هرگز به احسان و انعام الهى نايل نمىگرديد ، جز با انفاق از آنچه دوست مىداريد ،  ( وَ ما تُنْفِقُوا مِنْ شَيْءٍ فَإِنَّ اللَّهَ بِهِ عَلِيمٌ )  : ( و هر چه را انفاق كنيد ، خداى تعالى به آن داناست ) ، اين جمله براى تشويق انفاق كنندگان است كه بدانند و خوشحال باشند كه خدا از عمل آنان آگاه است و اجر آنها را بطور كامل مىدهد .\r\n( 93 )  ( كُلُّ الطَّعامِ كانَ حِلًّا لِبَنِي إِسْرائِيلَ إِلَّا ما حَرَّمَ إِسْرائِيلُ عَلى نَفْسِهِ مِنْ قَبْلِ أَنْ تُنَزَّلَ التَّوْراةُ )  : ( همه طعامها بر بنى اسرائيل حلال بود ، مگر آنچه را كه خود اسرائيل پيش از نزول تورات بر خود حرام كرده بود ) اسرائيل نام يعقوب عليه السّلام است و وجه تسميه‌اش مجاهدهء او در راه خداست ، پس همه طعامها قبل از نزول تورات بر آنان حلال بود جز آنچه يعقوب آنها را از پيش خود حرام كرده بود ، امّا بنى اسرائيل منكر اين قضيّه هستند ،  ( قُلْ فَأْتُوا بِالتَّوْراةِ فَاتْلُوها إِنْ كُنْتُمْ صادِقِينَ )  : ( بگو اگر راست مىگوئيد و سخن مرا نمىپذيريد ، تورات را بياوريد و بخوانيد ) چون يهود منكر نسخ در\r\n\r\n","description":"","footnote":"","page_name":" 272 ","page_number":272},
  {"content":"\r\n\r\nشرايع و قوانين الهى هستند و به مسلمانان مىگفتند : پيغمبر شما كاذب است ، چون از نسخ سخن مىگويد و بيان مىكند كه خداى تعالى بخاطر ظلمهايى كه بنى اسرائيل كردند ، طيّبات را بر آنان حرام كرد و اين تحريم وقتى صادق است كه طيّبات قبل از آن حلال بوده باشد و اين همان نسخ است كه محال مىباشد .\r\nامّا آنچه قرآن كريم در جواب آنان مىگويد ، آنست كه در تورات آمده كه همه طعامها قبل از نزول تورات حلال بوده است و اگر قبول نداريد ، توراتتان را بياوريد و بخوانيد ، آنوقت آشكار مىشود كه كداميك از ما بر حق و صادق هستيم .\r\n( 94 )  ( فَمَنِ افْتَرى عَلَى اللَّهِ الْكَذِبَ مِنْ بَعْدِ ذلِكَ فَأُولئِكَ هُمُ الظَّالِمُونَ )  : ( پس هر كس از اين به بعد به خدا دروغ ببندد ، چنين كسانى از ستمگران هستند ) يعنى اگر اين مطلب را نپذيريد و حاضر نيستيد تورات را بياوريد و بخوانيد ، پس محققا به خدا افترا و دروغ مىبنديد و ستمكار هستيد و اين جمله براى آرامش خاطر پيامبر صلّى اللّه عليه و إله و سلم است كه به ايشان مىفرمايد : دشمنان تو از يهود ، ستمكار و ظالم هستند ، چون به خدا تهمت مىزنند و دروغ مىبندند .\r\n( 95 )  ( قُلْ صَدَقَ اللَّهُ فَاتَّبِعُوا مِلَّةَ إِبْراهِيمَ حَنِيفاً وَ ما كانَ مِنَ الْمُشْرِكِينَ )  : ( بگو خداوند راست گفته ، لذا ملّت و كيش پاك ابراهيم را تبعيّت كنيد و ابراهيم از مشركين نبود ) ، يعنى دين مرا كه همان دين پاك ابراهيمى است بپذيريد و به حلال بودن گوشت شتر و غيره از طيّبات كه خداوند آن را بر ما حلال كرده است ، اعتراف كنيد ، اگر چه بواسطه ظلمهاى شما آنها را بر شما حرام كرده بود .\r\n\r\n[ آيهء ( 97 - 96 ) كعبه و بيت اللّه الحرام 
  ]\r\n( 96 )  ( إِنَّ أَوَّلَ بَيْتٍ وُضِعَ لِلنَّاسِ لَلَّذِي بِبَكَّةَ مُبارَكاً وَ هُدىً لِلْعالَمِينَ )  : ( محققا اولين خانه‌اى كه براى مردم بنا نهاده شد ، آن خانه‌اى است كه در مكّه قرار دارد ، خانه‌اى\r\n\r\n","description":"","footnote":"","page_name":" 273 ","page_number":273},
  {"content":"\r\n\r\nپر بركت كه مايهء هدايت تمام عالميان است ) مراد از قرار دادن خانه براى مردم ، ساختن آن براى عبادت مردم است تا مردم آن را وسيله‌اى قرار دهند براى پرستش خداى سبحان و از هر طرف به سوى آن روان گردند يا به طرف آن عبادت كنند و اين خانه كعبه است كه به جهت ازدحام مردم براى طواف و نماز و مناسك به نام بكّه ( محل ازدحام ) ناميده شده است و بعضى مىگويند ، ( بكّه ) نام حرم يا نام مسجد و يا محل طواف است و ( مبارك ) از ريشهء بركت به معناى خير كثير مىباشد و مبارك محلى است كه خير فراوان به آنجا افاضه مىشود و منظور بركات دنيوى و اخروى است .\r\nامّا ( هدى للعالمين ) به جهت آنست كه خداى تعالى با تأسيس كعبه و تشريع عباداتى در آن ، سعادت اخروى مردم را به ايشان نشان داده و ايشان را به كرامت و قرب خدا هدايت مىنمايد ، پس كعبه به تمامى مراتب هدايت از خطور ذهنى گرفته تا انقطاع تامّ از دنيا و اتصال كامل به عالم معنا ، هدايت است علاوه بر آن كعبه بوسيله ايجاد وحدت كلمه و ائتلاف امّت و مشاهده منافعشان همه انسانها را به سعادت دنيويشان نيز هدايت مىكند ، لذا كعبه هدايت مطلقه است ، آن هم نه براى جماعتى خاص ، بلكه براى همهء انسانها .\r\n( 97 )  ( فِيهِ آياتٌ بَيِّناتٌ مَقامُ إِبْراهِيمَ )  : ( در آن خانه آياتى روشن و مقام ابراهيم هست ) براى بيان مزاياى خانه كعبه و مفاخر آن آيات آن را مىشمارد ، اولا ) : مقام ابراهيم در آنجاست و آن سنگى است كه جاى پاى ابراهيم عليه السّلام در آن نقش بسته است و اين سنگ درون جايگاهى كنار مطاف ، روبروى ضلع ملتزم قرار دارد ، ( و من دخله آمنا ) : ( و هر كس داخل آن شود ايمن است ) و ثانيا ) : هر كس داخل آن شود امنيّت دارد و اين بيان يك حكم تشريعى است نه يك خاصيّت تكوينى و نهايتا قبل از اسلام هم حكم امنيّت خانه كعبه تشريع شده بود ، پس اين آيه اخبار از تشريع حكم سابق يا انشاء و امرى به نحو تأييد و امضاى حكمى است كه قبلا هم بوده است ،  ( وَ لِلَّهِ عَلَى النَّاسِ \r\n\r\n","description":"","footnote":"","page_name":" 274 ","page_number":274},
  {"content":"\r\n\r\n حِجُّ الْبَيْتِ مَنِ اسْتَطاعَ إِلَيْهِ سَبِيلًا )  : ( و بر هر كس كه مستطيع باشد زيارت خانه كعبه واجب است ) ، ( ثالثا ) : مزيّت سوّم خانه كعبه آنست كه حجّ و زيارت آن بر افراد مستطيع واجب است و حجّ به معناى قصد است و در اصطلاح شرعى مناسك خاصّى مىباشد كه معروف است و اين حكم تشريع ابتدايى نيست ، بلكه امضايى نسبت به تشريع قبلى ابراهيم عليه السّلام است و منظور از استطاعت توانايى مالى و جانى است ،  ( وَ مَنْ كَفَرَ فَإِنَّ اللَّهَ غَنِيٌّ عَنِ الْعالَمِينَ )  : ( و هر كس كفر بورزد ، همانا خداوند از همه عالم بىنياز است ) كلمه كفر در اينجا به معناى كفر در اصول دين نيست ، بلكه كفر در فروع دين مىباشد ، نظير كفر به نماز و زكات ، يعنى ترك آنها ، پس هر كس حجّ را ترك كند ، ضررى به خدا نمىزند ، چون او از همهء جهانيان بىنياز است .\r\n\r\n[ آيهء ( 110 - 98 ) تقوى و اعتصام به حبل اللّه و مسأله امر به معروف و نهى از منكر 
  ]\r\n( 98 )  ( قُلْ يا أَهْلَ الْكِتابِ لِمَ تَكْفُرُونَ بِآياتِ اللَّهِ وَ اللَّهُ شَهِيدٌ عَلى ما تَعْمَلُونَ )  : ( بگو اى اهل كتاب چرا به آيات خدا كفر مىورزيد با اينكه خداى تعالى بر آنچه مىكنيد ناظر و شاهد است ) ، مراد از آيات به قرينهء وحدت سياق ، همان حليّت طعام قبل از نزول تورات و برگشتن قبله در اسلام بسوى كعبه مىباشد خداوند كه ناظر بر اعمال است به حيله‌ها و مفاسد شما و اينكه شما قصد مسدود كردن راه خدا را داريد آگاه است .\r\n( 99 )  ( قُلْ يا أَهْلَ الْكِتابِ لِمَ تَصُدُّونَ عَنْ سَبِيلِ اللَّهِ مَنْ آمَنَ تَبْغُونَها عِوَجاً وَ أَنْتُمْ شُهَداءُ وَ مَا اللَّهُ بِغافِلٍ عَمَّا تَعْمَلُونَ )  : ( بگو اى اهل كتاب ، چرا كسى را كه ايمان آورده ، از راه خدا جلوگيرى مىكنيد و آن راه را منحرف مىنمائيد ، با اينكه خود شما شاهد بر حقانيّت آن هستيد و خداوند ابدا از آنچه مىكنيد غافل نيست ) ، يعنى چرا راه خدا را منحرف و غير مستقيم مىخواهيد و شما خود شاهد بر حقانيّت همان چيزى هستيد كه انكارش مىكنيد ، امّا خدا شاهد بر اعمال شما و كفر و انكار شماست ، كما\r\n\r\n","description":"","footnote":"","page_name":" 275 ","page_number":275},
  {"content":"\r\n\r\nاينكه خود نيز عالم به اين معنا هستيد ، امّا خداوند شاهد بر شماست و شاهد است كه شما بر حقّى كه آن را انكار مىكنيد گواه هستيد .\r\n( 100 )  ( يا أَيُّهَا الَّذِينَ آمَنُوا إِنْ تُطِيعُوا فَرِيقاً مِنَ الَّذِينَ أُوتُوا الْكِتابَ يَرُدُّوكُمْ بَعْدَ إِيمانِكُمْ كافِرِينَ )  : ( اى كسانى كه ايمان آورده‌ايد ، اگر طايفه‌اى از اهل كتاب را اطاعت كنيد ، شما را بعد از آنكه ايمان آورديد ، از دينتان برمىگردانند و كافر مىسازند ) ، مراد از اين طائفه يهوديان هستند يا عدّه‌اى از آنان و آنها هم گمراهند و هم گمراه كننده‌اند ، ايشان به جهت كينه و حسادت نسبت به شما و همچنين از روى كراهتى كه نسبت به دين دارند مىخواهند شما را از دين برگردانند .\r\n( 101 )  ( وَ كَيْفَ تَكْفُرُونَ وَ أَنْتُمْ تُتْلى عَلَيْكُمْ آياتُ اللَّهِ وَ فِيكُمْ رَسُولُهُ وَ مَنْ يَعْتَصِمْ بِاللَّهِ فَقَدْ هُدِيَ إِلى صِراطٍ مُسْتَقِيمٍ )  : ( و چگونه كفر مىورزيد با اينكه آيات خدا بر شما تلاوت مىشود و فرستادهء او در بين شماست و هر كس خود را به خدا بسپارد ، به سوى صراط مستقيم هدايت مىشود ) يعنى چرا با اينكه ، آيات هدايت كنندهء خدا را كه مانع كفر است خوانده‌ايد و همچنين رسول خدا كه شما را به سوى صراط مستقيم هدايت مىكند در بين شماست ، كفر مىورزيد ؟ و هر كس به هدايت الهى متمسك شود ، همانا به عصمت بزرگ و عامّى چنگ زده است كه شامل همه هدايات و همچنين همه كسانى كه به آن تمسّك يافته‌اند مىشود و اين عمل باعث هدايت به صراط مستقيم مىگردد و راه مستقيم همان ايمان ثابت است كه نه اختلاف مىپذيرد و نه تخلّف ، صراطى كه سالكان خود را در وسط خود جمع مىنمايد و نمىگذارد از راه منحرف شده و گمراه گردند .\r\n( 102 )  ( يا أَيُّهَا الَّذِينَ آمَنُوا اتَّقُوا اللَّهَ حَقَّ تُقاتِهِ وَ لا تَمُوتُنَّ إِلَّا وَ أَنْتُمْ \r\n\r\n","description":"","footnote":"","page_name":" 276 ","page_number":276},
  {"content":"\r\n\r\n مُسْلِمُونَ )  : ( اى كسانى كه ايمان آورده‌ايد ، از خدا آنطور كه شايسته اوست پروا كنيد و مبادا جز با حالت اسلام از دنيا برويد ) ، يعنى از روى ترس از عذاب و عقاب الهى ، تقوا و تجنّب از گناهان داشته باشيد و از اوامر الهى پيروى نموده و از نواهى او پرهيز نماييد و شكر نعمتهاى او را بجا آورده و هنگام ابتلاء او صبر نماييد و امّا حقّ تقوا ، عبوديّت محض براى خداى سبحان است كه هيچ گونه غفلت و خود پرستى در آن راه ندارد و آن طاعت بدون معصيت و شكر بدون كفران و ذكر بدون غفلت و نسيان است و آن اسلامى كه واجب است بر آن مداومت داشته باشيم و تقوى بورزيم تا هنگام مرگ ، همان درجهء اعلى از اسلام حقيقى است .\r\n( 103 )  ( وَ اعْتَصِمُوا بِحَبْلِ اللَّهِ جَمِيعاً وَ لا تَفَرَّقُوا )  : ( و همگى به ريسمان الهى چنگ بزنيد و متفرق نشويد ) ، اعتصام به خدا و رسول كه در آيه قبل بيان شد ، اعتصام به حبل اللّه است ، يعنى آن رابط و واسطه‌اى كه بين عبد و ربّ قرار دارد و آسمان را به زمين متصل مىكند و مىتوان گفت ، حبل اللّه همان قرآن است و يا رسول خدا صلّى اللّه عليه و إله و سلم و يا ائمه و امّا بازگشت همه آنها به يك چيز است ، و خداوند تمام افراد جامعه اسلامى را به اين وسيله به وحدت فرا مىخواند ، چون قوام اسلام بر يگانگى جامعه و روابط برادرى ايمانى در بين آنان است ،  ( وَ اذْكُرُوا نِعْمَتَ اللَّهِ عَلَيْكُمْ إِذْ كُنْتُمْ أَعْداءً فَأَلَّفَ بَيْنَ قُلُوبِكُمْ فَأَصْبَحْتُمْ بِنِعْمَتِهِ إِخْواناً )  : ( و به ياد آوريد نعمت خدا را بر خويش ، زمانى كه با يكديگر دشمن بوديد و او بين دلهايتان الفت برقرار كرد و در نتيجهء نعمت خدا با يكديگر برادر شديد ) ، روش قرآن اين است كه تعاليم خود را با ذكر علل و اسباب بيان مىكند و مردم را بسوى خير و هدايت دعوت مىنمايد ، بدون اينكه آنها را وادار به تقليد كوركورانه بسازد و خدا مىداند كه منبع حقايق توحيد است و در عين حال آنها بايد تسليم خدا باشند و به حبل اللّه چنگ بزنند و از نعمت برادرى و همبستگى قلوب بهره‌مند گردند ، چون خدا مالك و عالم مطلق است ، لذا در اوامر او نبايد چون و چرا نمود ، زيرا او عالم\r\n\r\n","description":"","footnote":"","page_name":" 277 ","page_number":277},
  {"content":"\r\n\r\nبه مصالح بندگان خويش است ،  ( وَ كُنْتُمْ عَلى شَفا حُفْرَةٍ مِنَ النَّارِ فَأَنْقَذَكُمْ مِنْها )  : ( در حالى كه شما بر لبهء پرتگاه آتش بوديد و او شما را از آن پرتگاه نجات داد ) ، مراد از ( شفا حفرة ) يعنى لبه پرتگاه و مراد از آتش اگر آتش آخرت باشد ، معنا اين مىشود كه شما كافر بوديد و بين شما افتادن در آتش دوزخ بيش از يك قدم فاصله نبود و اگر مراد آتش جنگ باشد ، يعنى شما با هم دشمن بوده و دائما در حال جنگ و خونريزى بوديد ، امّا خدا بين شما الفت برقرار كرد و شما را از آتش اختلاف و دشمنى رهانيد ، چون اساس آنها بر هواهاى نفسانى و خود پرستى و مذلّت بود و اينها انسان را به فناء و زوال و جنگ و سقوط مىكشاند ، امّا خدا شما را به حقيقت امنيّت رسانيد كه تمام مال و جاه و ناموس و جان مردم را در بر گرفت و آنگاه شيرينى نعمت و لذّت سعادت را چشيديد ،  ( كَذلِكَ يُبَيِّنُ اللَّهُ لَكُمْ آياتِهِ لَعَلَّكُمْ تَهْتَدُونَ )  : ( اينچنين خدا نشانه‌هاى خود را به شما مىنماياند تا شايد هدايت شويد ) ، و اين آيات نورى هستند كه قلبها را نورانى مىكنند تا در مسير هدايت سريعتر گام بردارند .\r\n( 104 )  ( وَ لْتَكُنْ مِنْكُمْ أُمَّةٌ يَدْعُونَ إِلَى الْخَيْرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ وَ أُولئِكَ هُمُ الْمُفْلِحُونَ )  : ( و بايد از ميان شما طايفه‌اى باشند كه مردم را به سوى خير دعوت نموده ، امر به معروف و نهى از منكر كنند و اين طايفه همانا رستگارانند ) ، ( من ) تبعيضيّه است ، عمل مانند علم و دائر و مدار آنست ، هر زمان كه علم قوى باشد ، عمل قوت مىگيرد و بالعكس با ضعف آن ضعيف مىگردد ، و هر زمان علم صالح باشد ، عمل هم صالح مىشود و اگر علم فاسد باشد عمل هم فاسد مىگردد و علم بسوى عمل دعوت مىكند ، پس مجتمع صالح مردم را به حفظ معرفت و فرهنگ دعوت مىكند و شخص متخلّف از خير را ردّ مىنمايد ، لذا در جامعه اسلامى كه متمسك به حبل اللّه هستند ، معروف در آن جامعه ، عمل خير است و منكر در آن عمل شرّ است ، يعنى خير در جامعه اسلامى شناخته شده و معروف است و شرّ در آن جامعه\r\n\r\n","description":"","footnote":"","page_name":" 278 ","page_number":278},
  {"content":"\r\n\r\nمنكر و نامألوف مىباشد و كسانى كه قيام به اين امر واجب يعنى امر به معروف و نهى از منكر مىكنند رستگارانند ، چون قيام به يك واجب كفايى كرده‌اند تا جامعه خود را حفظ نمايند و طريقه پروردگارشان را محافظت نمايند .\r\n( 105 )  ( وَ لا تَكُونُوا كَالَّذِينَ تَفَرَّقُوا وَ اخْتَلَفُوا مِنْ بَعْدِ ما جاءَهُمُ الْبَيِّناتُ وَ أُولئِكَ لَهُمْ عَذابٌ عَظِيمٌ )  : ( و شما مانند كسانى نباشيد كه بعد از آنكه آيات روشن بسويشان آمد ، اختلاف كردند و دسته دسته شدند و براى آنان عذابى بزرگ خواهد بود ) كسانى كه اختلاف مىنمايند ، اختلاف آنها از تفرقه در اعتقاداتشان ناشى مىشود ، امّا همين تفرقه در عقايد به تفرقه در ابدان آنها منجر مىشود و آنها را از صورت جماعت خارج مىكند و از طرف ديگر تفرقه ابدان هم به اختلاف عقايد منجر مىشود ، پس مىفرمايد :\r\nشما مسلمانان با هم متّحد باشيد و مانند اهل كتاب نباشيد كه ابتدا بدنهايشان از هم جدا شد و از جماعت خارج شدند و آنگاه آراء و عقايد آنها هم مختلف گرديد .\r\nلذا قرآن در دعوت به اتحاد تأكيد مىكند و در نهى از اختلاف مبالغه مىنمايد و اين نيست مگر به جهت تفرّس و ژرف‌نگرى چون مىدانسته كه اين امّت به زودى دچار اختلاف و تشتت آراء مىگردند ، جريان حوادث هم اين پيش گوئى قرآن را تأييد و تصديق كرد ، چون امّت محمّد صلّى اللّه عليه و إله و سلم به مذاهب گوناگون منشعب گشت كه هر يك ديگرى را نسبت كفر مىداد و هرگاه شخصى برخاست تا اختلاف دو مذهب را از بين برد خود مذهب سوّمى ايجاد كرد ، به هر حال پس از رحلت رسول اكرم صلّى اللّه عليه و إله و سلم در اثر نفاق منافقان مردم متفرق شدند و حكومتها ، مردم را در بند تحكم و استبداد كشيدند و سعادت حياتشان را به شقاوت و هدايتشان را مبدّل به ضلالت و غّى نمودند .\r\nو عذاب عظيم آنان به جهت تفرقه و اختلاف است كه به سقوط آنها منجر مىشود و در صحيح بخارى و صحيح مسلم از انس روايت شده كه گفت : رسول خدا فرمود : ( به زودى مردانى از صحابهء من در كنار حوض بر من وارد مىشوند و همين كه نزديك\r\n\r\n","description":"","footnote":"","page_name":" 279 ","page_number":279},
  {"content":"\r\n\r\nمىشوند از جانب خدا دستگيرشان نموده و به سرعت مىبرند و من مىگويم : اى پروردگار من ، اينها اصحاب من هستند ، پس خطاب مىرسد : مگر نمىدانى كه اينها بعد از رحلت تو چه حوادثى پديد آوردند ؟ ) .\r\nو همچنين در صحيحين از ابو هريره نقل شده كه رسول خدا صلّى اللّه عليه و إله و سلم فرمود : ( روز قيامت جمعى از اصحاب من بر من وارد مىشوند ) ، ( يا فرمود : جمعى از امّتم ) ، و از جانب خداوند طرد مىگردند ، من عرضه مىدارم ، پروردگارا ، اينها اصحاب من هستند ، خداوند مىفرمايد : مگر نمىدانى كه بعد از رحلتت چه حادثه‌ها پديد آوردند و به عقب سير نمودند و مرتدّ شدند و همين باعث طرد آنهاست ) .\r\n( در كتاب الدّر المنثور ، از ابو هريره از عبد اللّه بن عمر نقل شده است كه رسولخدا فرمود : يهود بر 71 فرقه متفرق شدند و نصارى به 72 فرقه و امت من به 73 فرقه متفرق مىشوند و به جز يك فرقه همه در آتشند ، شخصى پرسيد : آن يك ملّت كدام است ؟ فرمود : همان ملّت و مذهبى كه من امروز بر آنم ) « 1 » .\r\n( 106 )  ( يَوْمَ تَبْيَضُّ وُجُوهٌ وَ تَسْوَدُّ وُجُوهٌ )  : ( روزى كه چهره‌هايى سفيد و چهره‌هايى سياه مىشود . . . ) از آنجا كه مقام آيات مقام كفران نعمت بود و كفران نعمت هم نظير خيانت باعث خسّت و فرومايگى و انفعال و شرمندگى مىشود ، لذا خداوند از عباراتى استفاده نمود كه با حالت شرمندگى مناسبت دارد ، نظير سيه رويى كه در دنيا هم مردم اين تعبير را براى شخص شرمنده به كار مىبرند ،  ( فَأَمَّا الَّذِينَ اسْوَدَّتْ وُجُوهُهُمْ أَ كَفَرْتُمْ بَعْدَ إِيمانِكُمْ فَذُوقُوا الْعَذابَ بِما كُنْتُمْ تَكْفُرُونَ )  : ( امّا به آنهايى كه رو سياه شدند ، گفته مىشود ، آيا شما نبوديد كه بعد از ايمانتان كافر شديد ، پس حالا عذاب را بخاطر كفرى كه داشتيد بچشيد ) و خطاب به اهل بدعت و هواهاى نفسانى از اين امّت و يا اهل\r\n\r\n\r\n","description":"","footnote":"\r\n( 1 ) - اصل تفسير الميزان .\r\n","page_name":" 280 ","page_number":280},
  {"content":"\r\n\r\nكتاب است كه آنها به رسول خدا كفر ورزيدند ، در حالى كه قبل از بعثت ايشان به آن حضرت ايمان داشتند و مىدانستند چنين پيامبرى ظهور مىكند و يا خطاب به جميع كفّار است كه ابتدا در عالم ذر از آنها ميثاق گرفته شده ، امّا بعد كافر شدند .\r\n( 107 )  ( وَ أَمَّا الَّذِينَ ابْيَضَّتْ وُجُوهُهُمْ فَفِي رَحْمَتِ اللَّهِ هُمْ فِيها خالِدُونَ )  : ( و امّا كسانى كه رويشان سفيد است ، پس در رحمت خدا قرار دارند و در آن جاودانه‌اند ) يعنى آنان به جهت لذّت و تنعم از نعمتهاى الهى در مقام شكر ، خوشحال و خندان و سپيد روى هستند و در رحمت حق جاودان خواهند بود .\r\n( 108 )  ( تِلْكَ آياتُ اللَّهِ نَتْلُوها عَلَيْكَ بِالْحَقِّ وَ مَا اللَّهُ يُرِيدُ ظُلْماً لِلْعالَمِينَ )  : ( اينها آيات خداست كه آن را به حق بر تو مىخوانيم و خدا هيچ ظلمى را براى عالميان نمىخواهد ) ، چون اين آيات باطل و شيطانى نيست و مقدمات و مبادى آن ثابت است ، كما اينكه نتايج آنها نيز حق و صدق مىباشد ، پس هيچ شكى در اين آيات نيست و همواره بر حق مىباشند و خداوند هيچ قسم ظلمى را در حق عالميان روا نمىدارد ، لذا كافر جزاى كفرش و شاكر ثواب شكرش را دريافت خواهد كرد و هيچ تفاوتى بين مردم نخواهد بود .\r\n( 109 )  ( وَ لِلَّهِ ما فِي السَّماواتِ وَ ما فِي الْأَرْضِ وَ إِلَى اللَّهِ تُرْجَعُ الْأُمُورُ )  : ( و هر چه در آسمانها و زمين است از آن خداست و همهء امور بسوى خدا باز مىگردند ) ، پس او هر گونه بخواهد مىتواند در آنها تصرف كند و علّت اينكه او ظلم نمىكند همين است ، چون او مالك تمام اشياء عالم در همه جهات است و حقّ هر گونه تصرف در آنها را دارد ، لذا در حق او تصوّر ندارد كه در غير ملكش تصرف كند تا مصداق ظلم و تعدّى باشد و هر چه هست از آن اوست ، چون كسى ظلم مىكند كه احتياجى داشته باشد كه جز با تعدى و\r\n\r\n","description":"","footnote":"","page_name":" 281 ","page_number":281},
  {"content":"\r\n\r\nتصرف در ملك غير خود نمىتواند آن را برآورده سازد و حال آنكه خداى تعالى بىنياز مطلق است و تمام موجودات در قبضه قدرت و تحت سلطه و ملكيّت اويند .\r\nاز آنجا كه غير خدا هيچ مالكيّت و اختيارى در هيچ چيز ندارد تا خدا آن را از او سلب كند و از چنگ او به درآورد و ارادهء خود را در آن جارى سازد تا ظلم حساب شود ، لذا بازگشت همه امور تنها به خود اوست .\r\n( 110 )  ( كُنْتُمْ خَيْرَ أُمَّةٍ أُخْرِجَتْ لِلنَّاسِ تَأْمُرُونَ بِالْمَعْرُوفِ وَ تَنْهَوْنَ عَنِ الْمُنْكَرِ وَ تُؤْمِنُونَ بِاللَّهِ )  : ( شما بهترين امّتى هستيد كه براى مردم پديد آمديد ، چون امر به معروف و نهى از منكر مىكنيد و به خدا ايمان داريد ) ، يعنى شما را براى مردم ظاهر نموديم تا آنها را هدايت كنيد ، چون شما مانند نفس واحده‌ايد و هيچ عملى هم بدون ايمان محقق نمىگردد ، لذا شما امر به معروف و نهى از منكر مىكنيد و اين در نتيجه ايمان به خداست ،  ( وَ لَوْ آمَنَ أَهْلُ الْكِتابِ لَكانَ خَيْراً لَهُمْ مِنْهُمُ الْمُؤْمِنُونَ وَ أَكْثَرُهُمُ الْفاسِقُونَ )  : ( و اگر اهل كتاب هم ايمان مىآوردند ، برايشان بهتر بود ، ليكن بعضى از آنان مؤمن و بيشترشان فاسقند ) مسلّما ايمان براى وضع ميزان صحيح و استوار ضرورى مىباشد و آنها اگر ايمان مىآوردند براى دنياشان بهتر بود ، چون از تفرقه و تشتّت در اعتقاد بر حذر مىماندند و براى آخرتشان نيز بهتر بود ، چون به پاداش عمل خود مىرسيدند ، و ليكن جز عدّه كمى از آنان ايمان نياوردند ، مانند عبد اللّه بن سلام و غير او ، و اينها در اقليّت بودند ، امّا اكثريّت آنان از روش بندگى خارج شده و كافر شدند .\r\n\r\n[ آيهء ( 120 - 111 ) سرنوشت اهل كتاب و نهى از ولايت آنها 
  ]\r\n( 111 )  ( لَنْ يَضُرُّوكُمْ إِلَّا أَذىً وَ إِنْ يُقاتِلُوكُمْ يُوَلُّوكُمُ الْأَدْبارَ ثُمَّ لا يُنْصَرُونَ )  :\r\n( جز درد سر ، زيانى به شما وارد نمىآورند و اگر به جنگ با شما برخيزند به شما پشت كرده و مىگريزند و بعد از آن يارى نخواهند شد ) ، و ( اذى ) مقدار كمى از ضرر است كه به جان يا به تن و يا به سعادت اخروى يا دنيوى جاندارى برسد و در واقع آنان در جنگ از مسلمين شكست مىخوردند و گريزان مىشدند و يارى خدا شامل حال مسلمين\r\n\r\n","description":"","footnote":"","page_name":" 282 ","page_number":282},
  {"content":"\r\n\r\nمىگشت ، نه آنها ، و فقط اذيّت و آزار در حق مسلمانان روا مىداشتند و خدا در نهايت دشمن خود را خوار و ذليل مىكند .\r\n( 112 )  ( ضُرِبَتْ عَلَيْهِمُ الذِّلَّةُ أَيْنَ ما ثُقِفُوا إِلَّا بِحَبْلٍ مِنَ اللَّهِ وَ حَبْلٍ مِنَ النَّاسِ )  : ( ذلّت هر كجا كه يافت شوند بر آنان نوشته شده ، مگر اينكه متوسل به خدا يا وسيله‌اى مردمى شوند . . . ) ، ( ذلّت ) يعنى شكستن و رام شدن در برابر دشمن و در معناى مقابل ( عزّت ) يعنى رام نشدن و نپذيرفتن تأثير از طرف مقابل است و اين ذلّت كه بر آنان واجب شد اگر ذلّت تشريعى باشد ، معناى آيه چنين مىشود كه يهود مقهور مسلمانان هستند و بايد به آنان جزيه بدهند ، مانند مجوسيان ، مگر آنكه داخل در ذمّه اسلام شوند و يا امانى از مردم ديگر غير يهود آنان را حفظ كند .\r\nامّا اگر ذلّت تكوينى باشد آيه مىخواهد خبر از مقدّرات قوم يهود بدهد ، چون اسلام وقتى ظهور كرد كه يهود در حال ذلّت بودند و بعضى از آنان به مجوس و بعضى از آنان به نصارى جزيه مىدادند ( ثقفوا ) يعنى ( وجدوا ) يعنى هر جا يافته شوند چنين حكمى دارند .\r\nمراد از ( حبل ) سببى است كه با تمسك به آن از مذلّت مضروبه بر آنان محفوظ بمانند و در مورد خدا ( حبل من اللّه ) به معناى قضا و قدر و حكم تكوينى يا تشريعى خداست و در مورد مردم ( حبل من الناس ) به معناى تمسك عملى مىباشد ، يعنى براى مصونيّت از ذلّت يا بايد مسلمان شوند يا بايد تحت حمايت و امان بعضى از مردم باشند ،  ( وَ باؤُ بِغَضَبٍ مِنَ اللَّهِ وَ ضُرِبَتْ عَلَيْهِمُ الْمَسْكَنَةُ )  : ( ايشان براى خود جايى از غضب خدا گرفتند ( گرفتار غضب خدا شدند ) و خوارى و مسكنت بر آنان حتمى شد ) ( باوؤا ) يعنى ( اتخذوا ) پس آنها گرفتار غضب خداوند شدند و مسكنت هم شديدترين درجات فقر است ،  ( ذلِكَ بِأَنَّهُمْ كانُوا يَكْفُرُونَ بِآياتِ اللَّهِ وَ يَقْتُلُونَ الْأَنْبِياءَ بِغَيْرِ حَقٍّ ذلِكَ بِما عَصَوْا وَ كانُوا يَعْتَدُونَ )  : ( و اين بدان جهت است كه همواره به آيات\r\n\r\n","description":"","footnote":"","page_name":" 283 ","page_number":283},
  {"content":"\r\n\r\nخدا كفر مىورزيدند و انبياء را به ناحقّ مىكشتند و منشاء گرفتار شدن آنها به غضب خدا معاصى آنها بود و اينكه مردمى متجاوز بودند ) ، و اين روش ناپسند عادت يهود بود كه مفسد بودند و انبياء را مىكشتند و آيات خدا را تحريف مىكردند و غضب الهى به سبب گناهان و تجاوزاتى بود كه اينها مرتكب مىشدند .\r\n( 113 )  ( لَيْسُوا سَواءً مِنْ أَهْلِ الْكِتابِ أُمَّةٌ قائِمَةٌ يَتْلُونَ آياتِ اللَّهِ آناءَ اللَّيْلِ وَ هُمْ يَسْجُدُونَ )  : ( اهل كتاب همه يكسان نبودند ، طايفه‌اى از اهل كتاب شب زنده دار بودند و در لحظات شب آيات خدا را تلاوت مىكردند و سجده مىنمودند ) پس همه آنها همانند هم نيستند و در وصف و حكم با هم تفاوت دارند ( قائمة ) يعنى ثابت بر امر خدا يا معتدل و عادل و يا داراى مذهبى مستقيم و بدون انحراف ، پس آنها در اوقات شب براى ايمان و بندگى قيام مىكنند و به تلاوت كتاب خدا و شب زنده دارى و سجود براى او اشتغال دارند و بعضى مىگويند منظور نماز عشاء است .\r\n( 114 )  ( يُؤْمِنُونَ بِاللَّهِ وَ الْيَوْمِ الْآخِرِ وَ يَأْمُرُونَ بِالْمَعْرُوفِ وَ يَنْهَوْنَ عَنِ الْمُنْكَرِ وَ يُسارِعُونَ فِي الْخَيْراتِ وَ أُولئِكَ مِنَ الصَّالِحِينَ )  : ( آنها به خدا و روز قيامت ايمان داشته و امر به معروف و نهى از منكر مىكردند و در كارهاى خير از يكديگر پيشى مىگرفتند و ايشان از شايستگان هستند ) ، و آيا اساسا معروفى بالاتر از تصديق به احكام الهى و برپا داشتن معالم دين خدا و نهى از آنچه خدا نهى كرده كه همان منكرات است ، وجود دارد ؟ ( مسارعه ) يعنى تقدم گرفتن در امورى كه تقدم در آنها جايز باشد و ( خيرات ) مطلق اعمال صالحه است و اينچنين كسانى از صالحين هستند و صالحين هم اهل صراط مستقيم و دوستان انبياء و صدّيقين و شهداء مىباشند و گفته مىشود مراد از آنان عبد اللّه بن سلام و يارانش بودند .\r\n\r\n","description":"","footnote":"","page_name":" 284 ","page_number":284},
  {"content":"\r\n\r\n( 115 )  ( وَ ما يَفْعَلُوا مِنْ خَيْرٍ فَلَنْ يُكْفَرُوهُ وَ اللَّهُ عَلِيمٌ بِالْمُتَّقِينَ )  : ( و آنچه از خير انجام دهند مورد ناسپاسى قرار نمىگيرد و خدا به حال متّقين داناست ) پس هر چه خير انجام دهند خداوند آن را پاس مىدارد و چيزى از آن نمىكاهد و خداوند چون از حال آنان باخبر است لذا جزاى آنها را هم مناسب حالشان مىدهد .\r\n( 116 )  ( إِنَّ الَّذِينَ كَفَرُوا لَنْ تُغْنِيَ عَنْهُمْ أَمْوالُهُمْ وَ لا أَوْلادُهُمْ مِنَ اللَّهِ شَيْئاً )  :\r\n( محققا كسانى كه كافر شدند نه اموالشان و نه اولادشان ابدا آنها را از خدا بىنياز نمىسازد ) از سياق بر مىآيد كه مراد طائفه‌اى ديگر از اهل كتابند كه دعوت پيامبر را اجابت نكردند و بلكه بر عليه اسلام توطئه هم مىكنند و در خاموش كردن نور آن از هيچ عملى فروگذار نمىنمايند ، چنين كسانى آنچه از اموال و اولاد در دنيا جمع كرده‌اند متاع باطل و فانى است و نفعى به حال آنها ندارد ،  ( وَ أُولئِكَ أَصْحابُ النَّارِ هُمْ فِيها خالِدُونَ )  : ( آنان ياران آتشند و در آن جاودانه خواهند بود ) ، و آنها در دنيا با عملشان بسوى آتش آخرت شتافته‌اند و در آن باقى خواهند بود .\r\n( 117 )  ( مَثَلُ ما يُنْفِقُونَ فِي هذِهِ الْحَياةِ الدُّنْيا كَمَثَلِ رِيحٍ فِيها صِرٌّ )  : ( مثل آنچه در اين دنيا خرج مىكنيد ، مانند بادى است كه در آن سرمايى شديد باشد ) ، اينكه انفاق آنها را به قيد ( هذه الحياة ) مقيد نموده است براى اين بوده كه بفهماند ، آنان از آخرت بريده‌اند و انفاقشان ربطى به حيات آخرت ندارد و ( صرّ ) به معناى سرماى شديد است ،  ( أَصابَتْ حَرْثَ قَوْمٍ ظَلَمُوا أَنْفُسَهُمْ فَأَهْلَكَتْهُ وَ ما ظَلَمَهُمُ اللَّهُ وَ لكِنْ أَنْفُسَهُمْ يَظْلِمُونَ )  : ( كه آن باد به زراعت مردمى كه بر خود ستم كردند برسد و آن را نابود سازد و خدا به آن قوم ستم نكرده ، بلكه خودشان به خود ستم كرده‌اند ) لذا از عمل فاسد غير از اثر فاسد حاصل نمىآيد .\r\n\r\n","description":"","footnote":"","page_name":" 285 ","page_number":285},
  {"content":"\r\n\r\n( 118 )  ( يا أَيُّهَا الَّذِينَ آمَنُوا لا تَتَّخِذُوا بِطانَةً مِنْ دُونِكُمْ )  : ( اى كسانى كه ايمان آورده‌ايد دوست محرم رازى از غير خودتان نگيريد ) دوست و خويشاوند نزديك را ( بطانه ) يعنى آستر ناميده است ، چون آستر به پوست بدن نزديك است ، چنين شخصى از باطن و ضمير انسان باخبر است و رازهاى او را مىداند ،  ( لا يَأْلُونَكُمْ خَبالًا )  : ( كه آنها لحظه‌اى از شرّ رساندن به شما نمىآسايند ) يعنى در حق شما از هيچ بدى و فسادى فرو گذار نمىكنند و جنون را ( خبل ) مىگويند ، چون فساد عقل است ،  ( وَدُّوا ما عَنِتُّمْ )  : ( دوست مىدارند شما را به ستوه آورند ) ، يعنى دوستدار شدت گرفتارى و ضرر شمايند ،  ( قَدْ بَدَتِ الْبَغْضاءُ مِنْ أَفْواهِهِمْ وَ ما تُخْفِي صُدُورُهُمْ أَكْبَرُ )  : ( دشمنى باطنى آنها از سخنانشان پيداست و آنچه در دل دارند بسى بزرگتر از آنست ) ، يعنى آنقدر با شما دشمنند كه نمىتوانند دشمنى خود را پنهان كنند و از لحن گفتار و چرخش زبانشان آشكار است و با اينهمه آنچه از دشمنى در دل دارند بسى بيشتر و خطرناكتر است و از شدّت تنوع و عظمت قابل وصف نيست و به همين سبب آن را مبهم آورده است ،  ( قَدْ بَيَّنَّا لَكُمُ الْآياتِ إِنْ كُنْتُمْ تَعْقِلُونَ )  : ( ما آيات را براى شما بيان مىكنيم ، اگر تعقل نماييد ) يعنى ما خطر دوستى و همدلى با آنان و اطلاع دادن آنها از اسرار و احوالتان را ، براى شما بيان نموديم ، باشد كه تعقل كنيد و با آنان همدل و همراز نگرديد .\r\n( 119 )  ( ها أَنْتُمْ أُولاءِ تُحِبُّونَهُمْ وَ لا يُحِبُّونَكُمْ وَ تُؤْمِنُونَ بِالْكِتابِ كُلِّهِ وَ إِذا لَقُوكُمْ قالُوا آمَنَّا وَ إِذا خَلَوْا عَضُّوا عَلَيْكُمُ الْأَنامِلَ مِنَ الْغَيْظِ قُلْ مُوتُوا بِغَيْظِكُمْ إِنَّ اللَّهَ عَلِيمٌ بِذاتِ الصُّدُورِ )  : ( آگاه باشيد شما همانهاييد كه كفّار را دوست مىداريد ، با اينكه آنها شما را دوست ندارند ، شما به همه كتابهاى آسمانى ايمان داريد ، و هنگامى كه شما را مىبينند ، مىگويند ايمان آورديم ، و هنگامى كه به خلوت مىروند از شدّت خشم سر انگشت خود را مىگزند ، بگو از خشم خود بميريد كه همانا خدا به اسرار سينه‌ها داناست ) ، پس دوستى يك طرفه است و شما چگونه آنها را دوست داريد ، در حالى كه\r\n\r\n","description":"","footnote":"","page_name":" 286 ","page_number":286},
  {"content":"\r\n\r\nآنها دشمنان خدا و رسول او هستند و خدا شما را از دوستى با آنان بر حذر داشته است  ( لا تَجِدُ قَوْماً يُؤْمِنُونَ بِاللَّهِ وَ الْيَوْمِ الْآخِرِ يُوادُّونَ مَنْ حَادَّ اللَّهَ وَ رَسُولَهُ وَ لَوْ كانُوا آباءَهُمْ أَوْ أَبْناءَهُمْ أَوْ إِخْوانَهُمْ أَوْ عَشِيرَتَهُمْ )  « 1 » ، ( هرگز كسانى كه ايمان به خدا و روز قيامت دارند ، اينچنين نمىيابى ، كه كسانى را به خدا و رسولش دشمن هستند دوست بدارند ، اگر چه پدران يا برادران يا همسران و خويشاوندانشان باشند ) چون آنها در جهت مايل نمودن شما به عوالم و عادات و روشهايشان سعى بليغ مىكنند تا شما را از عقيده‌تان منحرف كنند ، و شما هم قرآن را قبول داريد و هم كتاب آسمانى آنها را ، امّا آنها كتاب شما را قبول ندارند ، بعضى از اهل كتاب منافقند و وقتى شما را مىبينند ، مىگويند ايمان آورديم ، امّا چون به خلوت مىروند از شدّت كينه و غضب و از روى حسرت و تأسف سر انگشت خود را با دندان مىفشارند ، در آخر خداوند به آنان مىگويد از شدّت غيض بميريد و اين نفرينى در ظاهر امر براى آنان است و مىفرمايد : بار الها بخاطر همين كينه‌اى كه دارند مرگشان بده و تو به آنچه در سينه‌هاست يعنى در دلها و جانهاست دانايى .\r\n( 120 )  ( إِنْ تَمْسَسْكُمْ حَسَنَةٌ تَسُؤْهُمْ وَ إِنْ تُصِبْكُمْ سَيِّئَةٌ يَفْرَحُوا بِها وَ إِنْ تَصْبِرُوا وَ تَتَّقُوا لا يَضُرُّكُمْ كَيْدُهُمْ شَيْئاً إِنَّ اللَّهَ بِما يَعْمَلُونَ مُحِيطٌ )  : ( اگر خيرى به شما برسد آنها ناراحت مىشوند ، و اگر بدى به شما برسد خوشحال مىگردند ، و اگر شما صبر كنيد و از خدا بترسيد ، كيد آنها هيچ ضررى به شما نمىرساند ، همانا خداوند به آنچه انجام مىدهند ، احاطه دارد ) ، ( مساءت ) خلاف مسرّت است ، يعنى بد حالى و ناراحتى ، پس آنها هر وقت مصيبتى به شما نازل شود مسرور مىشوند ، ولى اگر بر دشمنى آنها صبر كنيد و در برابر دوستى و يارى آنها تقوى به خرج دهيد از كيد و كينه آنها ايمن خواهيد شد و ايمنى را مشروط به صبر و تقوى نموده است ، و در آخر مىفرمايد : خدا به آنچه\r\n\r\n\r\n","description":"","footnote":"\r\n( 1 ) - سوره مجادله ، آيه 22 .\r\n","page_name":" 287 ","page_number":287},
  {"content":"\r\n\r\nمىكند احاطه دارد ، يعنى همه كيدهاى آنها بر عليه شما و دينتان را مىداند .\r\n\r\n[ آيهء ( 129 - 121 ) در خصوص جنگ احد 
  ]\r\n( 121 )  ( وَ إِذْ غَدَوْتَ مِنْ أَهْلِكَ تُبَوِّئُ الْمُؤْمِنِينَ مَقاعِدَ لِلْقِتالِ وَ اللَّهُ سَمِيعٌ عَلِيمٌ )  : ( اى پيامبر به ياد آر زمانى را كه سحرگاه از خانهء خود به جهت صف آرائى مؤمنان براى جنگ بيرون آمدى و خدا به همه گفتار و كردار تو شنوا و دانا بود ) ، سياق آيه خطاب و عتاب است و اظهار تأسف از جريانى كه ظاهر شد و مؤمنين سستى و خلل در عزم جنگ نمودند و اين امر در جنگ احد واقع شد و خطاب و عتاب عليه مؤمنان است و براى شرمنده نمودن آنها سرزنش را متوجّه پيامبر صلّى اللّه عليه و إله و سلم نموده و خدا نسبت به اقوال شما شنوا و نسبت به باطن شما آگاه است ، در تفسير مجمع البيان از امام صادق عليه السّلام نقل شده است كه لشكر قريش به محل احد نزديك مىشدند و رسول خدا صلّى اللّه عليه و إله و سلم اصحاب خود را كه هفتصد نفر بودند بياراست و عبد اللّه بن جبير را به سركردگى 50 نفر تير انداز مأمور حفاظت از درّه كرد و آنان را بر دهانهء درّه گماشت و تأكيد فرمود كه مراقب باشند تا مبادا كمين گيران دشمن از آنجا بر سپاه اسلام بتازند و به آنان فرمود : اگر ديديد لشكر دشمن را شكست داديم ، حتى اگر آنها را تا مكّه تعقيب كرديم ، مبادا شما از اين محل تكان بخوريد و اگر ديديد دشمن ما را شكست داد و تا داخل مدينه تعقيبمان كرد ، باز از جاى خود تكان نخوريد و همچنان درّه را در دست داشته باشيد و در لشكر قريش ، ابو سفيان خالد بن وليد را با دويست سواره در كمين گمارد و گفت : هر وقت ديديد كه ما با لشكر محمّد در هم آميختيم ، شما از اين درّه حمله كنيد ، تا در پشت سر آنان قرار بگيريد .\r\nرسولخدا صلّى اللّه عليه و إله و سلم اصحاب خود را آماده نبرد ساخته ، پرچم جنگ را به دست امير المؤمنين على عليه السّلام داد و انصار بر مشركين قريش حمله‌ور شدند كه قريش به وضع قبيحى شكست خورد ، اصحاب رسول خدا صلّى اللّه عليه و إله و سلم به تعقيبشان پرداختند ، خالد بن وليد با 200 نفر سواره راه درّه را در پيش گرفت تا از آنجا به سپاه اسلام حمله‌ور شود ، ليكن\r\n\r\n","description":"","footnote":"","page_name":" 288 ","page_number":288},
  {"content":"\r\n\r\nبه عبد اللّه بن جبير و افرادش برخورد و عبد اللّه نفرات او را تير باران كرد ، خالد ناگزير برگشت ، از سوى ديگر نفرات عبد اللّه بن جبير اصحاب رسول خدا صلّى اللّه عليه و إله و سلم را ديدند كه مشغول غارت اموال دشمنند ، پس به عبد اللّه بن جبير گفتند : ياران همه به غنيمت رسيدند و چيزى عايد ما نشد ، عبد اللّه گفت : از خدا بترسيد كه رسول خدا صلّى اللّه عليه و إله و سلم به ما دستور داد از جاى خود تكان نخوريم ، ولى افرادش قبول نكرده و يكى يكى سنگر را خالى نمودند و عبد اللّه با دوازده نفر باقى ماند ، و پرچم قريش به دست طلحه بن ابى طلحه عبدى از افراد بنى عبد الدار بود كه به دست على عليه السّلام به قتل رسيد و پرچم را ابو سعيد بن طلحه به دست گرفت كه او نيز به دست على عليه السّلام به قتل رسيد و پرچم به زمين افتاد ، اينجا بود كه مسافح بن ابى طلحه آن را بدست گرفت و او نيز بدست آن جناب به قتل رسيد ، تا آنكه نه نفر از بنى عبد الدار كشته شدند و لواى اين قبيله به دست يكى از بردگان ايشان ( به نام صواب ) افتاد ، على عليه السّلام دست راست او را قطع كرد و چون پرچم را به دست چپ گرفت ، حضرت دست چپ او را نيز قطع كرد ، در اينجا پرچم را به سينه چسبانيد و رو به ابو سفيان كرد و گفت : آيا نان و نمك بنى عبد الدار را تلافى كردم ؟ در همين لحظه على عليه السّلام ضربتى بر سر او وارد نمود كه كشته شد و لواى قريش به زمين افتاد .\r\nعمره دختر علقمه كنانيه آن را برداشت ، در همين موقع بود كه خالد بن وليد از كوه به طرف عبد اللّه بن جبير سرازير شد و ياران او فرار كردند و او با عدّه كمى پايمردى كرد تا همه در همان درّه كشته شدند ، آنگاه خالد از پشت سر به مسلمين حمله كرد و قريش در حال فرار لواى خود را برافراشته ديدند ، پس دور آن جمع شدند و اصحاب رسولخدا صلّى اللّه عليه و إله و سلم پا به فرار گذاشتند و شكستى عظيم خوردند ، پس زمانى كه پيامبر صلّى اللّه عليه و إله و سلم آنها را در حال فرار ديد ، كلاه خود را از سر برداشت و فرمود : من رسولخدا هستم ، از خدا و رسول او به كجا فرار مىكنيد ؟ در اين هنگام هند دختر عتبه وسط لشكر بود و ميل و سرمه دانى در دست داشت ، هرگاه مردى از قريش را در حال فرار مىديد ، ميل و سرمه دان را به او مىداد و مىگفت : بيا سرمه بكش ، تو مرد نيستى و به اين صورت آنها را\r\n\r\n","description":"","footnote":"","page_name":" 289 ","page_number":289},
  {"content":"\r\n\r\nتشجيع مىنمود .\r\nحمزه بن عبد المطلب مرتب بر لشكر حمله مىبرد و دشمن را ياراى مقابله با او نبود ، در اين بين هند همسر ابو سفيان به مردى بنام ( وحشى ) قول داده بود كه اگر محمّد و يا على و يا حمزه را به قتل رسانى ، فلان جايزه را به تو مىدهم و وحشى كه برده‌اى بود از جبير بن مطعم و اهل حبشه با خود گفت : محمّد را كه نمىتوانم بكشم ، على هم مردى بسيار هوشيار است كه نمىتوان او را غافلگير كرد ، پس براى كشتن حمزه كمين مىكنم و چنين كرد و در زمانى كه او قريش را تار و مار مىكرد و از كشتهء آنها پشته مىساخت از نزد وحشى عبور كرد و پا به لب نهرى گذاشت و به زمين افتاد ، در اين هنگام وحشى با نيزه به او حمله‌ور شد كه در خاصرهء آن جناب فرو رفت و از زير سينه‌اش برون شد و به زمين افتاد ، وحشى خود را به او رساند و جگر حمزه را بيرون كشيد و نزد هند برد ، هند آن را در دهان خود نهاد و جويد ، امّا خداى تعالى جگر را در دهان او چون استخوان سر زانو سخت و محكم نمود و ناچار آن را بيرون انداخت .\r\nدر اين هنگام با رسولخدا صلّى اللّه عليه و إله و سلم غير از على عليه السّلام و ابو دجانه و سماك بن خرشه كسى نماند و على عليه السّلام با نهايت شجاعت از پيامبر صلّى اللّه عليه و إله و سلم دفاع مىكرد تا آنجا كه زخمهاى آن جناب به هفتاد رسيد ، اينجا بود كه جبرئيل به رسولخدا صلّى اللّه عليه و إله و سلم گفت : مواسات يعنى اين ، و رسول خدا ( ص ) فرمود : او از من است و من از اويم و جبرئيل گفت : من از هر دوى شمايم و امام صادق عليه السّلام فرمود : رسولخدا جبرئيل را بين آسمان و زمين ديد كه مىگويد : ( لا فتى الّا على ، لا سيف الّا ذو الفقار ) هيچ جوانمردى جز على و هيچ شمشيرى جز ذوالفقار على نيست « 1 » .\r\n( 122 )  ( إِذْ هَمَّتْ طائِفَتانِ مِنْكُمْ أَنْ تَفْشَلا وَ اللَّهُ وَلِيُّهُما وَ عَلَى اللَّهِ فَلْيَتَوَكَّلِ الْمُؤْمِنُونَ )  : ( و آنگاه كه دو گروه از شما ترسان و در انديشه فرار بودند و خدا يار آنها\r\n\r\n\r\n","description":"","footnote":"\r\n( 1 ) - تفسير قمى ، جلد اوّل .\r\n","page_name":" 290 ","page_number":290},
  {"content":"\r\n\r\nبود و بايد اهل ايمان به خدا توكّل كنند ) ( همّت ) تصميم و عزمى است كه در دل براى كارى جزم كرده باشند و كلمه ( فشل ) ضعف توأم با ترس است ، بعضى مفسرين مىگويند : در اينجا ضعف و ترس در آنها خطور نمود ، امّا سياق ، مدح است ، يعنى خداوند چون آنها را يارى نمود ، ضعف و سستى در آنها مستقرّ نشد و اين دو طائفه بنو حارثه و بنو سلمه بودند ، لكن ضعف در مؤمنان راه ندارد و خداوند با اين خطاب مؤمنان را موعظه مىنمايد و ملامت مىكند و سياق مدح نيست ، بلكه ملامت است ، چون مؤمن سزاوار نيست كه سستى نمايد ، در حالى كه مىداند خدا ولىّ اوست و هر كس به خدا توكّل كند ، خدا او را كفايت مىكند و امر او را به انجام مىرساند و او را پست و خوار نمىكند .\r\n ( وَ مَنْ يَتَوَكَّلْ عَلَى اللَّهِ فَهُوَ حَسْبُهُ ، إِنَّ اللَّهَ بالِغُ أَمْرِهِ ، قَدْ جَعَلَ اللَّهُ لِكُلِّ شَيْءٍ قَدْراً )  « 1 » ، ( هر كس به خدا توكل كند خدا او را كفايت مىكند ، بدرستى خدا امر خود را به انجام مىرساند و به تحقيق خداوند براى هر چيز ، مقدارى قرار داده است ) .\r\n( 123 )  ( وَ لَقَدْ نَصَرَكُمُ اللَّهُ بِبَدْرٍ وَ أَنْتُمْ أَذِلَّةٌ فَاتَّقُوا اللَّهَ لَعَلَّكُمْ تَشْكُرُونَ )  : ( و حقيقتا خدا شما را در جنگ بدر يارى كرد و بر دشمن غلبه داد ، با آنكه شما از هر جهت در برابر دشمن ضعيف بوديد ، پس خدا ترس و با تقوى شويد تا شايد شكر نعمتهاى او را به جاى آوريد ) ، آيه شريفه در مقام تكميل عتاب قبلى است ، يعنى سزاوار نبود كه از شما مؤمنين آثار سستى و ضعف مشاهده شود ، با اينكه خدا ولىّ شماست ، و يا اينكه خدا شما را كه در بدر و ذليل بوديد ، يارى فرمود ، با آنكه مشركين در بدر صاحب شوكت و قوّت بودند و شكر دائر مدار تقواست و تقوى سبب شكر مىباشد .\r\n\r\n\r\n","description":"","footnote":"\r\n( 1 ) - سوره طلاق ، آيه 3 .\r\n","page_name":" 291 ","page_number":291},
  {"content":"\r\n\r\n( 124 )  ( إِذْ تَقُولُ لِلْمُؤْمِنِينَ أَ لَنْ يَكْفِيَكُمْ أَنْ يُمِدَّكُمْ رَبُّكُمْ بِثَلاثَةِ آلافٍ مِنَ الْمَلائِكَةِ مُنْزَلِينَ )  : ( هنگامى كه به مؤمنان گفتى : آيا خداوند با سه هزار فرشته كه به يارى شما فرستاد ، شما را كفايت نكرد ؟ ) يعنى در روزى كه جنگ بدر واقع شد ، خداوند شما را يارى نمود با سه هزار فرشتهء مرسل و اين امر به جهت تشويق مؤمنان است ، به اينكه در راه خدا ثابت قدم باشند و ( امداد ) به معناى مدد رساندن مستمّر است .\r\n( 125 )  ( بَلى إِنْ تَصْبِرُوا وَ تَتَّقُوا وَ يَأْتُوكُمْ مِنْ فَوْرِهِمْ هذا يُمْدِدْكُمْ رَبُّكُمْ بِخَمْسَةِ آلافٍ مِنَ الْمَلائِكَةِ مُسَوِّمِينَ )  : ( بلى ، اگر صبر در جهاد داشته باشيد و پرهيزگار باشيد ، چون كافران بر سر شما شتابان بيايند ، پروردگارتان ، شما را با پنج هزار فرشتهء نشاندار مدد مىرساند ) يعنى صبر و پايدارى و تقوى شرط لازم براى يارى خداوند است و ( فور ) از ريشهء ( فوران ) به معناى جوشش و غليان است و به عنوان استعاره در مورد سرعت و عجله به كار مىرود تا مناسب حالت آمادگى باشد ، پس ( من فورهم هذا ) يعنى همين ساعت ( مسوّمين ) يعنى داغ زده و نشان دار و در آيهء شريفه ديگرى دربارهء عذاب فرعونيان مىفرمايد  ( يَسُومُونَكُمْ سُوءَ الْعَذابِ )  « 1 » ، يعنى شما را به بدترين وضع شكنجه مىكردند .\r\n( 126 )  ( وَ ما جَعَلَهُ اللَّهُ إِلَّا بُشْرى لَكُمْ وَ لِتَطْمَئِنَّ قُلُوبُكُمْ بِهِ وَ مَا النَّصْرُ إِلَّا مِنْ عِنْدِ اللَّهِ الْعَزِيزِ الْحَكِيمِ )  : ( و خدا آنها را نفرستاد ، مگر براى آنكه به شما مژده فتح بدهند و دل شما را به نصرت خدا مطمئن كنند و فتح نيست مگر از جانب خداوند تواناى دانا به عواقب امور ) ، منظور از ( عند ) مقام ربوبى است كه تمام اوامر و فرامين بدان جا منتهى مىشود و هيچ يك از اسباب ، از آن مستقل و بىنياز نيست و مقصود آنست كه ملائكه مدد رسان در امر يارى هيچ استقلالى از خود ندارند ، بلكه آنها اسباب ظاهرى هستند كه\r\n\r\n\r\n","description":"","footnote":"\r\n( 1 ) - سوره اعراف ، آيه 141 .\r\n","page_name":" 292 ","page_number":292},
  {"content":"\r\n\r\nبشارت و آرامش قلبى را براى شما مىآفرينند ، نه آنكه فتح و پيروزى شما مستند به يارى آنها باشد و اين يارى آنها شما را از خدا بىنياز كند ، امّا حقيقت يارى و نصر از جانب خداى سبحان است كه عزيز است و هرگز مغلوب نمىشود و حكيم است ، يعنى هيچگاه دچار جهل نمىگردد و قضا و قدرش به تناسب حكمتش جريان دارد .\r\n( 127 )  ( لِيَقْطَعَ طَرَفاً مِنَ الَّذِينَ كَفَرُوا أَوْ يَكْبِتَهُمْ فَيَنْقَلِبُوا خائِبِينَ )  : ( تا گروهى از كافران را هلاك گرداند يا ذليل و خوار كند كه از مقصود خود نااميد باز گردند ) ، ( قطع طرف ) كنايه از كاستن عدّه و تضعيف نيروى كفّار به كشتن و اسير گرفتن و گرفتن سرزمين و غلبهء بر آنان به جبر و به غنيمت گرفتن اموال ايشان و شكست دادن كفار است ، همچنانكه در جنگ بدر واقع شد ، و ( كبت ) به معناى خوار كردن و به خشم آوردن است ، و در جنگ بدر 70 نفر از كفّار كشته و 70 نفر اسير شدند و ابو سفيان گفت : به زنان اجازه گريه ندهيد تا كينهء آنها عليه مسلمين از بين نرود و چون در جنگ احد غالب شدند اجازهء گريه به آنها داد .\r\n( 128 )  ( لَيْسَ لَكَ مِنَ الْأَمْرِ شَيْءٌ أَوْ يَتُوبَ عَلَيْهِمْ أَوْ يُعَذِّبَهُمْ فَإِنَّهُمْ ظالِمُونَ )  : ( اى پيامبر به دست تو كارى نيست ، اگر بخواهد به لطف خود از آن كفّار درگذرد و اگر بخواهد به جرم آنكه مردمى ستمگرند آنها را عذاب كند ) ، يعنى زمام مسأله قطع و كبت بدست خداست و رسول خدا در آن دخالتى ندارد تا وقتى به دشمن غلبه يافتند پيامبر را مدح كنند و عمل و تدبير او را بستايند ، و بر عكس اگر مثل روز احد از دشمن شكست خوردند آن حضرت را ملامت و يا توبيخ كنند و جملهء ( او يتوب . . . ) عطف به فعل ( ليقطع طرفا ) است ، يعنى اين عمل براى آن بود كه يا آنها را موفق به توبه نمايد يا آنها را عذاب كند ، چون خدا مالك همه چيز است ، پس هر كس را بخواهد مىآمرزد يا عذاب مىكند و سبب عذاب آنها هم ستمگر بودن ايشان است ، لذا مستحق عذاب الهى هستند .\r\n\r\n","description":"","footnote":"","page_name":" 293 ","page_number":293},
  {"content":"\r\n\r\n( 129 )  ( وَ لِلَّهِ ما فِي السَّماواتِ وَ ما فِي الْأَرْضِ يَغْفِرُ لِمَنْ يَشاءُ وَ يُعَذِّبُ مَنْ يَشاءُ وَ اللَّهُ غَفُورٌ رَحِيمٌ )  : ( هر چه در آسمانها و زمين است متعلق به خداست ، هر كه را خواهد ببخشد و هر كه را خواهد عذاب كند و خدا نسبت به خلق بسيار آمرزنده و مهربان است ) ، بيان اين مطلب است كه توبه و آمرزش به خدا باز مىگردد و مغفرت و رحمت او بر عذاب و غضبش سبقت گرفته است .\r\n\r\n[ آيهء ( 138 - 130 ) در باب استغفار و توبه و نهى از ربا خوارى 
  ]\r\n( 130 )  ( يا أَيُّهَا الَّذِينَ آمَنُوا لا تَأْكُلُوا الرِّبَوا أَضْعافاً مُضاعَفَةً وَ اتَّقُوا اللَّهَ لَعَلَّكُمْ تُفْلِحُونَ )  : ( اى كسانى كه ايمان آورده‌ايد ، ربا را دو چندان و چند برابر نخوريد ، و از خدا بترسيد ، باشد كه رستگار شويد ) ، مراد از ( اكل ) در اينجا ( اخذ ) و گرفتن است و ربا باعث مىشود دائما با گرفتن مال غير و افزودن آن به اصل سرمايه ، مال افزون و چند برابر شود و كسانى كه ربا بخورند ، كم يا زياد ، به هر حال حقيقتا در درون خود آتش را سرازير كرده‌اند و گويا آتش جهنم را مىخورند ، لذا مىفرمايد ، اين عمل زشت را ترك كنيد و ربا نخوريد و از خدا بترسيد ، چون رستگارى بدون تقواى الهى ميسّر نمىشود .\r\n( 131 )  ( وَ اتَّقُوا النَّارَ الَّتِي أُعِدَّتْ لِلْكافِرِينَ )  : ( و بپرهيزيد از آتش عذابى كه براى كافران افروخته شده است ) ، در اين جمله بيان شده است كه ربا خوار در واقع كافر است .\r\n( 132 )  ( وَ أَطِيعُوا اللَّهَ وَ الرَّسُولَ لَعَلَّكُمْ تُرْحَمُونَ )  : ( و از حكم خدا و رسول فرمان بريد ، باشد كه مشمول رحمت خدا واقع شويد ) ، اين عبارت ترغيب و تشويق بوسيله وعده دادن است ، بعد از آنكه آنها را با وعيد ترسانيده بود ، پس ربا خوردن ، معصيت و نافرمانى از خدا و رسول اوست و مانع از رسيدن به رحمت الهى مىباشد .\r\n( 133 )  ( وَ سارِعُوا إِلى مَغْفِرَةٍ مِنْ رَبِّكُمْ وَ جَنَّةٍ عَرْضُهَا السَّماواتُ وَ الْأَرْضُ \r\n\r\n","description":"","footnote":"","page_name":" 294 ","page_number":294},
  {"content":"\r\n\r\n أُعِدَّتْ لِلْمُتَّقِينَ )  : ( و بشتابيد به سوى آمرزشى از ناحيه پروردگارتان و به سوى بهشتى كه پهناى آن همهء آسمانها و زمين را در بر گرفته و براى پرهيزكاران مهيّا شده است ) بهشت سراى طهارت است و آلودگيهاى گناهان و پليديهاى معاصى در آن داخل نمىشود و كسى كه آلوده به اينها باشد وارد بهشت نمىگردد ، مگر آنكه خداى متعال با آمرزش خود آلودگيهاى او را از بين ببرد و پاكش كند و چنين بهشتى وسعتى به نهايت درجه دارد كه در وهم و خيال بشر نمىگنجد و اين بهشت براى متّقين آماده شده و خداوند آنها را از آتش نگه مىدارد و در بهشت منزل مىدهد .\r\n( 134 )  ( الَّذِينَ يُنْفِقُونَ فِي السَّرَّاءِ وَ الضَّرَّاءِ وَ الْكاظِمِينَ الْغَيْظَ وَ الْعافِينَ عَنِ النَّاسِ وَ اللَّهُ يُحِبُّ الْمُحْسِنِينَ )  : ( آنهايى كه از مال خود در حال وسعت و تنگدستى انفاق مىكنند و خشم خود را فرو مىبرند و از بدى مردم درمىگذرند ( چنين كسانى نيكو كارند ) و خدا دوستدار نيكوكاران است ) ( سّرّاء ) يعنى آنچه انسان را خوشحال مىكند و ( ضّرّاء ) يعنى آنچه به انسان ضرر مىزند و باعث بد حالى او مىشود و متّقين در هر حال انفاق مىكنند و تنگدستى مانع از انفاق آنها نمىشود و وسعت و گشايش هم باعث بخل آنها نمىگردد ، بلكه آنها از روى درك صحيح كه انفاق را امرى واجب بر خود مىدانند ، انفاق مىكنند و از قيد حرص و آز رهيده‌اند و ( كظم ) به معناى بستن سر مشك بعد از پر كردن آن بوده و ( غيظ ) هيجان طبع براى انتقام در اثر مشاهده ناملايمات مىباشد و ( كظم غيظ ) يعنى ابراز نكردن خشم و غيظ ، چنين كسانى ، هنگامى كه از مردم اعمالى را مشاهده مىكنند كه مورد رضايتشان نيست ، از آنها در مىگذرند و با مردم نيكى مىكنند و خدا چنين كسانى را كه اعمالشان را براى خدا خالص كرده‌اند و از جهت ثبات در ايمان و استقامت در راه خداى سبحان اعمال خود را به بهترين وجه انجام مىدهند دوست مىدارد .\r\n( و در كتاب الدّر المنثور از على بن الحسين عليه السّلام روايت آمده است كه راوى گفت :\r\n\r\n","description":"","footnote":"","page_name":" 295 ","page_number":295},
  {"content":"\r\n\r\nكنيزى از آن جناب براى وضو آب به دست آن حضرت مىريخت ، ناگهان ابريق از دست وى افتاد و صورت آن حضرت را زخمى نمود ، آن حضرت سر بلند كردند و به كنيز نگريستند ، كنيزك گفت :  ( وَ الْكاظِمِينَ الْغَيْظَ )  حضرت فرمود : خشم خود را فرو بردم ، كنيزك گفت :  ( وَ الْعافِينَ عَنِ النَّاسِ )  حضرت فرمود : از تو گذشتم ، خدا از تو بگذرد ، كنيزك گفت :  ( وَ اللَّهُ يُحِبُّ الْمُحْسِنِينَ )  حضرت فرمود : برو تو را در راه خدا آزاد كردم ) « 1 » .\r\n( 135 )  ( وَ الَّذِينَ إِذا فَعَلُوا فاحِشَةً أَوْ ظَلَمُوا أَنْفُسَهُمْ ذَكَرُوا اللَّهَ فَاسْتَغْفَرُوا لِذُنُوبِهِمْ وَ مَنْ يَغْفِرُ الذُّنُوبَ إِلَّا اللَّهُ وَ لَمْ يُصِرُّوا عَلى ما فَعَلُوا وَ هُمْ يَعْلَمُونَ )  : ( و كسانى كه زمانى كه كار ناشايست انجام دهند يا ظلمى به نفس خويش كنند ، خدا را به ياد مىآورند و براى گناهان خود طلب آمرزش مىكنند ، و چه كسى جز خدا گناهان را مىآمرزد ؟ و آنها اصرار بر اعمال قبيح خود ندارند ، چون به زشتى عمل معصيت آگاه هستند ) ، ( فاحشه ) هر عملى است كه متضمن زشتى باشد ، امّا اغلب در زنا استعمال مىشود و شايد هم مراد از آن گناه كبيره باشد ، و در مقابل آن ظلم به نفس را گناه صغيره بدانيم ، امّا بطور كلى ظلم به نفس شامل همه معاصى مىشود ، به هر حال متقين بعد از انجام گناه ، حقيقتا خدا را با جوارح خود ياد مىكنند ( نه فقط با زبان ) و بسوى او رجوع مىكنند و از او طلب مغفرت مىنمايند ، آنگاه مىفرمايد : چه كسى جز خدا گناهان را مىآمرزد ، اين جمله براى تشويق و بيدار نمودن شوق پناه بردن به خدا در انسان گناه‌كار است ، در اينجا آمرزش را مقيد كرده به عدم اصرار به گناه ، چون اصرار سبب مىشود كه امر خدا در نزد نفس انسان سبك شمرده شود و باكى از هتك حرمتهاى الهى نداشته باشد و در مقابل اوامر خدا استكبار بورزد و در اين صورت هيچ نشانى از بندگى و\r\n\r\n\r\n","description":"","footnote":"\r\n( 1 ) - اصل تفسير الميزان .\r\n","page_name":" 296 ","page_number":296},
  {"content":"\r\n\r\nعبوديّت باقى نمىماند و ابدا ذكر و ياد خدا با چنين حالتى نفعى به حال انسان ندارد و عبارت ( و هم يعلمون ) قرينه است بر اينكه كلمه ظلم شامل گناهان صغيره نيز مىشود .\r\n( 136 )  ( أُولئِكَ جَزاؤُهُمْ مَغْفِرَةٌ مِنْ رَبِّهِمْ وَ جَنَّاتٌ تَجْرِي مِنْ تَحْتِهَا الْأَنْهارُ خالِدِينَ فِيها وَ نِعْمَ أَجْرُ الْعامِلِينَ )  : ( آنهايند كه پاداش عملشان آمرزشى از ناحيه پروردگارشان و باغهايى است كه از زير درختان آنها نهرها جارى است و در آن باغها جاودانه خواهند بود و چه نيكوست پاداش نيكوكاران ) ، اين بيان اجر جزيل نيكوكاران و متّقين است و آنها محققا به آمرزشى رسيده‌اند كه نقائص آنها را پوشانده و پاداش براى كسى است كه عمل كرده باشد و بهترين پاداش آنست كه خدا وعده فرموده است و از مجموع اين چند آيه استفاده مىشود كه امر به پيشى گرفتن و مسارعت در چند عمل است ( 1 - انفاق ، ( 2 - كظم غيظ ، ( 3 - عفو از خطاى مردم ، ( 4 - استغفار و ياد خدا .\r\n( 137 )  ( قَدْ خَلَتْ مِنْ قَبْلِكُمْ سُنَنٌ فَسِيرُوا فِي الْأَرْضِ فَانْظُروا كَيْفَ كانَ عاقِبَةُ الْمُكَذِّبِينَ )  : ( به تحقيق پيش از شما مللى بودند و رفتند ، لذا در اطراف زمين گردش كنيد و ببينيد كه نهايت كار كسانى كه وعده‌هاى خدا را تكذيب كردند چگونه بود ) ( سنن ) جمع سنّت است كه به معناى روشى است كه بايد در جامعه پيموده شود و امر به سير در زمين براى عبرت گرفتن از آثار گذشتگان است ، يعنى ببينيد سرانجام پادشاهان و فراعنه طغيان‌گر را كه چگونه قصرهاى رفيع و ذخيره‌هاى موزه سلطنتيشان و تخت‌هاى مزيّن به جواهرشان و لشكر و هوادارانشان سودى به آنان نبخشيد و خدا همه را نابود كرد و جز سرگذشتى كه مايه عبرت است ، چيزى از آنها باقى نماند ، ليكن مجد و عظمت دنيوى آنها و حفظ آثار و مجسمه آنها در واقع نوعى بت پرستى است كه قرآن اعتنايى به اين مسائل ندارد .\r\n\r\n","description":"","footnote":"","page_name":" 297 ","page_number":297},
  {"content":"\r\n\r\n( 138 )  ( هذا بَيانٌ لِلنَّاسِ وَ هُدىً وَ مَوْعِظَةٌ لِلْمُتَّقِينَ )  : ( اين كتاب حجّت و بيانى است براى عموم مردم و راهنما و پندى است براى پرهيزكاران ) ، بيانات آيات روشنگر براى عموم مردم و مايهء هدايت و پند براى خصوص متّقين است و اين تقسيم به اعتبار تأثير است و متّقين هم كسانى هستند كه ملتزم به حدود الهى بوده و از پروردگارشان خشيت دارند ، پس چنين كسانى مىدانند كه آنچه بر مكذّبين ديروز جريان يافت بر مكذّبين امروز و آينده نيز جريان خواهد يافت .\r\n\r\n[ آيهء ( 148 - 139 ) علم خدا و امتحان الهى 
  ]\r\n( 139 )  ( وَ لا تَهِنُوا وَ لا تَحْزَنُوا وَ أَنْتُمُ الْأَعْلَوْنَ إِنْ كُنْتُمْ مُؤْمِنِينَ )  : ( و نه سستى كنيد و نه اندوهگين باشيد ، چون شما برترين ملل دنيا هستيد ، اگر با ايمان باشيد ) ( وهن ) به معناى ضعف است و مراد در اينجا ضعف مسلمين از حيث عزم و اهتمام بر اقامهء دين و بر قتال با كافران است و كلمه ( حزن ) به معناى اندوه است و در اينجا مراد اندوه مؤمنان به جهت از دست دادن غنائم و متاع اندك دنيوى است و به مؤمنان مىفرمايد : از شكستى كه در احد خورديد ، اندوهگين و سست نشويد ، چون مسلمانان در احد 70 نفر از شجاعان خود را از دست دادند ، امّا خداوند مىفرمايد : اگر شما مسلمانان ايمان داشته باشيد ، نبايد در عزم خود سست شويد و اندوهناك گرديد ، چون ايمان امرى است كه با برترى شما قرين است ، زيرا ايمان ملازم صبر و تقوا بوده و ملاك فتح و ظفر هم در همين دو است و شرط كردن علّو مسلمانان به ايمان ، براى آن بود كه اشاره كند به اينكه مسلمانان در احد به مقتضاى ايمانشان ( صبر و تقوا ) عمل نكردند و گرنه اثر خود را مىبخشيد و در اين جنگ آن آسيبها را نمىديدند ، هر چند ظاهرا خطاب به مؤمنين است ، امّا مؤمنان در درجات ايمان متفاوتند و اين آيه براى تقويت روحيهء مؤمنين واقعى و پند مؤمنان ضعيف و عتاب و توبيخ مؤمنانى است كه بهره‌اى از ايمان نبرده‌اند و مؤمنان حقيقى چون تنها براى خدا سجده مىكنند و تنها پيرو راه خدا هستند و چون اوصياء كلّ انبياء هستند و از نظر مقام ، خداوند آنها را وارثان زمين ناميده است ، بنابراين همواره بر كفّار\r\n\r\n","description":"","footnote":"","page_name":" 298 ","page_number":298},
  {"content":"\r\n\r\nبرترى دارند .\r\n( 140 )  ( إِنْ يَمْسَسْكُمْ قَرْحٌ فَقَدْ مَسَّ الْقَوْمَ قَرْحٌ مِثْلُهُ )  : ( اگر به شما آسيبى رسيد ، به دشمنان شما نيز آسيبى مانند آن رسيد ) ( قرح ) به معناى اثرى است كه از جراحت و آسيب وارده بر بدن به خاطر برخورد با چيز برنده‌اى از خارج باقى مىماند و اين كلمه كنايه از صدماتى است كه در جنگ احد به مسلمانان رسيد و همه آنها را در حكم شخص واحدى فرض نموده و امّا مراد از آسيب ديگر ، صدمه و آسيبى است كه در واقعه بدر از ناحيه مسلمانان به مشركان وارد آمده ،  ( وَ تِلْكَ الْأَيَّامُ نُداوِلُها بَيْنَ النَّاسِ وَ لِيَعْلَمَ اللَّهُ الَّذِينَ آمَنُوا وَ يَتَّخِذَ مِنْكُمْ شُهَداءَ وَ اللَّهُ لا يُحِبُّ الظَّالِمِينَ )  : ( اين روزگار را به اختلاف احوال ميان مردم مىگردانيم ، تا مقام اهل ايمان به امتحان معلوم شود و تا از شما مؤمنان آنها را كه ثابت در دين هستند ( مانند على عليه السّلام ) گواه ديگران كند و خداوند ستمكاران را دوست ندارد ) ، يعنى سنت الهيه بر اين جارى شده است كه روزگار را در بين مردم دست به دست بگرداند ، بدون اينكه براى هميشه به كام يك قوم چرخانده شود و قومى ديگر از آن محروم گردند و اين سنّت به خاطر مصالح عمومى است كه فهم شما انسانها جز به برخى از آن مصالح احاطه ندارد ، و در جملات بعدى آن مصالح را براى مردم بيان مىنمايد كه يكى ظهور ايمان مؤمنين بعد از بطون و اخفاى آن است ، چون خداى متعال هرگز جاهل به حال مؤمنين نيست ، امّا ظاهر شدن ايمان مؤمنين مانند هر چيز ديگر بايد بر طرق سنّت جاريه در اسباب و مسبّبات صورت بگيرد ، لذا چاره‌اى نيست جز اينكه امورى ايجاد شود تا ايمان مؤمنان ظهور يابد .\r\nو مطلب ديگر مسأله گواه است كه در اينجا منظور گواهان اعمال هستند .\r\n( 141 )  ( وَ لِيُمَحِّصَ اللَّهُ الَّذِينَ آمَنُوا وَ يَمْحَقَ الْكافِرِينَ )  : ( و تا آنكه اهل ايمان را از هر عيب و نقص پاك و كامل كند و كافران را محو و نابود گرداند ) ( تمحيص ) به معناى\r\n\r\n","description":"","footnote":"","page_name":" 299 ","page_number":299},
  {"content":"\r\n\r\nخالص كردن چيزى از آميختگى و ناخالصيهائى كه از خارج داخل آن چيز شده و ( محق ) به معناى نابود كردن تدريجى يك چيز است ، يعنى خداوند به وسيله اين اختلاف نيك و بد روزگار اهل ايمان را از شوائب و ناخالصيها پاك مىگرداند و كافران را بتدريج محو و نابود مىسازد و اين امر به جهت مصالحى است كه در مداولهء ايّام بين مردم وجود دارد ، پس خداى سبحان اجزاى كفر و نفاق و فسق را كم كم از مؤمن جدا مىسازد تا ايمانش خالص براى خدا شود و از طرف ديگر جز كفر و فسق چيزى براى كافرين باقى نمىماند و خلاصهء مطلب آنكه ( 1 - ايّام نيك و بد در بين مردم تقسيم شده است ، ( 2 - غرض از اين تقسيم امتحان و جدا سازى مؤمن از كافر ، ( 3 - و خالص كردن مؤمنين و نابود كردن تدريجى كفر و كافران است .\r\n( 142 )  ( أَمْ حَسِبْتُمْ أَنْ تَدْخُلُوا الْجَنَّةَ وَ لَمَّا يَعْلَمِ اللَّهُ الَّذِينَ جاهَدُوا مِنْكُمْ وَ يَعْلَمَ الصَّابِرِينَ )  : ( آيا گمان كرديد كه به بهشت وارد مىشويد ، بدون آنكه خدا امتحان كند و آنان كه جهاد در راه دين كرده و آنها كه در سختيها مقاومت و صبر مىكنند ، مقامشان را بر عالمى معلوم گرداند ؟ ) يعنى شما گمان كرده‌ايد كه دولت براى شما واجب شده است و هرگز مبتلا به مصائب نمىشويد ، بلكه يكسره وارد بهشت مىشويد ؟ بدون آنكه مستحق بهشت از غير مستحق مشخّص گردد ؟ و بى آنكه كسى كه داراى درجهء رفيع مىباشد از آنكه در درجهء پايينتر است شناخته گردد ؟ و بى آنكه شخص پايدار و صابر از غير آن تميز داده شود ؟ و بين علم قبل از ايجاد و علم فعلى كه همان فعل ثابت خداست تفاوت وجود دارد و در اينجا منظور از علم ، علم قبل از ايجاد نيست ، بلكه همان علم فعلى است كه عين وجود مخلوقات در عالم است .\r\n( 143 )  ( وَ لَقَدْ كُنْتُمْ تَمَنَّوْنَ الْمَوْتَ مِنْ قَبْلِ أَنْ تَلْقَوْهُ فَقَدْ رَأَيْتُمُوهُ وَ أَنْتُمْ تَنْظُرُونَ )  : ( شما كسانى هستيد كه پيش از آنكه دستور جهاد بيايد با كمال شوق آرزوى\r\n\r\n","description":"","footnote":"","page_name":" 300 ","page_number":300},
  {"content":"\r\n\r\nجهاد و كشته شدن در راه خدا را مىكرديد ، پس چگونه امروز كه به آن مأمور شده‌ايد نظاره مىكنيد و از مرگ هراسان مىشويد ) ، يعنى قبل از جنگ ظاهرا آرزوى شهادت كرديد ، امّا هنگام وقوع جنگ بسوى آرزويتان نمىشتابيد و جان خود را در راه خدا بذل نمىكنيد و پيش قدم براى جهاد نمىشويد ، بلكه سستى و تعلّل مىنماييد و از جنگ اعراض مىكنيد ، پس آيا جايز است بدون امتحان و به مجرد آرزو شما را وارد بهشت كنند ، بدون آنكه بين ارزش كلمه‌اى كه بر زبان جارى است و حقيقتى كه در عالم عيان آشكار مىگردد ، تشخيص و تميزى حاصل شود ؟\r\nو در تفاسير آمده است كه مؤمنان زمانى كه خداوند تعالى آنها را از مقام شهداى بدر مطلع گردانيد كه چگونه در بهشت متنعم هستند ، مؤمنان به آن مقام راغب شدند و گفتند :\r\nخدايا براى ما جنگى بياور ، پس خداوند جنگ احد را براى آنان مقدّر فرمود ، امّا آنها پايدارى نكردند ، جز كسانى كه خدا ارادهء پايدارى آنان را نمود و لذا اين آيه نازل شد .\r\n( 144 )  ( وَ ما مُحَمَّدٌ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ )  : ( و محمّد نيست جز پيامبرى كه پيش از او نيز پيامبرانى بودند و از اين جهان درگذشتند ) ، پس پيامبر تنها ، بشرى است كه از جانب خداوند مأمور ابلاغ شريعت و پيغام آور مىباشد و نه بيش از اين ،  ( أَ فَإِنْ ماتَ أَوْ قُتِلَ انْقَلَبْتُمْ عَلى أَعْقابِكُمْ )  : ( آيا اگر او بميرد يا شهيد گردد باز شما به دين جاهليّت خود رجوع خواهيد كرد ؟ ) ( موت ) خارج شدن روح از بدن و بطلان حيات است و ( قتل ) كشته شدن به سبب عمدى مىباشد ، مىفرمايد : در هر صورت اگر پيامبر از دنيا برود ، آيا شما مرتدّ مىشويد و به حالت اوّل خود باز مىگرديد و از دين خدا روى گردان شده و كافر مىشويد ؟ ،  ( وَ مَنْ يَنْقَلِبْ عَلى عَقِبَيْهِ فَلَنْ يَضُرَّ اللَّهَ شَيْئاً وَ سَيَجْزِي اللَّهُ الشَّاكِرِينَ )  : ( و هر كس مرتدّ شود به خدا هيچ ضررى نمىرساند و البته خدا جزاى نيك به اعمال شكرگزاران عطا خواهد كرد ) يعنى هر كس بعد از هدايت ضلالت را برگزيند خداوند از ايمان يا كفر او تأثيرى نمىپذيرد ، بلكه خود او ضرر\r\n\r\n","description":"","footnote":"","page_name":" 301 ","page_number":301},
  {"content":"\r\n\r\nمىكند ، امّا كسانى كه پايدار بمانند و نعمت خدا را اظهار نموده و شاكر باشند و مانند كافران نعمت خدا را نپوشانند ، خداوند جزاى ايشان را خواهد داد ، امّا جزاى آنان را به جهت اشعار به عظمت و ارزش آن ذكر نكرده و توضيح نداده است ، يعنى فقط خدا ارزش آن جزا را مىداند و قابل بيان و وصف نيست .\r\nاز سدى نقل شده است كه در روز احد در بين مردم شايع شد كه رسول خدا صلّى اللّه عليه و إله و سلم كشته شد و بعضى از اصحاب صخره گفتند : اى كاش كسى را بسوى عبد اللّه بن ابو سفيان بفرستيم تا براى ما امان بگيرد و گفتند : اى قوم ، محمّد كشته شد ، پس بسوى قوم خود باز گرديد ، قبل از آنكه بسوى شما بيايند و شما را بكشند و انس بن نضر گفت : اى مردم اگر محمّد كشته شده ، خداى محمّد نمرده است ، پس با آنان كه محمّد را به قتل رساندند جهاد كنيد و گفت : خدايا من از آنچه اين مردم مىگويند از تو عذر مىخواهم و از آنان و سخنانشان بيزارى مىجويم و شمشير كشيد و جنگيد تا سرانجام كشته شد ، و آيه مزبور در اين هنگام نازل شد .\r\n( 145 )  ( وَ ما كانَ لِنَفْسٍ أَنْ تَمُوتَ إِلَّا بِإِذْنِ اللَّهِ كِتاباً مُؤَجَّلًا وَ مَنْ يُرِدْ ثَوابَ الدُّنْيا نُؤْتِهِ مِنْها وَ مَنْ يُرِدْ ثَوابَ الْآخِرَةِ نُؤْتِهِ مِنْها وَ سَنَجْزِي الشَّاكِرِينَ )  : ( هيچ نفسى جز به فرمان خدا نخواهد مرد و اجل هر كس در لوح قضاى الهى به وقت معيّن ثبت است ، و هر كس براى متاع دنيا كوشش كند از دنيا بهره‌مندش مىكنيم و هر كس براى ثواب آخرت سعى نمايد از نعمت اخرت او را برخوردار مىنمائيم و البته خدا سپاس گزاران را جزاى نيك خواهد داد ) ، اين آيه تعريض و نقض قول كسانى است كه مىگفتند اگر شهداء به جنگ نرفته بودند كشته نمىشدند ، چون سبب مرگ آنان جنگ نبود ، بلكه سبب مرگ ، رسيدن اجل به اذن خداست و اگر چنين نباشد ملك الهى و تدبير ربّانى باطل مىگردد ، لذا مرگ سنّت محكمى است كه از قضاى الهى نشأت مىگيرد و يا آيهء شريفه تعريض به كسانى است كه مىگفتند ، اگر اختيار رهبرى جنگ بدست ما بود اين افراد\r\n\r\n","description":"","footnote":"","page_name":" 302 ","page_number":302},
  {"content":"\r\n\r\nكشته نمىشدند ،  ( لَوْ كانَ لَنا مِنَ الْأَمْرِ شَيْءٌ ما قُتِلْنا هاهُنا . . . )  « 1 » ، لازمه سخن آن گروه اين است كه ايمانشان به اسلام ناشى از اين پندار بوده كه هر چه هست بدست رسول خدا و مؤمنين است و خلاصه ، ايمان آورده‌اند تا صاحب اختيار دنيا باشند و اجتناب كنندگان از اين پندار كسانى هستند كه تنها ثواب آخرت را مىجويند و خدا هر دوى اين طوائف را به آنچه مىطلبند بهره‌ور مىسازد ، امّا كسانى كه تنها رضاى خدا را مىطلبند ، خداوند آنها را تكريم مىكند ، پس از مدارج پست حيوانى ترقّى نموده و خدا را بر اين نعمت شكر گزارند و از پيامدهاى چنين ايمانى زنده دل و هوشيار هستند ، در واقع چنين كسانى نه كارى به ثواب دنيا دارند و نه آخرت ، آنها فقط خدا را مىجويند و خدا هم جزاى آنان را تقبّل مىنمايد .\r\n( 146 )  ( وَ كَأَيِّنْ مِنْ نَبِيٍّ قاتَلَ مَعَهُ رِبِّيُّونَ كَثِيرٌ فَما وَهَنُوا لِما أَصابَهُمْ فِي سَبِيلِ اللَّهِ وَ ما ضَعُفُوا وَ مَا اسْتَكانُوا وَ اللَّهُ يُحِبُّ الصَّابِرِينَ )  : ( چه بسيار اتفاق افتاده كه جمعيّت زيادى از پيروان پيامبرى در جنگ كشته شده‌اند ، پس با اين حال در برابر سختيهايى كه در راه خدا به آنان رسيد ، سست و ضعيف و بيمناك نشدند و در برابر دشمن زير بار نرفتند و خدا صابران را دوست مىدارد ) ( ربّيون ) يعنى كسانى كه مختص به پروردگارشان هستند و به غير او خود را مشغول نمىكنند و ( كايّن ) كلمه تكثير به معناى چه بسا مىباشد ، يعنى آنچه از سختى و مشقّت كه در راه خدا ديدند دچار ضعف نفس و سستى در راه جنگ فى سبيل اللّه نشدند و زار و زبون نگشته و تسليم دشمن نگرديدند ، چنين كسانى كه عزمشان پايدار است و نفسشان ضعيف نيست و ذلّت را نمىپذيرند اهل صبرند و خدا آنها را دوست دارد .\r\n\r\n\r\n","description":"","footnote":"\r\n( 1 ) - سوره آل عمران ، آيه 154 .\r\n","page_name":" 303 ","page_number":303},
  {"content":"\r\n\r\n( 147 )  ( وَ ما كانَ قَوْلَهُمْ إِلَّا أَنْ قالُوا رَبَّنَا اغْفِرْ لَنا ذُنُوبَنا وَ إِسْرافَنا فِي أَمْرِنا وَ ثَبِّتْ أَقْدامَنا وَ انْصُرْنا عَلَى الْقَوْمِ الْكافِرِينَ )  : ( و سخن آنان جز اين نبود كه مىگفتند : پروردگارا گناهان ما را بيامرز و از ستمى كه دربارهء خود كرده‌ايم در گذر و ما را ثابت قدم بدار و در مقابله كافران يارى فرما ) ، آنان خطاهاى خويش را در برابرشان مجسّم نمودند و لذا طلب مغفرت از پروردگار خويش كردند و تمام همّ و غمّ آنان بر افراشتن پرچم دين و انتشار و شيوع آن بود و در جستجوى نعمت و غنيمت و يا ثوابى ، چه در دنيا و چه در آخرت ، نبودند و آنان نهايت ادب بندگى را در برابر خداوند بجاى آوردند .\r\n( 148 )  ( فَآتاهُمُ اللَّهُ ثَوابَ الدُّنْيا وَ حُسْنَ ثَوابِ الْآخِرَةِ وَ اللَّهُ يُحِبُّ الْمُحْسِنِينَ )  : ( پس خداوند فتح و پيروزى در دنيا و ثواب نيكوى آخرت را به آنان اعطا كرد ، كه خدا نيكوكاران را دوست مىدارد ) ، در اين آيه موعظه و اعتبارى آميخته با عتاب و نيز تشويقى براى مؤمنين است تا به اين ربيّون اقتداء كنند و در نتيجه هم در دنيا و هم در آخرت از ثواب الهى بهره‌مند گردند و خدا آنان را هم مانند ربيّون بخاطر نيكوكاريشان دوست بدارد .\r\nامّا ثواب آخرت را به وصف ( حسن ) زينت داد ولى در مورد دنيا فرمود : ( ثواب الدنيا ) تا اشاره كند به اينكه ثواب آخرت قابل مقايسه با ثواب دنيا نيست ، بلكه منزلتى بس رفيعتر دارد و منظور از محسنين كسانى هستند كه در عقيده و عمل خويش نيكوكار باشند .\r\n\r\n[ آيهء ( 155 - 149 ) در ادامهء ماجراى احد 
  ]\r\n( 149 )  ( يا أَيُّهَا الَّذِينَ آمَنُوا إِنْ تُطِيعُوا الَّذِينَ كَفَرُوا يَرُدُّوكُمْ عَلى أَعْقابِكُمْ فَتَنْقَلِبُوا خاسِرِينَ )  : ( اى كسانى كه ايمان آورده‌ايد ، اگر از كافران پيروى كنيد شما را از دينتان به كفر پيشين باز مىگردانند و آنگاه شما از زيانكاران خواهيد شد ) ، گويا كافران پس از جنگ احد مرتب به مؤمنين مىگفتند كه مبادا ديگر جنگ كنيد و تنازع و تفرقه در بين\r\n\r\n","description":"","footnote":"","page_name":" 304 ","page_number":304},
  {"content":"\r\n\r\nمؤمنان بوجود مىآوردند و قصد داشتند آنها را از ايمان بسوى كفر باز گردانند و مؤمنين اگر فريب آنها را مىخوردند مطمئنا با پذيرفتن ولايت كفر دچار ضلالت و خسارت مىگشتند .\r\n( 150 )  ( بَلِ اللَّهُ مَوْلاكُمْ وَ هُوَ خَيْرُ النَّاصِرِينَ )  : ( بلكه خدا يار و سرپرست شماست و او از بهترين يارى كنندگان است ) ، لذا ولايت تنها از آن خداست و هيچ نوع ولايتى براى غير خدا نيست و ولايت او در غالب يارى و نصرت مؤمنان تجلى مىيابد و هيچ ياورى غير از خدا نيست و او بهترين ياوران است .\r\n( 151 )  ( سَنُلْقِي فِي قُلُوبِ الَّذِينَ كَفَرُوا الرُّعْبَ بِما أَشْرَكُوا بِاللَّهِ ما لَمْ يُنَزِّلْ بِهِ سُلْطاناً )  : ( به زودى در دلهاى كافران هراس مىافكنيم بخاطر آنكه براى خدا شريكى قرار دادند كه ابدا بر آن حجّت و دليلى نبود ) ، وعدهء نيكويى است به اينكه خدا مؤمنان را با افكندن رعب در دل دشمنانشان يارى مىكند و همانطور كه در روايات فريقين آمده است ، رسولخدا مسأله رعب را يكى از خصائص خود دانسته و چه بسيار دفعاتى كه باطل نابود شدنى و ذليل در برابر حق قد علم نموده ، امّا به سبب يارى خدا دچار تزلزل مىگردد و از هر حركتى عاجز مىشود ، پس كفّار در برابر مؤمنان ذليل مىشوند ، و آنان بدون هيچ دليل و برهانى براى خدا شريك قرار دادند و شرك مظاهر گوناگونى دارد ، گاهى با استمداد خير و نفع از غير خدا و آگاهى با اخذ ولايت غير خدا و گاهى هم با نفى صانع عالم و نسبت دادن تأثير و تدبير به غير خدا محقق مىشود ، مثل ماديّون يا دهريّون ،  ( وَ مَأْواهُمُ النَّارُ وَ بِئْسَ مَثْوَى الظَّالِمِينَ )  : ( و منزلگاه آنان دوزخ است و چه بد منزلگاهى براى ستمكاران مىباشد ) ، و اين جزا كاملا هماهنگ با اعمال آنان است ،\r\n\r\n","description":"","footnote":"","page_name":" 305 ","page_number":305},
  {"content":"\r\n\r\n ( جَزاءً وِفاقاً )  « 1 » .\r\n( 152 )  ( وَ لَقَدْ صَدَقَكُمُ اللَّهُ وَعْدَهُ إِذْ تَحُسُّونَهُمْ بِإِذْنِهِ حَتَّى إِذا فَشِلْتُمْ وَ تَنازَعْتُمْ فِي الْأَمْرِ وَ عَصَيْتُمْ مِنْ بَعْدِ ما أَراكُمْ ما تُحِبُّونَ )  : ( و حقيقتا راستى وعده خدا را آنگاه دريافتيد كه به اذن خدا بر كافران غلبه يافتيد تا زمانى كه ( در جنگ احد ) سستى كرده و اختلاف افكنديد و نافرمانى كرديد ، پس از آنكه هر چه آرزوى شما بود به آن رسيديد ) ، وعدهء خدا با رعب افكندن در قلب كافران محقّق شد و ( حسّ ) به معناى قتل به وجه استيصال است ، يعنى كشتنى كه انقراض بياورد و بر طبق روايات مسلمانان در آغاز جنگ احد بر كفّار غلبه يافتند ، تا زمانى كه گروه تير اندازانى كه پيامبر آنها را بر حفظ درّه گماشته بود دچار ضعف رأى شدند و به طلب غنيمت آنجا را ترك كردند ، بعضى از آنان پايدار ماندند ، امّا اكثر آنان نافرمانى كرده و عبد اللّه بن جبير را ترك نمودند ، جز عدّه كمى و در اين زمان خالد بن وليد با عدّه‌اى از مشركان به آنها حمله‌ور شدند و آنها را به قتل رساندند و اين به جهت نافرمانى آنها بود با آنكه بشارتها و وعده‌هاى نصرت و پيروزى را ديده بودند ،  ( مِنْكُمْ مَنْ يُرِيدُ الدُّنْيا وَ مِنْكُمْ مَنْ يُرِيدُ الْآخِرَةَ ثُمَّ صَرَفَكُمْ عَنْهُمْ لِيَبْتَلِيَكُمْ وَ لَقَدْ عَفا عَنْكُمْ وَ اللَّهُ ذُو فَضْلٍ عَلَى الْمُؤْمِنِينَ )  : ( بعضى از شما دنيا را مىجويند و بعضى از شما قصد آخرت را دارند و آنگاه خدا شما را از پيشرفت و غلبه باز داشت تا شما را بيازمايد و خدا از تقصير شما درگذشت ، چون خدا را بر اهل ايمان عنايت و فضل است ) در جريان جنگ احد بعضى از شما در جستجوى غنيمت و متاع دنيا بوديد و بعضى از شما جوار قرب الهى را بر غنائم دنيا ترجيح داديد و بواسطه عمل آن گروه دنيا طلب خدا شما را از غلبه بر كفّار باز داشت تا شما را با ظاهر شدن مكنونات قلبىتان امتحان كند و شما را بوسيلهء افكندن در سختى كشته شدن و خوف و\r\n\r\n\r\n","description":"","footnote":"\r\n( 1 ) - سوره نباء ، آيه 26 .\r\n","page_name":" 306 ","page_number":306},
  {"content":"\r\n\r\nشكست ، آزمايش نمايد ، تا مؤمن از منافق مجزا شود و مؤمن با ثبات بر تصميم از شخص متقلب كم استقامت تميز داده شود ، با اين همه خدا شما را بخشيد و عفو او از ضعف و نزاع شما ، فضلى از ناحيهء خدا براى مؤمنان بود .\r\n( 153 )  ( إِذْ تُصْعِدُونَ وَ لا تَلْوُونَ عَلى أَحَدٍ وَ الرَّسُولُ يَدْعُوكُمْ فِي أُخْراكُمْ )  : ( هنگامى كه روى به هزيمت و شكست گذاشته و توجّه به احدى نداشتيد ، در حالى كه پيامبر شما را به يارى يكديگر دعوت كرد ) ، ( اصعاد ) به معناى رفتن به طرف كرانه افق و دور شدن از نظر است به خلاف ( صعود ) كه به معناى بالا رفتن از كوه يا مانند آن مىباشد و مىفرمايد : از شدت ترس و خوف آنچنان فرار مىكرديد كه هيچ توجهى به هيچ كس نداشتيد ، حتى از گرد پيامبر متفرّق شديد ، در حالى كه او شما را دعوت مىنمود كه يكديگر را يارى كنيد و نگريزيد ، ولى آنان رسولخدا صلّى اللّه عليه و إله و سلم را در بين مشركين رها كرده از ترس كشته شدن راه بيابان را در پيش گرفته بودند ،  ( فَأَثابَكُمْ غَمًّا بِغَمٍّ لِكَيْلا تَحْزَنُوا عَلى ما فاتَكُمْ وَ لا ما أَصابَكُمْ وَ اللَّهُ خَبِيرٌ بِما تَعْمَلُونَ )  : ( پس به پاداش اين بىثباتى ، غمى بر غم شما افزود ، تا از اين پس براى از دست رفتن و يا به دست آوردن چيزى اندوهناك نشويد و خدا به هر چه كنيد آگاه خواهد بود ) ، پس از غم از دست دادن غنائم و از دست دادن كشتگان خداوند غمى ديگر به شما داد و آن اندوه و حسرت از اين بود كه چرا به مال دنيا طمع بستيم و رسول را يارى نكرديم ؟ اين اندوه را به شما داد تا از آن اندوه اوّلى منصرف شويد و غصّه از دست دادن غنائم و پيروزى را نخوريد و اين غم دوّمى نعمتى از ناحيهء خدا بود ، چون ( اثابكم ) به معناى ( پاداشتان داد ) مىباشد و نهايتا خدا به ضماير و خفايا و حقيقت اعمال و انگيزه‌هاى نفسانى شما آگاه است .\r\n( 154 )  ( ثُمَّ أَنْزَلَ عَلَيْكُمْ مِنْ بَعْدِ الْغَمِّ أَمَنَةً نُعاساً يَغْشى طائِفَةً مِنْكُمْ )  : ( پس از آن غم و انديشه خداوند شما را ايمنى بخشيد كه خواب آسايش گروهى از شما را فرا\r\n\r\n","description":"","footnote":"","page_name":" 307 ","page_number":307},
  {"content":"\r\n\r\nگرفت ) ، ( امنه ) به معناى آرامش خاطر به جهت امنيّت داشتن است و كلمه ( نعاس ) به معناى خواب خفيف مىباشد و همانا اين عنايت الهى گروهى را كه بعد از فرار و دور شدن به سوى رسولخدا صلّى اللّه عليه و إله و سلم برگشتند در برمىگيرد ، چون از عمل خود پشيمان شدند و از حفظ نكردن و موقعيّت خود حسرت خوردند و حاشا كه خداوند از ايشان در حال فرار درگذرد ، چون فرار از جنگ از معاصى كبيره است ، بلكه ابتدا غم بيهودهء آنها را مبدّل به خوفى صحيح نمود ، سپس امنيّت و نعاس را بر آنها حاكم نمود تا پشيمان شدند و به سوى رسول خدا بازگشتند و اين بعد از آن بوده كه يقين كردند آن حضرت كشته شده است ،  ( وَ طائِفَةٌ قَدْ أَهَمَّتْهُمْ أَنْفُسُهُمْ يَظُنُّونَ بِاللَّهِ غَيْرَ الْحَقِّ ظَنَّ الْجاهِلِيَّةِ يَقُولُونَ هَلْ لَنا مِنَ الْأَمْرِ مِنْ شَيْءٍ )  : ( و گروهى كه در فكر جانهايشان بودند وعدهء خدا را از روى نادانى راست نمىپنداشتند و از روى انكار مىگويند ، آيا ممكن است ما را قدرت و فرمانى بدست آيد ؟ ) اينها طائفه‌اى ديگر از مؤمنين هستند كه فقط در فكر جان خود بودند و همه چيز را از ياد بردند و خدا اينها را با عفو و تبديل غم و امنيّت و نعاس گرامى نداشت ، بلكه آنها را به خودشان واگذار كرد و لذا هر چيز ديگر غير از خودشان را از ياد بردند و با فكر جاهلى خودشان خيال مىكردند كه خداوند راضى به غلبهء دشمنان نمىشود و هر چه بخواهد مىكند و خيال مىكردند زمام بعضى از امور بدست خودشان است و فكر مىكردند وعده نصرت خدا بدون هيچ قيد و شرطى محقّق مىشود و همچنين با ديد جاهلى خود مىپنداشتند پيامبر هرگز شكست نمىخورد يا نمىميرد و دين حق هم هرگز مغلوب نمىشود و اين عقيدهء بت پرستان جاهل است كه مىپنداشتند امور هر يك از موجودات ربّ و مدبّرى جداگانه دارد و پيامبر را هم ربّى مىپنداشتند كه خداى متعال امر پيروزى بر دشمن را به خود آن حضرت واگذاشته است و اين شرك به خداست ،  ( قُلْ إِنَّ الْأَمْرَ كُلَّهُ لِلَّهِ )  : ( بگو تنها خداست كه همه امور متعلق به اوست ) ، پس تنها فرمانرواى مطلق هستى خداست و هيچ شريكى ندارد و خدا تصرّف در يارى يا پيروزى را به هيچ يك از مخلوقاتش تفويض نكرده و او را غلبه‌اى نبخشيده كه\r\n\r\n","description":"","footnote":"","page_name":" 308 ","page_number":308},
  {"content":"\r\n\r\nهرگز نميرد و هر كس چنين پندارى داشته باشد همانا براى خدا شريك گرفته است ، چون هيچ يك از اسباب و مخلوقات استقلالى از خود ندارند ، ولى خداوند عالم را بر اساس نظام علت و معلول قرار داده است و هر ملّتى قويتر باشد وقوع آن ارجح است ، خواه به حق باشد يا به ناحق ، خير باشد يا شرّ ، مؤمن باشد يا كافر ، پيامبر باشد يا ابو سفيان ، بله تنها در صورتى كه ظهور و غلبهء حق موقوف شود به اينكه نظام عادى خلقت خرق و نقض شود ، در اين صورت خداى سبحان از مجراى ما فوق طبيعى جريان امور را به نفع دين خود تغيير مىدهد ،  ( يُخْفُونَ فِي أَنْفُسِهِمْ ما لا يُبْدُونَ لَكَ يَقُولُونَ لَوْ كانَ لَنا مِنَ الْأَمْرِ شَيْءٌ ما قُتِلْنا هاهُنا )  : ( منافقان خيالات نفسانى خود را با تو اظهار نمىدارند ، با خود مىگويند ، اگر كار ما به حق و بر اساس وحى خدا بود ، شكست نمىخورديم و گروهى در اينجا كشته نمىشديم ) ، اين گفتارشان تشكيكى بود به صورت استفهام و وسوسه‌هاى نفسانىشان ، آنها را به اعتراض و احتجاج فرا مىخواند ،  ( قُلْ لَوْ كُنْتُمْ فِي بُيُوتِكُمْ لَبَرَزَ الَّذِينَ كُتِبَ عَلَيْهِمُ الْقَتْلُ إِلى مَضاجِعِهِمْ )  : ( اى پيامبر بگو : اگر در خانه‌هاى خود هم بوديد باز آنهايى كه كشته شدن در قضاى سرنوشت آنان نوشته شده بود از خانه‌هايشان بسوى قتلگاهشان بيرون مىآمدند ) ، پس كشته شدن عدّه‌اى از شما دليل اين نيست كه شما بر حق نيستيد ، بلكه بخاطر قضا و قدر الهى است كه بر كشته شدن گروهى از شما در اين مكان خاصّ جارى شده است ، لذا هيچ گريزى از اجل مسمّى نيست و به فرض كه شما بيرون نمىآمديد باز آنهايى كه سرنوشت آنها به قتل بود ، در همين نقطه كشته مىشدند ،  ( وَ لِيَبْتَلِيَ اللَّهُ ما فِي صُدُورِكُمْ وَ لِيُمَحِّصَ ما فِي قُلُوبِكُمْ وَ اللَّهُ عَلِيمٌ بِذاتِ الصُّدُورِ )  : ( تا خدا آنچه در سينه‌هاتان پنهان مىداريد ، بيازمايد و هر چه در دل داريد ، پاك و خالص گرداند و خدا از راز سينه‌ها آگاه است ) ، تا حقيقت درونى آنها آشكار شود و اين سنّت جارى و واقعى خداست كه هر گروهى بايد به محل مقرّر شده خويش و درجات معين خود برسند و سعادت و شقاوت هر طرف آشكار شود و خداوند به درون قلبها و ايمانى كه در آنها مستقر است آگاهى دارد .\r\n\r\n","description":"","footnote":"","page_name":" 309 ","page_number":309},
  {"content":"\r\n\r\n( 155 )  ( إِنَّ الَّذِينَ تَوَلَّوْا مِنْكُمْ يَوْمَ الْتَقَى الْجَمْعانِ إِنَّمَا اسْتَزَلَّهُمُ الشَّيْطانُ بِبَعْضِ ما كَسَبُوا وَ لَقَدْ عَفَا اللَّهُ عَنْهُمْ إِنَّ اللَّهَ غَفُورٌ حَلِيمٌ )  : ( همانا كسانى از شما كه در روزى كه دو گروه با هم مواجه شدند ( در جنگ احد ) به شما پشت كردند ، به تحقيق شيطان آنها را به سبب نافرمانى و بد كرداريشان به لغزش افكند ، امّا خداوند از آنها درگذشت ، همانا خداوند آمرزنده و بردبار است ) ، يعنى كسانى كه هنگام جنگ رويگردان شدند ، شيطان آنها را به لغزش افكند و علّت آن هم بديهايى بود كه مبنى بر هواهاى نفسانى آنها بود ، امّا خداوندى كه گناهان بندگان را مىپوشاند و در عقاب كسانى كه بدى كرده‌اند شتاب نمىكند ، از اين عدّه در مىگذرد ، چون بسيار آمرزنده و بردبار است .\r\n\r\n[ آيهء ( 164 - 156 ) عفو از مردم و مشورت با آنان 
  ]\r\n( 156 )  ( يا أَيُّهَا الَّذِينَ آمَنُوا لا تَكُونُوا كَالَّذِينَ كَفَرُوا وَ قالُوا لِإِخْوانِهِمْ إِذا ضَرَبُوا فِي الْأَرْضِ أَوْ كانُوا غُزًّى لَوْ كانُوا عِنْدَنا ما ماتُوا وَ ما قُتِلُوا لِيَجْعَلَ اللَّهُ ذلِكَ حَسْرَةً فِي قُلُوبِهِمْ )  : ( اى كسانى كه ايمان آورده‌ايد شما مانند كافران نباشيد كه به برادرانشان گفتند : اگر خويشان و برادران ما به سفر نمىرفتند يا به جنگ حاضر نمىشدند ، نمىمردند و كشته نمىشدند ، اين اباطيل را خداوند حسرت دلهاى آنان قرار مىدهد ) مراد از ( الذين كفروا ) خود كفارند نه منافقان و ( ضرب فى الارض ) كنايه از مسافرت است و ( غزى ) جمع غازى به معناى جنگجو مىباشد و در جمله ( ما ماتوا و ما قتلوا ) بيانى است ناشى از جهل ، چون دورى شخصى از خانواده و بستگانش و شركت در جنگ نه او را مىميراند و نه زنده مىكند ، بلكه احياء و اماته از شئون خداوند متعال است ، امّا در اين جمله ( موت ) مقدم بر ( قتل ) آمده تا ( نشر و لفّ ) در كلام رعايت شود و چون در جملهء اوّل هم ابتدا مسافرت آمده كه معمولا مرگ در آن طبيعى است و بعد جنگ آمده كه معمولا مرگ در آن به كشته شدن است و شايد هم چون موت امرى طبيعى و عادى است مقدّم بر كشته شدن آمده و اين سخن آنان به عذاب قلبى و نقمت منجر مىشود كه مقدمهء عذاب است ،  ( وَ اللَّهُ يُحْيِي وَ يُمِيتُ وَ اللَّهُ بِما تَعْمَلُونَ بَصِيرٌ )  : ( و خداست كه زنده\r\n\r\n","description":"","footnote":"","page_name":" 310 ","page_number":310},
  {"content":"\r\n\r\nمىكند و مىميراند و خدا به آنچه مىكنيد آگاه و بيناست ) ، پس دورى يا نزديكى به خويشان نه باعث مرگ است و نه باعث نجات ، چون اين امور تنها به يد قدرت الهى وابسته است ، پس از خدا بترسيد و مانند كفّار نباشيد ، چون خدا نسبت به اعمال شما آگاه است .\r\n( 157 )  ( وَ لَئِنْ قُتِلْتُمْ فِي سَبِيلِ اللَّهِ أَوْ مُتُّمْ لَمَغْفِرَةٌ مِنَ اللَّهِ وَ رَحْمَةٌ خَيْرٌ مِمَّا يَجْمَعُونَ )  : ( و اگر در راه خدا كشته شويد يا بميريد ، همانا آمرزش خداوند و رحمت او بهتر از همه چيزهايى است كه در زندگى دنيا مىتوانيد براى خود فراهم كنيد ) ، قتل را جلوتر از موت ذكر كرد ، چون كشته شدن در راه خدا نزديكتر است به مغفرت خدا تا مردن و مراد از ( ما يجمعون ) مال و ملحقّات آن است كه مهم‌ّترين هدف در زندگى دنياست .\r\n( 158 )  ( وَ لَئِنْ مُتُّمْ أَوْ قُتِلْتُمْ لَإِلَى اللَّهِ تُحْشَرُونَ )  : ( و اگر بميريد يا كشته شويد ، همانا بسوى خدا محشور خواهيد شد ) ، پس در هر صورت نهايتا مرجع شما همان جوار الهى است .\r\n( 159 )  ( فَبِما رَحْمَةٍ مِنَ اللَّهِ لِنْتَ لَهُمْ )  : ( پس به سبب رحمتى از جانب خدا با آنان مهربان و خوشخوى هستى ) ، يعنى رحمت خدا رسول اللّه را نسبت به آنان نموده و آنحضرت آنقدر مهربان است كه حتى زمانى كه به آن جناب اعتراض مىكنند كه تو ما را به هلاكت افكندى ، باز هم نسبت به آنان تندى و خشونت نمىكند ،  ( وَ لَوْ كُنْتَ فَظًّا غَلِيظَ الْقَلْبِ لَانْفَضُّوا مِنْ حَوْلِكَ )  : ( و اگر تند خو و سخت دل بودى مردم از پيرامون تو متفرق مىشدند ) ، ( فظّ ) يعنى جفا كار و بىرحم و ( غليظ القلب ) يعنى بدون رقّت و رأفت بودن ، و سنگدلى و مسلّما اگر پيامبر چنين رفتارى داشت مردم از گرد او پراكنده\r\n\r\n","description":"","footnote":"","page_name":" 311 ","page_number":311},
  {"content":"\r\n\r\nمىشدند ،  ( فَاعْفُ عَنْهُمْ وَ اسْتَغْفِرْ لَهُمْ وَ شاوِرْهُمْ فِي الْأَمْرِ )  : ( پس از آنان درگذر و برايشان طلب مغفرت نما و با آنان در كارها مشورت كن ) ، يعنى اى پيامبر حالا كه نسبت به آنان مهربان هستى ، پس از بديها و اعمال ناشايست و گناهان آنان در گذر و به ديدهء اغماض با آنها مواجه شو و براى دلجويى با آنان دربارهء امور جنگ و غيره مشورت نما تا اين روش و سيره از تو باقى بماند ،  ( فَإِذا عَزَمْتَ فَتَوَكَّلْ عَلَى اللَّهِ إِنَّ اللَّهَ يُحِبُّ الْمُتَوَكِّلِينَ )  : ( پس زمانى كه تصميم راسخ گرفتى ، بر خدا توكّل نما و آن امر را انجام بده ، همانا خداوند كسانى را كه به او اعتماد كنند دوست مىدارد ) ، چون خداى تعالى تو را به خاطر اينكه به او توكل كرده‌اى دوست مىدارد ، در نتيجه ولّى و ياور تو خواهد بود ، پس اثر توكّل و اعتماد به خدا ، يارى و عدم خذلان است .\r\n( 160 )  ( إِنْ يَنْصُرْكُمُ اللَّهُ فَلا غالِبَ لَكُمْ )  : ( اگر خدا شما را يارى كند ، پس هيچ كس بر شما غلبه نخواهد يافت ) ، يعنى اگر خدا شما را با يارى خود تأييد كند به سبب مطلق بودن قدرت الهى ، هيچ كس نخواهد توانست بر شما غالب شود ،  ( وَ إِنْ يَخْذُلْكُمْ فَمَنْ ذَا الَّذِي يَنْصُرُكُمْ مِنْ بَعْدِهِ )  : ( و اگر شما را خوار گرداند ، پس كيست كه بتواند شما را بعد از آن يارى نمايد ؟ ) ، يعنى اگر خداوند ياريش را از شما دريغ كند ، پست و ذليل مىشويد و چون خدا مالك همه اسباب و پروردگار و صاحب اختيار همهء عالم است ، هيچ كس نمىتواند على رغم خواست خدا شما را يارى دهد ،  ( وَ عَلَى اللَّهِ فَلْيَتَوَكَّلِ الْمُؤْمِنُونَ )  : ( و اهل ايمان تنها بايد به خدا اعتماد كنند ) ، لذا مؤمن كسى است كه به جهت ايمانش ، به اينكه هيچ ياور و مددى غير از خدا نيست ، به خداوند اعتماد مىكند .\r\n( 161 )  ( وَ ما كانَ لِنَبِيٍّ أَنْ يَغُلَّ وَ مَنْ يَغْلُلْ يَأْتِ بِما غَلَّ يَوْمَ الْقِيامَةِ )  : ( و براى هيچ پيامبرى حق خيانت وجود ندارد و هر كس خيانت كند روز قيامت به كيفر آن خيانت مىرسد ) ، اين جمله منزّه دانستن ساحت پيامبر از خيانت است ، چون محال است كه\r\n\r\n","description":"","footnote":"","page_name":" 312 ","page_number":312},
  {"content":"\r\n\r\nپيامبر به خدا يا مردم خيانت كند ، زيرا خائن به ناچار روزى به ملاقات پروردگارش مىشتابد و سزاى خيانتش را به زودى دريافت مىكند ،  ( ثُمَّ تُوَفَّى كُلُّ نَفْسٍ ما كَسَبَتْ وَ هُمْ لا يُظْلَمُونَ )  : ( آنگاه هر نفسى بدانچه عمل كرده بطور كامل جزا داده مىشود و به آنها ستم نخواهد شد ) ، پس هر كس ، هر خوبى يا بدى مرتكب شود در قيامت آن را به طور تمام و كمال دريافت مىكند و به او ظلمى نمىشود .\r\n( 162 )  ( أَ فَمَنِ اتَّبَعَ رِضْوانَ اللَّهِ كَمَنْ باءَ بِسَخَطٍ مِنَ اللَّهِ وَ مَأْواهُ جَهَنَّمُ وَ بِئْسَ الْمَصِيرُ )  : ( آيا كسى كه با ايمان در راه رضاى خدا گام بردارد ، مانند كسى است كه با كفر راه غضب را پيمايد ؟ منزلگاه او جهنّم است و چه بد جايگاهى مىباشد ) ، موازنه بين ارزشهاى حقيقى است كه قلب مؤمن متوجه به آنهاست و او همّ و غمّى جز رضاى خدا ندارد و بين كسى كه از هواهاى نفسانى خودش پيروى مىكند و در جستجوى مال دنياست و ابدا توجّهى به رضاى خدا ندارد .\r\nالبته چنين كسى مورد ناخشنودى و غضب خداوند قرار مىگيرد و جزاى او جز آتش جهنّم نخواهد بود و آن بد جايگاهى است .\r\n( 163 )  ( هُمْ دَرَجاتٌ عِنْدَ اللَّهِ وَ اللَّهُ بَصِيرٌ بِما يَعْمَلُونَ )  : ( آنها داراى درجات متفاوتى در نزد خدا هستند و خدا به آنچه مىكنند آگاه است ) ، هر كس به درجه‌اى كه استحقاق آن را دارد مىرسد و هيچ عملى از خدا مخفى نمىماند .\r\n( 164 )  ( لَقَدْ مَنَّ اللَّهُ عَلَى الْمُؤْمِنِينَ إِذْ بَعَثَ فِيهِمْ رَسُولًا مِنْ أَنْفُسِهِمْ يَتْلُوا عَلَيْهِمْ آياتِهِ وَ يُزَكِّيهِمْ وَ يُعَلِّمُهُمُ الْكِتابَ وَ الْحِكْمَةَ وَ إِنْ كانُوا مِنْ قَبْلُ لَفِي ضَلالٍ مُبِينٍ )  : ( به تحقيق خدا بر اهل ايمان منّت نهاد كه رسولى از خودشان در ميان آنان برگزيد كه بر آنها آيات خدا را بخواند و نفوسشان را از بديها پاك گرداند و به آنها احكام كتاب و شريعت\r\n\r\n","description":"","footnote":"","page_name":" 313 ","page_number":313},
  {"content":"\r\n\r\nو حقايق حكمت را بياموزد ، اگر چه قبلا در گمراهى آشكار بودند ) ، علّت اين منّت گذارى صفت ايمان در مؤمنين است ، چون تنها صفت مىتواند مشعر بر عليّت باشد ، پس ارسال پيامبر خود يك نعمت است و اينكه او از جنس بشر مىباشد ، نعمت دوّم مىباشد و همچنين تلاوت آيات و تزكيه مؤمنان و تعليم كتاب و حكمت هر كدام نعمتى پس از نعم ديگر هستند و مسلّما قبل از بعثت پيامبر صلّى اللّه عليه و إله و سلم وضع مردم بسيار اسفناك بود ، آنها اغلب بىسواد بوده و از درك و شعور درستى برخوردار نبودند ، امّا پيامبر قلبهاى آنان را از تصّورات و بتها پاكيزه نمود و خانه‌هايشان و آبرويشان و نظم جامعه آنها را از پليدى شرك طاهر كرد و آنان را از عبادت بتها و شريعتهاى باطل باز داشت و ايشان را از تسلط حكّام جور رهانيد ، و آلودگى خرافات و شعائر باطل و تقليدهاى كوركورانه و تعصب قومى و جاهليت و سنن قومى و قبيله‌اى را از آنان بر طرف نمود و آنان را از پرتگاه نيستى به اوج عزّت و سربلندى رسانيد .\r\n\r\n[ آيهء ( 177 - 165 ) پيرامون خوف و مسأله توكل و بيان مسأله شهداء در راه خدا 
  ]\r\n( 165 )  ( أَ وَ لَمَّا أَصابَتْكُمْ مُصِيبَةٌ قَدْ أَصَبْتُمْ مِثْلَيْها قُلْتُمْ أَنَّى هذا )  : ( آيا هر گاه به شما مصيبتى مىرسد ، در صورتى كه دو برابر اين مصيبت و آسيب را قبلا شما به آنان رسانديد ، باز هم از روى تعجّب مىگوييد اين رنج از كجا به ما كه اهل ايمان هستيم رسيد ؟ ) ، منظور از مصيبت هفتاد كشته‌اى است كه در اثر نافرمانى تير اندازان محافظ درّه و سرپيچى آنان از دستور رسولخدا صلّى اللّه عليه و إله و سلم به مؤمنان رسيد ، مىفرمايد : شما در جنگ بدر هفتاد نفر از كفّار را كشتيد و هفتاد نفر را به اسارت گرفتيد ، با اين حال شكست فعلى خود را بعيد شمرده و انكار مىكنيد و مىگوييد اگر ما بر حقّيم چرا چنين شكستى خورديم ؟  ( قُلْ هُوَ مِنْ عِنْدِ أَنْفُسِكُمْ إِنَّ اللَّهَ عَلى كُلِّ شَيْءٍ قَدِيرٌ )  : ( بگو اين شكست از ناحيهء خودتان است كه نافرمانى كرديد و گرنه همانا خدا بر هر چيز قادر است ) ، پس علت اين شكست آن بود كه شما سبب پيروزى خود را فاسد گردانيد و به دست خود با رهبرتان مخالفت كرديد و بعضى مىگويند ، يعنى شما خودتان باعث اين جنگ شديد ،\r\n\r\n","description":"","footnote":"","page_name":" 314 ","page_number":314},
  {"content":"\r\n\r\nچون در جنگ بدر امر شما دائر بود بين اينكه اسيران را به قتل رسانيد و يا فديه بگيريد و آنها را رها كنيد ، و حال كه شما فديه را انتخاب كرديد بايد بدانيد ، همين عدّه سال ديگر به جنگ شما خواهند آمد و 70 نفر از شما را به قتل مىرساندند ، امّا شما گفتيد : امروز فديه به درد ما مىخورد و در آينده اگر هم 70 نفر كشته شوند ، شهيد شده‌اند و ضرر نكرده‌اند ، پس علّت شكست در هر صورت از ناحيهء خود شماست و گرنه خدا عاجز از اين نبود كه شما را يارى كند و بر كفّار غلبه دهد ، چون او بر هر امرى تواناست .\r\n( 166 )  ( وَ ما أَصابَكُمْ يَوْمَ الْتَقَى الْجَمْعانِ فَبِإِذْنِ اللَّهِ وَ لِيَعْلَمَ الْمُؤْمِنِينَ )  : ( و آنچه در روز مقابلهء دو گروه ( روز احد ) به شما رسيد به اذن خدا و به قضاى او بود تا بيازمايد اهل ايمان را و تا معلوم شود ، حال آنان كه در ايمان ثابت قدمند ) ، كما اينكه در روز بدر فديه گرفتن در برابر اسراء به اختيار شما بود ، پس روز احد براى آزمايش شما از جانب خدا بود تا مؤمنان از غير آنان باز شناخته شوند .\r\n( 167 )  ( وَ لِيَعْلَمَ الَّذِينَ نافَقُوا وَ قِيلَ لَهُمْ تَعالَوْا قاتِلُوا فِي سَبِيلِ اللَّهِ أَوِ ادْفَعُوا قالُوا لَوْ نَعْلَمُ قِتالًا لَاتَّبَعْناكُمْ )  : ( و تا معلوم شود حال كسانى كه نفاق ورزيدند و چون به آنها گفته شد بياييد در راه خدا جهاد و يا از مال و ناموستان دفاع كنيد ، گفتند : اگر ما به فنون جنگ دانا بوديم از شما تبعيّت مىكرديم . . . ) ، يعنى در دعوت آنان گفته شد ، اگر قصد جهاد در راه خدا را ندارند ، لااقل از حريم خود و مال و ناموس و جانتان دفاع كنيد ، امّا آنها به دروغ گفتند : ما چيزى از جنگ نمىدانيم ، و گر نه شما را يارى مىكرديم ،  ( هُمْ لِلْكُفْرِ يَوْمَئِذٍ أَقْرَبُ مِنْهُمْ لِلْإِيمانِ يَقُولُونَ بِأَفْواهِهِمْ ما لَيْسَ فِي قُلُوبِهِمْ وَ اللَّهُ أَعْلَمُ بِما يَكْتُمُونَ )  : ( اينان در اين زمان به كفر نزديكترند تا به ايمان ، با زبان چيزى را مىگويند كه در دلشان نيست و خدا به آنچه پنهان مىدارند ، داناتر است ) ، در اين جمله كلمه ( افواه ) را آورد ، براى اينكه تأكيد نمايد كه سخنى كه گفتند از زبانشان بيشتر تجاوز نكرد ، و ثانيا ، در\r\n\r\n","description":"","footnote":"","page_name":" 315 ","page_number":315},
  {"content":"\r\n\r\nمقابل قلوب قرار گرفته باشد ، چون بين افواه و قلوب مقابله هست ، و خداوند به آنچه پنهان مىكنند و آنچه بر خلاف آن اظهار مىكنند داناتر است .\r\n( 168 )  ( الَّذِينَ قالُوا لِإِخْوانِهِمْ وَ قَعَدُوا لَوْ أَطاعُونا ما قُتِلُوا )  : ( آن كسانى كه خود به جنگ نرفتند و به برادرانشان گفتند : اگر از ما اطاعت كرده بودند و به جنگ نمىرفتند ، كشته نمىشدند ) ، منظور از ( اخوان ) برادران نسبى آنهاست كه همان كشته شدگان باشند و اگر خصوص برادران را ذكر كرد براى اين بود كه با افزودن اين جمله با جملهء ( قعدوا ) سرزنش و توبيخ بر آنها شديدتر باشد و بفهماند كه آنان از يارى برادران خود كوتاهى كردند و در خانه‌ها نشستند تا در نتيجه برادرانشان در ميدان جنگ به آن وضع فجيع كشته شوند ،  ( قُلْ فَادْرَؤُا عَنْ أَنْفُسِكُمُ الْمَوْتَ إِنْ كُنْتُمْ صادِقِينَ )  : ( اى پيامبر به آنان بگو اگر راست مىگوييد ، مرگ را از خودتان برانيد و آن را دفع كنيد ) ، يعنى شما كه چارهء قتل ديگران را مىانديشيد ، اگر مىتوانيد مرگ را از خودتان دفع كنيد .\r\n( 169 )  ( وَ لا تَحْسَبَنَّ الَّذِينَ قُتِلُوا فِي سَبِيلِ اللَّهِ أَمْواتاً بَلْ أَحْياءٌ عِنْدَ رَبِّهِمْ يُرْزَقُونَ )  : ( و هرگز كسانى را كه در راه خدا كشته شدند مرده مپندار ، بلكه آنان زنده‌اند و در نزد پروردگارشان روزى مىخورند و متنعّم هستند ) ، خطاب يا به پيامبر مىباشد يا نتيجهء خطاب با مردم است ، به هر صورت ( موت ) بطلان شعور و فعل است ، يعنى كسى كه بميرد نه دركى دارد و نه عملى و لذا در توضيح كلمه ( احياء ) نمونه‌اى از فعل ( روزى خوردن ) و نمونه‌اى از شعور و درك ( فرحين ) را مىآورد .\r\n( 170 )  ( فَرِحِينَ بِما آتاهُمُ اللَّهُ مِنْ فَضْلِهِ وَ يَسْتَبْشِرُونَ بِالَّذِينَ لَمْ يَلْحَقُوا بِهِمْ مِنْ خَلْفِهِمْ أَلَّا خَوْفٌ عَلَيْهِمْ وَ لا هُمْ يَحْزَنُونَ )  : ( آنان بواسطه آنچه خدا از فضل و رحمتش نصيب آنان گردانيده شادمانند و به آن مؤمنانى كه هنوز به آنان نپيوسته‌اند بشارت\r\n\r\n","description":"","footnote":"","page_name":" 316 ","page_number":316},
  {"content":"\r\n\r\nمىدهند كه از مردن نترسند و اينكه هيچ خوفى بر آنان نخواهد بود و اندوهگين هم نخواهند شد ) ، ( فرح ) يعنى شادمانى و درك و شعور لذت و ( استبشار ) يعنى در طلب اين باشى كه با رسيدن خبرى خوشحالى نمايى ، يا طلب سرور بوسيله بشارت ، پس كشتگان در راه خدا از وضع مؤمنان باقى مانده ، در دنيا خبر دارند و بشارت ، همان ثواب اعمال مؤمنين است كه عبارت است از نداشتن خوف و حزن و نكره آوردن خوف و حزن دلالت بر عموميّت و رفع آن دو مىكند ، يعنى اطمينان نفس بر اينكه ترسى از زايل شدن نعمت نخواهند داشت و اين عين ارتزاق و بهره‌مندى از نعمت است .\r\n( 171 )  ( يَسْتَبْشِرُونَ بِنِعْمَةٍ مِنَ اللَّهِ وَ فَضْلٍ وَ أَنَّ اللَّهَ لا يُضِيعُ أَجْرَ الْمُؤْمِنِينَ )  : ( و آنها را به نعمت و فضل خدا بشارت مىدهند و به اينكه خداوند اجر مؤمنان را ضايع نمىگرداند ) ، استبشار در اينجا اعم از بشارت براى مؤمنان و خودشان است و نكره آوردن نعمت و فضل براى آنست كه ذهن شنونده دربارهء فضل و نعمت تا حد نهايت آن سير كند و افادهء عموم را مىنمايد و اجر تنها در مورد استحقاق مىباشد و مؤمنين مستحق فضل هم هستند ، پس خدا اجر آنها را از بين نمىبرد .\r\n( 172 )  ( الَّذِينَ اسْتَجابُوا لِلَّهِ وَ الرَّسُولِ مِنْ بَعْدِ ما أَصابَهُمُ الْقَرْحُ )  : ( آنان كه دعوت خدا و رسول را بعد از آنكه به آنها رنج و صدمه رسيد اجابت كردند . . . ) ، شايد خدا و رسول را جداگانه ذكر نمود ، چون بعضى از مسلمانان بوسيلهء فرار از جنگ احد با فرمان خدا مبنى بر امر به جهاد مخالفت كردند و از طرف ديگر عدّه‌اى ديگر با ترك مواضع مهمّ از امر پيامبر كه آنها را امر به استقرار در آنجا نموده بود مخالفت كردند ، امّا مؤمنان حقيقى دعوت خدا و رسول را پاسخ دادند و اجابت كردند .\r\nمنظور از ( قرح ) جراحات و كشته شدن است و آنان بعد از دعوت رسول خدا صلّى اللّه عليه و إله و سلم او را اجابت كردند و دوباره به مشركان حمله نمودند ، بعد از آنكه ابو سفيان خواست تا\r\n\r\n","description":"","footnote":"","page_name":" 317 ","page_number":317},
  {"content":"\r\n\r\nدوباره به مسلمانان حمله كند و آنها را مستأصل نمايد ، امّا وقتى دانستند رسول خدا صلّى اللّه عليه و إله و سلم زنده است ، گرد ايشان جمع شده و او را يارى كردند ،  ( لِلَّذِينَ أَحْسَنُوا مِنْهُمْ وَ اتَّقَوْا أَجْرٌ عَظِيمٌ )  : ( كسانى از آنان كه نيكوكار و پرهيزكار باشند اجر بزرگى خواهند يافت ) ، خداوند اجر را محدود به كسانى از آنان مىنمايد كه نيكى نمودند ، چون استجابت عملى ظاهرى است كه ملازمتى با حقيقت نيكى و تقوى ندارد ، در حالى كه اجر بزرگ خداوند دائر مدار احسان و تقوى است .\r\n( 173 )  ( الَّذِينَ قالَ لَهُمُ النَّاسُ إِنَّ النَّاسَ قَدْ جَمَعُوا لَكُمْ فَاخْشَوْهُمْ فَزادَهُمْ إِيماناً وَ قالُوا حَسْبُنَا اللَّهُ وَ نِعْمَ الْوَكِيلُ )  : ( آن مؤمنانى كه چون مردمى منافق به آنان گفتند ، لشكر بسيار بر عليه شما مؤمنان فراهم شده ، پس از آنان در انديشه و حذر باشيد ، اين سخنان بر ايمانشان بيفزود ، و گفتند : در مقابل همهء دشمنان تنها خدا ما را كفايت مىكند و او بهترين ياوران است ) .\r\nمنظور از ( ناس ) اوّل ، منافقين و منظور از ( ناس ) دوّم ، دشمنان و مشركان هستند ، امّا گفتار منافقان ايمان مؤمنان را بيشتر كرد ، چون انسان فطرتا وقتى از ناحيه كسانى نهى مىشود ، در صورتى كه به آن اشخاص حسن ظنّ نداشته باشد ، نسبت به تصميم خود حريصتر مىگردد و همين حرص شديد باعث مىشود كه نيروهاى خفته‌اش بيدار و تصميمش قويتر گردد ، يا مؤمنان به جهت آنكه خبر جمع شدن مشركان را قبلا بوسيله وحى از پيامبر شنيده بودند ، ايمانشان به درستى اين خبر بيشتر گرديد كه به زودى در راه خدا آزار خواهند ديد ، تا آنكه به اذن خدا سرنوشتشان معيّن و تمام شود و وعده‌اى كه خدا به آنان داده برسد و آن وعدهء نصرت بود كه جز در جنگ محقّق نخواهد شد ، پس آنان به امر پروردگارشان ملتزم شدند و آمادهء پيكار گرديدند و وكيل كسى است كه امور انسان را تدبير مىكند و مسلّما خدا بهترين وكيل است و مؤمنان را كفايت\r\n\r\n","description":"","footnote":"","page_name":" 318 ","page_number":318},
  {"content":"\r\n\r\nمىكند « 1 » .\r\n( 174 )  ( فَانْقَلَبُوا بِنِعْمَةٍ مِنَ اللَّهِ وَ فَضْلٍ لَمْ يَمْسَسْهُمْ سُوءٌ وَ اتَّبَعُوا رِضْوانَ اللَّهِ وَ اللَّهُ ذُو فَضْلٍ عَظِيمٍ )  : ( پس آنها به نعمت و فضل خدا روى آوردند و بر آنان هيچ رنجى پيش نيامد و پيرو رضاى خدا شدند و خداوند صاحب فضل و رحمت بى منتهاست ) ، اين به جهت تصديق وعده خداى تعالى است و آنگاه به حمد و ستايش مؤمنان مىپردازد ، كه تنها به رضاى خدا انديشيدند ، و لذا خدا آنان را از فضل بى منتهايش مأجور و رستگار مىگرداند .\r\n( 175 )  ( إِنَّما ذلِكُمُ الشَّيْطانُ يُخَوِّفُ أَوْلِياءَهُ فَلا تَخافُوهُمْ وَ خافُونِ إِنْ كُنْتُمْ مُؤْمِنِينَ )  : ( اين سخنان شيطان است كه به وسيله آن دوستانش را مىترساند ، شما از آنان نترسيد و از من بترسيد ، اگر از اهل ايمانيد ) ، اين مورد از مواردى است كه قرآن كلمه شيطان را بر انسان اطلاق فرموده ، يعنى منظور ، همان شياطين انسى و وساوس آنهاست و مىفرمايد : علّت اينكه نبايد از آنها خوف و بيم و ترس داشته باشيد ، آنست كه اينها شيطانند و كسانى كه از اين حرفها تأثير بگيرند ، در واقع دوستان شيطان خواهند بود و مؤمن نبايد جز خدا از هيچ كس بترسد .\r\n( 176 )  ( وَ لا يَحْزُنْكَ الَّذِينَ يُسارِعُونَ فِي الْكُفْرِ إِنَّهُمْ لَنْ يَضُرُّوا اللَّهَ شَيْئاً )  : ( و كسانى كه به راه كفر مىشتابند تو را اندوهگين نكنند ، آنها هرگز به خدا زيانى نمىرسانند . . . ) اين آيه به جهت تسلّى خاطر پيامبر است كه مىفرمايد : آنها كه بسوى كفر از همديگر سبقت مىگيرند و بر خاموش ساختن نور خدا دست به دست هم مىدهند ، اگر\r\n\r\n\r\n","description":"","footnote":"\r\n( 1 ) - نمونه اعلى و مصداق اتمّ چنين افرادى حضرت امير المؤمنين على عليه السّلام بود كه در جنگ احد تا آخرين لحظه از پيامبر صلّى اللّه عليه و إله و سلم دفاع نمود ( مترجم )\r\n","page_name":" 319 ","page_number":319},
  {"content":"\r\n\r\nاحيانا به حسب ظاهر هم غالب شوند ، نبايد پيامبر اندوهناك گردد ، چون ارادهء خدا در نهايت بر غلبهء حق است و كفر آنها هيچ ضررى به خدا نمىزند ، بلكه خودشان در دو عالم زيانكار خواهند بود و آنان در مسير حياتشان مسخّر ارادهء پروردگارند ،  ( يُرِيدُ اللَّهُ أَلَّا يَجْعَلَ لَهُمْ حَظًّا فِي الْآخِرَةِ وَ لَهُمْ عَذابٌ عَظِيمٌ )  : ( و خدا مىخواهد كه آنان را هيچ نصيبى در آخرت نباشد و براى آنان عذابى بزرگ خواهد بود ) ، و اعمال آنها در قيامت باعث حسرتشان مىگردد و به واسطه اعمالشان به عذاب الهى معذّب مىشوند .\r\n( 177 )  ( إِنَّ الَّذِينَ اشْتَرَوُا الْكُفْرَ بِالْإِيْمانِ لَنْ يَضُرُّوا اللَّهَ شَيْئاً وَ لَهُمْ عَذابٌ أَلِيمٌ )  : ( همانا كسانى كه كفر را با ايمان خريدند ، هرگز زيانى به خدا نمىرسانند ، ليكن عذاب دردناك براى آنان خواهد بود ) ، آنها ملازم ايمان بوده و از نعمت حكمت برخوردار بودند و اين امر اقتضاء مىكرد كه آنان در راه خيرات پيشى بگيرند ، و ليكن آنها ايمان را با كفر مبادله كردند و ايمانشان را از دست دادند و اين فقط به ضرر خودشان است ، چه در دنيا و چه در آخرت ، و ضررى براى خدا ندارد و خدا هم به جهت اين كفر ، آنان را به عذابى دردناك مبتلا مىسازد .\r\n\r\n[ آيهء ( 189 - 178 ) امتحان الهى و مسأله امهال و انفاق 
  ]\r\n( 178 )  ( وَ لا يَحْسَبَنَّ الَّذِينَ كَفَرُوا أَنَّما نُمْلِي لَهُمْ خَيْرٌ لِأَنْفُسِهِمْ إِنَّما نُمْلِي لَهُمْ لِيَزْدادُوا إِثْماً وَ لَهُمْ عَذابٌ مُهِينٌ )  : ( و البته كافران گمان نكنند كه مهلتى كه ما به آنها مىدهيم برايشان بهتر است ، بلكه ما به آنها مهلت مىدهيم تا به گناه و سركشى خود بيافزايند و برايشان عذابى خوار كننده خواهد بود ) ، اين بيان هم استمرار تسلّى خاطر رسول خداست كه بداند پيشى گرفتن آنها در كفر در حقيقت تسخيرى الهى و در مثل مانند چوب خداست و خيرى براى آنها نيست ، بلكه آنها را به جهتى مىراند كه در آخرت هيچ بهره‌اى براى آنها نمىماند و خداوند به آنها مهلت مىدهد و آنها را به استدراج و تأخير مىكشاند تا گناهشان را زيادتر كنند و به دنبال آن به مقتضاى سنّت تكميل ، در برابر\r\n\r\n","description":"","footnote":"","page_name":" 320 ","page_number":320},
  {"content":"\r\n\r\nآنهمه برخوردارى و تنعم كه در دنيا داشتند ، در آخرت با عذاب الهى خوار و ذليل مىگردند ، چون كفران نعم الهى را در دنيا نموده بودند « 1 » .\r\n( 179 )  ( ما كانَ اللَّهُ لِيَذَرَ الْمُؤْمِنِينَ عَلى ما أَنْتُمْ عَلَيْهِ حَتَّى يَمِيزَ الْخَبِيثَ مِنَ الطَّيِّبِ )  : ( خداوند هرگز مؤمنان را بدين حال كنونى وا نمىگذارد ، تا آنكه بد سرشت را از پاك گوهر جدا نمايد ) ، پس سنّت امتحان جريان دارد و بوسيلهء جهاد و قتال مؤمنان حقيقى و پاك سرشت از مؤمنان متظاهر و بد سرشت جدا و متمايز مىگردند ،  ( وَ ما كانَ اللَّهُ لِيُطْلِعَكُمْ عَلَى الْغَيْبِ وَ لكِنَّ اللَّهَ يَجْتَبِي مِنْ رُسُلِهِ مَنْ يَشاءُ )  : ( و خدا همه شما را از سرّ غيب آگاه نمىسازد ، و ليكن خدا از ميان پيامبران خود هر كه را بخواهد بر مىگزيند . . . ) ، يعنى خدا براى جدا سازى مؤمن از غير مؤمن شما را مستقيما آگاهى نمىدهد ، چون علم غيب مخصوص خداست و به جز برگزيدگان از رسولان الهى كسى را از آن علم بهره‌اى نيست ، و خدا اين علم غيب را به عدّهء خاصى اعطا مىكند ، آن هم از طريق وحى ،  ( فَآمِنُوا بِاللَّهِ وَ رُسُلِهِ وَ إِنْ تُؤْمِنُوا وَ تَتَّقُوا فَلَكُمْ أَجْرٌ عَظِيمٌ )  : ( پس به خدا و پيامبران او ايمان آوريد و اگر ايمان داشته و تقوى پيشه كنيد ، اجر بزرگى براى شما خواهد بود ) ، پس چون هيچ گريزى از سنّت امتحان و ابتلاء نيست ، بايد به خدا و رسولش ايمان آوريد تا در راه پاكان قرار گيريد ، ولى ايمان به تنهايى كافى نيست ، بلكه عمل صالح و تقوى هم لازم است تا آن ايمان را به سوى خدا بالا ببرد ، و پاكى آن را حفظ كند و اجر هم متوقف بر اين دو ، يعنى ايمان و تقواست ، و به تحقيق لفظ جلالهء ( اللّه ) را تكرار نمود تا دلالت نمايد بر جمال و جلال الهى در امورى كه هيچكس جز خدا به آنها متّصف نمىشود و آن امتحان و اطلاع به غيب و برگزيدن رسل و شايستگى براى ايمان\r\n\r\n\r\n","description":"","footnote":"\r\n( 1 ) - حضرت زينب ( س ) در مجلس يزيد به اين آيه بر عليه يزيد استشهاد فرمودند ، ( مترجم ) .\r\n","page_name":" 321 ","page_number":321},
  {"content":"\r\n\r\nداشتن به اوست .\r\n( 180 )  ( وَ لا يَحْسَبَنَّ الَّذِينَ يَبْخَلُونَ بِما آتاهُمُ اللَّهُ مِنْ فَضْلِهِ هُوَ خَيْراً لَهُمْ بَلْ هُوَ شَرٌّ لَهُمْ )  : ( و كسانى كه از آنچه خدا از فضل خود به آنان داده است بخل مىورزند ، مپندارند كه اين بخل به نفع آنهاست ، بلكه به ضررشان مىباشد ) ، حالت آنان مانند حالت مهلت دادن به كفّار است كه سودى برايشان نداشت ، بلكه به ضرر آنان بود ، پس بخل در مال و عدم انفاق آن كفر بوده ، و لذا نفعى به حال آنان ندارد ، بلكه در قيامت باعث حسرت آنان خواهد شد ،  ( سَيُطَوَّقُونَ ما بَخِلُوا بِهِ يَوْمَ الْقِيامَةِ وَ لِلَّهِ مِيراثُ السَّماواتِ وَ الْأَرْضِ وَ اللَّهُ بِما تَعْمَلُونَ خَبِيرٌ )  : ( به زودى آن مالى كه بخل ورزيدند در روز قيامت زنجير گردن آنان خواهد شد و تمام ميراث آسمانها و زمين از آن خداست و خدا به آنچه مىكنيد آگاه است ) ، پس در روز قيامت اين بخل آنها مايه حسرت و عذاب آنان خواهد بود و خدا غنى و بىنياز از آنها و انفاق آنهاست و به زودى جزاى محسن را به واسطه نيكوكاريش ، و جزاى بدكار را بواسطه ( عمل بدش ) خواهد داد .\r\n( 181 )  ( لَقَدْ سَمِعَ اللَّهُ قَوْلَ الَّذِينَ قالُوا إِنَّ اللَّهَ فَقِيرٌ وَ نَحْنُ أَغْنِياءُ )  : ( همانا خداوند آن سخن جاهلانه كسانى را كه گفتند ، خدا فقير است و ما بى نياز هستيم ، شنيد ) ، يهود هنگامى كه قول خداى تعالى را كه دعوت به قرض الحسنه دادن مىنمود ، شنيدند و يا زمانى كه وضع مؤمنان فقير و مسكنت و فاقهء آنها را ديدند ، به عنوان اعتراض و زخم زبان گفتند : اگر پروردگار مسلمين توانگر بود ، نسبت به مسلمانان غيرت به خرج مىداد و آنان را غنى مىساخت ، پس معلوم مىشود كه خداى مسلمانان فقير است ، در حالى كه ما توانگريم و يا گفتند : خدا ما را از ربا نهى مىكند ، امّا خودش از ما قرض مىخواهد و در ازاى آن چند برابر به ما مىدهد ، در حالى كه خودش از اين عمل نهى كرده بود ، پس خدا با الفاظ بازى مىكند و از هيچ بىادبى و جسارتى نسبت به پروردگار كوتاهى نكردند ،  ( سَنَكْتُبُ ما قالُوا وَ قَتْلَهُمُ الْأَنْبِياءَ بِغَيْرِ حَقٍّ وَ نَقُولُ ذُوقُوا عَذابَ الْحَرِيقِ )  : ( البته ما\r\n\r\n","description":"","footnote":"","page_name":" 322 ","page_number":322},
  {"content":"\r\n\r\nبه زودى گفتارشان را ثبت خواهيم كرد و همچنين گناه بزرگ كشتن به ناحق انبياء را كه مرتكب شدند ثبت نموديم و در روز جزا مىگوييم ، بچشيد عذاب آتش سوزان را ) ، يعنى ما اقوال و اعمال شنيع آنها را ثبت و حفظ مىكنيم و در نامهء اعمالشان مىنويسيم ، چون آنها اين اعمال را نه از روى خطا و جهل ، بلكه به عمد انجام دادند ، لذا در مقابل اعمال زشت آنها ، به آنان جهنم را خواهيم چشانيد .\r\n( 182 )  ( ذلِكَ بِما قَدَّمَتْ أَيْدِيكُمْ وَ أَنَّ اللَّهَ لَيْسَ بِظَلَّامٍ لِلْعَبِيدِ )  : ( اين عذاب به سبب اعمالى است به دست خود پيش فرستاديد و همانا خداوند نسبت به بندگانش ستمكار نيست ) ، در اينجا مسأله كتابت و عذاب را تعليل نموده و مىفرمايد : ننوشتن و ثبت نكردن اعمال بندگان ، اهمال ورزيدن در نظام عالم است و اين خود ظلم بسيار بزرگى مىباشد ، پس خدا منزّه از چنين ظلمى است و همهء اعمال بندگان را بدقّت ثبت مىنمايد و آنان را به تناسب آن جزا مىدهد .\r\n( 183 )  ( الَّذِينَ قالُوا إِنَّ اللَّهَ عَهِدَ إِلَيْنا أَلَّا نُؤْمِنَ لِرَسُولٍ حَتَّى يَأْتِيَنا بِقُرْبانٍ تَأْكُلُهُ النَّارُ )  : ( كسانى كه گفتند خداوند همانا از ما پيمان گرفته كه به هيچ پيامبرى ايمان نياوريم تا زمانى كه براى ما قربانى بياورد كه در آتش بسوزد ) ، يعنى يهود گفتند : خدا به ما امر كرده كه به پيامبرى ايمان نياوريم تا زمانى كه قربانيى بياورد كه بسوزد ، منظور از قربانى وسيله‌اى است كه به وسيلهء آن و با هديه دادن آن به مقام بالائى ، بدان مقام تقرّب پيدا مىكنند ،  ( قُلْ قَدْ جاءَكُمْ رُسُلٌ مِنْ قَبْلِي بِالْبَيِّناتِ وَ بِالَّذِي قُلْتُمْ فَلِمَ قَتَلْتُمُوهُمْ إِنْ كُنْتُمْ صادِقِينَ )  : ( بگو اى پيامبر پيش از من پيامبرانى نزد شما آمدند و براى شما معجزات آشكار و همين معجزه‌اى كه مىگوييد آوردند ، پس اگر راست مىگوييد ، چرا آنها را كشتيد ؟ ) ، آنها آنقدر سنگدل بودند كه زكريّا را زنده بوسيلهء ارّه نصف نمودند و سر يحيى را بريده و نزد يكى از پادشاهان ستمگر بنى اسرائيل بردند ، پس همهء ادعاهاى آنها\r\n\r\n","description":"","footnote":"","page_name":" 323 ","page_number":323},
  {"content":"\r\n\r\nدروغ است .\r\n( 184 )  ( فَإِنْ كَذَّبُوكَ فَقَدْ كُذِّبَ رُسُلٌ مِنْ قَبْلِكَ جاؤُ بِالْبَيِّناتِ وَ الزُّبُرِ وَ الْكِتابِ الْمُنِيرِ )  : ( پس اگر تو را تكذيب نمودند ، همانا پيامبران قبل از تو نيز از جانب آنان مورد تكذيب قرار گرفتند ، در حالى كه براى آنان نشانه‌ها و معجزات و زبورها و كتب آسمانى روشن آوردند ) ، اين آيه در مقام تسلّى دادن به پيامبر صلّى اللّه عليه و إله و سلم است كه از تكذيب آنان اندوهگين نگردد ، چون آنها پيامبران سابق را هم كه با معجزات خارق العاده و كتابهاى آسمانى مثل كتاب نوح و صحف ابراهيم و زبور داوود و تورات و انجيل نزد آنان آمده بودند تكذيب كردند و اين سيره و روش آنهاست كه در برابر حق تسليم نمىشوند و ( زبور ) كتابى است كه مشتمل بر حكمت‌ها و مواعظ باشد .\r\n( 185 )  ( كُلُّ نَفْسٍ ذائِقَةُ الْمَوْتِ وَ إِنَّما تُوَفَّوْنَ أُجُورَكُمْ يَوْمَ الْقِيامَةِ )  : ( هر نفسى مرگ را چشنده است و همانا در روز قيامت همه شما به طور كامل به سزاى اعمال خود خواهيد رسيد ) ، اين سخن براى مؤمن تصديق كننده وعده و براى كافران تكذيب كننده وعيد است و آنان اجر كامل خود را دريافت خواهند كرد ، بعضى از مفسّران به اين آيه استدلال كرده‌اند به وجود عالم برزخ « 1 » ، كه بين دنيا و آخرت است ، چون در اين آيه مىفرمايد : جزاى كامل و تمام شما در قيامت داده مىشود ، بنابراين معلوم مىشود در عالم برزخ هم جزا هست ، امّا نه به طور كامل و تمام كه اين استدلال خوبى است ،  ( فَمَنْ زُحْزِحَ عَنِ النَّارِ وَ أُدْخِلَ الْجَنَّةَ فَقَدْ فازَ وَ مَا الْحَياةُ الدُّنْيا إِلَّا مَتاعُ الْغُرُورِ )  : ( پس هر كس خود را از آتش جهنم دور داشت و به بهشت ابدى وارد شد ، حقيقتا رستگار شده\r\n\r\n\r\n","description":"","footnote":"\r\n( 1 ) - سوره مؤمنون ، آيه 100 ،  ( وَ مِنْ وَرائِهِمْ بَرْزَخٌ إِلى يَوْمِ يُبْعَثُونَ )  ، ( از پس ايشان برزخى است تا روزى كه مبعوث شوند ) در اين آيه صريحا از وجود برزخ صحبت شده است ، ( مصحح ) .\r\n","page_name":" 324 ","page_number":324},
  {"content":"\r\n\r\nاست و زندگى دنيا جز كالايى فريبنده نيست ) ، ( زحزح ) به معناى دور كردن است و ( فوز ) به معناى رسيدن به آرزوست و مسلّما كسى كه با اعمالش خود را از جهنم دور و داخل بهشت مىگرداند به نهايت آرزويش رسيده است و زندگى شما هم جز يك متاع فريبنده نيست و چنين متاع فانى را نبايد به آن اعتنا كرد .\r\n( 186 )  ( لَتُبْلَوُنَّ فِي أَمْوالِكُمْ وَ أَنْفُسِكُمْ وَ لَتَسْمَعُنَّ مِنَ الَّذِينَ أُوتُوا الْكِتابَ مِنْ قَبْلِكُمْ وَ مِنَ الَّذِينَ أَشْرَكُوا أَذىً كَثِيراً )  : ( محققا شما با جان و مالتان آزمايش مىشويد و بر شما از ناحيهء اهل كتاب و مشركان اذيّت بسيار خواهد رسيد ) ، يعنى سنّت ابتلاء و امتحان همواره جارى است و سخنان درد آور و زخم زبانهاى اهل كتاب و مشركان هم دربارهء مؤمنان ادامه خواهد يافت ،  ( وَ إِنْ تَصْبِرُوا وَ تَتَّقُوا فَإِنَّ ذلِكَ مِنْ عَزْمِ الْأُمُورِ )  : ( و اگر صبر كرده و پرهيزگار شويد ، ( البته پيروز مىگرديد ) ، چون همانا اين امور ( ثبات و صبر و تقوى ) سبب نيرومندى و قوّت اراده در كارهاست ) ، يعنى ، اگر مؤمنان صبر و تقوى پيشه سازند خداى تعالى آنها را از لغزش و سستى حفظ مىكند و همچنان بر عزم و اراده خويش پايدار مىمانند ، پس هر كس صاحب عزم محكم باشد بايد آماده باشد و خود را براى هر پيشامدى مهيا كند .\r\n( 187 )  ( وَ إِذْ أَخَذَ اللَّهُ مِيثاقَ الَّذِينَ أُوتُوا الْكِتابَ لَتُبَيِّنُنَّهُ لِلنَّاسِ وَ لا تَكْتُمُونَهُ )  : ( و هنگامى كه خدا از اهل كتاب پيمان گرفت كه حقايق كتاب آسمانى را براى مردم بيان كنند و آنها را كتمان نكنند ) ، امّا آنها چنين نكردند و پيمان الهى را زير پا گذاشتند ،  ( فَنَبَذُوهُ وَراءَ ظُهُورِهِمْ وَ اشْتَرَوْا بِهِ ثَمَناً قَلِيلًا فَبِئْسَ ما يَشْتَرُونَ )  : ( پس آنها آن عهد را پشت سر انداخته و آيات الهى را به بهاى اندك فروختند و چه بد معامله‌اى كردند ) ، آنها زمانى حق را كتمان كردند ، كه مىدانستند دين اسلام صحيح و بر حق بوده و اساس آن با اديان سابق يكى است ، امّا عهد الهى را پشت سر انداختند و به بهاى اندك\r\n\r\n","description":"","footnote":"","page_name":" 325 ","page_number":325},
  {"content":"\r\n\r\nدنيوى كتاب خدا را تحريف كردند ، تا بعضى از منافع مادى را براى خود كسب كنند و بر مردم مسلّط شوند ، لذا در مقابل نقض ميثاق الهى تنها بهرهء اندك دنيوى را كسب كردند و اين بد معامله‌اى است .\r\n( 188 )  ( لا تَحْسَبَنَّ الَّذِينَ يَفْرَحُونَ بِما أَتَوْا وَ يُحِبُّونَ أَنْ يُحْمَدُوا بِما لَمْ يَفْعَلُوا فَلا تَحْسَبَنَّهُمْ بِمَفازَةٍ مِنَ الْعَذابِ وَ لَهُمْ عَذابٌ أَلِيمٌ )  : ( اى پيامبر هرگز مپندار كه كسانى كه به كردار زشت خود شادمانند و دوست دارند كه مردم آنها را به واسطهء اعمالى كه انجام نداده‌اند ستايش كنند ، از آتش دوزخ رهايى دارند ، بلكه براى آنان عذابى دردناك خواهد بود ) ، ( بما اتؤا ) يعنى به آنچه خدا از مال به آنها انعام فرموده و بخل ورزيدن از انفاق آن ، خرسندند و ( مفازة ) به معناى نجات مىباشد ، امّا نهايت آنها هلاكت است ، چون قلوب آنان به باطل وابستگى داشته ، و ديگر حق بر آنان ولايتى ندارد و بخاطر ستايشى كه به جهت اعمالى كه نكرده‌اند از مردم انتظار دارند ، براى آنان در قيامت عذاب دردناك خواهد بود .\r\n( 189 )  ( وَ لِلَّهِ مُلْكُ السَّماواتِ وَ الْأَرْضِ وَ اللَّهُ عَلى كُلِّ شَيْءٍ قَدِيرٌ )  : ( و هر چه در آسمانها و زمين است ، از آن خداست و خدا بر هر چيز تواناست ) ، اين دو صفت ، يعنى مالكيت مطلقه و قدرت مطلقه خداوند متعال مىتواند تعليلى براى مضامين همهء آيات گذشته باشد .\r\n\r\n[ آيهء ( 200 - 190 ) گفتار اهل يقين و مناجات ايشان و سفارش به اهل ايمان 
  ]\r\n( 190 )  ( إِنَّ فِي خَلْقِ السَّماواتِ وَ الْأَرْضِ وَ اخْتِلافِ اللَّيْلِ وَ النَّهارِ لَآياتٍ لِأُولِي الْأَلْبابِ )  : ( همانا در خلقت آسمانها و زمين و اختلاف شب و روز براى خردمندان نشانه‌هاى آشكارى مىباشد ) ، يعنى در كيفيت وجود و آثار و افعال و نظام حاكم بر طبيعت از حركت و سكون و دگرگونيهاى آسمان و زمين و تفاوت طول شب و روز ، دلايل و نشانه‌هاى محسوسى براى صاحبان عقول خالص مىباشد ، يعنى كسانى كه حبّ\r\n\r\n","description":"","footnote":"","page_name":" 326 ","page_number":326},
  {"content":"\r\n\r\nماديات چشم عقل آنها را مسدود نكرده باشد .\r\n( 191 )  ( الَّذِينَ يَذْكُرُونَ اللَّهَ قِياماً وَ قُعُوداً وَ عَلى جُنُوبِهِمْ وَ يَتَفَكَّرُونَ فِي خَلْقِ السَّماواتِ وَ الْأَرْضِ رَبَّنا ما خَلَقْتَ هذا باطِلًا سُبْحانَكَ فَقِنا عَذابَ النَّارِ )  : ( كسانى كه خدا را در حال قيام و نشسته و خفته ، ياد مىكنند و در ايجاد آسمانها و زمين تفكّر مىنمايند و مىگويند : اى پروردگار ما ، اين دستگاه عظيم خلقت را بيهوده نيافريدى ، پاك و منزّهى تو ، ما را از عذاب آتش نگاهدار ) ، يعنى خردمندان كسانى هستند كه خدا را در هر حالتى ياد مىكنند و دربارهء خلقت هستى تفكّر نمايند و همين امر باعث مىشود آنها خدا را زياد ياد كنند و از خلق عالم پى به خالق و مؤثر و مدبّر عالم برند و همين ذكر دائمى براى آنهاست و باطل چيزى است كه هدف و غرضى معقول در آن نباشد ، پس آنها يقين دارند كه در وراى اين عالم دنيا زندگى جاويدى است كه خداوند آنها را براى جزا دادن در آن جهان مبعوث مىكند ، چون بدون حشر و عالم آخرت مسأله خلقت از اساس باطل خواهد بود و از روى علم به منزّه بودن خدا از اينكه عمل بىفايده و بى غرض انجام دهد ، از خدا درخواست رحمت مىكنند و از او مىخواهند كه به وعدهء خود عمل نمايد ، چون مىدانند كه هيچ گريزى از مصلحت عقاب و ثواب نيست .\r\n( 192 )  ( رَبَّنا إِنَّكَ مَنْ تُدْخِلِ النَّارَ فَقَدْ أَخْزَيْتَهُ وَ ما لِلظَّالِمِينَ مِنْ أَنْصارٍ )  : ( پروردگارا همانا تو هر كس را وارد آتش جهنم كنى ، براستى او را خوار گردانيده‌اى و براى ستمكاران هيچ ياورى نخواهد بود ) ، پس هر كس به عذاب الهى مبتلا شود ، خوار و ذليل مىگردد و هيچ ياورى نخواهد داشت و تمام امور بدست خداست .\r\n( 193 )  ( رَبَّنا إِنَّنا سَمِعْنا مُنادِياً يُنادِي لِلْإِيمانِ أَنْ آمِنُوا بِرَبِّكُمْ فَآمَنَّا )  : ( پروردگارا همانا ما صداى منادى كه مردم را بسوى ايمان دعوت مىنمود ، شنيديم و ايمان\r\n\r\n","description":"","footnote":"","page_name":" 327 ","page_number":327},
  {"content":"\r\n\r\nآورديم ) ، آن منادى رسول خدا صلّى اللّه عليه و إله و سلم است كه مردم را به سوى ايمان ندا كرد و در باطن كلمهء ايمان همهء معارف الهى نهفته است و آن نداى پيامبر صلّى اللّه عليه و إله و سلم را لبيك گفتند ، و دعوت حق را اجابت كردند ، تا از گناهان و بديها و مردن در حال كفر و گناه برهند و به آمرزش و رحمت و بهشت خدا راغب گرديدند ،  ( رَبَّنا فَاغْفِرْ لَنا ذُنُوبَنا وَ كَفِّرْ عَنَّا سَيِّئاتِنا وَ تَوَفَّنا مَعَ الْأَبْرارِ )  : ( اى پروردگار ما ، گناهان ما را بيامرز و بديهاى ما را بپوشان و هنگام مرگ ما را با نيكان محشور گردان ) ، در اينجا مؤمنان طلب وفاى وعدهء الهى شامل آمرزش و رحمت را نمودند كه رسول خدا به اذن پروردگار آن را براى مؤمنان ضامن شده بود .\r\n( 194 )  ( رَبَّنا وَ آتِنا ما وَعَدْتَنا عَلى رُسُلِكَ وَ لا تُخْزِنا يَوْمَ الْقِيامَةِ إِنَّكَ لا تُخْلِفُ الْمِيعادَ )  : ( پروردگارا آنچه را به رسولانت وعده داده‌اى به ما عطا كن و ما را در روز قيامت محروم مكن ، همانا تو خلف وعده نمىكنى ) ، يعنى خدايا آن وعده‌اى كه بر رسولانت حمل كردى و رسولان هم آن وعده را از جانب تو ضمانت كردند ، در حقّ ما منجّز گردان و وعدهء خود را خلف نكن كه اگر چنين كنى در قيامت بيچاره و محروم مىشويم ، براستى كه تو هرگز خلف وعده نخواهى كرد ، از آيات بالا اين معنا روشن مىشود كه صاحبان مناجات فوق اعتقاد به خدا و روز جزا و مسألهء نبوّت انبياء را اجمالا از راه نظر كردن به آيات آسمانى و زمينى بدست آوردند و ايمان به جزئيات احكام اسلام را از راه ايمان به رسالت پيامبر صلّى اللّه عليه و إله و سلم كسب نمودند ، پس آنان بر اساس حكم فطرت بر طريق فطرت گامى برمىدارند و هر حكمى كه رسولخدا صلّى اللّه عليه و إله و سلم بنمايد شنيده و اطاعت مىكنند .\r\n( 195 )  ( فَاسْتَجابَ لَهُمْ رَبُّهُمْ أَنِّي لا أُضِيعُ عَمَلَ عامِلٍ مِنْكُمْ مِنْ ذَكَرٍ أَوْ أُنْثى بَعْضُكُمْ مِنْ بَعْضٍ )  : ( پس پروردگارشان دعاى آنان را اجابت نمود كه البته من عمل هيچ\r\n\r\n","description":"","footnote":"","page_name":" 328 ","page_number":328},
  {"content":"\r\n\r\nفردى از مرد يا زن را ضايع نمىكنم ، بعضى از شما بر بعض ديگر برترى نداريد ، مگر به طاعت و معرفت ) ، و اجابت خداوند دلالت بر فوران رحمت الهى دارد همچنين رحمت خود را عموميّت داده و مىفرمايد : عمل هيچ عاملى را ضايع نمىگردانم و عملى با عملى ديگر يا عاملى با عامل ديگر در نزد خدا تفاوتى ندارد ، چون همهء افراد مسلمان در عقيده و حسن عمل اشتراك دارند ،  ( فَالَّذِينَ هاجَرُوا وَ أُخْرِجُوا مِنْ دِيارِهِمْ وَ أُوذُوا فِي سَبِيلِي وَ قاتَلُوا وَ قُتِلُوا لَأُكَفِّرَنَّ عَنْهُمْ سَيِّئاتِهِمْ وَ لَأُدْخِلَنَّهُمْ جَنَّاتٍ تَجْرِي مِنْ تَحْتِهَا الْأَنْهارُ ثَواباً مِنْ عِنْدِ اللَّهِ وَ اللَّهُ عِنْدَهُ حُسْنُ الثَّوابِ )  : ( پس كسانى كه از وطن خود هجرت نمودند و از ديار خويش بيرون شدند و در راه من رنج كشيدند و جهاد كردند و كشته شدند ، همانا بديهاى آنها را از آنان مىپوشانيم و هر آينه آنان را به بهشتهايى وارد مىكنيم كه نهرها در زير آن جارى است ، اين پاداشى است از جانب خدا و پاداش نيكو تنها در نزد خداست ) ، مىتوان هجرت را به معناى هجرت از مكه به سبب عقيده و ايمان در راه خدا و منحصر به مهاجرين صدر اسلام دانست ، امّا چون هجرت را مطلق آورده ، معناى عمومى دارد كه شامل مهاجرت و دورى از شرك و دورى از فاميل و همچنين دورى از گناه نيز مىشود و ( سيّئات ) در لسان قرآن كريم شامل گناهان صغيره است ، لذا معلوم مىشود كه مراد از مهاجرين كسانى هستند كه از گناهان كبيره اجتناب يا توبه مىكنند و خدا هم از گناهان صغيرهء آنان صرف نظر مىكند و اين آيه در مقام تفصيل اعمال صالحه و تثبيت ثواب آنها است ، امّا با اين حال تنها اعمال نيكى را كه در اين سوره به آن ترغيب نموده نام مىبرد ، يعنى ايثار دين بر وطن ، تحمّل اذيّت در راه خدا و جهاد در راه خدا و مهاجرت از همهء مظاهر شرك .\r\n( 196 )  ( لا يَغُرَّنَّكَ تَقَلُّبُ الَّذِينَ كَفَرُوا فِي الْبِلادِ )  : ( دگرگونى و برترى كافران در شهرها تو را نفريبد و اندوهگين نسازد ) ، توجّه دادن عموم مردم است به اينكه از تسلط كفّار در بلاد فريب نخورند و بدانند كفّار هر چه دارند متاعى است قليل و بى دوام كه در\r\n\r\n","description":"","footnote":"","page_name":" 329 ","page_number":329},
  {"content":"\r\n\r\nمقايسه با نعم الهى كه خداوند مؤمنان را به آن اكرام مىكند پست و ناچيزند .\r\n( 197 )  ( مَتاعٌ قَلِيلٌ ثُمَّ مَأْواهُمْ جَهَنَّمُ وَ بِئْسَ الْمِهادُ )  : ( بهره‌مندى از دنيا متاعى اندك است و پس از اين دنيا جايگاه كافران جهنم است و آنجا چه بد مسكنى است ) ، پس دوامى براى بهرهء اندك دنيوى نيست و زايل و فانى مىشود و جايگاه نهايى آنان جهنم است كه بسيار بستر بدى است .\r\n( 198 )  ( لكِنِ الَّذِينَ اتَّقَوْا رَبَّهُمْ لَهُمْ جَنَّاتٌ تَجْرِي مِنْ تَحْتِهَا الْأَنْهارُ خالِدِينَ فِيها نُزُلًا مِنْ عِنْدِ اللَّهِ وَ ما عِنْدَ اللَّهِ خَيْرٌ لِلْأَبْرارِ )  : ( امّا آنان كه از پروردگارشان پرهيز داشتند برايشان بهشتهايى است كه نهرها در زير آن جارى است و در آن جاودانه خواهند بود ، در حالى كه خداوند خوان احسان خود را براى آنان گسترده است و آنچه در نزد خداست براى نيكان از هر چيز بهتر است ) ، ( نزل ) به معناى طعام و شراب و ساير مايحتاجى است كه براى مسافر قبل از آمدنش فراهم مىكنند و مراد آيه اينست كه اگر مىبينيد كفّار در دنيا بهره‌اى از مال و جاه و حشمت دارند در عوض در آخرت هيچ بهره‌اى ندارند ، امّا به عكس متّقين و نيكوكاران در آخرت در بهشت خلد متنعم خواهند بود و نعمتهايى خواهند داشت كه قابل شمارش و احصاء نيستند و هيچ نفسى نمىتواند آنچه را خدا براى نيكان مهيّا نموده است و براى اهل تقوى و نور چشمان مخفى نموده تصوّر كند .\r\n( 199 )  ( وَ إِنَّ مِنْ أَهْلِ الْكِتابِ لَمَنْ يُؤْمِنُ بِاللَّهِ وَ ما أُنْزِلَ إِلَيْكُمْ وَ ما أُنْزِلَ إِلَيْهِمْ خاشِعِينَ لِلَّهِ لا يَشْتَرُونَ بِآياتِ اللَّهِ ثَمَناً قَلِيلًا أُولئِكَ لَهُمْ أَجْرُهُمْ عِنْدَ رَبِّهِمْ إِنَّ اللَّهَ سَرِيعُ الْحِسابِ )  : ( همانا برخى از اهل كتاب كسانى هستند كه به خدا و كتاب آسمانى شما و كتاب آسمانى خودشان ايمان دارند ، در حالتى كه مطيع و خاشع در برابر خدا هستند و آيات خدا را به بهاى اندك نمىفروشند ، آن طائفه از اهل كتاب را در نزد خدا\r\n\r\n","description":"","footnote":"","page_name":" 330 ","page_number":330},
  {"content":"\r\n\r\nپاداشى نيكو است و همانا خداوند به سرعت به حساب خلق رسيدگى مىكند ) ، لذا عدّه‌اى از اهل كتاب هستند كه در حسن ثواب با مؤمنين شريك هستند ، پس سعادت اخروى دائر مدار اسم و رسم نيست ، بلكه بر مبناى ايمان به خدا و رسولان اوست و آنها هم اگر ايمان بياورند با مؤمنين فرقى ندارند و سعادت اخروى اختصاص به جنس يا قومى خاص ندارد و خداوند هم چون هيچ چيز بر او مخفى نيست ، لذا سريع الحساب است و مردم را مطابق اعمالشان پاداش مىدهد .\r\n( 200 )  ( يا أَيُّهَا الَّذِينَ آمَنُوا اصْبِرُوا وَ صابِرُوا وَ رابِطُوا وَ اتَّقُوا اللَّهَ لَعَلَّكُمْ تُفْلِحُونَ )  : ( اى اهل ايمان صبور باشيد و يكديگر را به صبر سفارش كنيد و با يكديگر در ارتباط باشيد و از خدا بپرهيزيد ، شايد كه رستگار شويد ) ، چون همهء افعال امرى ، مطلق و بدون قيد است ، در نتيجه صبر در اين آيه شامل صبر بر شدائد ، صبر در اطاعت و صبر بر ترك معصيت مىشود و آنگاه امر بر ( مصابره ) يعنى يكديگر را سفارش به صبر كردن مىنمايد و اين امر موجب مىشود كه افراد جامعه اسلامى در كنار هم يك نيروى واحد و متّحد شوند و بتوانند به اتّفاق يكديگر اذيّت‌ها را تحمّل كنند و ( مرابطه ) از نظر معنا اعم از مصابره است ، چون مصابره يعنى اتحاد و پيوستن نيروها در برابر شدائد ، امّا مرابطه يعنى پيوستن همهء نيروها و همهء كارها در جميع شئون زندگى اجتماعى دينى ، چه در حال شدّت و چه در حال خوشى و مراد از اين مرابطه اين است كه جامعه به سعادت حقيقى دنيوى و اخروى خود برسد ، چون اگر اين ارتباطات نباشد صبر هر كس به تنهايى يا علم هر كس به تنهايى يا مال هر كس به تنهايى سعادت آور هست ، امّا نه سعادت كلّى و تامّ و حقيقى و لذا در ادامه مىفرمايد : اگر با تقوى بوده و به حدود الهى پايبند باشيد ، در اين صورت به هدف نهايى خود يعنى رستگارى حقيقى خواهيد رسيد .\r\n\r\n","description":"","footnote":"","page_name":" 331 ","page_number":331},
  {"content":"\r\n\r\n% \r\nسوره نساء\r\n\r\n[ آيهء ( 6 - 1 ) خلقت انسان ، سفارش به امر ارحام و طرح مسأله تعدد زوجات 
  ]\r\n( بسم الله الرحمن الرحيم )\r\nغرض سوره : بيان احكام ازدواج مانند محدود نمودن تعدّد زوجات ( چون در دوران جاهليّت تعداد زنانى كه يك مرد به عقد ازدواج در مىآورد ، نامحدود بود ) ، محرّمات نكاح و بيان بعضى از احكام روابط زوجيّت و احكام ارث و احكام عبادات و معاملات مىباشد .\r\n( 1 )   ( يا أَيُّهَا النَّاسُ اتَّقُوا رَبَّكُمُ )   : ( اى مردم بترسيد از پروردگار خود ) در اين آيه مردم را به پروا داشتن از پروردگار خويش دعوت مىكند ، مردمى كه در اصل انسانيّت و در حقيقت بشريّت با هم متّحدند و در حقيقت بين بزرگ و كوچك ، غنى و فقير و مرد و زن و قوى و عاجزشان فرقى نيست و لذا بايد به حدود الهى ملتزم باشند و بعضى بر بعض ديگر ظلم نكنند ، چون همه مردم مسخّر قدرت الهى هستند و حاكم ، خداست ،   ( الَّذِي خَلَقَكُمْ مِنْ نَفْسٍ واحِدَةٍ وَ خَلَقَ مِنْها زَوْجَها وَ بَثَّ مِنْهُما رِجالًا كَثِيراً وَ نِساءً )   : ( آن پروردگارى كه شما را از يك تن بيافريد و هم از او زوج او را خلق نمود و\r\n\r\n","description":"","footnote":"","page_name":" 332 ","page_number":332},
  {"content":"\r\n\r\nاز آن دو تن مرد و زن بسيار در اطراف عالم پراكند ) مراد از نفس واحد ، آدم عليه السّلام پدر بشر است و مراد از زوج او ( حواء ) ( س ) است كه او را از نوع همان آدم بيافريد ، يعنى مراد از ( خلق منها زوجها ) اين است كه همسر آدم از جنس و نوع خود آدم بود نه آنكه حوا را از دندهء آدم خلق نموده باشد ، چون هيچ دليلى بر اين سخن نيست و آنگاه خداوند از نسل آن دو تن افراد بسيارى را در سراسر عالم پراكند و منظور از ( بثّ ) جدا سازى بوسيله پاشيدن است و از اين آيه معلوم مىشود كه ازدواج در طبقه اوّلى بعد از آدم بين برادران و خواهران بوده ، چون حرمت ازدواج با محارم حكمى تشريعى است كه در آن زمان تشريع نشده بوده « 1 » ،   ( وَ اتَّقُوا اللَّهَ الَّذِي تَسائَلُونَ بِهِ وَ الْأَرْحامَ إِنَّ اللَّهَ كانَ عَلَيْكُمْ رَقِيباً )   : ( و بپرهيزيد از خدايى كه به نام او از يكديگر درخواست مىكنيد و دربارهء ارحام از خدا بترسيد ، همانا خدا مراقب بر شما و اعمالتان است ) منظور از ( تسائل ) به خدا اين است كه مردم با سوگند به خداى تعالى از يكديگر چيزى در خواست كنند و اين كنايه از محترم و عظيم بودن خدا در نزد بندگان است و مىفرمايد پاس حرمت ارحام را هم نگاه داريد و به امر آنان اهتمام بورزيد و در حق آنان كوتاهى نكنيد و منظور از ارحام و نزديكان ، وابستگان نسبى هستند و كلمهء ( رقيب ) به معناى حفيظ و مراقب است و خدا مراقب و محافظ بر شماست و اعمال و سكنات و ايمانى را كه شما بواسطهء آن از يكديگر درخواست مىكنيد و امر ارحام را كه دربارهء آنها به شما سفارش شده است همه را زير نظر دارد و اين حفاظت و نظارت امرى ضرورى است تا جامعه از خلل و فساد و ظلم و مخالفت و طغيان و ستم محفوظ بماند .\r\n( 2 )  ( وَ آتُوا الْيَتامى أَمْوالَهُمْ وَ لا تَتَبَدَّلُوا الْخَبِيثَ بِالطَّيِّبِ )  : ( و اموال يتيمان را بعد از\r\n\r\n\r\n","description":"","footnote":"\r\n( 1 ) - در بعضى تفاسير ديگر نقل شده است ، و ازدواج هابيل با فرشته و قابيل با اجنّه مىباشد ، و حكم خداوند از ابتدا تا انتها يكسان است ( مصحح ) .\r\n","page_name":" 333 ","page_number":333},
  {"content":"\r\n\r\nبلوغ به دست آنها بدهيد و مال بد و نامرغوب خود را به مال خوب و مرغوب آنها تبديل نكنيد ) يعنى از تصرفاتى كه به مال يتيمان ضرر مىرساند ، بپرهيزيد و مال نامرغوب و بىارزش خود را با مال مرغوب و ارزشمند يتيم عوض نكنيد و يا آنكه مال حلال را با مال حرام معاوضه نكنيد ،  ( وَ لا تَأْكُلُوا أَمْوالَهُمْ إِلى أَمْوالِكُمْ إِنَّهُ كانَ حُوباً كَبِيراً )  : ( و اموال آنان را با ضميمهء اموال خودتان نخوريد كه اين گناهى بسيار بزرگ است ) لذا اموال آنها را همراه اموال خود تصرف نكنيد ، چون اين عمل گناه بزرگى است ، در جاهليّت اموال يتيمان و زنان بىسرپرست را مىگرفتند و با آنان ازدواج مىكردند و اموال آنها را مىخوردند و عدالت را دربارهء آنها رعايت نمىنمودند و چه بسا بعد از خوردن اموالشان آنها را طلاق مىدادند و رها مىكردند و چون مالى نداشتند ديگر كسى راغب به ازدواج با آنها نبود ، پس اسلام آمد و از اين عمل نهى نمود تا آنجا كه مسلمانان حتى از معاشرت با يتيمان نيز پروا داشته و در عسر و حرج واقع شدند .\r\n( 3 )  ( وَ إِنْ خِفْتُمْ أَلَّا تُقْسِطُوا فِي الْيَتامى فَانْكِحُوا ما طابَ لَكُمْ مِنَ النِّساءِ مَثْنى وَ ثُلاثَ وَ رُباعَ )  : ( و اگر ترسيديد كه مبادا درباره يتيمان مراعات عدل و داد را نكنيد ، پس زنان را به نكاح خود درآوريد كه شما را نيكو و مناسب با عدالت است ، دو يا سه يا چهار تا ( نه بيشتر ) ) چون در جاهليّت به علّت جنگ و خونريزى مدام ، يتيمان زياد بودند و با نهى قرآن از اختلاط و خوردن اموال آنان مسلمانان در حرج افتادند و لذا آيات بعدى نازل شد كه آنها را امر به اختلاط در ضمن مراعات قسط نمود ، در اين آيه در حقيقت مىخواهد بگويد ، اگر ترسيديد كه با دختران يتيم و بىپدر ازدواج كنيد و مىترسيد كه نتوانيد عدالت را در مورد آنان اجرا كنيد در اين صورت با هر كه دلتان مىخواهد ازدواج كنيد ، يكى ، دوتا ، سه‌تا و چهارتا و اين امر محدود كردن ازدواجهاى نامحدودى بود كه در جاهليّت واقع مىشد ،  ( فَإِنْ خِفْتُمْ أَلَّا تَعْدِلُوا فَواحِدَةً أَوْ ما مَلَكَتْ أَيْمانُكُمْ ذلِكَ أَدْنى أَلَّا تَعُولُوا )  : ( و اگر ترسيديد كه عدالت را رعايت نكنيد ، پس يك زن\r\n\r\n","description":"","footnote":"","page_name":" 334 ","page_number":334},
  {"content":"\r\n\r\nبگيريد يا به كنيزى كه داريد اكتفاء كنيد كه اين نزديكتر به عدالت و ترك ستمكارى است ) لذا هر كس گمان اين را مىبرد كه نمىتواند عدالت را بين زنان بجا آورد ، پس به يك زن و يا كنيزانش اكتفاء كند ، چون خداوند حكم عدالت بين كنيزان را واجب نفرموده است ، و ( عول ) به معناى ميل و انحراف است ، يعنى اين عمل شما را به منحرف نشدن از راه ميانه و حد وسط نزديكتر مىكند ، پس اساس تشريع احكام نكاح بر قسط و عدالت و از بين بردن انحراف مىباشد .\r\n( 4 )  ( وَ آتُوا النِّساءَ صَدُقاتِهِنَّ نِحْلَةً )  : ( و مهريهء زنان را با رضايت و طيب خاطر به آنان بپردازيد ) ( صدقه ) به معناى مهريه و ( نحله ) به معناى عطّيه‌اى است مجانى كه مقابل آن بهايى نگرفته باشند ،  ( فَإِنْ طِبْنَ لَكُمْ عَنْ شَيْءٍ مِنْهُ نَفْساً فَكُلُوهُ هَنِيئاً مَرِيئاً )  : ( پس اگر چيزى از مهر خود را از روى رضا و رغبت به شما بخشيدند ، پس از آن بهره‌مند شويد كه شما را حلال و گوارا است ) اين جمله براى دفع توهّم عدم جواز تصرف در مال همسر خود ، با وجود رضايت اوست و در واقع جواز اين امر را البته مشروط به رضايت و رغبت وى صادر مىنمايد .\r\n( 5 )  ( وَ لا تُؤْتُوا السُّفَهاءَ أَمْوالَكُمُ الَّتِي جَعَلَ اللَّهُ لَكُمْ قِياماً )  : ( و اموالى را كه خدا قوام زندگانى شما را به آن مقرر داشته به سفيهان مدهيد ) ( سفه ) به معناى سبك عقلى است ، در آيه شريفه از زياده روى در انفاق بر سفيهان نهى مىفرمايد و مىگويد ، تنها به اندازهء احتياجات ضروريشان مال در اختيار آنها بگذاريد و به قرينه ، مراد از سفها فقط سفيهان از ايتام هستند و مراد از ( اموالكم ) در حقيقت اموالى است كه به نوعى عنايت ، ارتباطى با اولياى ايتام دارد ، امّا اينكه اموال ايتام را با عنوان ( اموالكم ) آورده ، با اين عنايت بوده كه عموم بشر جامعه‌اى واحدند كه تمام اموال دنيا متعلق به اين جامعه است و بر تك تك افراد اين جامعه واجب است از به هدر رفتن اين مال جلوگيرى كنند و لذا\r\n\r\n","description":"","footnote":"","page_name":" 335 ","page_number":335},
  {"content":"\r\n\r\nافراد عاقل بايد اموال سفيهان را اداره نموده و با تشخيص خود صرف كسب و تجارت بنمايند و به آنان در حد ضرورت ردّ كنند ،  ( وَ ارْزُقُوهُمْ فِيها وَ اكْسُوهُمْ وَ قُولُوا لَهُمْ قَوْلًا مَعْرُوفاً )  : ( و از مالشان نفقه و لباس به آنان بدهيد و با گفتار خوش با آنان برخورد كنيد ) يعنى از فوائد و درآمد مال ، آنها را ارتزاق نماييد ، نه از اصل مال و سرمايه ، و گرنه مىفرمود ( وّ ارزقوهم منها ) و از آيه شريفه استفاده مىشود كه بايد اولياء سفيه ، امور او را سرپرستى كنند و اگر ولى نداشت حكومت شرعيّه اين امر را انجام دهد و اگر حكومت اسلامى نبود ، بايد مؤمنين اين امر را به عهده بگيرند و از طرف ديگر مردم نبايد با سفها بد رفتارى كنند ، بلكه بايد با نيكويى و مرافقت با آنها برخورد نموده و آنان را خشنود سازند ، چون آنها هم بشر هستند ، ( و مانند ساير انسانها حق حيات دارند ) .\r\n( 6 )  ( وَ ابْتَلُوا الْيَتامى حَتَّى إِذا بَلَغُوا النِّكاحَ فَإِنْ آنَسْتُمْ مِنْهُمْ رُشْداً فَادْفَعُوا إِلَيْهِمْ أَمْوالَهُمْ وَ لا تَأْكُلُوها إِسْرافاً وَ بِداراً أَنْ يَكْبَرُوا )  : ( يتيمان را آزمايش كنيد تا هنگامى كه بالغ شده و تمايل به نكاح پيدا كنند ، آنگاه اگر آنها را دانا به درك مصالح خود يافتيد ، اموالشان را به آنها باز دهيد و به اسراف و عجله مال آنها را حيف و ميل ننماييد ، به اين انديشه كه مبادا كبير شوند و اموالشان را از شما بگيرند ) يعنى براى رسيدن به حدّ رشد عقلى ، ابتدا رشد جسمى شرط است ، پس آنها را بيازماييد ، اگر قدرت تميز دارند و به سنّ رشد رسيده‌اند ( چون شرط نفوذ تصرف در مال رشد عقلى و جسمى است ) در اين صورت اموالشان را به آنها برگردانيد ، در اسلام براى عبادت و حدود شرعى و ديات ، تنها بلوغ جسمى شرط است ، امّا در تصرّفات مالى اضافه بر بلوغ ، رشد عقلى هم شرط است ، چون اگر چنين نباشد نظام حيات اجتماعى و معاملات فاسد و تباه مىشود و در ادامه مىفرمايد : مبادا از ترس اينكه چون كبير شوند اموالشان را از شما بازخواست كنند ، آنها را از روى تجاوز و عجله حيف و ميل كنيد ،  ( وَ مَنْ كانَ غَنِيًّا فَلْيَسْتَعْفِفْ وَ مَنْ كانَ فَقِيراً فَلْيَأْكُلْ بِالْمَعْرُوفِ )  : ( و هر كس از اولياى يتيم كه غنى و بىنياز است به كلى در\r\n\r\n","description":"","footnote":"","page_name":" 336 ","page_number":336},
  {"content":"\r\n\r\nاموال يتيم تصرف نكند و هر كس فقير است در برابر نگهبانى از آن مال ، به قدر متعارف ارتزاق كند ) چون ولايت براى حفظ حقوق يتيمان است از ضايع شدن و كم شدن ، نه اينكه ولىّ خود اموال آنها را حيف و ميل نمايد و به صرف ولايت اموال يتيم را براى خود تصرف كند ،  ( فَإِذا دَفَعْتُمْ إِلَيْهِمْ أَمْوالَهُمْ فَأَشْهِدُوا عَلَيْهِمْ وَ كَفى بِاللَّهِ حَسِيباً )  : ( پس آنگاه كه بالغ و رشيد شدند و مالشان را به آنها ردّ كرديد ، هنگام ردّ مال به آنها بايد گواه بگيريد براى حكم ظاهر ، ولى در باطن ( علم حق ) و ( گواهى خدا ) براى محاسبهء خلق كفايت مىكند ) پس براى جلوگيرى از نزاع و اختلاف و اينكه مشخص باشد كه ولىّ اموال يتيم را به او برگردانده است بايد گواه و شاهد بگيريد ، و روش قرآن آن است كه احكام ظاهر بندگانش را بر مبناى حساب دقيق و تشريع محكم قرار دهد تا تربيت دينى مبنى بر توحيد ، كامل و تمام شود و اين سيرهء قرآن در تمام مسائل مالى به خصوص در مسأله ولايت است كه مسائل اخلاقى را با احكام مىآميزد و به ولىّ امر مىكند با رفتار پسنديده و سخن شايسته با ايتام رفتار كند و توحيد را زير بناى همهء احكام قرار داده است كه در همه احكام عملى و اخلاقى قرآن حاكم است ، چون احكام شرعى هرگز از آميزش با امور اخلاقى جدا نمىشوند و اساس تربيت دينى بر اخلاقيات بوده و لذا در آخر مىفرمايد ( كفى باللّه حسيبا ) يعنى براى پايبندى شما به اين دستورات و احكام همين كفايت مىكند كه خداوند حسابرس شماست .\r\n\r\n[ آيهء ( 14 - 7 ) مسأله ارث و چگونگى تقسيم آن 
  ]\r\n( 7 )  ( لِلرِّجالِ نَصِيبٌ مِمَّا تَرَكَ الْوالِدانِ وَ الْأَقْرَبُونَ وَ لِلنِّساءِ نَصِيبٌ مِمَّا تَرَكَ الْوالِدانِ وَ الْأَقْرَبُونَ )  : ( براى مردان سهمى از ارث ابوين و خويشان است و براى زنان نيز سهمى از ما ترك ابوين و خويشان مىباشد ) ، ( نصيب ) يعنى بهره و سهم و منظور آنست كه چه فرزندان ذكور و چه فرزندان اناث ، هر يك سهمى از ماترك والدين و خويشان خود دارند ،  ( مِمَّا قَلَّ مِنْهُ أَوْ كَثُرَ نَصِيباً مَفْرُوضاً )  : ( چه مال اندك باشد و چه بسيار و بهرهء هر كس از آن ماترك معيّن مىباشد ) پس ماترك ، كم باشد يا زياد به جهت جلوگيرى از\r\n\r\n","description":"","footnote":"","page_name":" 337 ","page_number":337},
  {"content":"\r\n\r\nتضييع حقوق ، احكام ارث در آن جارى است و بهرهء هر كس معيّن و مخصوص و جدا شده است و همانا بوسيلهء اين آيه به جهت عموميّت حكم آن و ابهام نداشتنش استدلال كرده‌اند بر اينكه حكم ارث شامل تركهء رسول خدا صلّى اللّه عليه و إله و سلم هم مىشود و بنابراين حديث جعلى كه ماترك رسول خدا صلّى اللّه عليه و إله و سلم را صدقه مىداند ، باطل است و همچنين با اين آيه بر عدم عول در فرائض استدلال شده است ( عول يعنى هر جا سهام وارثان از مال بيشتر شد سهام را خردتر مىكنيم تا نقيصه به همهء سهام وارد شود ) .\r\n( 8 )  ( وَ إِذا حَضَرَ الْقِسْمَةَ أُولُوا الْقُرْبى وَ الْيَتامى وَ الْمَساكِينُ فَارْزُقُوهُمْ مِنْهُ وَ قُولُوا لَهُمْ قَوْلًا مَعْرُوفاً )  : ( و چون در تقسيم ارث ميّت از خويشان ميّت و يتيمان و فقيران اشخاصى حاضر شوند به چيزى از آن مال آنها را روزى دهيد و با آنان سخن نيكو و دلپسند گوييد ) يعنى خويشاوندان فقير و مساكين كه به جهت وجود طبقات جلوتر ارثى نمىبرند ، اگر در زمان تقسيم ارث حاضر باشند ، ورثه بايد چيزى از آن ارث به آنان بدهند و اختلاف شده است كه آيا اين عمل واجب است يا مستحبّ ، بهر صورت اجمالا به آنها نيز سهمى تعلق مىگيرد ( اگر در زمان قسمت حاضر باشند ) و به جهت رحمت و مدارا امر مىنمايند كه با آنان به نيكى رفتار نمايد و سخن شايسته بگوييد .\r\n( 9 )  ( وَ لْيَخْشَ الَّذِينَ لَوْ تَرَكُوا مِنْ خَلْفِهِمْ ذُرِّيَّةً ضِعافاً خافُوا عَلَيْهِمْ فَلْيَتَّقُوا اللَّهَ وَ لْيَقُولُوا قَوْلًا سَدِيداً )  : ( و بايد كسانى كه مىترسند اگر بميرند كودكان ناتوانى از آنها باقى بمانند و زير دست مردم شوند ، از خدا بترسند و سخن به اصلاح و درستى گويند و راه عدالت بپويند ) ( خشيّت ) يعنى تأثر قلبى از چيزى كه انسان از وقوع آن ترس دارد ، البته تأثرى كه همراه با اهميّت باشد و سخن ( سديد ) يعنى سخن ثواب و مستقيم ، يعنى مردم اگر انسانيّت داشته باشند ، بايد دلواپس باشند و از خدا دربارهء امر يتيمان پروا كنند ، چرا كه يتيمان مردم نيز مانند يتيمان خود آنها ذريّه‌اى ضعيف و شايسته ترحّمند ، كه بايد\r\n\r\n","description":"","footnote":"","page_name":" 338 ","page_number":338},
  {"content":"\r\n\r\nنگران حال آنان بود و هرگونه مصائبى براى يتيمان مردم فراهم آورند ، در آتيه براى يتيمان خودشان هم خواهد بود و مراد از ( قول سديد ) شيوه عملى مستقيم و درست است ، نه معناى لغوى قول ، شايد هم مراد رأى و نظريهء صواب و درست باشد  ( مَنْ عَمِلَ صالِحاً فَلِنَفْسِهِ وَ مَنْ أَساءَ فَعَلَيْها )  هر كس عمل نيكويى انجام دهد به نفع خويش كرده و هر كس عمل بدى كند به خود نموده است « 1 » .\r\n( 10 )  ( إِنَّ الَّذِينَ يَأْكُلُونَ أَمْوالَ الْيَتامى ظُلْماً إِنَّما يَأْكُلُونَ فِي بُطُونِهِمْ ناراً وَ سَيَصْلَوْنَ سَعِيراً )  : ( همانا كسانى كه مال يتيمان را با ستمگرى مىخورند در حقيقت در شكم خود آتش جهنّم فرو مىبرند و به زودى در آتش فروزان جهنّم خواهند افتاد ) اين آيه در جهت منع از ضايع كردن حقوق يتيمان در سهم الارث است و مىفرمايد ، اين عمل از نظر تجسم عملى مانند خوردن آتش جهنم است ، چون به زودى به سزاى اين خوردن مال يتيم در آتش جهنم وارد مىشوند و درونشان پر از آتش مىگردد و به آن آتش فروزان خواهند سوخت .\r\n( 11 )  ( يُوصِيكُمُ اللَّهُ فِي أَوْلادِكُمْ لِلذَّكَرِ مِثْلُ حَظِّ الْأُنْثَيَيْنِ )  : ( حكم خدا در حقّ فرزندان شما اين است كه پسران دو برابر دختران ارث برند ) كلمهء ( ايصاء ) به معناى توصيه و دستور توأم با نصيحت است ، منظور از ( اولاد ) پسران و دخترانى است كه بدون واسطه از ميّت متولد شده‌اند ، نه نوه‌ها و نتيجه‌ها ، در حالى كه لفظ ( ابن ) چنين دلالتى را ندارد ، از طرف ديگر در جاهليّت زنان ارث نمىبردند ، امّا قرآن مىفرمايد ، مردان مثل زنان ارث مىبرند ، امّا دو برابر ، يعنى ارث زن را اصل در تشريع قرار داده و ارث مرد را\r\n\r\n\r\n","description":"","footnote":"\r\n( 1 ) - سوره فصلّت ، آيه 46 .\r\n","page_name":" 339 ","page_number":339},
  {"content":"\r\n\r\nبه طفيل آن ذكر كرده است « 1 » ،  ( فَإِنْ كُنَّ نِساءً فَوْقَ اثْنَتَيْنِ فَلَهُنَّ ثُلُثا ما تَرَكَ وَ إِنْ كانَتْ واحِدَةً فَلَهَا النِّصْفُ )  : ( پس اگر دختران بيش از دو نفر باشند ، سهم آنها دو ثلث تركه است و اگر يك نفر باشد ، سهم او نصف است ) يعنى اگر ورثهء ميّت در هر طبقه كه هستند تنها زنان باشند ، حكمش چنين است كه اگر دو دختر باشند دو سوّم و اگر يك دختر باشد يك دوّم مال از آن اوست ،  ( وَ لِأَبَوَيْهِ لِكُلِّ واحِدٍ مِنْهُمَا السُّدُسُ مِمَّا تَرَكَ إِنْ كانَ لَهُ وَلَدٌ فَإِنْ لَمْ يَكُنْ لَهُ وَلَدٌ وَ وَرِثَهُ أَبَواهُ فَلِأُمِّهِ الثُّلُثُ )  : ( و سهم هر يك از پدر و مادر ميّت يك ششم ارث است ، در صورتى كه ميّت داراى فرزند باشد و اگر فرزند نداشته باشد و وارث منحصر به پدر و مادر باشد ، در اين صورت مادر يك سوّم مىبرد ) اينكه پدر و مادر عطف شده به اولاد ، دليل بر آن است كه پدر و مادر در طبقات ارث هم طبقهء اولادند ، امّا برادران در طبقهء دوّم قرار دارند ،  ( فَإِنْ كانَ لَهُ إِخْوَةٌ فَلِأُمِّهِ السُّدُسُ مِنْ بَعْدِ وَصِيَّةٍ يُوصِي بِها أَوْ دَيْنٍ )  : ( و اگر ميّت داراى برادر باشد ، در اين صورت مادر يك ششم ارث خواهد برد ، پس از آنكه حقّ وصيّت و دينى كه به ميّت تعلّق دارد ، استثناء گردد ) يعنى اگر ميتى فرزند ندارد ، امّا برادر دارد ، مادرش يك سوّم نمىبرد ، بلكه يك ششم ارث مىبرد و اين تقسيم بايد بعد از اجراى وصيّت ميّت و اداى ديون او باشد و دين مقدم بر وصيت است « 2 » ،  ( آباؤُكُمْ وَ أَبْناؤُكُمْ لا تَدْرُونَ أَيُّهُمْ أَقْرَبُ لَكُمْ نَفْعاً فَرِيضَةً مِنَ اللَّهِ إِنَّ اللَّهَ كانَ عَلِيماً حَكِيماً )  : ( شما نمىدانيد كه پدران يا فرزندان كدام يك به خير و صلاح و به ارث بردن به شما نزديكترند ، اين احكام فريضه‌اى است كه خدا بايد معيّن كند ، همانا خداوند به همه چيز دانا و به مصالح خلق آگاه است ) خداى\r\n\r\n\r\n","description":"","footnote":"\r\n( 1 ) - جهت عقلائى اين حكم هم اين است كه بر مردان نفقهء خانواده واجب است ، در حالى كه زنان چنين وظيفه‌اى ندارند ( مترجم ) .\r\n( 2 ) - در كتب فقهى آمده است كه تا زمانى كه طبقه اوّل وجود دارند ، ارث به طبقه دوّم نمىرسد و لذا به نظر مىرسد اين آيه بعدها نسخ شده باشد ( مصحح ) .\r\n","page_name":" 340 ","page_number":340},
  {"content":"\r\n\r\nتعالى حكم ارث را بر طبق احكام تكوينى و خارجى تشريع فرموده ، چون انسان نسبت به فرزندش محبّت بيشترى دارد ، تا نسبت به والدينش ، امّا والدين انسان از نظر ارتباط وجودى بسيار به انسان نزديكترند تا فرزندان .\r\nو اين آيه چون عموميت دارد ، پس شامل ما ترك رسول خدا صلّى اللّه عليه و إله و سلم هم مىشود و شيعه و سنى در اين مقام اختلاف دارند كه آيا نبى صلّى اللّه عليه و إله و سلم ارث مىگذارد يا هر آنچه از نبى صلّى اللّه عليه و إله و سلم باقى بماند صدقه است ؟ امّا از ظاهر آيه چنين برمىآيد كه پيامبر صلّى اللّه عليه و إله و سلم هم ارث مىگذارد .\r\n( 12 )  ( وَ لَكُمْ نِصْفُ ما تَرَكَ أَزْواجُكُمْ إِنْ لَمْ يَكُنْ لَهُنَّ وَلَدٌ )  : ( سهم ارث شما مردان از تركهء همسرتان نصف است ، در صورتى كه همسرتان داراى فرزند نباشد ) حال خواه اين فرزند از شما باشد يا از شوهرى غير شما ،  ( فَإِنْ كانَ لَهُنَّ وَلَدٌ فَلَكُمُ الرُّبُعُ مِمَّا تَرَكْنَ مِنْ بَعْدِ وَصِيَّةٍ يُوصِينَ بِها أَوْ دَيْنٍ )  : ( پس اگر داراى فرزند باشند سهم شما يك چهارم خواهد بود ، البته بعد از خارج كردن حق وصيّت و دينى كه بر عهدهء آنان است ) باز هم دين مقدم بر وصيّت است و در امر اولاد هم تفاوتى نمىكند ، پسر باشد يا دختر ،  ( وَ لَهُنَّ الرُّبُعُ مِمَّا تَرَكْتُمْ إِنْ لَمْ يَكُنْ لَكُمْ وَلَدٌ فَإِنْ كانَ لَكُمْ وَلَدٌ فَلَهُنَّ الثُّمُنُ مِمَّا تَرَكْتُمْ )  : ( سهم زنان يك چهارم ما ترك شوهران است ، اگر شوهر فرزند نداشته باشد ، پس اگر داراى فرزند باشد ، پس سهم زنان يك هشتم ما ترك شوهر است ) ، خواه فرزند از اين زن باشد يا از زن ديگر ،  ( مِنْ بَعْدِ وَصِيَّةٍ تُوصُونَ بِها أَوْ دَيْنٍ )  : ( بعد از اداى حقّ وصيّت و دين ) اينچنين خداوند حكم ارث كسى را كه اولادى ندارد بيان مىنمايد ،  ( وَ إِنْ كانَ رَجُلٌ يُورَثُ كَلالَةً أَوِ امْرَأَةٌ وَ لَهُ أَخٌ أَوْ أُخْتٌ فَلِكُلِّ واحِدٍ مِنْهُمَا السُّدُسُ )  : ( و اگر مردى بميرد كه وارثش برادر و خواهر ( امّى يا هر خواهر و برادرى ) او باشند يا زنى بميرد و وارثش يك برادر و يا خواهر او باشد ، در اين فرض سهم هر يك از آنان يك ششم خواهد بود ) ( كلاله ) مصدر است كه هم ميّت و هم وارثان او را شامل مىشود و نام ماسواى فرزند و پدر و مادر از ساير ورثه است ، شخصى از رسول صلّى اللّه عليه و إله و سلم معناى كلاله را\r\n\r\n","description":"","footnote":"","page_name":" 341 ","page_number":341},
  {"content":"\r\n\r\nپرسيد ، فرمودند : كلاله يعنى كسى كه بميرد و فرزند و والدين نداشته باشد ، در هر صورت سهم هر يك از خواهر يا برادر او يك ششم خواهد بود ،  ( فَإِنْ كانُوا أَكْثَرَ مِنْ ذلِكَ فَهُمْ شُرَكاءُ فِي الثُّلُثِ مِنْ بَعْدِ وَصِيَّةٍ يُوصى بِها أَوْ دَيْنٍ غَيْرَ مُضَارٍّ )  : ( و اگر بيش از يك نفر باشند همه آنها در ثلث ارث با هم شريكند ، بعد از خارج كردن حق وصيّت و دين ميّت ، در صورتى كه وصيّت به حال ورثه زيان آور نباشد ) يعنى بيش از ثلث مال نباشد ، يا آنها را از ارث محروم نسازد ،  ( وَصِيَّةً مِنَ اللَّهِ وَ اللَّهُ عَلِيمٌ حَلِيمٌ )  : ( اين حكمى است كه خداوند سفارش نموده و خدا داناى به حال بندگان و بردبار نسبت به اعمال آنهاست ) پس خدا عالم به مصالح است كه اقتضاى حكم خاص را مىكند و عالم است نسبت به تصوّرات نفسانى شما و همچنين بردبار است و در عقوبت اعمال شما شتاب نمىكند .\r\n( 13 )  ( تِلْكَ حُدُودُ اللَّهِ وَ مَنْ يُطِعِ اللَّهَ وَ رَسُولَهُ يُدْخِلْهُ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها وَ ذلِكَ الْفَوْزُ الْعَظِيمُ )  : ( اين احكام و اوامر خداست و هر كس پيرو امر خدا و رسول او باشد ، او را به بهشتهايى داخل مىكنند كه در زير درختانش نهرها جارى است و آنجا منزل ابدى آنان است و اين سعادت و رستگارى بزرگى است ) ( حدّ ) مانع و حاجز بين دو چيز را مىگويند و منظور از حدّ خدا در اينجا احكام ارث و فرائض معين است و ( فوز ) پيروزى در نيل به هدف است و جزاى طاعت و التزام به حدود خدا همان است كه خداى سبحان وعده فرموده .\r\n( 14 )  ( وَ مَنْ يَعْصِ اللَّهَ وَ رَسُولَهُ وَ يَتَعَدَّ حُدُودَهُ يُدْخِلْهُ ناراً خالِداً فِيها وَ لَهُ عَذابٌ مُهِينٌ )  : ( و هر كس نافرمانى خدا و رسولش را نمايد و از حدود خدا تجاوز كند خدا او را به آتشى در مىافكند كه در آن جاودانه خواهد بود و همواره براى او عذابى خوار كننده مىباشد ) پس كسى كه حدود الهى را كه براى تنظيم امور اجتماع قرار داده شده نقض نمايد صلاح و نظام اجتماع را در هم مىريزد و اين امر براى سعادت دنيوى افراد\r\n\r\n","description":"","footnote":"","page_name":" 342 ","page_number":342},
  {"content":"\r\n\r\nخسارت بار است و هر كس چنين كند خداوند به جزاى آنچه مرتكب شده او را به عذاب دوزخ مبتلا مىسازد و اين سزاى كسى است كه تكاليف الهى را سخت و شاقّ ببيند .\r\n\r\n[ آيهء ( 16 - 15 ) در خصوص زنا 
  ]\r\n( 15 )  ( وَ اللَّاتِي يَأْتِينَ الْفاحِشَةَ مِنْ نِسائِكُمْ فَاسْتَشْهِدُوا عَلَيْهِنَّ أَرْبَعَةً مِنْكُمْ فَإِنْ شَهِدُوا فَأَمْسِكُوهُنَّ فِي الْبُيُوتِ حَتَّى يَتَوَفَّاهُنَّ الْمَوْتُ أَوْ يَجْعَلَ اللَّهُ لَهُنَّ سَبِيلًا )  : ( و از زنان شما كسانى كه مرتكب عمل شنيع ( زنا ) شوند ، عليه آنان چهار گواه بگيريد ، پس اگر شهادت دادند بايد ايشان را در خانه‌ها زندانى كنيد تا مرگشان فرا رسد و آنان را در بر گيرد يا خدا راهى براى آنان قرار دهد ) ( فاحشة ) يعنى عمل شنيع كه اغلب در مورد زنا به كار مىرود ، يا لواط يا مساحقه ( هم جنس بازى در مردان يا زنان ) و منظور از چهار گواه ، چهار شاهد مرد است و امساك و حبس در خانه يا زندان را مترتب و متوقّف بر شهادت قرار داده است ، نه بر اصل تحقّق زنا و سياق آيه مىفهماند كه حكمش دائمى نيست و به زودى نسخ مىشود و اين آيه بوسيله آيه ( 2 ) سورهء نور كه حدّ زنا را مشخص فرمود ، نسخ شد ، امّا تا قبل از نزول آن آيه حكم چنين زنى حبس ابد بود .\r\n( 16 )  ( وَ الَّذانِ يَأْتِيانِها مِنْكُمْ فَآذُوهُما فَإِنْ تابا وَ أَصْلَحا فَأَعْرِضُوا عَنْهُما إِنَّ اللَّهَ كانَ تَوَّاباً رَحِيماً )  : ( و آن مرد و زنى از شما كه اين عمل زشت را مرتكب شوند ، شكنجه دهيد ، اگر توبه كردند و به صلاح آمدند ، دست از آنان برداريد كه همانا خداوند توبه پذير و مهربان است ) اين آيه متمّم آيه سابق است ، چون در آيه قبل فقط حكم زنان را بيان فرمود ، امّا در اين آيه حكم مردان زناكار را هم بيان كرد و حكم آن است كه مرد و زن زانى مورد شكنجه قرار بگيرند و اگر توبهء حقيقى نمودند و رفتار خود را اصلاح كردند ( چون توبه فقط به زبان نيست ) در اين صورت حكم شكنجه از آنها برداشته مىشود ، امّا حكم حبس براى زن همچنان باقى است ، تا زمانى كه سورهء نور نازل شد .\r\n\r\n","description":"","footnote":"","page_name":" 343 ","page_number":343},
  {"content":"\r\n\r\n\r\n[ آيهء ( 18 - 17 ) در باب توبه 
  ]\r\n( 17 )  ( إِنَّمَا التَّوْبَةُ عَلَى اللَّهِ لِلَّذِينَ يَعْمَلُونَ السُّوءَ بِجَهالَةٍ ثُمَّ يَتُوبُونَ مِنْ قَرِيبٍ فَأُولئِكَ يَتُوبُ اللَّهُ عَلَيْهِمْ وَ كانَ اللَّهُ عَلِيماً حَكِيماً )  : ( همانا توبه بر كسانى است كه از روى نادانى عمل زشتى را انجام داده و سپس به زودى توبه كنند ، پس چنين كسانى را خداوند بسوى آنها باز مىگردد و توبه آنها را مىپذيرد و خدا دانايى فرزانه است ) ، توبه يعنى رجوع بنده با پشيمانى و ندامت بسوى خدا و رجوع خدا بوسيله آمرزش به سوى بنده و توفيق توبه دادن به بنده ، لذا توبهء بنده محفوف است به دو توبه از جانب خدا ، توضيح آنكه توبه عبد حسنه است و حسنه نيازمند به نيرو است و خداست كه نيروى انجام حسنه و توفيق آن را مىدهد ، يعنى اسباب آن را فراهم مىكند تا بنده موفّق به توبه شود و بتواند از فرو رفتگى در لجنزار گناه بيرون آيد و بسوى پروردگارش باز گردد ، و وقتى كه اين موفقيّت براى بنده حاصل شد ، آنگاه نيازمند اين است كه خداى متعال با يك رجوع ديگر با رحمت و لطف و عفو و مغفرتش دل او را از لوث گناه پاك كند و توبهء او را پذيرا شود  ( ثُمَّ تابَ عَلَيْهِمْ لِيَتُوبُوا )  « 1 » ، ( آنگاه به سوى ايشان رجوع نمود تا توبه نمايند ) .\r\nو اينكه فرمود ( على اللّه ) يعنى خدا به بندگانش وعده مىدهد كه توبه آنان را بپذيرد و خدا فقط كسانى را مىآمرزد كه اولا از روى جهل مرتكب گناه مىشوند ، نه از روى عناد با حقّ ، و پس از آن نيز بدون از دست دادن فرصت به محض آنكه تذكّرى برايشان حاصل مىشود توبه مىكنند ، در اين زمان خداوند چون به حال بندگان و ضعف و جهالت آنان آگاه است ، باب توبه را بر آنها مىگشايد و چون حكيم است به آنچه براى اتقان نظام و اصلاح امور عباد لازم است ، آگاهى دارد ، خدا به جهت علم و حكمتش فريب ظواهر را نمىخورد ، بلكه از باطن و قلوب بندگان محاسبه مىكند ، بنابراين بندگان بايد از توبهء ظاهرى بپرهيزند و با توبه حقيقى و قصد ترك گناه به درگاه خدا روى آورند .\r\n\r\n\r\n","description":"","footnote":"\r\n( 1 ) - سوره توبه ، آيه 118 .\r\n","page_name":" 344 ","page_number":344},
  {"content":"\r\n\r\n( 18 )  ( وَ لَيْسَتِ التَّوْبَةُ لِلَّذِينَ يَعْمَلُونَ السَّيِّئاتِ حَتَّى إِذا حَضَرَ أَحَدَهُمُ الْمَوْتُ قالَ إِنِّي تُبْتُ الْآنَ وَ لَا الَّذِينَ يَمُوتُونَ وَ هُمْ كُفَّارٌ أُولئِكَ أَعْتَدْنا لَهُمْ عَذاباً أَلِيماً )  : ( و توبه براى كسانى نيست كه تا زمانى كه مرگشان فرا مىرسد به اعمال زشت ادامه مىدهند و در زمان مرگ مىگويند حالا توبه كردم ، همچنين توبه براى كسانى كه در حال كفر مىميرند نيست ، اينچنين كسانى را برايشان عذابى دردناك آماده كرده‌ايم ) با جمع آوردن كلمه ( سيئات ) معلوم مىشود كه خداوند دربارهء اين دو طائفه قصد احصا و شمارش گناهانشان را دارد و اينكه  ( يَعْمَلُونَ السَّيِّئاتِ )  را مقيد نمود به  ( حَتَّى إِذا حَضَرَ أَحَدَهُمُ الْمَوْتُ )  معلوم مىشود كه آنها استمرار در گناه دارند و به خاطر سهل انگارى در شناخت توبه يا حقير شمردن آن ، توبه را از امروز به فردا مىافكنند ، تا زمانى كه مرگ آنها فرا برسد ، آنوقت با زبان توبه مىكنند تا عواقب اعمال سوء خود را از بين ببرند ، در حالى كه به مجرد لفظ و بدون توبهء قلبى خداوند توبهء آنها را نمىپذيرد ، همچنين كسانى كه در طول زندگى كافر هستند و به همان حالت كفر از دنيا مىروند مسلّما خدا بسوى آنها توبه نمىكند ، چون امكان توبه چنين بنده‌اى با مردنش از دست رفته ، ولى توبهء خدا و برگشت او به سوى مغفرت و رحمتش امكان دارد ، چون ممكن است بعد از مردن بوسيله شفاعت شافعان مشمول رحمت خداى تعالى قرار گيرند و از حضرت رسول صلّى اللّه عليه و إله و سلم روايت شده كه شيطان زمانى كه پيكر آدم را تو خالى ديد ، گفت : خدايا به عزّت تو قسم ، تا زمانى كه روح در بدن اوست از درون او خارج نمىشوم و خداى متعال فرمود : به عزّتم قسم تا وقتى كه روح در بدن اوست ، بين او و توبه حائل نمىشوم .\r\nامّا كسانى كه توفيق توبه را نيابند ، خداوند با اسم اشاره ( اولئك ) كه مخصوص به دور است به دورى اين دو طائفه از ساحت قرب و تشريف اشاره مىكند و براى آنان عذابى دردناك مهيّا مىكند ( اعتاد ) به معناى اعداد و يا وعده است .\r\n\r\n[ آيهء ( 22 - 19 ) احكام معاشرت با زنان 
  ]\r\n( 19 )  ( يا أَيُّهَا الَّذِينَ آمَنُوا لا يَحِلُّ لَكُمْ أَنْ تَرِثُوا النِّساءَ كَرْهاً )  : ( اى كسانى كه ايمان\r\n\r\n","description":"","footnote":"","page_name":" 345 ","page_number":345},
  {"content":"\r\n\r\nآورده‌ايد براى شما حلال نيست كه به زور از شوهر كردن زن ميّت جلوگيرى كنيد تا بميرد و شما ارث او را بخوريد ) بعضى مفسرين مىگويند : آيه در مقام نهى از عمل جاهلى است كه زنان را پس از مرگ شوهرشان به ارث مىبردند و مهرى هم براى او قرار نمىدادند ، امّا اگر چنين باشد قيد ( كرها ) اضافه است و ظاهرا معناى درست آنست كه آيه شريفه از محروميّت از ازدواج و به ارث رفتن اموال آنان نهى مىكند ،  ( وَ لا تَعْضُلُوهُنَّ لِتَذْهَبُوا بِبَعْضِ ما آتَيْتُمُوهُنَّ إِلَّا أَنْ يَأْتِينَ بِفاحِشَةٍ مُبَيِّنَةٍ )  : ( و آنها را در مضيقه نگذاريد تا چيزى از مهريه‌اى كه از شما گرفته‌اند به شما برگردانند ، مگر آنكه مرتكب عمل شنيع واضحى شده باشند ) آيه شريفه نهى مىكند از سخت گرفتن بر زنان تا آنها را وادار كنند كه چيزى از مهريهء خود را ببخشند كه عقد نكاح خود را فسخ كنند و از تنگى معيشت خلاص گردند ، مگر آنكه زن عمل زشتى را آشكارا مرتكب شود ( زنا كند ) در اين صورت شوهر مىتواند بر او سخت بگيرد تا به وسيلهء پول طلاقش دهد ،  ( وَ عاشِرُوهُنَّ بِالْمَعْرُوفِ فَإِنْ كَرِهْتُمُوهُنَّ فَعَسى أَنْ تَكْرَهُوا شَيْئاً وَ يَجْعَلَ اللَّهُ فِيهِ خَيْراً كَثِيراً )  : ( و با زنان بطور شايسته معاشرت كنيد ، پس اگر از آنها بدتان مىآيد بايد بدانيد كه چه بسا شما از چيزى بدتان بيايد ، امّا خدا در آن خير بسيار نهاده باشد ) ( معروف ) يعنى هر امرى كه مردم در جامعه خود آن را بشناسند و مسلّما در جامعه اسلامى بايد آنچه خير است معروف باشد .\r\nو معاشرتى كه متعارف است اين است كه يك فرد جزئى باشد ، مقوّم جامعه ، يعنى در تشكّل جامعه دخيل باشد و هر شخص كارى را كه در وسع اوست و جامعه نيازمند آنست انجام دهد و با ديگران تعاون و همكارى داشته باشد و از محصول كارش آنچه مورد نياز خودش است بردارد و باقى را در اختيار ساير افراد جامعه قرار دهد و در مقابل از مازاد محصول ديگران آنچه لازم دارد بگيرد ، اين معاشرت معروف در جامعه است و مرد و زن هر دو اجزاء جامعه بشرى هستند و اجتماع به هر دوى آنها نياز دارد ، پس آنها از نظر اثر و ارزش يكسانند ، اگر چه در شئون طبيعى و اجتماعى ( از قبيل قوة و\r\n\r\n","description":"","footnote":"","page_name":" 346 ","page_number":346},
  {"content":"\r\n\r\nضعف و علم و جهل و زيركى و نادانى و رياست و مرئوسيّت و برترى و پستى ) با هم متفاوت مىباشند و اين تفاوتها مختص به زن و مرد نيست ، بلكه در كليه افراد اجتماع جريان دارد ، لذا حكمى كه از مذاق اجتماع سالم و فطرى منبعث مىشود آنست كه هر كس در عين استقلال به ديگران ستم نكند و حد و حدود خود و ديگران را بشناسد و اين يعنى معاشرت نيكو و معروف .\r\nو مىفرمايد : اگر از زنانتان كراهت هم داشتيد باز هم معاشرت معروف را با آنها داشته باشيد و آن را ترك نكنيد ، در اين عبارت يك امر مسلم و معلوم را به صورت مشكوك و محتمل اظهار نموده تا از برافروخته شدن آتش تعصّب در مخاطب جلوگيرى نموده و آن را تحريك نكند .\r\nدر تفاسير وارد شده است كه در جاهليّت هر وقت شخصى فوت مىكرد و همسرى داشت ، هر كس جامه‌اى بر سر او مىانداخت مىتوانست او را بدون هيچ مهريه‌اى به همسرى خود بگيرد و در واقع او را به ارث مىبردند .\r\nپس زمانى كه ابو قيس ابن سلت فوت كرد ، محصن پسر ابو قيس لباس خود را بر سر همسر پدرش انداخت و او كبيثه دختر معسر بن معبد بود ، پس او را به ارث به نكاح گرفت ، و او را به حال خود گذاشت و نه با او نزديكى مىنمود و نه نفقهء او را مىداد ، پس آن زن نزد پيامبر صلّى اللّه عليه و إله و سلم آمد و شكايت نمود كه چون شوهرم مرد پسرش مرا به زنى گرفت ، امّا نه با من در مىآميزد و نه نفقهء مرا مىدهد و نه مرا آزاد مىگذارد تا شوهر كنم و يا به خانوادهء خود ملحق شوم ، پيامبر صلّى اللّه عليه و إله و سلم فرمودند ، برگرد به خانه‌ات ، چون خدا در اين باره آيه‌اى به من نازل نمود كه آن را به تو تعليم خواهم داد و از ابن عمر روايت شده است كه رسول خدا صلّى اللّه عليه و إله و سلم فرمودند : اى مردم ، همانا زنان در نزد شما امانت هستند ، پس امانت الهى را برگيريد و آنها را با نام خدا بر خود حلال كنيد و شما را بر ايشان حقّى است كه با غير شما نزديكى نكنند و در اعمال نيكو از شما نافرمانى نكنند و چون چنين كنند بر شماست كه روزى و لباس شايسته و درخور آنان برايشان مهيّا كنيد و به\r\n\r\n","description":"","footnote":"","page_name":" 347 ","page_number":347},
  {"content":"\r\n\r\nشايستگى با آنان معاشرت نماييد .\r\n( 20 )  ( وَ إِنْ أَرَدْتُمُ اسْتِبْدالَ زَوْجٍ مَكانَ زَوْجٍ وَ آتَيْتُمْ إِحْداهُنَّ قِنْطاراً فَلا تَأْخُذُوا مِنْهُ شَيْئاً أَ تَأْخُذُونَهُ بُهْتاناً وَ إِثْماً مُبِيناً )  : ( و اگر خواستيد به جاى همسرى كه داريد همسرى بگيريد ، حتى اگر به همسر اول يك پوست گاو پر از طلا كابين داده‌ايد ، نبايد چيزى از آن را پس بگيريد ، آيا از روى بهتان و گناهى آشكار مىخواهيد آن را بگيريد ؟ ) ، يعنى اگر همسرى را خواستيد جانشين همسر اول كنيد در اين صورت هر قدر هم مهريهء همسر اول زياد باشد ، نبايد چيزى از آن را از او پس بگيريد ، چون اين عمل ( بهتان ) يعنى سخن و عملى است كه شنونده و بيننده را مبهوت مىكند و بيشتر در سخن كذب به كار مىرود و در واقع عملى بى جا و تجاوزگرانه است و در عين حال گناه نيز مىباشد ، پس باز ستاندن مهريه گناهى ظاهر و ظلمى قبيح است .\r\n( 21 )  ( وَ كَيْفَ تَأْخُذُونَهُ وَ قَدْ أَفْضى بَعْضُكُمْ إِلى بَعْضٍ وَ أَخَذْنَ مِنْكُمْ مِيثاقاً غَلِيظاً )  : ( و چگونه پس بگيريد با اينكه شما به هم اتصال يافته بوديد و همسران شما هنگام عقد ازدواج از شما پيمان محكم مبنى بر وفادارى و امانت گرفتند ) استفهام به منظور برانگيختن تعجّب ديگران است ، يعنى چگونه شما كه با همسرتان اتصال داشتيد و در حكم شخص واحد بوديد ، به همسر خود ظلم مىكنيد و مىخواهيد مهريهء او را پس بگيريد و اين عمل در واقع ظلم به خودتان است ، چون شما و همسرتان مانند يك روح در دو بدن بوديد ، پس چگونه راضى مىشويد ، حق او را از او بگيريد و منظور از ( ميثاق غليظ ) همان علقه و ارتباطى است كه عقد ازدواج بين آنها ايجاد نموده بود و از لوازم اين ميثاق مسأله مهريه بود كه در هنگام عقد معيّن مىشود و زن آن را از شوهر طلبكار مىگردد .\r\nو بعضى از مفسران گفته‌اند منظور از ميثاق حكم حليّت يا امساك به معروف يا رها\r\n\r\n","description":"","footnote":"","page_name":" 348 ","page_number":348},
  {"content":"\r\n\r\nكردن به نيكى است ، امّا دورى اين دو وجه از ظاهر عبارت بر كسى پوشيده نيست .\r\n( 22 )  ( وَ لا تَنْكِحُوا ما نَكَحَ آباؤُكُمْ مِنَ النِّساءِ إِلَّا ما قَدْ سَلَفَ إِنَّهُ كانَ فاحِشَةً وَ مَقْتاً وَ ساءَ سَبِيلًا )  : ( و با زنى كه پدر شما با او ازدواج كرده ازدواج نكنيد ، مگر آنچه كه در دورهء جاهليّت انجام شده ، همانا اين عمل از مصاديق فاحشه و باعث خشم خدا و طريقه‌اى بد و ناپسند است ) چون عادت جاهليّت بر اين بود كه وقتى پدر مىمرد ، پسر با همسر پدرش تزويج مىكرد ، يا بعد از آنكه پدرش زن را طلاق مىداد ، با همسر پدر ازدواج مىنمود ، امّا خداوند مىفرمايد : اين عمل مبغوض و مكروه است و روشى است كه باعث غضب الهى مىگردد .\r\n\r\n[ آيهء ( 28 - 23 ) بيان حكم زنان محرم و تشريع ازدواج موقت 
  ]\r\n( 23 )  ( حُرِّمَتْ عَلَيْكُمْ أُمَّهاتُكُمْ وَ بَناتُكُمْ وَ أَخَواتُكُمْ وَ عَمَّاتُكُمْ وَ خالاتُكُمْ وَ بَناتُ الْأَخِ وَ بَناتُ الْأُخْتِ وَ أُمَّهاتُكُمُ اللَّاتِي أَرْضَعْنَكُمْ وَ أَخَواتُكُمْ مِنَ الرَّضاعَةِ وَ أُمَّهاتُ نِسائِكُمْ وَ رَبائِبُكُمُ اللَّاتِي فِي حُجُورِكُمْ مِنْ نِسائِكُمُ اللَّاتِي دَخَلْتُمْ بِهِنَّ فَإِنْ لَمْ تَكُونُوا دَخَلْتُمْ بِهِنَّ فَلا جُناحَ عَلَيْكُمْ وَ حَلائِلُ أَبْنائِكُمُ الَّذِينَ مِنْ أَصْلابِكُمْ وَ أَنْ تَجْمَعُوا بَيْنَ الْأُخْتَيْنِ إِلَّا ما قَدْ سَلَفَ إِنَّ اللَّهَ كانَ غَفُوراً رَحِيماً )  : ( ازدواج با افراد زير بر شما مردان حرام است : مادرانتان ، دخترانتان ، خواهرانتان ، عمّه‌هايتان و خاله‌هايتان و دختران برادر و دختران خواهر و مادرانى كه شما را شير داده‌اند و خواهرى كه با او شير مادر خود را نوشيده‌ايد و مادر زنان شما و دختران زنان شما كه در خانه شما بزرگ شده‌اند و با مادرشان عمل زنا شوئى انجام داده‌ايد و اگر اين عمل را انجام نداده‌ايد مىتوانيد مادر را طلاق گفته و ايرادى ندارد كه با دختر او ازدواج كنيد و نيز عروسهايتان ، يعنى همسر پسرانى كه از نسل خود شما باشند و نيز حرام شد كه بين دو خواهر جمع كنيد ، مگر خواهرانى كه در دورهء جاهليّت گرفته‌ايد كه خدا آمرزنده و رحيم است ) ، خطاب اختصاص به مردان دارد ، امّا حكم آن شامل زنان نيز مىشود ، امّا خواستگارى از جانب\r\n\r\n","description":"","footnote":"","page_name":" 349 ","page_number":349},
  {"content":"\r\n\r\nمرد است و محرمات نسبى هفت صنفند ، ( 1 - مادران ، ( 2 - دختران ، ( 3 - خواهران ، ( 4 - عمه‌ها ، ( 5 - خاله‌ها ، ( 6 - دختران برادر ، ( 7 - دختران خواهر .\r\nدر مورد مادران هر چه از نسب بالاتر رويم باز حكم حرمت ازدواج هست و در مورد دختران هر چه در نسبت پايينتر رويم ، باز حرمت هست .\r\nغير از محرمات نسبى محرمات سببى و رضاعى هم وجود دارند كه رضاعت اختصاص به شريعت ما دارد ، در اين آيه شش تا از آنان ذكر شده و هفتمى در آيه  ( وَ لا تَنْكِحُوا ما نَكَحَ آباؤُكُمْ مِنَ النِّساءِ )  آمده است .\r\n1 ) مادرانى كه شما از شير آنان نوشيده‌ايد .\r\n2 ) خواهرانى كه از شير مادر شما خورده‌اند .\r\n3 ) مادر زنان شما اعم از اينكه با دختر اين زن نزديكى كرده باشيد يا نه .\r\n4 ) ربيبه يعنى دخترى كه با مادرش نزديكى نموده باشيد و او در خانهء شما تربيت شده باشد .\r\n5 ) عروس شما ( همسر پسر صلبى انسان ) .\r\n6 ) خواهر زن البته به شرط برقرار بودن عقد زن ( يعنى جمع بين دو خواهر حرام است ، امّا بعد از طلاق مىتوان با خواهر زن ازدواج نمود ) پس اين تحريم موقت است\r\n7 ) زن پدر ( كه در آيه ديگرى ذكر شده است ) .\r\nعبارت ( الّا ما قد سلف ) استثنايى است از حكم نه به اعتبار اينكه مربوط و متعلق به اعمال گذشته قبل از تشريع است ، بلكه به اعتبار آثار شرعيّه‌اى كه از آن اعمال هنوز باقى است ، پس استثناء متصل است نه منقطع و ممكن است استثناء را به همه فقرات مذكور در آيه ارجاع دهيم نه مختص به ازدواج با خواهر زن ، پس اسلام خواسته حكم به طهارت مولد متولّدين از اين نوع ازدواجهاى قبل از اسلام بنمايد ، امّا وجه اوّل صحيحتر است ، كه استثناء فقط منحصر به ازدواج با خواهر زن باشد و جمله آخر آيه تعليلى است راجع به استثناء و اين از مواردى است كه مغفرت به آثار اعمال تعلّق گرفته نه به خود اعمالى\r\n\r\n","description":"","footnote":"","page_name":" 350 ","page_number":350},
  {"content":"\r\n\r\nكه گناه و معصيت است .\r\n( 24 )  ( وَ الْمُحْصَناتُ مِنَ النِّساءِ إِلَّا ما مَلَكَتْ أَيْمانُكُمْ كِتابَ اللَّهِ عَلَيْكُمْ وَ أُحِلَّ لَكُمْ ما وَراءَ ذلِكُمْ أَنْ تَبْتَغُوا بِأَمْوالِكُمْ مُحْصِنِينَ غَيْرَ مُسافِحِينَ )  : ( و زنان شوهر دار مگر كنيزانى از شما كه شوهر دارند ، كه مىتوانيد آنها را بعد از استبراء به خود اختصاص دهيد ، پس حكمى را كه خدا بر شما كرده ، ملازم باشيد و امّا غير از آنچه برشمرديم بر شما حلال شده‌اند ، تا به وسيله اموالتان زنان پاك و عفيف بگيريد نه زناكار ) ازدواج با زنان شوهر دار نيز بر شما حرام است ، جز كنيزانتان كه بعد از استبراء حق ازدواج با آنان را داريد و شما ملتزم به اين احكام الهى باشيد و همخوابى با آن شانزده طائفه بر شما حرام است و غير آن مثلا نكاح كردن با غير اين چند طائفه حلال است .\r\nراههاى بهره‌مندى از زنان در جاهليت شامل : ( 1 - نكاح ، ( 2 - خريدن كنيز ، ( 3 - زنا ، بىعفتى بود ، در اين آيه راه حلال را منحصر به دو راه ( 1 - نكاح ، ( 2 - خريد كنيز نموده و علّت تأكيد بر اموال آنست كه دو راه نامبرده جز با مال عملى نيست ،  ( فَمَا اسْتَمْتَعْتُمْ بِهِ مِنْهُنَّ فَآتُوهُنَّ أُجُورَهُنَّ فَرِيضَةً )  : ( و اگر زنى را متعه كرديد ، يعنى با او قرار داد كرديد كه در مدّت معيّن از او كام بگيريد و فلان مقدار معين به او اجرت بدهيد ، واجب است اجرت آنها را بپردازيد ) اين جمله تفريع و نتيجه‌گيرى از سخنان قبلى است و از باب تفريع جزء بر كل مىباشد ، چون قبلا فرمود : بىعفتى و زنا نكرده و ازدواج كنيد ، دائم يا موقّت و اين جمله حكم ازدواج موقّت را بيان مىكند كه در زمان قبل از تشريع اين حكم هم بين اعراب متداول و مرسوم بوده است ، در ازدواج موقّت شرط اجرت دادن ، وقوع نزديكى و تمتّع است ، امّا در عقد دائم به محض عقد نصف مهريه بر شوهر واجب مىشود و نيم ديگر پس از وقوع نزديكى واجب مىگردد ، پس بلا شك اين آيه اختصاص به حكم نكاح موقّت دارد ،  ( وَ لا جُناحَ عَلَيْكُمْ فِيما تَراضَيْتُمْ بِهِ مِنْ بَعْدِ الْفَرِيضَةِ إِنَّ اللَّهَ كانَ عَلِيماً حَكِيماً )  : ( و بعد از معيّن شدن مهريه اگر به كمتر يا زيادتر توافق كنيد ، گناهى بر شما نيست ، همانا خدا دانايى فرزانه است ) پس احكام و تشريع خدا\r\n\r\n","description":"","footnote":"","page_name":" 351 ","page_number":351},
  {"content":"\r\n\r\nمطابق حكمت و علم اوست .\r\nدر صحيح ترمذى و سنن نسائى و سنن بيهقى و موطاء مالك و كتاب الام شافعى ، از محمد بن عبد اللّه نقل شده كه شنيده شد كه سعد ابى وقاص و ضحاك بن قيس و معاويه ، متعهء حج را بجا آوردند ، پس ضحاك گفت : هيچ كس جز فرد جاهل چنين عملى را نمىكند ، من گفتم ، چه مىگويى اى برادر ؟ ضحاك گفت عمر بن خطاب از اين عمل نهى كرده ، سعد گفت : پيامبر خدا اين متعه حج را انجام مىداد و ما مانند او عمل مىكنيم ، امّا از عمر نقل شده است كه دو متعه در زمان رسول خدا حلال بود و من آنها را حرام كردم و به عهده خود گرفتم ، متعه حج و متعه زنان « 1 » .\r\n( 25 )  ( وَ مَنْ لَمْ يَسْتَطِعْ مِنْكُمْ طَوْلًا أَنْ يَنْكِحَ الْمُحْصَناتِ الْمُؤْمِناتِ فَمِنْ ما مَلَكَتْ أَيْمانُكُمْ مِنْ فَتَياتِكُمُ الْمُؤْمِناتِ )  : ( و هر كس از شما كه توانايى ازدواج با زنان آزاد و عفيف و مؤمن ندارد ، مىتواند با كنيزان مؤمنى كه سايرين دارند ازدواج كند ) ( طول ) يعنى غنى و بىنيازى يا زيادت در قدرت مالى و منظور از ( محصنات ) در اينجا زنان آزاد است نه عفيف ، چون در مقابل ، ( فتيات ) را آورده است و منظور از ( من ما ملكت ايمانكم . . . ) كنيزان ساير مؤمنان است و منظور از قيد ( مؤمنات ) آنست كه مسلمان جايز نيست با زن غير مؤمنه ازدواج كند ، پس مراد از نكاح در اين آيه نكاح دائم است و آيه شريفه در مقام تنزل دادن و آسان نمودن تكليف مىباشد ،  ( وَ اللَّهُ أَعْلَمُ بِإِيمانِكُمْ بَعْضُكُمْ مِنْ بَعْضٍ )  : ( و خدا به ايمان شما داناتر است ، ننگى از اين نوع ازدواج نداشته باشيد ، كه مؤمنان همه از همند و فرقى بين آزاد و كنيزشان نيست ) ، چون ايمان امر قلبى است و كسى جز خدا از آن آگاه نمىباشد ، لذا به كنايه مىفرمايد : شما مكلّفين مأمور به\r\n\r\n\r\n","description":"","footnote":"\r\n( 1 ) - و فى الصحاح عن عمر متعتان كانتا محللتين فى زمن رسول اللّه و انا احرمهّما و قال المأمون من انت يا جعل ( مصحح ) .\r\n","page_name":" 352 ","page_number":352},
  {"content":"\r\n\r\nتشخيص واقع و حقيقت ايمان زنان نيستيد ، چون اين امر تنها كار خداست ، بلكه مأموريد تنها به حسب اسباب ظاهرى عمل كنيد ، مانند شهادتين و شركت در جماعت مسلمين و انجام وظائف عمومى دينى و براى رفع دشوارى و اينكه نپندارند ازدواج با كنيزان عمل پست و دون شأن آنهاست ، خداوند با اين جمله به اين حقيقت اشاره مىكند كه تقوى ملاك كرامت است و همه شما مانند هم هستيد ، چه كنيز و چه آزاد ،  ( فَانْكِحُوهُنَّ بِإِذْنِ أَهْلِهِنَّ وَ آتُوهُنَّ أُجُورَهُنَّ بِالْمَعْرُوفِ مُحْصَناتٍ غَيْرَ مُسافِحاتٍ وَ لا مُتَّخِذاتِ أَخْدانٍ )  : ( پس با كنيزان عفيف نه زنا كار و رفيق گير ، البته با اجازهء مولايشان ازدواج كنيد و مهريهء آنان را به طور شايسته بپردازيد ) لذا با اجازه مولاى كنيز مىتوانيد با او ازدواج كنيد و مهريهء آنها را به مولايشان بپردازيد و از مولا تعبير به ( اهل ) نمود تا بفهماند كنيز هم جزئى از خانواده مولاست و مؤمنان همه از همند و همچنين قيد ( معروف ) را درباره مهريه آورد تا تأكيد نمايد مبادا بخاطر كنيز بودن مهريه را كم بگيريد يا در پرداخت آن امروز و فردا كنيد و ( محصن ) يعنى پاكدامن و ( مسافحات ) يعنى ( زانيات ) زنان زنا كار و ( خدن ) به معناى رفيق است و مذكّر و مونث و جمع و مفرد در آن تفاوتى نمىكند و كسى كه عادت كند به اينكه براى فحشا دوست و رفيق بگيرد به يكى و دو تا قناعت نمىكند ،  ( فَإِذا أُحْصِنَّ فَإِنْ أَتَيْنَ بِفاحِشَةٍ فَعَلَيْهِنَّ نِصْفُ ما عَلَى الْمُحْصَناتِ مِنَ الْعَذابِ )  : ( و اگر كنيزان بعد از شوهر كردن مرتكب زنا شدند ، عقوبت ايشان نصف عقوبت زنان آزاد مىباشد ) و مراد تازيانه است ، چون سنگسار نصف نمىپذيرد و اين دلالت مىكند بر اينكه كلمه محصنات در اينجا به معناى زنان آزاد است نه زنان شوهر دار كه در صدر آيه 24 مراد بود و معنى آيه آنست كه حدّ شرعى كنيز شوهر دارى كه زنا كند نصف حدّ شرعى زنان بدون شوهر آزاده است و آن پنجاه تازيانه است ،  ( ذلِكَ لِمَنْ خَشِيَ الْعَنَتَ مِنْكُمْ وَ أَنْ تَصْبِرُوا خَيْرٌ لَكُمْ وَ اللَّهُ غَفُورٌ رَحِيمٌ )  : ( اين توصيه براى كسانى از شماست كه ترس آن را دارند كه اگر با كنيز ازدواج نكنند ، مرتكب زنا شوند ، امّا اگر صبر كنيد برايتان بهتر است و خدا آمرزنده و\r\n\r\n","description":"","footnote":"","page_name":" 353 ","page_number":353},
  {"content":"\r\n\r\nرحيم است ) ( عنت ) به معناى جهد و كوشش و مشقت و هلاكت است ، امّا مراد از آن در اين آيه ( زنا ) است و امّا اينكه فرمود : اگر صبر كنيد بهتر است دو احتمال دارد : يا مىفرمايد اگر از ازدواج با كنيزان و زنا بر هر دو صبر كنيد ، البته ملكه تقوى و تهذيب در شما شكل مىگيرد و برايتان بهتر است ، چون مولاى كنيز هر زمان اراده كند بر او حقّ شوهرى دارد ( بعد از استبراء ) همچنين اگر فرزندى پديد آيد مولا در آن فرزند سهيم است .\r\nو يا اينكه مىفرمايد ، بر زنا صبر كنيد و با كنيزان ازدواج كنيد كه وجه آن روشن است ، به هر حال خداوند داناتر است و چون آمرزنده است آثار سوئى كه فكر زنا كردن در نفس دارد محو مىسازد و نفوس متقين از بندگانش را مشمول مغفرت و رحمت خويش مىنمايد .\r\n( 26 )  ( يُرِيدُ اللَّهُ لِيُبَيِّنَ لَكُمْ وَ يَهْدِيَكُمْ سُنَنَ الَّذِينَ مِنْ قَبْلِكُمْ وَ يَتُوبَ عَلَيْكُمْ وَ اللَّهُ عَلِيمٌ حَكِيمٌ )  : ( خداوند مىخواهد روشهاى كسانى كه پيش از شما بودند براى شما بيان كند و شما را بدان هدايت فرمايد و گناهتان را ببخشد و خدا دانا و فرزانه است ) يعنى احكام دين خود را كه صلاح دنيا و آخرت شماست براى شما بيان كند و شما را هدايت نمايد به طريقه زندگى گذشتگان ، يعنى انبياء و امّتهاى صالح گذشته كه زندگى خود را در دنيا مطابق رضاى خدا پيش بردند و در نتيجه به سعادت دنيا و آخرت نايل شدند ، بنابراين خداوند مىخواهد سنتهاى آنها را اجمالا ( اعم از درست يا نادرست ) براى ما آشكار كند ، ( و يتوب عليكم ) به معناى برگشت خدا بسوى بندگان بوسيله نعمت و رحمت و تشريع دين و بيان حقيقت و هدايت بر استقامت است و همهء اينها توبهء خداوند به سوى بندگان است ، كما اينكه قبول توبهء بنده و رفع آثار گناه هم مشمول معناى توبهء خدا است ، و اينكه خداوند دانا و حكيم است به همه فقرات آيه مربوط مىشود نه تنها به قسمت اخير .\r\n( 27 )  ( وَ اللَّهُ يُرِيدُ أَنْ يَتُوبَ عَلَيْكُمْ وَ يُرِيدُ الَّذِينَ يَتَّبِعُونَ الشَّهَواتِ أَنْ تَمِيلُوا مَيْلًا \r\n\r\n","description":"","footnote":"","page_name":" 354 ","page_number":354},
  {"content":"\r\n\r\n عَظِيماً )  : ( خداوند مىخواهد با بيان حقيقت و تشريع احكام به سوى شما باز گردد و پيروان شهوات مىخواهند شما از راه حقيقت منحرف شده و دچار لغزشى بزرگ گرديد ) پس خدا با بيان حقيقت و تشريع احكام دين به سوى شما باز مىگردد ، امّا شهوت پرستان مىخواهند با هتك حدود الهى شما همه اين مرزها را بشكنيد و با محارم ازدواج كنيد تا نسبتها ملغى شوند و زنا را مباح نمايند تا از سنّت ازدواج رويگردان شويد و همه اينها مصداق ( ميل عظيم ) است .\r\n( 28 )  ( يُرِيدُ اللَّهُ أَنْ يُخَفِّفَ عَنْكُمْ وَ خُلِقَ الْإِنْسانُ ضَعِيفاً )  : ( خداوند مىخواهد با تجويز سه نوع نكاحى كه گذشت بار شما را سبك كند ، چون انسان ضعيف خلق شده ) ، انسان به جهت وجود قواى شهوانى كه او را بسوى انجام محرمات فرا مىخوانند موجودى ضعيف است و خداوند چون اين ضعف را مىداند بر او منّت نهاده و شهواتى را بر او حلال نموده ( نكاح دائم ، خريد كنيز ، نكاح موقّت ) تا به اين وسيله شهوت او سركوب شود ، مخصوصا حكم ازدواج موقّت كه مختص شريعت اسلام است و مشقّت نكاح دائم ( از قبيل : مهريه و نفقه و ارث و . . . ) ندارد ، يك تخفيف مسلّم از جانب خداوند دانا به ضعف بندگانش مىباشد .\r\n\r\n[ آيهء ( 30 - 29 ) نهى از معاملات بى ضابطه 
  ]\r\n( 29 )  ( يا أَيُّهَا الَّذِينَ آمَنُوا لا تَأْكُلُوا أَمْوالَكُمْ بَيْنَكُمْ بِالْباطِلِ إِلَّا أَنْ تَكُونَ تِجارَةً عَنْ تَراضٍ مِنْكُمْ )  : ( اى كسانى كه ايمان آورده‌ايد ، اموال خود را در بين خود به باطل مخوريد ، مگر آنكه تجارتى باشد با رضايت دو طرف ) منظور از ( اكل ) در اينجا يعنى تصرف توأم با تسلط كه سلطهء ديگران را از آن مال قطع سازد و آن مال را تملك نمايد و ( بينكم ) دلالت مىكند بر تجمع مال در بين مردم و متداول بودن آن در بين آنها و ( باطل ) عملى است كه غرض صحيح و عقلايى در آن نباشد و شامل تمام معاملات فاسده ، مثل ربا خوارى و قمار و معاملات فريبى كه طرف نمىداند چه مىدهد و چه\r\n\r\n","description":"","footnote":"","page_name":" 355 ","page_number":355},
  {"content":"\r\n\r\nمىستاند ، مىشود ، و اينها موجب انهدام و هلاكت اركان جامعه است و ( تجارت ) به معناى تصرف در سرمايه به منظور تحصيل سود مىباشد و اين قسم معامله كه با طيب نفس از جانب فروشنده و خريدار انجام مىشود مبادله‌اى است كه فطرت با آن موافقت دارد و به آن آرام مىگيرد ،  ( وَ لا تَقْتُلُوا أَنْفُسَكُمْ إِنَّ اللَّهَ كانَ بِكُمْ رَحِيماً )  : ( و يكديگر را به قتل نرسانيد كه خداى شما مهربان است ) يعنى با خوردن مال به باطل ، باعث كشته شدن خودتان نشويد و مؤمنان در حكم يك فرد واحد فرض شده‌اند كه آسيب رسيدن به يك جزء از آنها مانند آنست كه همه مسلمانان ضرر ببينند و همچنين شامل نهى از قتل نفس ( انتحار ) و قتل غير نيز مىگردد و چون خدا نسبت به شما مهربان است ، لذا آنچه را كه شما را از آن نهى مىكند به جهت رحمت اوست و اينكه شما را از خودكشى و ديگركشى نهى مىنمايد ، به جهت آنست كه شما در مهلكه قرار نگيريد .\r\n( 30 )  ( وَ مَنْ يَفْعَلْ ذلِكَ عُدْواناً وَ ظُلْماً فَسَوْفَ نُصْلِيهِ ناراً وَ كانَ ذلِكَ عَلَى اللَّهِ يَسِيراً )  : ( و هر كس از در تجاوز و ستم چنين كند به زودى او را در آتشى وصف ناپذير وارد خواهيم كرد ، و اين براى خدا آسان است ) يعنى هر كس از حدود الهى تجاوز كند به زودى او را به آتش جهنم خواهيم سوزاند و اين براى خداوند امرى آسان است ، يعنى اينكه خدا شما را از خوردن مال يكديگر و از قتل نفس نهى كرد ، به جهت لطف و رأفت نسبت به شماست و گرنه مىتوانست نهى نكند و هر كس مرتكب اين اعمال شد او را در آتش بسوزاند و اين كار براى او بسى آسان بود .\r\n\r\n[ آيهء ( 31 ) در باب گناهان كبيره و صغيره 
  ]\r\n( 31 )  ( إِنْ تَجْتَنِبُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ وَ نُدْخِلْكُمْ مُدْخَلًا كَرِيماً )  : ( اگر از گناهان كبيره‌اى كه از آنها نهى شده‌ايد اجتناب كنيد ، ما از بديهاى شما صرفنظر مىكنيم و شما را به منزلگاهى گرامى داخلتان مىسازيم ) كلمهء اجتناب از مادّه ( جنب ) به معناى پهلوى آدمى است و انسان وقتى از چيزى متنفر باشد پهلوى خود\r\n\r\n","description":"","footnote":"","page_name":" 356 ","page_number":356},
  {"content":"\r\n\r\nرا به آن كرده و سپس از آن دور مىشود ، پس در حقيقت اجتناب به معناى ترك است و ( كبائر ) جميع كبيره است ، يعنى گناهان كبيره در مقايسه با گناهان صغيره ، تكفير از ريشهء ( كفر ) به معناى پوشاندن مىباشد و منظور از ( سيئات ) گناهان صغيره است و ( مدخل ) اسم مكان مىباشد و مراد از آن بهشت يا قرب الهى است و اين وعده الهى نبايد سبب جرى شدن انسان نسبت به ارتكاب صغاير گردد ، چون بى مبالاتى و كوچك شمردن و انجام صغائر باعث طغيان و سبك شمردن امر الهى مىشود كه اين از بزرگترين كبائر است ، بلكه آيه دلالت مىكند كه اگر كسى خود را از ارتكاب گناهان كبيره سالم بدارد ، خدا او را از شرّ گناهان صغيره حفظ مىكند و علّت آنست كه خداوند عالم به ضعف نفس انسان بوده و مىداند كه او جاهل است و لذا با اين وعده‌ها قلبهاى مرده را به نور اميد زنده مىسازد و از على عليه السّلام نقل شده است كه گناهان كبيره هفت مورد هستند : ( شرك ، قتل نفس ، تهمت قذف ( اتهام به زنان پاكدامن ) ، زنا ، خوردن مال يتيم ، فرار از جنگ ، برگشت به كفر بعد از دورى از آن ) .\r\nو حضرت رسول صلّى اللّه عليه و إله و سلم فرمودند : با استغفار هيچ كبيره‌اى باقى نمىماند و با اصرار هيچ صغيره‌اى صغيره نمىماند ، ( اصرار بر صغيره منجر به كبيره مىشود ) .\r\n\r\n[ آيهء ( 35 - 32 ) دربارهء مقايسه حقوق زن و مرد و حكم اصلاح ميان آنها 
  ]\r\n( 32 )  ( وَ لا تَتَمَنَّوْا ما فَضَّلَ اللَّهُ بِهِ بَعْضَكُمْ عَلى بَعْضٍ لِلرِّجالِ نَصِيبٌ مِمَّا اكْتَسَبُوا وَ لِلنِّساءِ نَصِيبٌ مِمَّا اكْتَسَبْنَ )  : ( نسبت به آنچه نداريد و خدا به ديگران بخشيده تمنا نكنيد ، چون خدا به مقتضاى حكمتش بعضى از شما را بر بعض ديگر برترى داده ، و چه مرد و چه زن از كار و كسبى كه دارد بهره‌مند مىگردد ) ، يعنى نگوييد كاش من فلان چيز را داشتم و ( تمنى ) ، تعلق نفس است به آنچه مىبيند كه از رسيدن به آن معذور است و لذا حالت آرزو نسبت به آن پيدا مىكند ، و اين فضل و برترى كه خداوند به بعضى مىدهد مزيتى است كه خداوند روزى هر كس نموده و اين نهى ، نهى ارشادى است براى قطع ريشه شرّ و فساد كه همان حسد است ، چون حسد منجر به فساد مىشود و اين روش\r\n\r\n","description":"","footnote":"","page_name":" 357 ","page_number":357},
  {"content":"\r\n\r\nقرآن است كه با مسائل ريشه‌اى برخورد مىكند ، لذا زنان نبايد از بابت اينكه سهم الارث مرد بيشتر است و يا حكم تعدد زوجات دارد به مردان حسد بورزند ، بلكه اين امور مطابق مصالحى است و در نزد خدا چه زن و چه مرد از ثمرهء كار و كسب خود بهره‌مند هستند و اين تشريع موافق موفقيت اجتماعى آنهاست و مراد از ( اكتساب ) يعنى بدست آوردن فايده‌اى كه انسان خودش از آن استفاده كند و معناى كلمه ( كسب ) اعم از اكتساب است كه هم منافع خود انسان را شامل مىشود و هم آنچه را براى غير بدست مىآورد ، و كسب اعم از عمل اختيارى مثل صنعت يا حرفه است كه صاحبش را صاحب منفعت مالى يا غير مالى مىكند ،  ( وَ سْئَلُوا اللَّهَ مِنْ فَضْلِهِ إِنَّ اللَّهَ كانَ بِكُلِّ شَيْءٍ عَلِيماً )  : ( اگر درخواستى داريد از فضل خدا طلب كنيد كه او به همه چيز داناست ) يعنى به جاى حسد ورزيدن به ديگران و كينه داشتن سعى كنيد با تلاش خود از خدا و فضل او مدد بجوييد و خود را بىنياز سازيد ، چون خداوند نسبت به تفاوتهاى بين شما و آنچه در باطن داريد آگاه است و هرگز نسبت به مصالح جاهل نيست و در حكمش خطا نمىكند .\r\n( 33 )  ( وَ لِكُلٍّ جَعَلْنا مَوالِيَ مِمَّا تَرَكَ الْوالِدانِ وَ الْأَقْرَبُونَ )  : ( و براى هر انسانى وارثانى قرار داديم تا از آنچه پدران و مادران و خويشاوندان به جاى مىگذارند ارث ببرند ) ( موالى ) جمع ( مولى ) است كه همان ( ولىّ ) مىباشد ، يعنى براى هر كدام از شما چه زن و چه مرد اوليائى در ارث بردن معين كرده‌ايم تا آنچه مال از شما باقى مىماند ارث ببرند ،  ( وَ الَّذِينَ عَقَدَتْ أَيْمانُكُمْ فَآتُوهُمْ نَصِيبَهُمْ إِنَّ اللَّهَ كانَ عَلى كُلِّ شَيْءٍ شَهِيداً )  : ( و كسانى كه خويشاوند نسبى شما نيستند ، امّا شما با آنان دست پيمان ازدواج داده‌ايد ، بايد بهرهء آنها را بدهيد كه همانا خدا بر همه چيز گواه است ) .\r\nكنايه از كسانى است كه با عقد ازدواج به انسان ارتباط پيدا مىكنند و ارتباط سببى با او دارند مىفرمايد بهرهء آنها را هم بدهيد ، چون خداوند بر همه چيز گواه است و هيچ چيز بر او مخفى نمىماند .\r\n\r\n","description":"","footnote":"","page_name":" 358 ","page_number":358},
  {"content":"\r\n\r\n( 34 )  ( الرِّجالُ قَوَّامُونَ عَلَى النِّساءِ بِما فَضَّلَ اللَّهُ بَعْضَهُمْ عَلى بَعْضٍ وَ بِما أَنْفَقُوا مِنْ أَمْوالِهِمْ )  : ( مردان بر زنان قيمومت و سرپرستى دارند به خاطر اينكه خدا بعضى را بر بعضى برترى داده و به خاطر اينكه مردان از مال خود نفقه و مهريّهء زنان را مىدهند ) ، ( قيّم ) يعنى كسى كه مسئول قيام به امر شخص ديگر است ، مردان به امور زنان قيام مىنمايند و زيادتيهايى كه خداى تعالى به مردان داده به حسب طاقتى كه بر اعمال دشوار دارند و در امور عقلى و جنگ ، قوّت و طاقت بيشتر دارند مىباشد ، در حالى كه زنان داراى حساسيّت و شدّت عاطفه و لطف هستند ، پس حكم در آيه عموميّت دارد ، چون نوع مردان بر نوع زنان قيمومت دارند ، مثلا حكومت و قضاوت كه حيات جامعه بستگى به آن دارد ، قوام آنها بدست مردان است و علّت آن هم ، يكى آنست كه خداوند بنا بر مصالحى بعضى را بر بعضى ديگر برترى داده است و ديگر آنكه مردان از مال خود زنان را نفقه و مهريّه مىدهند ،  ( فَالصَّالِحاتُ قانِتاتٌ حافِظاتٌ لِلْغَيْبِ بِما حَفِظَ اللَّهُ )  : ( پس زنان صالح و شايسته فرمانبر و حافظ ناموس و منافع شوهرانشان مىباشند ، همانطور كه خدا منافع آنها را حفظ فرموده ) يعنى زنان نيكو و شايسته هميشه از شوهران خود اطاعت نموده و خضوع دارند و اين به آن معنى نيست كه آنها استقلالى در حفظ حقوق فردى و اجتماعى ندارند ، بلكه منظور آنست كه در امور زناشويى و استمتاع مىبايست از شوهر اطاعت نمايند و همچنين نبايد در غياب شوهرانشان به آنها خيانت كنند ، بلكه بايد حافظ مال و ناموس او در غيابش باشند ، بواسطهء آنكه خدا حقوق آنها را تشريع نموده و مردان را قيّم امور زنان قرار داده و اطاعت از آنان و حفظ غيابشان را بر زنان واجب نموده ،  ( وَ اللَّاتِي تَخافُونَ نُشُوزَهُنَّ فَعِظُوهُنَّ وَ اهْجُرُوهُنَّ فِي الْمَضاجِعِ وَ اضْرِبُوهُنَّ فَإِنْ أَطَعْنَكُمْ فَلا تَبْغُوا عَلَيْهِنَّ سَبِيلًا إِنَّ اللَّهَ كانَ عَلِيًّا كَبِيراً )  : ( و زنانى را كه بيم داريد نافرمانيتان كنند ، نخست اندرز دهيد ، اگر اطاعت ننمودند با آنها قهر كنيد ، و در بستر خود راه ندهيد و اگر اين نيز مؤثّر نشد ، بزنيدشان ، اگر به اطاعت درآمدند ديگر براى\r\n\r\n","description":"","footnote":"","page_name":" 359 ","page_number":359},
  {"content":"\r\n\r\nادامهء زدنشان بهانه جوئى مكنيد و به خاطر علّوى كه خدا به شما داده مغرور نشويد كه خداوند صاحب علّو و بزرگى است ) ، كلمهء نشوز به معناى عصيان و استكبار از اطاعت بوده و مراد از ( خوف نشوز ) اين است كه علائم آن به تدريج ظاهر شود و معلوم گردد كه زن قصد ناسازگارى دارد ، در اين صورت مىفرمايد : آنان را پند و اندرز دهيد ، شايد كه دست از ناسازگارى بردارند و بين علاجهاى سه گانه ( موعظه ، قهر ، زدن ) ترتيب وجود دارد كه از سياق به دست مىآيد ، نه از حرف ( واو ) و مراد از ( قهر در بستر ) اين است كه بستر محفوظ باشد ، ولى در بستر با او قهر كند و به او اعتنايى ننمايد ، به طورى كه بىميلى خود را به او بفهماند و اگر اين هم مؤثر واقع نشد در مرحلهء نهايى مسئله ( ضرب ) قرار دارد و در نهايت اگر اين امور مفيد واقع شد و سازگارى نمود ، مىفرمايد : ديگر نبايد عليه او بهانه جويى كنيد و مبادا كه از قدرت و تفوّقى كه بر زنان خود داريد مغرور شويد ، چون تنها پروردگار داراى مقام علّو و برترى مطلق است .\r\n( 35 )  ( وَ إِنْ خِفْتُمْ شِقاقَ بَيْنِهِما فَابْعَثُوا حَكَماً مِنْ أَهْلِهِ وَ حَكَماً مِنْ أَهْلِها إِنْ يُرِيدا إِصْلاحاً يُوَفِّقِ اللَّهُ بَيْنَهُما إِنَّ اللَّهَ كانَ عَلِيماً خَبِيراً )  : ( و اگر ترسيديد كار به جدايى بكشد ، داورى از خانوادهء زن و داورى از خانواده مرد گسيل داريد ، اگر بناى آن دو به اصلاح باشد ، خداى تعالى بين آن دو توافق ايجاد مىكند و خدا دانايى آگاه است ) ( شقاق ) يعنى قهر كردن و دشمنى و جدائى و علّت ارسال داور از هر دو طرف براى جلوگيرى از ستم و تحكم ، چون اگر يك طرفه باشد احتمال دارد حق طرف ديگر زايل شود ، با اين وصف اگر آنها قصد دشمنى و لجبازى نداشته باشند و قصدشان اصلاح باشد و زمام اختيار خود را بدست حكمين بدهند ، مسلّما خداوند كمك مىكند كه بوسيلهء آن دو حكم بين شوهر و همسرش توافق ايجاد شود ، چون خداوند دانا و آگاه به امور بندگانش مىباشد .\r\n\r\n","description":"","footnote":"","page_name":" 360 ","page_number":360},
  {"content":"\r\n\r\n\r\n[ آيهء ( 42 - 36 ) مسأله توحيد عملى و سفارش به انفاق 
  ]\r\n( 36 )  ( وَ اعْبُدُوا اللَّهَ وَ لا تُشْرِكُوا بِهِ شَيْئاً )  : ( خدا را عبادت كنيد و هيچ چيز را شريك او قرار ندهيد ) و اين يعنى توحيد كه در اينجا مراد ، توحيد عملى است ، يعنى انجام اعمال حسنه فقط براى كسب رضاى خدا و رسيدن به ثواب آخرت بدون پيروى از تمايلات و شريك قرار دادن براى خدا و عبادت غير او و قبول نمودن حكم كسانى كه به غير شريعت الهى حكم مىكنند و بدون قبول نظريات ناشى از هواهاى نفسانى كه خداوند هيچ سلطه‌اى بر آنها ندارد ، ( از قبيل تعصبات قبيله‌اى يا جاهلى يا وطنى و قومى ) ، بلكه انسان بايد امر خدا را بالاتر از همه اينها بداند ،  ( وَ بِالْوالِدَيْنِ إِحْساناً وَ بِذِي الْقُرْبى وَ الْيَتامى وَ الْمَساكِينِ وَ الْجارِ ذِي الْقُرْبى وَ الْجارِ الْجُنُبِ وَ الصَّاحِبِ بِالْجَنْبِ وَ ابْنِ السَّبِيلِ وَ ما مَلَكَتْ أَيْمانُكُمْ إِنَّ اللَّهَ لا يُحِبُّ مَنْ كانَ مُخْتالًا فَخُوراً )  : ( و به پدر و مادر احسان كنيد ، همچنين به خويشاوندان و يتيمان و مسكينان و همسايه نزديك و همسايهء دور و رفيق مصاحب و در راه مانده و بردگانى كه مملوك شمايند ، همانا خدا افرادى را كه متكبر و فخر فروش هستند دوست ندارد ) ، پدر و مادر چون سبب نهايى براى وجود و تربيت انسان هستند ، در ابتداى مراتب احسان ذكر شدند و سپس مراتب ديگر را بر شمرد و مراد از ( صاحب بالجنب ) يعنى رفيق سفر و حضر يا منزل ، و در راه مانده نيز كسى است كه از حالت او درماندگى در راه فهميده مىشود نه غير آن ، پس گويى او پسر راه است و بردگان اعم از كنيزان و غلامان مىباشند و ( مختال ) كسى است كه اسير خيالات شده و خود را بزرگ مىبيند و ( فخور ) كسى است كه زياد فخر مىفروشد و اين دو از لوازم تعلق به مال و جاه و حبّ به آنهاست نه دلبستگى به خداى سبحان .\r\n( 37 )  ( الَّذِينَ يَبْخَلُونَ وَ يَأْمُرُونَ النَّاسَ بِالْبُخْلِ وَ يَكْتُمُونَ ما آتاهُمُ اللَّهُ مِنْ فَضْلِهِ وَ أَعْتَدْنا لِلْكافِرِينَ عَذاباً مُهِيناً )  : ( كسانى كه بخل مىورزند و مردم را هم به بخل فرا مىخوانند و آنچه را خدا از فضل خود به آنان داده كتمان مىكنند ، همانا ما براى كافران عذابى خوار كننده مهيّا نموده‌ايم ) يعنى اين افراد خسيس با عمل فاسدشان و روش عملى\r\n\r\n","description":"","footnote":"","page_name":" 361 ","page_number":361},
  {"content":"\r\n\r\nخود مردم را به بخل وادار مىسازند ، حال چه دعوت زبانى هم بكنند و يا سكوت نمايند و از آنجا كه افراد بخيل از درخواست مردم ناراحت مىشوند ، لذا تظاهر به فقر مىكنند ، چون مىترسند مردم از آنها درخواست كرده يا مالشان را ببرند و يا خونشان را بريزند ، لذا از ترس خود را به گدايى مىزنند و نعمتهاى خدا را مخفى مىكنند ، پس در مقابل اين فخر و بخل و گمراهيشان خداوند آنها را در قيامت به عذاب خود خوار و ذليل مىگرداند .\r\n( 38 )  ( وَ الَّذِينَ يُنْفِقُونَ أَمْوالَهُمْ رِئاءَ النَّاسِ وَ لا يُؤْمِنُونَ بِاللَّهِ وَ لا بِالْيَوْمِ الْآخِرِ وَ مَنْ يَكُنِ الشَّيْطانُ لَهُ قَرِيناً فَساءَ قَرِيناً )  : ( و كسانى كه اموال خود را به جهت تظاهر و ريا در بين مردم انفاق مىكنند و نه به خدا ايمان دارند و نه به روز قيامت ، و هر كس شيطان همنشين و قرينش باشد ، چه بد قرينى دارد ) ريا كاران در واقع چون قصدشان توجّه نمودن مردم است نه قصد رضاى خدا ، پس مشرك هستند ، آن هم هم شرك در عقيده و هم شرك در عمل و از طرف ديگر چون به قصد ثواب آخرت انفاق نمىكنند ، بلكه قصدشان تنها آنست كه در نظر مردم خوب جلوه كنند ، پس به آخرت هم ايمان ندارند ، و خداوند با اين بيان در حقيقت مىفرمايد ، شيطان رفيق و قرين شخص ريا كار است .\r\n( 39 )  ( وَ ما ذا عَلَيْهِمْ لَوْ آمَنُوا بِاللَّهِ وَ الْيَوْمِ الْآخِرِ وَ أَنْفَقُوا مِمَّا رَزَقَهُمُ اللَّهُ وَ كانَ اللَّهُ بِهِمْ عَلِيماً )  : ( و آنها را چه شده است ، اگر به خدا و روز قيامت ايمان بياورند و از آنچه به آنها روزى داده‌ايم انفاق كنند ، خداوند هميشه به حال آنان داناست ) ، استفهام از روى تعجّب مىباشد و مىفرمايد چرا اينها ايمان نمىآورند و انفاق نمىكنند و نبودن انفاق دلالت بر فقدان ايمان آنها مىكند ، به طوريكه اگر آنها ايمانى داشتند علائم تلبّس آنها به جامهء ايمان ظاهر مىشد و در هر صورت خداوند به احوال آنها آگاه است ، يعنى خدا نسبت به ايمان و انفاق آنها و نيز آنچه در نفوس ايشان خطور مىكند علم دارد .\r\n\r\n","description":"","footnote":"","page_name":" 362 ","page_number":362},
  {"content":"\r\n\r\n( 40 )  ( إِنَّ اللَّهَ لا يَظْلِمُ مِثْقالَ ذَرَّةٍ )  : ( و خداوند به اندازه سنگينى يك ذرّه ظلم نمىكند ) ( مثقال ) به معنى وزن و ( ذرّه ) به معناى كوچكترين مورچهء قرمز است يا به معناى تك غبارى كه در هوا معلق است و از شدّت كوچكى به چشم ديده نمىشود ،  ( وَ إِنْ تَكُ حَسَنَةً يُضاعِفْها وَ يُؤْتِ مِنْ لَدُنْهُ أَجْراً عَظِيماً )  : ( و اگر عمل آنان حسنه باشد ، خدا آن را دو چندان مىكند و از ناحيهء خود اجرى بزرگ مىدهد ) پس اگر ايمان بياورند و انفاق كنند خداوند نسبت به آنها آگاه است و به اندازه مثقالى ظلم نمىكند و اجر آنان را ضايع نمىگرداند و پاداش آنها را مهمل نمىگذارد ، بلكه اگر حسنه‌اى باشد ، پاداش آن را مضاعف مىدهد .\r\n( 41 )  ( فَكَيْفَ إِذا جِئْنا مِنْ كُلِّ أُمَّةٍ بِشَهِيدٍ وَ جِئْنا بِكَ عَلى هؤُلاءِ شَهِيداً )  : ( و اكنون كه ايمان نياورند ، چه حالى خواهند داشت زمانيكه از هر امّتى گواهى بياوريم و تو را نيز به عنوان گواه بر اين امّت حاضر سازيم ؟ ) شهادت يعنى حسّ و رؤيت و حضور در اينجا خطاب به پيامبر مىفرمايد كه تو بر تمام شاهدان اعمال ، شاهد هستى و معناى شاهدين اعمال در تفسير سوره بقره آيه  ( لِتَكُونُوا شُهَداءَ عَلَى النَّاسِ )  « 1 » ، گذشت .\r\n( 42 )  ( يَوْمَئِذٍ يَوَدُّ الَّذِينَ كَفَرُوا وَ عَصَوُا الرَّسُولَ لَوْ تُسَوَّى بِهِمُ الْأَرْضُ وَ لا يَكْتُمُونَ اللَّهَ حَدِيثاً )  : ( در آن روز كسانى كه كفر ورزيدند و رسول را نافرمانى كردند ، آرزو مىكنند اى كاش با خاك يكسان شده بوديم و پيام خدا را كتمان نمىكرديم ) معناى عصيان بر رسول نافرمانى از دستورات رسول خداست ، دستوراتى كه از مقام ولايت آن جناب صادر مىشود و نافرمانى خداى تعالى در احكام شريعت مىباشد و  ( لَوْ تُسَوَّى بِهِمُ الْأَرْضُ )  كنايه از مردن و هيچ و پوچ شدن است ، چون آنها در\r\n\r\n\r\n","description":"","footnote":"\r\n( 1 ) - سوره بقره ، آيه 143 .\r\n","page_name":" 363 ","page_number":363},
  {"content":"\r\n\r\nپيشگاه الهى حاضرند و اعمالشان در نزد خدا آشكار است ، همچنين گواهان اعمال و اعضاى بدنشان و ملائكه و نبيين و غير آنان همه بر عليه آنها شهادت مىدهند ، پس آرزو مىكنند اى كاش نيست و نابود مىشدند و امر خدا را نافرمانى نمىكردند ، و پيام او را كتمان نمىنمودند .\r\n\r\n[ آيهء ( 43 ) نهى از شرب خمر 
  ]\r\n( 43 )  ( يا أَيُّهَا الَّذِينَ آمَنُوا لا تَقْرَبُوا الصَّلاةَ وَ أَنْتُمْ سُكارى حَتَّى تَعْلَمُوا ما تَقُولُونَ وَ لا جُنُباً إِلَّا عابِرِي سَبِيلٍ حَتَّى تَغْتَسِلُوا )  : ( اى كسانى كه ايمان آورده‌ايد در حال مستى به نماز نزديك نشويد ، صبر كنيد تا مستى زايل شود و بفهميد چه مىگوييد و نيز در حال جنابت هم به نماز نزديك نشويد مگر آنكه مسافر باشيد و دسترسى به آب نداشته باشيد ، در غير اين صورت با جنابت نماز نخوانيد تا زمانيكه غسل كنيد ) در اينجا مراد از كلمه ( صلاة ) مسجد است ، چون مىفرمايد در حال جنابت نزديك مسجد مشويد و اينجا به نحو مجاز به كار رفته است و از قرينهء حكم عدم جواز ورود جنب در مسجد اين معنا بدست مىآيد و مراد از ( حتى تعلموا . . . ) هم آنست كه اگر ما شما را از شراب نهى كرديم به جهت آن بود كه نماز مقام حضور نزد رب العالمين است ، پس بايد بدانيد چه مىگوييد و غافل نباشيد ،  ( وَ إِنْ كُنْتُمْ مَرْضى أَوْ عَلى سَفَرٍ أَوْ جاءَ أَحَدٌ مِنْكُمْ مِنَ الْغائِطِ أَوْ لامَسْتُمُ النِّساءَ فَلَمْ تَجِدُوا ماءً فَتَيَمَّمُوا صَعِيداً طَيِّباً فَامْسَحُوا بِوُجُوهِكُمْ وَ أَيْدِيكُمْ إِنَّ اللَّهَ كانَ عَفُوًّا غَفُوراً )  : ( و اگر مريض يا مسافر بوديد و يا يكى از شما از بيت الخلاء آمد و يا با زنان تماس جنسى پيدا كرديد و براى غسل آبى نيافتيد با خاك پاك تيمم كنيد ، يعنى دست به خاك زده صورت و دو دست خود را مسح كنيد ، كه خدا بخشندهء آمرزنده است ) ( غوط ) از ريشهء غائط به معناى مكان گود ( براى قضاى حاجت ) است و در اينجا حكم تيمم بدل از وضو يا غسل را بيان مىنمايد و مىفرمايد ، در موارد فوق اگر آبى نيافتيد ، با خاكى پاكيزه كه از مكانى بلند تهيّه نموده‌ايد ابتدا صورت يعنى ( پيشانى را ) با آن خاك مسح نموده و آنگاه دستها را از مچ تا سر انگشتان مسح كنيد ، پس اين حكم به جهت تخفيف و پوشاندن نقايص شماست ، چون خدا آمرزنده و مهربان است .\r\n\r\n","description":"","footnote":"","page_name":" 364 ","page_number":364},
  {"content":"\r\n\r\n\r\n[ آيهء ( 58 - 44 ) دربارهء يهود ، امر به ردّ امانات و اقامهء عدل 
  ]\r\n( 44 )  ( أَ لَمْ تَرَ إِلَى الَّذِينَ أُوتُوا نَصِيباً مِنَ الْكِتابِ يَشْتَرُونَ الضَّلالَةَ وَ يُرِيدُونَ أَنْ تَضِلُّوا السَّبِيلَ )  : ( آيا كسانى را كه از كتاب آسمانى بهره‌اى داده شدند نمىبينى كه چگونه گمراهى را مىخرند و مىخواهند كه شما نيز راه را گم كنيد ) اين آيه دربارهء يهود است كه هدايت در دستشان بود ، امّا آنها گمراهى را اختيار كردند و در ظاهر به مؤمنين اظهار مودّت مىنمودند و آنها را فريب مىدادند و به بخل و خوددارى از انفاق وادار مىكردند تا نگذارند زحمات مؤمنين به نتيجه برسد و رستگار شوند ، پس از آنها بپرهيزيد و به حرفهاى آنان گوش فرا ندهيد .\r\n( 45 )  ( وَ اللَّهُ أَعْلَمُ بِأَعْدائِكُمْ وَ كَفى بِاللَّهِ وَلِيًّا وَ كَفى بِاللَّهِ نَصِيراً )  : ( خدا به دشمنان شما داناتر است و آنها را بهتر مىشناسد و خدا براى دوست داشتن و ياورى كفايت مىكند ) يعنى اگر چه آنها در ظاهر حرفهاى خير خواهانه به شما مىزنند ، امّا قصدى جز گمراه كردن شما ندارند و خداوند دشمنان شما را بهتر از خود شما مىشناسد ، پس به هوش باشيد ، چون خدا وضعيت اين يهود ممسك از انفاق و بخل و ريا و حيله‌هاى آنها را به خوبى مىداند ، پس از آنها بپرهيزيد و اطاعتشان نكنيد و آنها را به دوستى مگيريد و وقتى خداوند دوست و ياور شماست ، پس چه احتياجى به ولايت و نصرت آنها داريد ؟\r\n( 46 )  ( مِنَ الَّذِينَ هادُوا يُحَرِّفُونَ الْكَلِمَ عَنْ مَواضِعِهِ وَ يَقُولُونَ سَمِعْنا وَ عَصَيْنا وَ اسْمَعْ غَيْرَ مُسْمَعٍ وَ راعِنا لَيًّا بِأَلْسِنَتِهِمْ وَ طَعْناً فِي الدِّينِ )  : ( بعضى از يهوديان كلمات را با جا به جا كردن تحريف مىكنند ، مثلا به جاى آنكه بگويند ( سمعنا و اطعنا ) شنيديم و اطاعت كرديم ، مىگويند ( سمعنا و عصينا ) ( شنيديم و نافرمانى كرديم و به جاى آنكه بگويند ، ( اسمع اسمعك اللّه ) بشنو خدا شنوايت كند ، مىگويند ( راعنا ) يا ( اسمع غير مسمع ) يعنى بشنو خدا تو را ناشنوا كند و اين اباطيل را با لحن حق گويى ادا مىكنند ، چون ( راعنا ) نزد مسلمانان به معناى ( مراعات ما را بكن ) آميخته با ادب و احترام ، امّا در\r\n\r\n","description":"","footnote":"","page_name":" 365 ","page_number":365},
  {"content":"\r\n\r\nاصطلاح يهود نوعى ناسزا بود و هدف آنها اين بود كه در دين خدا طعنه بزنند ) .\r\nلذا يهود هم در كلام خدا تحريف مىنمودند و هم كلمات معمول بين مردم را با تقديم و تأخير و انداختن يا افزودن مطالبى تغيير مىدادند تا مقصود از آن حرف تغيير كند و به جاى حق ارادهء باطل بشود ، هم چنان كه بشارتهايى كه در تورات دربارهء آمدن رسول اللّه صلّى اللّه عليه و إله و سلم و يا عيسى عليه السّلام آمده بود همه را تأويل كردند و مىگفتند : ( موعودى نخواهد آمد ) ،  ( وَ لَوْ أَنَّهُمْ قالُوا سَمِعْنا وَ أَطَعْنا وَ اسْمَعْ وَ انْظُرْنا لَكانَ خَيْراً لَهُمْ وَ أَقْوَمَ وَ لكِنْ لَعَنَهُمُ اللَّهُ بِكُفْرِهِمْ فَلا يُؤْمِنُونَ إِلَّا قَلِيلًا )  : ( و اگر آنها مىگفتند : شنيديم و اطاعت كرديم و يا تو نيز به سخن ما گوش بده و ما را مهلت بده تا سخن بگوييم ، هر آينه برايشان بهتر و استوارتر بود ، و ليكن خدا آنها را به خاطر كفرشان لعنت كرد ، پس ايمان نمىآورند جز اندكى از آنها ) .\r\nو ( لو ) دلالت مىكند بر آرزوى مشرف به محال ، چون آنها محال است دست از اين لجاجتها بردارند و از روى خضوع براى خدا سخن حق بگويند و باطل را ادا نكنند ، در آخر خداوند مؤمنين را از ايمان اينها مأيوس مىكند و مىفرمايد : اينها به سبب كفرشان لعنت شده‌اند و جز عدّه كمى از آنان ، بقيه ايمان نخواهند آورد .\r\n( 47 )  ( يا أَيُّهَا الَّذِينَ أُوتُوا الْكِتابَ آمِنُوا بِما نَزَّلْنا مُصَدِّقاً لِما مَعَكُمْ مِنْ قَبْلِ أَنْ نَطْمِسَ وُجُوهاً فَنَرُدَّها عَلى أَدْبارِها أَوْ نَلْعَنَهُمْ كَما لَعَنَّا أَصْحابَ السَّبْتِ وَ كانَ أَمْرُ اللَّهِ مَفْعُولًا )  : ( هان اى كسانى كه كتاب آسمانى بر شما نازل شده ، ايمان آوريد كه به كتابى كه نازل كرديم و تصديق كنندهء كتابى است كه با شماست و گرنه وجههء دلها را از فطرت به سوى خلاف آن برمىگردانيم و از رحمت خود دور مىسازيم ، آن چنان كه اصحاب سبت را لعنت كرديم و امر خدا انجام مىشود ) ، ( طمس ) به معناى محو كردن اثرى است كه از چيزى بماند و ( وجه ) به معناى روى و سمتى از هر چيز است كه رو به روى ما قرار دارد ، با اين آيه اهل كتاب را دعوت به ايمان به كتاب الهى قرآن مىنمايد و مىفرمايد :\r\n\r\n","description":"","footnote":"","page_name":" 366 ","page_number":366},
  {"content":"\r\n\r\nاين كتاب تأييد كنندهء كتاب شماست ، پس كفر ورزيدن به آن عقلانى و منطقى نيست و مىفرمايد قبل از آنكه خدا وجوه شما را به حالتى درآورد كه به جاى اين كه به سوى مقاصدى متوجه باشيد كه سعادت زندگيتان را تأمين مىسازد به سوى ضدّ آن مقاصد متوجه سازد ، ايمان بياوريد چون وجوه بر اساس فطرت بشرى به مقاصد سعادت دنيا و آخرت توجّه مىكنند ، امّا اينها با لعنت خدا به پشت و قهقرا متوجه شده و جز دور شدن از آن مقاصد را دنبال نمىكنند ، كما اينكه خداوند اصحاب سبت را مسخ نمود و به صورت بوزينه و خوك درآورد ، چون صورت واقعى اعمال آنها اعمالى حيوانى و پليد بود و امر خدا به هر حال واقع مىشود و خدا چون يهود را لعنت كرد در دنيا ، خشم خود را شامل آنان نمود و كينه و دشمنى را تا روز قيامت در ميان آنان افكند .\r\n( 48 )  ( إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ وَ مَنْ يُشْرِكْ بِاللَّهِ فَقَدِ افْتَرى إِثْماً عَظِيماً )  : ( همانا خدا شرك ورزيدن به خود را نمىبخشد و گناهان كوچكتر از آن را از هر كس بخواهد مىآمرزد و كسى كه به خدا شرك بورزد ، گناهى عظيم را افترا زده است ) يعنى ايمان بياوريد به آنچه ما نازل كرديم و آن مصدّق كتاب شماست و اگر به قرآن ايمان نياوريد ، مشرك شده‌ايد و خداوند شرك به خود را هرگز نمىآمرزد ، و در نتيجه غضب و عقوبت او شما را مىگيرد و چهره‌هاى شما را طمس مىكند و به سوى قهقرا روى مىكنيد و يا لعنتتان مىكند و يا امورى ديگر از آثار دنيويه‌اى كه بر شرك مترتّب است . مغفرت يا عدم مغفرت خداوند بيهوده و گزاف واقع نمىشود ، بلكه مطابق حكمت خداست و آن حكمت اين است كه عالم خلقت سراپايش رحمت خداست و اساسش عبوديّت خلق و ربوبيّت خالق مىباشد و پيداست كه با شرك ، ديگر عبوديّتى باقى نمىماند و شرك اعم از كفر است و اهل كتاب مشرك ناميده نمىشوند ، اگر چه كفر آنها نسبت به قرآن و پيامبر اسلام صلّى اللّه عليه و إله و سلم نوعى شرك است و اگر فرمود : ( يغفر لمن يشاء ) براى دفع اين توهّم بود كه مبادا كسى خيال كند وقتى شرك\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nنورزد خدا حتما ساير گناهان او را مىآمرزد و بر خدا واجب است كه چنين كند ، خير چون در اين صورت حاكمى ما فوق خدا خواهد بود كه او را محكوم مىكند و قاهرى خواهد بود كه او را مقهور سازد در حالى كه چنين نيست ، بلكه خداوند مطابق حكمت و مصلحت خود هر كس را اراده كند مىآمرزد و اين آمرزش از دو راه است ، يا شفاعت شفاعت كنندگان و يا بوسيله اعمال صالحهء خود افراد گناهكار ، چون عمل صالح ، گناه را محو مىكند .\r\n( 49 )  ( أَ لَمْ تَرَ إِلَى الَّذِينَ يُزَكُّونَ أَنْفُسَهُمْ بَلِ اللَّهُ يُزَكِّي مَنْ يَشاءُ وَ لا يُظْلَمُونَ فَتِيلًا )  : ( مگر كسانى كه خود را به پاكى مىستايند نمىبينى ، بلكه خدا هر كس را بخواهد پاك و تزكيه مىكند و هيچ يك از مردم حتّى به اندازهء دانه خردلى ستم نمىشوند ) ، ( زكات ) نموّى است كه از ناحيهء بركت خداى متعال حاصل مىشود و تزكيه نمودن انسان در مورد نفس خودش به دو وجه مىباشد ، يكى به عمل است « 1 » ، كه بسيار پسنديده است و يكى ديگر تزكيه به زبان است كه شخصى خودش را ستايش كند و اين امرى مذموم و ناپسند مىباشد « 2 » ، و يا به آنست كه عدالت شاهدى مورد تأييد قرار بگيرد ، پس يهود خود را ستايش مىكردند و مىگفتند : ما پسران خدا هستيم و مورد محبت خدا قرار داريم و يا مىگفتند : آتش جز چند روزى به ما نخواهد رسيد و همچنين خود را تافتهء جدا بافته از مردم و جزء اولياء خدا مىدانستند ، امّا خداوند مىفرمايد : خدا هر كس را بخواهد تزكيّه مىكند و به مجرّد ادّعا نيست ، چون اگر انسان به فضايل نفسانى آراسته گردد ، همانا به فضل و يارى خدا به اين مرحله رسيده ، اما اگر براى نفس خود استغناء و استقلال قائل شود ، همانا به خدا شرك ورزيده و در الوهيّت و ربوبيّت خود را شريك خدا قرار داده ، در حالى كه مقام انسان ناتوانى كه حتى قادر نيست پشه‌اى را از\r\n\r\n\r\n","description":"","footnote":"\r\n( 1 ) -  قَدْ أَفْلَحَ مَنْ زَكَّاها  ، ( سوره شمس ، آيه 9 ) .\r\n( 2 ) -  فَلا تُزَكُّوا أَنْفُسَكُمْ  ، ( سوره نجم ، آيه 32 ) .\r\n","page_name":" 368 ","page_number":368},
  {"content":"\r\n\r\nخود دور كند ، كجا و مقام خالق موجودات كجا ؟\r\nو ريشه فتيل از مادهء ( فتل ) مىباشد و آن نخ نازكى است كه در شكاف هستهء خرما قرار دارد كه كنايه از كوچكى و حقارتى است كه به آن اعتنايى نمىشود .\r\n( 50 )  ( انْظُرْ كَيْفَ يَفْتَرُونَ عَلَى اللَّهِ الْكَذِبَ وَ كَفى بِهِ إِثْماً مُبِيناً )  : ( بنگر چگونه به خدا دروغ مىبندند و اين خود گناهى آشكار است ) يعنى خودستايى يهود در اينكه خود را پسران خدا و اولياء او مىدانند تهمت و افترايى است كه آن را به خدا نسبت مىدهند ، اگر هم فضيلتى را به خود نسبت دهند كه به راستى هم داراى آن باشند ، باز هم به خدا افترا بسته‌اند ، چون اين خداست كه اين فضيلت را به آنها داده و آنها استقلال و بىنيازى از خدا ندارند ، در حالى كه آنها با اين خود ستايى براى خدا شريك قائل شده‌اند  ( وَ لَمْ يَكُنْ لَهُ شَرِيكٌ فِي الْمُلْكِ )  « 1 » ، و اگر در اين خود ستايى جز به خدا افترا بستن ، هيچ گناه ديگرى نبود ، همين يكى كافى است ، در اينكه اين خودستايى گناهى روشن و آشكار باشد و ( اثم ) عمل مذمومى است كه انسان را از نيل به خيرات باز مىدارد و رسيدن به خيرات را كند و دور مىسازد ، و ( اثم ) نام مناسبى براى اين معصيت مىباشد ، زيرا شرك از نزول رحمت جلوگيرى مىكند و چون كفر هم هست مانع از مغفرت مىشود .\r\n( 51 )  ( أَ لَمْ تَرَ إِلَى الَّذِينَ أُوتُوا نَصِيباً مِنَ الْكِتابِ يُؤْمِنُونَ بِالْجِبْتِ وَ الطَّاغُوتِ وَ يَقُولُونَ لِلَّذِينَ كَفَرُوا هؤُلاءِ أَهْدى مِنَ الَّذِينَ آمَنُوا سَبِيلًا )  : ( آيا نديدى كسانى را كه بهره‌اى از كتاب داده شدند كه چگونه به طاغوت و بت ايمان مىآورند و دربارهء مشركين مىگويند اينها راهشان به واقع نزديكتر است تا راه گروندگان به اسلام ) .\r\nاين آيه شريفه از وقوع حادثه‌اى خبر مىدهد كه در طىّ آن بعضى از اهل كتاب به\r\n\r\n\r\n","description":"","footnote":"\r\n( 1 ) - سورهء اسراء ، آيه 111 .\r\n","page_name":" 369 ","page_number":369},
  {"content":"\r\n\r\nنفع مشركين و عليه مؤمنين قضاوت كرده و گفته‌اند ، مشركين هدايت يافته‌تر از مؤمنين هستند و از آنجا كه نزد مؤمنين تنها توحيد و ايمان به قرآن بود و نزد مشركين چيزى جز ايمان به ( جبت ) « يعنى هر چيزى كه خيرى در آن نباشد و به جاى خدا پرستيده شود » و ( طاغوت ) « يعنى هر معبودى كه به جاى خدا پرستيده شود و هر دينى كه مخالف شريعت الهى باشد » نبود ، لذا خداوند جبت و طاغوت را به اهل كتاب نسبت داده است ، زيرا آنها با گرايش به مشركان و ترجيح آنها بر مؤمنين در واقع به جبت و طاغوت گرويده‌اند .\r\n( 52 )  ( أُولئِكَ الَّذِينَ لَعَنَهُمُ اللَّهُ وَ مَنْ يَلْعَنِ اللَّهُ فَلَنْ تَجِدَ لَهُ نَصِيراً )  : ( اينها كسانى هستند كه خدا آنها را از رحمت خود دور ساخته و كسى كه خدا او را از رحمتش دور كند ، ديگر هيچ ياورى برايش نخواهى يافت ) يعنى به جهت بدى اعمالشان خدا آنها را از رحمت خود دور ساخته و كسى كه از رحمت خدا دور شد ، مسلما هيچ ياورى نخواهد داشت ، چون خدا مالك همه ملك هستى است و هيچ قدرتى جز قدرت او وجود ندارد .\r\n( 53 )  ( أَمْ لَهُمْ نَصِيبٌ مِنَ الْمُلْكِ فَإِذاً لا يُؤْتُونَ النَّاسَ نَقِيراً )  : ( آيا اهل كتاب سهمى از نبوّت و ولايت و ملك دارند ؟ اگر چنين بود از شدّت بخل پشيزى به مردم خير نمىرساندند ) ، ( نقير ) يعنى چيز حقير و اندكى كه مرغ با منقار از زمين برمىدارد و استفهام در اينجا استفهام انكارى مىباشد ، يعنى گويا مىپندارند بهره‌اى از ملك دارند و مراد از ( ملك ) سلطنت بر امور مادّى و معنوى است ، در نتيجه شامل ملك نبوت و ولايت و هدايت و نيز شامل مالكيّت بندگان و ثروت نيز مىشود و خدا چنين ملكى را به آنها افاضه نكرده ، بلكه چنين ملكى تنها از آن خدا و انبياء الهى است و اهل كتاب اگر همچنين تسلّطى و مالكيتى داشتند ، از شدّت بخل كمترين خيرى به مردم نمىرساندند .\r\n( 54 )  ( أَمْ يَحْسُدُونَ النَّاسَ عَلى ما آتاهُمُ اللَّهُ مِنْ فَضْلِهِ )  : ( آيا حسد مىورزند مردمى\r\n\r\n","description":"","footnote":"","page_name":" 370 ","page_number":370},
  {"content":"\r\n\r\nرا كه خدا عطا نموده به آنان از فضل خود ) ، مراد از ( ناس ) در اين آيه مؤمنين و مراد از ( ما اتهم من فضله ) نبوّت و كتاب و معارف دينى است و اينها از قرينهء بعدى كلام ، يعنى ( آل ابراهيم ) برمىآيد ، چون رسول خدا صلّى اللّه عليه و إله و سلم از آل ابراهيم عليه السّلام است و اين آيه ادامهء توبيخ يهود مىباشد بر اينكه بر عليه مؤمنين قضاوت كردند ،  ( فَقَدْ آتَيْنا آلَ إِبْراهِيمَ الْكِتابَ وَ الْحِكْمَةَ وَ آتَيْناهُمْ مُلْكاً عَظِيماً )  : ( همانا ما از فضل خود به آل ابراهيم عليه السّلام كتاب و حكمت و ملكى عظيم داديم ) در اين جمله اهل كتاب را در حسد ورزيدنشان مأيوس نموده و اميدشان به اين كه نعمت از دست آل ابراهيم برود را قطع مىكند و مىخواهد بفرمايد : اگر مىخواهيد از شدّت غيظ بميريد ، امّا حسد شما سودى به حالتان ندارد ، چون فضل خدا از آل ابراهيم قطع شدنى نيست و مراد از ملك همچنانكه گفتيم معنايى اعم از ملك مادّى و معنوى شامل نبوّت و ولايت مىباشد و دليل آن هم عظيم شمردن اين ملك است ، چون خداى متعال اعتنايى به ملك دنيوى ندارد ، مگر وقتى كه اين ملك دنيوى صاحبش را به فضيلتى معنوى و منقبتى دينى بكشاند و مراد از اين آيه پيامبر اكرم صلّى اللّه عليه و إله و سلم است كه شخص برگزيده از آل ابراهيم عليه السّلام مىباشد كه ايشان مورد حسادت يهود واقع شدند .\r\n( 55 )  ( فَمِنْهُمْ مَنْ آمَنَ بِهِ وَ مِنْهُمْ مَنْ صَدَّ عَنْهُ وَ كَفى بِجَهَنَّمَ سَعِيراً )  : ( بعضى از آنان ايمان مىآورند و بعضى از آنان راه ايمان آوردن ديگران را نيز بستند و جهنّم براى سوزاندنشان بس است ) از يهوديان عدهء كمى ايمان آوردند ، امّا گروه ديگر نه تنها ايمان نياوردند ، بلكه كار شكنى هم نمودند و تمام كوشش خود را به كار زدند كه مردم را از ايمان آوردن به آنچه خدا نازل فرموده و به راه خدا رفتن باز بدارند .\r\nپس خدا آنها را تهديد به آتش جهنّم مىنمايد در مقابل آنكه از ايمان آوردن مردم به كتاب خدا جلوگيرى كردند و عليه رسول خدا صلّى اللّه عليه و إله و سلم و مؤمنين آتش فتنه بر افروختند .\r\n( 56 )  ( إِنَّ الَّذِينَ كَفَرُوا بِآياتِنا سَوْفَ نُصْلِيهِمْ ناراً كُلَّما نَضِجَتْ جُلُودُهُمْ بَدَّلْناهُمْ \r\n\r\n","description":"","footnote":"","page_name":" 371 ","page_number":371},
  {"content":"\r\n\r\n جُلُوداً غَيْرَها لِيَذُوقُوا الْعَذابَ إِنَّ اللَّهَ كانَ عَزِيزاً حَكِيماً )  : ( همانا كسانى كه به آيات ما كفر ورزيدند ، به زودى داخل آتششان مىكنيم كه هر نوبت پوستشان چروك شود ، پوستى ديگر بر تنشان مىكشيم تا عذاب را همچنان بچشند ، همانا خدا مقتدرى حكيم است ) بنابراين عذاب دائر مدار نفس گناهكار است و از آن جدا نمىشود و آنان آتش جهنم را خواهند چشيد و تعذيب كافران به جهت حكمت الهى است .\r\n( 57 )  ( وَ الَّذِينَ آمَنُوا وَ عَمِلُوا الصَّالِحاتِ سَنُدْخِلُهُمْ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها أَبَداً لَهُمْ فِيها أَزْواجٌ مُطَهَّرَةٌ وَ نُدْخِلُهُمْ ظِلًّا ظَلِيلًا )  : ( و كسانى كه ايمان آوردند و عمل صالح كردند ، به زودى آنها را در بهشت‌هايى داخل مىكنيم كه نهرها در زير آن روان است و ايشان در آن جاودانه خواهند بود و براى آنان همسرانى پاك قرار داده‌ايم و آنها را در سايه‌اى داخل مىكنيم كه گسترده و دائمى است ) ، لذا اهل ايمان به جهت حسن عقيده و عملشان در بهشت جاودان خواهند بود و در آنجا هر چه آرزو كنند برايشان مهيّاست و در سايهء رحمت حق هرگز گرما يا سرما به آنان نخواهد رسيد .\r\n( 58 )  ( إِنَّ اللَّهَ يَأْمُرُكُمْ أَنْ تُؤَدُّوا الْأَماناتِ إِلى أَهْلِها وَ إِذا حَكَمْتُمْ بَيْنَ النَّاسِ أَنْ تَحْكُمُوا بِالْعَدْلِ )  : ( همانا خدا شما را امر مىكند كه امانتها را به اهلش برگردانيد و چون بين مردم داورى مىكنيد به عدل حكم برانيد ) امانات شامل امانتهاى مالى و معنوى مانند علوم و معارف حقّه و ابلاغ رسالت مىگردد ، همچنين امانت جانشينى و خليفگى خداوند و بر پا داشتن نظام الهى در زمين خدا و حكم بر عليه همه مظاهر شرك و عبوديت غير خدا ، از قبيل نظام و قوام و شعارهاى جاهلى و قومى و تعصبات وطنى و قبيله‌اى كه خداوند هيچ يك از اينها را تأييد نمىكند .\r\nو عدل ، هم شامل عدل در مرافعات و احكام مالى و هم معنوى است ، لذا حكم به آنچه خدا نازل كرده ، همان حكم به توحيد است و بوسيلهء آن سعادت جامعه و رفاه آن تأمين\r\n\r\n","description":"","footnote":"","page_name":" 372 ","page_number":372},
  {"content":"\r\n\r\nمىشود ، و هر تغييرى در احكام الهى ظلم و كفر و فسوق است .\r\nو ارتباط اين آيه با آيات سابق روشن است ، چون يهود اوّلا ) : امانتدار خوبى نبودند ، بلكه احكام الهى را تحريف نموده و نشانه‌هاى پيامبر صلّى اللّه عليه و إله و سلم را كه در تورات آمده بود كتمان كردند ، ثانيا ) : هنگام داورى بين مؤمنين و مشركين از مسير عدل خارج شده و به جور و ستم به نفع مشركان رأى دادند ،  ( إِنَّ اللَّهَ نِعِمَّا يَعِظُكُمْ بِهِ إِنَّ اللَّهَ كانَ سَمِيعاً بَصِيراً )  : ( همانا خدا چه اندرز خوبى به شما مىدهد ، بدرستى كه خدا شنوا و بيناست ) چون بهترين موعظه‌ها ، مواعظ پروردگار عزيز است و همانا خدا نسبت به افترائات يهود و ساير افترا زنندگان و نيز نسبت به آنچه مخفى مىكنند ، آگاه و شنواست و خير بندگانش را مىشناسد و به آنان انعام مىفرمايد .\r\n\r\n[ آيهء ( 70 - 59 ) اطاعت از اولى الامر 
  ]\r\n( 59 )  ( يا أَيُّهَا الَّذِينَ آمَنُوا أَطِيعُوا اللَّهَ وَ أَطِيعُوا الرَّسُولَ وَ أُولِي الْأَمْرِ مِنْكُمْ )  : ( اى كسانى كه ايمان آورده‌ايد ، خدا را اطاعت كنيد و رسول و كارداران خود را كه خدا و رسول علامت و معيار ولايت آنان را تعيين كرده ، فرمان بريد ) چون تنها خدا حق حاكميّت دارد و بايد از او اطاعت كرد ، اطاعت كردن از غير خدا مخالفت با خدا و احكام او و برگزيدن معبودهائى غير خدا شرك به خدا مىباشد و پيامبر صلّى اللّه عليه و إله و سلم نيز ابلاغ رسالت الهى را به عهده دارد تا جامعه‌اى توحيدى بر اساس احسان و رفع همه نزاعها بنا كند ، مسلّما چنين اهدافى تنها با اطاعت از خدا و رسول او محقّق مىشود ، امّا اولى الامر اطاعت از آنها در ادامه اطاعت خدا و رسول خداست ، لكن اولى الامر ، بهره‌اى از وحى ندارند و كار آنان تنها صادر نمودن آرائى است كه آن را صحيح مىدانند و آنها را از قرآن و سنّت اخذ مىنمايند كه اطاعت از آنها در آراء و اقوالشان بر مردم واجب است ، امّا آنها اختيارى در تشريع شرايع و يا نسخ آن ندارند ، لكن امتياز آنها بر سايرين اين است كه حكم خدا و رسول يعنى كتاب و سنّت به آنان سپرده شده و چون آيه در وجوب اطاعت مطلق است ، فهميده مىشود كه شرط عصمت ، در اولى الامر هم وجود دارد و اولى الامر افراد معينى هستند كه مانند رسولخدا صلّى اللّه عليه و إله و سلم داراى عصمت\r\n\r\n","description":"","footnote":"","page_name":" 373 ","page_number":373},
  {"content":"\r\n\r\nمىباشند « 1 » ،  ( فَإِنْ تَنازَعْتُمْ فِي شَيْءٍ فَرُدُّوهُ إِلَى اللَّهِ وَ الرَّسُولِ إِنْ كُنْتُمْ تُؤْمِنُونَ بِاللَّهِ وَ الْيَوْمِ الْآخِرِ ذلِكَ خَيْرٌ وَ أَحْسَنُ تَأْوِيلًا )  : ( و اگر در امرى اختلاف نموديد ، براى حلّ آن به خدا و رسول مراجعه كنيد ، اگر به خدا و روز جزا ايمان داريد ، اين برايتان بهتر و سرانجامش نيكوتر است ) ، دلالت آيه بر اينكه اولى الامر حكمشان نمىتواند مخالف احكام الهى باشد يا آنها را نسخ كند و يا حكم جديد بياورند ، واضح است ، بلكه آنها فقط بر طريق خدا و رسول حكم مىكنند و حكم خدا و رسول هم حكم حقّ است و واجب است مؤمنان به آن ملتزم باشند ،  ( ما آتاكُمُ الرَّسُولُ فَخُذُوهُ وَ ما نَهاكُمْ عَنْهُ فَانْتَهُوا )  « 2 » ، ( هر چه رسول به شما مىدهد ، اخذ كنيد و هر چه شما را از نهى مىكند از آن بپرهيزيد ) .\r\nبعضى مفسّرين پنداشته‌اند عصمت در اولى الامر شرط نيست و لذا اولى الامر صاحب اختيار هر جامعه‌اى است كه اگر احكام او مطابق شريعت باشد ، اطاعت از او واجب است و اگر حكم او مخالف شريعت باشد به موجب حديث ( لا طاعة لمخلوق فى معصيته الخالق ) ، ( در نافرمانى خالق بر مخلوق اطاعت واجب نيست ) ، افراد جامعه بايد با او مخالف كنند و حكم او را نپذيرند ، امّا حقّ آنست كه چون اطاعت در آيه مطلق آمده و نه مقيّد و همچنين با يك فعل ، اطاعت از ( رسول و اولى الامر ) بر مردم واجب شده ، لذا محقّق مىشود كه در اولى الامر هم عصمت شرط لازم است و در چنين حالتى اطاعت از او در همهء احكام واجب مىباشد و لذا بر خلاف نظر بعضى مفسران اولى الامر شامل اصحاب حلّ و عقد يا خلفاء يا علماء و يا حكام و امراء ( كه حتّى افراد مانند حجّاج\r\n\r\n\r\n","description":"","footnote":"\r\n( 1 ) - در روايات عديده من جمله در حديث جابر بن عبد اللّه انصارى از قول پيامبر صلّى اللّه عليه و إله و سلم نقل شده است كه مراد از اولى الامر جانشينان پيامبر صلّى اللّه عليه و إله و سلم يعنى دوازده امام هستند كه حضرت يك به يك آنها را نام مىبرند . ( مترجم )\r\n( 2 ) - سوره حشر ، آيه 7 .\r\n","page_name":" 374 ","page_number":374},
  {"content":"\r\n\r\nبن يوسف هم جزء آنهاست ) و ساير غير معصومين نمىشود ، بلكه به موجب حديث ( انّى تارك فيكم الثقلين ، ان تمسكتم بهما لن تضلّوا بعدى : كتاب اللّه و عترتى اهل بيتى ) « 1 » اين افراد داراى عصمت بوده و پيامبر خود ، آنها را معرفى نموده است .\r\nو شرط ( ان كنتم تؤمنون باللّه . . . ) براى تشديد و تأكيد حكم و اشاره به اين مطلب است كه مخالفت با آنها از فساد در مرحله ايمان به خدا و رسول نشأت مىگيرد و در واقع از كفر خفى و پوشيده آنها حكايت مىكند و اين عين نفاق است .\r\nو مسلّما برگرداندن حكمى كه در آن تنازع داريد به خدا و رسول او بهتر است و يا اطاعت از خدا و رسول و اولى الامر بهتر است و كلمهء تأويل در اينجا به معناى مصلحت واقعى است كه حكم مورد بحث از آن نشأت مىگيرد و سپس عمل بر آن مترتّب مىشود .\r\n( 60 )  ( أَ لَمْ تَرَ إِلَى الَّذِينَ يَزْعُمُونَ أَنَّهُمْ آمَنُوا بِما أُنْزِلَ إِلَيْكَ وَ ما أُنْزِلَ مِنْ قَبْلِكَ يُرِيدُونَ أَنْ يَتَحاكَمُوا إِلَى الطَّاغُوتِ وَ قَدْ أُمِرُوا أَنْ يَكْفُرُوا بِهِ )  : ( مگر آن كسانى را كه خيال مىكنند به كتاب تو و كتابهاى پيشين ايمان دارند نمىبينى كه مىخواهند محاكمه را نزد طاغوتى برند ، با اينكه به آنها امر شده است به طاغوت كفر بورزند ) ( زعم ) يعنى اعتقاد داشتن به چيزى ، اعم از اينكه اين اعتقاد مطابق واقع باشد يا نباشد به خلاف علم كه معناى اعتقاد مطابق با واقع است ، پس اينها گمان مىكردند كه مؤمن هستند ، امّا آنها از اطاعت خدا خارج شدند و محاكمهء خود را نزد طاغوت بردند و ( طاغوت اسم فاعل يا مصدرى است در معناى طغيان و در اصطلاح ، شخص جبّار و متمرّد و ياغى از وظايف بندگى خدا را مىگويند و يا هر معبود غير خدا ) و آنها در كتابهاى آسمانيشان امر شده بودند كه به طاغوت كفر بورزند ، امّا عمل نكردند و تحاكم نزد طاغوت بردند و اين امر\r\n\r\n\r\n","description":"","footnote":"\r\n( 1 ) - من در ميان شما دو چيز گرانقدر باقى مىگذارم ، كه اگر به آنها متمسّك شويد ، هرگز بعد از من گمراه نخواهيد شد ، كتاب خدا و اهل بيتم ، ( حضرت رسول اكرم صلّى اللّه عليه و إله و سلم ) .\r\n","page_name":" 375 ","page_number":375},
  {"content":"\r\n\r\nسبب لغو كردن كتب خدا و ابطال شرايع اوست ،  ( وَ يُرِيدُ الشَّيْطانُ أَنْ يُضِلَّهُمْ ضَلالًا بَعِيداً )  : ( و شيطان مىخواهد آنها را به ضلالتى دور گمراه كند ) اين جمله دلالت دارد بر اينكه تحاكم اين گونه افراد در نزد طاغوت ريشه‌اش القاى شيطان و اغواى او است ، و غرض شيطان اين است كه پيروان خود را به ضلالتى دور از نجات گرفتار سازد .\r\n( 61 )  ( وَ إِذا قِيلَ لَهُمْ تَعالَوْا إِلى ما أَنْزَلَ اللَّهُ وَ إِلَى الرَّسُولِ رَأَيْتَ الْمُنافِقِينَ يَصُدُّونَ عَنْكَ صُدُوداً )  : ( و وقتى به ايشان گفته مىشود به سوى حكمى كه خدا در كتابش نازل كرده بياييد ، منافقين را مىبينى كه نمىگذارند اين سخن اثر خود را بكند و با تمام نيرو مردم را از آمدن به نزد تو باز مىدارند ) ( تعالوا ) از ريشه ( تعالى ) به معناى ارتفاع است ، يعنى بياييد به افق بلند حكم خدا و حكم كسى كه به حكم خدا حكم مىكند يعنى به جاى آنكه به حكم طاغوت و ظلم او گردن بنهيد به حكم رب الارباب و عدالت او بگرويد ، امّا منافقان اعراض مىكنند و تظاهر به ايمان مىنمايند ، ولى از حكم خدا و رسول او مىگريزند .\r\n( 62 )  ( فَكَيْفَ إِذا أَصابَتْهُمْ مُصِيبَةٌ بِما قَدَّمَتْ أَيْدِيهِمْ ثُمَّ جاؤُكَ يَحْلِفُونَ بِاللَّهِ إِنْ أَرَدْنا إِلَّا إِحْساناً وَ تَوْفِيقاً )  : ( چطور وقتى به كيفر اعمالشان مصيبتى به آنها مىرسد به نزد تو آمده ، به خدا سوگند مىخورند كه ما جز احسان و ايجاد توافق بين دو طرف دعوت منظورى نداشتيم ) اعراض و انصراف از حكم خدا و رسول او و روى آوردن به حكم غير خدا به زودى مصيبتى را براى آنها پديد خواهد آورد ، آنگاه به قصد معذرت خواهى نزد پيامبر مىآيند و مىگويند ما در مراجعه به داورى طاغوتها قصد بدى نداشتيم و منظور ما قطع نزاع و ايجاد توافق بود ، امّا آيا مراجعه به طاغوت و پذيرش حكم او ايجاد نيكى و توافق است ؟ !\r\n( 63 )  ( أُولئِكَ الَّذِينَ يَعْلَمُ اللَّهُ ما فِي قُلُوبِهِمْ فَأَعْرِضْ عَنْهُمْ وَ عِظْهُمْ وَ قُلْ لَهُمْ فِي \r\n\r\n","description":"","footnote":"","page_name":" 376 ","page_number":376},
  {"content":"\r\n\r\n أَنْفُسِهِمْ قَوْلًا بَلِيغاً )  : ( آنان كسانى هستند كه خدا آنچه در دلهاى آنهاست مىداند ، لذا از آنان اعراض كن و آنها را اندرز بده و با سخنى رسا كه در دلهاشان بنشيند با آنها سخن بگو ) ، اين جمله تكذيب عذر خواهى آنهاست و مىفرمايد : خداوند نيّت فاسد و مرض و نفاق درونى آنها را مىداند ، پس از آنها روى گردان شو و تنها آنها را نصيحت كن و به آنها سخنى بگو كه دلهايشان آن را درك كند و بفهمند چه مىگويى و متوجّه شوند كه اين رفتارشان چه مفاسدى دارد و بدانند كه نفاق آنها باعث عذاب و خشم خداى تعالى مىگردد .\r\n( 64 )  ( وَ ما أَرْسَلْنا مِنْ رَسُولٍ إِلَّا لِيُطاعَ بِإِذْنِ اللَّهِ )  : ( و ما هيچ رسولى را نفرستاديم مگر براى آنكه مردم ، او را به خاطر اينكه از طرف ماست اطاعت كنند ) ، اين بيان ردّ مطلق همه اعمال منافقين است ، چون تمام اين كارها مخالفت كردن با رسول خداست ، در حالى كه خدا پيامبر صلّى اللّه عليه و إله و سلم را براى اين فرستاده كه مردم از او اطاعت كنند تا به سعادت رسند ،  ( وَ لَوْ أَنَّهُمْ إِذْ ظَلَمُوا أَنْفُسَهُمْ جاؤُكَ فَاسْتَغْفَرُوا اللَّهَ وَ اسْتَغْفَرَ لَهُمُ الرَّسُولُ لَوَجَدُوا اللَّهَ تَوَّاباً رَحِيماً )  : ( و اگر آنها زمانى كه به نفس خود ستم كردند نزد تو مىآمدند و از خدا طلب آمرزش مىكردند و رسول هم بر ايشان طلب آمرزش كرده بود ، هر آينه خدا را توبه پذير و مهربان مىيافتند ) يعنى اگر بعد از ميل و انحرافشان از راه و روش عبوديت و اطاعت از رسول اگر به جاى عذر خواهى بدتر از گناه ، تنها استغفار و توبه كنند و پيامبر صلّى اللّه عليه و إله و سلم هم براى آنها طلب آمرزش نمايد ، در اين صورت خدا هم چون مهربان و توبه پذير است ، توبه آنها را قبول مىكند و آنها را مىآمرزد .\r\n( 65 )  ( فَلا وَ رَبِّكَ لا يُؤْمِنُونَ حَتَّى يُحَكِّمُوكَ فِيما شَجَرَ بَيْنَهُمْ ثُمَّ لا يَجِدُوا فِي أَنْفُسِهِمْ حَرَجاً مِمَّا قَضَيْتَ وَ يُسَلِّمُوا تَسْلِيماً )  : ( پس به پروردگارت سوگند ، اينها ايمان نمىآورند ، مگر وقتى كه تو را در مشاجراتى كه بين آنها پيش مىآيد حاكم قرار دهند و در دل خود از هر حكمى كه راندى احساس آزردگى نكنند و در برابر حكم تو كاملا\r\n\r\n","description":"","footnote":"","page_name":" 377 ","page_number":377},
  {"content":"\r\n\r\nتسليم باشند ) در اين آيه خداوند براى اثبات اينكه مبداء حاكميت تنها خداست ، و هيچ حاكمى جز آنكه خدا تعيين نموده و هيچ حكمى جز شريعتى كه خدا آن را وضع كرده وجود ندارد ، به ذات مقدس خود سوگند مىخورد و صفت ايمان را از كسانى كه حكم غير خدا را بپذيرند ، نفى مىكند ، لذا منافقين كه خود را مؤمن مىدانند ، امّا محاكمه به نزد طاغوت مىبرند ، در واقع مؤمن نيستند و ايمان آنها كامل نيست ، مگر زمانيكه پيامبر صلّى اللّه عليه و إله و سلم را حكم خود قرار دهند و باطنا و ظاهرا تسليم او باشند و از حكم او آزرده نشوند ، چون هر كس از حكم پيامبر آزرده شود در واقع از حكم خدا آزرده شده است ، و شرط ايمان به خدا ، اطاعت از پيامبر و نافذ دانستن حكم اوست .\r\nو تسليم به معناى رضايت باطنى و قلبى و ظاهرى است ، چون هر اعتراض يا سختى و تنگى احساس كردن از هر حكمى از احكام خدايى در واقع شرك است  ( وَ ما يُؤْمِنُ أَكْثَرُهُمْ بِاللَّهِ إِلَّا وَ هُمْ مُشْرِكُونَ )  « 1 » ، ( اكثر ايشان به خدا ايمان نمىآورند ، جز در حالى كه مشركند ) .\r\n( 66 )  ( وَ لَوْ أَنَّا كَتَبْنا عَلَيْهِمْ أَنِ اقْتُلُوا أَنْفُسَكُمْ أَوِ اخْرُجُوا مِنْ دِيارِكُمْ ما فَعَلُوهُ إِلَّا قَلِيلٌ مِنْهُمْ )  : ( و اگر به آنان واجب مىكرديم كه يكديگر را بكشيد و يا از سرزمين خود بيرون كنيد ، جز گروه اندكى اين كار را نمىكردند ) ، حكم در آيه مربوط است به هيأت اجتماعيه‌اى كه از افراد حاصل مىشود و نامش را اجتماع مىگذاريم و اين كه اندكى را استثناء كرد براى اين بود كه كسى توهّم نكند حكم استغراقى است و تمام افراد بشر را در بر مىگيرد ، پس منظور از قتل هم قتل دسته جمعى يكديگر است ، نه اينكه يك نفر خودش را به قتل برساند و همچنين منظور از بيرون شدن ، از ديار جلاى وطن كردن جمعى از ميان جمعى ديگر است ، نه بيرون شدن فردى از خانه‌اش ،  ( وَ لَوْ أَنَّهُمْ فَعَلُوا ما يُوعَظُونَ بِهِ لَكانَ خَيْراً لَهُمْ وَ أَشَدَّ تَثْبِيتاً )  : ( با اينكه اگر آنها به آنچه اندرز\r\n\r\n\r\n","description":"","footnote":"\r\n( 1 ) - سوره يوسف ، آيه 106 .\r\n","page_name":" 378 ","page_number":378},
  {"content":"\r\n\r\nمىشوند عمل مىكردند ، برايشان بهتر بود و بيشتر استوارشان مىكرد ) ، اشاره به اين است كه اين احكام اگر چه ظاهرا به صيغه وجوب و امرى بوده ، امّا تنها براى صلاح و سعادت آنها و تثبيت ايشان بر جادهء صواب شده ، اين اعمال خير دنيا و آخرت را براى آنها در پى دارد و قلبها و جانهاى ايشان را در ايمان استوار مىسازد .\r\n( 67 )  ( وَ إِذاً لَآتَيْناهُمْ مِنْ لَدُنَّا أَجْراً عَظِيماً )  : ( و در اين هنگام هر آينه به آنها اجر عظيمى از جانب خود عطا مىكرديم ) يعنى تثبيت و استوارى آنها در راه ايمان موجب اجر عظيم براى آنان مىگرديد كه در خور وصف نيست .\r\n( 68 )  ( وَ لَهَدَيْناهُمْ صِراطاً مُسْتَقِيماً )  : ( و هر آينه آنها را به صراط مستقيم هدايت مىكرديم ) و صراط مستقيم چنان كه گفتيم راه كسانى است كه خدا به آنها نعمت بخشيده است ، از قبيل : ( انبياء و شهداء و صدّيقين و صالحين ) نه راه كسانى كه خداوند بر آنها غضب فرموده و نه راه گمراهان ، كه تفسير آن در ضمن سوره حمد گذشت .\r\n( 69 )  ( وَ مَنْ يُطِعِ اللَّهَ وَ الرَّسُولَ فَأُولئِكَ مَعَ الَّذِينَ أَنْعَمَ اللَّهُ عَلَيْهِمْ مِنَ النَّبِيِّينَ وَ الصِّدِّيقِينَ وَ الشُّهَداءِ وَ الصَّالِحِينَ وَ حَسُنَ أُولئِكَ رَفِيقاً )  : ( و كسانى كه از خدا و رسول اطاعت كنند ، پس آنان همدم انبياء و صديقين و شهداء و صالحين هستند كه خدا آنها را مورد انعام قرار داده و چه نيكو رفيقانى هستند ) ، لذا كسانى كه در احكام از خدا و رسول اطاعت كنند و تسليم حكم پيامبر صلّى اللّه عليه و إله و سلم باشند ، ملحق به افرادى مىگردند كه خداوند به آنها نعمت بخشيده ، اگر چه از خود آنان نيستند ، امّا خداوند به حكم آيهء قبلى آنها را به صراط مستقيم هدايت مىكند و اين صراط چنانچه در سورهء حمد آمده ، صراط كسانى است كه خدا به آنها نعمت ارزانى داشته و اين افراد به حكم اين آيه شامل ( انبياء ) يعنى پيامبران صاحب وحى و ( صديقين ) يعنى افرادى كه بسيار صادقند و در\r\n\r\n","description":"","footnote":"","page_name":" 379 ","page_number":379},
  {"content":"\r\n\r\nصدق مبالغه دارند ( كه شامل صدق گفتار و رفتار و صدق اعتقاد مىگردد ) و ( شهداء ) يعنى گواهان اعمال نه كشته شدگان در جنگ و ( صالحين ) يعنى كسانى كه شايستگى نعمت خداى را دارند ، و مسلّم است كه چنين افرادى رفقاى نيكو و شايسته‌اى هستند .\r\n( 70 )  ( ذلِكَ الْفَضْلُ مِنَ اللَّهِ وَ كَفى بِاللَّهِ عَلِيماً )  : ( اين تفضّل از جانب خداست و دانايى خدا به احوال بندگانش كافى است ) در اين آيه كلمه ( ذلك ) كه مخصوص اشاره به دور است آورده شده و آن را ابتداى جمله قرار داده و ( الف و لام ) بر سر خبر آورده تا به اين وسايل بر عظمت اين فضل دلالت كند كه شامل و جامع تمامى فضيلتهاست ، و اگر آيه شريفه را با علم خدا ختم نمود ، جهت اين بود كه گفتار در آيه شريفه دربارهء درجات ايمان بود كه جز علم الهى هيچ راه ديگرى براى تشخيص آن نيست .\r\n\r\n[ آيهء ( 76 - 71 ) دربارهء جهاد 
  ]\r\n( 71 )  ( يا أَيُّهَا الَّذِينَ آمَنُوا خُذُوا حِذْرَكُمْ فَانْفِرُوا ثُباتٍ أَوِ انْفِرُوا جَمِيعاً )  : ( اى كسانى كه ايمان آورده‌ايد سلاح خود را برگيريد و سپس دسته دسته يا يك پارچه به سوى جهاد حركت كنيد ) ( حذر ) يعنى آلت بر حذر شدن كه همان اسلحه است و ( نفر ) به معناى كوچ كردن به سوى هدفى و فزع از آن محل قبلى مىباشد و ( ثبه ) مفرد ( ثبات ) به معناى جماعتهاى متفرق مىباشد ، آيه مىفرمايد : آلت و سلاح خود را برگيريد و آمادهء بيرون رفتن به سوى دشمنان خود شويد يا فرقه فرقه و سريه‌اى و يا به طور دسته جمعى و لشكرى به سوى دشمن حركت كنيد و اين چگونگى خروج شما بستگى به تعداد و قوّت و ضعف دشمن دارد ، يعنى اگر دشمن كم و ضعيف بود ، دسته دسته برويد و اگر دشمن قوى بود دسته جمعى به مصاف او برويد .\r\n( 72 )  ( وَ إِنَّ مِنْكُمْ لَمَنْ لَيُبَطِّئَنَّ فَإِنْ أَصابَتْكُمْ مُصِيبَةٌ قالَ قَدْ أَنْعَمَ اللَّهُ عَلَيَّ إِذْ لَمْ أَكُنْ مَعَهُمْ شَهِيداً )  : ( و همانا بعضى از شما هستند كه در كوچ كردن سستى مىكنند و اگر\r\n\r\n","description":"","footnote":"","page_name":" 380 ","page_number":380},
  {"content":"\r\n\r\nمصيبتى به شما برسد ، مىگويند ، خدا واقعا بر من انعام كرد كه با آنان در ميدان جنگ حاضر نبودم ) از قرينهء ( منكم ) بر مىآيد كه منظور از اين عدّه منافقان هستند كه آنها هر وقت سخن از جنگ پيش مىآيد تعلّل مىكنند و اگر در جنگ شما دچار شكست يا قتل و جرح بشويد آنگاه مىگويند ، خدا را شكر ، چقدر خدا به من رحم كرد كه من با مؤمنين در جنگ حاضر نشدم .\r\n( 73 )  ( وَ لَئِنْ أَصابَكُمْ فَضْلٌ مِنَ اللَّهِ لَيَقُولَنَّ كَأَنْ لَمْ تَكُنْ بَيْنَكُمْ وَ بَيْنَهُ مَوَدَّةٌ يا لَيْتَنِي كُنْتُ مَعَهُمْ فَأَفُوزَ فَوْزاً عَظِيماً )  : ( و اگر فضلى از ناحيهء خدا به شما برسد ، يعنى در جنگ پيروز شويد ، به طور يقين گويند ، گويا هيچ رابطهء مودّتى با شما ندارند ، اى كاش با آنان مىبودم تا به فوزى بزرگ نائل مىشدم ) يعنى اگر در جنگ پيروز شويد و مال و غنيمتى به شما برسد ، مىگويند : اى كاش من هم با مؤمنان بودم ، چون مؤمنان همه با هم يد واحده هستند و بين آنها قويترين روابط كه همانا ايمان به خدا و آيات اوست وجود دارد كه اين رابطه تمام روابط ديگر از قبيل پدر و فرزندى و خويشاوندى و ولايت و بيعت و مودّت و غيره را تحت الشعاع قرار مىدهد ، با اين همه منافقين بخاطر ضعفى كه در ايمانشان هست ، كمترين رابطه‌اى بين خود و مؤمنان نمىبينند و لذا آرزو مىكنند ، اى كاش جزء آنها بودند و اينها بخاطر ضعف ايمانشان بدست آوردن غنائم را رستگارى عظيم مىدانند و مصيبتى را كه به مؤمنين برسد از قبيل كشته شدن و زخمى شدن در راه خدا و تحمّل مشقّت را نقمت و عذاب مىپندارند .\r\n( 74 )  ( فَلْيُقاتِلْ فِي سَبِيلِ اللَّهِ الَّذِينَ يَشْرُونَ الْحَياةَ الدُّنْيا بِالْآخِرَةِ )  : ( پس بايد در راه خدا كسانى كه زندگى دنيا را مىفروشند و آخرت را مىخرند پيكار نمايند ) اين آيه در مقام تشويق و برانگيختن مؤمنانى است كه در امر جهاد سستى و تعلّل مىكردند و مىفرمايد : كسانى كه براى بدست آوردن آخرت دنيا را مىفروشند بايد در راه خدا جهاد كنند ،  ( وَ مَنْ يُقاتِلْ فِي سَبِيلِ اللَّهِ فَيُقْتَلْ أَوْ يَغْلِبْ فَسَوْفَ نُؤْتِيهِ أَجْراً عَظِيماً )  : ( و\r\n\r\n","description":"","footnote":"","page_name":" 381 ","page_number":381},
  {"content":"\r\n\r\nهركس در راه خدا جهاد كند ، پس كشته شود ، يا پيروز شود ، در هر صورت به زودى به او اجرى عظيم خواهيم داد ) يعنى امر جهاد در راه خدا منتهى به يكى از دو سرانجام محمود و پسنديده مىگردد كه يكى كشته شدن در راه خدا و ديگرى غلبه بر دشمن خداست و در هر دو حال اجرى عظيم براى مجاهد فى سبيل اللّه خواهد بود .\r\nو كشته شدن در راه خدا را مقدم نمود بر غلبه بر دشمن ، چون ثواب كشته شدن بيشتر و پايدارتر است ، زيرا رزمندهء غالب هر چند اجر عظيم دارد ، امّا اين اجر در معرض حبط شدن قرار دارد ، و ممكن است غرور او را بگيرد يا در اثر ارتكاب معاصى آن اجر عظيم را از دست بدهد ، چون بعضى از كارها هست كه اجر عمل صالح را حبط و خنثى مىسازد ، امّا كشته شدن در راه خدا ، چون بعد از آن حيات دنيوى نيست ، تا در آن گناهى از او سر بزند و ثواب شهادت را زايل كند ، لذا پايدارتر است و احتمال سوّم يعنى فرار كردن را ذكر نكرد و به جهت آن بود كه مجاهد فى سبيل اللّه هرگز از جنگ فرار نمىكند .\r\n( 75 )  ( وَ ما لَكُمْ لا تُقاتِلُونَ فِي سَبِيلِ اللَّهِ وَ الْمُسْتَضْعَفِينَ مِنَ الرِّجالِ وَ النِّساءِ وَ الْوِلْدانِ الَّذِينَ يَقُولُونَ رَبَّنا أَخْرِجْنا مِنْ هذِهِ الْقَرْيَةِ الظَّالِمِ أَهْلُها وَ اجْعَلْ لَنا مِنْ لَدُنْكَ وَلِيًّا وَ اجْعَلْ لَنا مِنْ لَدُنْكَ نَصِيراً )  : ( شما را چه شده است ، چرا در راه خدا و نجات بيچارگان از زن و مرد و كودك كه مىگويند ، بارالها ما را از اين سرزمين كه مردمش همه ستمگرند ، بيرون كن و نجات بده و از ناحيهء خود براى ما سرپرستى بفرست و يا از جانب خود مدد كارى براى ما روانه كن ، پيكار نمىكنيد ؟ ) در مقام تهييج و تحريك مىفرمايد : چرا در راه خدا و در راه نجات مستضعفين نمىجنگيد ، همان خدايى كه غير از رضاى او نبايد در زندگى خود جستجو كنيد و اين آيه براى تحريك همهء مؤمنين است ، چه كسانى كه داراى ايمان قوى هستند و چه كسانى كه ايمان ضعيفى دارند و مستضعفين بعضى و پاره‌اى از مؤمنين فرض شده‌اند كه اعتقاد به خدا و ربوبيّت او دارند و علاوه بر اين مظلوم و بيچاره و معذّبند و فرياد استغاثه و كمك خواهى سر\r\n\r\n","description":"","footnote":"","page_name":" 382 ","page_number":382},
  {"content":"\r\n\r\nداده‌اند و چون مؤمن هستند و ايمان همه نسبها و اسباب قوميّت را ابطال مىسازد ، لذا تنها رابطهء عقيدتى معتبر است و مؤمنين بايد به نجات آنها اقدام كنند و آنها آنقدر ايمان محكمى دارند كه تنها از خدا طلب يارى مىكنند تا براى آنها ولى و ياورى قرار دهد ، امّا از خود آن ولى و ياور استمداد نكرده‌اند ، بلكه فقط خدا را طلب كرده‌اند .\r\n( 76 )  ( الَّذِينَ آمَنُوا يُقاتِلُونَ فِي سَبِيلِ اللَّهِ وَ الَّذِينَ كَفَرُوا يُقاتِلُونَ فِي سَبِيلِ الطَّاغُوتِ )  : ( كسانى كه ايمان آورده‌اند در راه خدا جهاد مىكنند و كسانى كه كفر ورزيدند ، در راه طاغوت مبارزه مىكنند ) در اين آيه مقايسه‌اى است بين مؤمنين و كافرين كه راه مؤمنان منتهى به خداى سبحان مىشود ، به خلاف راه كفّار كه به طاغوت منجر مىگردد و در نتيجهء اين بيان ، مؤمنين به قتال با كفّار تحريك مىشوند ،  ( فَقاتِلُوا أَوْلِياءَ الشَّيْطانِ إِنَّ كَيْدَ الشَّيْطانِ كانَ ضَعِيفاً )  : ( پس اى مؤمنان با ياران شيطان پيكار كنيد كه همانا مكر شيطان همواره ضعيف بوده است ) چون كفّار از ولايت خداى تعالى خارج شده‌اند ، پس هيچ مولايى ندارند جز همان شرك و كفرشان و او همان شيطان است كه كيد او نيز ضعيف مىباشد ، يعنى روش كفّار همان روش طاغوت است كه همان كيد شيطان مىباشد و اين رويّه هم چيزى جز ضعف نيست ، چون آنها در مقابل خدا و راه او ايستاده‌اند ، در حالى كه خدا قادر مطلق است  ( أَنَّ الْقُوَّةَ لِلَّهِ جَمِيعاً )  « 1 » ، و از طرف ديگر هيچ تنافى بين ضعف كيد شيطان نسبت به راه خدا و قوّت شيطان نسبت به افراد هواپرست وجود ندارد ، چون از سوى ديگر كيد شيطان در مقابل مؤمنين كه مجهز به كيد الهى هستند بسيار ضعيف مىباشد .\r\n\r\n[ آيهء ( 80 - 77 ) توصيف كسانى كه اعتراض به حكم قتال دارند 
  ]\r\n( 77 )  ( أَ لَمْ تَرَ إِلَى الَّذِينَ قِيلَ لَهُمْ كُفُّوا أَيْدِيَكُمْ وَ أَقِيمُوا الصَّلاةَ وَ آتُوا الزَّكاةَ فَلَمَّا كُتِبَ عَلَيْهِمُ الْقِتالُ إِذا فَرِيقٌ مِنْهُمْ يَخْشَوْنَ النَّاسَ كَخَشْيَةِ اللَّهِ أَوْ أَشَدَّ خَشْيَةً )  : ( آيا\r\n\r\n\r\n","description":"","footnote":"\r\n( 1 ) - سوره بقره ، آيه 165 .\r\n","page_name":" 383 ","page_number":383},
  {"content":"\r\n\r\nنديدى كسانى را كه قبل از صدور حكم قتال با كفّار در آرزوى آن بودند و تو ، به آنان مىگفتى زنهار دست نگهداريد و شمشير نكشيد ، بلكه همچنان نماز بخوانيد و زكات بدهيد تا اسلام قوّت بگيرد ، پس زمانيكه قتال بر آنان واجب شد ، جمعى از آنان دچار وحشت شدند ، همانقدر كه از خدا مىترسيدند ، بلكه بيشتر ، از مردم كفّار ترسيدند ) يعنى اينها در ظاهر در آرزوى جهاد بودند ، امّا پيامبر به آنها امر به امساك و خوددارى مىفرمود و آنان را سفارش به نماز و زكات مىكرد ، تا استخوان بندى اسلام محكم گردد ، امّا چون چنين شد و فرمان قتال صادر گرديد ، آنها از مردم كفّارى كه مثل خود آنها انسان بودند ، آنقدر ترسيدند كه حتّى بيشتر از خدا از آنها وحشت داشتند ، در حالى كه خداوند شايسته‌تر بود كه از او حذر و خشيّت داشته باشند نه از كفّار ،  ( وَ قالُوا رَبَّنا لِمَ كَتَبْتَ عَلَيْنَا الْقِتالَ لَوْ لا أَخَّرْتَنا إِلى أَجَلٍ قَرِيبٍ )  : ( و گفتند پروردگارا چرا جهاد را بر ما واجب كردى و چه مىشد ، ما را در اين زندگى دو روزهء دنيا به حال خودمان مىگذاشتى و تا هنگام مرگ به ما مهلت مىدادى ؟ ) يعنى آنها گفتند : خدايا در اين عمر كوتاه و اندك دنيا بگذار ما بهره‌مند شويم و با حكم قتال ما را به مرگ نزديك مكن و منشاء اين قول علاقه آنها به زندگى دنيوى و آرزوى عمرى طولانى است و مىگويند :\r\nخدايا چرا همين عمر اندك را هم بر ما نمىپسندى و از ما مضايقه مىكنى ؟ امّا خداوند در جواب آنان مىفرمايد :  ( قُلْ مَتاعُ الدُّنْيا قَلِيلٌ وَ الْآخِرَةُ خَيْرٌ لِمَنِ اتَّقى وَ لا تُظْلَمُونَ فَتِيلًا )  : ( بگو بهره دنيا اندك است و زندگى آخرت براى كسانى كه تقوى پيشه كنند بهتر است و شما حتّى به مقدار پوسته روى هسته خرما ستم نخواهيد شد ) ، خطاب به پيامبر است كه به آنها بگويد ، ترجيح دادن زندگى اندك و بى ارزش دنيوى بر كرامت جهاد و كشته شدن در راه خدا اشتباهى بزرگ است ، چون زندگى دنيا قبله آمال و نهايت مرحله تكامل انسان نيست .\r\nو انسان اگر تقوى داشته باشد در آخرت به سبب همين تقوى رستگار مىشود و از آنجا كه خدا حتّى به اندازهء بسيار اندكى هم ظلم نمىكند ، لذا آنچه نيكى و خير انجام\r\n\r\n","description":"","footnote":"","page_name":" 384 ","page_number":384},
  {"content":"\r\n\r\nدهيد در آخرت آن را در نزد خدا خواهيد يافت ، پس هيچ علتى ندارد كه از ترس اينكه خدا اجر شما را ندهد ، متاع اندك دنيا را اختيار كنيد و آن را بر خير كثير آخرت ترجيح دهيد .\r\n( 78 )  ( أَيْنَما تَكُونُوا يُدْرِكْكُمُ الْمَوْتُ وَ لَوْ كُنْتُمْ فِي بُرُوجٍ مُشَيَّدَةٍ )  : ( هر كجا باشيد مرگ شما را درمىيابد ، اگر چه در بناهاى استوار و بلند باشيد ) ، ( بروج ) جمع برج به معناى بنائى است كه در چهار كنج قلعه‌ها بنا مىكنند و بنيان آن را محكم مىسازند ، تا بتوانند در آن برجها دشمن را دفع كنند ، ( مشيّده ) از ريشه ( تشييد ) به معنى رفعت و بلندى است ، به هر حال آيه شريفه در مقام تمثيل است و مىفرمايد : مرگ سرنوشتى محتوم است كه گريبانگير همه ابناء بشر خواهد شد ، اگر چه شما به منظور فرار از آن به محكم‌ترين پناهگاهها پناهنده شويد ، بنابراين ديگر جاى آن نيست كه توهّم كنيد ، اگر در جنگ و قتال حاضر نشويد از خطر مرگ رهايى مىيابيد ، چون مرگ به هر حال خواهد آمد ،  ( وَ إِنْ تُصِبْهُمْ حَسَنَةٌ يَقُولُوا هذِهِ مِنْ عِنْدِ اللَّهِ وَ إِنْ تُصِبْهُمْ سَيِّئَةٌ يَقُولُوا هذِهِ مِنْ عِنْدِكَ قُلْ كُلٌّ مِنْ عِنْدِ اللَّهِ فَما لِهؤُلاءِ الْقَوْمِ لا يَكادُونَ يَفْقَهُونَ حَدِيثاً )  : ( و اگر خيرى به آنها برسد ، مىگويند : اين از جانب خداست و اگر شرّى به آنها برسد مىگويند : اين شرّ از ناحيهء توست ، بگو : همه از جانب خداست ، پس اين گروه را چه شده است كه به هيچ وجه بنا ندارند چيزى را درك كنند و بفهمند ؟ ) ، اين آيه در بيان دو لغزش ديگر از بعضى از مسلمانان است و اين اعتراضات نو ظهور نيست ، بلكه يهود همچنين ايراداتى را به انبياء خود مىگرفتند و چنان كه قرآن مىفرمايد :  ( تَشابَهَتْ قُلُوبُهُمْ )  « 1 » ، يعنى افكار و قلبهاى آنها با هم شباهت دارد .\r\nبه هر حال از سياق آيه بدست مىآيد كه منظور از حسنه پيشامدهاى خوب مثل فتح و پيروزى و غنيمت و منظور از ( سيّئة ) پيشامدهاى بد مثل كشته شدن و مجروح گشتن و\r\n\r\n\r\n","description":"","footnote":"\r\n( 1 ) - سوره بقره ، آيه 119 .\r\n","page_name":" 385 ","page_number":385},
  {"content":"\r\n\r\nگرفتار و اسير شدن است و اينها حوادث خوب را به خدا نسبت مىدادند و حوادث بد را به پيامبر خدا صلّى اللّه عليه و إله و سلم نسبت مىدادند ، حال يا از راه تطيّر و فال بد زدن و يا از باب نسبت دادن ضعف مديريت و تدبير به آن جناب بوده است ، در حالى كه شخص مؤمن بايد بداند كه همه حوادث از ارادهء خدا ناشى مىشود و اين حوادث را ناظم نظام تكوين رديف مىنمايد كه همهء موجودات در ايجاد و بقاء و افعال و حوادثى كه براى آنها حادث مىشود منقاد و مطيع او هستند ، سپس در مقام تعجّب از جمود فكرى و خمود فهم آنها كه نمىتوانند اين حقيقت را درك كنند ، مىفرمايد : اينها را چه شده است كه هيچ مطلبى را نمىفهمند ؟\r\n( 79 )  ( ما أَصابَكَ مِنْ حَسَنَةٍ فَمِنَ اللَّهِ وَ ما أَصابَكَ مِنْ سَيِّئَةٍ فَمِنْ نَفْسِكَ )  : ( آنچه از خوبى به تو برسد ، از جانب خداست و آنچه از بديها به تو برسد ، از ناحيه خود توست ) در اينجا خطاب را از آن مؤمنان ضعيف النفس برگرداند و متوجّه رسول خدا صلّى اللّه عليه و إله و سلم نمود تا بفهماند آنها لياقت درك خطاب الهى را ندارند و آنگاه به بيان حقيقت حسنات و سيئاتى كه به آن جناب مىرسد از لحاظ منشاء و مبداء آنها پرداخته و خاطر نشان مىسازد كه رسولخدا صلّى اللّه عليه و إله و سلم فى نفسه و مستقلا خصوصيتى ندارد و همه انسانها چه پيغمبر و چه غير او از يك سلسله امور خير بهره مىبرند ، از قبيل : عافيت ، نعمت ، امنيّت و آسايش كه اينها همه از ناحيهء خداى سبحان است و يك سلسله امور سيّئه كه طبع انسان از آنها متنفّر است ، نيز به انسان مىرسد ، از قبيل مرض و ذلّت و فقر و مسكنت و فتنه و ناامنى كه منشاء همهء اينها خود انسانها هستند ، نه خداى سبحان و اين معنا هيچ منافاتى با بيان قبلى كه از يك نظر همه اينها مستند به خدا هستند ندارد ،  ( وَ أَرْسَلْناكَ لِلنَّاسِ رَسُولًا وَ كَفى بِاللَّهِ شَهِيداً )  : ( و ما تو را به عنوان فرستاده‌اى به سوى مردم گسيل داشتيم و در شهادت بر حقانيّت رسالت تو خدا كافى است ) مىفرمايد : اى محمّد ، تو تنها فرستاده و رسول ما هستى و جز اين سمتى ندارى و اختيارى از اعمال خلق بدست تو نيست ، تا آنها اعمال سيّئه را به تو نسبت بدهند و يا بتوانى حسنات را به آنان و اصل كنى ،\r\n\r\n","description":"","footnote":"","page_name":" 386 ","page_number":386},
  {"content":"\r\n\r\nبلكه خدا عامل هر دوى اينهاست و تو تنها مبلّغ خدا هستى و بس ، و خداوند به اين مسئله شهادت مىدهد و همين كفايت مىكند ، چون خداست كه شاهد بر ظاهر و باطن اعمال است و در برابر حسنه اجر مىدهد و از سيئه درمىگذرد ، يا به مانند آن عقوبت مىنمايد .\r\n( 80 )  ( مَنْ يُطِعِ الرَّسُولَ فَقَدْ أَطاعَ اللَّهَ وَ مَنْ تَوَلَّى فَما أَرْسَلْناكَ عَلَيْهِمْ حَفِيظاً )  : ( هر كس از پيامبر اطاعت كند به تحقيق از خدا اطاعت كرده است و كسى كه روى گردان شود ، پس ما تو را به نگهبانى آنها نفرستاده‌ايم ) لذا وظيفهء رسول تنها ابلاغ رسالت است و اطاعت از او اطاعت از خداست و هر كس اعراض كند تو مسئول او نيستى و ما تو را نگهبان بر آنان قرار نداده‌ايم .\r\n\r\n[ آيهء ( 84 - 81 ) اشاره به عدم اختلاف در متن قرآن و مسأله شايعه پراكنى و وظيفهء مؤمنان 
  ]\r\n( 81 )  ( وَ يَقُولُونَ طاعَةٌ فَإِذا بَرَزُوا مِنْ عِنْدِكَ بَيَّتَ طائِفَةٌ مِنْهُمْ غَيْرَ الَّذِي تَقُولُ وَ اللَّهُ يَكْتُبُ ما يُبَيِّتُونَ فَأَعْرِضْ عَنْهُمْ وَ تَوَكَّلْ عَلَى اللَّهِ وَ كَفى بِاللَّهِ وَكِيلًا )  : ( و مىگويند وظيفهء ما اطاعت است ، ولى همين كه از نزد تو بيرون مىروند ، شبانه تدبيرى مىانديشند غير از آنچه به تو گفته بودند ، خدا آنچه را شبانه و پنهانى طرح ريزى مىكنند ، ثبت مىكند ، پس از آنان روى بگردان و بر خدا اعتماد كن كه تكيه گاه بودن خدا كافى است ) يعنى در ظاهر مىگويند : كار ما اطاعت از توست ، امّا در پنهانى شبانه به تدبير مىنشينند و غير آن چيزى كه به تو گفتند ، يا تو به آنها گفتى ، مىگويند به هر حال يعنى در خفا با رسول خدا مخالفت مىكنند ، امّا خداوند از نيّات قلبى آنها مبنى بر مخالفت با رسول اكرم صلّى اللّه عليه و إله و سلم آگاه است و اين تدابير پنهانى را در صحيفهء اعمالشان ثبت مىنمايد و آنگاه به رسول خود دستور مىدهد كه از آنها روى بگردان ، چون هيچ اميد خيرى به آنها نيست و تنها به خدا توكّل كن كه هر كس به خدا توكّل كند خدا او را كفايت مىفرمايد .\r\n( 82 )  ( أَ فَلا يَتَدَبَّرُونَ الْقُرْآنَ وَ لَوْ كانَ مِنْ عِنْدِ غَيْرِ اللَّهِ لَوَجَدُوا فِيهِ \r\n\r\n","description":"","footnote":"","page_name":" 387 ","page_number":387},
  {"content":"\r\n\r\n اخْتِلافاً كَثِيراً )  : ( آيا در آيات قرآن تدبر نمىكنند ، با اينكه اگر قرآن از جانب غير خدا نازل شده بود ، هر آينه اختلاف فراوانى در آن مىيافتند ) ( تدبّر ) يعنى تأمل و در اصل به معناى گرفتن چيزى بعد از چيز ديگر است و منظور تأمّل و دقّت در يك يك آيات قرآن و همچنين دقّت در آيه‌اى بعد از آيهء ديگر است .\r\nو اين امر براى ترغيب مردم به تدبّر در قرآن است تا بر آنها آشكار شود كه قرآن از جانب خداست و هيچ اختلافى در آن راه ندارد و به عنوان استدلال جمله‌اى را بيان مىكند كه از نظر بيان ظاهر و از نظر استحكام بسيار متين و پايه‌هاى آن محكم و استوار است ، چون حتّى يك فرد از افراد بشرى در وجود خودش و در اقوال و اعمالش از اختلاف مصون نيست ، تا چه رسد به مجموعه‌اى از افراد بشر ، پس قرآن چون در آن هيچ اختلافى نيست ، بلكه براى حلّ تنازعات و اختلافات بشرى و رفع تناقضات نازل شده است ، معلوم مىشود كه از ناحيهء خداوند تبارك و تعالى است .\r\n( 83 )  ( وَ إِذا جاءَهُمْ أَمْرٌ مِنَ الْأَمْنِ أَوِ الْخَوْفِ أَذاعُوا بِهِ )  : ( و چون از ناحيه كفّار خبرى از امنيّت يا خوف به اين سست ايمانها برسد آن را پخش و منتشر مىسازند ) ، يعنى عدّه‌اى از مؤمنين سست ايمان اراجيفى را كه كفّار و ايّادى آنها براى ايجاد و نفاق و خلاف در بين مؤمنين ساخته و پرداخته نمودند منتشر مىكردند و فكر نمىكردند كه انتشار اين اخبار باعث سستى عزيمت مسلمانان مىشود ، امّا خداى سبحان آنان را از اين عمل كه پيروى شياطين آورندهء اين اخبار است حفظ فرمود و نگذاشت آن صحنه سازان ، مؤمنين را به خوارى و ذلّت بكشانند .\r\nاين آيه شريفه با داستان بدر صغرى تطبيق مىكند و بوسيله اين آيات مردم را به خروج و جنگ عليه كفّار بعد از آزمايش جنگ احد فرا مىخواند ،  ( وَ لَوْ رَدُّوهُ إِلَى الرَّسُولِ وَ إِلى أُولِي الْأَمْرِ مِنْهُمْ لَعَلِمَهُ الَّذِينَ يَسْتَنْبِطُونَهُ مِنْهُمْ )  : ( در حالى كه اگر قبل از انتشار آن به اطلاع رسول و كاردان خويش مىرساندند هر آينه آنها كه قدرت استنباط و\r\n\r\n","description":"","footnote":"","page_name":" 388 ","page_number":388},
  {"content":"\r\n\r\nدرك درست حقيقت را دارند ، به درستى مطلب را مىفهميدند و آنها را توجيه مىكردند ) ( استنباط ) يعنى خارج كردن قول از حالت ابهام و رساندن به مرحلهء تميز و معرفت و اصل آن از ( نبط ) مىباشد كه آن اولين آبى است كه از چاه خارج مىشود ، امّا چه كسى توانايى استنباط و درك صحيح مطالب را دارد ؟ هر آينه پيامبر و اولى الامر هستند كه آيه بر آنها تطابق مىكند و مراد از اولى الامر افراد معصوم از خانوادهء پيامبر و اهل بيت او مىباشند ، نه كسانى كه اهل تقوا نبودند و يا منافقينى مانند عبد اللّه بن ابى و يارانش و كسانى كه در جنگ‌ها شركت نمىكردند ،  ( وَ لَوْ لا فَضْلُ اللَّهِ عَلَيْكُمْ وَ رَحْمَتُهُ لَاتَّبَعْتُمُ الشَّيْطانَ إِلَّا قَلِيلًا )  : ( و اگر فضل و رحمت خدا بر شما نبود ، جز مواردى انگشت شمار هر آينه از شيطان پيروى مىكرديد ) ،\r\nاشاره به قصّه بدر صغرى است كه ابو سفيان ، نعيم بن مسعود اشجعى را به مدينه فرستاده بود تا با جعل شايعات ترس و نگرانى را در بين مردم مسلمان گسترش دهد و آنان را از شركت در جنگ باز دارد و كسى از اين توطئه سالم نمىماند ، جز پيامبر صلّى اللّه عليه و إله و سلم و بعضى از خواص آن جناب و اينها همان ( الّا قليلا ) هستند كه در آيه مستثنى شده‌اند و مراد از پيروى شيطان ، همان تصديق اخبار كفّار است .\r\n( 84 )  ( فَقاتِلْ فِي سَبِيلِ اللَّهِ لا تُكَلَّفُ إِلَّا نَفْسَكَ وَ حَرِّضِ الْمُؤْمِنِينَ )  : ( پس در راه خدا كارزار كن كه جز دربارهء تكليف خودت مكلّف نيستى و مؤمنين را بر قتال با كفّار تحريص و تشويق نما ) ، يعنى حال كه مردم از جهاد كردن سستى مىورزند و دوست ندارند در جنگ شركت كنند و تو را تنها مىگذارند ، اى پيامبر خودت با كفّار مقابله كن و از تثاقل و سستى آنها ناراحت نشو ، چون تكليف ديگران متوجّه تو نيست ، تو فقط موظّفى تكليف خودت را انجام بدهى و تنها وظيفه تو نسبت به آنها اين است كه آنها را به امر جهاد تشويق كنى و نه غير آن و كلمهء تكليف به معناى مشقّت مىباشد ،  ( عَسَى اللَّهُ أَنْ يَكُفَّ بَأْسَ الَّذِينَ كَفَرُوا وَ اللَّهُ أَشَدُّ بَأْساً وَ أَشَدُّ تَنْكِيلًا )  : ( شايد خدا از صلابت و\r\n\r\n","description":"","footnote":"","page_name":" 389 ","page_number":389},
  {"content":"\r\n\r\nسختى كافران جلوگيرى كند كه صلابت خدا شديدتر و عذابش سخت‌تر است ) ، كلمهء عسى در مورد خداوند به معناى اميد از جانب گوينده نيست ، چون اميد در مورد خدا معنى ندارد ، بلكه اميد و ترجّى در آن به مخاطب باز مىگردد و مىفرمايد ، شايد خدا از سختى آنان جلوگيرى كند ، قوّت خداوند ما فوق قوّتها است و از جهت عذاب آنها را آنچنان عذاب مىكند كه غير آنها و ساير مكلّفين از عقوبت آنها عبرت بگيرند و هوس تخلف نكنند و ( تنكيل ) به معناى عقوبتى است كه از تخلّفى برابر آن عقوبت جلوگيرى كند و ساير مكلّفين از عقوبت اين متخلّف عبرت بگيرند .\r\n\r\n[ آيهء ( 90 - 85 ) نهى از شفاعت براى منافقين 
  ]\r\n( 85 )  ( مَنْ يَشْفَعْ شَفاعَةً حَسَنَةً يَكُنْ لَهُ نَصِيبٌ مِنْها وَ مَنْ يَشْفَعْ شَفاعَةً سَيِّئَةً يَكُنْ لَهُ كِفْلٌ مِنْها وَ كانَ اللَّهُ عَلى كُلِّ شَيْءٍ مُقِيتاً )  : ( هر كس وساطت و شفاعتى نيكو كند وى را از آن بهره‌اى باشد و هر كس وساطت بدى كند او را نيز از آن سهمى باشد و خدا بر همه چيز مقتدر و نگهبان است ) ( كفل ) و ( نصيب ) هر دو به يك معنا است و ( شفاعت ) نوعى وساطت براى ترميم نقيصه و يا حفظ و بدست آمدن مزيّتى است كه داراى نوعى سببيّت براى اصلاح شأنى از شئون زندگى مىباشد و هر ثواب و عقابى كه در خود آن امر مشفوع له هست براى شفيع هم سهمى در اين وساطت و شفاعت خواهد بود ، پس شفيع نصيبى از خير و شرّ دارد .\r\nلذا لازم است مؤمنان براى كفّار يا منافقين شفاعت نكنند تا آنها با اينكه در جهاد شركت نكرده‌اند بخشيده شوند ، چون شفاعت براى اهل ظلم و فساد و نفاق و شرك ، خود موجب گسترش فساد خواهد شد ، چون اين افراد ، مفسد فى الارض هستند .\r\n( 86 )  ( وَ إِذا حُيِّيتُمْ بِتَحِيَّةٍ فَحَيُّوا بِأَحْسَنَ مِنْها أَوْ رُدُّوها إِنَّ اللَّهَ كانَ عَلى كُلِّ شَيْءٍ حَسِيباً )  : ( هر زمانى كه به شما درود فرستند در پاسخ درودى بهتر از آن بگوييد و يا حداقل همان را باز گوييد كه خدا بر هر چيز براى حسابگرى ناظر است ) اين آيه امر به\r\n\r\n","description":"","footnote":"","page_name":" 390 ","page_number":390},
  {"content":"\r\n\r\nتحيّت است ، در مقابل تحيّتى كه ديگران به انسان مىدهند و اين حكمى عام است كه تمامى تحيّت‌ها را شامل مىشود ، منتها مورد آيات محل بحث به شهادت آيات بعدى تحيّت سلام و صلحى است كه مسلمانان دريافت مىكنند ، يعنى منظور صلح در جنگ است ، پس اسلام دين صلح و سلم مىباشد و مبارزه نمىكند جز براى گسترش اسلام و مستقّر شدن آن در زمين و مسلّما با بقاء مشركان ، صلح و سلمى نخواهد ماند ، و خدا به نيكى مىداند كه چه زمان واجب است كه جناحها با هم صلح نمايند .\r\n( 87 )  ( اللَّهُ لا إِلهَ إِلَّا هُوَ لَيَجْمَعَنَّكُمْ إِلى يَوْمِ الْقِيامَةِ لا رَيْبَ فِيهِ وَ مَنْ أَصْدَقُ مِنَ اللَّهِ حَدِيثاً )  : ( اللّه كه هيچ معبودى جز او نيست قطعا همه شما را در روز قيامت كه هيچ شكّى در آن نيست گرد هم مىآورد و كيست كه از جهت گفتار از خدا راستگوتر باشد ؟ ) پس آنچه خداى تعالى در امر شفاعت حسنه و سيئه به شما تكليف نموده بگيريد و درود هر كس را كه به شما تحيتى مىفرستد با ردّ و اعراض باطل نكنيد زيرا پيش روى شما روزى خواهد بود كه خداى سبحان همه شما را در آن جمع مىنمايد و جزا مىدهد ، اگر دعوتش را بپذيريد جزاى خير و اگر ردّ كنيد كيفر مىدهد و مسلّما هيچ فردى از خداوند عالميان راستگوتر نيست ، لذا اين وعده تخلّف ناپذير است .\r\n( 88 )  ( فَما لَكُمْ فِي الْمُنافِقِينَ فِئَتَيْنِ وَ اللَّهُ أَرْكَسَهُمْ بِما كَسَبُوا أَ تُرِيدُونَ أَنْ تَهْدُوا مَنْ أَضَلَّ اللَّهُ وَ مَنْ يُضْلِلِ اللَّهُ فَلَنْ تَجِدَ لَهُ سَبِيلًا )  : ( پس شما را چه شده است ، چرا درباره منافقان كه خدا آنها را بواسطهء اعمالشان سرنگون كرده دو گروه شده‌ايد ؟ آيا مىخواهيد كسى را كه خدا گمراهش كرده هدايت كنيد ؟ در حالى كه كسى كه خدا او را گمراه كند هيچ راهى براى او نخواهى يافت ) ( فئه ) به معناى طائفه و ( اركاس ) به معناى ردّ است ، مىفرمايد حال كه ما براى شما توضيح داديم كه شفاعت ناپسند سهمى از بدى و زشتى خود را به شفيع مىدهد ، پس اى مؤمنين چرا دربارهء منافقين دو دسته و دو حزب\r\n\r\n","description":"","footnote":"","page_name":" 391 ","page_number":391},
  {"content":"\r\n\r\nشده‌ايد ؟ بعضى مىگوييد : بايد با آنها جنگ كرد و بعضى در مقام شفاعت مىگوييد : مبادا با آنها جنگ كنيد ، اين دسته از شجرهء فسادى كه با رشد منافقين رشد مىكند ، چشم پوشى كرده‌اند و آيا مىخواهند كسانى را كه خدا آنها را به گمراهى برگردانده است هدايت كنند ؟ و حال آنكه كسانى را كه خدا گمراه كند ديگر راهى بسوى هدايت ندارند و آن مؤمنين كه براى منافقان شفاعت مىكنند حقيقت را نمىفهمند و به همين جهت خداوند كلام خود را متوجه پيامبرش مىنمايد و با او سخن مىگويد .\r\n( 89 )  ( وَدُّوا لَوْ تَكْفُرُونَ كَما كَفَرُوا فَتَكُونُونَ سَواءً فَلا تَتَّخِذُوا مِنْهُمْ أَوْلِياءَ حَتَّى يُهاجِرُوا فِي سَبِيلِ اللَّهِ فَإِنْ تَوَلَّوْا فَخُذُوهُمْ وَ اقْتُلُوهُمْ حَيْثُ وَجَدْتُمُوهُمْ وَ لا تَتَّخِذُوا مِنْهُمْ وَلِيًّا وَ لا نَصِيراً )  : ( آنها دوست دارند شما نيز مانند آنها كافر شويد و در نتيجه مثل هم باشيد ، پس مبادا از آنها دوست بگيريد ، مگر زمانى كه در راه خدا هجرت كنند ، لذا اگر از قبول دعوت خدا اعراض كردند ، آنان را هر جا يافتيد ، بگيريد ، و بكشيد و هرگز از آنان دوست و ياور اختيار نكنيد ) ، در ادامهء آيه قبل مىفرمايد : چگونه مىخواهيد آنها را هدايت كنيد و حال آنكه آنها علاوه بر اينكه خدا گمراهشان كرده ، مىخواهند شما را هم به طرف خود بكشند و دوست دارند شما هم مانند آنها كافر شويد ، پس مبادا با آنها دوستى كنيد ، جز آنكه آنها دست از كفر برداشته و به سوى اسلام هجرت كنند ، لذا اگر از ايمان به خدا روى گردان شدند ، ديگر وظيفهء شما اين است كه آنها را هر جا يافتيد دستگير نموده و به قتل برسانيد و ديگر از ولايت و نصرت آنها اجتناب نماييد ، يعنى مؤمنان موظف شدند دوستان مشرك خود را وادار به مهاجرت نمايند ، اگر اجابت كردند به دوستى خود با آنان ادامه دهند و اگر اجابت نكردند آنها را دستگير نموده و به قتل رسانند .\r\n( 90 )  ( إِلَّا الَّذِينَ يَصِلُونَ إِلى قَوْمٍ بَيْنَكُمْ وَ بَيْنَهُمْ مِيثاقٌ أَوْ جاؤُكُمْ حَصِرَتْ صُدُورُهُمْ أَنْ يُقاتِلُوكُمْ أَوْ يُقاتِلُوا قَوْمَهُمْ وَ لَوْ شاءَ اللَّهُ لَسَلَّطَهُمْ عَلَيْكُمْ \r\n\r\n","description":"","footnote":"","page_name":" 392 ","page_number":392},
  {"content":"\r\n\r\n فَلَقاتَلُوكُمْ )  : ( جز آن افرادى كه با قومى پيمان دارند كه بين شما و آن قوم پيمان صلح بر قرار مىباشد و يا با شما سر جنگ نداشته باشند و توان جنگ با قوم خود را نيز ندارند و اگر خدا مىخواست آنها را بر شما تسلّط مىداد و آنها با شما پيكار مىكردند ) ، اين جمله استثنايى است از حكم آيهء بالا كه فرموده بود ، مشركين را دستگير كنيد و بكشيد ، پس مىفرمايد : به جز آن مشركانى كه بين آنها و بين بعضى از اقوام كه با مسلمانان پيمان صلح دارند رابطه‌اى باشد كه آنها را به هم وصل كرده باشد ، مثلا سوگندى در يارى نمودن بين آنها برقرار باشد و يا مشركانى كه نه ميل قتال با مسلمانان را داشتند و نه نيروى مقابله با مشركان قوم خود را ، و به عللى خود را كنار كشيده‌اند ، يعنى نه بر عليه مسلمانان هستند و نه بر له آنان ، پس اين دو طائفه استثناء شده‌اند ،  ( فَإِنِ اعْتَزَلُوكُمْ فَلَمْ يُقاتِلُوكُمْ وَ أَلْقَوْا إِلَيْكُمُ السَّلَمَ فَما جَعَلَ اللَّهُ لَكُمْ عَلَيْهِمْ سَبِيلًا )  : ( پس اگر از شما كناره گرفتند و اطاعت و تسليم عرضه نمودند ، در اين صورت خدا براى شما عليه آنها راه تسلطى ننهاده است ) ، حال كه خدا آنها را نسبت به قتال شما بى ميل نموده و به ضرر شما كارى نمىكنند و نه با شما همراه شده‌اند و نه با دشمن شما ، پس در اين صورت شما جهتى براى قتال با آنها نداريد و خدا چنين حق سلطه‌اى را بر شما قرار نداده است .\r\n( 91 )  ( سَتَجِدُونَ آخَرِينَ يُرِيدُونَ أَنْ يَأْمَنُوكُمْ وَ يَأْمَنُوا قَوْمَهُمْ كُلَّما رُدُّوا إِلَى الْفِتْنَةِ أُرْكِسُوا فِيها فَإِنْ لَمْ يَعْتَزِلُوكُمْ وَ يُلْقُوا إِلَيْكُمُ السَّلَمَ وَ يَكُفُّوا أَيْدِيَهُمْ فَخُذُوهُمْ وَ اقْتُلُوهُمْ حَيْثُ ثَقِفْتُمُوهُمْ وَ أُولئِكُمْ جَعَلْنا لَكُمْ عَلَيْهِمْ سُلْطاناً مُبِيناً )  : ( به زودى به مردمى ديگر برخورد مىكنيد كه مىخواهند هم شما را از شرّ خود ايمن سازند و هم قوم خود را ، امّا زمانى كه به سوى فتنه كشانده شوند با سر در آن فرو مىافتند ، پس اگر از شما كناره نگرفتند و اطاعت عرضه نداشتند و دست از دشمنى باز نگرفتند ، پس آنها را هر كجا يافتيد بگيريد و بكشيد كه ما شما را بر آنها تسلّطى آشكار داده‌ايم ) ، در اين آيه خبر مىدهد كه به زودى قومى ديگر با شما مواجه مىشوند كه مانند آن دو طائفه ديگر\r\n\r\n","description":"","footnote":"","page_name":" 393 ","page_number":393},
  {"content":"\r\n\r\nظاهرا مىخواهند هم به شما امنيّت بدهند و هم به قوم خودشان ، امّا خدا خبر مىدهد كه اينها منافقند و هيچ اعتبار و تأمينى در وعده‌هاى آنها و ادعاى بىطرفيشان نيست ، بلكه آنها در فتنه غوطه‌ورند و لذا دست از جنگ و دشمنى با شما برنمىدارند ، در اين صورت بر شماست كه با آنها مقابله كنيد و آنها را بگيريد و بكشيد و قضاى الهى بر تسلّط شما و نيروى اسلام بر عليه آنها جارى شده است .\r\n\r\n[ آيهء ( 94 - 92 ) حكم قتل نفس 
  ]\r\n( 92 )  ( وَ ما كانَ لِمُؤْمِنٍ أَنْ يَقْتُلَ مُؤْمِناً إِلَّا خَطَأً وَ مَنْ قَتَلَ مُؤْمِناً خَطَأً فَتَحْرِيرُ رَقَبَةٍ مُؤْمِنَةٍ وَ دِيَةٌ مُسَلَّمَةٌ إِلى أَهْلِهِ إِلَّا أَنْ يَصَّدَّقُوا فَإِنْ كانَ مِنْ قَوْمٍ عَدُوٍّ لَكُمْ وَ هُوَ مُؤْمِنٌ فَتَحْرِيرُ رَقَبَةٍ مُؤْمِنَةٍ وَ إِنْ كانَ مِنْ قَوْمٍ بَيْنَكُمْ وَ بَيْنَهُمْ مِيثاقٌ فَدِيَةٌ مُسَلَّمَةٌ إِلى أَهْلِهِ وَ تَحْرِيرُ رَقَبَةٍ مُؤْمِنَةٍ فَمَنْ لَمْ يَجِدْ فَصِيامُ شَهْرَيْنِ مُتَتابِعَيْنِ تَوْبَةً مِنَ اللَّهِ وَ كانَ اللَّهُ عَلِيماً حَكِيماً )  : ( هيچ مؤمنى حق ندارد مؤمن ديگرى را بكشد ، مگر به خطا ، حال اگر كسى مؤمنى را به خطا به قتل برساند بايد در كفّارهء آن يك بردهء مؤمن را آزاد كند و خون بهايى هم به كسان او تسليم نمايد ، مگر آنكه خونخواهان ، آن را ببخشند و اگر ورثهء مقتول مؤمن از مردمى باشد كه بين شما و آنان عداوت و جنگ است ، همان آزاد كردن بنده مؤمن كفايت مىكند و اگر مقتول از قومى باشد كه بين شما و آنان پيمانى بر قرار است ، بايد برده‌اى مؤمن آزاد كرده و خون بهائى به كسان او تسليم كند و كسى كه نمىتواند برده‌اى آزاد كند ، به جاى آن دو ماه پىدرپى روزه بگيرد ، اين بخشايشى از جانب خداست كه خدا همواره دانا و فرزانه مىباشد ) ، يعنى كسى كه مؤمن گشت و داخل در حرم ايمان شد ، ديگر هيچ اقتضايى براى كشتن مؤمنى مثل خودش وجود ندارد ، مگر كشتن از روى خطا كه در مقابل قتل عمد است ، يعنى مؤمنى به عمد ، قصد كشتن مؤمنى را نمىكند ، پس به طور كنايه از قتل عمد نهى مىنمايد و استثناء مزبور در آيه استثناء متصل است .\r\nكلمه ( تحرير ) به معناى آزاد كردن بنده است و ( ديه ) مالى است كه در عوض قتل\r\n\r\n","description":"","footnote":"","page_name":" 394 ","page_number":394},
  {"content":"\r\n\r\nنفس يا قطع عضو و غيره به خانواده مقتول يا مجروح داده مىشود ، مگر آنكه خانوادهء مقتول از ديه بگذرند و آن را ببخشند ، و اينكه اگر فرد كشته شدهء مؤمن از قبيله‌اى كافر باشد ، ديه به خانواده او تعلّق نمىگيرد ، به جهت آنست كه كافر از مؤمن ارث نمىبرد و تنها آزاد كردن بندهء مؤمن كفايت مىكند ، امّا اگر فرد مؤمن مقتول از قبيله‌اى مؤمن باشد يا بين شما و آنها پيمانى باشد ، هم ديه تعلّق مىگيرد و هم آزاد كردن بندهء مؤمن واجب مىشود ، و اگر كسى مالى نداشته باشد كه بنده‌اى را آزاد كند واجب است كه دو ماه پشت سر هم روزه بگيرد و اينها همه بازگشت و عطف توجه و رحمتى از جانب خداى متعال مىباشد كه دانا و حكيم است .\r\nدر حديث آمده است كه « ويران كردن تمام دنيا براى خدا آسانتر از كشته شدن يك انسان مسلمان است » و نيز در حديث ديگر آمده است « اگر شخصى در مشرق كشته شود و فردى ديگر در مغرب به قتل او راضى باشد ، همانا در خون او شريك است » .\r\n( 93 )  ( وَ مَنْ يَقْتُلْ مُؤْمِناً مُتَعَمِّداً فَجَزاؤُهُ جَهَنَّمُ خالِداً فِيها وَ غَضِبَ اللَّهُ عَلَيْهِ وَ لَعَنَهُ وَ أَعَدَّ لَهُ عَذاباً عَظِيماً )  : ( و هر كسى مؤمنى را به عمد بكشد ، پس جزاى او جهنم است و در آن جاودانه خواهد بود ، و خداوند بر او غضب آرد و او را لعنت مىكند و براى او عذابى بزرگ آماده دارد ) ، ( تعمّد ) به معناى آنست كه قصد كنى عملى را به همان عنوانى كه دارد انجام دهى ، يعنى اگر فردى به عمد قصد قتل مؤمنى را داشته باشد ، خداى متعال در اين آيه او را به سختى تهديد كرده و وعدهء خلود در آتش داده ، چيزى كه هست از آيه  ( إِنَّ اللَّهَ يَغْفِرُ الذُّنُوبَ جَمِيعاً )  « 1 » ، استفاده مىشود كه آيه صريح در حتمى بودن نيست و ممكن است خلود در آتش بوسيله توبه يا شفاعت مورد عفو قرار بگيرد و در كافى و تفسير عياشى از امام صادق عليه السّلام نقل شده كه شخصى از آن جناب پرسيد ، آيا\r\n\r\n\r\n","description":"","footnote":"\r\n( 1 ) - سوره زمر ، آيه 53 .\r\n","page_name":" 395 ","page_number":395},
  {"content":"\r\n\r\nمؤمنى كه مؤمن ديگر را عمدا بكشد مىتواند توبه كند و توبه او پذيرفته مىشود ؟ حضرت فرمودند : اگر او را به جرم اينكه مؤمن و داراى ايمان است كشته باشد ، توبه ندارد و توبه او مقبول نيست ، ولى اگر از شدت خشم و يا بخاطر منافع دنيوى او را كشته باشد توبه‌اش اين است كه از او انتقام بگيرند ، و اگر هيچكس نفهميده كه او قاتل است ، خودش نزد ورثه مقتول برود و اقرار كند كه مقتول بدست او به قتل رسيده ، اگر او را عفو كردند و به قتل نرساندند خونبها مىپردازد و به عنوان توبه به درگاه خداى متعال يك برده آزاد مىكند و دو ماه پىدرپى روزه مىگيرد و شصت مسكين را طعام مىدهد .\r\n( 94 )  ( يا أَيُّهَا الَّذِينَ آمَنُوا إِذا ضَرَبْتُمْ فِي سَبِيلِ اللَّهِ فَتَبَيَّنُوا وَ لا تَقُولُوا لِمَنْ أَلْقى إِلَيْكُمُ السَّلامَ لَسْتَ مُؤْمِناً تَبْتَغُونَ عَرَضَ الْحَياةِ الدُّنْيا فَعِنْدَ اللَّهِ مَغانِمُ كَثِيرَةٌ كَذلِكَ كُنْتُمْ مِنْ قَبْلُ فَمَنَّ اللَّهُ عَلَيْكُمْ فَتَبَيَّنُوا إِنَّ اللَّهَ كانَ بِما تَعْمَلُونَ خَبِيراً )  : ( اى كسانى كه ايمان آورديد ، چون در راه خدا سفر مىكنيد و به افراد ناشناس برمىخوريد دربارهء آنها تحقيق كنيد و به كسى كه به شما سلام مىكند نگوييد ، تو مؤمن نيستى ، تا به منظور گرفتن اموالش او را به قتل برسانيد و بدانيد كه نزد خدا غنائم بسيار است ، خود شما نيز قبل از اين چنين بوديد و خداوند با نعمت ايمان بر شما منّت نهاد ، لذا تحقيق نمائيد همانا خدا نسبت به آنچه مىكنيد با خبر است ) .\r\nمنظور از ( ضرب ) مسافرت و منظور از قيد ( فى سبيل اللّه ) آنست كه منظور ، سفر به قصد جهاد است و ( تبيّن ) يعنى تميز دادن در اينجا منظور تشخيص دادن مؤمن از كافر مىباشد و مىفرمايد : اگر كسى با صورت تحيّت اسلامى به شما سلام كرد براى كشتن و گرفتن اموال او به او نسبت كفر مدهيد و نپنداريد او از ترس جانش اظهار ايمان كرده است ، چون خود شما هم قبل از اين كافر بوديد و در جستجوى اموال دنيوى بوديد ، امّا خداوند با نعمت اسلام بر شما منّت نهاد ، پس قبل از اقدام به كشتن و تصرّف اموال ابتدا تحقيق كنيد تا حقيقت آشكار شود و بدانيد كه غنائمى كه در نزد خداست قابل مقايسه با\r\n\r\n","description":"","footnote":"","page_name":" 396 ","page_number":396},
  {"content":"\r\n\r\nغنائم دنيوى نيست و او به آنچه مىكنيد آگاه است ، اين آيه در مقام نصيحت است كه مبادا مرتكب اعمال جاهلى بشويد و ظاهرا در مقام نوعى توبيخ و سرزنش نيز هست كه چرا هنوز آثار جاهليت در مؤمنان باقى مانده است ؟\r\nدر تفسير قمى نقل شده كه اين آيه زمانى نازل شد كه رسولخدا صلّى اللّه عليه و إله و سلم از جنگ خيبر باز مىگشتند و اسامة بن زيد را با سپاهى بسوى بعضى از قريه‌هاى يهودى نشين در ناحيه فدك گسيل داشتند تا آنها را به اسلام دعوت كند و مردى به نام مرداس بن نهيك فدكى در يكى از اين قريه‌ها بود ، پس زمانى كه احساس كرد سپاه پيامبر صلّى اللّه عليه و إله و سلم نزديك مىشوند ، خانواده و مال خود را نزد كوهى گردآورى كرد و گفت : شهادت مىدهم كه خدايى جز اللّه نيست و محمّد صلّى اللّه عليه و إله و سلم ، فرستادهء خداست ، پس اسامة بن زيد وقتى از كنار او گذشت با نيزه‌اى او را به قتل رساند .\r\nو زمانى كه نزد پيامبر صلّى اللّه عليه و إله و سلم آمد و قصّه را بازگو نمود ، پيامبر صلّى اللّه عليه و إله و سلم فرمودند : آيا مردى را كه شهادت به وحدانيّت خدا و رسالت من مىداد به قتل رساندى ؟\r\nاسامه گفت : يا رسول اللّه او از ترس كشته شدن اين ندا را سر داده بود ، پس پيامبر صلّى اللّه عليه و إله و سلم فرمود : تو نه پرده از قلب او برداشتى و نه آنچه را به زبان گفت ، پذيرفتى و نه از درون و باطن نفس او خبر داشتى ، پس اسامه سوگند خورد كه ديگر كسى را كه شهادتين مىگويد به قتل نرساند و به اين بهانه در جنگهايى كه براى امير المؤمنين عليه السّلام پيش آمد از اوامر ايشان تخلّف ورزيد تا به قول خودش به سوگند خود وفا كند !\r\n\r\n[ آيهء ( 100 - 95 ) مقايسهء مجاهدان و قاعدان و مسأله مهاجرت در راه خدا 
  ]\r\n( 95 )  ( لا يَسْتَوِي الْقاعِدُونَ مِنَ الْمُؤْمِنِينَ غَيْرُ أُولِي الضَّرَرِ وَ الْمُجاهِدُونَ فِي سَبِيلِ اللَّهِ بِأَمْوالِهِمْ وَ أَنْفُسِهِمْ فَضَّلَ اللَّهُ الْمُجاهِدِينَ بِأَمْوالِهِمْ وَ أَنْفُسِهِمْ عَلَى الْقاعِدِينَ دَرَجَةً وَ كُلًّا وَعَدَ اللَّهُ الْحُسْنى وَ فَضَّلَ اللَّهُ الْمُجاهِدِينَ عَلَى الْقاعِدِينَ أَجْراً عَظِيماً )  : ( هرگز كسانى كه بدون عذر و علّت از جهاد در راه خدا تقاعد مىورزند با كسانى كه در راه او با جان و مال خود جهاد مىكنند ، يكسان نيستند ، خداى تعالى مجاهدان با مال و جان خود را ،\r\n\r\n","description":"","footnote":"","page_name":" 397 ","page_number":397},
  {"content":"\r\n\r\nبر نشستگان از حيث درجه برترى داده و خدا به همه آنها وعدهء نيكو داده و خداوند مجاهدان را بر نشستگان با اجرى عظيم برترى داده است ) ( ضرر ) به معناى كمبود در وجود است ، كمبودى كه مانع از شركت در امر جهاد باشد ، مثل كورى و شلى و بيمارى و مراد از جهاد با اموال انفاق آن در راه خدا به منظور غلبهء اسلام بر دشمنان است و مراد از جهاد با نفس ، حضور و جنگيدن در راه خداست و جمله ( كلا وعد اللّه الحسنى ) دلالت مىكند كه مراد از ( قاعدون ) در اينجا افرادى هستند كه شركت در جنگ را در زمانى ترك كردند كه احتياجى به رفتن آنها به جبههء جنگ نبوده ، چون به مقدار كفايت ديگران رفته بودند ، به جهت اينكه مىفرمايد : خدا به هر دو اين دو طايفه ( آنها كه به جهاد رفتند و آنها كه نرفتند ) وعدهء نيكو داده و مراد از اين جمله ترغيب و تحريك مسلمانان بر قيام به امر جهاد است تا مسلمين شتاب نموده و براى شركت در جهاد بر يكديگر سبقت بگيرند و كلمهء ( درجه ) به معناى مقام و منزلت و درجات به معناى منزلتى بالاتر است ، بعد از منزلتى پايينتر ، پس خدا به هر سه طائفه يعنى مجاهدان ، قاعدان معذور و قاعدين بدون جهت وعدهء عاقبت نيكو داده است ، امّا مسلّما درجات آنها با هم تفاوت دارد و آنها با هم مساوى نيستند و برترى مجاهدان بر دو طائفه ديگر بسى بيشتر و درجات آنان بسيار بالاتر است ، چون مشمول اجر عظيم الهى مىگردند .\r\n( 96 )  ( دَرَجاتٍ مِنْهُ وَ مَغْفِرَةً وَ رَحْمَةً وَ كانَ اللَّهُ غَفُوراً رَحِيماً )  : ( درجه‌هاى او آمرزش و رحمت اوست و مغفرت و رحمت صفت خداى تعالى مىباشد ) ، ( رحمت ) افاضه و بخشش الهى در جهت نعمت و عطاى آنست و باعث بر طرف شدن حجاب و رفع مانع از رسيدن به نعمت مىگردد و مغفرت ملازم همهء نعمتهاست و اين رحمت و مغفرت به جهت قيام آنها در راه خداست و خداوند آمرزنده و بر طرف كننده موانع رحمت و مهربان و بخشنده عطاست .\r\n\r\n","description":"","footnote":"","page_name":" 398 ","page_number":398},
  {"content":"\r\n\r\n( 97 )  ( إِنَّ الَّذِينَ تَوَفَّاهُمُ الْمَلائِكَةُ ظالِمِي أَنْفُسِهِمْ قالُوا فِيمَ كُنْتُمْ قالُوا كُنَّا مُسْتَضْعَفِينَ فِي الْأَرْضِ قالُوا أَ لَمْ تَكُنْ أَرْضُ اللَّهِ واسِعَةً فَتُهاجِرُوا فِيها فَأُولئِكَ مَأْواهُمْ جَهَنَّمُ وَ ساءَتْ مَصِيراً )  : ( كسانى كه فرشتگان قابض ارواح در حالى جان آنها را مىگيرند كه به نفس خويش ستم كرده‌اند و به آنها مىگويند : در چه وضعى بوديد كه اينچنين به نفس خود ستم كرديد ؟ آنها مىگويند ما در سرزمين خود مستضعف بوديم و اقويا ما را به ضعف كشيدند ، ملائكه مىگويند ، مگر زمين خدا وسيع نبود و نمىشد شما مهاجرت كنيد ؟ و چون پاسخ و حجّتى ندارند منزلگاهشان جهنم است و چه بد سرانجامى است ) ، مراد از ظلم به نفس اعراض از دين خدا و ترك بر پا داشتن شعائر الهى است و اين امور در اثر واقع شدن در بلاد شرك و زندگى كردن بين كفّار بوجود مىآيد ، چون انسان در چنين موقعيّتى ديگر راهى براى كسب معارف دينى و قيام به وظائف عبوديّت ندارد و اينها در بلاد كفر در موضع ضعف بودند و استضعاف را عذر موجّهى براى عمل نكردن به مسائل دينى مىدانسته‌اند ، در حالى كه مجبور نبودند كه بخاطر ترس از كفّار تن به ذلّت بدهند ، بلكه مىتوانستند مهاجرت كنند ، امّا اينها از ترس دشواريهاى مهاجرت و سختى راه به زندگى ذليلانه رضايت دادند و جملهء ( قالوا فيم كنتم ) دلالت مىكند بر صحنه‌اى كه در لسان روايات از آن به سئوال و جواب تعبير شده است و فرموده‌اند فرشتگان از هر كس كه از دنيا مىرود و او را دفن مىكنند ، سئوالهايى پيرامون دين و عقايد او و اينكه روز و شب و عمر و جوانى خود را در دنيا چگونه صرف كرده و همّ و غمّ و اشتغال او در دنيا چه بوده مىنمايند ، امّا چنان كه گفته شده ملائكه عذر آنها را موجّه نمىدانند ، مىگويند : آيا زمين خدا وسيع نبود و نمىتوانستيد مهاجرت كنيد تا به راحتى و آزادانه بتوانيد تكاليف دينى خود را انجام دهيد ؟ و اين استفهام توبيخى است و به جهت سرزنش آنها اين پرسش را مىكنند و هر كس در راه خدا مهاجرت كند در زمين خدا پناهگاهى\r\n\r\n","description":"","footnote":"","page_name":" 399 ","page_number":399},
  {"content":"\r\n\r\nوسيع خواهد يافت  ( وَ مَنْ يُهاجِرْ فِي سَبِيلِ اللَّهِ يَجِدْ فِي الْأَرْضِ مُراغَماً كَثِيراً وَ سَعَةً )  « 1 » ، و چون آنها حجّتى براى عدم مهاجرت خود ندارند ، لذا به حكم الهى مستحقّ جاودانگى در دوزخ مىباشند .\r\n( 98 )  ( إِلَّا الْمُسْتَضْعَفِينَ مِنَ الرِّجالِ وَ النِّساءِ وَ الْوِلْدانِ لا يَسْتَطِيعُونَ حِيلَةً وَ لا يَهْتَدُونَ سَبِيلًا )  : ( مگر آن مستضعفينى از مرد و زن و كودك كه نه مىتوانند استضعاف كفّار را از خود دور سازند و نه مىتوانند از آن سرزمين به جائى ديگر مهاجرت كنند ) ، اين استثناء استثنائى منقطع است ، چون آن افراد مذكور در آيهء قبلى اصولا مستضعف نبودند ، بلكه ادّعاى استضعاف مىكردند ، امّا مستضعف واقعى كسانى هستند كه هيچ چاره و تدبيرى ندارند تا از وضعى كه گرفتار آن هستند رها شوند و اينها مسلّما از آن گروه قبلى كه ظالم به نفس خود بودند جدا و متمايز هستند .\r\n( 99 )  ( فَأُولئِكَ عَسَى اللَّهُ أَنْ يَعْفُوَ عَنْهُمْ وَ كانَ اللَّهُ عَفُوًّا غَفُوراً )  : ( پس اينان اميدى هست كه خدا از آنچه كردند درگذرد و آنها را ببخشد و خدا آمرزنده و بسيار درگذرنده است ) ، اين گروه چون گناه عمدى مرتكب نشده‌اند ، به علّت جهلى كه دچار آن هستند در آنچه كرده‌اند معذورند ، امّا انسان در هر حالتى كه باشد بىنياز از عفو الهى نيست و نيازمند آن است كه خداوند با عفو خود اثر شقاوت را از دل او بزدايد و لذا در آيهء مورد بحث صحبت از اميد عفو آنان مىنمايد .\r\n( 100 )  ( وَ مَنْ يُهاجِرْ فِي سَبِيلِ اللَّهِ يَجِدْ فِي الْأَرْضِ مُراغَماً كَثِيراً وَ سَعَةً وَ مَنْ يَخْرُجْ مِنْ بَيْتِهِ مُهاجِراً إِلَى اللَّهِ وَ رَسُولِهِ ثُمَّ يُدْرِكْهُ الْمَوْتُ فَقَدْ وَقَعَ أَجْرُهُ عَلَى اللَّهِ وَ كانَ اللَّهُ \r\n\r\n\r\n","description":"","footnote":"\r\n( 1 ) - سوره نساء ، آيه 100 .\r\n","page_name":" 400 ","page_number":400},
  {"content":"\r\n\r\n غَفُوراً رَحِيماً )  : ( و هر كس در راه خدا هجرت نمايد على رغم مشكلات به گشايشهاى زيادى برخورد مىنمايد و كسى كه هجرت كنان از خانهء خويش به سوى خدا و رسولش رود و آنگاه مرگ او را دريابد ، پاداشش به عهدهء خداوند مىباشد و خداوند آمرزنده و مهربان است ) ( رغام ) به معناى خاك نرم است و اينكه بگويند ، ( رغم انف فلان ) يعنى دماغ او را به خاك ماليد و در اينجا به معناى مذهب و راه آمده است ، يعنى كسى كه در راه خدا هجرت كند ، خداوند راههاى زيادى پيش پايش باز مىكند و در هر راهى كه منكر و گناهى بود ، يا مانعى براى او وجود داشت به نقطه‌اى ديگر پناه مىبرد و دماغ آن مانع را به خاك مىمالد و يا آن مانع را به خشم درمىآورد و با آن به نزاع برمىخيزد و آنوقت است كه مىفهمد زمين خدا گسترده است و اين بيان براى شجاعت بخشيدن و به هيجان آوردن نفوس مؤمنان براى هجرت از ديار شرك و آرامش خاطر آنان بوده و مهاجرت به سوى خدا و رسول كنايه از مهاجرت به سرزمين اسلام است كه در آن مىتوانند به لوازم كتاب و سنّت الهى عمل كنند و چنين شخصى اگر در اين حال مرگش برسد خداوند حتما و محققا اجر او را خواهد داد ، چون خداى سبحان به الوهيّت خود هيچ چيز بر او دشوار و ناتوان كننده نيست .\r\n\r\n[ آيهء ( 104 - 101 ) حكم نماز خوف و نماز مسافر 
  ]\r\n( 101 )  ( وَ إِذا ضَرَبْتُمْ فِي الْأَرْضِ فَلَيْسَ عَلَيْكُمْ جُناحٌ أَنْ تَقْصُرُوا مِنَ الصَّلاةِ إِنْ خِفْتُمْ أَنْ يَفْتِنَكُمُ الَّذِينَ كَفَرُوا إِنَّ الْكافِرِينَ كانُوا لَكُمْ عَدُوًّا مُبِيناً )  : ( و زمانى كه به سفر مىرويد و بيم آن داريد كه كفّار شما را گرفتار سازند گناهى بر شما نيست ، اگر نماز را شكسته مىخوانيد ، چون كفّار دشمن آشكار شمايند ) يعنى هرگاه به سفر رفتيد ، مانعى از حرج و گناه نيست كه چيزى را از نماز كم كنيد و اين عبارت ظاهر در جواز است امّا اين گفتار منافاتى با حكم وجوب شكستن نماز ندارد ، چون آيه در مقام تشريع حكم به طور بالجمله است نه توضيح همهء خصوصيّات آن و مراد از ( خوف فتنه ) ترس از شكنجه و كشتن و زدن است و اين عبارت افاده مىكند كه ابتداء شكستن نماز براى خوف فتنه و\r\n\r\n","description":"","footnote":"","page_name":" 401 ","page_number":401},
  {"content":"\r\n\r\nترس از دشمن تشريع شد و اين خصوصى بودن مورد با عموميّت تشريع در جميع صور سفرهاى مشروع منافاتى ندارد و در آخر مىفرمايد : كافران همواره در جستجوى فرصت براى سركوب شما هستند و دشمنى آشكار براى شما مىباشند .\r\n( 102 )  ( وَ إِذا كُنْتَ فِيهِمْ فَأَقَمْتَ لَهُمُ الصَّلاةَ فَلْتَقُمْ طائِفَةٌ مِنْهُمْ مَعَكَ وَ لْيَأْخُذُوا أَسْلِحَتَهُمْ فَإِذا سَجَدُوا فَلْيَكُونُوا مِنْ وَرائِكُمْ وَ لْتَأْتِ طائِفَةٌ أُخْرى لَمْ يُصَلُّوا فَلْيُصَلُّوا مَعَكَ وَ لْيَأْخُذُوا حِذْرَهُمْ وَ أَسْلِحَتَهُمْ )  : ( و هنگامى كه تو اى پيامبر در بين آنان باشى و بخواهى نماز جماعت بخوانى ، همه يكباره به نماز نايستند ، بلكه عدّه‌اى از مؤمنين با تو ، به نماز بايستند و اسلحهء خويش را برگيرند و چون سجده كردند ، نماز خود را تمام كنند و پشت سر شما بايستند ، طائفه دوّم كه نماز نخوانده‌اند بيايند و با تو نماز بخوانند و حتما اسلحهء خويش را با خود داشته باشند ) ، در اين آيه حكم نماز خوف تشريع شده است و مراد آنست كه در هنگام خوف بخواهند نماز جماعت بخوانند ، مأمورند دو دسته شوند ، دستهء اوّل به پيامبر صلّى اللّه عليه و إله و سلم اقتداء كنند و اسلحهء خود را همراه داشته باشند و گروه دوّم از مال و جان دسته اوّل حفاظت كنند و زمانى كه طائفه اوّل نماز خود را تمام كردند ، براى دفاع در پشت سر طائفه دوّم قرار بگيرند و آنگاه آنها نماز بخوانند و به پيامبر اقتداء كنند ، در حالى كه اسلحهء خود را هم همراه دارند ،  ( وَدَّ الَّذِينَ كَفَرُوا لَوْ تَغْفُلُونَ عَنْ أَسْلِحَتِكُمْ وَ أَمْتِعَتِكُمْ فَيَمِيلُونَ عَلَيْكُمْ مَيْلَةً واحِدَةً )  : ( چون كافران دوست مىدارند شما از اسلحه و بار و بنهء خود غافل شويد و يكباره بر شما بتازند ) ، اين جمله در مقام بيان علّت حكمى است كه در اوّل آيه در مورد كيفيّت نماز خوف بيان كرد ، مىفرمايد : اينكه گفتيم در حال خوف چنين نماز بخوانيد به جهت آن بود كه كافران مايلند كه وقتى شما سرگرم نماز مىشويد از اسلحه و ساز و برگ خود غفلت كنيد تا با يك حمله ناگهانى بر شما بتازند ،  ( وَ لا جُناحَ عَلَيْكُمْ إِنْ كانَ بِكُمْ أَذىً مِنْ مَطَرٍ أَوْ كُنْتُمْ مَرْضى أَنْ تَضَعُوا أَسْلِحَتَكُمْ وَ خُذُوا حِذْرَكُمْ إِنَّ اللَّهَ أَعَدَّ لِلْكافِرِينَ عَذاباً مُهِيناً )  : ( و\r\n\r\n","description":"","footnote":"","page_name":" 402 ","page_number":402},
  {"content":"\r\n\r\nگناهى بر شما نيست اگر بخاطر باران يا بيمارى ، كه حمل اسلحه را برايتان دشوار مىنمود ، اسلحه را زمين بگذاريد ، امّا به شرطى كه احتياط خود را از دست ندهيد ، همانا خداوند براى كافران عذابى خوار كننده مهيّا نموده است ) اين جمله بيانگر تخفيفى ديگر از جانب خدا در مورد كيفيّت نماز خوف است و آن اين است كه زمانى كه بخاطر باران يا بيمارى حمل اسلحه در نماز مشكل است ، در اين حالت حرجى بر آنان نيست كه بدون اسلحه نماز بخوانند ، امّا به شرطى كه احتياط نمايند و از كفّار غافل نشوند ، چون كفّار همهء همّ و غمّشان در گرفتار كردن مؤمنان و غافلگير نمودن آنان است و خداوند هم به سبب همين دشمنى آنها با شريعت الهى و راه او و عداوت با مؤمنان براى آنان عذابى سخت و ذليل كننده آماده كرده است .\r\n( 103 )  ( فَإِذا قَضَيْتُمُ الصَّلاةَ فَاذْكُرُوا اللَّهَ قِياماً وَ قُعُوداً وَ عَلى جُنُوبِكُمْ فَإِذَا اطْمَأْنَنْتُمْ فَأَقِيمُوا الصَّلاةَ إِنَّ الصَّلاةَ كانَتْ عَلَى الْمُؤْمِنِينَ كِتاباً مَوْقُوتاً )  : ( و چون نماز را تمام كرديد ، در هر حال چه ايستاده و چه خفته و چه به پهلو خدا را ياد كنيد ، اين نماز شكسته مخصوص حالت خوف است ، پس همين كه ايمن شديد نماز را تمام بخوانيد ، چون نماز امر واجبى است كه بايد مؤمنين آن را در اوقات معيّن به جاى آورند ) ، پس نماز فريضه‌اى تغيير ناپذير و ثابت در تمام احوال است ، و نماز به حسب اصل دگرگونى نمىپذيرد و در هيچ حالى ساقط نمىشود ، لذا اگر حكم نماز مسافر يا نماز خوف را داديم ، اينها براى همان حالات خاص بود ، ولى در زمان ايمنى و در حضر نماز را تمام و كمال بجاى آوريد ، چون نماز امر واجبى است ، كه هرگز ساقط نمىشود و تغيير و تبدّل نمىپذيرد ، يعنى مثلا مانند روزه به چيز ديگر نظير كفّاره مبدّل نخواهد شد .\r\n( 104 )  ( وَ لا تَهِنُوا فِي ابْتِغاءِ الْقَوْمِ إِنْ تَكُونُوا تَأْلَمُونَ فَإِنَّهُمْ يَأْلَمُونَ كَما تَأْلَمُونَ وَ تَرْجُونَ مِنَ اللَّهِ ما لا يَرْجُونَ وَ كانَ اللَّهُ عَلِيماً حَكِيماً )  : ( و در تعقيب كفّار سستى نورزيد ، اگر شما در رنج هستيد ، آنان نيز مانند شما در رنجند ، با اين فرق كه شما از خدا اميد\r\n\r\n","description":"","footnote":"","page_name":" 403 ","page_number":403},
  {"content":"\r\n\r\nپاداش را داريد و آنان اين اميد را ندارند و همانا خدا همواره دانا و حكيم است ) ، يعنى دچار ضعف نشويد و از تعقيب آنها كوتاهى نكنيد ، چون اگر شما از جنگ و جهاد دردمند و ملول شده‌ايد ، مسلّما آنها هم دچار درد و رنج و ملال هستند ، امّا شما حال بدترى از دشمن خود نداريد ، چون شما از ناحيهء خدا اميد فتح و ظفر و اميد مغفرت و اجر جزيل داريد ، چون خدا ولّى شماست ، امّا دشمنان مولايى نداشته و اميدى كه آنها را دلگرم كند ندارند تا در عمل خود نشاط بيابند و كسى نيست كه رسيدن آنان به هدفشان را تضمين كند و خداوند متعال داناى به مصالح است و همچنين در امر و نهيى كه مىنمايد ، حكمت لحاظ مىكند ، پس در انجام اوامر الهى ترديد نكنيد .\r\n\r\n[ آيهء ( 126 - 105 ) نهى پيامبر از دفاع از خائنان ، مسأله توبه و چگونگى عمل شيطان 
  ]\r\n( 105 )  ( إِنَّا أَنْزَلْنا إِلَيْكَ الْكِتابَ بِالْحَقِّ لِتَحْكُمَ بَيْنَ النَّاسِ بِما أَراكَ اللَّهُ وَ لا تَكُنْ لِلْخائِنِينَ خَصِيماً )  : ( ما اين كتاب را به حق بر تو نازل كرديم تا در بين مردم طبق آن رأيى كه خدا به تو نمايانده است و تعليم فرموده ، حكم كنى ، پس جانب خيانتكاران را مگير ) ، لذا هدف از نزول كتاب آنست كه حاكميت و قوانين بر طبق شريعت الهى باشد و مراد از حكم بين مردم ، قضاوت در بين آنها در منازعات و دشمنيهاى آنان مىباشد و آيه دلالت مىكند كه خداوند حق حكم و داورى را خاص رسول صلّى اللّه عليه و إله و سلم خود نموده و رأى آن حضرت را در داورى حجّت قرار داده ، چون حكم به معناى بريدن نزاع به وسيله قضاوت مىباشد و معلوم است كه اين حكم جز با اعمال نظر از جانب قاضى حاكم و جز با اظهار عقيده او صورت نمىگيرد ، علاوه بر اينكه آن حضرت به احكام عامّه و قوانين كليّه در مورد هر منازعه‌اى آگاه است و مراد از ( بما اريك اللّه ) ايجاد رأى و معرفى حكم است نه تعليم احكام و شرايع كه بعضى از مفسّران احتمال داده‌اند و در آخر مىفرمايد : هرگز از خيانتكاران طرفدارى نكن ، چون ( خصيم ) يعنى كسى كه از ادعاى شاكى يا هر چيزى كه در حكم دعوى است دفاع مىكند ، يعنى اى پيامبر از خيانتكاران دفاع نكن ، بلكه جانب افراد محقّ را بگير و عدالت را برقرار نما و مسلّما\r\n\r\n","description":"","footnote":"","page_name":" 404 ","page_number":404},
  {"content":"\r\n\r\nپيامبر صلّى اللّه عليه و إله و سلم همواره بر طبق حقّ حكم مىنمايد .\r\n( 106 )  ( وَ اسْتَغْفِرِ اللَّهَ إِنَّ اللَّهَ كانَ غَفُوراً رَحِيماً )  : ( و از خدا آمرزش بخواه ، همانا خداوند آمرزنده و مهربان است ) استغفار يعنى طلب ستر و پوشاندن آنچه در طبيعت انسان از امكان حيف و ميل نمودن حقوق ديگران و تمايل به هواهاى نفسانى وجود دارد و همچنين طلب آمرزيدن آنها و آيات بعدى دلالت مىكنند كه خداوند رسولش را به گوهر عصمت آراسته نموده است ، و اين مطلب آنچه را بعضى مفسّران ، دربارهء اينكه اين آيه امر به استغفار پيامبر از دفاع كردن از دزدى كه متّهم شده بود ، گفته‌اند ، نفى مىكند ، پس امر به استغفار به شخص پيامبر در اينجا ، نه به معناى طلب آمرزش گناهان بلكه به معناى آنست كه پيامبر از خداوند طلب كند تا آنچه در طبيعت انسان وجود دارد كه بواسطهء آن ممكن است ، حقوق ديگران را غصب كند و به سوى تمايلات نفسانى مايل شود بيامرزد .\r\n( 107 )  ( وَ لا تُجادِلْ عَنِ الَّذِينَ يَخْتانُونَ أَنْفُسَهُمْ إِنَّ اللَّهَ لا يُحِبُّ مَنْ كانَ خَوَّاناً أَثِيماً )  : ( و از آنهايى كه به نفس خودشان خيانت مىكنند ، دفاع نكن كه خدا كسى را كه خيانتكار و گنه پيشه باشد دوست نمىدارد ) بعضى مفسران گفته‌اند نسبت خيانت به نفس به جهت آنست كه و بال خيانت عايد نفس مىشود و يا براى اين است كه به طور كلى هر معصيتى خيانت به نفس محسوب مىگردد ، امّا معناى درست‌تر آنست كه بگوئيم مؤمنان همه مانند يك نفس واحده هستند و مال همه در واقع گويا يك مال واحد است ، پس بر همهء آنها حفظ آن و نگهدارى آن مال از تباه شدن واجب است ، بنابراين تعدّى و تجاوز يك نفر به ديگران در امورى مانند سرقت ، در واقع خيانت به نفس خود محسوب مىشود .\r\nهمچنين كلمه ( خوّان ) و ( خائن ) چون اسم فاعل هستند دلالت بر ثبوت و دوام دارند ، لذا آنها مستمر در خيانت هستند و گنهكارى براى آنها امرى ثابت مىباشد و\r\n\r\n","description":"","footnote":"","page_name":" 405 ","page_number":405},
  {"content":"\r\n\r\nخداوند ابدا خيانت را دوست نمىدارد ، چه كم باشد و چه زياد .\r\n( 108 )  ( يَسْتَخْفُونَ مِنَ النَّاسِ وَ لا يَسْتَخْفُونَ مِنَ اللَّهِ وَ هُوَ مَعَهُمْ إِذْ يُبَيِّتُونَ ما لا يَرْضى مِنَ الْقَوْلِ وَ كانَ اللَّهُ بِما يَعْمَلُونَ مُحِيطاً )  : ( اينها از مردم شرم دارند ، امّا از خدا حيا نمىكنند ، با اينكه خدا همه جا با آنان است و آن زمان كه شبانه سخنانى خلاف رضاى او مىگويند ، با آنان حاضر است و خداوند همواره به آنچه انجام مىدهند ، احاطه دارد و آگاه است ) ، پنهان كردن امرى از خداى متعال امرى محال و غير ممكن است ، چون هيچ چيزى در آسمان و زمين نيست كه بر خدا پنهان باشد ، امّا در مورد مردم مىتوان امورى را از آنها پنهان كرد ، و امورى را كه دوست مىداريم آشكار كنيم ، امّا به قرينهء كلام فهميده شود كه در اينجا منظور از استخفاء مخفى كردن و پوشاندن نيست ، بلكه منظور حيا كردن و شرمنده شدن است ، و خيانتكاران مورد بحث در هنگام شب براى برائت خود از آن خيانت مذموم نقشه مىكشيدند و سخنانى مىگفتند كه مورد رضاى خدا نبوده است ، امّا خداوند همواره حاضر و ناظر بر اعمال آنهاست و به ايشان احاطه دارد .\r\n( 109 )  ( ها أَنْتُمْ هؤُلاءِ جادَلْتُمْ عَنْهُمْ فِي الْحَياةِ الدُّنْيا فَمَنْ يُجادِلُ اللَّهَ عَنْهُمْ يَوْمَ الْقِيامَةِ أَمْ مَنْ يَكُونُ عَلَيْهِمْ وَكِيلًا )  : ( حال به فرض كه شما از اين خيانتكاران در زندگى دنيا دفاع كرديد ، امّا چه كسى در پيشگاه خدا در روز قيامت از آنها دفاع خواهد كرد ، يا چه كسى در آنجا مدافع و وكيل آنها خواهد بود ؟ ) يعنى اين مجادله و دفاع از خائنين فائده‌اى ندارد و آنها از اين دفاع بهره‌اى نمىبرند ، چون اين دفاع فقط در زندگى محدود دنياست كه در برابر خدا ارزشى ندارد ، امّا در قيامت كسى نخواهد بود تا تدبير امور آنها و اصلاح شئون ايشان را به عهده بگيرد و حقيقت آنست كه در حيات آخرت كه در نزد خدا داراى مرتبتى عظيم است خائنان نه مدافعى خواهند داشت و نه وكيلى كه از آنان دفاع كند و دربارهء آنان مجادله نمايد .\r\n\r\n","description":"","footnote":"","page_name":" 406 ","page_number":406},
  {"content":"\r\n\r\n( 110 )  ( وَ مَنْ يَعْمَلْ سُوءاً أَوْ يَظْلِمْ نَفْسَهُ ثُمَّ يَسْتَغْفِرِ اللَّهَ يَجِدِ اللَّهَ غَفُوراً رَحِيماً )  : ( و هر كس مرتكب عمل بدى شود يا به نفس خود ظلم كند و آنگاه از خدا طلب آمرزش نموده و توبه نمايد ، خداوند را آمرزنده و مهربان خواهد يافت ) در اين آيه خداوند خائنان را تشويق مىكند كه بسوى پروردگار خود باز گردند و از او طلب آمرزش نمايند و مراد از ( سوء ) تعدى به ديگران و مراد از ( ظلم به نفس ) تعدى بر نفس خويش است و يا منظور از ( سوء ) معصيتى است كه از نظر زشتى پايينتر از معصيت ظلم باشد ، مانند معصيت صغيره نسبت به معصيت كبيره ، در هر حال خداوند داناتر است .\r\nو اين آيه و دو آيه بعد هر سه غرض واحدى دارند و آن غرض بيان گناهى است كه آدمى با علم به گناه بودنش مرتكب شود ، هر يك از اين سه آيه جهتى از جهات آن گناه را بيان مىكند ، آيهء اول روشن مىسازد كه هر معصيتى كه انسان مرتكب شود با تبعات و پيامدهايى كه دارد در نفس او اثر بدى باقى مىگذارد و در نامهء اعمالش ثبت مىشود و بنده خدا مىتواند با توبه و استغفار آن اثر سوء را از بين ببرد و چون خدا آمرزنده و مهربان است ، او را خواهد آمرزيد .\r\nآيه دوّم تذكر مىدهد كه هر گناهى كه افراد مرتكب شوند ، فقط و فقط به خودشان ضرر رسانده‌اند و ممكن نيست كه اثر آن گناه دامن او را نگيرد و به جاى او دامنگير غير شود ، پس گنه‌كار بيهوده تلاش نكند تا گناه خود را به گردن ديگران بياندازد و دست به افتراء و تهمت بزند .\r\nو در آيه سوّم توضيح مىدهد كه خطا و گناهى كه انسان مرتكب شود ، به فرض هم كه آن را به گردن ديگران بياندازد ، تازه مرتكب گناه تهمت و افتراء شده است كه اين خود گناهى افزون بر گناه اوّل است .\r\n( 111 )  ( وَ مَنْ يَكْسِبْ إِثْماً فَإِنَّما يَكْسِبُهُ عَلى نَفْسِهِ وَ كانَ اللَّهُ عَلِيماً حَكِيماً )  : ( و هر كس مرتكب گناه شود ، پس همانا آن را بر عليه نفس خودش نموده است و خداوند\r\n\r\n","description":"","footnote":"","page_name":" 407 ","page_number":407},
  {"content":"\r\n\r\nهمواره دانا و حكيم است ) پس دامنهء آن گناه گريبانگير خود اوست و دودش تنها به چشم خود او مىرود و به غير او تجاوز نمىكند و خداوند مىداند كه چه كسى مرتكب گناه شده است و بواسطه حكمتش تنها گنه‌كار را مجازات مىكند نه غير او را  ( وَ لا تَزِرُ وازِرَةٌ وِزْرَ أُخْرى )  « 1 » ، ( و هيچكس بار گناه ديگرى را به دوش نمىكشد ) .\r\n( 112 )  ( وَ مَنْ يَكْسِبْ خَطِيئَةً أَوْ إِثْماً ثُمَّ يَرْمِ بِهِ بَرِيئاً فَقَدِ احْتَمَلَ بُهْتاناً وَ إِثْماً مُبِيناً )  : ( و هر كس كه مرتكب خطا يا گناهى مىشود ، آنگاه آن را به گردن بىگناهى مىاندازد ، بهتان و گناهى آشكار را به گردن گرفته است ) وقتى كسى ارادهء چيزى كند و اتّفاقا چيز ديگرى را به دست آورد يا كار ديگرى كند ، مىگويند ، خطا كرد و اگر همان چيز را كه مىخواست بدست آورد ، مىگويند ، اصابه كرد و كلمهء ( خطيئه ) از نظر معنا نزديك كلمه ( سيّئه ) است ، منتها خطيئه بيشتر در جايى استعمال مىشود كه مورد مقصود اصلى و فى نفسه نبوده باشد ، بلكه آن مورد و آن فعلى كه به خطا انجام شده زاييده از مقصدى ديگر باشد مثل كسى كه قصد كرده شكارى را با تير بزند ، ولى تير او به انسانى برخورد مىكند و خطيئه به هر حال عملى است كه انسان مرتكب شده ، در حالى كه بداند آن را نبايد انجام داد ، يعنى با قصد و عمد انجام شود و مراد از آن همان فعل معصيت است و ( اثم ) عملى است كه پيامد آن موجب نااميدى انسان از خيرات كثيرى مىشود ، مانند نوشيدن شراب و قمار و دزدى از كارهايى كه هيچ انسانى آن را به قصد به دست آوردن خيرات انجام نمىدهد و بر عكس موجب انحطاط اجتماعى و سقوط آدمى از موقعيّت اجتماعى و سلب اعتماد و وثوق جامعه از آدمى مىشود .\r\nپس هر كس معصيتى كند كه و بال آن از مورد خودش تجاوز نكند ( مثل ترك واجبات يا انجام بعضى محرمات ) و نيز هر كس معصيتى كند كه و بال آن استمرار\r\n\r\n\r\n","description":"","footnote":"\r\n( 1 ) - سوره انعام ، آيه 164 .\r\n","page_name":" 408 ","page_number":408},
  {"content":"\r\n\r\nدارد ( مانند قتل نفس بناحق و سرقت . . . ) و آنگاه معصيت خود را به بىگناهى تهمت بزند ، همانا مرتكب افتراء و بهتانى آشكار شده است ، همچنانكه اگر كسى شخصى را بدون اطلاع مورد هدف تير اندازى قرار دهد اين عمل بار سنگينى به دوش او مىگذارد ، كه او را از هر خيرى در تمام زندگيش باز مىدارد و محروم مىسازد و هرگز از دوش او نمىافتد و اين تشبيه را با دو استعاره لطيف بيان نموده است .\r\n( 113 )  ( وَ لَوْ لا فَضْلُ اللَّهِ عَلَيْكَ وَ رَحْمَتُهُ لَهَمَّتْ طائِفَةٌ مِنْهُمْ أَنْ يُضِلُّوكَ وَ ما يُضِلُّونَ إِلَّا أَنْفُسَهُمْ وَ ما يَضُرُّونَكَ مِنْ شَيْءٍ )  : ( و اگر فضل و رحمت خداوند شامل حال تو نبود ، همانا طائفه‌اى از كفّار سعى مىكردند كه تو را گمراه كنند ، هر چند كه جز خودشان كسى را گمراه نمىكنند و ذرّه‌اى به تو ضرر نمىرسانند . . . ) يعنى كفّار تصميم گرفتند كه پيامبر را راضى كنند به اينكه از همان افراد خائن دفاع كند ، امّا اينها در اين تصميمى كه گرفته‌اند گمراهند ، چون اين تصميمشان عين معصيت است و هر معصيتى ، ضلالت و گمراهى است ، پس در واقع گمراهى جز از نفس خودشان به غير تجاوز نمىكند و با جمله بعدى قاطعانه هر گونه ضرر و آسيبى از ناحيهء افعال و گفتار آنان را از پيامبر صلّى اللّه عليه و إله و سلم نفى مىنمايد و مىفرمايد : آنها هيچ ضررى به تو نخواهند رسانيد ،  ( وَ أَنْزَلَ اللَّهُ عَلَيْكَ الْكِتابَ وَ الْحِكْمَةَ وَ عَلَّمَكَ ما لَمْ تَكُنْ تَعْلَمُ وَ كانَ فَضْلُ اللَّهِ عَلَيْكَ عَظِيماً )  : ( چون خداوند بر تو كتاب و حكمت فرو فرستاده و آنچه را نمىدانستى به تو تعليم داده است و فضل خدا بر تو بسيار بزرگ مىباشد ) ، و اين انزال حكمت و كتاب از جانب خداوند ، مانع از تأثير آن افراد در گمراه نمودن پيامبر صلّى اللّه عليه و إله و سلم است كه ملاك در عصمت آن حضرت نيز مىباشد و همچنين علمى كه خداوند به پيامبر صلّى اللّه عليه و إله و سلم افاضه نموده است او را به عصمت مىرساند و لذا مانع از گمراه شدن ايشان مىگردد ، و در آخر مىفرمايد : اين انزال كتاب و حكمت و علم منجر به عصمت همه فضلى بزرگ از ناحيهء خداست كه پيامبر صلّى اللّه عليه و إله و سلم بايد بابت آنها از درگاه الهى امتنان و شكرگزارى نمايد .\r\n\r\n","description":"","footnote":"","page_name":" 409 ","page_number":409},
  {"content":"\r\n\r\n( 114 )  ( لا خَيْرَ فِي كَثِيرٍ مِنْ نَجْواهُمْ إِلَّا مَنْ أَمَرَ بِصَدَقَةٍ أَوْ مَعْرُوفٍ أَوْ إِصْلاحٍ بَيْنَ النَّاسِ وَ مَنْ يَفْعَلْ ذلِكَ ابْتِغاءَ مَرْضاتِ اللَّهِ فَسَوْفَ نُؤْتِيهِ أَجْراً عَظِيماً )  : ( هيچ خيرى در بيشتر سخنان بيخ گوشى از آنان نيست ، مگر آنكه سفارش به صدقه دادن يا نيكوئى يا اصلاحى در بين مردم باشد و هر كس براى رضاى خدا چنين كند به زودى به او پاداشى بزرگ مىدهيم ) ( نجوى ) يعنى گفتگوى سرّى و پنهانى و هيچ خيرى در بيشتر اين سخنان نيست ، خواه به صورت شبانه و سرّى باشد و يا غير آن و ظاهر استثناء در موارد مذكور آنست كه استثناء منقطع است ، پس معنا چنين است كه ، ولى كسى كه امر به صدقه يا اصلاح بين مردم و يا نيكى مىنمايد در اين صورت در سخن سرّى او خيرى هست و شايد آوردن صدقه زايد بر معروف با آنكه صدقه خود از مصاديق و معروف است به جهت آن باشد كه ذكر خاص با وجود ذكر عام گوياى عنايت زايدى نسبت به خاصّ است ، چون صدقه فرد كامل و تامّ معروف است و در بيان آن غالبا نياز بيشترى به نجوى هست .\r\nو گفته مىشود كه مراد از نجوى آنست كه گروهى به دور از جماعت مسلمين شبانه و پنهانى در مورد امرى گفتگو و برنامه ريزى كنند در حالى كه وجههء تربيت اسلامى آنست كه هر انسانى مشكل و مسأله خود را ابتدا به پيامبر صلّى اللّه عليه و إله و سلم عرضه نمايد و اگر امرى شخصى است كه نمىخواهد بين مردم شايع شود آن را به طور سرّى با پيامبر مطرح كند و حكمت اقتضاء مىكند كه افراد مسلمين خود را از جماعت كنار نكشند و رو به افراد نياورند و خود را به تصوّرات و مشكلات و افكار و مسائل شخصى و گروهى منحصر نكنند .\r\nو در آخر مىفرمايد : اگر شخصى كه نجوى مىكند اين امر را به جهت رضاى خدا انجام دهد و مىخواهد عملش براى نزديكى و قرب به خدا باشد ، پس خداوند به او اجرى عظيم مىدهد ، امّا چنانچه در آيه بعد بيان مىشود ، اگر اين عمل را به جهت دشمنى و مخالفت با رسول خدا صلّى اللّه عليه و إله و سلم انجام دهد و قصدش برگزيدن طريقى غير از طريق\r\n\r\n","description":"","footnote":"","page_name":" 410 ","page_number":410},
  {"content":"\r\n\r\nمؤمنين باشد ، پس جزاى او مهلت دادن و استدراج الهى و آنگاه ساقط شدن در جهنّم و جايگاه پست آن است .\r\n( 115 )  ( وَ مَنْ يُشاقِقِ الرَّسُولَ مِنْ بَعْدِ ما تَبَيَّنَ لَهُ الْهُدى وَ يَتَّبِعْ غَيْرَ سَبِيلِ الْمُؤْمِنِينَ نُوَلِّهِ ما تَوَلَّى وَ نُصْلِهِ جَهَنَّمَ وَ ساءَتْ مَصِيراً )  : ( و هر كس بعد از آنكه طريق هدايت برايش روشن شد باز مخالفت با رسول نمايد و روشى غير مؤمنين اتخاذ نمايد ، وى را به همان وضعى كه دوست دارد وا مىگذاريم و او را وارد جهنم مىسازيم كه چه بد سرانجامى است ) ، ( مشاقّه ) از ريشه ( شقّ ) به معناى قطعه جدا شده از چيزى است ، پس شقاق كنايه از مخالفت مىباشد و مخالفت با رسول خدا در واقع مخالفت با خداست و كسى كه از رسول اطاعت نكند در واقع از خدا اطاعت نكرده  ( مَنْ يُطِعِ الرَّسُولَ فَقَدْ أَطاعَ اللَّهَ )  « 1 » ، و مراد از سبيل مؤمنين همان اطاعت از پيامبر صلّى اللّه عليه و إله و سلم است ، چون مؤمنين در ايمان مجتمع مىباشند و آن ايمان هماهنگى بر اطاعت خدا و رسول او ، وحدت مسلمانان و عدم جدايى و شقاق در بين جامعهء اسلامى است ، در حالى كه افراد خائن با رسول خدا مخالفت مىكنند و روشى غير از روش مؤمنان در پيش مىگيرند ، پس خداوند با آنها همان معامله‌اى را مىكند كه آنها و اعمالشان اقتضاى آن را دارند و آنها را بر طبق خواسته‌شان در طريق غير از طريق مؤمنين مساعدت مىنمايد و آن هم همان طريق شرك به خداى بزرگ است و اين تازه جزاى دنيوى آنهاست ، امّا در آخرت آنها را وارد جهنم مىنمايد كه بسيار بد جايگاهى است .\r\n( 116 )  ( إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ وَ مَنْ يُشْرِكْ بِاللَّهِ فَقَدْ ضَلَّ ضَلالًا بَعِيداً )  : ( خدا به هيچ وجه نمىبخشد كه به او شرك بورزند و گناهان كوچكتر از آن را از هر كس بخواهد مىآمرزد و هر كس به خدا شرك بورزد به\r\n\r\n\r\n","description":"","footnote":"\r\n( 1 ) - سورهء نساء ، آيه 80 ، ( هر كس از رسول اطاعت كند ، از خدا اطاعت كرده است ) .\r\n","page_name":" 411 ","page_number":411},
  {"content":"\r\n\r\nتحقيق در گمراهى بسيار دور افتاده است ) اين آيه دلالت مىكند بر اينكه دشمنى و مخالفت با رسول خدا ، شرك به خداى عظيم است ، همچنين اتخاذ روشى غير از طريق الهى و برافراشتن پرچمى غير از پرچم اسلام و دوست گزيدن از بين دشمنان خدا و اطاعت هر معبودى غير خدا شرك است و نيز هر گونه دخل و تصرّف و تحريف و تغيير در روش الهى شرك مىباشد و خدا آن را نمىآمرزد .\r\nامّا گناهان ديگر غير از شرك را از هركس بخواهد مىآمرزد و در مىگذرد و شرك از بزرگترين معاصى و بدترين آنهاست و هر كس به خدا شرك بورزد ، يعنى غير خدا را عبادت كند و از احكام آنها پيروى نمايد ، همانا از طريق هدايت به ضلالتى بسيار دور افتاده است ، چون مذهب و روش الهى سعادت مردم را در دنيا و آخرت تأمين مىكند و هر كس از اين راه دور شود و از راه ديگرى پيروى كند و قوانين وضعى و ارزشهاى قراردادى اهل باطل و نظريات برخاسته از تمايلات آنها را عمل نمايد ، به تحقيق راهى غير از سعادت دنيا را برگزيده و لذا به مغفرت الهى نمىرسد ، بلكه وارد جهنم مىگردد كه بسيار بد جايگاهى است .\r\n( 117 )  ( إِنْ يَدْعُونَ مِنْ دُونِهِ إِلَّا إِناثاً وَ إِنْ يَدْعُونَ إِلَّا شَيْطاناً مَرِيداً )  : ( مشركين جز جماداتى بىاثر و اثر پذير را نمىخوانند و در واقع جز شيطانى سركش را نمىپرستند ) ، ( اناث ) جمع ( انثى ) به معناى نرم و اثرپذير است ، مثلا ( انث الحديد ) يعنى آهن نرم و چكش پذير شد و ( انث المكان ) يعنى فلان مكان خيلى سر سبز گرديد و يا قابل كشت شد و معناى مشترك در همهء آنها انفعال و اثر پذيرى است و بتها را هم ( اناث ) مىگويند از اين جهت كه آنها منفعل هستند ، چون خود مخلوق بشر و متأثر از او مىباشند ،   ( إِنَّ الَّذِينَ تَدْعُونَ مِنْ دُونِ اللَّهِ لَنْ يَخْلُقُوا ذُباباً وَ لَوِ اجْتَمَعُوا لَهُ وَ إِنْ يَسْلُبْهُمُ الذُّبابُ شَيْئاً لا يَسْتَنْقِذُوهُ مِنْهُ ضَعُفَ الطَّالِبُ وَ الْمَطْلُوبُ ما قَدَرُوا اللَّهَ حَقَّ قَدْرِهِ إِنَّ اللَّهَ  \r\n\r\n","description":"","footnote":"","page_name":" 412 ","page_number":412},
  {"content":"\r\n\r\n  لَقَوِيٌّ عَزِيزٌ )   « 1 » ، ( همانا كسانى كه مخلوقات غير خدا را عبادت مىكنند ، هرگز آنها نمىتوانند پشه‌اى بيافرينند و هر چند همه دست به دست هم دهند و حتى اگر يك پشه ، چيزى از آنها بگيرد ، نمىتوانند آن را از آن پشه باز پس گيرند ، آرى جوينده و مورد جستجو بسيار ناتوانند و آنها خدا را آنچنان كه بايد نشناختند و حق عبوديّت او را بجا نياوردند و نفهميدند كه خداى تعالى قوى و شكست ناپذير است ) .\r\nو بتها را به اين جهت اناث مىگويند ، چون هر مخلوقى منفعل و اثر پذير مىباشد ، و انسان هم منفعل است و مخلوق ، لذا سزاوار خالقيّت و عبادت شدن نيست ، و همچنين صلاحيّت ايجاد شريعت و مذهب را ندارد ، و ( مريد ) كسى است كه عارى از هر خيرى باشد ، پس عبادت غير خدا در واقع عبادت و دعوت شيطان مريد مىباشد ، چون اطاعت از او است .\r\n( 118 )  ( لَعَنَهُ اللَّهُ وَ قالَ لَأَتَّخِذَنَّ مِنْ عِبادِكَ نَصِيباً مَفْرُوضاً )  : ( خدا او را لعنت كرده و شيطان گفته است كه همانا از بندگانت بهره‌اى معين برخواهم گرفت ) ، يعنى خدا شيطان را از رحمت خود دور كند و اين صفت دوّم براى شيطان علّت صفت اوّل است ، يعنى مىفهماند كه علّت عارى بودن شيطان از هر خير اين است كه او رانده شده و دور شده از رحمت خداست و جمله بعدى در واقع نقل قول شيطان است كه در جاى ديگر گفته بود ،  ( فَبِعِزَّتِكَ لَأُغْوِيَنَّهُمْ أَجْمَعِينَ )  قسم به عزّتت همه آنها را فريب خواهم داد ) « 2 » .\r\nدر حقيقت اعتراف و تقرير به اين معناست كه فريب خوردگان شيطان در عين اينكه فريب او را خورده‌اند ، امّا بندهء خداى تعالى هستند و نمىتوانند از بندگى خدا خارج شوند و چگونه ممكن است از اين شأن بندگى بيرون شوند و حال اينكه اللّه پروردگار آنهاست و هر حكمى كه بخواهد دربارهء آنها مىراند .\r\n\r\n\r\n","description":"","footnote":"\r\n( 1 ) - سوره حج ، آيه 74 .\r\n( 2 ) - سوره ص ، آيه 82 .\r\n","page_name":" 413 ","page_number":413},
  {"content":"\r\n\r\n( 119 )  ( وَ لَأُضِلَّنَّهُمْ وَ لَأُمَنِّيَنَّهُمْ وَ لَآمُرَنَّهُمْ فَلَيُبَتِّكُنَّ آذانَ الْأَنْعامِ وَ لَآمُرَنَّهُمْ فَلَيُغَيِّرُنَّ خَلْقَ اللَّهِ )  : ( هر آينه آنها را گمراه مىكنم و آرزومندشان مىسازم و وادارشان مىكنم تا به عنوان تحريم گوشت حيوانات حلال گوشت ، گوش آنها را بشكافتند و دستورشان مىدهم تا خلقت خدا را دگرگون سازند ) ، ادامهء قول شيطان رجيم است كه خطاب به پروردگار مىگويد : هر آينه آنها را از طريق تو و مذهب تو و طاعت رسولت گمراه مىكنم و آنها را با آرزوهاى خيالى و موهوم سرگرم مىنمايم و به آنها دستور مىدهم ( چون كسى كه با امر خدا مخالفت كند دعوت شيطان و امر او را اجابت كرده است ) تا مثلا گوش بعضى حيوانات مثل ( بحيره ) ( ماده شترى كه پنج شكم زاييده ) و ( سائبه ) ( شترى كه به عنوان وفاى به عهد آن را رها مىكردند ) را بشكافند تا گوشت آنها را حرام اعلام كنند و اگر اين مورد از گمراهى را به عنوان نمونه‌اى از ضلالت آورد به جهت آن است كه بعضى از افراد عام را بعد از ذكر عام بيان كرده باشد .\r\nو همچنين مىگويد آنها را وادار مىكنم كه خلقت خدا را تغيير دهند ، مثلا مردان را كه توانايى ازدواج دارند ، اخته نمايند يا انواع مثله و بريدن اعضاء را معمول كنند و يا مردان با يكديگر لواط نموده و زنان با يكديگر مساحقه نمايند و اينها همه خروج از حكم فطرت و ترك دين حنيف و برگزيدن روشها و احكامى غير از شريعت الهى است ،  ( وَ مَنْ يَتَّخِذِ الشَّيْطانَ وَلِيًّا مِنْ دُونِ اللَّهِ فَقَدْ خَسِرَ خُسْراناً مُبِيناً )  : ( و هر كس به جاى خدا شيطان را به عنوان دوست و سرپرست خود بگيرد ، به تحقيق دچار خسارت و زيانى آشكار شده است ) لذا چنين كسى كه به جاى پروردگار عالميان كه سرپرست و معبود و حاكم كلّ هستى است ، شيطان را سرپرست خود بگيرد ، مسلما دچار ضرر و خسارت شده ، چون مذهب خدا برتر است و هر كس به آن تمسك يابد رستگار مىشود و هر كس راه خدا را ترك كند ، همانا از راه راست منحرف شده و كدام خسارت آشكارتر از خسارت ترك سعادت حقيقى و كمال خلقت است ، چون اين چنين كسى سعادت را وا نهاده و غير آن را برگزيده ، و در واقع مصداق اين آيه گشته و به تحقيق در مسير كفّار\r\n\r\n","description":"","footnote":"","page_name":" 414 ","page_number":414},
  {"content":"\r\n\r\nمجاهده نموده ، اگر چه خود را مسلمان بداند ، امّا در حقيقت جز فساد و فاسد كردن عملى انجام نمىدهد .\r\n( 120 )  ( يَعِدُهُمْ وَ يُمَنِّيهِمْ وَ ما يَعِدُهُمُ الشَّيْطانُ إِلَّا غُرُوراً )  : ( شيطان به آنها وعده مىدهد و آنها را آرزومند مىسازد در حالى كه جز فريب به ايشان وعده‌اى نمىدهد ) ، وعده‌هاى شيطان همان وسوسه‌هايى است كه او بدون واسطه مىكند ، به خلاف ( امّانى ) كه امور خيالى هستند كه وهم از آنها لذّت مىبرد و اينها از وسوسهء شيطان ناشى مىشوند و خداوند تمنّى و آرزوهاى دروغين بشر را غرور نخواند ، بلكه وعدهء شيطان را غرور و فريب خواند و اين نكته بر كسى پوشيده نيست .\r\n( 121 )  ( أُولئِكَ مَأْواهُمْ جَهَنَّمُ وَ لا يَجِدُونَ عَنْها مَحِيصاً )  : ( آنها جايگاهشان جهنم است و از آن گريزگاهى نمىيابند ) ، خداى متعال بعد از بيان وعده‌هاى شيطان عاقبت حال فريب خوردگان او را بيان نموده و مىفرمايد : منزلگاه آنها دوزخ است و به هيچ وجه راه گريزى از آن ندارند ، لذا جهنم مأوى و پناهگاه آنهاست ، در حالى كه انسان به جايى پناه مىبرد تا در آن آرامش بيابد ، امّا اينها بسوى جهنم پناهنده مىشوند و در آنجا عذاب را خواهند چشيد و هيچ محل بازگشت و فرارى هم براى آنها نخواهد بود .\r\n( 122 )  ( وَ الَّذِينَ آمَنُوا وَ عَمِلُوا الصَّالِحاتِ سَنُدْخِلُهُمْ جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها أَبَداً وَعْدَ اللَّهِ حَقًّا وَ مَنْ أَصْدَقُ مِنَ اللَّهِ قِيلًا )  : ( و كسانى كه ايمان آورده و عمل شايسته به جاى آوردند به زودى آنها را وارد بهشتهايى مىكنيم كه نهرها در زير آنها جارى است و در آن جاودانه خواهند بود ، وعدهء خدا حق است و كيست كه در گفتار از خدا صادقتر باشد ) ، خداوند بعد از بيان حال فريب خوردگان شيطان حال كسانى را بيان مىكند كه در مقابل آن گروه قرار دارند ، در اينجا به اقتضاى مقام كه لازم است به عظمت خداى تعالى اشاره بشود از ضمير متكلم مع الغير استفاده شده است و\r\n\r\n","description":"","footnote":"","page_name":" 415 ","page_number":415},
  {"content":"\r\n\r\nمىفرمايد : ما آنها را چنين و چنان مىكنيم و نيز براى اشاره به قرب حضور و عدم وجود حاجب و مانع بين خداى متعال و بندگان مؤمن و اينكه او ولّى مؤمنان است از صيغه متكلم استفاده شده است و آنگاه به وصف جايگاه مؤمنان مىپردازد كه در برابر دنياى حقير و بىارزش بسيار داراى اهميّت و بزرگ است و اين وعده‌هاى خدا به خلاف وعدهء شيطان كه تنها فريب و غرور بود ، وعده‌هايى بر حق مىباشد ، چون او خود عين حقيقت و گفتار او عين صدق و حق است و همهء ما سوى اللّه مخلوق و تحت سيطره و تأثير او مىباشند .\r\n( 123 )  ( لَيْسَ بِأَمانِيِّكُمْ وَ لا أَمانِيِّ أَهْلِ الْكِتابِ مَنْ يَعْمَلْ سُوءاً يُجْزَ بِهِ وَ لا يَجِدْ لَهُ مِنْ دُونِ اللَّهِ وَلِيًّا وَ لا نَصِيراً )  : ( نه به دلخواه شماست و نه به دلخواه اهل كتاب ، بلكه هر كس عمل بدى كند بدان كيفر داده مىشود و غير از خدا براى او يار و ياورى يافت نخواهد شد ) ، ( امانىّ ) يعنى آرزوها و توقّعات غلط كه تنها صورت‌هايى خيالى و لذّت آورند و در عالم خارج هيچ اثرى ندارند ، و ليكن خداوند مىفرمايد : كرامت در نزد خدا نه به دلخواه شماست و نه به دلخواه اهل كتاب ، بلكه امر دائر مدار عمل است ، اگر عمل شما خير باشد ، خدا هم نظر خيرى به شما خواهد داشت و اگر شرّ باشد به جز شرّ پاداشى نخواهيد داشت  ( هَلْ تُجْزَوْنَ إِلَّا ما كُنْتُمْ تَعْمَلُونَ )  « 1 » ، ( آيا جز بدانچه عمل كرده‌ايد جزا داده مىشويد ؟ ) .\r\nاين آيه حكايت حال بعضى از مؤمنان است كه فكر مىكردند بخاطر ايمانشان حقّى بر خدا و رسول او دارند و واجب است خدا جانب مؤمنان را رعايت كند و هنگام مشاجره مؤمنان را مساعدت نمايد و خود را بواسطهء ايمانشان صاحب كرامت و احترامى در نزد خدا مىدانستند و اهل كتاب هم بواسطهء آرزوهاى باطلشان خود را پسران خدا و دوستان او پنداشتند و مىگفتند : اميين هيچ راهى براى اعتراض به ما ندارند ، و حق آنست\r\n\r\n\r\n","description":"","footnote":"\r\n( 1 ) - سوره نمل ، آيه 90 .\r\n","page_name":" 416 ","page_number":416},
  {"content":"\r\n\r\nكه همه اينها خيالات پوچ و باطل مىباشد ، چون نه دخول در سلك اسلام فى نفسه باعث كرامت مىشود و نه دخول در يهوديّت يا نصرانيّت بلكه كرامت ، دائر مدار عمل است و مىفرمايد : هر كس عمل بدى بكند ، كيفر داده مىشود و اين بيان و تقرير حكم قصاص در شريعت اسلامى است و چون مطلق آمده شامل كيفرهاى دنيوى هم مىشود ، و از طرف ديگر هيچ كس نمىتواند كيفر عمل بد را از فاعل آن منصرف كند ، چون كيفر از جانب خدا تشريع شده ، لذا در آخر آيه مىفرمايد : چنين شخصى جز خدا يار و ياورى نخواهد داشت ، نه در دنيا خويشان او مىتوانند از كيفر او جلوگيرى كنند و نه در آخرت شفيعى مىتواند مانع از عذاب او بشود .\r\n( 124 )  ( وَ مَنْ يَعْمَلْ مِنَ الصَّالِحاتِ مِنْ ذَكَرٍ أَوْ أُنْثى وَ هُوَ مُؤْمِنٌ فَأُولئِكَ يَدْخُلُونَ الْجَنَّةَ وَ لا يُظْلَمُونَ نَقِيراً )  : ( و هر كس از زن و مرد كه كارهاى شايسته انجام دهد و ايمان داشته باشد ، پس آنها به بهشت وارد ميشوند و حتى به قدر پوسته روى هسته خرما ستم نمىبيند ) ، در اين آيه خداوند تعالى ابتدا رسيدن به بهشت را تعميم و توسعه داده و شامل هر زن و مردى كه عمل شايسته بكند مىگرداند ، امّا از سوى ديگر فعليّت آن را مقيّد كرده به قيدى كه آن را محدود مىگرداند ، و آن همان شرط ايمان است .\r\nپس در اسلام هيچ فرقى بين زن و مرد نيست ، بر خلاف پندارهاى اهل ملل و نحل ، از قبيل هند و مصر و ساير بت‌پرستان كه مىپنداشتند ، زنان اصلا عملى ندارند و اعمال صالحهء آنها پاداش ندارد ، و نيز بر خلاف آنچه از يهوديان و مسيحيان به ظهور رسيده كه گفته‌اند ، زنان نزد خدا خوار و بىمقدارند ، چون خلقتشان ناقص و اجرشان اندك مىباشد و هر چه كرامت و حرمت هست از آن مردان است ، امّا اسلام بر خلاف همهء آنها مىفرمايد : زنان نيز مانند مردان داراى اجر و ثوابند و آنان نيز بواسطهء عمل صالح و ايمان مانند مردان وارد بهشت مىگردند .\r\n\r\n","description":"","footnote":"","page_name":" 417 ","page_number":417},
  {"content":"\r\n\r\n( 125 )  ( وَ مَنْ أَحْسَنُ دِيناً مِمَّنْ أَسْلَمَ وَجْهَهُ لِلَّهِ وَ هُوَ مُحْسِنٌ وَ اتَّبَعَ مِلَّةَ إِبْراهِيمَ حَنِيفاً وَ اتَّخَذَ اللَّهُ إِبْراهِيمَ خَلِيلًا )  : ( كيست كه دين او از آنكه از جان مطيع و تسليم خدا شده و نيكوكار است و آيين معتدل ابراهيم را پيروى كرده ، خوبتر باشد ؟ در حالى كه خداوند ابراهيم را دوست و خليل خود گرفته است ) ، اين آيه در مقام پاسخ به سئوال مقدّر است كه اگر مسلمان يا يهودى و نصرانى بودن هيچ تأثيرى در كرامت در نزد خدا ندارد ، پس چه مزيّتى در گرايش انسان به سوى ايمان و اسلام وجود دارد ؟ و خداوند در پاسخ مىفرمايد : كرامت دين امرى است كه حسن آن بر هيچ عاقلى پوشيده نيست و همچنين از طريق اصطلاح ( ارسال مسلّم ) اين معنا را مفروض و مسلّم گرفته كه اسلام بهترين دين بوده و اقتضاى آن اين است كه انسان روى خود را تسليم و متوجّه به خدايى كند كه آنچه در آسمانها و زمين است در برابر او خاضعند و نيز بر طبق كيش و آيين ابراهيم عمل نمايد ، كيشى كه مطابق فطرت است و ساقط كننده همه شريعتهاى غير الهى مىباشد و منظور از نيكى ، نيكى در عقيده و عمل است و اين در حاليست كه ابراهيم مسلمان بوده و از مشركين نبود ، و همچنين او خليل خدا بود ، يعنى عشق و محبت نسبت به خدا در بين تمام جسم و روح او خلل نموده بود .\r\n( 126 )  ( وَ لِلَّهِ ما فِي السَّماواتِ وَ ما فِي الْأَرْضِ وَ كانَ اللَّهُ بِكُلِّ شَيْءٍ مُحِيطاً )  : ( و آنچه در آسمانها و زمين است از آن خداست و خداوند به همه چيز احاطه دارد ) ، پس حكم خدا مانند حكمهاى باطل بشرى نيست ، خداى سبحان مالك مطلق است كه مملوك هيچ نيرويى نيست و بر همه چيز محيط است ، بر خلاف موالى و رؤسا و پادشاهان بشرى كه آنها مالكيت‌شان هرگز مطلق نيست ، بلكه مالك بخشى محدود هستند كه در ازاى آن خودشان نيز تحت مالكيت اراده آن قوم درمىآيند و بعضى ، بعض ديگر را ساقط مىكنند و زمانى كه ارادهء آنها بر خلاف ارادهء عموم مردم باشد مردم با شورش و انقلاب آنها را ساقط مىنمايند ، در حالى كه خداوند قادر محيطى است\r\n\r\n","description":"","footnote":"","page_name":" 418 ","page_number":418},
  {"content":"\r\n\r\nكه هيچ كس بر او احاطه ندارد .\r\n\r\n[ آيهء ( 134 - 127 ) مسائل مربوط به زنان و تعدد زوجات 
  ]\r\n( 127 )  ( وَ يَسْتَفْتُونَكَ فِي النِّساءِ قُلِ اللَّهُ يُفْتِيكُمْ فِيهِنَّ وَ ما يُتْلى عَلَيْكُمْ فِي الْكِتابِ فِي يَتامَى النِّساءِ اللَّاتِي لا تُؤْتُونَهُنَّ ما كُتِبَ لَهُنَّ وَ تَرْغَبُونَ أَنْ تَنْكِحُوهُنَّ وَ الْمُسْتَضْعَفِينَ مِنَ الْوِلْدانِ وَ أَنْ تَقُومُوا لِلْيَتامى بِالْقِسْطِ وَ ما تَفْعَلُوا مِنْ خَيْرٍ فَإِنَّ اللَّهَ كانَ بِهِ عَلِيماً )  : ( دربارهء ارث زنان از تو فتوا مىخواهند ، بگو زمام امر احكام به دست خداست و خدا دربارهء آنها حكم صادر مىكند و همچنين احكامى را كه در مورد دختران پدر مرده كه شما حقّشان را نمىداديد و دوست داشتيد ، اگر آنان صاحب جمال مىباشند ، آنها را به نكاح درآوريد و نيز احكام مربوط به كودكان عقب مانده را در كتاب صادر كرد و در اينجا نيز بطور عموم حكم مىكند كه رعايت عدالت را درباره يتيمان بكنيد و بدانيد كه هر عمل خيرى كه انجام دهيد خداوند نسبت به آن داناست ) ، مىفرمايد مردم درباره احكام مشكل دربارهء امور زنان ، كه از مواردى است كه اسلام آنها را ابداع كرده است و در جاهليّت نبوده ، از پيامبر سئوال مىنمايند و خداوند احكام آنها را در اوائل اين سوره بيان نموده است ، از قبيل احكام دختران پدر مرده كه در جاهليّت مردان سهم آنها را نمىدادند و آنها را محروم مىكردند و اموال آنها را مىگرفتند و اگر صاحب جمال بودند با آنها ازدواج مىنمودند و اگر جمال نداشتند نه با آنها آميزش مىكردند و نه اجازهء ازدواج به آنها مىدادند ، بلكه صرفا اموالشان را تصرف مىكردند و لذا خداوند احكام مربوط به ارث زنان را به طور كامل بيان مىنمايد و نسبت به حق يتيمان و فرزندان عقب مانده و ناقص الخلقه نيز احكام جامعى بيان مىدارد و در اينجا نيز به طور عمومى حكم به عدل در مورد يتيمان مىنمايد و مىفرمايد : در مورد ايتام قيام به عدالت كنيد و در آخر مىفرمايد : آنچه دربارهء زنان و يتيمان انجام دهيد و به احكام خدا دربارهء آنها عمل كنيد خير شما و آنان در عمل به اين احكام است و خداى متعال هم نسبت به اين اعمال شما داناست .\r\nاين تذكر براى ترغيب و تشويق آنان براى عمل به اين احكام است و در حكم تحذير\r\n\r\n","description":"","footnote":"","page_name":" 419 ","page_number":419},
  {"content":"\r\n\r\nو ترساندن آنها براى مخالفت ورزيدن و عمل نكردن به احكام نيز مىباشد .\r\n( 128 )  ( وَ إِنِ امْرَأَةٌ خافَتْ مِنْ بَعْلِها نُشُوزاً أَوْ إِعْراضاً فَلا جُناحَ عَلَيْهِما أَنْ يُصْلِحا بَيْنَهُما صُلْحاً وَ الصُّلْحُ خَيْرٌ )  : ( و اگر زنى از بى ميلى و يا رو گردانى شوهرش بيم دارد ، او و همسرش مجازند به منظور اصلاح از قسمتى از حقوق خود صرفنظر كنند و صلح در هر حال بهتر است ) ، ( نشوز ) يعنى رفع و برداشت اداى واجب و منظور آنست كه اگر زنى علائم نشوز را در شوهرش ديد ، يعنى مشاهده كرد كه او واجبات زوجيّت را انجام نمىدهد و يا از وى رو گردان است ، در اين صورت مىتواند براى ايجاد صلح و توافق و ايجاد علاقه از جانب همسر از بعضى از حقوق خود صرفنظر و چشم پوشى كند تا به اين وسيله از طلاق جلوگيرى شود و اگر شرط صلح را خوف از نشوز و اعراض قرار داد ، نه خود آن دو ، براى اين بود كه صلح در زمانى متحقّق و متصوّر است كه علائم و آثار اعراض يا نشوز ظاهر شده باشد نه خود آنها و البته صلح و توافق بهتر از جدائى و ظهور نشوز يا رويگردانى است ،  ( وَ أُحْضِرَتِ الْأَنْفُسُ الشُّحَّ وَ إِنْ تُحْسِنُوا وَ تَتَّقُوا فَإِنَّ اللَّهَ كانَ بِما تَعْمَلُونَ خَبِيراً )  : ( و همه نفسها بخل در آنها حضور دارد و اگر نيكى كنيد و تقوا پيشه نماييد ، پس همانا خدا به آنچه مىكنيد ، آگاه است ) ( شّح ) به معنى بخل و بخل يكى از غرائز نفسانى است كه خداوند آن را در نهاد بشر قرار داده تا به وسيلهء آن منافع و مصالح خود را حفظ نمايد و از ضايع شدن آن جلوگيرى كند ، پس هر نفسى داراى بخل است و بخلش همواره حاضر در نزد اوست ، يك زن نسبت به حقوق زوجيّت خود شامل لباس و خوراك و بستر و عمل زناشوئى بخل مىورزد ، يعنى از غصب شدن و ضايع شدن آنها جلوگيرى مىكند و يك مرد نيز در صورتى كه به زندگى با همسرش بى ميل باشد از موافقت و محبّت و اظهار علاقه به همسرش بخل مىورزد ، در اين صورت حرجى بر آن دو نيست كه يكى از آن دو براى ايجاد صلح و توافق از بعضى حقوق خود چشم پوشى كنند و در آخر نسبت به مردان موعظه مىنمايد كه از طريق احسان و تقوا\r\n\r\n","description":"","footnote":"","page_name":" 420 ","page_number":420},
  {"content":"\r\n\r\nعمل كنند و به ياد داشته باشند كه خداوند از آنچه مىكنند با خبر است ، پس در معاشرت با زنان جور و ستم نكنند و آنان را مجبور به چشم پوشى از حقوق خود ننمايند .\r\n( 129 )  ( وَ لَنْ تَسْتَطِيعُوا أَنْ تَعْدِلُوا بَيْنَ النِّساءِ وَ لَوْ حَرَصْتُمْ فَلا تَمِيلُوا كُلَّ الْمَيْلِ فَتَذَرُوها كَالْمُعَلَّقَةِ وَ إِنْ تُصْلِحُوا وَ تَتَّقُوا فَإِنَّ اللَّهَ كانَ غَفُوراً رَحِيماً )  : ( شما هرگز نمىتوانيد در بين چند همسر عدالت را رعايت كنيد ، هر چند كه دربارهء آن حرص به خرج دهيد ، پس چنين نباشد ، يكى از زنان بطور كلى مورد اعراض شما واقع شود و مثل زنى شود كه اصلا شوهر ندارد و اگر اصلاح كنيد تقوا پيشهء خود سازيد ، پس همانا خداوند آمرزنده و مهربان است ) ، يعنى هرگز نمىتوانيد به معناى واقعى حدّ وسط دوستى را در بين زنان خود مراعات كنيد و شيوهء افراط و تفريط را در معاشرت با آنان نداشته باشيد ، اگر چه بسيار هم در اين جهت سعى كنيد ، يعنى بر قرار كردن عدالت حقيقى ( نه فقط رعايت حد واجب شرعى ) امرى است كه هيچ مردى بر آن قادر نيست ، امّا به هر حال بر آنها واجب شد در سلوك بين همسران خود مساوات و برابرى را حتى الامكان رعايت كنند و حق آنها را ضايع ننمايند ، چون علاقه قلبى امريست كه خارج از اختيار مرد است ، امّا در اداى حقوق بشرى زوجيّت نبايد عدالت را فرو گذار كند و دوستى او نسبت به يكى از همسرانش مانع از محبّت به ديگرى نشود كه او را به حال خود بگذارد و توجّهى به او نكند ، پس آن مقدار عدالتى كه تشريع شده و اداى آن واجب است ، عدالت تقريبى در مرحله رفتار است نه در مرحلهء تمايل قلبى ، لذا از مقايسه اين آيه با آيه سوّم همين سوره كه فرمود :  ( فَإِنْ خِفْتُمْ أَلَّا تَعْدِلُوا فَواحِدَةً )  نتيجه نمىشود كه تعدد زوجات در اسلام ملغى است ، خير ، منظور از عدالت چنانچه ذكر شد ، در اين آيه عدالت حقيقى است ، در حالى كه در آيه سوّم منظور ايجاد عدالت تقريبى و اداى واجبات است كه مىفرمايد : اگر نمىتوانيد آن را مراعات كنيد ، پس به يك زن كفايت نماييد ، و در آخر براى تشويق مردان به اينكه هرگاه نشانه‌هاى ناسازگارى را ديدند بى\r\n\r\n","description":"","footnote":"","page_name":" 421 ","page_number":421},
  {"content":"\r\n\r\nدرنگ در صدد اصلاح برآيند ، مىفرمايد ، اصلاح از مصاديق تقواست و تقوا هم به دنبال خود مغفرت و رحمت را همراه مىآورد ، و اين جمله تأكيدى است بر جملهء آيه قبل كه امر به احسان و تقوا مىنمود .\r\n( 130 )  ( وَ إِنْ يَتَفَرَّقا يُغْنِ اللَّهُ كُلًّا مِنْ سَعَتِهِ وَ كانَ اللَّهُ واسِعاً حَكِيماً )  : ( و اگر زن و شوهرى از هم جدا شدند ، خدا به سعه رحمتش آنها را به وسيله همسرى بهتر ، بىنياز مىكند و خداوند همواره وسعت دهنده و حكيم است ) ، يعنى اگر زن و مرد مورد بحث كارشان به طلاق و جدايى كشيد ، خداى تعالى با فضل واسع خود هم به مرد زنى سازگار مىدهد كه او را از همسر اوّل بىنياز نمايد و هم براى زن شوهرى بهتر از شوهر اوّل مىرساند كه او را از همه نظر بىنياز سازد ، ( از نظر نفقه و انس و زناشويى و ساير لوازم آن ) ، پس چنين نيست كه خداوند فلان زن را براى فلان مرد خلق نموده باشد كه اگر آنها از هم جدا شوند همه چيز براى آن دو تمام شود ، خير ، سنّت ازدواج سنّتى فطرى است كه تعطيل بردار نيست و خدا اگر اين همسر نشد ، همسر ديگر براى انسان فراهم مىنمايد كه بينشان صلح و تفاهم برقرار باشد ، چون خدا گشايش بخش و حكيم است و هر چه در آسمانها و زمين است از آن اوست ، لذا مىتواند آنها را از فضل خود بىنياز سازد .\r\n( 131 )  ( وَ لِلَّهِ ما فِي السَّماواتِ وَ ما فِي الْأَرْضِ وَ لَقَدْ وَصَّيْنَا الَّذِينَ أُوتُوا الْكِتابَ مِنْ قَبْلِكُمْ وَ إِيَّاكُمْ أَنِ اتَّقُوا اللَّهَ وَ إِنْ تَكْفُرُوا فَإِنَّ لِلَّهِ ما فِي السَّماواتِ وَ ما فِي الْأَرْضِ وَ كانَ اللَّهُ غَنِيًّا حَمِيداً )  : ( و آنچه در آسمانها و زمين است از آن خداست ، و ما قبل از شما به اهل كتاب سفارش كرديم به شما نيز سفارش مىكنيم كه از خدا پروا كنيد و اگر كفر بورزيد ، به خدا ضررى نمىرسانيد ، چون آنچه در آسمانها و زمين است از آن خداست و خداوند همواره بىنياز و ستايش شده است ) ، پس به حكم مالكيّت مطلق ، خداوند صاحب حق تشريع مىباشد و آنگاه براى تأكيد و مراعات صفت تقوى در تمام\r\n\r\n","description":"","footnote":"","page_name":" 422 ","page_number":422},
  {"content":"\r\n\r\nمراحل معاشرت زناشويى و در همهء اموال بيان مىكند كه اين سفارش را نه تنها به شما ، بلكه به اهل كتاب نيز نموده‌ايم .\r\nو آنگاه مىفرمايد : ترك تقوى كفران نعم الهى بوده و منشاء آن كفر است ، حال يا كفر ظاهرى مانند كفر كفّار و مشركين و يا باطنى مانند كفر مسلمانان فاسق ، در هر صورت اين كفران شما ضررى به خدا نمىرساند ، چون هر چه در آسمانها و زمين است متعلق به اوست ، پس او احتياجى به شما و تقواى شما ندارد و از شما بىنياز است و احتياجى هم به شكر گزارى شما يا ترك كفران شما ندارد ، بلكه امر به تقوى تنها به جهت رشد و اصلاح خود شماست ، و گرنه او مالك همه آسمانها و زمين است و در شئون خلقتش هرطور بخواهد تصرف مىكند .\r\n( 132 )  ( وَ لِلَّهِ ما فِي السَّماواتِ وَ ما فِي الْأَرْضِ وَ كَفى بِاللَّهِ وَكِيلًا )  : ( و آنچه در آسمانها و زمين است از آن خداست و خدا براى تكيه‌گاه بودن كافى است ) ، پس او خدايى است كه مالك غير مملوك است و هر گونه بخواهد در شئون خلقتش تصرف مىنمايد و به همين جهت هم به امور بندگان و شئون آنها قيام كرده و در اين امر خودش به تنهايى كافى است و احتياجى به كمك گرفتن و يارى ديگرى ندارد ، در نتيجه اگر از اعمال مردمى به خشم آيد و آن را نپسندد ، مىتواند آنها را به كلّى از بين ببرد و قومى ديگر جايگزين آنها نمايد ، همچنانكه مىتواند قومى را برترى بخشد و قوم ديگر را زير دست آنان نمايد .\r\n( 133 )  ( إِنْ يَشَأْ يُذْهِبْكُمْ أَيُّهَا النَّاسُ وَ يَأْتِ بِآخَرِينَ وَ كانَ اللَّهُ عَلى ذلِكَ قَدِيراً )  : ( اگر بخواهد اى مردم همهء شما را مىبرد و قومى ديگر مىآورد و خداوند همواره بر چنين امرى قادر است ) سياق آيات دعوت به ملازمت تقوى است ، پس او مالك متصرف در امور خلق است ، هر گونه كه بخواهد ، و خدا مىخواهد بندگانش او را بپرستند و از او پروا كنند و اگر بندگان آنطور كه بايد قيام به اين امر نكنند و حق تقواى\r\n\r\n","description":"","footnote":"","page_name":" 423 ","page_number":423},
  {"content":"\r\n\r\nالهى را بجا نياورند ، او مىتواند به خواستهء خود آنها را نابود سازد و قوم ديگر را ايجاد نمايد كه خواستهء او را عملى كنند ، چون او بر اين امر قادر است و در روايتى كه در تفسير بيضاوى آمده ، نقل شده كه وقتى اين آيه شريفه بر رسول خدا صلّى اللّه عليه و إله و سلم نازل شد ، دست مبارك خود را به پشت سلمان فارسى زده و فرمودند : آن قومى كه مىآيند و در قبول اسلام و استجابت دعوت حق تعالى از اعراب پيشى مىگيرند ، قوم اين مرد هستند .\r\n( 134 )  ( مَنْ كانَ يُرِيدُ ثَوابَ الدُّنْيا فَعِنْدَ اللَّهِ ثَوابُ الدُّنْيا وَ الْآخِرَةِ وَ كانَ اللَّهُ سَمِيعاً بَصِيراً )  : ( هر كس كه پاداش دنيوى را بخواهد پس بداند پاداش دنيا و آخرت هر دو در نزد خداست و خداوند همواره شنوا و بيناست ) در اين آيه مىفرمايد : كسانى كه تقوى را ترك كنند و سفارش الهى را ناديده بگيرند ، و هدفشان هم جلب پاداشهاى مادّى و درآمدهاى دنيوى باشد ، بايد بدانيد كه اشتباه بزرگى كرده‌اند ، چون هم پاداشهاى دنيوى و هم پاداشهاى اخروى در نزد خداست و با اين حال اينها چرا كوته نظرى مىكنند و نظر خود را به آنچه پست و بىمقدار است ، مىدوزند و از آنچه شريفتر و ارزشمندتر است چشم پوشى مىنمايند و يا حداقل چرا هر دو نوع پاداش را نمىخواهند و در طلب آنها كوشش نمىكنند ؟ اين نظر بعضى از مفسّرين است ، امّا آنچه روشنتر به نظر مىرسد آنست كه مراد از ثواب دنيا و آخرت ، سعادت دنيا و آخرت با هم مىباشد و اين امر هم تنها نزد خداست ، پس بندهء خدا بايد بوسيله تقوى به درگاه خدا تقرب بجويد و حتّى كسى كه سعادت دنيوى و پاداش مادّى را در نظر دارد ، باز هم آن را بايد از خدا بخواهد .\r\nو چون سعادت دنيا و آخرت از غير مسير تقوى براى انسان حاصل نمىشود و تقوى هم جز از طريق عمل به احكام دين خدا حاصل نمىگردد ، با اين حال چگونه تصوّر مىشود كه كسى جز از طريق افاضهء خداوندى به ثواب و سعادت برسد ، با اينكه تنها خدا سميع و بصير است از حاجت خلق با خبر و بينا و دعاى آنان را شنوا است .\r\n\r\n","description":"","footnote":"","page_name":" 424 ","page_number":424},
  {"content":"\r\n\r\n\r\n[ آيهء ( 135 ) در مورد شهادت و گواهى دادن 
  ]\r\n( 135 )  ( يا أَيُّهَا الَّذِينَ آمَنُوا كُونُوا قَوَّامِينَ بِالْقِسْطِ شُهَداءَ لِلَّهِ وَ لَوْ عَلى أَنْفُسِكُمْ أَوِ الْوالِدَيْنِ وَ الْأَقْرَبِينَ )  : ( اى كسانى كه ايمان آورده‌ايد برپا دارندهء عدالت باشيد و در راه خدا و به رضايت او شهادت دهيد ، هر چند كه به ضرر خودتان يا پدر و مادرتان و خويشاوندانتان باشد ) ( قسط ) يعنى عدل و طريق وسط بدون انحراف و تمايل از حق به جهت عامل هوسهاى نفسانى يا خوف و يا طمع و ( قيام به قسط ) به معناى عمل كردن مطابق عدل و حفظ آنست ، و مىفرمايد : براى خدا شهادت بر حق بدهيد و بخاطر احياء و اظهار حقّ گواهى دهيد ، اگر چه شهادت شما بر عليه خودتان يا والدين و خويشان شما باشد ، يعنى مواظب باشيد حبّ نفس يا دوستى نسبت به فاميل شما را وادار به ترك حق و شهادت ناحقّ نكند ،  ( إِنْ يَكُنْ غَنِيًّا أَوْ فَقِيراً فَاللَّهُ أَوْلى بِهِما فَلا تَتَّبِعُوا الْهَوى أَنْ تَعْدِلُوا وَ إِنْ تَلْوُوا أَوْ تُعْرِضُوا فَإِنَّ اللَّهَ كانَ بِما تَعْمَلُونَ خَبِيراً )  : ( ثروت توانگر و دلسوزى در حقّ فقير وادارتان نسازد به اينكه بر خلاف حقّ شهادت دهيد ، چون خدا از شما به آنها مهربانتر است ، لذا از هوا و هوس پيروى مكنيد كه بيم آن هست كه از راه حقّ منحرف شويد و بدانيد اگر شهادت را تحريف كنيد و يا اصلا شهادت ندهيد ، پس همانا خدا همواره به آنچه مىكنيد آگاه است ) يعنى مبادا ثروت توانگر باعث شود ، شما از حق منحرف شويد ، و همچنين فقر فقير موجب نشود كه به حال او ترحّم كنيد و با مراعات حال او از حق منحرف گرديد ، چون خداى متعال نسبت به هر دوى آنها سزاوارتر و مهربانتر است و دليل مهربانيش اين است كه پيروى از حق را واجب كرده و به سوى قسط و عدل دعوت فرموده و معلوم است كه اگر در جامعه حقّ پيروى شود و قسط بر پا گردد ، آن جامعه بر سر پاى خود خواهد ايستاد و در غير اين صورت باطل تقويت مىگردد و به هلاكت جامعه و انسانيّت مىانجامد ، لذا برپايى قسط موجب مىشود كه هم توانگر باقى بماند و هم حال فقير اصلاح گردد .\r\nپس مبادا از هواهاى نفسانى پيروى كنيد چون در اين صورت بيم آن مىرود كه از حق منحرف شويد و بدانيد اگر شهادت را تحريف كنيد و تغيير دهيد يا اصلا از دادن\r\n\r\n","description":"","footnote":"","page_name":" 425 ","page_number":425},
  {"content":"\r\n\r\nشهادت اعراض كنيد و شهادت ندهيد در هر صورت خداى متعال اعمال شما را مىبيند و به آنها آگاه است و جزاى شما را خواهد داد و اين براى تحذير و تهديد است كه مبادا مردم مرتكب چنين اعمالى بشوند .\r\n\r\n[ آيهء ( 147 - 136 ) مسأله منافقان و كفّار و قاعده نفى سبيل 
  ]\r\n( 136 )  ( يا أَيُّهَا الَّذِينَ آمَنُوا آمِنُوا بِاللَّهِ وَ رَسُولِهِ وَ الْكِتابِ الَّذِي نَزَّلَ عَلى رَسُولِهِ وَ الْكِتابِ الَّذِي أَنْزَلَ مِنْ قَبْلُ وَ مَنْ يَكْفُرْ بِاللَّهِ وَ مَلائِكَتِهِ وَ كُتُبِهِ وَ رُسُلِهِ وَ الْيَوْمِ الْآخِرِ فَقَدْ ضَلَّ ضَلالًا بَعِيداً )  : ( اى كسانى كه اجمالا ايمان آورده‌ايد ، به طور تفصيل و حقيقى به خدا و رسول او و كتابى كه بر او نازل شده است و كتابى كه قبل از آن نازل كرده ايمان بياوريد و كسى كه به خدا و فرشتگان او و كتابها و پيامبرانش و به روز جزا كفر بورزد ، در گمراهى دور از حق افتاده است ) ، مراد از ايمان اوّل ايمان اجمالى و سر بسته است ، امّا مراد از ايمان دوّم ايمان به تفاصيلى است كه در آيه بيان شده است ، چون اين جزئيات معارفى هستند كه به يكديگر مرتبط و وابسته‌اند و هر يك مستلزم بقيه است و ايمان به يكى از آنها تمام نمىشود ، مگر با ايمان به همهء آن معارف پس اگر به بعضى از آنها ايمان بياورند و به بعضى ديگر كفر بورزند در حقيقت به همه كفر ورزيده‌اند ، منتها اگر علنى باشد ، كافر و اگر باطنى باشد ، منافق خواهند بود و يكى از مصاديق ، نفاق اين است كه مؤمنى كه اظهار ايمان مىكند روش و مسيرى را پيش بگيرد كه در آخر منتهى به ردّ بعضى از آن معارف و احكام بشود ( مثلا از مجتمع مؤمنين كنار بكشد و به مجتمع كفّار نزديك گردد و با آنها اظهار مودّت و دوستى نمايد و خرده‌گيريهاى آنها به اهل دين و ايمان را تصديق نمايد و استهزاهاى آنها نسبت به حقّ و اهل حق را بپذيرد ) لذا ايمان تفصيلى به خدا مستلزم ايمان به روش الهى مطابق لسان انبياء الهى و كتابهاى آسمانى است و آيه صراحتا دلالت مىكند به حكم به كفر كسى كه به هر يك از معارفى كه در آيه ذكر شده كفر بورزد ، چون اين مجموعه در ارتباط مستقيم با يكديگر هستند و به هيچ وجه قابل انفكاك و تفرّق نمىباشند .\r\n\r\n","description":"","footnote":"","page_name":" 426 ","page_number":426},
  {"content":"\r\n\r\n( 137 )  ( إِنَّ الَّذِينَ آمَنُوا ثُمَّ كَفَرُوا ثُمَّ آمَنُوا ثُمَّ كَفَرُوا ثُمَّ ازْدادُوا كُفْراً لَمْ يَكُنِ اللَّهُ لِيَغْفِرَ لَهُمْ وَ لا لِيَهْدِيَهُمْ سَبِيلًا )  : ( همانا كسانى كه ايمان آوردند و باز كافر شدند ، آنگاه دوباره ايمان آوردند ، و باز كافر شده‌اند و اين بار كفرشان زيادتر شد ، اينها را خدا ابدا نخواهد آمرزيد و بنا ندارد به هيچ طريقى آنها را هدايت كند ) ، اين آيه بيان حال مرتّدين و بعضى از منافقين است كه استقرار بر ايمان ندارند و امر خدا را بازيچه خود قرار داده‌اند و كسى كه چنين باشد مسلّما از رحمت و مغفرت خدا دور است و هدايت شامل حالش نمىشود ( چون خودش ثبات قدم ندارد ) .\r\nشايد هم شامل حال اهل كتاب بشود كه ابتدا به موسى ايمان آوردند ، امّا بعد با گوساله پرستى به موسى كفر ورزيدند و در مراحل بعدى به عزير و عيسى ايمان آوردند و باز دوباره كافر شدند و در آخر با كفرشان نسبت به محمّد صلّى اللّه عليه و إله و سلم به كفر خود افزودند ، امّا به قرينهء آيات بعدى فهميده مىشود كه مراد منافقين هستند ، اينها چون امرشان مستقر و محكم نيست ، گاهى ايمان مىآورند و گاهى كافر مىشوند ، بعد توبه مىكنند ، امّا باز مجددا در دام كفر مىافتند ، لذا چون توبه آنها استقرار ندارد و ايمانشان متزلزل است ، خدا آنها را نمىآمرزد ، چون هدايت را با ضلالت معاوضه كرده‌اند هيچ راهى براى هدايتشان نيست ، البته اين به آن معنا نيست كه از ميان اينها حتى يك نفر هم استثناء نباشد ، بله چه بسا فردى از ميان اين جمع حقيقتا توبه نمايد و بر پيمان خود وفادار باشد و ايمانش را از دست ندهد ، در اين صورت خدا توبه او را مىپذيرد و او را هدايت مىكند .\r\n( 138 )  ( بَشِّرِ الْمُنافِقِينَ بِأَنَّ لَهُمْ عَذاباً أَلِيماً )  : ( منافقان را نويد بده كه عذابى دردناك براى آنان مىباشد ) ، اين آيهء شريفه تهديدى است براى منافقان كه آنها را به دوستى با كفّار و بريدن از مؤمنين توصيف كرده و اين وصف از نظر مصداق اعم از منافقين است كه دلهايشان ايمان نياورده و تنها به لقلقهء زبان تظاهر به ايمان مىكنند و شامل يك عدّه از مؤمنين نيز مىشود ، آن مؤمنينى كه همواره مبتلاى به دوستى با كفّارند و به ظاهر از\r\n\r\n","description":"","footnote":"","page_name":" 427 ","page_number":427},
  {"content":"\r\n\r\nجماعت كفّار فاصله مىگيرند ، امّا در باطن با آنها اتصال دارند و ظاهرا منظور از منافقين در اين آيه بيشتر شامل گروه دوّم مىشود ، نه آنها كه اصلا ايمانى نياورده‌اند و آيات بعدى به اين مطلب شهادت مىدهند .\r\n( 139 )  ( الَّذِينَ يَتَّخِذُونَ الْكافِرِينَ أَوْلِياءَ مِنْ دُونِ الْمُؤْمِنِينَ أَ يَبْتَغُونَ عِنْدَهُمُ الْعِزَّةَ فَإِنَّ الْعِزَّةَ لِلَّهِ جَمِيعاً )  : ( آنان كه به عوض مؤمنان از كافران دوست مىگيرند ، اينها چه هدفى دارند ، آيا در جستجوى عزّت هستند ، پس بدانند كه عزّت همه‌اش از آن خداست ) ، استفهام در اين آيه انكارى است و مىفهماند كه عزّت خود از فروع ملك است و معلوم است كه وقتى مالك حقيقى جز خداى متعال كسى نباشد ، پس عزّت نيز خاصّ او خواهد بود .\r\nو اين آيه وصف حال كسانى است كه هدفشان از دوستى با كفّار مكاسب مادّى و يا هواهاى نفسانى و يا كسب مال و جاه و عزت ظاهرى است ، در حالى كه بايد بدانند عزّت فقط و فقط متعلّق به خداى متعال است .\r\n( 140 )  ( وَ قَدْ نَزَّلَ عَلَيْكُمْ فِي الْكِتابِ أَنْ إِذا سَمِعْتُمْ آياتِ اللَّهِ يُكْفَرُ بِها وَ يُسْتَهْزَأُ بِها فَلا تَقْعُدُوا مَعَهُمْ حَتَّى يَخُوضُوا فِي حَدِيثٍ غَيْرِهِ إِنَّكُمْ إِذاً مِثْلُهُمْ إِنَّ اللَّهَ جامِعُ الْمُنافِقِينَ وَ الْكافِرِينَ فِي جَهَنَّمَ جَمِيعاً )  : ( و به تحقيق در كتاب خود بر شما نازل كرده است كه هر گاه شنيديد كه به آيات خدا كفر ورزيده مىشود و يا مورد تمسخر قرار مىگيرد ، پس با آنان منشينيد ، تا زمانى كه به سخنى ديگر بپردازند ، و گر نه شما نيز مثل آنان خواهيد بود و بدانيد كه همانا خداوند منافقان و كافران را در جهنم گرد هم خواهد آورد ) ، آيه‌اى كه چنين حكمى را مىنمايد در سورهء انعام آيه 168 است كه مىفرمايد « زمانى كه كسانى را ديدى كه در آيات ما غوطه‌ورند و به گفتگو و مجادله دربارهء آنها مىپردازند ، پس از آنها روى گردان تا زمانى كه به سخن ديگرى بپردازند و اگر شيطان اين مطلب را از ياد تو\r\n\r\n","description":"","footnote":"","page_name":" 428 ","page_number":428},
  {"content":"\r\n\r\nبرد زمانى كه يادت آمد ديگر با مردم ستمكار منشين » چون سورهء انعام در مكّه نازل شده و سورهء نساء در مدينه ، لذا از نظر زمان نزول ، مقدم بر سورهء نساء است و در اين سوره به آن اشاره شده و از معنا استفاده مىشود كه اگر چه خطاب ظاهرا با رسول خدا صلّى اللّه عليه و إله و سلم است ، امّا در حقيقت منظور از آن همهء امّت هستند .\r\nو خلاصهء كلام اينكه مىفرمايد : با افراد نظريه پرداز و كافران گمراه كه آيات ما را به مسخره مىگيرند و به آنها كفر مىورزند نشست و برخاست نكنيد ، چون مجالست مؤثر است و در اثر اقوال آنها شما هم مثل آنها خواهيد شد و نهايتا اگر اين كار را ادامه بدهيد در قيامت هم با آنها محشور خواهيد شد و خداوند با شما هم مثل آنان رفتار مىكند .\r\n( 141 )  ( الَّذِينَ يَتَرَبَّصُونَ بِكُمْ فَإِنْ كانَ لَكُمْ فَتْحٌ مِنَ اللَّهِ قالُوا أَ لَمْ نَكُنْ مَعَكُمْ وَ إِنْ كانَ لِلْكافِرِينَ نَصِيبٌ قالُوا أَ لَمْ نَسْتَحْوِذْ عَلَيْكُمْ وَ نَمْنَعْكُمْ مِنَ الْمُؤْمِنِينَ فَاللَّهُ يَحْكُمُ بَيْنَكُمْ يَوْمَ الْقِيامَةِ وَ لَنْ يَجْعَلَ اللَّهُ لِلْكافِرِينَ عَلَى الْمُؤْمِنِينَ سَبِيلًا )  : ( آنان كه در انتظار فرصت كمين مىكنند ، پس اگر فتحى از ناحيهء خدا نصيب شما شود ، خود را جزء شما دانسته و مىگويند ، مگر ما با شما نبوديم ؟ و اگر اين فتح نصيب كافران شود ، مىگويند :\r\nمگر ما شما را در غلبه كمك نكرديم و شما را از گرايش به مؤمنين منع نمىكرديم ؟ پس خدا در قيامت بين شما حكم خواهد كرد و خداوند تا ابد اجازه نداده كه كافران كمترين سلطه‌اى بر مؤمنان داشته باشند ) ، ( تربص ) به معناى انتظار و ( استحواذ ) به معناى غلبه و تسلط است و اين آيه بيان وصف ديگرى از منافقين است كه سعى مىكنند هر دو گروه مؤمن و كافر را براى خود حفظ كنند تا از هر دو طرف غنيمت ببرند و به قول معروف از هر طريق كه باد بوزد همراه آن مىشوند ، بعضى از مفسّران گفته‌اند : اگر برد و پيروزى مؤمنين را فتح خواند و پيروزى كفّار را نصيب ناميد ، براى آن بوده كه پيروزى كفّار را تحقير كند و بفهماند پيروزى كفّار ، پيروزى واقعى نيست ، بلكه امرى موهوم و غير قابل اعتناست ، در حالى كه فتح واقعى هميشه از آن مؤمنان است ، چون خدا ولّى و سرپرست\r\n\r\n","description":"","footnote":"","page_name":" 429 ","page_number":429},
  {"content":"\r\n\r\nآنهاست و كسى كه براى خدا قدم برمىدارد هرگز شكست ندارد .\r\nو ليكن در قيامت كه مجالى براى مكر و حيله و مخفى كردن مكنونات ضمير وجود ندارد ، خداوند است كه بين بندگان حكم مىراند و از جانب ديگر خدا هرگز كفّار را ما فوق و مسلّط بر مؤمنان قرار نمىدهد ، يعنى حكم همواره به نفع مؤمنين و بر عليه كافرين است و تا ابد نيز چنين خواهد بود و اين خود اعلامى است به منافقين كه ديگر براى ابد از اينكه به هدف شوم خود برسند مأيوس باشند و به حكم اين آيه در همه دوران نهايتا فتح و پيروزى از آن مؤمنين و بر عليه كفّار خواهد بود .\r\nاحتمال هم دارد ( نفى سبيل ) اعم از تسلّط در دنيا باشد ، يعنى مىفرمايد : مؤمنان نه در دنيا و نه در آخرت هرگز تحت سلطهء كفّار نمىروند و به اذن خدا دائما غالبند ، البته مادام كه ملتزم به لوازم ايمان خود باشند ، همچنانكه در جاى ديگر وعده فرموده :  ( وَ لا تَهِنُوا وَ لا تَحْزَنُوا وَ أَنْتُمُ الْأَعْلَوْنَ إِنْ كُنْتُمْ مُؤْمِنِينَ )  « 1 » ، ( سستى نكنيد و اندوهگين نشويد و شما اگر مؤمن باشيد برتر هستيد ) .\r\n( 142 )  ( إِنَّ الْمُنافِقِينَ يُخادِعُونَ اللَّهَ وَ هُوَ خادِعُهُمْ وَ إِذا قامُوا إِلَى الصَّلاةِ قامُوا كُسالى يُراؤُنَ النَّاسَ وَ لا يَذْكُرُونَ اللَّهَ إِلَّا قَلِيلًا )  : ( همانا منافقان با خدا نيرنگ مىكنند در حالى كه خداست كه آنها را فريب مىدهد و زمانيكه به نماز مىايستند با حالت كسالت مىايستند و چون در انظار مردم نماز مىخوانند ريا مىكنند و خدا را جز اندكى ياد نمىنمايند ) ، اين آيه وصف ديگرى از اوصاف منافقان است كه با خداوند قصد مخادعه دارند و مخادعه خدعهء زياد و شديد است ، بنابر اينكه افزوده شدن مبانى و حروف در كلمه باعث تشديد و زيادت معنى مىگردد ، پس اينها دائم در صدد و خدعه و نيرنگ با خدا هستند ، در حالى كه اين خداست كه بوسيله استدراج و مهلت دادن و\r\n\r\n\r\n","description":"","footnote":"\r\n( 1 ) - سوره آل عمران ، آيه 139 .\r\n","page_name":" 430 ","page_number":430},
  {"content":"\r\n\r\nترك آنها در گمراهيشان باعث مىشود تا آنها راه دوزخ را با اعمال و نيّات پليدشان بر خود هموار كنند ، پس خدعهء آنها عينا عليه خودشان مىباشد و از صفات اين افراد اين است كه با حالت كسالت و بىميلى به نماز مىايستند و ثانيا هدفشان هم از اين نماز ريا و خودنمايى است و قلبشان غافل و فارغ از توجّه و ياد خداست و جز اندكى خدا را ياد نمىكنند .\r\n( 143 )  ( مُذَبْذَبِينَ بَيْنَ ذلِكَ لا إِلى هؤُلاءِ وَ لا إِلى هؤُلاءِ وَ مَنْ يُضْلِلِ اللَّهُ فَلَنْ تَجِدَ لَهُ سَبِيلًا )  : ( منافقان بين دو گروه مؤمن و كافر سرگردانند نه با آن گروهند و نه با اين گروه و هر كس كه خدا گمراهش كند ، هرگز براى او راه هدايتى نمىيابى ) ، صفت ديگر منافقين اين است كه بين دو گروه مؤمن و كافر متردّد هستند و با هر دو طرف آمد و شد دارند ، امّا نه به كفّار بستگى و تعلّق دارند و نه به مؤمنان ، لذا نه مؤمن حقيقى هستند و نه كافر محض ، و علت واقعى اين مذبذب بودن منافقين اين است كه خداوند آنها را گمراه كرده و لذا راهى بسوى هدايت ندارند و اينكه به جاى مذبذب نفرمود ، متذبذب براى آن بود كه بفهماند اين حالت سرگردانى را خودشان برنگزيده‌اند ، بلكه مهر الهى موجب اين تحريك و اضطراب براى آنها شده تا سعى و تلاششان در زندگى به يك هدف ثابت و آرامش بخش منتهى نگردد .\r\n( 144 )  ( يا أَيُّهَا الَّذِينَ آمَنُوا لا تَتَّخِذُوا الْكافِرِينَ أَوْلِياءَ مِنْ دُونِ الْمُؤْمِنِينَ أَ تُرِيدُونَ أَنْ تَجْعَلُوا لِلَّهِ عَلَيْكُمْ سُلْطاناً مُبِيناً )  : ( اى كسانى كه ايمان آورده‌ايد ، به جاى مؤمنان كافران را دوست خود مگيريد ، مگر مىخواهيد عليه خود براى خدا دليلى آشكار پديد آوريد ؟ ) ، اين آيه در مقام موعظه و نصيحت مؤمنان است كه از ناخشنودى خدا اجتناب كنند و از بيمارى قلب و ضعف ايمان بر حذر باشند و با كافران دوستى و مودّت نداشته باشند و آنها را ولّى و سرپرست خود نگيرند ، چون در اين صورت همانند منافقين خواهند بود و خداوند حجّت و برهانى آشكار بر عليه آنان خواهد داشت ، چون حجّت در نارضايتى خداوند قائم بر اعمال و رفتار بندگان است .\r\n\r\n","description":"","footnote":"","page_name":" 431 ","page_number":431},
  {"content":"\r\n\r\n( 145 )  ( إِنَّ الْمُنافِقِينَ فِي الدَّرْكِ الْأَسْفَلِ مِنَ النَّارِ وَ لَنْ تَجِدَ لَهُمْ نَصِيراً )  : ( همانا منافقان در طبقهء زيرين جهنّم هستند و هرگز براى آنان ياورى نخواهى يافت ) ، چون آنها در دنيا هم در سراشيب سقوط و پستى بودند و در ظاهر جزء مسلمين به شمار مىآمدند و از مزاياى ايمان بهره مىبرند ، امّا در باطن با كفّار بوده و در دل پيروزى آنها را مىخواستند ، و ليكن خداوند به زودى به حساب آنها رسيدگى مىكند و به سبب نفاق باطنى آنها را وارد پست‌ترين منازل آتش مىنمايد و هيچ ياورى هم نخواهند داشت تا آنها را از عذاب دوزخ رهايى بخشد ، چنانچه در دنيا ظاهر اسلاميشان آنها را از گرفتار شدن به عاقبت دنيوى كفر نجات داده بود ، امّا در آخرت هيچ اميدى به نجات اينها نيست .\r\n( 146 )  ( إِلَّا الَّذِينَ تابُوا وَ أَصْلَحُوا وَ اعْتَصَمُوا بِاللَّهِ وَ أَخْلَصُوا دِينَهُمْ لِلَّهِ فَأُولئِكَ مَعَ الْمُؤْمِنِينَ وَ سَوْفَ يُؤْتِ اللَّهُ الْمُؤْمِنِينَ أَجْراً عَظِيماً )  : ( مگر آنان كه توبه كرده و اصلاح نمايند و به خدا متوسل شوند و دين خود را براى خدا خالص گردانند ، پس آنان قرين مؤمنان مىگردند ، به زودى خداوند مؤمنان را پاداشى بزرگ خواهد داد ) ، اين آيه در مقام استثناء است از وعيدى كه خداى متعال در مورد منافقين كرده بود و آنها را متعلق به پست‌ترين درجات آتش ناميده بود و لازمه اين استثناء اين است كه دارندگان صفات مذكور در آيه از جماعت منافقين خارج باشند و به صف مؤمنين بپيوندند و چون چنين باشند خداوند هم آنها را در آخرت قرين و همنشين مؤمنان خواهد ساخت و مانند مؤمنان آنها را هم پاداش عظيم مىدهد .\r\nامّا خداوند شرط اين مسأله را چند صفت سنگين قرار داد كه ريشهء نفاق جز در زمينهء عدم وجود آن صفات رشد نمىكند ، اوّلين شرط توبه است ، يعنى برگشتن به سوى خدا و الحاق به ايمان كه اين برگشت وقتى حقيقى و نافع است كه شخص تائب آنچه را تا كنون تباه كرده ، شامل نفس خود و عملش را اصلاح كند و اين اصلاح نيز به نتيجه نمىرسد ، مگر آنكه انسان خود را از ترس لغزش و انحراف به خدا بسپارد و به كتاب\r\n\r\n","description":"","footnote":"","page_name":" 432 ","page_number":432},
  {"content":"\r\n\r\nخدا و سنت پيامبر صلّى اللّه عليه و إله و سلم عمل نمايد ، ليكن اين اعتصام هم كار را تمام نمىكند ، مگر وقتى كه انسان دين خود را خالص براى خدا كند ، يعنى هيچ شائبهء شرك در او نباشد ، پس چون چنين كردند ، يعنى توبه حقيقى نمودند و براى اصلاح مفاسد خويش قيام كردند و به خداوند متوسّل شدند و دين خود را براى خدا خالص نمودند ، در آن هنگام مؤمن حقيقى خواهند بود و ايمانشان آميخته با شرك نخواهد شد و آنوقت است كه از خطر نفاق ايمن مىشوند و خودشان راه گم شده را پيدا مىكنند ، چنانچه فرمود ،  ( الَّذِينَ آمَنُوا وَ لَمْ يَلْبِسُوا إِيمانَهُمْ بِظُلْمٍ أُولئِكَ لَهُمُ الْأَمْنُ وَ هُمْ مُهْتَدُونَ )  « 1 » ، ( كسانى كه ايمان آوردند و ايمان خود را با ظلم نياميختند ، براى آنان ايمنى است و هدايت يافته‌گانند ) .\r\nدر اين صورت خدا هم به سبب جزاى سلامت عقيده و نيكى و خلوص باطنشان آنها را با مؤمنان در اجر عظيم قرين و شريك مىگرداند .\r\n( 147 )  ( ما يَفْعَلُ اللَّهُ بِعَذابِكُمْ إِنْ شَكَرْتُمْ وَ آمَنْتُمْ وَ كانَ اللَّهُ شاكِراً عَلِيماً )  : ( اگر شكر خدا را به جاى آوريد و به او ايمان بياوريد ، خداوند را با عذاب شما چه كار ؟ چون خدا همواره حق گزار و داناست ) ، كنايه است از اينكه اگر خود بندگان با شكر نكردن نعمت‌هاى خدا و با ايمان نياوردن ، خويش را مستوجب عذاب نسازند ، خداى متعال احتياجى به عذاب كردن آنها ندارد ، چون خداوند از عذاب بندگانش سودى نمىبرد تا انجام آن را بر ترك آن ترجيح دهد و از وجود گنه‌كاران متضرّر نمىشود ، تا با عذاب كردن آنان آن ضرر را از خود دفع كند ، لذا معناى آيه اين است كه اگر شما شكر نعمت خدا را با اداى حق واجب او به جاى آورده و به او ايمان بياوريد ، هيچ موجبى براى عذاب شما وجود ندارد ، چون خدا شكر گزار ايمان آورندگان به خويش و عليم به حال اين افراد است و در مورد آنها اشتباه نمىكند و اين آيه دلالت مىكند بر اينكه هر عامل و\r\n\r\n\r\n","description":"","footnote":"\r\n( 1 ) - سوره انعام ، آيه 82 .\r\n","page_name":" 433 ","page_number":433},
  {"content":"\r\n\r\nيا عملى كه مستوجب عذاب است از قبيل ضلالت يا شرك يا معصيت ، مستند به خداى متعال و از جانب آن حضرت نيست و اگر چيزى از اين امور از ناحيه خداى تعالى باشد عذابى هم كه به دنبال اين عناوين مىآيد از جانب او خواهد بود ، چون او مسبب الاسباب است و سببيّت هر سببى مستند به اوست .\r\n\r\n[ آيهء ( 149 - 148 ) چگونگى دادخواهى مظلوم 
  ]\r\n( 148 )  ( لا يُحِبُّ اللَّهُ الْجَهْرَ بِالسُّوءِ مِنَ الْقَوْلِ إِلَّا مَنْ ظُلِمَ وَ كانَ اللَّهُ سَمِيعاً عَلِيماً )  : ( خدا دوست نمىدارد كه كسى با گفتار زشت ، به عيب خلق صدا بلند كند ، مگر آنكس كه ظلمى به او رسيده باشد كه خدا شنوا به اقوال و به احوال بندگان دانا است ) ، ( جهر ) در مورد چيزى به كار مىرود كه زائد بر اندازه براى حواس بينايى يا شنوايى ما ظاهر شده باشد و ( سوء من القول ) به معناى هر سخنى است كه دربارهء هر كس بگويند ناراحت مىگردد ، مثل نفرين و فحش و خداى متعال اظهار سخن زشت ، مانند نفرين يا تهمت يا اظهار عيب را دوست نمىدارد ، چون خدا منزّه از حبّ و بغض است و اينكه مىفرمايد : خدا دوست نمىدارد ، كنايه از كراهت تشريعى خداست كه اعم از تحريم و حرام دانستن مىباشد ، لذا خداوند در شريعت خود سخن زشت با صداى بلند گفتن را دوست نمىدارد ، اعم از اينكه اين كراهت به حد حرمت رسيده باشد و يا نرسد و جمله ( الّا من ظلم ) استثناء منقطع است و معنايش با كلمهء ( لكن ) يكى است ، يعنى امّا كسى كه مورد ظلم قرار گرفته مىتواند صداى خود را بلند كند و ابراز نمايد كه مورد ظلم قرار گرفته است و خداوند شنواى همه اقوال و داناى به حال بندگان ستمديده و همچنين ستمكار خود مىباشد .\r\n( 149 )  ( إِنْ تُبْدُوا خَيْراً أَوْ تُخْفُوهُ أَوْ تَعْفُوا عَنْ سُوءٍ فَإِنَّ اللَّهَ كانَ عَفُوًّا قَدِيراً )  : ( اگر دربارهء خلق به آشكار يا پنهان نيكى كنيد يا از بدى ديگران بگذريد ، همانا خدا همواره از بديها درمىگذرد ، با آنكه در انتقام بسيار تواناست ) ، يعنى چه عمل خير را اظهار كنيد ، از قبيل انفاق و هر عمل پسنديده ديگر كه باعث اعلاء كلمهء دين و تشويق مردم به سوى\r\n\r\n","description":"","footnote":"","page_name":" 434 ","page_number":434},
  {"content":"\r\n\r\nكارهاى خير و يا قولى از اقوال باشد ، از قبيل اظهار شكر در برابر ولىّ نعمت و ستودن او به ذكر و خلاصه تقدير كردن از منعم به نحوى كه ساير اهل نعمت تشويق شوند به اينكه مانند ولىّ نعمت ما كارهاى خير بكنند .\r\nو يا آن را مخفى كنيد براى آنكه اين عمل از ريا دور تر باشد و به خلوص نزديكتر شود و يا از ديگران گذشت كنيد و عمل زشت ديگران را بپوشانيد ، يعنى نگوييد چه كسى به شما بدى كرده است و يا در مقام عمل تلافى نكنيد ، در اين صورت خود را به صفت الهى آراسته‌ايد ، چون خداوند على رغم توانايى و قدرت بر انتقام گرفتن از بد كاران اغلب از بديهاى آنان درمىگذرد و عفو مىنمايد و اين از صفات كماليّه است .\r\n\r\n[ آيهء ( 152 - 150 ) لزوم ايمان به همه رسولان الهى 
  ]\r\n( 150 )  ( إِنَّ الَّذِينَ يَكْفُرُونَ بِاللَّهِ وَ رُسُلِهِ وَ يُرِيدُونَ أَنْ يُفَرِّقُوا بَيْنَ اللَّهِ وَ رُسُلِهِ وَ يَقُولُونَ نُؤْمِنُ بِبَعْضٍ وَ نَكْفُرُ بِبَعْضٍ وَ يُرِيدُونَ أَنْ يَتَّخِذُوا بَيْنَ ذلِكَ سَبِيلًا )  : ( همانا كسانى كه به خدا و پيامبرانش كفر مىورزند و مىخواهند بين خدا و پيامبران او تفرقه اندازند و مىگويند ما به بعضى از آنها ايمان داريم و به بعضى كافر هستيم و مىخواهند راهى ميان اينها داشته باشند ) ، منظور از اين كفّار در اينجا اهل كتاب يعنى يهود و نصارى مىباشند كه يهود به موسى عليه السّلام ايمان مىآورند ، امّا به عيسى عليه السّلام و محمّد صلّى اللّه عليه و إله و سلم كفر مىورزند و نصارى به موسى و عيسى عليه السّلام ايمان دارند ، امّا به محمّد صلّى اللّه عليه و إله و سلم كفر مىورزند ، و اين دو طائفه مىپندارند كه به خدا و بعضى رسولان او كفر ورزيده‌اند ، چون به بعضى از پيامبران الهى ايمان دارند ، امّا خداوند مىفرمايد : نمىتوان بين خدا و پيامبران الهى تفرقه انداخت ، چون همهء آنها فرستاده خدا هستند و كسى كه به يكى از آنها كافر شود در واقع به خداى متعالى كفر ورزيده است .\r\nامّا اينها نمىفهمند و مىخواهند راهى متوسط بين ايمان به خدا و همهء رسولانش و ميان كفر به خدا و همهء رسولانش اتخاذ كنند ، يعنى به بعضى پيامبران ايمان آورده و به بعضى كفر بورزند ، در حالى كه بسوى خدا هيچ راهى نيست ، جز يك راه و آن عبارت\r\n\r\n","description":"","footnote":"","page_name":" 435 ","page_number":435},
  {"content":"\r\n\r\nاست از ايمان آوردن به او و همهء رسولان او ، چون رسول بدان جهت كه فرستاده خداست ، چيزى از خودش ندارد و اختيارى هم براى او نيست ، پس كفر به رسول در حقيقت شرك و كفرى واضح به خداى عظيم است .\r\n( 151 )  ( أُولئِكَ هُمُ الْكافِرُونَ حَقًّا وَ أَعْتَدْنا لِلْكافِرِينَ عَذاباً مُهِيناً )  : ( اينان همان كافران حقيقى هستند و ما براى كافران عذابى خوار كننده آماده كرده‌ايم ) ، اينها چون بين پيامبران الهى تفرقه ايجاد كرده‌اند كافران حقيقى مىباشند و به سبب همين كفرشان برايشان عذابى خوار كننده آماده نموده‌ايم ، جزائى كه كاملا با اعمال آنها تناسب دارد  ( جَزاءً وِفاقاً )  « 1 » .\r\n( 152 )  ( وَ الَّذِينَ آمَنُوا بِاللَّهِ وَ رُسُلِهِ وَ لَمْ يُفَرِّقُوا بَيْنَ أَحَدٍ مِنْهُمْ أُولئِكَ سَوْفَ يُؤْتِيهِمْ أُجُورَهُمْ وَ كانَ اللَّهُ غَفُوراً رَحِيماً )  : ( و كسانى كه به خدا و پيامبران ايمان آوردند و هيچ فرقى بين احدى از آنها نمىگذارند ( يعنى به همه ايمان دارند ) خداوند به زودى پاداش آنها را خواهد داد ، چون او همواره آمرزنده و مهربان است ) ، در اين آيه طائفه‌اى ديگر در مقايسه با طائفه اوّل ذكر شده‌اند كه اينها به خلاف گروه اوّل به خدا و پيامبران الهى اعتقاد دارند و فرقى در ايمان آوردن بين انبياء نمىگذارند و همهء آنها را فرستادهء خدا مىدانند و ايمان به آنها را مرادف ايمان به خدا مىشمارند ، لذا خداوند هم به زودى پاداش اين حسن اعتقاد آنها را خواهد داد ، چون آمرزندگى و لطف و مرحمت صفت جدا نشدنى خداوند است و اين وعدهء نيكويى به آمرزش و رحمت بندگان مىباشد .\r\n\r\n[ آيهء ( 169 - 153 ) گفتار يهود دربارهء عيسى و ردّ آن 
  ]\r\n( 153 )  ( يَسْئَلُكَ أَهْلُ الْكِتابِ أَنْ تُنَزِّلَ عَلَيْهِمْ كِتاباً مِنَ السَّماءِ فَقَدْ سَأَلُوا مُوسى أَكْبَرَ مِنْ ذلِكَ فَقالُوا أَرِنَا اللَّهَ جَهْرَةً فَأَخَذَتْهُمُ الصَّاعِقَةُ بِظُلْمِهِمْ ثُمَّ اتَّخَذُوا الْعِجْلَ مِنْ \r\n\r\n\r\n","description":"","footnote":"\r\n( 1 ) - سوره نبأ ، آيه 26 .\r\n","page_name":" 436 ","page_number":436},
  {"content":"\r\n\r\n بَعْدِ ما جاءَتْهُمُ الْبَيِّناتُ فَعَفَوْنا عَنْ ذلِكَ وَ آتَيْنا مُوسى سُلْطاناً مُبِيناً )  : ( اهل كتاب از تو مىخواهند كه كتابى از آسمان بر آنان نازل كنى و همانا از موسى عليه السّلام درخواستى بزرگتر از اين نمودند و به او گفتند : خدا را آشكارا به ما نشان بده ، پس صاعقه‌اى آنها را به خاطر ظلمشان فرا گرفت ، با اين حال پس از اين گوساله را به خدايى گرفتند ، با آن همه معجزات آشكار كه برايشان آمد و ما از اين ظلمشان نيز درگذشتيم و به موسى دليلى قاطع و روشن داديم ) ، مراد از اهل كتاب يهود و نصارى هستند كه اينها مرجع هر دو طائفه‌شان به يك اصل واحد مىباشد و ريشهء آنها همان نژاد اسرائيل است و موسى و عيسى عليهما السلام در بين آنها مبعوث شدند و هر دو گروه به پيامبر خود ظلم كردند و آنها در خصائص قومى با هم شريك مىباشند و رفتار مشابهى هم با پيامبرانشان داشتند ، از قبيل گفتار به ناحق و عدم پايبندى به پيمانها و معاهده‌هايى كه مىبستند و اينها با آن كه كتاب قرآن را مشاهده نموده بودند ، امّا از پيامبر صلّى اللّه عليه و إله و سلم مىخواستند كتاب آسمانى مانند پرنده‌اى از آسمان در پيش چشم آنها نازل شود و اين امر صرف بهانه جويى و گزاف بود و به همين سبب هم خداوند قول آنها را با گفتار اسلافشان كه خواستار ديدار خداوند شدند مقايسه مىكند و از همان قبيل مىدانند ، چون اينها سابقهء طولانى در گمراهى و نادانى دارند و از هيچ ظلم و كفر و انكارى پروا نمىكنند ، تا حدّى كه با آنكه مىدانستند خداوند از جسمانيت و حدوث مشاهده منزّه است باز هم از موسى عليه السّلام چنين درخواستى داشتند و خداوند آنها را به صاعقه مبتلا نمود ، همچنين پس از مشاهده آنهمه معجزات آشكار با اندكى تأخير موسى عليه السّلام از مراجعت ، به گوساله پرستى روى آوردند ، امّا با اينهمه خدا از آنها درگذشت و آنها را عفو نمود و با سلطه بخشيدن موسى عليه السّلام بر سامرى و گوسالهء او موسى عليه السّلام را تأييد فرمود و به او دليلى قاطع و روشن بخشيد .\r\n( 154 )  ( وَ رَفَعْنا فَوْقَهُمُ الطُّورَ بِمِيثاقِهِمْ وَ قُلْنا لَهُمُ ادْخُلُوا الْبابَ سُجَّداً وَ قُلْنا لَهُمْ لا تَعْدُوا فِي السَّبْتِ وَ أَخَذْنا مِنْهُمْ مِيثاقاً غَلِيظاً )  : ( و به مقتضاى پيمانى كه بسته بودند كوه\r\n\r\n","description":"","footnote":"","page_name":" 437 ","page_number":437},
  {"content":"\r\n\r\nطور را بر بالاى سر آنان بلند كرديم و به آنان گفتيم : از اين دروازه سجده كنان داخل شويد و نيز دستورشان داديم كه از فرمان مربوط به شنبه تجاوز نكنيد و از آنان پيمانى سخت محكم گرفتيم ) ، طور نام كوهى است كه خداوند آن را براى ترساندن آنها از عظمت قدرت خود بر بالاى سر آنها برافراشت ، بدون اينكه آنها را اكراه يا اجبار كند و منظور از ميثاق ، پيمان محكمى بود كه خداوند براى عمل به احكام تورات از آنان گرفته بود و اينكه به ايشان دستور داده شد كه سجده كنان از باب حطّه وارد شوند به جهت خشوع و خضوع در پيشگاه الهى و در نتيجه عفو و رحمت خدا بود ، امّا آنها عمل نكردند و به موسى عليه السّلام گفتند : خودت با پروردگارت برويد بجنگيد و همچنين از آنها پيمان گرفته شد كه در روز شنبه صيد نكنند ، امّا آنها حيله كردند و با دام نهادن در روز شنبه صيد كردند و پيمان محكم الهى را نقض نمودند .\r\n( 155 )  ( فَبِما نَقْضِهِمْ مِيثاقَهُمْ وَ كُفْرِهِمْ بِآياتِ اللَّهِ وَ قَتْلِهِمُ الْأَنْبِياءَ بِغَيْرِ حَقٍّ وَ قَوْلِهِمْ قُلُوبُنا غُلْفٌ بَلْ طَبَعَ اللَّهُ عَلَيْها بِكُفْرِهِمْ فَلا يُؤْمِنُونَ إِلَّا قَلِيلًا )  : ( پس به سبب نقض عهد و پيمان شكنى و كفر به آيه‌هاى خدا و به ناحق كشتن انبياء و اينكه گفتند دلهاى ما از فهم عاجز و بسته است ، خداوند بر دلهايشان مهر زده بود به سبب كفرشان ، در نتيجه جز اندكى ايمان نياوردند ) ، لذا به سبب پيمان شكنى و كفر به آيات الهى من جمله تقاضاى ديدن خدا و گوساله پرستى و . . . ، و همچنين به سبب اينكه پيامبران خدا مثل زكريا و يحيى عليه السّلام را به ناحق كشتند و اين اعمال را از روى جهالت و گمراهى انجام دادند و همچنين اينكه گفتند ، دلهاى ما از شنيدن دعوت پيامبر صلّى اللّه عليه و إله و سلم در پرده است ، به همين سبب در برابر حق تسليم نمىشدند ، امّا خداوند مىگويد : به همين جهت است كه خدا دلهاى آنها را از فهم حق عاجز نموده و به خاطر همين انكار و جحود و افعال و اقوالشان نقمت الهى بر آنها نازل شد و قوم و جامعهء آنها همواره مورد لعن الهى قرار گرفتند ، پس جز اندكى از آنان توفيق ايمان نيافتند .\r\n\r\n","description":"","footnote":"","page_name":" 438 ","page_number":438},
  {"content":"\r\n\r\n( 156 )  ( وَ بِكُفْرِهِمْ وَ قَوْلِهِمْ عَلى مَرْيَمَ بُهْتاناً عَظِيماً )  : ( و نيز به سزاى اينكه به عيسى كفر ورزيدند و به مريم بهتانى بسيار بزرگ زدند ) تهمت بنى اسرائيل به مريم ( س ) اين بود كه به او قذف زدند ، يعنى او را متهم به زنا نمودند و اين هم كفر بود و هم تهمت ، زيرا خود عيسى عليه السّلام در آغاز ولادتش به زبان آمد و با آنان سخن گفت ، كه  ( إِنِّي عَبْدُ اللَّهِ آتانِيَ الْكِتابَ وَ جَعَلَنِي نَبِيًّا )  « 1 » ، ( من بنده خدايم كه به من كتاب داده و مرا پيامبر نموده است ) .\r\n( 157 )  ( وَ قَوْلِهِمْ إِنَّا قَتَلْنَا الْمَسِيحَ عِيسَى ابْنَ مَرْيَمَ رَسُولَ اللَّهِ وَ ما قَتَلُوهُ وَ ما صَلَبُوهُ وَ لكِنْ شُبِّهَ لَهُمْ )  : ( و نيز بواسطه گفتارشان كه گفتند : ما مسيح پسر مريم را كشتيم ، با اينكه او فرستاده خدا بود ، ولى نه او را كشتند و نه دار آويختند ، بلكه امر از ناحيهء خدا بر آنان مشتبه شد . . . ) اينها در امر كشته شدن و به دار آويخته شدن عيسى عليه السّلام اشتباه كردند ، على رغم اينكه به او ايمان نياوردند و وى را مسخره كردند ، قصد قتل او را هم نمودند ، امّا خداوند قيافه و شكل او را بر شخص ديگرى انداخت و اين باعث شد كه لشگر روميان كه شناخت درستى از آن حضرت نداشتند ، آن شخص را به اشتباه به جاى عيسى عليه السّلام بگيرند و او را بكشند و بر دار كشند ، به هر صورت خدا داناتر است ، امّا رأى قرآن در اين خصوص قاطع است كه عيسى عليه السّلام بدست آنان كشته نشده است ،  ( وَ إِنَّ الَّذِينَ اخْتَلَفُوا فِيهِ لَفِي شَكٍّ مِنْهُ ما لَهُمْ بِهِ مِنْ عِلْمٍ إِلَّا اتِّباعَ الظَّنِّ وَ ما قَتَلُوهُ يَقِيناً )  : ( و همانا كسانى كه دربارهء او اختلاف كردند ، هنوز هم دربارهء عيسى در شك هستند و علمى به اين مسأله ندارند و تنها از ظنّ خود پيروى مىكنند و امّا به يقين او را نكشتند ) ، يعنى آنهايى كه دربارهء عيسى عليه السّلام اختلاف كردند كه آيا او را كشتند و يا به دار آويختند ، در شك هستند ، يعنى جاهل بوده و علمى به آن ندارند و گفتارشان تنها از روى ظنّ و تخمين است و يا صرفا ترجيح دادن يك طرف احتمال است و او را به\r\n\r\n\r\n","description":"","footnote":"\r\n( 1 ) - سوره مريم ، آيه 30 .\r\n","page_name":" 439 ","page_number":439},
  {"content":"\r\n\r\nطورى كه يقين داشته باشند نكشتند و يا اينكه بطور قطعى او را نكشتند و خداوند از اين مطلب خبر مىدهد .\r\n( 158 )  ( بَلْ رَفَعَهُ اللَّهُ إِلَيْهِ وَ كانَ اللَّهُ عَزِيزاً حَكِيماً )  : ( بلكه خدا او را به سوى خويش بالا برد و خداوند همواره عزّتمند و فرزانه است ) ، يهود ادّعا مىكنند كه عيسى عليه السّلام را كشته و به دار آويخته‌اند و نصارى ادّعا مىكنند كه عيسى عليه السّلام به دار آويخته شده و سپس او را دفن كرده‌اند ، امّا بعد از سه روز از خاك برخاسته است ، ليكن قرآن ادعاى آنها را نفى مىكند و مىفرمايد : او را با همان بدن جسمانيش به سوى خود بالا برده و از دشمن حفظ نموده ، پس معلوم مىشود خداوند عيسى عليه السّلام را با بدن و روحش به آسمان بالا برده ، نه اينكه مانند همهء انسانها پس از مرگ روحش به آسمان رفته باشد ، چون سياق كلام كه مىفرمايد ، ( بلكه خدا او را بالا برد . . . ) اين معنا را افاده مىكند ، چون اگر منظور تنها بالا بردن روح بود ، مورد خاصّى نبود و احتياج به ( بلكه ) نبود ، چون خداوند هر كس را بميرد ، كشته شود يا مصلوب گردد و يا به هر صورت ديگر روح او را بسوى خود بالا مىبرد ، پس منظور بالا بردن روح و جسم توأما است و اين بالا بردن نوعى تخليص بوده كه خداوند عيسى عليه السّلام را به اين وسيله از آزار دشمنان خلاص نموده است ، حال فرق نمىكند كه اين رها كردن او به وسيلهء قبض روح باشد يا نباشد و پاى قتل و صلبى به ميان نيامده باشد ، بلكه به نحوى ديگر بوده كه ما نمىشناسيم و يا آنكه با لقاء خدا زنده و باقى مانده باشد به نحوى كه ما از كيفيت آن سر درنمىآوريم و اين هر دو متحمل است و از نظر عقلى محال نيست كه خداى متعال عيسى عليه السّلام را گرفته و به سوى خود بالا برده و نزد خود حفظش فرموده باشد و اين ماجرا از ماجراى تولد عيسى عليه السّلام عجيب‌تر نيست و همهء اينها در كنار قدرت و عزّت خدا بسيار ناچيز است و هر چه او بخواهد تنها با كلمه ( كن ) موجود مىگردد و به همين جهت در آخر به دو صفت ( عزّت ) يعنى غلبه و چيره مندى و ( حكمت ) يعنى علم به مصالح امور اشاره مىشود تا بندگان بدانند امثال اين امور بر چنين خدايى سهل و يسير است .\r\n\r\n","description":"","footnote":"","page_name":" 440 ","page_number":440},
  {"content":"\r\n\r\n( 159 )  ( وَ إِنْ مِنْ أَهْلِ الْكِتابِ إِلَّا لَيُؤْمِنَنَّ بِهِ قَبْلَ مَوْتِهِ وَ يَوْمَ الْقِيامَةِ يَكُونُ عَلَيْهِمْ شَهِيداً )  : ( هيچ فردى از اهل كتاب نيست ، مگر آنكه حتما قبل از مرگش به عيسى عليه السّلام ايمان مىآورد و عيسى عليه السّلام در قيامت عليه آنان گواه خواهد بود ) ، اين آيه بيان مىدارد كه عيسى عليه السّلام نمرده و زنده است و به زودى دوباره نزد آنها باز مىگردد و به او ايمان مىآورند ، اين در صورتى است كه ضمير در ( قبل موته ) به عيسى برگردد ، امّا اگر ضمير به اهل كتاب برگردد معنا اين مىشود كه همهء اهل كتاب قبل از مرگشان به يقين در مىيابند كه عيسى عليه السّلام پيامبر خداست و نمرده است ، امّا اين ايمان در لحظه جان دادن سودى به حال آنان ندارد و عيسى عليه السّلام در روز قيامت عليه همهء اهل كتاب شهادت خواهد داد و آنحضرت از گواهان اعمال است و بعضى ديگر از مفسّران مىگويند منظور از ايمان آوردن به عيسى قبل از مرگ عيسى ايمان آوردن مردم در هنگام نزول آن حضرت از آسمان در عصر حضرت مهدى ( عج ) است ، امّا معناى صحيحتر همان است كه ضمير در ( قبل موته ) به اهل كتاب برمىگردد ، يعنى آنها هنگام مرگشان مسألهء عيسى عليه السّلام و حقانيّت او برايشان مسلّم مىشود .\r\nدر تفسير قمى از شهر بن حوشب روايت شده كه گفته حجّاج به من گفت : اى شهر يك آيه از قرآن مرا گيج كرده و نمىفهمم معنايش چيست ؟ پرسيدم ، اى امير آن آيه كدام است ؟ ، گفت :  ( وَ إِنْ مِنْ أَهْلِ الْكِتابِ . . . )  و من به خدا سوگند دستور مىدهم گردن يك يهودى يا مسيحى را بزنند و خودم تا آخرين رمقش مىايستم تا ببينيم آيا لب‌ها را تكان مىدهد و به حقانيّت عيسى عليه السّلام اعتراف مىكند و شهادت مىدهد يا نه ؟ امّا چيزى نمىبينم ، من به او گفتم : خدا امير را اصلاح كند ، معناى آيهء شريفه اين طور كه تو فهميدى نيست ، پرسيد : پس به چه معناست ؟ گفتم عيسى قبل از قيامت از آسمان نازل مىشود هيچ ملّتى باقى نمىماند نه يهودى و نه غير يهودى مگر آنكه قبل از مرگ وى به وى ايمان مىآورند و او در پشت مهدى عليه السّلام به نماز مىايستد ، حجاج چون اين را شنيد ، گفت : واى بر تو اين سخن از كه آموختى و از چه كسى نقل مىكنى ؟ گفتم : محمد بن على\r\n\r\n","description":"","footnote":"","page_name":" 441 ","page_number":441},
  {"content":"\r\n\r\nبن الحسين آن را برايم نقل كرد و در پاسخ گفت : به خدا سوگند كه از سرچشمه‌اى زلال گرفته‌اى .\r\nو در تفسير در المنثور از ابن منذر و او از شهر بن حوشب عين اين روايت آمده است ، منتها به صورتى ديگر كه با گفتار ما در مورد تفسير آيه تطبيق مىكند و در آن روايت مىگويد ، هيچ يهودى يا نصرانى نيست ، مگر آنكه هنگام مرگش ملائكه او را از پشت و رو مىزنند و مىگويند : اى خبيث تو بودى كه مىپنداشتى مسيح را كشته‌اى ؟ او بندهء خدا و روح او بود و آنگاه آن شخص به عيسى عليه السّلام ايمان مىآورد ، امّا اين ايمان در آن هنگام سودى به حال او ندارد . . . ( و اللّه اعلم بحقائق الامور ) .\r\n( 160 )  ( فَبِظُلْمٍ مِنَ الَّذِينَ هادُوا حَرَّمْنا عَلَيْهِمْ طَيِّباتٍ أُحِلَّتْ لَهُمْ وَ بِصَدِّهِمْ عَنْ سَبِيلِ اللَّهِ كَثِيراً )  : ( و به خاطر ظلمى كه از ناحيهء همين‌ها كه در يهوديّت تعصّب ورزيدند سر زد ، ما چيزهايى را كه قبلا برايشان حلال و طيّب بود بر آنان حرام كرديم و نيز به خاطر اينكه با تلاش بسيار از راه خدا جلوگيرى مىكردند ) مراد از ظلم مورد نظر ، بعضى از مظالم فجيع است كه باعث گرديده پاره‌اى از طيّبات بعد از حلال بودنش بر آنها حرام شود ، همچنين بواسطه رويگردانى مكرّر آنها از راه خدا از قبيل ربا خوارى و مظالم ديگر و نيز بواسطه اينكه مردم ديگر را نيز از ايمان آوردن و سلوك روش الهى منع مىكردند ، خداوند طيّبات را بر آنها حرام كرد .\r\n( 161 )  ( وَ أَخْذِهِمُ الرِّبَوا وَ قَدْ نُهُوا عَنْهُ وَ أَكْلِهِمْ أَمْوالَ النَّاسِ بِالْباطِلِ وَ أَعْتَدْنا لِلْكافِرِينَ مِنْهُمْ عَذاباً أَلِيماً )  : ( و بواسطه ربا گرفتن ايشان در حالى كه از آن نهى شده بودند و بواسطه خوردن به ناحقّ اموال مردم ، ما براى كافران عذابى دردناك آماده كرده‌ايم ) پس يهود بواسطهء اين اعمال كفر آميز مثل ربا خوارى و مال مردم خوردن از ناحيهء خداى متعال مستوجب دو كيفر شدند : يكى دنيايى و عمومى كه عبارت بود از\r\n\r\n","description":"","footnote":"","page_name":" 442 ","page_number":442},
  {"content":"\r\n\r\nحرام شدن طيّبات بر آنان و دوّم كيفر اخروى و خاصّ افراد كافر يهود كه عبارت است از عذاب دردناك ، و اينها نتيجهء اين بود كه آنها مىگفتند : اميين حقّى بر ما ندارند ، و اموال سايرين را براى خود مباح مىدانستند و لذا از هيچ ظلمى مضايقه نمىكردند .\r\n( 162 )  ( لكِنِ الرَّاسِخُونَ فِي الْعِلْمِ مِنْهُمْ وَ الْمُؤْمِنُونَ يُؤْمِنُونَ بِما أُنْزِلَ إِلَيْكَ وَ ما أُنْزِلَ مِنْ قَبْلِكَ وَ الْمُقِيمِينَ الصَّلاةَ وَ الْمُؤْتُونَ الزَّكاةَ وَ الْمُؤْمِنُونَ بِاللَّهِ وَ الْيَوْمِ الْآخِرِ أُولئِكَ سَنُؤْتِيهِمْ أَجْراً عَظِيماً )  : ( امّا آنها كه علم در دلهايشان رسوخ يافته و داراى ايمان واقعى بودند ، به آنچه بر تو نازل شده و آنچه بر قبل از تو نازل شده ، ايمان مىآورند و نماز مىخوانند و زكات مىدهند و به خدا و روز قيامت ايمان دارند ، لذا به زودى به آنها اجرى بزرگ خواهيم داد ) ، مراد در اينجا پيروان رسول خدا از اهل كتاب هستند كه آنها را راسخ در علم و مؤمن مىنامد ، يعنى اينها علمشان ثبوت داشته و داراى ايمان حقيقى هستند كه هم به پيامبر اسلام صلّى اللّه عليه و إله و سلم ايمان دارند و هم به پيامبران قبل از او و كتابهاى آسمانى ديگر و اينها افرادى هستند كه بواسطهء ايمانشان نماز مىخوانند و زكات مىدهند و به خدا و روز جزا ايمان دارند ، اينها از ساير اهل كتاب مستثنى هستند و لذا بواسطهء همين تمسّكشان به حق و قيام به واجبات و بريدن از باطل ، خداوند به آنها اجرى عظيم خواهد داد .\r\n( 163 )  ( إِنَّا أَوْحَيْنا إِلَيْكَ كَما أَوْحَيْنا إِلى نُوحٍ وَ النَّبِيِّينَ مِنْ بَعْدِهِ وَ أَوْحَيْنا إِلى إِبْراهِيمَ وَ إِسْماعِيلَ وَ إِسْحاقَ وَ يَعْقُوبَ وَ الْأَسْباطِ وَ عِيسى وَ أَيُّوبَ وَ يُونُسَ وَ هارُونَ وَ سُلَيْمانَ وَ آتَيْنا داوُدَ زَبُوراً )  : ( همانا ما به تو وحى نموديم ، همچنانكه به نوح و انبياء بعد از او وحى نموديم و به ابراهيم و اسماعيل و اسحاق و يعقوب و اسباط و عيسى و يونس و هارون و سليمان وحى كرديم و به داود زبور داديم ) ، پس اى محمّد صلّى اللّه عليه و إله و سلم تو اولين پيامبر نيستى و پيامبران ديگرى هم بوده‌اند كه ما به آنها وحى نموده‌ايم ، اوّلين پيامبرى كه صاحب كتاب و شريعت بود نوح مىباشد و بعد از او ابراهيم و آل ابراهيم و اسباط\r\n\r\n","description":"","footnote":"","page_name":" 443 ","page_number":443},
  {"content":"\r\n\r\nانبيائى از ذريّه يعقوب بوده‌اند و يا مراد اسباط بنى اسرائيل است و همچنين ساير پيامبران را نام مىبرد و مىفرمايد به داود زبور داديم كه زبور به معناى مكتوب است ، كه از بيان اين پيامبران غير از نوح و ابراهيم و عيسى و موسى و محمّد صلّى اللّه عليه و إله و سلم ديگران صاحب شريعت مستقل و عالمگير نبوده‌اند ، يعنى اولوالعزم نمىباشند .\r\nو خلاصهء دعوت همهء انبياء يكى است و اينها فرستادگانى از جانب خداى متعال هستند كه آمده‌اند تا به بشر بفهمانند كه در برابر كارهاى نيك ثواب دارند و در برابر كارهاى زشت عقاب و خداوند آنها را فرستاده تا حجّت را بر مردم تمام كنند ، يعنى آنچه را كه عقلشان بر خوبى و بدى آنها حكم مىكند به وسيله بيانات خود و بر شمردن فوائد دنيوى و اخروى نيكىها و ضررهاى دنيوى و اخروى بدىها براى آنان اظهار نمايند تا حجّت بر مردم تكميل گردد و ديگر مردم عليه خداوند حجّت و بهانه‌اى نداشته باشند .\r\n( 164 )  ( وَ رُسُلًا قَدْ قَصَصْناهُمْ عَلَيْكَ مِنْ قَبْلُ وَ رُسُلًا لَمْ نَقْصُصْهُمْ عَلَيْكَ وَ كَلَّمَ اللَّهُ مُوسى تَكْلِيماً )  : ( و پيامبرانى كه قبلا سرگذشتشان را برايت گفتيم و پيامبرانى كه داستانشان را برايت نگفته‌ايم و از ميان آنها خدا با موسى به نحوى وصف ناشدنى سخن گفت ) پس پيامبران الهى بسيار زيادند كه بعضى از آنها را خداوند سرگذشتشان را براى پيامبر صلّى اللّه عليه و إله و سلم بازگو نموده است و بعضى را بازگو نكرده و از آن ميان سرگذشت موسى عليه السّلام كه خداوند با او گفتگو نموده بسيار شنيدنى است و منظور از تكلّم نوعى ايجاد صوت و خلقى از مخلوقات است كه خداوند بوسيلهء آن با موسى تكلّم نمود و مراد از تكلّم قدرت بر ايجاد صوت است .\r\n( 165 )  ( رُسُلًا مُبَشِّرِينَ وَ مُنْذِرِينَ لِئَلَّا يَكُونَ لِلنَّاسِ عَلَى اللَّهِ حُجَّةٌ بَعْدَ الرُّسُلِ وَ كانَ اللَّهُ عَزِيزاً حَكِيماً )  : ( پيامبرانى بشارت دهنده و بيم رسان ، تا مردم بعد از ارسال پيامبران حجّتى بر عليه خدا نداشته باشند و خداوند همواره غالب و درست كردار است ) ، چون عقل را به عنوان حجّت باطنى براى بشر قرار داده است ، امّا عقل به تنهايى ما را از\r\n\r\n","description":"","footnote":"","page_name":" 444 ","page_number":444},
  {"content":"\r\n\r\nبعثت انبياء و حجت‌هاى ظاهر بىنياز نمىكند ، به جهت اينكه عقل قدرت تشريع ندارد ، لذا خداوند براى پيامبران قوانين و شرايعى قرار داد تا بين مردم بر طبق آنچه خدا نازل نموده ، حكم نمايند و آنها را از شرك و پيروى راه و شريعتى غير از منهج الهى باز داشته و بر حذر بدارند و خداوند قادر بر مؤاخذه بندگان بواسطهء اعمالشان مىباشد و داراى حكمت بالغه و حجّت رسا است .\r\n( 166 )  ( لكِنِ اللَّهُ يَشْهَدُ بِما أَنْزَلَ إِلَيْكَ أَنْزَلَهُ بِعِلْمِهِ وَ الْمَلائِكَةُ يَشْهَدُونَ وَ كَفى بِاللَّهِ شَهِيداً )  : ( امّا خدا شهادت مىدهد به اينكه كتابى كه به تو نازل كرد به علم خود نازل كرده و ملائكه نيز شهادت مىدهند و خدا براى شهادت دادن بس است ) ، چون اهل كتاب منكر حقانيّت قرآن بودند و آن را ناشى از خيالات پيامبر يا وحى شياطين مىدانستند ، امّا خداوند شهادت مىدهد كه قرآن از جانب علم الهى صادر شده است و هيچ باطلى در آن راه ندارد و ملائكه كه واسطهء انزال هستند نيز بر اين مطلب شهادت ميدهند و شهادت خداوند به تنهايى كفايت مىكند ، چون در قرآن از همهء انس و جنّ مبارزه طلبى شده است تا اگر مىتوانند يك آيه مانند قرآن بياورند و همه آنها از اين امر عاجز شده‌اند .\r\n( 167 )  ( إِنَّ الَّذِينَ كَفَرُوا وَ صَدُّوا عَنْ سَبِيلِ اللَّهِ قَدْ ضَلُّوا ضَلالًا بَعِيداً )  : ( همانا كسانى كه كافر شده‌اند و از راه خدا جلوگيرى نمودند به تحقيق در گمراهى بسيار دورى افتاده‌اند ) ، بعد از آنكه خداى تعالى حجّت بالغهء در رسالت پيامبر و در نزول كتاب از ناحيهء خود را ذكر كرد و بعد از آنكه فرمود : اين كتاب از سنخ همان وحى است كه به انبياء سابق مىرسيده و نيز اين كتاب مقرون به شهادت خدا و ملائكه اوست ، اينك در اين آيه ضلالت كسانى را كه به اين حجّت بالغه كفر بورزند و از آن اعراض كنند ، هر كس باشند محقّق و تثبيت نموده است و اينها از نظر فكرى و اعتقادى و رفتار در دنيا و آخرت گمراه هستند .\r\n\r\n","description":"","footnote":"","page_name":" 445 ","page_number":445},
  {"content":"\r\n\r\n( 168 )  ( إِنَّ الَّذِينَ كَفَرُوا وَ ظَلَمُوا لَمْ يَكُنِ اللَّهُ لِيَغْفِرَ لَهُمْ وَ لا لِيَهْدِيَهُمْ طَرِيقاً )  : ( همانا كسانى كه كافر شدند و ستم نمودند ، خداوند بنا ندارد كه آنها را بيامرزد و به راهى هدايت‌شان كند ) ، پس كفر در ذات خود عين ظلم است ، چون هم ظلم به حق است و هم ظلم به نفس و هم ظلم به مردم چون كافر مطابق قوانين ناشى از اميال و هواهاى نفسانى خود بين مردم حكم مىراند ، پس خدا به سبب گمراهى بعيدشان و بعد از آنكه خودشان راه ضلالت را برگزيده‌اند ، آنها را نه مىآمرزد و نه هدايت مىكند .\r\n( 169 )  ( إِلَّا طَرِيقَ جَهَنَّمَ خالِدِينَ فِيها أَبَداً وَ كانَ ذلِكَ عَلَى اللَّهِ يَسِيراً )  : ( جز راه جهنم كه در آن هميشه باقى مىمانند و اين كار براى خدا آسان است ) ، و راه جهنم راهى است كه به زودى بر آنها گشوده مىشود و آنها با رفتار خود در دنيا آن را برگزيده‌اند و به سبب گمراهى بعديشان در جهنم جاودانه خواهند بود و خداوند خالق مبتكر و صورت دهنده‌اى است كه هيچ چيز در آسمان و زمين او را عاجز نمىگرداند و مسأله براى خدا ، حساب آسان و آسانتر نيست ، بلكه همه امور ( جز محالات عقلى كه خود قابليت ايجاد ندارند ) براى خداوند بسيار آسان است ، چون او جريان عالم را بر اساس نظام علّت و معلوم مىگرداند و كمتر پيش مىآيد كه سببيّت را از سببى بگيرد با آنكه او خالق و ايجاد كننده اسباب و مسببات است .\r\n\r\n[ آيهء ( 175 - 170 ) وفاى به عهود و تشريع ولايت 
  ]\r\n( 170 )  ( يا أَيُّهَا النَّاسُ قَدْ جاءَكُمُ الرَّسُولُ بِالْحَقِّ مِنْ رَبِّكُمْ فَآمِنُوا خَيْراً لَكُمْ وَ إِنْ تَكْفُرُوا فَإِنَّ لِلَّهِ ما فِي السَّماواتِ وَ الْأَرْضِ وَ كانَ اللَّهُ عَلِيماً حَكِيماً )  : ( اى مردم اين رسول كه راه حق را برايتان آورده ، از ناحيه پروردگار آمده ، پس به او ايمان آوريد ، چون براى شما بهتر است و اگر كافر شويد ، پس همانا هر چه در آسمانها و زمين است از آن خداست و او همواره دانا و فرزانه است ) ، خطاب در اين آيه با عموم بشر است كه مىفرمايد : به رسول اكرم صلّى اللّه عليه و إله و سلم ايمان بياوريد ، چون برايتان خير است ، لازمهء ايمان آوردن و صفت لا ينفك ايمان خير و نيكويى است و اگر هم ايمان نياوريد و به آن\r\n\r\n","description":"","footnote":"","page_name":" 446 ","page_number":446},
  {"content":"\r\n\r\nجناب كفر بورزيد اين كفر شما هيچ ضررى براى خداى متعال ندارد و ضررش فقط متوجه خود شماست كه از خير دنيا و آخرت بىبهره مىشويد و گرنه هر چه در آسمانها و زمين است متعلق به خداست و موجوديّت هر مخلوقى عين مملوك بودن اوست در نزد خداى متعال و خداوند آنقدر عظيم است كه علم و قدرت و حكمتش بر سراسر كائنات احاطه دارد .\r\nلذا خدا محيط بر همه اشياء و آثار آنها و بر همه مخلوقات و متعلّقات آنها از قبيل كفر و ايمان و طاعت و معصيت آنهاست و خداوند نسبت به همه مخلوقاتش علم و تدبير دارد .\r\n( 171 )  ( يا أَهْلَ الْكِتابِ لا تَغْلُوا فِي دِينِكُمْ وَ لا تَقُولُوا عَلَى اللَّهِ إِلَّا الْحَقَّ إِنَّمَا الْمَسِيحُ عِيسَى ابْنُ مَرْيَمَ رَسُولُ اللَّهِ وَ كَلِمَتُهُ أَلْقاها إِلى مَرْيَمَ وَ رُوحٌ مِنْهُ فَآمِنُوا بِاللَّهِ وَ رُسُلِهِ وَ لا تَقُولُوا ثَلاثَةٌ انْتَهُوا خَيْراً لَكُمْ إِنَّمَا اللَّهُ إِلهٌ واحِدٌ سُبْحانَهُ أَنْ يَكُونَ لَهُ وَلَدٌ لَهُ ما فِي السَّماواتِ وَ ما فِي الْأَرْضِ وَ كَفى بِاللَّهِ وَكِيلًا )  : ( اى اهل كتاب در دين خود غلّو نكنيد و پيامبر خود را پسر خدا و خود را دوستان خدا مخوانيد و عليه خدا جز سخن حق مگوييد ، همانا مسيح عيسى پسر مريم فرستادهء خدا بود ، فرمان ايجادى از او بود كه متوجه مريمش نمود ، و روحى بود از خدا ، پس به خدا و فرستادگان او ايمان آوريد و زنهار كه سخن از سه خدا مگوييد ، و اگر دست از اين عقايد برداريد ، براى شما بهتر است ، چون خدا معبودى يگانه مىباشد ، منزّه است از اينكه فرزندى داشته باشد ، آنچه در آسمانها و زمين است ، ملك خداست و براى تكيه‌گاه بودن خدا كفايت مىكند ) ، خطاب با جميع اهل كتاب است كه مىفرمايد : از حد و حدود آنچه خدا نازل كرده است و در كتابش بيان نموده تجاوز نكنيد و سخنان باطل را نگوييد و به خدا نسبت ندهيد ، از قبيل اينكه مىگفتند : مسيح يا عزير پسر خدا هستند يا خود را پسران خدا مىدانستند و يا قائل به سه خدايى بودند ، در حالى كه حق آنست كه عيسى پسر مريم مخلوق و بندهء خداست كه از ناحيهء كلمه ( كن ) وجودى الهى صادر شده است و خدا او را در وجود\r\n\r\n","description":"","footnote":"","page_name":" 447 ","page_number":447},
  {"content":"\r\n\r\nمريم محقّق نمود ، در حالى كه او روحى از جانب خدا بود ، پس او و مادرش هر دو مخلوق خدايند ، لذا ايمان بياوريد به خدا و رسول او و سخن از سه خدا ( پدر ، پسر ، روح القدس ) مگوئيد ، چون خداوند يگانه معبود مىباشد و از فرزند داشتن منزّه است ، زيرا فرزند مماثل والد خود است ، در حالى كه خدا مثل و مانند ندارد و يگانه واجب الوجوديست كه ذات او برتر از اين اباطيل مىباشد ، بلكه هر چه در آسمانها و زمين است متعلق به خدا و مخلوق و مملوك اوست و خدا ولّى همه شئون بشر و مدبّر امور همه انسانهاست و مردم را بسوى آنچه خير آنان در آنست هدايت و به سوى صراط مستقيم ارشاد مىكند .\r\n( 172 )  ( لَنْ يَسْتَنْكِفَ الْمَسِيحُ أَنْ يَكُونَ عَبْداً لِلَّهِ وَ لَا الْمَلائِكَةُ الْمُقَرَّبُونَ وَ مَنْ يَسْتَنْكِفْ عَنْ عِبادَتِهِ وَ يَسْتَكْبِرْ فَسَيَحْشُرُهُمْ إِلَيْهِ جَمِيعاً )  : ( هرگز مسيح از اينكه بنده خدا باشد ، ابايى ندارد و همچنين ملائكه مقرب نيز ابائى از بندگى خدا ندارند و هر كس از بندگى خدا استنكاف بورزد و تكبّر كند ، پس خدا به زودى آنها را در نزد خود محشور مىكند ) ، همهء انجيلها تصريح به اين دارند كه مسيح عليه السّلام خدا را عبادت مىكرد و هيچ معنا ندارد كه پسر براى پدرش بندگى كند و يا خودش را بپرستد و يا اينكه يكى از سه خداى فرضى آن دو تاى ديگر را عبادت كند ، پس مسيح بنده و فرستاده خداست و لا غير .\r\nهمچنين فرشتگان مقرّب هم بندگان خدا هستند نه دختران او و همچنين آنها الهه نيستند ، بلكه بندگانى هستند كه ابايى از عبادت و بندگى خدا ندارند و اگر چنين نبودند كه فرشتهء مقرّب درگاه الهى نمىشدند و هر كس از جنّ يا انس اگر از عبادت خدا استنكاف داشته باشد ، بايد بداند به زودى در پيشگاه الهى حاضر خواهد شد و جزا داده مىشود .\r\nامّا كلمه ( يستكبر ) را به دنبال ( يستنكف ) آورد و آن را مقيّد كرد ، چون استنكاف به تنهايى باعث خشم و سخط الهى نمىشود ، زيرا استنكاف دو نوع ممكن است باشد ، يكى از سر نادانى و استضعاف و ديگرى از روى تكبّر ، و بايد دانست استنكافى باعث خشم الهى مىگردد كه ناشى از استكبار باشد و همه خلائق چه بد و چه خوب ، اگر از روى\r\n\r\n","description":"","footnote":"","page_name":" 448 ","page_number":448},
  {"content":"\r\n\r\nتكبّر از عبادت خدا پرهيز كنند به زودى خداوند در قيامت آنها را جزا مىدهد و جايگاهشان جهنّم است .\r\n( 173 )  ( فَأَمَّا الَّذِينَ آمَنُوا وَ عَمِلُوا الصَّالِحاتِ فَيُوَفِّيهِمْ أُجُورَهُمْ وَ يَزِيدُهُمْ مِنْ فَضْلِهِ وَ أَمَّا الَّذِينَ اسْتَنْكَفُوا وَ اسْتَكْبَرُوا فَيُعَذِّبُهُمْ عَذاباً أَلِيماً وَ لا يَجِدُونَ لَهُمْ مِنْ دُونِ اللَّهِ وَلِيًّا وَ لا نَصِيراً )  : ( و امّا كسانى كه ايمان آوردند و عمل شايسته انجام دادند ، پاداش آنها را به طور كامل مىدهد و از فضل خود بيشتر هم به آنها مىبخشد و امّا كسانى كه از عبادت خدا ابا داشته باشند و تكبر بورزند ، پس آنها را به عذابى دردناك معذّب مىگرداند و هرگز غير از خدا براى آنان يار و ياورى نخواهند يافت ) ، در اينجا ابتدا متعرض حال اهل ايمان و عمل شايسته مىشود كه اينها چون از عبادت خدا استنكاف نمىورزند ، پس خداوند هم نه تنها بطور كامل اجر آنها را مىدهد ، بلكه از فضل خود چيزى اضافه‌تر هم به آنان مىبخشد ، امّا كسانى كه از عبادت خدا تكبّر و ابا كنند ، خداوند آنها را به عذابى دردناك دچار مىسازد ، بواسطهء آنكه از حق رويگردان شدند و حق عبادت پروردگارشان را به جا نياوردند و در آخر با نفى هر ولىّ غير از خدا با عقيدهء باطل الوهيّت مسيح يا ملائكه مقابله مىنمايد .\r\n( 174 )  ( يا أَيُّهَا النَّاسُ قَدْ جاءَكُمْ بُرْهانٌ مِنْ رَبِّكُمْ وَ أَنْزَلْنا إِلَيْكُمْ نُوراً مُبِيناً )  : ( اى مردم از ناحيه پروردگارتان برايتان برهانى آمد و ما نورى آشكار را بر شما نازل كرديم ) برهان يعنى بيان دليل و از ريشهء ( بره ) به معناى ( روشن شد ) مىباشد و مراد از نور قرآن است و مراد از برهان ، يا قرآن است كه برهان بر رسالت پيامبر است كه در اين صورت اين دو جمله مؤكد يكديگر هستند و يا شايد مراد از برهان ، رسول خدا صلّى اللّه عليه و إله و سلم باشد ، چون جمله فوق در ذيل آياتى واقع شده كه بيانگر صدق رسولخدا صلّى اللّه عليه و إله و سلم در رسالتش مىباشد و همچنين نمىشود گفت ، قرآن نزد شما آمده ، چون قرآن نازل شده است و به هر جهت خدا دانا است .\r\n\r\n","description":"","footnote":"","page_name":" 449 ","page_number":449},
  {"content":"\r\n\r\n( 175 )  ( فَأَمَّا الَّذِينَ آمَنُوا بِاللَّهِ وَ اعْتَصَمُوا بِهِ فَسَيُدْخِلُهُمْ فِي رَحْمَةٍ مِنْهُ وَ فَضْلٍ وَ يَهْدِيهِمْ إِلَيْهِ صِراطاً مُسْتَقِيماً )  : ( امّا كسانى كه به خدا ايمان آوردند و به او متمسك شدند ، پس به زودى آنها را در رحمت و فضل خود داخل مىگرداند و آنها را بسوى صراط مستقيم هدايت مىكند ) ، اين عبارت ثواب كسانى را بيان مىكند كه برهان پروردگار خود را و نور نازله از ناحيهء او را پيروى كرده‌اند ، يعنى به قرآن و پيامبر تمسّك يافته‌اند و از آن تبعيّت نموده‌اند ، خداوند به زودى جزاى آنها را بطور كامل مىدهد و علاوه بر آن ، آنها را در رحمت و فضل خود وارد مىكند و آنها را بسوى صراط مستقيم هدايت مىنمايد و اين از آثار اعتصام به خداى تعالى است كه قبلا در سورهء آل عمران آيه 101 ذكرش رفته بود  ( وَ مَنْ يَعْتَصِمْ بِاللَّهِ فَقَدْ هُدِيَ إِلى صِراطٍ مُسْتَقِيمٍ )  .\r\n\r\n[ آيهء ( 176 ) بيان سهم الارث خويشاوندان 
  ]\r\n( 176 )  ( يَسْتَفْتُونَكَ قُلِ اللَّهُ يُفْتِيكُمْ فِي الْكَلالَةِ إِنِ امْرُؤٌ هَلَكَ لَيْسَ لَهُ وَلَدٌ وَ لَهُ أُخْتٌ فَلَها نِصْفُ ما تَرَكَ وَ هُوَ يَرِثُها إِنْ لَمْ يَكُنْ لَها وَلَدٌ فَإِنْ كانَتَا اثْنَتَيْنِ فَلَهُمَا الثُّلُثانِ مِمَّا تَرَكَ وَ إِنْ كانُوا إِخْوَةً رِجالًا وَ نِساءً فَلِلذَّكَرِ مِثْلُ حَظِّ الْأُنْثَيَيْنِ يُبَيِّنُ اللَّهُ لَكُمْ أَنْ تَضِلُّوا وَ اللَّهُ بِكُلِّ شَيْءٍ عَلِيمٌ )  : ( از تو دربارهء ارث خويشاوندان فتوا مىخواهند ، بگو : خدا دربارهء كلاله چنين پاسخشان مىدهد ، كه اگر مردى از دنيا رفت و هيچ فرزند ندارد و او تنها خواهرى دارد ، نصف اموالش از آن اوست ، همچنانكه اگر خواهرى مرد و فرزند ندارد ، ارث او تنها به برادر مىرسيد ، حال اگر وارث برادر ، دو خواهر بودند ، دو ثلث از اموال او به آن دو مىرسد و اگر وارث ميّت خواهر و برادرند ، برادران هر يك به قدر دو خواهر ارث مىبرند ، خدا براى شما بيان مىكند تا گمراه نشويد و خدا به هر چيزى داناست ) ، ( كلاله ) يعنى ميّتى كه فرزندى نداشته باشد و ( استفتاء ) يعنى فتوا خواستن ، البته اجماع بر اين است كه كلاله پدر و مادر هم نداشته باشد ، چون اگر مرده پدر و مادر داشت ، خداوند سهم آنها را هم بيان مىكرد ، چنين مرده‌اى اگر خواهرى داشته باشد و نصف ما ترك او به خواهرش مىرسد و همچنين اگر خواهر بميرد و\r\n\r\n","description":"","footnote":"","page_name":" 450 ","page_number":450},
  {"content":"\r\n\r\nبرادرش وارث او باشد ، همه ارث به او مىرسد و اگر دو خواهر وارث باشند ، دو سوم مال را خواهند برد و اگر خواهر و برادر وارث او باشند سهم برادر به قدر دو سهم خواهر مىباشد ، و مرد يا زن بودن ميّت مدخليّتى در سهم الارث ورثه ندارد و اگر ميّت دو برادر داشته باشند ، آن دو برادر همه اموال او را به ارث مىبرند و اين احكام به جهت آنست كه مبادا شما گمراه شويد ، پس خدا چون علم به همه چيز دارد ، براى شما تشريع و قانونگزارى مىكند و آنها را براى شما بيان مىنمايد تا مانع از گمراهى شما گردد .\r\nو مورد ديگر اينكه حكم كلاله مذكور مختص به موردى است كه برادر و خواهر پدر و مادرى به تنهايى ، يا پدرى به تنهايى ، وجود داشته باشند و اگر هر دو طائفه موجود باشند ، يعنى هم خواهر و برادر ، پدر و مادرى باشند و هم خواهر پدرى ، در اين صورت خواهر پدرى ارث نمىبرد .\r\n\r\n","description":"","footnote":"","page_name":" 451 ","page_number":451},
  {"content":"\r\n\r\n\r\nسوره مائده\r\nبسم اللّه الرّحمن الرّحيم\r\nغرض سوره : دعوت به وفاى به عهد و حفظ پيمانها و بيم دادن و تحذير از نقض عهد مىباشد و اينكه رحمت خدا شامل كسانى مىگردد كه پرهيزگار باشند و ايمان بياورند و نيكى نمايند و سختگيرى و تشديد الهى را بر كسانى كه ظلم و تجاوز و عصيان نمايند و پيمانهاى گرفته شده دينى را نقض كنند ، شرح مىدهد و همچنين احكام حدود شرعى و قصاص و ظلمهاى بنى اسرائيل و منّت گزارى الى را با كامل نمودن دين و اتمام شريعت بيان مىنمايد .\r\n\r\n[ آيهء ( 2 - 1 ) بيان لزوم وفاى به عهد و پيمان و حفظ حدود الهى 
  ]\r\n( 1 )   ( يا أَيُّهَا الَّذِينَ آمَنُوا أَوْفُوا بِالْعُقُودِ )   : ( اى كسانى كه ايمان آورده‌ايد به پيمانها و تعهّدات وفا كنيد ) ، ( عقد ) به معناى گره زدن و بستن چيزى به چيز ديگر است به نحوى كه به خودى خود از يكديگر جدا نشوند و در امور محسوس و معنوى هر دو به كار مىرود ، مثلا در معاملات هم كلمه عقد استعمال مىشود و عقد كه همان عهد باشد ، شامل همهء پيمانهاى الهى و دينى كه خدا از بندگانش اخذ نموده مىگردد و نيز اركان دين و اجزاى آن چون توحيد و عقايد اخروى و نبوّت و معاد و عقايد ديگر تشريعى و\r\n\r\n","description":"","footnote":"","page_name":" 452 ","page_number":452},
  {"content":"\r\n\r\nعبادى يا معاملاتى ، چه به نحو تأسيسى و ايجادى و چه به نحو امضائى و تأكيدى را شامل مىشود .\r\nو عهد و وفاى به آن از امورى است كه انسان در طول حياتش هرگز از آنها بىنياز نمىگردد و در اين مسأله فرد و اجتماع يكسان مىباشند و اگر قدرتمندان بواسطهء قدرت خود عهد و پيمان را نقض كنند موجب ضايع شدن و نقض عدل اجتماعى مىگردد و عدل ركن اساسى است كه انسان را از بندگى و اسارت نجات مىدهد و منطق دين حق مىگويد كه رعايت حقوق اجتماعى و عدالت در هر شرايطى واجب است ، چون منافع اجتماع در گرو آنست .\r\nامّا منطق كشورهاى متمدن و مستبد و دموكراتيك و سوسياليستى و ماترياليستى اين است كه آنچه حفظ آن واجب است منافع امّت و جامعهء خودشان مىباشد ، اگر چه به موجب ، آن حق ضايع گردد و به همين جهت است كه هر روز مىشنويم و مىبينيم كه كشورهاى قوى حقوق و عهود كشورهاى ضعيف را پايمال مىكنند تا مصالح خود و كشور خود را به قيمت به استضعاف كشاندن ضعفاء تأمين نمايند ،   ( أُحِلَّتْ لَكُمْ بَهِيمَةُ الْأَنْعامِ إِلَّا ما يُتْلى عَلَيْكُمْ غَيْرَ مُحِلِّي الصَّيْدِ وَ أَنْتُمْ حُرُمٌ إِنَّ اللَّهَ يَحْكُمُ ما يُرِيدُ )   : ( گوشت چهار پايان به استثناى آنهايى كه برايتان بيان مىشود ، بر شما حلال شده است ، نه براى كسى كه شكار را در حالى كه محرم هستيد حلال مىشمارد و بدانيد كه همانا خدا هر حكمى را بخواهد صادر مىكند ) ، يعنى گوشت هر حيوان چهار پاى حلال گوشت بر شما مباح شد ، غير از آنهايى كه بعدا براى شما حكم تحريم آن بيان مىشود و در جمله بعد مىفرمايد : در حال احرام اگر يكى از هشت صنف حيوان مثل آهو ، گاو وحشى و گورخر را شكار كرده باشيد ، در اين صورت خوردن گوشت آن حيوان بر شما حلال نيست ، و هر حكمى كه خدا صادر نمايد به صلاح بندگان مىباشد .\r\n( 2 )  ( يا أَيُّهَا الَّذِينَ آمَنُوا لا تُحِلُّوا شَعائِرَ اللَّهِ وَ لَا الشَّهْرَ الْحَرامَ وَ لَا الْهَدْيَ وَ لَا \r\n\r\n","description":"","footnote":"","page_name":" 453 ","page_number":453},
  {"content":"\r\n\r\n الْقَلائِدَ وَ لَا آمِّينَ الْبَيْتَ الْحَرامَ يَبْتَغُونَ فَضْلًا مِنْ رَبِّهِمْ وَ رِضْواناً وَ إِذا حَلَلْتُمْ فَاصْطادُوا )  : ( اى كسانى كه ايمان آورده‌ايد مقتضاى ايمان اين است كه شعائر خدا و چهار ماه حرام را حلال شماريد و نيز كشتن و خوردن قربانيهاى بىنشان مردم و قربانيهاى نشان دار آنان را حلال ندانيد و متعرض كسانى كه به اميد فضل و خوشنودى خدا راه بيت اللّه الحرام را در پيش گرفته‌اند نشويد ، و هرگاه از احرام درآمديد مىتوانيد شكار كنيد ) ، تكرار خطاب به مؤمنين شدّت اهتمام به حرمات خداى تعالى را مىرساند و مىفرمايد : مبادا حرمات الهى را هتك كنيد و يا به آنها بىاحترامى نماييد و شعائر به معناى علائم است و منظور در اينجا مناسك مربوط به حج مىباشد و ماه‌هاى حرام هم شامل ماه رجب و محرّم و ذى القعده و ذى الحجّه است و مراد از ( هدى ) آن حيوانى است كه انسان آن را براى قربانى از شهر خود به طرف مكّه مىبرد و ( قلائد ) جمع قلّاده به معناى گردنبند است و در اينجا به معناى هر چيزى مثل نعل است كه به عنوان نشانه به گردن حيوان بياويزند تا اعلام كنند كه اين حيوان قربانى است و كسى متعرض آن نشود و ( آمّين البيت ) يعنى كسانى كه قصد خانه خدا كرده‌اند ، حال يا در جستجوى سود مادّى و يا اجر اخروى و در آخر مىفرمايد : اگر از حال احرام خارج شديد ، شكار بر شما مباح و حلال مىشود ، چون امر بعد از نهى افادهء اباحه مىكند نه وجوب ،  ( وَ لا يَجْرِمَنَّكُمْ شَنَآنُ قَوْمٍ أَنْ صَدُّوكُمْ عَنِ الْمَسْجِدِ الْحَرامِ أَنْ تَعْتَدُوا )  : ( و دشمنى با قومى كه شما را از داخل شدن به مسجد الحرام منع كردند شما را وادار به تجاوز و تعدّى نكند ) ، يعنى كينه و دشمنى نسبت به آنها كه نگذاشتند شما وارد مسجد الحرام بشويد ، شما را وا ندارد كه بر ايشان تعدّى كنيد و حال كه خدا شما را بر آنها مسلّط كرده مراقب باشيد تا مرتكب ظلم و تجاوز نشويد ،  ( وَ تَعاوَنُوا عَلَى الْبِرِّ وَ التَّقْوى وَ لا تَعاوَنُوا عَلَى الْإِثْمِ وَ الْعُدْوانِ وَ اتَّقُوا اللَّهَ إِنَّ اللَّهَ شَدِيدُ الْعِقابِ )  : ( و يكديگر را در كار نيك و پرهيزگارى يارى كنيد و در گناه و دشمنى با يكديگر همكارى نكنيد و از خدا پروا نماييد ، همانا خداوند شديد العقاب است ) ، ( بّر ) چنان كه خداى سبحان در كلام مجيدش فرموده ، به معناى ايمان به\r\n\r\n","description":"","footnote":"","page_name":" 454 ","page_number":454},
  {"content":"\r\n\r\nخدا و روز جزاست « 1 » ، و ( تقوى ) به معناى مراقبت و ملازمت بر اوامر و نواهى پروردگار مىباشد ، پس بازگشت معناى تعاون بر نيكى و تقوى به اين است كه امّت اسلامى بايد بر ايمان و عمل صالح ناشى از تقواى الهى اجتماع نمايند و اين امر همان صلاح و تقواى اجتماعى است و در مقابل ، تعاون بر گناه ( يعنى عمل زشت كه موجب عقب ماندگى از زندگى سعادتمندانه است ) و تعاون بر عدوان ( به معناى تعدّى بر حقوق حقّه مردم و سلب امنيّت از جان و مال و ناموس آنان است ) قرار مىگيرد ، كه خداوند از اين اعمال نهى مىفرمايد و در آخر با مؤكّد نمودن مجدّد مىفرمايد : از خدا پروا داشته باشيد ، چون خداوند در عقاب كردن سختگير و شديد است .\r\nو در حديث آمده است كه رسول خدا صلّى اللّه عليه و إله و سلم فرمود : از قلبت بپرس و از درون و باطن خود جستجو كن ، هر عملى كه قلب تو به آن آرامش بيابد و نفس تو به آن مطمئن شود ، برّ و نيكويى است و هر چه قلب تو از آن گريزان باشد و در باطن خود نسبت به آن ترديد داشته باشى آن عمل اثم و گناه است ، اگر چه كه مردم تو را به آن امر فتوى دهند و برايت جايز شمارند .\r\nو نيز فرمود : آنچه نفست از آن گريزان است ، پس آن را رها كن ، و در جاى ديگر آمده است « هر كس از عمل بد خود غمگين شود و از عمل نيك خود مسرور گردد ، مؤمن است » .\r\nو در حديث ديگر مىفرمايد : نيكى ، حسن خلق است و گناه آن چيزى است كه نفس تو از آن گريزان است و دوست ندارى كه مردم از انجام آن امر توسط تو مطلع و آگاه شوند .\r\n\r\n[ آيهء ( 5 - 3 ) بيان محرّمات ، احكام صيد و چگونگى معاشرت با اهل كتاب ، و مسأله ولايت در غدير خم 
  ]\r\n( 3 )  ( حُرِّمَتْ عَلَيْكُمُ الْمَيْتَةُ وَ الدَّمُ وَ لَحْمُ الْخِنْزِيرِ وَ ما أُهِلَّ لِغَيْرِ اللَّهِ بِهِ وَ الْمُنْخَنِقَةُ وَ الْمَوْقُوذَةُ وَ الْمُتَرَدِّيَةُ وَ النَّطِيحَةُ وَ ما أَكَلَ السَّبُعُ إِلَّا ما ذَكَّيْتُمْ وَ ما ذُبِحَ عَلَى النُّصُبِ وَ أَنْ \r\n\r\n\r\n","description":"","footnote":"\r\n( 1 ) - سوره بقره ، آيه 177 .\r\n","page_name":" 455 ","page_number":455},
  {"content":"\r\n\r\n تَسْتَقْسِمُوا بِالْأَزْلامِ ذلِكُمْ فِسْقٌ )  : ( امّا آن خوردنيهايى كه بر شما حرام شده : گوشت مردار و خون و گوشت خوك و گوشت حيوانى است كه هنگام ذبح نام غير خدا بر آن برده شده و حيوانى كه خفه شده و يا بوسيلهء ضربه مرده و يا سقوط كرده و يا بوسيله شاخ حيوانى ديگر مرده و يا حيوانى كه درندگان از آن خورده‌اند ، مگر آنكه آن را زنده بيابيد و ذبح كنيد و آنچه به رسم جاهليّت براى بتها ذبح شده و نيز اينكه اموال يكديگر را بوسيله چوبها بين خود تقسيم كنيد ، اينها بر شما حرام شده است و انجام اين اعمال گناه و فسق مىباشد ) ، ( ميته ) هر حيوانى است كه بدون ذبح مرده باشد و ( دم ) يعنى خون ريخته شده و گوشت خوك نيز چون نجس است ، و نيز هر حيوانى كه موقع ذبح نام خدا بر آن برده نشده ، اينها حرامند و پنج مورد بعدى يعنى حيوان خفه شده و ضربه خورده و از بلندى ساقط شده و يا با ضربهء شاخ حيوان ديگر زخمى شده و يا شكار پرندگان ، اينها مصاديق ميته و مردار هستند و در آخر استثناء شامل همهء اين موارد مىشود ، يعنى اگر هر كدام از اين حيوانها را زنده يافتيد و ذبح كرديد ، آنگاه حلال هستند ، يعنى اگر چهار رگ حياتى آنها قطع شود ، آنگاه بميرند ، در اين صورت حلالند و ( نصب ) يعنى قرار دادن چيزى در جاى بلند و برجسته و ( نصيب ) و جمع آن ( نصب ) به معناى سنگى است كه در جاهليّت آن را مىپرستيده‌اند و گرداگرد كعبه نصب مىكردند و حيوانات خود را براى آن و بر روى آن ذبح مىنمودند .\r\nو ( ازلام ) به معناى تركه چوبهائى است كه بوسيله آنها در جاهليّت قمار مىكردند و عمل تقسيم به وسيله تركه چوب يا قداح اين بوده كه حيوانى را سهم بندى مىنمودند و آنگاه براى تشخيص اينكه هر كس چقدر سهم مىبرد چوبها را يكى پس از ديگرى بيرون مىكشيدند و ( قسم ) به معناى جدا كردن بهره و نصيب است ، و جمله ( ذلكم فسق ) ممكن است شامل همه فقرات مذكور شود و يا فقط شامل دو مورد اخير باشد ، چون جملهء ( الّا ما ذكّيتم ) اين فراز را از بقيه جدا كرده است و اين معنا به صواب نزديكتر است ،  ( الْيَوْمَ يَئِسَ الَّذِينَ كَفَرُوا مِنْ دِينِكُمْ فَلا تَخْشَوْهُمْ وَ اخْشَوْنِ )  : ( امروز كفّار از\r\n\r\n","description":"","footnote":"","page_name":" 456 ","page_number":456},
  {"content":"\r\n\r\nضديت با دين شما مأيوس شدند ، پس ديگر از آنها نترسيد و تنها از من بترسيد ) ، از مقايسه صدر و ذيل آيه نتيجه مىشود كه تحريم خوراكيها و در آخر هم ذكر اينكه اگر كسى از روى اضطرار از آنها بخورد ، گناهى نكرده ، نشان مىدهد كه اين عبارات كامل و تمام است و لذا جمله ميانى جمله‌اى معترضه است كه نه ارتباطى با صدر آيه دارد و نه با ذيل آن و اينكه آيا رسول خدا صلّى اللّه عليه و إله و سلم دستور داده اين جمله را ما بين دوتاى ديگر قرار دهند و يا نويسندگان وحى چنين كرده‌اند به هر صورت مدخليّتى در بحث ندارد ، چون بديهى است كه حرام شدن گوشت حيوانات كه قبلا هم در سوره‌هاى ديگر نازل شده بوده ، امرى نيست كه بواسطهء آن دين كامل شود و كفّار مأيوس گردند .\r\nو اكثر قريب به اتفاق رواياتى كه در شأن نزول اين آيه وارد شده ، اين معنا را تأييد مىكند كه اين قسمت از آيه در زمانى نازل شد كه حضرت رسول خدا صلّى اللّه عليه و إله و سلم از حجة الوداع مراجعت مىكردند و در مكان غدير خم در مورد ولايت على عليه السّلام به مردم سفارش نمودند ، يعنى روز هجدهم ذى الحجّه سال دهم هجرت و روايت غدير خم متواتر است و جاى شكّى در آن نيست .\r\nو بديهى است كه اين روز روزى است مشتمل بر خيرى كثير و فائده‌اى بىنظير و آن مأيوس شدن كفّار از زوال دين است ، چون كفّار در آرزوى تغيير و تبديل دين بودند و مىپنداشتند با مرگ پيامبر صلّى اللّه عليه و إله و سلم دين هم رو به زوال مىنهد ، امّا خداوند با نصب ولىّ و جانشين بعد از پيامبر صلّى اللّه عليه و إله و سلم موجبات حفظ و دوام و بقاء آن را تا آخر الزّمان فراهم آورد و مسلّما چنين امرى باعث نوميدى كفّار مىگردد و كلمهء  ( فَلا تَخْشَوْهُمْ وَ اخْشَوْنِي )  نهى ارشادى است و مىفرمايد : ديگر جايى براى ترسيدن از كفّار باقى نمانده و اين آيه در مقام تهديد است نه منّت گزارى ، چون مراد از خشيت از خدا در اين آيه ترس خاصّى است ، چون ترس از خدا در هر حالى واجب است و اختصاص به وضع خاصّ ندارد .\r\nو مراد از ترس خاصّ در اين جمله ترس از خاموش شدن نور دين و مسلوب شدن\r\n\r\n","description":"","footnote":"","page_name":" 457 ","page_number":457},
  {"content":"\r\n\r\nاين نعمت و موهبّت به دست كفّار است و خدا به هيچ علّتى اين نعمت را زايل نمىكند ، مگر كفران به آن  ( وَ مَنْ يُبَدِّلْ نِعْمَةَ اللَّهِ مِنْ بَعْدِ ما جاءَتْهُ فَإِنَّ اللَّهَ شَدِيدُ الْعِقابِ )  « 1 » ، ( هر كس نعمت خدا را بعد از آنكه به او رسيد تغيير دهد پس همانا خداوند شديد العقاب است ، لذا خداوند مسلمانان را از كفران نعمت ولايت بر حذر مىدارد « 2 » ،  ( الْيَوْمَ أَكْمَلْتُ لَكُمْ دِينَكُمْ وَ أَتْمَمْتُ عَلَيْكُمْ نِعْمَتِي وَ رَضِيتُ لَكُمُ الْإِسْلامَ دِيناً )  : ( امروز دين شما را برايتان كامل كردم و نعمت خود را بر شما تمام نمودم و دين اسلام را براى شما پسنديدم ) ، بديهى است اين فراز از آيه نيز متصل و مربوط به فراز قبلى است ، يعنى دنباله همان جملهء معترضه است و معناى اكمال و اتمام معناى نزديك بهم است ، چون كمال هر چيز عبارت است از اينكه غرض از وجود آن چيز حاصل شود و تمام بودن چيزى منتهى شدن آن به حدّى است كه ديگر احتياج به چيزى خارج از خود نداشته باشد .\r\nو مراد از اكمال دين ، كامل شدن مجموع معارف و احكام تشريعى است كه امروز مطلبى به آنها اضافه شده و آنها را كامل كرده و ( نعمت ) امرى معنوى و واحد است كه خداوند آن را در آن روز خاصّ تمام و كامل گردانيده است و نعمت براى هر چيز عبارت است از نوع چيزهايى كه با طبع آن چيز سازگار باشد و از آن امتناع نكند ، پس همهء چيزهايى كه خدا به انسان داده و او را به قرب الهى نزديك مىكند نعمت است و گر نه نقمت خواهد بود ، يعنى اگر انسان از امكانات خود در جهت عبوديّت و قرب خداى تعالى استفاده كند ، اينها براى او نعمت هستند و اگر از آنها در مسير غلط استفاده كند و از خدا فاصله بگيرد ، براى او باعث عذاب و نقمت مىباشند ، لذا اگر انسان نعمت را در راه بندگى خدا مصرف كند و روح عبوديّت در آن بدمد و آن را در تحت ولايت خدا كه همان تدبير ربوبى او بر شئون بندگان است قرار دهد ، آن وقت نعمت خواهد بود و لازمه اين سخن آن است كه نعمت حقيقى همان ولايت الهى باشد ، پس دين اسلام هم\r\n\r\n\r\n","description":"","footnote":"\r\n( 1 ) - سوره بقره ، آيه 211 .\r\n( 2 ) - از اصل تفسير الميزان ( مترجم ) .\r\n","page_name":" 458 ","page_number":458},
  {"content":"\r\n\r\nچون مشتمل بر ولايت خدا و رسول او و ولايت صاحبان امر مىباشد از اين جهت نعمت خداست ، آن هم نعمتى كه به هيچ وجه قابل مقايسه با نعم ديگر نيست ، و اينكه فرمود :\r\nنعمت را تمام گردانيدم به جهت آنست كه ولايت خدا نسبت به بندگان تمام نمىشود ، مگر به وسيلهء ولايت رسولش و ولايت رسولش نيز تمام نمىشود مگر به ولايت اولى الامر و وليّى كه بعد از رحلت آن حضرت و به اذن خداى سبحان زمام اين سرپرستى و تدبير را در دست مىگيرد كه شرح اولى الامر هم در آيه 59 سورهء نساء گذشت و همچنين در آيه 55 اين سوره نيز به توضيح آنان كه همان اختران تابناك آسمان ولايت مىباشند ، خواهيم پرداخت ، ( انشاء اللّه ) ،  ( فَمَنِ اضْطُرَّ فِي مَخْمَصَةٍ غَيْرَ مُتَجانِفٍ لِإِثْمٍ فَإِنَّ اللَّهَ غَفُورٌ رَحِيمٌ )  : ( پس آن مواردى كه گفتيم حرام است ، در حال اختيار حرام مىباشد ، امّا اگر كسى در محلى كه قحطى است ناچار شود به مقدارى كه از گرسنگى نميرد ، بخورد ، بدون آنكه قصد گناه نمايد و به آن متمايل گردد ، ايرادى ندارد ، چون خدا آمرزنده و مهربان است ) ، ( مخمصه ) يعنى قحطى و گرسنگى و ( تجانف ) يعنى تمايل از ريشهء ( جنف ) ، يعنى ( ميل پاهاى شخص به طرف خارج ) اخذ شده است و ( اثم ) يعنى گناه و عمل بدى كه تأخير زندگى سعادتمندانه را به دنبال دارد و اينكه در آخر مىفرمايد : خدا آمرزنده و مهربان است ، نمايانگر اين نكته است ، اين حكم ، حكم اوّلى نيست ، حكم اوّلى همان حرمت است بلكه حكمى ثانوى و مخصوص زمانى است كه شخص مسلمان اگر از آن محرمات سدّ جوع نكند از گرسنگى مىميرد ، دوّم اينكه حكم جواز ، محدود به اندازه‌اى است كه از مردن جلوگيرى كند و ناراحتى گرسنگى را بر طرف نمايد و سوّم اينكه صفت مغفرت و رحمت همانطور كه مايهء محو بعضى از گناهان مىشود ، همچنين گاهى متوجه خود حكم مىگردد ، آن را بر مىدارد ، مثل همين مورد كه خداى متعال حكم حرمت را برداشته است تا اگر كسى از روى ناچارى گوشت مردار را بخورد گناه نكرده باشد و مستوجب عقاب نيز نگردد .\r\n\r\n","description":"","footnote":"","page_name":" 459 ","page_number":459},
  {"content":"\r\n\r\n( 4 )  ( يَسْئَلُونَكَ ما ذا أُحِلَّ لَهُمْ قُلْ أُحِلَّ لَكُمُ الطَّيِّباتُ وَ ما عَلَّمْتُمْ مِنَ الْجَوارِحِ مُكَلِّبِينَ تُعَلِّمُونَهُنَّ مِمَّا عَلَّمَكُمُ اللَّهُ فَكُلُوا مِمَّا أَمْسَكْنَ عَلَيْكُمْ وَ اذْكُرُوا اسْمَ اللَّهِ عَلَيْهِ وَ اتَّقُوا اللَّهَ إِنَّ اللَّهَ سَرِيعُ الْحِسابِ )  : ( از تو مىپرسند چه چيزهائى برايشان حلال است ؟\r\nبگو آنچه پاكيزه است برايتان حلال مىباشد و نيز آنچه كه از ميان حيوانات شكارى كه تعليم داده‌ايد از قبيل سگ و باز و ببر ، تنها سگ شكار كند ، به شرطى كه تعليم يافته باشد ، مىتوانيد از نيم خوردهء آنها بخوريد ، به شرطى كه هنگام رها كردن سگ جهت شكار نام خدا را برده باشيد و از خدا پروا كنيد و در شكار زياده روى نكنيد ، همانا خدا در حسابرسى سريع است ) ، سئوالى است مطلق و كلى و جواب آن هم عمومى و مطلق است و ضابطه كلى كه به دست داده ، اين است كه حلال آن چيزى است كه تصرّف در آن امرى طيّب و معقول شمرده شود ، پس هر چيزى كه فهم عموم مردم آن را طيّب بداند طيّب و حلال است .\r\nو علّت اين نتيجه‌گيرى مطلق بودن حكم است ، چون هيچ مطلقى شامل فرد غير متعارف نمىشود و در ادامه مىفرمايد : شكار هر درنده‌اى كه تعليم يافته نيز برايتان حلال شده است ، ( جوارح ) جمع ( جارحة ) است و جارحه هر حيوانى است كه به دنبال شكار باشد ، امّا كلمهء ( مكلّبين ) گوياى اين است ، حكم حلال بودن نيم خورده حيوانات شكارى مختص به سگ شكارى است نه غير او و همچنين جمله ( مما امسكن عليكم ) قيد ديگرى است كه حكم حلال بودن نيم خورده سگ شكارى را مقيّد مىكند به صورتى كه سگ ، شكار را براى صاحبش گرفته باشد ، نه براى خودش و جمله ( و اذكروا اسم اللّه عليه ) آخرين شرط حلال بودن شكار سگ را بيان مىكند و آن اينست كه صاحب حيوان هنگام فرمان دادن و فرستادن سگ نام خدا را ذكر كرده باشد و در آخر با جمله ( و اتقوا اللّه ) اين مطلب را بيان مىكند كه در امر شكار نبايد بيهوده و از سر تفريح و سرگرمى يا خودنمايى و زورمندى اقدام نمود ، بلكه بايد دانست كه خدا حسابگرى دقيق و سريع است و دربارهء شكار بايد از خداى متعال ترسيد و فقط به قدر\r\n\r\n","description":"","footnote":"","page_name":" 460 ","page_number":460},
  {"content":"\r\n\r\nحاجت اقدام به شكار نمود .\r\n( 5 )  ( الْيَوْمَ أُحِلَّ لَكُمُ الطَّيِّباتُ وَ طَعامُ الَّذِينَ أُوتُوا الْكِتابَ حِلٌّ لَكُمْ وَ طَعامُكُمْ حِلٌّ لَهُمْ وَ الْمُحْصَناتُ مِنَ الْمُؤْمِناتِ وَ الْمُحْصَناتُ مِنَ الَّذِينَ أُوتُوا الْكِتابَ مِنْ قَبْلِكُمْ إِذا آتَيْتُمُوهُنَّ أُجُورَهُنَّ مُحْصِنِينَ غَيْرَ مُسافِحِينَ وَ لا مُتَّخِذِي أَخْدانٍ وَ مَنْ يَكْفُرْ بِالْإِيمانِ فَقَدْ حَبِطَ عَمَلُهُ وَ هُوَ فِي الْآخِرَةِ مِنَ الْخاسِرِينَ )  : ( امروز همهء پاكيزه‌ها براى شما حلال شد و نيز طعام كسانى كه اهل كتابند براى شما حلال و طعام شما براى آنان حلال است و نيز زنان پاكدامن مؤمن و زنان پاكدامن اهل كتاب كه قبل از شما مسلمانان داراى كتاب آسمانى بودند ، براى شما حلال هستند ، البته به شرط اينكه اجرتشان را ( كه به جاى مهريّه در زن دائمى است ) بدهيد ، آن هم به پارسائى ، نه زناكارى و رفيق گيرى و هر كس منكر ايمان باشد ، اعمالش باطل مىشود و او در آخرت از زيانكاران خواهد بود ) ، در اين آيه خداوند براى منّت گزارى بر بندگان خود مجددا بيان مىكند كه همه طيّبات بر شما حلال است و همچنين براى بر طرف كردن اضطراب و تشكيك در مورد مسألهء اهل كتاب بعد از سختگيرى دربارهء معاشرت و آميزش با آنها مىفرمايد ، طعام اهل كتاب و زنان پاكدامن ايشان نيز از طيّبات هستند و لذا بر شما حلال است .\r\nو اين بيان حليّت طعام شامل هر چيزى است كه سدّ جوع نمايد ، مثلا گندم يا ساير حبوبات و گوشتهاى حلال ، و ليكن اين حكم شامل گوشتهاى حرام مثل گوشت مردار يا گوشت خوك و يا حيواناتى كه بنام خدا ذبح نشده‌اند نمىشود ، چون خداوند ، خود آنها را مصداق فسق و رجس و اثم خوانده است .\r\nو جمله بعدى كه حليّت زنان اهل كتاب را بيان مىدارد ، باز هم در مقام منّت گزارى و تخفيف و آسان كردن وظايف است و علّت اين حكم هم همانطور كه در آيه بيان شد ، اين است كه اهل كتاب قبل از مسلمانان صاحب كتاب آسمانى بوده‌اند و به توحيد و رسالت و معاد اعتقاد دارند ، به خلاف مشركان و بت پرستان و اين آيه ناسخ  ( لا تَنْكِحُوا \r\n\r\n","description":"","footnote":"","page_name":" 461 ","page_number":461},
  {"content":"\r\n\r\n الْمُشْرِكاتِ حَتَّى يُؤْمِنَّ )  « 1 » ، در سوره بقره نيست چون آنجا هم گفتيم اهل كتاب در لسان قرآن مشرك شمرده نمىشوند ، از طرف ديگر چون سوره مائده آخرين سوره‌اى است كه به پيامبر صلّى اللّه عليه و إله و سلم نازل شده ، لذا هيچ سوره‌اى آن را نسخ نكرده است .\r\nو منظور از ( محصنات ) زنان عفيف و پاكدامن هستند كه داراى شوهر نباشند ، اين چنين زنانى چه از مؤمنان باشند و چه از اهل كتاب در هر صورت با پرداخت اجرت ، اعم از اينكه مهريه باشد تا نكاح دائم را شامل شود و يا نكاح موقّت ، به هر حال شما مىتوانيد با آنها ازدواج كنيد به شرطى كه مسافحه و زنا كارى و رفيق گيرى نباشد ، بلكه تنها از راه نكاح ( موقت يا دائم ) مىتوانيد با آنان ارتباط برقرار نماييد و از زنا و رفيق‌گيرى بپرهيزيد ، چون خداوند ، عالم به سرّ و خفيّات است ، البته اين بحث تتمه‌اى دارد كه در علم فقه آمده است .\r\nو در فراز ديگر مسأله كفر و احباط عمل مطرح شده ، به اين معنا كه ( كفر ) به معناى پوشاندن است ، مانند كفران نعمت‌هاى خدا و كفر به آيات او و كفر به خدا و رسول و كفر به روز جزا و كفر به ايمان كه در آيه مطرح شده ، يعنى ترك عمل به آنچه مىداند حق است ، مانند دوست داشتن مشركان و اختلاط با آنها و شركت در اعمال آنها با اينكه علم به حقانيّت اسلام دارد و يا ترك اركان دينى مثل نماز و روزه و حجّ با آنكه يقين به ثبوت و ركنيّت آنها دارد ، پس منظور از كفر به ايمان ، پوشاندن امور ثابته بطور مداوم و در طول زندگى است ، امّا كسى كه در زندگيش يك يا دو بار حق را مىپوشاند و بر خلاف علم و ايمانش عمل مىكند به او كافر نمىگويند ، بلكه فاسق است .\r\nو احباط عمل مختص كافر است ، يعنى كسى كه هميشه به مقتضاى علم خود عمل نمىكند و حق را مىپوشاند ، چنين كسى هر عمل صالحى هم كه بكند بىپاداش خواهد بود و اين بيان تميم و دنبالهء بيان سابق است ، يعنى مىخواهد مسلمانان را از خطرى كه در\r\n\r\n\r\n","description":"","footnote":"\r\n( 1 ) - سوره بقره ، آيه 221 .\r\n","page_name":" 462 ","page_number":462},
  {"content":"\r\n\r\nاثر سهل انگارى و معاشرت آزادانه با اهل كتاب متوجّه آنان مىشود بر حذر بدارد و بگويد ، اگر به شما تخفيف و تسهيلى داديم ، براى آن بود كه وسيله‌اى بشود كه شما با اخلاق اسلامى خود آنها را شيفته اسلام سازيد و داعى آنان باشيد بسوى علم نافع و عمل صالح ، نه اينكه خود را در پرتگاه هوا و هوسها ، ساقط كنيد و شيفته جمال آنان شده و بىبند و بار شويد ، چون در اين صورت به عكس ، خلق و خوى آنها در شما اثر مىكند و اين باعث كافر شدن و در نتيجه حبط اعمال شما مىگردد ، نهايتا در آخرت زيانكار خواهيد بود .\r\n\r\n[ آيهء ( 7 - 6 ) دستور نماز و مقدمات آن ( غسل و يا وضو ) 
  ]\r\n( 6 )  ( يا أَيُّهَا الَّذِينَ آمَنُوا إِذا قُمْتُمْ إِلَى الصَّلاةِ فَاغْسِلُوا وُجُوهَكُمْ وَ أَيْدِيَكُمْ إِلَى الْمَرافِقِ وَ امْسَحُوا بِرُؤُسِكُمْ وَ أَرْجُلَكُمْ إِلَى الْكَعْبَيْنِ وَ إِنْ كُنْتُمْ جُنُباً فَاطَّهَّرُوا وَ إِنْ كُنْتُمْ مَرْضى أَوْ عَلى سَفَرٍ أَوْ جاءَ أَحَدٌ مِنْكُمْ مِنَ الْغائِطِ أَوْ لامَسْتُمُ النِّساءَ فَلَمْ تَجِدُوا ماءً فَتَيَمَّمُوا صَعِيداً طَيِّباً فَامْسَحُوا بِوُجُوهِكُمْ وَ أَيْدِيكُمْ مِنْهُ )  : ( اى كسانى كه ايمان آورده‌ايد چون خواستيد به نماز بايستيد ، صورت و دستهايتان را از آرنجها بشوئيد و سر و پاى خويش را تا غوزك مسح كنيد و اگر جنب بوديد با غسل كردن خود را طاهر سازيد و اگر بيمار يا در حال سفر بوديد و يا يكى از شما از گودال تخلّى بيامد و يا با زنان عمل جنسى انجام داديد و آبى نيافتيد تا غسل كنيد و يا وضو بگيريد ، با خاك پاك تيمّم كنيد ، دست به خاك زده به صورت و پشت دستها بكشيد . . . ) كلمه ( قيام ) وقتى با حرف ( الى ) متعدى شود به معناى خواستن و ارادهء چيزى است ، يعنى هنگامى كه خواستيد نماز بخوانيد ، وضو بگيريد و كيفيّت وضو را بيان مىكند و منظور از غسل ، شستن و جارى كردن آب بر عضو مورد شستشو است به منظور تنظيف و پاك كردن و ( وجه ) به معناى روى و ظاهر و سمت مقابل هر چيز است ، ولى اغلب در چهره آدمى استعمال مىشود و حدّ شستن وجه طبق روايات عبارت است از طرف طول بين ابتداى موى سر به پايين تا آخر چانه ، و از طرف عرض آن مقدار از صورت كه ميان دو انگشت شست و ابهام يا ميانه قرار مىگيرد ، منتها به نسبت دست متعارف و وجه متعارف و معمولى ، و ( يد ) دست\r\n\r\n","description":"","footnote":"","page_name":" 463 ","page_number":463},
  {"content":"\r\n\r\nانسان است كه حدّ شستن آن از آرنج تا سر انگشتان است كه به قرينهء عبارت ( الى المرافق ) مىفهميم كه منظور از شستن دست ، شستن از مرفق تا نوك انگشتان مىباشد و شستن طبيعى همواره از بالا به پايين است كه باعث زدودن كثافات مىگردد و امّت اسلام اجماع دارد كه وضوى كسى كه از بالا به پايين دست خود را مىشويد صحيح است ، چون ( الى المرافق ) قيد براى موضوع يعنى ( ايديكم ) است نه براى حكم يعنى ( فاغسلوا ) و مسح ، كشيدن دست و يا هر عضو ديگر لامس است بر شىء ملموس ، بدون آنكه حائلى بين لامس و ملموس باشد ، اين فعل اگر بدون ( باء ) استعمال شود استيعاب و شمول را مىرساند و اگر با حرف ( باء ) مفعول بگيرد دلالت مىكند بر اينكه بعضى از ملموس لمس شده نه همهء آن و به اقتضاى روايت مسح سر فى الجمله واجب است و مقدار آن قسمتى از سمت جلو سر و بالاى پيشانى است .\r\nو امّا مسح پاها ( ارجلكم ) عطف به ( على رؤوسكم ) مىباشد و علّت نصب لام در آن اين است كه ( ارجلكم ) عطف به محل ( على رؤوسكم ) شده است كه موضع مفعولى و نصب مىباشد و مراد از مسح پا كشيدن دست از نوك انگشتان تا برآمدگى پا است ، امّا اهل سنّت به استناد بعضى اخبار مىگويند مراد از مسح شستن خفيف است و لذا در وضو پاى خود را مىشويند امّا اين معنا علاوه بر مخالفت با سنّت ائمه اهل بيت با ظاهر عبارت در قرآن نيز منافات دارد ، و مراد از ( كعبين ) استخوان بر آمده در پشت پاى آدمى است و بعضى گفته‌اند به معناى غوزك پا يعنى استخوان برآمدهء نقطهء اتصال قدم به ساق آدمى است كه در اين صورت در هر يك از پاهاى انسان دو كعب وجود دارد ، و عبارت ( ان كنتم جنبا فاطّهّروا ) معطوف به عبارت ( فّاغسلوا وجوهكم ) است ، چون آيه در صدد بيان مشروط بودن صحت نماز به طهارت است ، يعنى تقدير كلام اين است كه اى مؤمنان زمانى كه خواستيد نماز بخوانيد ، صورت و دستهاى خود را بشوييد و سر و پاى خود را مسح كنيد ، البته در صورتى كه جنب نباشيد ، امّا اگر جنب بوديد بايد طهارت كسب كنيد ، به وسيله غسل جنابت و در نتيجه از عبارت استفاده مىشود كه تشريع وضو مخصوص\r\n\r\n","description":"","footnote":"","page_name":" 464 ","page_number":464},
  {"content":"\r\n\r\nحالتى است كه انسان جنب نباشد ، امّا در صورت جنابت فقط غسل كفايت مىكند ، و در ادامه مىفرمايد : اگر مريض بوديد و استعمال آب برايتان ضرر داشت و يا در سفر بوديد كه دسترسى به آب نداشتيد بايد تيمّم كنيد ، يعنى اگر به حدث اصغر ( نجاست و رفتن براى تخلّى ) و يا حدث اكبر ( مثل جنابت ) محدث بشويد بايد وضو يا غسل يا تيمم كنيد ، پس دو شقّ آخرى يعنى مسأله غائط و تماس با زنان در مقابل دو شقّ اوّل نيستند ، بلكه دو شقّ دوّم تقسيم مىشوند ، يعنى مسافر و بيمار دو حالت دارند ، يا محدث به حدث اصغرند و يا حدث اكبر .\r\nبه هر حال در همه موارد ، اگر آب يافت نشود حكم ، تيمم است و ( تيمم ) به معناى ( قصد ) مىباشد و ( صعيد ) به معناى وجه و روى زمين است كه خاك پاكيزه و طاهر باشد و چنين خاكى مانند آب طاهر كننده است و تيمّم در واقع همان وضو است ، با اين تفاوت كه در وضو مسح سر و پاها واجب است ، امّا در تيمم مسح سر و پا نيست ، همچنين شستن صورت و دستها كه در وضو بود در تيمم از باب تخفيف ساقط شده و به مسح آنها اكتفا شده است ، آن هم مسح بعضى از آنها ، يعنى صورت از پيشانى تا زير بينى و دستها از مچ تا سر انگشتان ،  ( ما يُرِيدُ اللَّهُ لِيَجْعَلَ عَلَيْكُمْ مِنْ حَرَجٍ وَ لكِنْ يُرِيدُ لِيُطَهِّرَكُمْ وَ لِيُتِمَّ نِعْمَتَهُ عَلَيْكُمْ لَعَلَّكُمْ تَشْكُرُونَ )  : ( خدا نمىخواهد شما دچار مشقّت شويد ، و ليكن مىخواهد پاكتان كند و نعمت خود را بر شما تمام سازد ، باشد كه شكر به جاى آوريد ) ، خداوند ( خواستن حرج ) را نفى كرده نه خود ( حرج ) را پس در واقع خدا نمىخواهد هيچ دشوارى را بر بندگان تحميل كند و حرج دو نوع است ، يكى : حرجى كه در ملاك حكم و مصلحت مطلوب از آن حكم پيدا مىشود كه در اين صورت حكم ذاتا حرجى صادر مىشود و صاحب حكم دشوارى و حرج را هم مىخواهد ، چون حكم تابع ملاك و معيار است ، دوّم : حرجى كه در ملاك حكم نيست و قهرا خود حكم هم در اصل حرجى نبوده ولى دشوار بودن از خارج و به علل اتّفاقى بر آن عارض شده و لذا براى بعضى از افراد حرجى شده است كه در اين صورت آن حكم در\r\n\r\n","description":"","footnote":"","page_name":" 465 ","page_number":465},
  {"content":"\r\n\r\nخصوص چنين افرادى ساقط مىشود و در غير آن افراد به اعتبار خود باقى است .\r\nو خداوند مىفرمايد : احكام الهى حرجى نيست ، يعنى به منظور دشوار كردن زندگى شما تشريع نشده ، بلكه به اين منظور تشريع شده كه شما را پاك كند و نعمت بر شما تمام شود و اين ملاك احكام است ، نه دشوار كردن زندگى بر بندگان ، پس به همين جهت هر جا آب نيافتيد يا برايتان مضّر بود در آنجا تكليف وضو و غسل ساقط مىشود و تيمم كه در وسع شماست بر شما واجب مىگردد ، امّا حكم طهارت كه غرض اصلى است به كلّى از بين نمىرود ، چون خدا طهارت و اتمام نعمت بندگانش را مىخواهد تا شايد شكر گزار شوند .\r\nو مراد از طهارت هم تنها طهارت از نجاست ظاهرى نيست ، بلكه مراد طهارت باطنى است كه از هر يك از ( وضو ، غسل و تيمّم ) حاصل مىشود .\r\nو مراد از نعمت هم نعمت دين است ، البته نه از حيث اجزاى آن ، بلكه از حيث اينكه دين عبارت است از تسليم خدا شدن در همهء شئون و اين همان ولايت خدا و بر بندگان و حكمرانى بين ايشان است و اين ولايت وقتى كامل مىشود كه همه احكام دينى من جمله طهارات سه گانه را تشريع بفرمايد .\r\nپس در جمله ( ليطهركم ) غرض و غايت تشريع حكم ( وضو ، غسل و تيمّم ) را بيان مىكند و جمله ( ليتمّ نعمته ) نتيجه و غرض تشريع همهء احكام را بيان مىنمايد تا شايد شما تشكر كنيد و شكر اين نعمت را به جاى آوريد .\r\n( 7 )  ( وَ اذْكُرُوا نِعْمَةَ اللَّهِ عَلَيْكُمْ وَ مِيثاقَهُ الَّذِي واثَقَكُمْ بِهِ إِذْ قُلْتُمْ سَمِعْنا وَ أَطَعْنا وَ اتَّقُوا اللَّهَ إِنَّ اللَّهَ عَلِيمٌ بِذاتِ الصُّدُورِ )  : ( و نعمت خدا را بر خويش به ياد آوريد و نيز عهدى را كه خدا شما را به آن متعهد كرد متذكر شويد ، زمانى كه در پاسخش گفتيد :\r\nشنيديم و اطاعت كرديم ، و از خدا پروا كنيد كه همانا خدا دانا به افكار و نيّات نهفته در سينه‌هاست ) ، منظور ، مواهب جميلى است كه خداى تعالى در سايهء اسلام به آنها داده و\r\n\r\n","description":"","footnote":"","page_name":" 466 ","page_number":466},
  {"content":"\r\n\r\nاين بهتر شدن حال و روزگار بعد از اسلام آوردن آنها نسبت به اوضاع قبل از اسلام آنان مىباشد كه در سايهء اين دين حنيف كه مادر همهء نعمتهاست ، صاحب امنيت و سلامتى و ثروت و صفاى دل شدند و منظور از ميثاق همان ميثاقى است كه از آنها گرفته شده ، مبنى بر اينكه اسلام را بپذيرند و تسليم مطلق خداى متعال باشند و خدا را اطاعت كنند و اين اسلام حقيقى است ، آنگاه خداى متعال خودش را به ياد مردم مىآورد كه عالم به همهء زواياى دلهاست و نتيجه مىگيرد كه بايد از خدايتان بترسيد ، چون او از همه افكار نهانى شما آگاه است .\r\n\r\n[ آيهء ( 14 - 8 ) امر به قسط و مسأله پيمان شكنى يهود و نصارا 
  ]\r\n( 8 )  ( يا أَيُّهَا الَّذِينَ آمَنُوا كُونُوا قَوَّامِينَ لِلَّهِ شُهَداءَ بِالْقِسْطِ وَ لا يَجْرِمَنَّكُمْ شَنَآنُ قَوْمٍ عَلى أَلَّا تَعْدِلُوا اعْدِلُوا هُوَ أَقْرَبُ لِلتَّقْوى وَ اتَّقُوا اللَّهَ إِنَّ اللَّهَ خَبِيرٌ بِما تَعْمَلُونَ )  : ( اى كسانى كه ايمان آورده‌ايد ، بخاطر خدا قسط را بر پا داريد و شهادت به عدل بدهيد و دشمنى با گروهى شما را به انحراف از حق نكشاند ، عدالت كنيد كه آن به تقوى نزديكتر است و از خدا بترسيد كه خدا از آنچه مىكنيد با خبر است ) در اين آيه غرض اين بوده كه مؤمنين را از ظلم در شهادت به انگيزهء سابقه دشمنىشان نسبت به مشهود عليه نهى كند ، لذا شهادت را مقيد به قسط نموده و شهادت به قسط فرع بر يك مسأله كلى است كه آن قيام به خاطر خداست و مىفرمايد : مبادا به جهت بغض و دشمنى عدالت را ضايع كنيد و آنگاه به مؤمنان امر مىكند كه عدالت نماييد ، چون عدالت به تقوا نزديكتر است ، يعنى وسيله‌اى است براى حصول تقوا كه همان التزام به اوامر و ترك نواهى مىباشد و آنگاه در مقام تحذير از عدم رعايت عدالت مىفرمايد : از خدا بترسيد ، چون خدا از آنچه مىكنيد با خبر است .\r\n( 9 )  ( وَعَدَ اللَّهُ الَّذِينَ آمَنُوا وَ عَمِلُوا الصَّالِحاتِ لَهُمْ مَغْفِرَةٌ وَ أَجْرٌ عَظِيمٌ )  : ( خداوند بر كسانى كه ايمان بياورند و عمل صالح كنند ، وعده آمرزش و پاداشى بزرگ داده است ) ، فراز دوّم انشاء وعده‌اى است كه قبلا در فراز اوّل داده و اين جمله را مؤكّدتر مىنمايد و ايمان را با عمل شايسته مقيّد نموده است ، چون ايمان بدون عمل فايده‌اى ندارد .\r\n\r\n","description":"","footnote":"","page_name":" 467 ","page_number":467},
  {"content":"\r\n\r\n( 10 )  ( وَ الَّذِينَ كَفَرُوا وَ كَذَّبُوا بِآياتِنا أُولئِكَ أَصْحابُ الْجَحِيمِ )  : ( و كسانى كه كفر ورزيدند و نشانه‌هاى ما را تكذيب كردند ، آنان اهل دوزخند ) ، در اين آيه كفر را مقيّد كرده به تكذيب آيات تا كفر بدون تكذيب را شامل نگردد ، زيرا كفّارى كه منشاء كفرشان انكار حق با علم به حق بودن آن نيست ، بلكه منشاء آن مستضعف بودن و يا قاصر بودن آنها از تشخيص حق است ، اهل دوزخ نيستند ، بلكه امر آنان به دست خداست ، اگر بخواهد آنها را مىآمرزد و اگر بخواهد عذابشان مىكند ، و جحيم از مادهء ( جحم ) به معناى شدّت فوران آتش است و اين آيه مشتمل است بر خود وعيد نه تهديد بر آن ، كما اينكه در آيه قبلى هم خود وعده را ذكر فرمود .\r\n( 11 )  ( يا أَيُّهَا الَّذِينَ آمَنُوا اذْكُرُوا نِعْمَتَ اللَّهِ عَلَيْكُمْ إِذْ هَمَّ قَوْمٌ أَنْ يَبْسُطُوا إِلَيْكُمْ أَيْدِيَهُمْ فَكَفَّ أَيْدِيَهُمْ عَنْكُمْ وَ اتَّقُوا اللَّهَ وَ عَلَى اللَّهِ فَلْيَتَوَكَّلِ الْمُؤْمِنُونَ )  : ( اى كسانى كه ايمان آورده‌ايد نعمتى را كه خدا بر شما ارزانى داشت به ياد آوريد ، زمانى كه قومى تصميم گرفتند دست ستم به سوى شما دراز كنند ، خداوند دستشان را از شما كوتاه كرد و از خدا پروا كنيد و مؤمنان بايد فقط بر خدا توكّل كنند ) ، اين آيه قابليّت انطباق بر چندين واقعه را دارد ، وقايعى كه بين كفّار و مسلمانان واقع شد ، از قبيل داستان جنگ بدر و احد و احزاب و غيره . . . ، پس منظور آيه مطلق توطئه‌هائى است كه مشركين عليه مسلمانان و براى كشتن آنان و محو كردن اثر اسلام و دين توحيد مىريختند و خداوند شرّ آنان را از سر مسلمانان بر طرف نمود و در آخر تحذير شديد از ترك تقوا و ترك توكّل بر خداى سبحان مىنمايد تا مبادا مسلمانان درگير ماجراهايى شوند كه يهود و نصارى در آنها واقع شدند كه آنها ميثاق الهى را فراموش كردند و عهد خدا را نقض نمودند ، در نتيجه مبتلا به انواع بلاها گشتند ، در حالى كه اگر تسليم خدا بودند و از خدا پروا داشتند و بر او توكّل مىنمودند ، خداوند آنها را از رحمت خود دور نمىنمود .\r\nو با اين كلام مردم را به اطاعت و خضوع در برابر دستورات خويش فرا مىخواند تا\r\n\r\n","description":"","footnote":"","page_name":" 468 ","page_number":468},
  {"content":"\r\n\r\nاو را وكيل خود بگيرند و در امور دينى و دنيايى خود آنچه را خدا براى آنها برگزيده است اختيار كنند و پيروى از غير خدا و رسول ننمايند و در برابر جبّاران و طاغوتها و حتى احبار و رهبان يعنى خاخامها و كشيشها تسليم محض نباشند و بدانند غير از خداى تعالى و هر كس كه او اطاعتش را واجب كرده باشد از احدى نبايد اطاعت كنند .\r\n( 12 )  ( وَ لَقَدْ أَخَذَ اللَّهُ مِيثاقَ بَنِي إِسْرائِيلَ وَ بَعَثْنا مِنْهُمُ اثْنَيْ عَشَرَ نَقِيباً وَ قالَ اللَّهُ إِنِّي مَعَكُمْ لَئِنْ أَقَمْتُمُ الصَّلاةَ وَ آتَيْتُمُ الزَّكاةَ وَ آمَنْتُمْ بِرُسُلِي وَ عَزَّرْتُمُوهُمْ وَ أَقْرَضْتُمُ اللَّهَ قَرْضاً حَسَناً لَأُكَفِّرَنَّ عَنْكُمْ سَيِّئاتِكُمْ وَ لَأُدْخِلَنَّكُمْ جَنَّاتٍ تَجْرِي مِنْ تَحْتِهَا الْأَنْهارُ فَمَنْ كَفَرَ بَعْدَ ذلِكَ مِنْكُمْ فَقَدْ ضَلَّ سَواءَ السَّبِيلِ )  : ( و به تحقيق خداوند از بنى اسرائيل پيمان گرفت و ما از آنان دوازده مراقب انتخاب كرديم و خدا به آنان فرمود : من با شمايم ، اگر نماز به پا داريد و زكات بدهيد و به فرستادگان من ايمان آوريد و با رعايت احترام آنها را تقويت كنيد و در راه خدا به طور شايسته وام دهيد ، در اين صورت هر آينه گناهان شما را مىپوشانم و شما را در بهشتهايى وارد مىسازم كه نهرها در زير آن جارى است و بعد از اين اگر كسى از شما كفر بورزد در حقيقت از راه ميانه منحرف گشته و گمراه شده است ) ، ( نقب ) در مورد ديوار و پوست همان معناى ( ثقب ) در مورد چوب را مىدهد كه به معناى شكاف است ، امّا ( نقيب ) به معناى كسى است كه از قومى آمار مىگيرد و احوال آنها را پىگيرى مىنمايد و منظور از نقباء دوازده نفر از بنى اسرائيل بودند كه هر يك بر يكى از اسباط دوازده‌گانه بنى اسرائيل رياست داشتند و متولىّ امور دينى و دنيايى آنها بودند ، امّا خود آنها وحى از آسمان نمىگرفتند و شريعتى را تشريع نمىكردند و كار وحى و شريعت تنها بر عهدهء موسى عليه السّلام بود و خداى تعالى به ايشان فرمود : من با شمايم ، اگر از من اطاعت كنيد ، شما را يارى مىكنم و اگر نافرمانى كنيد ، شما را پست و خوار مىسازم .\r\nو منظور از رسل پيامبران الهى بعد از موسى عليه السّلام مثل عيسى عليه السّلام و محمّد صلّى اللّه عليه و إله و سلم هستند كه صاحب شريعتى مستقلند و مىفرمايد : اگر آنها را تعظيم و يارى كنيد و صدقه‌هاى\r\n\r\n","description":"","footnote":"","page_name":" 469 ","page_number":469},
  {"content":"\r\n\r\nمستحب بدهيد ، هر آينه گناهان شما را محو و تكفير نموده و شما را وارد بهشتهايى چنين و چنان مىكنم كه اينها همه وعده‌هاى نيكو از جانب خداوند صادق الوعد است ، امّا هر كس به اين دستورات عمل نكند و كافر شود ، پس از راه رساننده به بهشت و سعادت دنيا و آخرت دور مىافتد و گمراه ميگردد .\r\n( 13 )  ( فَبِما نَقْضِهِمْ مِيثاقَهُمْ لَعَنَّاهُمْ وَ جَعَلْنا قُلُوبَهُمْ قاسِيَةً يُحَرِّفُونَ الْكَلِمَ عَنْ مَواضِعِهِ وَ نَسُوا حَظًّا مِمَّا ذُكِّرُوا بِهِ وَ لا تَزالُ تَطَّلِعُ عَلى خائِنَةٍ مِنْهُمْ إِلَّا قَلِيلًا مِنْهُمْ فَاعْفُ عَنْهُمْ وَ اصْفَحْ إِنَّ اللَّهَ يُحِبُّ الْمُحْسِنِينَ )  : ( پس بخاطر اين پيمان شكنى ايشان آنها را لعنت كرديم و دلهايشان را به سختى مبتلا نموديم و در نتيجه كلام خدا را وارونه تحريف نمودند و جابه‌جا كردند و قسمتى از حقائق دينى را فراموش كردند و تو همواره به خيانتى از آنان آگاه مىشوى ، جز اندكى از آنها ، پس ايشان را ببخش و از ايشان درگذر كه همانا خدا نيكوكاران را دوست مىدارد ) ، يعنى به سبب كفرشان آنها را از رحمت حق دور كرديم و قلبهايشان را سخت نموديم كه در برابر حق خشوع نداشته باشند و هيچ رحمتى در آنها تأثير نگذارد ، پس به همين سبب آنها كلام خدا را به گونه‌اى تغيير دادند و زيادت و كاستى در آن بوجود آورند كه آن را وارونه كردند و خداى سبحان به چنين امرى راضى نبود و باز به همين سبب بسيارى از حقايق دينى بلند مرتبه از آنها فوت شد و اصول دينى را كه سعادتشان در دنيا و آخرت دائر مدار آنها بود ترك كردند و به همين جهت گرفتار بدبختى و شقاوت شدند و لذا از پيش خود قائل به تشبيه گشتند و يا موسى را خاتم انبياء شمردند و شريعت تورات را هميشگى پنداشتند و نسخ و بداء را باطل دانستند و قائل به عقايد باطله ديگر شدند و به پيامبر مىفرمايد : تو همواره شاهد خيانت عدّه‌اى از آنها خواهى بود و جز گروه اندكى مرتّب اينها مرتكب خيانت مىشوند و استثناء كردن اين عده اندك منافاتى با اين ندارد كه لعنت و عذاب متوجّه اين امّت و نژاد بشود .\r\n\r\n","description":"","footnote":"","page_name":" 470 ","page_number":470},
  {"content":"\r\n\r\nو در آخر مىفرمايد اى پيامبر تو آنها را عفو كن ، يعنى از كسانى از يهود كه ايمان به اسلام نياورده‌اند در گذر و آنها را ببخش ، چون خدا نيكوكاران را دوست مىدارد .\r\n( 14 )  ( وَ مِنَ الَّذِينَ قالُوا إِنَّا نَصارى أَخَذْنا مِيثاقَهُمْ فَنَسُوا حَظًّا مِمَّا ذُكِّرُوا بِهِ فَأَغْرَيْنا بَيْنَهُمُ الْعَداوَةَ وَ الْبَغْضاءَ إِلى يَوْمِ الْقِيامَةِ وَ سَوْفَ يُنَبِّئُهُمُ اللَّهُ بِما كانُوا يَصْنَعُونَ )  : ( و از كسانى مىگويند ما نصارى هستيم ، ميثاق مخصوص گرفتيم ، پس آنها هم بخشى از اصول دينى خود را فراموش كردند و در نتيجه تا قيامت بينشان دشمنى و كينه را تحريك كرديم و به زودى خدا آنها را از اعمالى كه مىكرده‌اند آگاه خواهد نمود ) ، عهد آنها اين بود كه عيسى عليه السّلام آنها را به تقوى و ترك ملازمت دنيا و زينتهاى آن دعوت مىنمود و آنها را به صلح و صفا مىخواند ، امّا آنها بخشى از اصول تعاليم مسيح را از ياد بردند و خداوند هم به اين سبب همواره آنها را ملازم كينه و دشمنى نمود ( اغرينا ) از مادّه ( غرى ) و ( غراء ) به معناى چسب و سريش است ، يعنى آنها همواره ملازم كينه ورزى هستند و از آن جدا نمىشوند و به جاى صلح و صفا گرفتار جنگ و كينه و دشمنى خواهند بود و هرگاه بخواهند از اين وضعيّت خارج شوند و از غم رها شوند ، دوباره به آن اندوه برگردانده مىشوند و به آنها گفته مىشود ، بچشيد عذاب آتش سوزنده را و نمونه اينها جنگهاى جهانى و بين المللى است كه اينها به راه انداخته‌اند ، جنگهايى كه كره زمين را تهديد به خرابى و فنا و بشريّت را تهديد به انقراض نموده است و تازه اينها عذاب دنيوى آنهاست و در آخرت خداوند بيش از اين آنها را عذاب خواهد كرد و آنها را نسبت به آنچه كرده‌اند آگاه مىسازد .\r\n\r\n[ آيهء ( 19 - 15 ) قرآن نور است و هادى حقيقى خداست ، نفى قول نصارى و يهود 
  ]\r\n( 15 )  ( يا أَهْلَ الْكِتابِ قَدْ جاءَكُمْ رَسُولُنا يُبَيِّنُ لَكُمْ كَثِيراً مِمَّا كُنْتُمْ تُخْفُونَ مِنَ الْكِتابِ وَ يَعْفُوا عَنْ كَثِيرٍ قَدْ جاءَكُمْ مِنَ اللَّهِ نُورٌ وَ كِتابٌ مُبِينٌ )  : ( اى اهل كتاب به تحقيق فرستادهء ما ( محمّد صلّى اللّه عليه و إله و سلم ) به سويتان آمده تا براى شما بسيارى از حقايق دين را كه\r\n\r\n","description":"","footnote":"","page_name":" 471 ","page_number":471},
  {"content":"\r\n\r\nپنهان مىكرديد بيان كند و از فاش كردن بسيارى از خيانتهايى كه علمائتان نسبت به حقايق دينى كرده‌اند چشم پوشى مىكند و اين رسول همانا از جانب خدا براى شما نورى و كتابى روشنگر آورده است ) ، يعنى پيامبر اسلام نزد شما آمد و آنچه را علماى شما از بشارات و نشانه‌هاى نبوّت او پنهان كرده بودند براى شما آشكار نمود و همچنين بسيارى از احكام مربوط به رجم و سنگسار را كه پنهان مىكردند ، پيامبر اسلام آنها را آشكار كرد و از بسيارى از حقايقى كه اهل كتاب پنهان كرده بودند چشم پوشى و عفو كرديم و اين عفو شامل موارد اختلافى است كه بين دو كتاب مىبينيم ، مثلا تورات شامل مسائلى در توحيد و نبوّت است كه نمىتوان آنها را به خدا نسبت داد ، مثلا اينكه خدا را جسم و نشسته در مكانى مىداند و يا بسيارى گناهان و لغزشها را به پيامبران نسبت داده و از طرف ديگر مسأله معاد را كه يكى از اساسىترين معارف دينى است مسكوت گذاشته و دربارهء آن سخنى نگفته است و انجيلها مخصوصا انجيل يوحنا انباشته از عقايدى از وثنيّت و بت‌پرستى است و اينكه خدا اين مسائل را در قرآن نام نبرده به جهت آن بوده كه مىدانسته مردم خودشان با عقل خود درمىيابند كه اين عقايد خرافى و باطل است و ربطى به خدا و انبياى الهى ندارد .\r\nو مراد از نور همين قرآن كريم است و احتمال هم دارد مراد از نور رسول خدا صلّى اللّه عليه و إله و سلم باشد ، چون در جاى جاى قرآن از قرآن و پيامبر با لفظ نور تعبير شده است  ( وَ سِراجاً مُنِيراً )  « 1 » ،  ( وَ أَنْزَلْنا إِلَيْكُمْ نُوراً مُبِيناً )  « 2 » .\r\n( 16 )  ( يَهْدِي بِهِ اللَّهُ مَنِ اتَّبَعَ رِضْوانَهُ سُبُلَ السَّلامِ وَ يُخْرِجُهُمْ مِنَ الظُّلُماتِ إِلَى النُّورِ بِإِذْنِهِ وَ يَهْدِيهِمْ إِلى صِراطٍ مُسْتَقِيمٍ )  : ( كه به وسيله آن نور و كتاب خداوند هر كس را پيرو خوشنودى او باشد به راههاى سلامت هدايت مىكند و آنها را به اذن خود\r\n\r\n\r\n","description":"","footnote":"\r\n( 1 ) - سوره احزاب ، آيه 46 .\r\n( 2 ) - سوره نساء ، آيه 174 .\r\n","page_name":" 472 ","page_number":472},
  {"content":"\r\n\r\nاز تاريكيها به سوى نور خارج ساخته و به سوى صراط مستقيم هدايت مىنمايد ) ، ضمير در ( به ) به نور يا كتاب باز مىگردد ، حال چه مراد از نور رسول خدا باشد و يا قرآن ، به هر صورت در اين آيه خداوند هدايت را در عين اينكه به قرآن و رسول نسبت مىدهد ، برگشت و مرجع اصلى آن را خداى سبحان مىداند ، پس هادى حقيقى اوست و غير او اسباب ظاهرى است كه خدا آنها را براى تحقّق هدايت مسخّر فرموده است .\r\nاز طرف ديگر در اين آيه شرط كرده كه تنها كسانى را بوسيله قرآن و پيامبر هدايت مىكند كه در پى خوشنودى خدا باشند ، لذا مراد از هدايت در اينجا رساندن به مقصد است نه به معناى نشان دادن راه .\r\nو نكتهء ديگر اينكه صفت ( سلام ) را كه براى راههاى خود بيان كرده ، بطور مطلق و بدون قيد آورده است تا بفهماند راه او سالم از انواع شقاوتها و محروميّتهايى است كه سعادت دنيا و آخرت بشر را مختل مىسازند ، پس راههاى سلام پروردگار آميخته با هيچ نوع شقاوتى نيست .\r\nدر ادامه ظلمات را به صيغه جمع مىآورد ، امّا نور را به صيغهء مفرد ، تا دلالت كند بر اينكه راه حق هر چند به حسب مقامات و مراحل متعدّد است ، امّا در آن اختلاف و تفرّق وجود ندارد ، به خلاف باطل كه سراپا اختلاف است و منظور از قيد ( باذنه ) يعنى مطابق رضاى او و موافق علم او ، پس انبياء در خروج مردم از تاريكيها و ورود به نور استقلالى از خود ندارند ، بلكه سبب حقيقى خداى سبحان است .\r\nاصولا در قرآن هر جا كه اخراج از تاريكها به رسول خدا يا كتاب خدا منسوب شود ، اذن خدا در آنجا به معناى رضاى خداست و هر جا كه به خود خدا ، منسوب شود معناى ( اذن خدا ) به معناى ( علم خدا ) خواهد بود و صراط مستقيم هم چنان كه قبلا شرح داده شد ، راهى است سر آمد و مهيمن بر همه راههاى ديگر خدا و قهرا هدايت به سوى صراط مستقيم نيز هدايتى برتر و غالب بر ساير اقسام هدايت و سبل جزئى است ، و اگر صراط را نكره آورده نه به جهت تكثّر آن است ، بلكه به منظور تعظيم و بزرگداشت مطلب مىباشد .\r\n\r\n","description":"","footnote":"","page_name":" 473 ","page_number":473},
  {"content":"\r\n\r\n( 17 )  ( لَقَدْ كَفَرَ الَّذِينَ قالُوا إِنَّ اللَّهَ هُوَ الْمَسِيحُ ابْنُ مَرْيَمَ قُلْ فَمَنْ يَمْلِكُ مِنَ اللَّهِ شَيْئاً إِنْ أَرادَ أَنْ يُهْلِكَ الْمَسِيحَ ابْنَ مَرْيَمَ وَ أُمَّهُ وَ مَنْ فِي الْأَرْضِ جَمِيعاً وَ لِلَّهِ مُلْكُ السَّماواتِ وَ الْأَرْضِ وَ ما بَيْنَهُما يَخْلُقُ ما يَشاءُ وَ اللَّهُ عَلى كُلِّ شَيْءٍ قَدِيرٌ )  : ( به تحقيق كسانى كه گفتند مسيح پسر مريم ، خداست ، كافر شدند و ، بگو اى پيامبر چه كسى است كه جلوى قهر و قدرت خداى را ، اگر خواست مسيح پسر مريم و مادرش و همه انسانهاى روى زمين را هلاك كند ، بگيرد ؟ و ملك آسمانها و زمين و آنچه بين آن دو است از آن خدا مىباشد ، اوست كه هر چه بخواهد خلق مىكند و خدا بر هر چيزى تواناست ) ، و اين نقل قول كسانى است كه قائل به اتحاد مسيح با خدا هستند و مىگويند عيسى عليه السّلام هم بشر است و هم إله و معبود هر چند كه دو گروه ديگر كه عيسى را پسر خدا و يا سوّمى از سه خدا ( پدر ، روح القدس ، پسر ) مىدانند ، نيز كافر هستند ، امّا ظاهر جمله با گروه اوّل بهتر مىسازد ، آنگاه قرآن در جمله بعدى برهانى از راه تناقض بر ابطال عقيدهء آنان مىآورد و مىگويد : بنابر عقيده شما عيسى از يك طرف معبود و إله است و از طرف ديگر بشر و مخلوق ، پس خدا به حكم همين بشر بودن مىتواند مسيح را كه جزئى از اين عالم است هلاك كند ، همانطور كه مىتواند مادر مسيح و همهء ساكنان زمين را هلاك نمايد و هيچ مانع و رادعى نيست ، تا جلوگير او شود ، لذا وقتى هلاكت براى مسيح از نظر عقلى جايز و ممكن باشد ، ديگر او چگونه مىتواند معبود باشد ، پس اعتقاد به بشر بودن عيسى عليه السّلام نقيض اعتقاد به خدا بودن وى است و از طرف ديگر از برهان امكان هم استفاده شده ، يعنى چون مسيح مانند مادرش شبيه و مماثل ساير افراد بشر است در نتيجه همانگونه كه همه هستى و همه موجودات ملك على الاطلاق خداوند هستند ، مسيح هم جزئى از آنهاست ، در نتيجه هر حكمى و هر حادثه‌اى كه در مورد ساير افراد بشر جايز و ممكن باشد در مورد او نيز ممكن است ، ( زيرا به قول فلاسفه : حكم امثال در آنچه بر آنها جائز است يا جائز نيست ، يكسان است ) و علّت اينكه خداوند بر هلاك آنها قادر است ، اين است كه هر چه در آسمان و زمين و ما بين آن دو است از آن خداى متعال مىباشد و اگر\r\n\r\n","description":"","footnote":"","page_name":" 474 ","page_number":474},
  {"content":"\r\n\r\n( اللّه ) را مقدّم نمود به جهت آن بود كه انحصار را برساند و در جمله بعدى علّت اين مالكيّت را بيان مىكند و آن اينست كه چون خدا خالق هر چيز بوده و به هر چيزى قادر است ، پس او مالكيّت تامّ بر خلق خود دارد ، و به همين جهت هم او مىتواند ارادهء هلاكت همه عالم را بكند و همين نشان مىدهد كه احدى از خلائق در الوهيّت با خدا شريك نيستند و امّا برهان بر اينكه مشيّت خدا نافذ و قدرتش مطلق است ، همين است كه او ( اللّه ) تبارك و تعالى يعنى آن ذات واجب الوجود مستجمع جميع صفات كماليّه است و چه بسا به همين خاطر نام شريفهء ( اللّه ) چند بار در اين آيه تكرار شده است .\r\n( 18 )  ( وَ قالَتِ الْيَهُودُ وَ النَّصارى نَحْنُ أَبْناءُ اللَّهِ وَ أَحِبَّاؤُهُ قُلْ فَلِمَ يُعَذِّبُكُمْ بِذُنُوبِكُمْ بَلْ أَنْتُمْ بَشَرٌ مِمَّنْ خَلَقَ يَغْفِرُ لِمَنْ يَشاءُ وَ يُعَذِّبُ مَنْ يَشاءُ وَ لِلَّهِ مُلْكُ السَّماواتِ وَ الْأَرْضِ وَ ما بَيْنَهُما وَ إِلَيْهِ الْمَصِيرُ )  : ( يهود و نصارى گفتند : ما پسران خدا و دوستان اوئيم ، بگو اگر چنين است ، پس چرا خدا شما را به كيفر گناهانتان عذاب مىكند ؟ بلكه شما نيز بشرى از جنس ساير مخلوقات بشر هستيد و خدا هر كه را بخواهد مىآمرزد و هر كس را بخواهد عذاب مىكند و ملك آسمانها و زمين و آنچه بين آندوست از آن خداست و بازگشت نيز به سوى اوست ) ، هيچ شكى نيست كه آنها از اين ادّعا قصد حقيقى و جدّى نمىنمايند ، بلكه آن را به منزله تشريف و مجاز گوئى مىگويند ، مىگفتند ما مثل پسران پادشاه به نسبت باقى رعايا هستيم و اين را مستلزم مستثنى شدن در خود از بعضى احكام جارى بر ساير مردم مىدانستند ، بنابراين خود را آنقدر مقرّب درگاه الهى مىدانستند كه پسران در نظر پدر محبوبند و لذا مجازات و تعذيبى بر خود روا نمىدانستند ، همانگونه كه شاهزادگان از احكام ساير مردم مستثنى بودند ، لذا مراد آنها صرفا امتياز دادن و تشرف و تقرّب است ، امّا خداوند در جواب آنها و براى باطل كردن حجّت آنها مىفرمايد : اگر چنين است ، پس چرا خدا شما را بواسطهء اعمالتان عقوبت مىكند ؟ در واقع عدم نجات آنها از عذاب اخروى ، دالّ بر عدم نجات\r\n\r\n","description":"","footnote":"","page_name":" 475 ","page_number":475},
  {"content":"\r\n\r\nآنها از عذاب دنيوى است ، از طرف ديگر آنها خودشان فى الجمله عذاب اخروى را قبول دارند ، تنها مىگويند ،  ( لَنْ تَمَسَّنَا النَّارُ إِلَّا أَيَّاماً مَعْدُودَةً )  « 1 » ، ( عذاب آتش جز چند روز اندك به ما نخواهد رسيد ) ، و يا مسيحيان مسألهء فداء را قبول دارند و مىگويند :\r\nمسيح به خاطر گناهان امّت فدا و قربانى شد ، پس به هر حال عذاب براى آنان خواهد بود و مسلّما آنچه از بلاهاى دنيوى به افراد شايسته برسد ، باعث ترفيع درجهء آنها مىگردد ، امّا بلائى كه به فرد گنه‌كار برسد عقوبت و نكال براى اوست و آنگاه حجّتى ديگر براى آنان مىآورد و مىفرمايد : شما هم فردى از افراد بشر هستيد و تمايزى از ديگران نداريد و همه مخلوق خدايند ، بنابراين مانند ساير مردم عذاب مىشويد و خدا مالك على الطلاق و متصرف مطلق است و هر گونه بخواهد حكم مىراند ، پس هر كه را شايستگى دارد ، ثواب مىدهد و هر كه را كه گنه‌كار است عذاب مىكند و همهء آسمانها و زمين و آنچه بين آنهاست مخلوق خداست و او هر گونه بخواهد در آنها تصرف مىنمايد و همه آنها بسوى او باز مىگردند .\r\n( 19 )  ( يا أَهْلَ الْكِتابِ قَدْ جاءَكُمْ رَسُولُنا يُبَيِّنُ لَكُمْ عَلى فَتْرَةٍ مِنَ الرُّسُلِ أَنْ تَقُولُوا ما جاءَنا مِنْ بَشِيرٍ وَ لا نَذِيرٍ فَقَدْ جاءَكُمْ بَشِيرٌ وَ نَذِيرٌ وَ اللَّهُ عَلى كُلِّ شَيْءٍ قَدِيرٌ )  : ( اى اهل كتاب به تحقيق فرستاده ما بسوى شما آمد تا بعد از گذشتن دوران فترت پيامبران بيايد و شما نگوييد پيامبر نويد دهنده و ترساننده براى ما نيامد ، اينك پيامبرى بشارت دهنده و بيم دهنده بسويتان آمده و ديگر بهانه‌اى نداريد و خدا بر هر چيز تواناست ) ، پس فرستاده ما محمّد صلّى اللّه عليه و إله و سلم بسوى شما آمد تا آنچه را از كتاب خود مخفى كرده بوديد ، براى شما آشكار كند و اين دين مؤيّد دين شماست و كتاب شما را تأييد مىكند و ( فترت ) به معناى سستى بعد از فرو نشستن خشم است و يا گشايش بعد از شدّت و يا\r\n\r\n\r\n","description":"","footnote":"\r\n( 1 ) - سورهء بقره ، آيه 80 .\r\n","page_name":" 476 ","page_number":476},
  {"content":"\r\n\r\nضعف پس از قوّت ، يعنى پيامبر اسلام بعد از سالهاى سال سكون و بىپيامبرى بر شما ارسال شد ، تا نگوييد چون پيامبرى بيم دهنده و نويد دهنده براى ما نيامده ، پس ما گناهى نداريم ، حالا پيامبر مبشّر و منذر بسوى شما آمده و اين نقض گفتار يهود است كه مىگويند : شريعت آنها خاتم بوده و بعد از پيامبرشان پيامبرى نخواهند آمد ، لذا حال ديگر عذرى نداريد و بايد به او ايمان بياوريد ، و كلام آخر آنكه براى نقض قول يهود كه دست خدا را بسته مىدانستند و مىگفتند :  ( يَدُ اللَّهِ مَغْلُولَةٌ )  مىفرمايد : خدا بر هر امرى تواناست و هر نفسى را به سبب آنچه عمل كرده مؤاخذه مىنمايد .\r\n\r\n[ آيهء ( 26 - 20 ) نعماتى كه خدا به بنى اسرائيل داده 
  ]\r\n( 20 )  ( وَ إِذْ قالَ مُوسى لِقَوْمِهِ يا قَوْمِ اذْكُرُوا نِعْمَتَ اللَّهِ عَلَيْكُمْ إِذْ جَعَلَ فِيكُمْ أَنْبِياءَ وَ جَعَلَكُمْ مُلُوكاً وَ آتاكُمْ ما لَمْ يُؤْتِ أَحَداً مِنَ الْعالَمِينَ )  : و هنگامى كه موسى عليه السّلام به قومش گفت : اى قوم ، نعمت خدا را بر خودتان به ياد آوريد ، زمانيكه در ميان شما پيامبرانى قرار داد و شما را بعد از بردگى مالك سرنوشت خود نمود و به شما بهره‌هايى داد كه به هيچ يك از اهل زمان نداده بود ) ، اين گفتگو در زمانى واقع شد كه بنى اسرائيل از مصر بيرون آمده بودند و نعمتهاى خداوند بر آنها شامل بعثت موسى عليه السّلام و هدايت آنها به دين خدايى و نجاتشان از آل فرعون و نازل نمودن تورات و تشريع دين براى آنها بود و خداوند اين نعمتها را در سه گروه تقسيم مىكند ، اوّل ) : بر انگيختن انبياء در ميان قوم آنها ، دوّم ) : مالك قرار دادن آنان ، يعنى نجات آنها از بند بندگى فرعون و ظلم ظالمان ، مالك به كسى مىگويند كه در امر جان و مال و اهل و عيال خود استقلال داشته باشد ، و سوّم ) : ايتاء معجزات و دلايل و نعم آشكارى كه خداوند به هيچ يك از مردم آن زمان نداده بود ، مثل نزول مائده‌هاى آسمانى و انفجار چشمه‌هاى دوازده‌گانه و سايه افكندن ابر بر آنها و نزول بلاهاى آسمانى مثل خون و ملخ و . . . بر قوم فرعون و در نهايت شكافتن دريا و نجات دادن آنها از قوم فرعون و ظلم آنها كه هر يك از اينها براى هدايت قومى كفايت مىكرد ، امّا بنى اسرائيل بعد از اينهمه معجزات آشكار باز هم كافر شدند .\r\n\r\n","description":"","footnote":"","page_name":" 477 ","page_number":477},
  {"content":"\r\n\r\n( 21 )  ( يا قَوْمِ ادْخُلُوا الْأَرْضَ الْمُقَدَّسَةَ الَّتِي كَتَبَ اللَّهُ لَكُمْ وَ لا تَرْتَدُّوا عَلى أَدْبارِكُمْ فَتَنْقَلِبُوا خاسِرِينَ )  : ( اى قوم به اين سرزمين مقدّس كه خدا برايتان مقدّر كرده وارد شويد و از دين خود برنگرديد كه در اين صورت متضرر خواهيد شد ) ، مقدّس بودن آن سرزمين به جهت سكونت انبياء و مؤمنين و طهارت آنجا از شرك است و مبارك بودن آن بواسطه خير كثير و اقامه دين توحيد در آنجاست و بعضى مىگويند : مراد سرزمين فلسطين است و ظاهرا مىفرمايد : خداوند سكنى گزيدن شما را در سرزمين مقدّس مقدّر فرموده است ، امّا از آنجا كه موسى عليه السّلام از حال و وضع آنان پيش‌بينى كرده بود كه از اين دستور سرپيچى خواهند كرد ، لذا براى تأكيد به نهى ، فرمود : مبادا مرتّد شويد و به قهقرا باز گرديد و مانند سابق كافر شويد ، زيرا در اين صورت گرفتار خسارت مىگرديد ، لذا عدم دخول آنها در سرزمين مقدسى كه خداوند براى آنان مقدّر كرده بود ، عين فسق و گناه بوده .\r\n( 22 )  ( قالُوا يا مُوسى إِنَّ فِيها قَوْماً جَبَّارِينَ وَ إِنَّا لَنْ نَدْخُلَها حَتَّى يَخْرُجُوا مِنْها فَإِنْ يَخْرُجُوا مِنْها فَإِنَّا داخِلُونَ )  : ( بنى اسرائيل گفتند : اى موسى در آنجا مردمى نيرومند و داراى سطوت هستند و ما هرگز بدانجا داخل نمىشويم تا زمانيكه آنها از آنجا خارج شوند ، اگر آنها خارج شدند ، پس آنگاه ما داخل مىشويم ) ( جبر ) به معناى اصلاح چيزى با نوعى قهر و زور است و يا به معناى قهر و زور و يا به معناى اصلاح صرف هم به كار مىرود و اجبار يعنى وادار كردن كسى بر انجام كارى و جبّار « 1 » ، كسى است كه نقيصهء خود را با ادّعاى منزلتى از جانب خدا كه استحقاق آن را ندارد ، جبران مىكند و مراد از جباريّن صاحبان قدرت و شوكت هستند كه مردم را به اجبار و اكراه وادار مىكنند تا هر چه آنان مىخواهند ، بكنند و خواست خود را بر مردم تحميل مىنمايند .\r\n\r\n\r\n","description":"","footnote":"\r\n( 1 ) - يكى از اسماء الهى هم جبّار است كه به معنى پيوند دهنده و جبران كننده مىباشد ، ( مصحح ) .\r\n","page_name":" 478 ","page_number":478},
  {"content":"\r\n\r\nبنى اسرائيل در اين جمله ورود خود را مشروط به خروج آن جبّاران از ارض مقدس نموده‌اند و حقيقت اين شرط و شروط ردّ كردن گفتار موسى عليه السّلام است ، هر چند كه بعد از ردّ گفتار آن جناب دوباره وعده داده‌اند كه اگر آنها خارج شوند ما داخل خواهيم شد و در بعضى روايات آمده كه جبّاران مذكور عمالقه هستند كه مردمى درشت هيكل و بلند قامت بوده‌اند .\r\n( 23 )  ( قالَ رَجُلانِ مِنَ الَّذِينَ يَخافُونَ أَنْعَمَ اللَّهُ عَلَيْهِمَا ادْخُلُوا عَلَيْهِمُ الْبابَ فَإِذا دَخَلْتُمُوهُ فَإِنَّكُمْ غالِبُونَ وَ عَلَى اللَّهِ فَتَوَكَّلُوا إِنْ كُنْتُمْ مُؤْمِنِينَ )  : ( دو نفر از ميان جماعت كه ترس از خدا در دلشان بود و خدا به آن دو موهبتى كرده بوده روى به مردم كرده و گفتند : از مرز اين سرزمين داخل شويد و بدانيد همين كه وارد آن شديد شما غالب خواهيد شد و اگر براستى مؤمن هستيد ، پس بر خدا توكل و تكيه كنيد ) ، از سياق بر مىآيد كه آنها از خداى سبحان خوف داشته‌اند و از نافرمانى امر او و دستور پيامبرش دلواپس بوده‌اند و همچنين معلوم مىشود كه خدا ترسان تنها اين دو نفر نبوده‌اند ، بلكه جماعتى بوده‌اند ، امّا اينكه خداوند مىفرمايد : به آنها نعمت داده بوديم ، مراد از نعمت ، ولايت الهيّه است ، يعنى اين دو نفر دو تن از اولياء اللّه بوده‌اند ، چون اولياء خدا هستند كه خوف از خدا دارند و جز خدا از هيچ كس نمىترسند و شايد هم مراد از نعمت همين خوف از خدا باشد ، چون ترس از خدا هم خود به نوعى انعامى از جانب خداى متعال است و منظور از ( باب ) اوّل شهر يا دروازهء شهر آنها است و گفته مىشود ، اولين شهر آن سرزمين ( اريحا ) بوده است و استعمال ( باب ) در مورد شهر مرزى اصطلاحى شايع است و آن دو نفر بخاطر ايمانى كه به موسى عليه السّلام داشتند ، گفتند : اگر به شهر وارد شويد ، پيروزى شما بر دشمن حتمى است ، چون موسى عليه السّلام گفته بود كه خداوند اين شهر را بر شما مقدّر كرده است و يا شايد آن دو نفر به جهت نور ولايت الهيه و اينكه از اولياء اللّه بودند اين معنا را دريافته بودند و بزرگان از مفسّرين گفته‌اند كه اين دو مرد يوشع بن نون و كالب بن يوفنا ، دو تن از دوازده نقيب بنى اسرائيل بوده‌اند .\r\n\r\n","description":"","footnote":"","page_name":" 479 ","page_number":479},
  {"content":"\r\n\r\nو در آخر آن دو براى آرامش خاطر مردم و تشجيع و برانگيختن آنها به ايشان مىگويند : اگر مؤمن هستيد به خدا توكّل كنيد ، چون خداوند بندگانش را كفايت مىكند .\r\n( 24 )  ( قالُوا يا مُوسى إِنَّا لَنْ نَدْخُلَها أَبَداً ما دامُوا فِيها فَاذْهَبْ أَنْتَ وَ رَبُّكَ فَقاتِلا إِنَّا هاهُنا قاعِدُونَ )  : ( گفتند : اى موسى تا آن مردم در آن سرزمين هستند ما ابدا داخل آن نخواهيم شد ، پس تو خودت با پروردگارت برويد و با آنان جنگ كنيد ، ما همينجا نشسته‌ايم ) ، اينكه مجددا اين قوم تكرار كرده‌اند كه ما هرگز وارد اين سرزمين نمىشويم به جهت مأيوس ساختن موسى عليه السّلام بوده است تا در نتيجه آنحضرت در دعوت خود اصرار نورزد و همچنين در اين گفتار وجوهى از اهانت و عتاب و زورگويى نسبت به مقام موسى عليه السّلام و نسبت به تذكّرى كه آن جناب دربارهء امر خداى تعالى داد ، ديده مىشود و در اين عبارت نظامى عجيب وجود دارد ، اوّلا ) : به جاى اينكه روى سخنشان را به آن دو نفر مرد خدا ترس بكنند ، يك راست با حضرت موسى عليه السّلام سخن گفتند و اين از نظر ادبيات عرب ايجاز بعد از اطناب است كه در مقام تخاصم و مجادله به كار مىرود تا به طرف بفهماند ديگر حوصلهء گفتگو با تو را ندارم و حرف حرف خودم است ، ثانيا ) :\r\nسخن بى ادبانه خود را مجددا تكرار كردند و گفتند : ما هرگز وارد اين سرزمين نمىشويم ، ثالثا ) : جهالت و جسارت را به جايى رساندند كه گفتند : تو با خدايت برويد و بجنگيد ، ما همين جا مىنشينيم و اين سخن گوياى عقايد باطل آنها دربارهء مقام الوهيّت است كه شبيه عقايد بت پرستان است و خدا را متأثر و منفعل مىدانسته‌اند ، كما اينكه به موسى عليه السّلام گفتند : تو نيز براى ما خدايى درست كن ، همانطور كه بت پرستان دارند و اين اعتقاد به جسمانيّت خدا و شباهت او به انسانها همواره در بين يهود بوده ، امروز نيز بر اين اعتقادات باطل هستند .\r\n( 25 )  ( قالَ رَبِّ إِنِّي لا أَمْلِكُ إِلَّا نَفْسِي وَ أَخِي فَافْرُقْ بَيْنَنا وَ بَيْنَ الْقَوْمِ الْفاسِقِينَ )  : ( موسى عليه السّلام عرضه داشت : پروردگارا من غير خودم و برادرم اختيار كسى را\r\n\r\n","description":"","footnote":"","page_name":" 480 ","page_number":480},
  {"content":"\r\n\r\nندارم و نمىتوانم آنها را به راه هدايت و اجراى فرمان تو مجبور سازم ، پس بين من و اين مردم گنه‌كار و عاصى جدايى بيانداز ) ، اين كلام كنايه از بيان ناتوانى آن حضرت بر وادار كردن مردم به قبول دعوت است و مراد ايشان نفى مطلق قدرت دعوت مردم نبوده ، چون بعضى از مردم خدا ترس بوده و مانند آن دو نفر دعوت موسى عليه السّلام را اجابت كرده بودند و اين تعريض به جهت آنست كه آن جناب آنها را دعوت نموده و در ابلاغ رسالت خود كوتاهى نكرده ، امّا بنى اسرائيل دعوت او را ردّ كرده و نسبت به ايشان بى ادبى نموده‌اند ، پس به همين جهت در مقام شكايت آنها به پروردگار عرضه مىدارد ، خدايا : من كوتاهى نكردم ، امّا غير از خودم و برادرم يا عده‌اى اندك كسى دعوت مرا اجابت نكرد ، پس تو خود به قدرت ربوبيّت خود گره از كار ما بگشا و حساب مرا از اين قوم عصيانگر جدا كن و بديهى است اسم فاعل فاسق حكايت از استمرار و دوام دارد ، يعنى اين قوم دائما در حال عصيان و گناه بوده‌اند و مضمون دعاى آنحضرت در خواست عذاب براى آنها نيست ، بلكه درخواست هدايت و كار گشايى از جانب خود خداست كه هادى مطلق است ، و گرنه آن جناب از نزول عذاب بر بنى اسرائيل بيمناك بود و به همين جهت به درگاه خدا دعا نمود .\r\n( 26 )  ( قالَ فَإِنَّها مُحَرَّمَةٌ عَلَيْهِمْ أَرْبَعِينَ سَنَةً يَتِيهُونَ فِي الْأَرْضِ فَلا تَأْسَ عَلَى الْقَوْمِ الْفاسِقِينَ )  : ( خداوند فرمود : پس همانا به جهت اين نافرمانى ، دست يافتن به آن سرزمين تا چهل سال بر آنان تحريم شد تا در نتيجه چهل سال در بيابان سر گردان باشند و تو براى اين قوم گنه‌كار و فاسق اندوه و تأسف نداشته باش ) ، ضمير در ( فانّها ) به ارض مقدّسه بر مىگردد و مراد از حرمت ، حرمت تشريعى نيست ، بلكه حرمت تكوينى است ، يعنى خدا به جهت نافرمانيشان مقدّر فرمود كه تا چهل سال نتوانند وارد آن سرزمين شوند ، بلكه در بيابان سر گردان باشند و خداوند در نهايت ، اوّلا ) : به موسى عليه السّلام مىفرمايد : به حال آنان اندوه مخور و ثانيا ) : كلام موسى عليه السّلام را تأييد و امضاء نموده است و خداوند نيز آنها را با\r\n\r\n","description":"","footnote":"","page_name":" 481 ","page_number":481},
  {"content":"\r\n\r\nوصف فاسق توصيف كرده .\r\nو بنى اسرائيل بواسطهء اين حكم تكوينى ، چهل سال در صحرا سر گردان بودند و صبح تا شام به طرف آنجا مىرفتند ، امّا چون اسب عصّارى تنها گرد خودشان مىچرخيدند و قدمى به جلو نمىگذاشتند و به هيچ شهر و وادى نمىرسيدند و اين عذاب ، و بال فسق و نافرمانى آنها بود .\r\n\r\n[ آيهء ( 32 - 27 ) قصهء هابيل و قابيل و حكم قتل نفس 
  ]\r\n( 27 )  ( وَ اتْلُ عَلَيْهِمْ نَبَأَ ابْنَيْ آدَمَ بِالْحَقِّ إِذْ قَرَّبا قُرْباناً فَتُقُبِّلَ مِنْ أَحَدِهِما وَ لَمْ يُتَقَبَّلْ مِنَ الْآخَرِ قالَ لَأَقْتُلَنَّكَ قالَ إِنَّما يَتَقَبَّلُ اللَّهُ مِنَ الْمُتَّقِينَ )  : ( اى پيامبر داستان دو پسر آدم را كه داستانى حقيقى است براى آنها بيان كن ، زمانى كه هر دو در راه خدا و براى نزديكتر شدن به او چيزى قربانى كردند ، امّا از يكى از آنها پذيرفته شد و از ديگرى پذيرفته نشد ، و آنكه قربانيش پذيرفته نشد به آنكه قربانيش قبول شد ، گفت : من تو را خواهم كشت ، و او در جواب گفت : همانا خدا از مردم با تقوى قبول مىكند ) ، ( تلاوت ) به معناى خواندن و قرائت است و مراد از ( قربان ) يعنى هر عمل و هر چيزى كه انسان به وسيلهء آن به خداى سبحان و يا غير او تقرّب بجويد و كلمهء ( تقبّل ) به معناى قبول كردن است ، آن هم قبولى كه همراه با عنايتى زياد و اهتمامى نسبت به مقبول باشد و ضمير در كلمه ( عليهم ) به اهل كتاب برمىگردد ، و مراد از ( آدم ) آدم ابو البشر اولين پيامبر الهى است و مراد از پسران او ، هابيل و قابيل هستند ، امّا اينكه كلمه ( نبأ ) يعنى خبر را مقيد نموده به قيد ( بالحقّ ) خالى از اشعار بر اين معنا نيست كه از اين داستان آنچه در بين بنى اسرائيل معروف است تحريف شده و جزئياتى از آن ساقط گشته و مثلا در تورات مسأله آمدن كلاغ و منقار به زمين زدنش نيامده و از اين گذشته تورات در اين داستان بطور صريح و واضح خدا را جسم دانسته است در حالى كه خداوند از اين اباطيل منزّه و برتر است .\r\nامّا اصل داستان اينكه : اين دو پسر هر دو قربانى به درگاه خدا آوردند ، ولى قربانى\r\n\r\n","description":"","footnote":"","page_name":" 482 ","page_number":482},
  {"content":"\r\n\r\nيكى از آنها پذيرفته شد و قربانى ديگرى پذيرفته نشد ، قابيل كه قربانيش پذيرفته نشده بود و به هابيل گفت : من تو را خواهم كشت و انگيزه اين گفتار هم حسدى بوده كه در دل قابيل زبانه كشيده ، چون هابيل مرتكب عملى نشده بود كه مستوجب چنين تهديدى باشد ، و هابيل در جواب مىگويد : مسأله قبول شدن قربانى يا قبول نشدنش هيچ ربطى به من ندارد و من جرم و تقصيرى ندارم ، تنها جرمى كه هست از ناحيهء توست كه تقوى ندارى و از خدا نمىترسى و خداى تعالى به كيفر بىتقوائيت قربانى تو را نپذيرفت ، چون خدا فقط از متّقين قبول مىكند .\r\n( 28 )  ( لَئِنْ بَسَطْتَ إِلَيَّ يَدَكَ لِتَقْتُلَنِي ما أَنَا بِباسِطٍ يَدِيَ إِلَيْكَ لِأَقْتُلَكَ إِنِّي أَخافُ اللَّهَ رَبَّ الْعالَمِينَ )  : ( و تو اگر دست خود را به سوى من دراز كنى تا مرا بكشى ، من هرگز دست خود را براى كشتن بسوى تو دراز نمىكنم ، زيرا من از خدا كه پروردگار عالميان است مىترسم ) ، اين جمله ( بسطت الىّ يدك ) كنايه است از شروع به مقدّمات قتل و به كار زدن آلات و اسباب آن ، در جواب اين جمله كه جمله‌اى شرطيّه است ، هابيل به جاى اينكه جمله‌اى مثبت بياورد و بگويد : اگر چنين كنى ، چنان خواهم كرد ، جمله‌اى منفى آورده ، آن هم به نحو جمله اسميّه مؤكّد تا بفهماند كه او از ارتكاب جنايت و قتل به مراتب دور است ، بطوريكه نه تنها تصميم بر انجام آن نمىگيرد ، بلكه تصوّرش را هم نمىكند و در آخر مىگويد ، من از خداى عالميان مىترسم ، آرى متّقين به محض اينكه به ياد پروردگارشان بيافتند ، قهرا در دلهاشان غريزه ترس و خوف از مقام ربوبى بيدار گشته و نمىگذارد مرتكب ظلم و گناه شوند و در پرتگاه هلاكت بيافتند ، پس هابيل مىگويد : علّت اينكه من فكر كشتن تو را هم نمىكنم اين است كه من از خدا پروا دارم .\r\n( 29 )  ( إِنِّي أُرِيدُ أَنْ تَبُوءَ بِإِثْمِي وَ إِثْمِكَ فَتَكُونَ مِنْ أَصْحابِ النَّارِ وَ ذلِكَ جَزاءُ الظَّالِمِينَ )  : ( من از اين عمل تو كراهتى ندارم ، چون اگر مرا بكشى ، هم و بال گناهان مرا به دوش مىكشى و هم و بال گناهان خودت را ، و در نتيجه از اهل آتش مىشوى و اين\r\n\r\n","description":"","footnote":"","page_name":" 483 ","page_number":483},
  {"content":"\r\n\r\nسزاى ستمكاران است ) ، ( تبؤا ) يعنى ( ترجع ) يعنى هابيل به قابيل مىگويد : وقتى از قتل من فارغ شوى با گناه من و گناه خودت برمىگردى ، يعنى قاتل گناه مقتول را هم به دوش مىكشد و در نتيجه مقتول در حال برائت و بىگناهى خدا را ملاقات مىكند و اين معنا منافاتى با آيهء  ( أَلَّا تَزِرُ وازِرَةٌ وِزْرَ أُخْرى )  « 1 » ، ( هيچكس بار گناه ديگرى را حمل نمىكند ) ، ندارد ، چون اين مسأله از احكام عقل نظرى نيست تا عقل حكم به محال بودنش بكند ، بلكه از احكام عقل عملى است كه در ثبوت يا تغييرش تابع مصالح جامعه بشرى است و در اين مورد چون قاتل با كشتن فردى از جامعه باعث مىشود كه اجتماع به حقوقش نرسد ، لذا جامعه حق دارد تمامى اعمال صالح و خدمات سودمند قاتل را ناديده بگيرد و قاتل با قتل خود گناهان مقتول را هم به دوش مىكشد ، امّا اين به آن معنا نيست كه گفته شود ، هابيل گذاشت برادرش او را بكشد تا او شقى و معذّب شود ، امّا خودش سعيد و خوشبخت بماند و يا بگوئيم ، مظلوم اگر بخواهد ظالم بار گناهش را بدوش بكشد ، بايد فقط صبر كند و از حقّ خود دفاع نكند ، اين سخنها از روى نادانى است ، چون اين عمل يارى و اعانت بر گناه و ظلم مىباشد و اين عمل خود گناه و ظلم محسوب مىشود و در اين صورت مظلوم در گناه ظالم شريك مىگردد ، كما اينكه خداوند مىفرمايد :  ( وَ لَمَنِ انْتَصَرَ بَعْدَ ظُلْمِهِ فَأُولئِكَ ما عَلَيْهِمْ مِنْ سَبِيلٍ )  « 2 » ، ( كسى كه بعد از ظلمى كه به او شده ، براى انتقام يارى طلبد ، بر او هيچ طريقى براى مؤاخذه نخواهد بود ) .\r\nو مسلّم است كه نتيجه گناه آتش دوزخ است و همين سزاى ستمكاران است ، كسانى كه ظلم كردند ، فكر نكنند كه به سوى خدا باز نمىگردند .\r\n( 30 )  ( فَطَوَّعَتْ لَهُ نَفْسُهُ قَتْلَ أَخِيهِ فَقَتَلَهُ فَأَصْبَحَ مِنَ الْخاسِرِينَ )  : ( پس دلش براى كشتن برادرش رام شد و او را كشت و در نتيجه از زيانكاران گشت ) ، يعنى نفس او به\r\n\r\n\r\n","description":"","footnote":"\r\n( 1 ) - سورهء نجم ، آيه 38 .\r\n( 2 ) - سوره شورى ، آيه 41 .\r\n","page_name":" 484 ","page_number":484},
  {"content":"\r\n\r\nتدريج به وسيلهء وسوسه‌هاى پىدرپى و تصميم‌هاى متوالى سرانجام تسليم اين فعل قبيح شد و مرتكب قتل برادرش گرديد و در نتيجه از افراد زيانكار شد و يا بگوئيم صبح كرد در حالى كه از زيانكاران شده بود ، يعنى ( اصبح ) را نه معناى ( صار ) بلكه به معناى مقابل ( امسى ) بگيريم ، امّا معناى اوّل صحيحتر و روشنتر به نظر مىرسد .\r\n( 31 )  ( فَبَعَثَ اللَّهُ غُراباً يَبْحَثُ فِي الْأَرْضِ لِيُرِيَهُ كَيْفَ يُوارِي سَوْأَةَ أَخِيهِ قالَ يا وَيْلَتى أَ عَجَزْتُ أَنْ أَكُونَ مِثْلَ هذَا الْغُرابِ فَأُوارِيَ سَوْأَةَ أَخِي فَأَصْبَحَ مِنَ النَّادِمِينَ )  : ( و چون قابيل از اينكه كشتهء برادر را چه كند ، سر گردان شد ، پس خداوند كلاغى را مأمور كرد تا با منقار خود زمين را بكند ، تا به او نشان دهد كه چگونه جسد برادرش را در زمين پنهان كند و قابيل در اين هنگام ، گفت : واى بر من ، آيا من از اينكه مثل اين كلاغ باشم عاجز بودم و نمىدانستم چگونه جثّه برادرم را دفن كنم ؟ و آنوقت از پشيمانان گرديد ) ، آيه شريفه دلالت مىكند كه قابيل پس از قتل برادر تا مدّتى متحير و بيمناك بوده كه ديگران از جنايت او با خبر شوند و فكر مىكرده تا با جسد برادرش چه كند ، پس خداوند كلاغى را مأمور مىكند كه زمين را بكند و چيزى در آن دفن كند ، تا او بياموزد كه چگونه جسد برادر را دفن نمايد و ( سوأة ) يعنى چيزى كه انسان از آن كراهت دارد ، آنگاه قابيل با لحنى كه حكايت از عاجز شدن و هلاكت دارد ، مىگويد :\r\nاى واى بر من كه از يك كلاغ هم كمترم ، يعنى با استفهامى انكارى از خود مىپرسد ، چطور اين مطلب به فكر خودم نرسيد و در اين مورد مدتها متحيّر بودم و سرانجام از دفن نكردن برادر و يا به كلى از قتل او پشيمان مىشود و حال آدمى هنگامى كه مرتكب گناهى مىشود ، همين طور است كه نمىخواهد ديگران از آن مطلع شوند ، چون جامعه اين گونه اعمال را بواسطه نظام جارى خود نمىپذيرد ، زيرا اجزاى جامعه به هم پيوسته و مرتبط است و خواه ناخواه اثر چنين اعمالى در جامعه ظاهر مىشود و انسان ظالم و مجرم مىخواهد جامعه را مجبور كند به اينكه اين عمل او را قبول كند ، در حالى كه\r\n\r\n","description":"","footnote":"","page_name":" 485 ","page_number":485},
  {"content":"\r\n\r\nجامعه قبول نخواهد كرد مثل اينكه انسان اگر سمّى را بخورد مسلّما حتى اگر هاضمهء او تا چند وقت هم آن سمّ را تحمّل و هضم كند ، امّا نهايتا اثر آن سمّ ظاهر خواهد شد و اثر و بروز آن به هيچ وجه زايل نمىشود ، به همين صورت ظلم هم نهايتا گريبان ظالم را مىگيرد و او را رها نمىكند ،  ( إِنَّ رَبَّكَ لَبِالْمِرْصادِ )  « 1 » ، ( همانا پروردگار تو در كمينگاه است ) .\r\n( 32 )  ( مِنْ أَجْلِ ذلِكَ كَتَبْنا عَلى بَنِي إِسْرائِيلَ أَنَّهُ مَنْ قَتَلَ نَفْساً بِغَيْرِ نَفْسٍ أَوْ فَسادٍ فِي الْأَرْضِ فَكَأَنَّما قَتَلَ النَّاسَ جَمِيعاً وَ مَنْ أَحْياها فَكَأَنَّما أَحْيَا النَّاسَ جَمِيعاً وَ لَقَدْ جاءَتْهُمْ رُسُلُنا بِالْبَيِّناتِ ثُمَّ إِنَّ كَثِيراً مِنْهُمْ بَعْدَ ذلِكَ فِي الْأَرْضِ لَمُسْرِفُونَ )  : ( به همين جهت بود كه ما به بنى اسرائيل اعلام داشتيم كه هر كس فردى را بكشد ، بدون اينكه آن فرد كسى را كشته باشد و يا فسادى در زمين كرده باشد ، مثل اين است كه همهء مردم را كشته و هر كس يك انسان را از مرگ نجات دهد ، مثل اين است كه همهء مردم را از مرگ رهانيده باشد و به تحقيق رسولان ما براى بنى اسرائيل معجزاتى آشكار آوردند ، با اينحال آنگاه بسيارى از آنان بعد از اينهمه پيامبر و معجزات در زمين زياده روى مىكنند ) ، ( اجل ) به معناى جنايت است ، يا جنايتى كه خوف آن برود كه در بلند مدّت رخ بدهد ، پس هر جنايتى اجل نيست و اين كلمه به تدريج در معناى تعليل به كار رفت ، يعنى بخاطر فلان امر .\r\nو كلمه ( ذلك ) اشاره به داستان پسران آدم است ، يعنى به جهت پيش آوردن حادثهء فجيع پسران آدم و بواسطه اينكه طبيعت بشر چنين است كه اگر دنبال هوا و هوسهاى نفسانى خود را بگيرد ، قهرا دچار حسادت و كينه ورزى نسبت به افراد مىگردد و حسادت در واقع منازعه با پروردگار و باطل دانستن هدف خلقت است ، چون فرد حسود در كار خدا چون و چرا مىكند و نهايتا ممكن است منجر به كشته شدن فرد\r\n\r\n\r\n","description":"","footnote":"\r\n( 1 ) - سوره فجر ، آيه 14 .\r\n","page_name":" 486 ","page_number":486},
  {"content":"\r\n\r\nمحسود توسط حسود بشود و اين امر فساد در زمين است و باعث بطلان غرض خداوند در تكثير نوع انسانى مىگردد و قتل ، ابطال اين حكم الهى و منازعهء با آن است ، به همين جهات خداوند مىفرمايد : بر بنى اسرائيل بيان نموديم كه بر حسب دقّت ، كشتن يك فرد بىگناه و نه از روى قصاص در نزد خداى سبحان به منزلهء كشتن همه افراد بشر است و در مقابل زنده كردن يك فرد و نجات او از مرگ يا اسارت و يا هدايت او ، به منزله زنده كردن كلّ بشريت است و اينجا معناى ( كتابت ) به معناى حكم تكليفى نيست ، امّا در عين حال خالى از تشديد و تهديد هم نيست و مىخواهد بنى اسرائيل و ساير مردمى را كه گرفتار پيروى از هواى نفس و كبر و سركوب حقيقت هستند از پيامد چنين عملى بترساند ، چون اين اعمال باعث خشم پروردگار مىگردد و پيامدش در دنيا و آخرت گريبان ظالم را رها نمىكند .\r\nو در آخر در وصف بنى اسرائيل كه مردمى مفسد و مصّر بر گناه تكبر و عصيان بودند ، مىفرمايد : اينها على رغم آمدن پيامبران و آوردن معجزات آشكار ، باز هم دست از تجاوز و زياده روى و خروج از اعتدال برنداشتند ، گويا اصلا پيامبرى بر ايشان نيامده است .\r\n\r\n[ آيهء 40 - 33 ) حكم شخص محارب و سارق و امر به ابتغاء وسيله 
  ]\r\n( 33 )  ( إِنَّما جَزاءُ الَّذِينَ يُحارِبُونَ اللَّهَ وَ رَسُولَهُ وَ يَسْعَوْنَ فِي الْأَرْضِ فَساداً أَنْ يُقَتَّلُوا أَوْ يُصَلَّبُوا أَوْ تُقَطَّعَ أَيْدِيهِمْ وَ أَرْجُلُهُمْ مِنْ خِلافٍ أَوْ يُنْفَوْا مِنَ الْأَرْضِ ذلِكَ لَهُمْ خِزْيٌ فِي الدُّنْيا وَ لَهُمْ فِي الْآخِرَةِ عَذابٌ عَظِيمٌ )  : ( همانا سزاى كسانى كه با خدا و رسول او مىستيزند و در راه گستردن فساد در زمين تلاش مىكنند ، اين است كه يا كشته شوند يا به دار آويخته گردند و يا دست چپ و پاى راستشان يا به عكس بريده شود و يا به سرزمينى ديگر تبعيد شوند ، تازه اين امر عذاب و خوارى دنيوى آنهاست و در آخرت براى آنان عذابى بزرگ مىباشد ) ، محاربه به معناى لفظىاش در مورد خداوند محال است و ناگزير بايد بگوئيم معناى مجازى آن منظور بوده كه شامل مخالفت با احكام شرعى و ظلم و اسراف مىباشد و منظور از محاربه با رسول ، عملى است كه به ابطال اثر\r\n\r\n","description":"","footnote":"","page_name":" 487 ","page_number":487},
  {"content":"\r\n\r\nولايت رسول خدا منجر مىشود ، مانند جنگيدن كفّار با پيامبر و مسلمانان و راهزنى راهزنان كه امنيّت عمومى را خدشه دار مىسازند ، امنيّتى را كه گسترش دامنهء ولايت پيامبر آن امنيّت را گسترانده است و مراد از افساد در زمين استفاده از سلاح و تعدّى به حرمات و اخلال در امنيّت عمومى است .\r\nدر نهايت خداوند مىفرمايد : سزاى چنين كسى يا قتل است يا دار زدن و يا قطع دست و پا از جانب مخالف و يا تبعيد ، و هر كدام از اين مجازاتها اعمالش بستگى به نوع درجهء افساد و محاربهء آن فرد دارد كه مثلا فقط از سلاح استفاده كند يا دزدى كند و يا مرتكب قتل هم بشود ، و مراد از تبعيد و نفى بلد آنست كه او را از شهرى كه در آنجا مرتكب فساد شده است به شهر ديگر تبعيد كنند و بر مردم آن شهر دوّم هم آشكار كنند كه او شخص منفى و مفسدى است ، پس با او مجالست و خريد و فروش و ازدواج نكنند و حتّى او را شريك در طعام و شراب خود نيز نسازند و اگر به شهر ديگر رفت به آنها هم همين مسأله را بگويند تا زمانى كه عمر او به اتمام برسد ، پس اگر گفته شود ، حكم او در صورتى كه متوجّه بلاد كفر و شرك بشود ، چگونه است ؟ در جواب مىگوئيم ، اگر به آنجا برود يا بدست اهل آنجا كشته مىشود و يا او آنها را مىكشد و ( خزى ) به معناى فضيحت و رسوائى است و آيه شريفه مىفرمايد : اين عذابها كه گفتيم خوارى مفسد و ظالم در اين دنياست ، امّا عذاب اخروى او بسى بزرگتر است و اينها باعث نميشود كه عذاب اخروى او بر طرف گردد .\r\n( 34 )  ( إِلَّا الَّذِينَ تابُوا مِنْ قَبْلِ أَنْ تَقْدِرُوا عَلَيْهِمْ فَاعْلَمُوا أَنَّ اللَّهَ غَفُورٌ رَحِيمٌ )  : ( مگر آن افرادى كه قبل از آنكه شما آنها را دستگير كنيد توبه كرده باشند و بدانيد كه خدا آمرزنده و مهربان است ) ، اين حكم مخصوص فرد محارب و مفسدى است كه قبل از تسلط مؤمنان و دستگيرى وى به سوى خدا بازگشت كرده است ، امّا بعد از دستگيرى و اقامهء دو شاهد بر اينكه او شمشير كشيده و يا كسى را كشته ، ديگر توبه\r\n\r\n","description":"","footnote":"","page_name":" 488 ","page_number":488},
  {"content":"\r\n\r\nباعث ساقط شدن حدّ شرعى و قصاص او نمىشود و اينكه  ( فَاعْلَمُوا أَنَّ اللَّهَ غَفُورٌ رَحِيمٌ )  كنايه است از برداشته شدن حدّ از آنان در صورتى كه قبل از دستگيرى توبه كرده باشد و اين آيه از مواردى است كه مغفرت و آمرزش خدا به غير امر اخروى تعلّق گرفته است ، يعنى صرف توبه قبل از دستگيرى باعث آمرزش و ساقط شدن حدّ از او مىشود و لازم نيست خود را به محكمه معرفى كند تا حكم بر او جارى گردد .\r\n( 35 )  ( يا أَيُّهَا الَّذِينَ آمَنُوا اتَّقُوا اللَّهَ وَ ابْتَغُوا إِلَيْهِ الْوَسِيلَةَ وَ جاهِدُوا فِي سَبِيلِهِ لَعَلَّكُمْ تُفْلِحُونَ )  : ( اى كسانى كه ايمان آورده‌ايد از خدا پروا كنيد و در جستجوى وسيله‌اى براى تقرب به او باشيد و در راه او جهاد كنيد ، باشد كه رستگار شويد ) ، ( وسيله ) به معناى رساندن خود به چيزى است با ميل و رغبت و حقيقت وسيلهء به درگاه خدا مراعات راه خداست به اينكه اوّلا ) : به احكام علم بيابى ، و ثانيا ) : به بندگى او بپردازى و ثالثا ) : در جستجوى مكارم و عمل به مستحبّات شريعت باشى و اين وسيله معنائى نظير قربت و نزديكى را دارد ، چون هيچ رابطه‌اى بين بنده و پروردگارش جز ذلّت عبوديّت و بندگى نيست و قهرا ابتغاء وسيله يعنى اينكه انسان حقيقت عبوديّت را در خود تحقق دهد و منظور از جهاد در راه خدا مطلق جهاد است ، اعم از جهاد با نفس و جهاد با كفّار ، همچنانكه وسيله نيز مطلق هر چيزى بود كه بنده را به پروردگارش مرتبط و نزديك سازد ، و امر به جهاد در راه خدا بعد از امر به طلب وسيله به سوى خدا ، از باب امر به خاص بعد از امر به عامّ مىباشد تا اهتمام گوينده را نسبت به خاص بفهماند ، همچنانكه امر به ابتغاء وسيله بعد از امر به تقوى نيز ذكر خاص بعد از عامّ است ، چون وسيله معنايى خاصتر از تقوى دارد ، چه بسا كسانى كه كمال تقوى را دارند ، امّا به خاطر نداشتن وسيله ( كه مصداق اعلاء و اتّم آن ولايت پيامبر صلّى اللّه عليه و إله و سلم و ائمه دين عليه السّلام است ) به رستگارى نمىرسند و تنها راه رسيدن به رستگارى ابتغاء وسيله به سوى خدا و عبادت اوست .\r\n\r\n","description":"","footnote":"","page_name":" 489 ","page_number":489},
  {"content":"\r\n\r\n( 36 )  ( إِنَّ الَّذِينَ كَفَرُوا لَوْ أَنَّ لَهُمْ ما فِي الْأَرْضِ جَمِيعاً وَ مِثْلَهُ مَعَهُ لِيَفْتَدُوا بِهِ مِنْ عَذابِ يَوْمِ الْقِيامَةِ ما تُقُبِّلَ مِنْهُمْ وَ لَهُمْ عَذابٌ أَلِيمٌ )  : ( همانا كسانى كه كفر ورزيدند ، اگر تمامى آنچه در زمين است با يك برابر مثل آن تحت مالكيتشان باشد و در قيامت بخواهند با فدا كردن آن از عذاب رها شوند ، هرگز از آنها پذيرفته نمىشود و برايشان عذابى دردناك مىباشد ) ، يعنى هيچ بدل و عوضى نيست كه جاى تقوى و ابتغاء وسيله و جهاد در راه خدا را بگيرد ، پس كسانى كه كافر شدند و در نتيجه تقوى و تهيه وسيله براى درگاه خدا و جهاد در راه او را ناديده گرفتند ، اگر فرضا تمامى آنچه در زمين است ( و اين عادتا منتهاى آرزوى بنى آدم است ) بلكه دو برابر آن را هم داشته باشند و بخواهند آن را براى بر طرف كردن عذاب روز قيامت بدهند ، هرگز از آنها پذيرفته نمىشود و عذاب دردناك هرگز از آنها جدا نخواهد شد .\r\n( 37 )  ( يُرِيدُونَ أَنْ يَخْرُجُوا مِنَ النَّارِ وَ ما هُمْ بِخارِجِينَ مِنْها وَ لَهُمْ عَذابٌ مُقِيمٌ )  : ( آنها به اصرار مىخواهند كه از آتش خارج شوند ، ولى خارج نخواهند شد و برايشان عذابى پايدار مىباشد ) ، يعنى على رغم ميل و كوشش بسيار آنها از آتش و عذاب خارج شدنى نيستند ، چون عذاب آنها پايدار و جاودان است و تا ابد از آن جدا نمىشوند ، لذا اوّلا ) : عذاب چيزى است كه لازمهء اين افراد و اصل در سرنوشت آنهاست و تنها عاملى كه مىتواند انسان را از آن دور كند ، همانا ايمان و تقوى است و ثانيا ) :\r\nفطرت اصلى انسان نسبت به تألم از آتش هرگز در انسانها از كار نمىافتد ، بنابراين هرگز روزى نمىرسد كه انسان از در آتش بودن معذّب نشود و براى بيرون آمدن از آن تلاشى نكند .\r\n( 38 )  ( وَ السَّارِقُ وَ السَّارِقَةُ فَاقْطَعُوا أَيْدِيَهُما جَزاءً بِما كَسَبا نَكالًا مِنَ اللَّهِ وَ اللَّهُ عَزِيزٌ حَكِيمٌ )  : ( دستان مرد دزد و زن دزد را به سزاى آنچه كرده‌اند و بواسطه و مجازاتى از ناحيهء خدا ، قطع كنيد و خدا مقتدرى شكست ناپذير و حكيم است ) ، ( واو ) در\r\n\r\n","description":"","footnote":"","page_name":" 490 ","page_number":490},
  {"content":"\r\n\r\nابتداى كلام واو استينافيه است يعنى مطلب جديدى آغاز شده و اين ( واو ) خاصيّت حرف ( امّا ) در فارسى را دارد و در اينجا حكم شخص دزد را بيان مىكند و مىفرمايد ، دستان مرد يا زن دزد را ببريد و مراد از ( يد ) عضو معروف در بدن انسان است كه طبق روايات منظور در اينجا دست راست مىباشد و قطع دست ، هم با قطع آن از شانه صادق است و هم با قطع قسمتى از آن « 1 » ، و ( قطع ) هم به معناى بريدن به وسيله آلت برنده است و ( جزاء ) در جمله حال است ، يعنى در حالى كه اين قطع دست عنوان كيفر در برابر عمل زشتى است كه آنها كرده‌اند و در حالى كه اين بريدن عذابى از ناحيه خداى تعالى است و ( نكال ) ، به معناى عقوبتى است كه به مجرم مىدهند تا از جرائم خود دست بر دارد و ديگران هم با ديدن او عبرت بگيرند و خداوند همهء احكامش بر اساس حكمت و عزّت است و حكم بيهوده نمىكند .\r\n( 39 )  ( فَمَنْ تابَ مِنْ بَعْدِ ظُلْمِهِ وَ أَصْلَحَ فَإِنَّ اللَّهَ يَتُوبُ عَلَيْهِ إِنَّ اللَّهَ غَفُورٌ رَحِيمٌ )  : ( پس هر كس بعد از ظلمش توبه كند و آنچه را فاسد كرده اصلاح نمايد ، پس همانا خداوند بسوى او باز مىگردد و توبه‌اش را مىپذيرد ، بدرستى خدا آمرزنده و مهربان است ) ، يعنى حال كه قطع دست دزد عقوبتى از ناحيهء خداست ، تا شخص عقوبت شده و از گناه خود برگردد ، پس اگر دزدى بعد از دزديش هم توبه كند و هم خود را اصلاح نمايد و هم مال دزدى را ارجاع دهد و ديگر پيرامون دزدى نگردد ، در اين صورت خدا هم با مغفرت و رحمتش بسوى او باز مىگردد و توبهء او را مىپذيرد ، چون خدا آمرزنده و مهربان است .\r\n\r\n\r\n","description":"","footnote":"\r\n( 1 ) - از نظر فقهى قطع چهار انگشت دست راست عقوبت دزد است ، و دفعه دوّم قطع پنج انگشت پاى چپ و دفعه سوّم حبس ابد و دفعه چهارم چنانچه در زندان هم دزدى كرد ، قتل است كه البته شرايطى دارد كه در كتب فقهى مذكور مىباشد ، ( مصحح )\r\n","page_name":" 491 ","page_number":491},
  {"content":"\r\n\r\n( 40 )  ( أَ لَمْ تَعْلَمْ أَنَّ اللَّهَ لَهُ مُلْكُ السَّماواتِ وَ الْأَرْضِ يُعَذِّبُ مَنْ يَشاءُ وَ يَغْفِرُ لِمَنْ يَشاءُ وَ اللَّهُ عَلى كُلِّ شَيْءٍ قَدِيرٌ )  : ( آيا نمىدانى كه ملك آسمانها و زمين از آن خداست و هر كس را بخواهد عذاب مىكند و هر كس را بخواهد مىآمرزد و خدا بر هر چيز تواناست ؟ ) ، اين آيه در موضوع تعليل مطلب آيه سابق است ، يعنى مىفرمايد : اينكه گفتيم اگر دزد توبه كند و اصلاح نمايد توبه‌اش را مىپذيريم ، امر بعيدى نيست ، چون خدا كه مالك آسمانها و زمين است ، مانند هر مالكى مىتواند در ما يملك خود حكمرانى كند و هر كه را بخواهد بيامرزد و هر كه را بخواهد عذاب كند و اين امر بر مبناى حكمت و مصلحت اوست ، چون ملك از شئون قدرت و از فروع خلق و ايجاد و قيوميّت الهيّه مىباشد ، لذا خداوند داراى نفوذ حكم و اراده است ، چون ملك مطلقا از آن اوست و اعطاء و منع كردن هم به قدرت اوست ، زيرا او صاحب اختيار در ملك خويش است و لذا مطابق حكمتش مىتواند سارق را اگر توبه نكند عذاب كند و اگر توبه كند بيامرزد ، چون بر هر چيز تواناست .\r\n\r\n[ آيهء ( 50 - 41 ) اعمال يهود و حكم قصاص 
  ]\r\n( 41 )  ( يا أَيُّهَا الرَّسُولُ لا يَحْزُنْكَ الَّذِينَ يُسارِعُونَ فِي الْكُفْرِ مِنَ الَّذِينَ قالُوا آمَنَّا بِأَفْواهِهِمْ وَ لَمْ تُؤْمِنْ قُلُوبُهُمْ وَ مِنَ الَّذِينَ هادُوا سَمَّاعُونَ لِلْكَذِبِ سَمَّاعُونَ لِقَوْمٍ آخَرِينَ لَمْ يَأْتُوكَ يُحَرِّفُونَ الْكَلِمَ مِنْ بَعْدِ مَواضِعِهِ يَقُولُونَ إِنْ أُوتِيتُمْ هذا فَخُذُوهُ وَ إِنْ لَمْ تُؤْتَوْهُ فَاحْذَرُوا وَ مَنْ يُرِدِ اللَّهُ فِتْنَتَهُ فَلَنْ تَمْلِكَ لَهُ مِنَ اللَّهِ شَيْئاً أُولئِكَ الَّذِينَ لَمْ يُرِدِ اللَّهُ أَنْ يُطَهِّرَ قُلُوبَهُمْ لَهُمْ فِي الدُّنْيا خِزْيٌ وَ لَهُمْ فِي الْآخِرَةِ عَذابٌ عَظِيمٌ )  : ( اى پيامبر : بعضى از افرادى كه قبلا گفته بودند ايمان آورديم و سپس به سوى كفر شتافتند ، تو را اندوهگين نسازند ، شامل افرادى كه اظهار ايمانشان زبانى است و دلهايشان ايمان نياورده و نيز بعضى از آنان كه خود را يهودى مىخوانند و همواره سخن دروغ را مىپذيرند و افرادى ديگر را كه نزد تو نيامده‌اند اطاعت مىكنند ، همان توطئه گرانى كه خود را پنهان كرده و هر سخنى را بعد از علم به حقيقتش تحريف مىكنند از وجهه‌اى كه دارند بر مىگردانند و تازه به افراد مىگويند اگر محمّد صلّى اللّه عليه و إله و سلم در جواب سئوالات شما همين\r\n\r\n","description":"","footnote":"","page_name":" 492 ","page_number":492},
  {"content":"\r\n\r\nمطالب تحريف شده را گفت ، پس آن را بگيريد و بپذيريد و اگر نه زنهار ، مبادا نزديك آن شويد ، و هر كس كه خدا او را آزمايش كند و به فتنه خود گرفتار نمايد ، پس تو براى چنين كسانى در برابر خدا كارى نمىتوانى بكنى ، آنها كسانى هستند كه خدا نخواسته ، دلهايشان را پاك كند و در دنيا خفّت و در آخرت عذابى عظيم دارند ) ، اين آيه خاطر شريف رسولخدا صلّى اللّه عليه و إله و سلم را از بابت نامبردگان در آيه تسلى و دلدارى مىدهد ، نامبردگان منافقينى بودند كه به سرعت در كفر راه مىپيمودند و افعال و اقوالشان موجبات كفر بود ، اين منافقين به زبان مىگفتند : ايمان آورديم ، امّا دلهايشان ايمان نياورده بود ، همچنين مىفرمايد از بابت يهوديانى كه نزد تو مىآيند و سخنانى را مىگويند ، اندوهگين نباش ، اين يهوديان مطابق تعريف آيه بسيار شنواى دروغ هستند و با علم به دروغ بودنش آن را مىپذيرند ، و به نفع قومى ديگر كه نزد تو نيامده‌اند بسيار دروغ مىشنوند و آن قوم هر چه بگويند اين يهوديان مىپذيرند و كلمات را بعد از آنكه در جاى خودش قرار گرفته تحريف مىكنند ، از مجموع چند جملهء مورد بحث برمىآيد كه عدّه‌اى از يهوديان در بين خود به يك حادثه و واقعه دينى مبتلا شدند ، واقعه‌اى كه از نظر دين خودشان حكمى داشته ، ولى علمايشان آن حكم را بعد از ثبوتش تغيير داده بودند و براى اينكه آن حكم اجرا نشود عدّه‌اى از يهود را به نزد رسولخدا صلّى اللّه عليه و إله و سلم فرستاده و به آنان دستور دادند كه پيامبر اسلام را در كار خود حكم قرار دهند و اگر ايشان نيز همان حكم تحريفى را داد بپذيرند و اگر حكمى ديگر يعنى همان حكمى كه علماى يهود از تورات دزديده بودند را نمود ، از قبول آن بر حذر باشند .\r\nخداوند در آخر مىفرمايد : اين يهوديان از جمله كسانى هستند كه خداوند آنها را به فتنه دچار ساخته ، پس رسولخدا صلّى اللّه عليه و إله و سلم بداند كه امر به دست خداست و او از ناحيه خدا مالك هيچ جهتى از جهات اين ماجرا نيست و لذا اندوهگين نباشد ، چون خداوند مىفرمايد : اينها و منافقين كسانى هستند كه دلهايشان بر همان پليدى اوليّه‌اش باقى مانده و علّتش هم فسق‌هاى مكرّرى است كه مرتكب مىشوند به همين جهت خداى تعالى\r\n\r\n","description":"","footnote":"","page_name":" 493 ","page_number":493},
  {"content":"\r\n\r\nنمىخواهد آنها را تطهير كند و در پايان به تهديد مىفرمايد : خدا اينها را در دنيا خوار و ذليل مىكند و در آخرت هم به عذابى دردناك گرفتار مىشوند .\r\nدر روايت از امام باقر عليه السّلام آمده است : كه زنى از اشراف خيبر با مردى از اشراف همان قبيله زنا كرد و هر دو محصن هم بودند ، يعنى هم زن شوهر داشت ، و هم مرد ، زن داشت ، احبار يهوديان با آنكه مىدانستند حكم اين مسأله سنگسار است ، امّا به خاطر اينكه اينها از اشراف بودند از سنگسار كردنشان كراهت داشتند ، لذا نامه‌اى به يهوديان مدينه نوشتند كه از پيامبر اسلام صلّى اللّه عليه و إله و سلم حكم اين مسأله را بپرسند ، به اين اميد كه حكم اسلام آسانتر از حكم تورات ، كه سنگسار است ، باشد ، سرانجام عدّه‌اى از يهوديان مدينه از قبيل كعب بن اشرف و كعب اسيد و شعبة بن عمرو . . . و جمعى ديگر به سوى رسولخدا صلّى اللّه عليه و إله و سلم به راه افتادند و عرضه داشتند : اى محمّد : ما را خبر ده كه حكم مرد زنا كار و زن زنا كارى كه هر دو محصن باشند چيست و چه حدّى بايد بر آنها جارى شود ؟\r\nرسولخدا صلّى اللّه عليه و إله و سلم فرمودند : آيا به حكم من راضى مىشويد ؟ گفتند : بله ، در اين حين جبرئيل نازل شد و حكم سنگسار را بياورد و رسولخدا صلّى اللّه عليه و إله و سلم فرمود : حدّ آن دو سنگسار شدن است ، امّا يهود حاضر نشدند ، آن حكم را بپذيرند ، جبرئيل به رسولخدا صلّى اللّه عليه و إله و سلم عرضه داشت : مردى به نام ابن صوريا را كه به اين نام و نشان است ، بين خود و اين يهوديان حكم قرار بده ، رسولخدا صلّى اللّه عليه و إله و سلم از آن جمع پرسيد ، جوانى امرد را كه موى صورتش نروييده و سفيد چهره و لوچ است و در فدك منزل دارد مىشناسيد ؟ گفتند : بله ، فرمود : او چگونه شخصى است در ميان شما ؟ عرضه داشتند : او اعلم علماى يهود است كه فعلا در روى زمين باقى مانده و او از هر كس ديگرى به آنچه خداى تعالى بر موسى نازل كرده داناتر است ، حضرت فرمود : پس بفرستيد تا بيايد ، يهوديان پيكى روانهء فدك كردند و عبد اللّه بن صوريا را آوردند .\r\nرسولخدا صلّى اللّه عليه و إله و سلم به او فرمود : من تو را به آن خداى سوگند مىدهم كه جز او هيچ معبودى نيست ، همان خدايى كه تورات را بر موسى نازل كرد و دريا را براى شما بنى\r\n\r\n","description":"","footnote":"","page_name":" 494 ","page_number":494},
  {"content":"\r\n\r\nاسرائيل شكافت و شما را از غرق نجات داد و فرعون و فرعونيان را غرق كرد ، همان خدايى كه ابر را بر سر شما سايبان نمود و بر شما منّ و سلوى نازل كرد ، آيا در كتابتان حكم سنگسار را براى مرد و زن زنا كار ديده‌اى يا نه ؟\r\nابن صوريا گفت : به همان خدايى كه مشخصاتش را برايم بر شمردى سوگند مىخورم كه آرى چنين حكمى در تورات هست و به همان خدا سوگند ، اگر ترس آن نبود كه خداى پروردگار تورات مرا به جرم دروغ بستن به تورات و تحريف آن آتش بزند هرگز اين اعتراف را در نزد تو نمىكردم ، و ليكن اى محمد ، تقاضا دارم بگويى كه حكم زناى محصنه در كتاب تو چيست ؟ حضرت فرمودند : حكم زنا در قرآن اين است كه اگر چهار نفر شاهد شهادت دهند كه ديده‌اند كه ذكر مرد همچون ميل در سرمه دان داخل در فرج زن است ، واجب است بر حاكم كه آن زن و مرد را رجم كند ، ابن صوريا گفت : خداى تعالى در تورات نيز همين حكم را نازل كرده است .\r\nرسولخدا صلّى اللّه عليه و إله و سلم به وى فرمود : پس اولين بارى كه حكم خدا را ناديده گرفتيد چه زمانى بود ؟ گفت : هر وقت زنى از اشراف زنا مىكرد رهايش ميكرديم و چون زنى از طبقه ضعيف جامعه زنا مىكرد حدّ سنگسار را بر او جارى مىساختيم و همين باعث شد كه زنا در ميان اشراف شايع شود ، به همين صورت بود تا اينكه پسر عموى يكى از پادشاهان ما زنا كرد و ما سنگسارش نكرديم ، چيزى نگذشت مردى ديگر از طبقه پايين جامعه زنا كرد ، همين كه خواستيم او را سنگسار كنيم او گفت : به هيچ وجه نمىگذارم سنگسارم كنيد ، مگر بعد از آنكه پسر عموى شاه را سنگسار كنيد و چون آبروى علماى يهود را در خطر ديديم جمع شديم و از پيش خود حدّى براى زنان محصنه معيّن كرديم كه خفيفتر از سنگسار باشد و در اشراف و غير اشراف يكسان اجرا گردد و آن تازيانه و داغ نهادن بود ، به اين نحو كه چهل ضربه شلّاق بخورد و سپس صورتش را سياه كنند و مرد زناكار را بر الاغى و زن زنا كار را بر الاغى ديگر سوار كنند آن هم به اين نحو كه روى آن دو به طرف دم الاغ باشد و بعد آن دو را در شهر بگردانند ، از آن به بعد حكم\r\n\r\n","description":"","footnote":"","page_name":" 495 ","page_number":495},
  {"content":"\r\n\r\nزناى محصنه به جاى رجم چنين شكنجه‌اى شد .\r\nيهوديان ابن صوريا را ملامت كردند كه چه زود اسرار يهوديّت را به او گفتى و تو براى حل اين مشكل اهليّت و شايستگى لازم را نداشتى ، و ليكن چون غايب بودى نخواستيم از تو بدگويى كنيم و بگوئيم حكميّت تو را قبول نداريم ، ابن صوريا گفت : من براى اين اعتراف كردم كه او مرا به تورات سوگند داد و اگر اين نبود هرگز سرّ يهوديّت را فاش نمىكردم و بالاخره رسولخدا صلّى اللّه عليه و إله و سلم دستور داد آن زن و مرد يهودى را در جلوى در مسجد سنگسار كردند و ابن صوريا عرضه داشت : من اوّلين عالم يهودى بودم كه امر تو را بعد از آنكه ديگران پنهانش كرده بودند آشكار ساختم ، خداى تعالى در اين مورد اين آيه را نازل كرد  ( يا أَهْلَ الْكِتابِ قَدْ جاءَكُمْ رَسُولُنا يُبَيِّنُ لَكُمْ كَثِيراً مِمَّا كُنْتُمْ تُخْفُونَ مِنَ الْكِتابِ وَ يَعْفُوا عَنْ كَثِيرٍ )  « 1 » ، ( به تحقيق فرستاده ما نزد شما آمد و بسيارى موارد از كتاب آسمانى را كه قبلا مخفى مىكرديد برايتان آشكار كرد و از بسيارى چشم پوشى نمود ) ، ابن صوريا چون اين آيه را شنيد برخاست و دو دست خود را به عنوان التجاء بر دو زانوى رسولخدا صلّى اللّه عليه و إله و سلم گذاشت و سپس گفت : من در موقعيتى هستم كه به خدا و به تو پناه مىبرم كه آنچه را هم كه مأمور شده‌اى چشم پوشى كنى ، بيان نمايى ، امّا رسولخدا صلّى اللّه عليه و إله و سلم به او اعتنايى نكرد .\r\nسپس ابن صوريا از آنحضرت سئوالاتى كرد و چون جواب درست شنيد مسلمان شد و اقرار به رسالت آنحضرت كرد .\r\n( 42 )  ( سَمَّاعُونَ لِلْكَذِبِ أَكَّالُونَ لِلسُّحْتِ فَإِنْ جاؤُكَ فَاحْكُمْ بَيْنَهُمْ أَوْ أَعْرِضْ عَنْهُمْ وَ إِنْ تُعْرِضْ عَنْهُمْ فَلَنْ يَضُرُّوكَ شَيْئاً وَ إِنْ حَكَمْتَ فَاحْكُمْ بَيْنَهُمْ بِالْقِسْطِ إِنَّ اللَّهَ يُحِبُّ الْمُقْسِطِينَ )  : ( شنواى دروغ و خورنده رشوه و مال حرام هستند ، پس اگر اينها نزد تو\r\n\r\n\r\n","description":"","footnote":"\r\n( 1 ) - سوره مائده ، آيه 15 .\r\n","page_name":" 496 ","page_number":496},
  {"content":"\r\n\r\nآمدند مخيّرى كه بين آنها حكم كنى يا از آنها كناره‌گيرى نمايى و در صورتى كه اعراض نمودى ، پس آنان هيچ ضررى به تو نمىرسانند و اگر بين آنها حكم نمودى ، پس به عدالت حكم كن ، همانا كه خدا عدالت پيشگان را دوست دارد ) ، اين اوصاف در وصف همه قوم يهود است ، امّا از نظر توزيع ، جملهء اوّل صفت براى يهوديانى است كه نزد رسولخدا صلّى اللّه عليه و إله و سلم آمدند و جمله دوّم وصف آن علمائى است كه رشوه گرفتند تا حكم تورات را تغيير دهند و البته هر دو جمله شامل كسان ديگرى هم كه وضع آنها را دارند مىشود و حاصل معنا آن است كه : يهوديان دو طائفه‌اند ، يك طائفه علماى رشوه خوار و طائفه ديگر مقلّدين و پيروان آنها كه اكاذيب علماء را گوش مىدهند و مىپذيرند .\r\nو ( سحت ) پوسته‌اى است كه دور ريخته مىشود و اين سحت شامل اعمالى مىشود كه دين و مروّت مرتكب را مىپوساند و فاسد مىكند و نيز به معناى هر مال حرام نيز آمده ، كما اينكه پيامبر صلّى اللّه عليه و إله و سلم فرموده‌اند : ( هر گوشتى كه از سحت برويد آتش سزاوار آنست ) و به همين جهت رشوه را ( سحت ) ناميده‌اند .\r\nدر ادامه رسول خدا صلّى اللّه عليه و إله و سلم را مخيّر مىكند كه بين آنها حكم نمايد يا از آنها دورى كند و معلوم است كه انتخاب يكى از اين دو طرف از آن جناب صادر نمىشود ، مگر به جهت مصلحتى ، و خداى متعال مىفرمايد : اگر مصلحت ديدى و از آنها اعراض كردى بدان كه آنها هيچ ضررى نمىتوانند به تو برسانند و اگر هم مصلحت ديدى كه بين آنها حكم نمايى جز به قسط و عدل حكم نكن ، چون خداوند افراد عادل و مقسط را دوست مىدارد .\r\n( 43 )  ( وَ كَيْفَ يُحَكِّمُونَكَ وَ عِنْدَهُمُ التَّوْراةُ فِيها حُكْمُ اللَّهِ ثُمَّ يَتَوَلَّوْنَ مِنْ بَعْدِ ذلِكَ وَ ما أُولئِكَ بِالْمُؤْمِنِينَ )  : ( و چگونه تو را حكم قرار دهند با اينكه توراتى كه حكم خدا در آنست نزد ايشان بود ، امّا آنها از آن روى گرداندند ، و اينان هرگز مؤمن نخواهند بود ) ، در اين آيه مىخواهد شنونده را از رفتار يهوديان به شگفت وا دارد ، چون اينها امّتى صاحب كتاب و شريعت هستند ، امّا اينها از شريعتشان روى گرداندند و به راستى مؤمن نيستند ،\r\n\r\n","description":"","footnote":"","page_name":" 497 ","page_number":497},
  {"content":"\r\n\r\nچون از تورات و حكم آن اعراض نمودند و لذا از ايمان بسوى كفر گرائيده‌اند و قرآن تصديق مىكند كه در تورات موجود تا حدودى هم احكام الهى وجود دارد ، همچنانكه در بخشى از آن هم تحريف و تغيير هست ، و مىخواهد از اين مطلب نتيجه بگيرد كه اينها اگر مىخواستند تسليم حق باشند به همان حكم تورات كه در نزدشان بود رضايت مىدادند ، پس بديهى است كه اگر نزد تو هم بيايند حكم تو نيز مطابق حكم تورات است ( چون حكم خدا يكى است ) و در اين صورت اينها از حكم تو هم اعراض مىكنند و ايمان نمىآورند ، همچنانكه از تورات اعراض كردند .\r\n( 44 )  ( إِنَّا أَنْزَلْنَا التَّوْراةَ فِيها هُدىً وَ نُورٌ يَحْكُمُ بِهَا النَّبِيُّونَ الَّذِينَ أَسْلَمُوا لِلَّذِينَ هادُوا وَ الرَّبَّانِيُّونَ وَ الْأَحْبارُ بِمَا اسْتُحْفِظُوا مِنْ كِتابِ اللَّهِ وَ كانُوا عَلَيْهِ شُهَداءَ فَلا تَخْشَوُا النَّاسَ وَ اخْشَوْنِ وَ لا تَشْتَرُوا بِآياتِي ثَمَناً قَلِيلًا وَ مَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الْكافِرُونَ )  : ( همانا ما تورات را نازل كرديم كه در آن هدايت و نور بود و انبيائى كه تابع اسلام حقيقى بودند با آن در بين يهوديان حكم مىكردند و همچنين علماى ربّانى و مربيان مردم و خبرگان از يهود و نصارى به مقدارى كه از كتاب خدا حفظ بودند و بر آن شهادت مىدادند طبق آن در بين مردم حكم مىكردند ، پس از مردم نترسيد و تنها از من بترسيد و آيات الهى را به بهاى اندك مفروشيد كه هر كس بدانچه خدا نازل كرده حكم نكند ، اينچنين كسانى همان كافرانند ) ، مىفرمايد : ما تورات را نازل كرديم كه در آن مقدارى احكام و معارف الهى و مايه هدايت و نور وجود دارد ، و هدف از انزال تورات هدايت مردم و رفع اختلافات آنها بود .\r\nو اينكه انبيائى را كه به تورات حكم مىكردند با وصف اسلام توصيف فرمود به جهت آنست كه مراد از اسلام در اينجا تسليم براى خداست كه اين همان دين واحد در نزد خدا مىباشد و شأن مؤمن به خدا و تسليم در برابر او ، اين نيست كه نسبت به قبول هيچ يك از احكام و شرايع تكبر بورزد ، پس انبياء مطابق تورات بين مردم يهود حكم\r\n\r\n","description":"","footnote":"","page_name":" 498 ","page_number":498},
  {"content":"\r\n\r\nمىنمودند و مراد از ( ربّانيون ) علمائى است كه از هر چه غير خداست بريده‌اند هم در مرحلهء علم و هم عمل و يا كسانى كه تربيت بشر به آنها محوّل شده است .\r\nو همچنين احبار يعنى خبرگان از علماى يهود مأمور شده بودند به حفظ تورات تا در نتيجه حافظ و شاهد بر آن باشند و هر جا اختلافى پديد آمد اينها كه تورات را از حفظ دارند شهادت بدهند كه اين مطلب جزء تورات هست يا نيست و به اين ترتيب تورات را از تحريف حفظ كنند .\r\nو در فراز بعدى مىفرمايد : حال كه چنين است پس مبادا چيزى از تورات را كتمان كنيد و به انگيزهء ترس و يا طمع احكام آن را تغيير دهيد ، بلكه تنها از خدا بترسيد و همچنين به بهاى اندك و زايل دنيوى آيات الهى را مفروشيد و اين عبارت تفريع بر جملهء قبلى است .\r\nو در آخر بيان مىدارد ، كسانى كه مطابق حكم خدا ، حكم نكنند ، در حقيقت كافرانند ، چون آنها مطابق هوا و تمايلات خود و ساير افراد بشرى حكم كرده‌اند كه مسلّما مغاير احكام الهى خواهد بود كه خير و صلاح بشر در آنست و اين عمل عين كفر است ( آيا اينها غير دين خدا را مىجويند ،  ( أَ فَغَيْرَ دِينِ اللَّهِ يَبْغُونَ )  « 1 » .\r\n( 45 )  ( وَ كَتَبْنا عَلَيْهِمْ فِيها أَنَّ النَّفْسَ بِالنَّفْسِ وَ الْعَيْنَ بِالْعَيْنِ وَ الْأَنْفَ بِالْأَنْفِ وَ الْأُذُنَ بِالْأُذُنِ وَ السِّنَّ بِالسِّنِّ وَ الْجُرُوحَ قِصاصٌ فَمَنْ تَصَدَّقَ بِهِ فَهُوَ كَفَّارَةٌ لَهُ وَ مَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الظَّالِمُونَ )  : ( و ما در تورات عليه يهوديان در باب قصاص حكم كرديم به اينكه جان قاتل در برابر قتلش و چشم جنايتكار در برابر چشمى كه از ديگرى كور كرده و بينى جانى در برابر بينى ديگرى كه بريده است و گوش او در برابر گوشى كه صدمه زده و دندان او در برابر دندانى كه آسيب رسانده ، گرفته شود و هر جراحتى كه\r\n\r\n\r\n","description":"","footnote":"\r\n( 1 ) - سوره آل عمران ، آيه 83 .\r\n","page_name":" 499 ","page_number":499},
  {"content":"\r\n\r\nجانى بر ديگرى وارد آورده بر او وارد نمايند و قصاص بگيرند ، مگر اينكه آسيب ديده ، احسان كند و قصاص نخواهد ، در اين صورت اين عمل او كفّاره گناهانش مىشود و كسى كه مطابق آنچه خدا نازل كرده حكم نكند همانا از ستمكاران است ) ، سياق آيه دلالت دارد بر اينكه مراد از اين آيه بيان حكم قصاص در اقسام مختلف جنايت ، يعنى قتل نفس و قطع عضو و زخم وارد نمودن مىباشد ، پس حرف ( باء ) در اين آيه ( باء ) مقابله است و مىفرمايد در مقام قصاص جان در برابر جان ، چشم در برابر چشم و بينى در برابر بينى قرار مىگيرد و همچنين هر عضوى كه يك جانى از يك انسان سلب كند همان عضو از خود او گرفته مىشود .\r\nو در ادامه مىفرمايد : اگر صاحب حق قصاص ، تصدّق كند و صرف نظر نمايد همين عمل كفّاره گناهان اوست و اگر صاحب حق قصاص ، از قصاص صرف نظر نكرد در اين صورت قاضى بايد طبق دستورى كه خدا درباره قصاص نازل كرده حكم كند و آن حاكم و قاضى كه طبق حكم خدا ، حكم نكند از ستمكاران است ، پس تعدّى و تغيير احكام خدا ظلم است و چه ظلمى از تغيير احكام خدا و حدود او بالاتر مىباشد .\r\n( 46 )  ( وَ قَفَّيْنا عَلى آثارِهِمْ بِعِيسَى ابْنِ مَرْيَمَ مُصَدِّقاً لِما بَيْنَ يَدَيْهِ مِنَ التَّوْراةِ وَ آتَيْناهُ الْإِنْجِيلَ فِيهِ هُدىً وَ نُورٌ وَ مُصَدِّقاً لِما بَيْنَ يَدَيْهِ مِنَ التَّوْراةِ وَ هُدىً وَ مَوْعِظَةً لِلْمُتَّقِينَ )  : ( و ما به دنبال آن پيامبران ، عيسى بن مريم را با شريعتى فرستاديم كه تصديق كنندهء شريعتى بود كه از تورات در بين يهوديان بود و به او كتاب انجيل را داديم كه در آن هدايت و نورى بود و نيز مؤيد احكام باقيماندهء تورات و هدايت و پندى براى پرهيزكاران بود ) ، ( قفّينا ) از مصدر ( تقفيه ) به معناى آن است كه چيزى را دنبال چيزى و بعد از آن قرار دهيد و ( آثار ) جمع ( اثر ) به معناى حاصل هر چيزى است كه با ديدن آن اثر پى به وجود آن چيز برده مىشود و ضمير در ( آثارهم ) به انبياء باز مىگردد ، و منظور آيه آنست كه عيسى بن مريم نيز همان راهى را رفت كه انبياء قبل از او رفتند و آن راه از\r\n\r\n","description":"","footnote":"","page_name":" 500 ","page_number":500},
  {"content":"\r\n\r\nطريق دعوت به توحيد و تسليم شدن در برابر خداى تعالى بود و كلمه ( مصدقا ) مؤيد اين معناست كه دعوت عيسى عليه السّلام همان دعوت موسى عليه السّلام بوده است و هيچ جدايى بين آن دو نبود .\r\nانجيل به معناى ( بشارت ) نام كتابى است كه بر حضرت عيسى عليه السّلام نازل شده كه در آن بخشى از هدايت و نور وجود دارد ، يعنى مشتمل بر احكام و معارفى است كه باعث هدايت بشر مىشود و چون قبلا در وصف تورات هم همين معنى را فرموده بود ، پس انجيل هم مؤيد و مصدق تورات است و در آخر دوباره مىفرمايد :  ( وَ هُدىً وَ مَوْعِظَةً لِلْمُتَّقِينَ )  و اين دليل بر آنست كه هدايتى كه در بار اوّل ذكر شد غير از هدايتى است كه در بار دوّم ذكر كرده و كلمهء ( موعظت ) آن را تفسير كرده ، پس هدايت اوّل عبارت است از نوعى معارف كه مردم با آن معارف در باب اعتقادات هدايت مىشوند ( يعنى اصول دين ) و امّا هدايت دوّم عبارت است از معارفى كه بشر بوسيلهء آن در مرحلهء عمل هدايت مىشود ، يعنى تقواى دينى و فروع دين ، و بنابراين ديگر براى كلمه ( نور ) مصداقى نمىماند ، جز احكام و شرايع ، زيرا احكام و شرايع امورى هستند كه انسان در راه زندگى از آنها نور مىگيرد تا از راه صحيح منحرف نشود ، و اينكه انجيل را براى بار دوّم مصدق تورات معرفى نمود از باب تأكيد نيست ، بلكه مراد از آن ، تبعيّت انجيل از شريعت تورات است ، زيرا انجيل چيزى جز امضاء شريعت تورات ندارد ، جز پاره‌اى از احكام كه عيسى بن مريم آنها را استثناء نموده و قرآن در وصف آن مىفرمايد :  ( وَ لِأُحِلَّ لَكُمْ بَعْضَ الَّذِي حُرِّمَ عَلَيْكُمْ )  « 1 » ، ( تا بر شما بعضى از چيزهايى را كه حرام بود حلال نمايم ) ، و در نهايت انجيل را موعظه‌اى براى اهل تقوى مىداند ، چون پرهيزكاران و اهل تقواى دينى متلبس به لباس بندگى و عبوديّت هستند و لذا از هدايت و موعظت و احكام الهى منتفع و بهره‌مند مىشوند .\r\n\r\n\r\n","description":"","footnote":"\r\n( 1 ) - سوره آل عمران ، آيه 50 .\r\n","page_name":" 501 ","page_number":501},
  {"content":"\r\n\r\n( 47 )  ( وَ لْيَحْكُمْ أَهْلُ الْإِنْجِيلِ بِما أَنْزَلَ اللَّهُ فِيهِ وَ مَنْ لَمْ يَحْكُمْ بِما أَنْزَلَ اللَّهُ فَأُولئِكَ هُمُ الْفاسِقُونَ )  : ( و اهل انجيل بايد بر طبق آنچه خدا در آن نازل كرده حكم كنند و هر كس بدانچه خدا نازل كرده حكم نكند ، اينچنين كسان همان گنه‌كاران هستند ) ، اينكه بايد اهل انجيل مطابق كتاب آسمانى خود حكم كنند روشن است ، امّا بخش عمده‌اى از كتاب آسمانى آنها تصديق همان تورات يهود است ، الّا موارد اندكى كه چون نسخ شده انجيل نازل بر عيسى عليه السّلام آنها را استثناء كرده و بعضى از حرامها را حلال نموده است .\r\nدر ادامه براى تشديد و تأكيد همان مطلب قبلى مىفرمايد : كسانى كه بر طبق حكم خدا حكم نكنند فاسق و گنه‌كار مىباشند و در سه جا كه اين تعبير به كار رفت دوبار خطاب به يهود بود كه آنها را كافر و ظالم خواند و اينبار خطاب به نصارى است كه آنها را در صورتى كه مطابق حكم خدا عمل نكنند فاسق خوانده است ، امّا اينكه كفر و ظلم را براى يهود تثبيت نمود به جهت آنست كه يهود نه به جهت اشتباه و از روى نادانى ، بلكه به جهت نافرمانى و كفر ، با علم به معارف ، آنها را دگرگون كردند ، پس اين عمل آنها عين كفر به آيات الهى و ظلم به آنهاست .\r\nو امّا در مورد نصارى اينها چون توحيد را مبدّل به سه خدايى و تثليث نمودند و احكام تورات را كنار گذاشتند و بزرگ آنان بولس دين مسيح را دين مستقلى از يهود قلمداد كرد ، دينى كه هيچ حكمى ندارد ، زيرا احكامش با فدا شدن مسيح از گردهء بشر برداشته شده است ، به همين سبب آنها از دين توحيد منحرف و فاسق شدند ، چون فسق به معناى خارج شدن چيزى از جايگاه اصلىاش مىباشد ، پس مخالفت با حكم شرعى يا هر امرى كه در دين خدا ثابت شده باشد ، در صورتى كه انسان علم به ثبوت آن داشته باشد و آن را ردّ كند ، عين كفر است ، امّا در صورتى كه علم به ثبوت امرى داشته باشد ، امّا آن را ردّ نكند ، بلكه تنها در عمل مخالفت كند ، اين عمل فسق است ، چون در آن امر قصور كرده .\r\nو اگر علم به ثبوت آن نداشته باشد نه ردّ آن باعث كفر و نه مخالفت با آن در عمل\r\n\r\n","description":"","footnote":"","page_name":" 502 ","page_number":502},
  {"content":"\r\n\r\nباعث فسق مىشود ، چون در اين صورت در قصورش معذور است ، مگر اينكه دربارهء پاره‌اى از مقدمات آن تقصير كرده باشد ( مثلا مىتوانسته دنبال كسب علم و تحصيل وظايف دينى خود برآيد و برنيامده باشد ) .\r\n( 48 )  ( وَ أَنْزَلْنا إِلَيْكَ الْكِتابَ بِالْحَقِّ مُصَدِّقاً لِما بَيْنَ يَدَيْهِ مِنَ الْكِتابِ وَ مُهَيْمِناً عَلَيْهِ فَاحْكُمْ بَيْنَهُمْ بِما أَنْزَلَ اللَّهُ وَ لا تَتَّبِعْ أَهْواءَهُمْ عَمَّا جاءَكَ مِنَ الْحَقِّ لِكُلٍّ جَعَلْنا مِنْكُمْ شِرْعَةً وَ مِنْهاجاً وَ لَوْ شاءَ اللَّهُ لَجَعَلَكُمْ أُمَّةً واحِدَةً وَ لكِنْ لِيَبْلُوَكُمْ فِي ما آتاكُمْ فَاسْتَبِقُوا الْخَيْراتِ إِلَى اللَّهِ مَرْجِعُكُمْ جَمِيعاً فَيُنَبِّئُكُمْ بِما كُنْتُمْ فِيهِ تَخْتَلِفُونَ )  : ( و ما اين كتاب را كه به حق بر تو نازل كرديم مؤيّد باقيماندهء كتابهاى قبلى و مسلّط بر حفظ آنهاست ، پس در بين مسلمانان بر طبق آنچه خدا نازل كرده حكم كن و پيروى هوا و هوسهاى آنها تو را از دين حقّى كه نزدت آمده باز ندارد ، براى هر ملتى از شما انسانها مذهب و شريعتى را قرار داديم و اگر خدا مىخواست همهء شما را به صورت يك امّت واحد قرار مىداد و ليكن خواست تا شما امّتها را با دينى كه به شما مىدهد آزمايش كند ، بنابراين بسوى نيكيها بر يكديگر سبقت بگيريد ، بازگشت همهء شما بسوى خداست و در آن زمان شما را نسبت به آنچه در آن اختلاف مىكرديد خبر مىدهد ) ، پس قرآن اصول ثابت و ذاتيات كتابهاى آسمانى قبل از خود را حفظ مىكند و آن فروعى را كه مربوط به زمان خاصّ بوده و لازم است نسخ شود بر طبق اقتضاى روش سلوك و تكامل در طول زمان ، نسخ نموده و داراى سلطه در حفظ و مراقبت و تصرف در آنهاست ، نه اينكه هر چه در آنهاست تأييد كند و هيچ تغييرى در آنها ندهد ، در هر صورت قرآن چه در مواردى كه تأييد مىكند چه در مواردى كه مخالفت مىكند ، بر حق است ، پس اى پيامبر بين مردم بر اساس اين قرآن بر حق حكم كن و از هوا و هوسهاى منافقان و يهود اعراض نما و مراقب باش تمايلات آنها تو را از حقّى كه در نزد توست مانع نشود .\r\nو ( شريعت ) و ( شرع ) راه واضح و ايمن از انحراف است و خداوند در اين فراز\r\n\r\n","description":"","footnote":"","page_name":" 503 ","page_number":503},
  {"content":"\r\n\r\nشريعت را به خودش نسبت داده تا بفهماند كه شريعت و راه صحيح تنها آن راهى است كه خدا يا رسول او به آن امر نموده باشند ، چون هر كس از رسول خدا پيروى كند به تحقيق از خدا پيروى كرده ، پس تنها مذاهبى معتبرند كه خدا آنها را قرار داده باشد و شريعتهاى مجعول و قرار دادى كه از ناحيه غير خدا صادر شده باشند ، چيزى جز گمراهى نيستند ، كما اينكه بعد از شريعت خاتم الانبياء شريعتى نخواهد بود و مخالفت با احكام اين شريعت اعتبارى ندارد .\r\nامّا خداوند مىفرمايد : اگر مىخواستيم همهء شما را بر يك مذهب و ملّت قرار مىداديم ، ولى به حسب مصلحت و به تناسب دوره‌هاى زمان ، خداوند شرايع مختلفى را وضع نمود ، چون انسان در طول زمان از نظر استعداد و مدارج متفاوت مىگردد ، و خداوند به قصد آزمايش و امتحان براى امّتها شرايع گوناگون قرار داد و نعمتهاى گوناگون به آنان ارزانى نمود و اين اختلاف نعمت اختلاف امتحان را طلب مىكند ، چون غرض اصلى از شرايع امتحان است ، پس ناگزير شرايع نيز بايد مختلف باشند  ( لِيُمَحِّصَ اللَّهُ الَّذِينَ آمَنُوا وَ يَمْحَقَ الْكافِرِينَ )  « 1 » ، ( تا خداوند مؤمنان را بيازمايد و كافران را نابود كند ) .\r\nلذا شرايع مختلف چيزى جز امتحان انسان در مواقف مختلف حيات نيستند و يا به تعبير ديگر تكاليف الهى وسيله‌اى براى به فعليّت در آوردن استعداد انسانها در دو جانب سعادت و شقاوت ، و يا وسيلهء مشخص كردن حزب رحمان و بندگان او از حزب شيطان مىباشد ،   ( فَمَنِ اتَّبَعَ هُدايَ فَلا يَضِلُّ وَ لا يَشْقى وَ مَنْ أَعْرَضَ عَنْ ذِكْرِي فَإِنَّ لَهُ مَعِيشَةً ضَنْكاً وَ نَحْشُرُهُ يَوْمَ الْقِيامَةِ أَعْمى )   « 2 » ، ( هر كس از هدايت من پيروى كند ، نه گمراه و نه بدبخت مىشود و هر كس از ياد من روى بگرداند براى او زندگى دشوارى خواهد بود و روز قيامت او را كور محشور مىكنيم ) .\r\n\r\n\r\n","description":"","footnote":"\r\n( 1 ) - سوره آل عمران ، آيه 142 .\r\n( 2 ) - سوره طه ، آيه 124 .\r\n","page_name":" 504 ","page_number":504},
  {"content":"\r\n\r\nو در تعبيرى ديگر خداوند خطاب به ابليس مىگويد :  ( إِنَّ عِبادِي لَيْسَ لَكَ عَلَيْهِمْ سُلْطانٌ إِلَّا مَنِ اتَّبَعَكَ مِنَ الْغاوِينَ )  « 1 » ، ( همانا تو را بر بندگان من تسلطى نيست ، جز گمراهانى كه از تو پيروى كنند ) .\r\nلذا در خيرات و نيكىها بر يكديگر پيشى بگيريد ، يعنى در پيروى از شريعت حق و راه حقى كه مسلّط بر همه شرايع است ، بر هم سبقت بگيريد و خود را مشغول به اختلاف و تفرقه نكنيد ، چون بازگشت همه شما بسوى خداست و پروردگارتان شما را به آنچه كه درباره‌اش اختلاف مىكرديد خبر مىدهد و بين شما و آنان حكمى قاطع و قضاوتى عادلانه خواهد كرد .\r\n( 49 )  ( وَ أَنِ احْكُمْ بَيْنَهُمْ بِما أَنْزَلَ اللَّهُ وَ لا تَتَّبِعْ أَهْواءَهُمْ وَ احْذَرْهُمْ أَنْ يَفْتِنُوكَ عَنْ بَعْضِ ما أَنْزَلَ اللَّهُ إِلَيْكَ فَإِنْ تَوَلَّوْا فَاعْلَمْ أَنَّما يُرِيدُ اللَّهُ أَنْ يُصِيبَهُمْ بِبَعْضِ ذُنُوبِهِمْ وَ إِنَّ كَثِيراً مِنَ النَّاسِ لَفاسِقُونَ )  : ( و اينكه بين مسلمانان بر طبق آنچه خدا نازل كرده حكم كن و از هوا و هوس آنان پيروى مكن و بترس از آنان كه مبادا تو را نسبت به بعضى از احكامى كه نازل شده غافل و دچار فتنه سازند و اگر از تو اعراض مىكنند ، بدان كه علّتش آنست كه خدا مىخواهد ، اثر بعضى از گناهان قبلى آنها را به ايشان برساند و همانا بسيارى از مردم فاسقند ) ، در اين آيه در ادامهء آيه قبلى دستور مىدهد كه پيامبر بر طبق آنچه خدا نازل فرموده حكم كند و از پيروى هوا و هوسهاى مردم بر حذر باشد و براى مردم بيان كند كه اگر از اين دستور سرپيچى كنند اين اعراض ، خود از فسق آنان ناشى مىشود و كاشف از اضلال الهى است .\r\nچون خداى متعال جز فاسقان كسى را گمراه نمىكند  ( وَ ما يُضِلُّ بِهِ إِلَّا الْفاسِقِينَ )  « 2 » .\r\nو نيز به پيامبر امر مىكند كه از فتنهء آنان بر حذر باشد و اگر چنين دستورى داده ، با اينكه پيامبر به عصمت الهى معصوم است ، براى اين بوده كه عصمت ، اختيار را از شخص\r\n\r\n\r\n","description":"","footnote":"\r\n( 1 ) - سوره حجر ، آيه 43 .\r\n( 2 ) - سوره بقره ، آيه 26 .\r\n","page_name":" 505 ","page_number":505},
  {"content":"\r\n\r\nمعصوم سلب نمىكند ، به طورى كه ديگر نتواند راه خطا برود و در نتيجه نشود به او تكليف كرد ، چون عصمت از سنخ ملكات علمى است و تأثيرى در قواى عامله ندارد ، و در ادامه چنانچه ذكرش رفت مىفرمايد : علّت اعراض آنها ، گناهان قبلى و فسق آنهاست و مردم نمىتوانند خداى تعالى را در ملكش به ستوه آورده و عاجز سازند ، بلكه خدا بر كار خود مسلّط و غالب است و هموست كه اين اعراض كنندگان را به جرم فسقشان گمراه كرده و چون اكثر مردم فاسق و گنه كارند ، لذا گمراه مىشوند .\r\n( 50 )  ( أَ فَحُكْمَ الْجاهِلِيَّةِ يَبْغُونَ وَ مَنْ أَحْسَنُ مِنَ اللَّهِ حُكْماً لِقَوْمٍ يُوقِنُونَ )  : ( آيا اينها حكم جاهليّت را مىجويند ؟ در حالى كه براى مردم صاحب يقين كيست كه حكمش بهتر از حكم خدا باشد ؟ ) ، اين استفهام توبيخى است و مىفرمايد : حال كه حكم حق تنها از جانب خداست ، پس اين افراد رويگردان و اعراض كننده در جستجوى چه چيزى هستند ، آيا در طلب حكم جاهليّت و احكام گمراه كننده مىباشند ؟\r\nو در جملهء بعد استفهام انكارى است و مىفرمايد : هر حكمى يا حكم تشريعى الهى است و يا حكم جاهليّت و خيالات مخلوقات كجا و تشريع خالق كجا ؟\r\nو هيچ حكمى پيروى نمىشود ، مگر به جهت حسن و نيكويى آن ، و كسانى كه اهل يقين هستند مىدانند كه هيچ كس حكمش بهتر از حكم خدا نيست و در تفسير برهان در ذيل اين آيه به نقل از كافى به اسناد از احمد بن محمد بن خالد و او از پدرش و او از ابى عبد اللّه عليه السّلام نقل كرده كه قضات چهار دسته‌اند كه سه گروه در آتشند و يك گروه اهل بهشتند ، ( 1 - مردى كه به ستم و جور حكم مىكند در حالى كه مىداند حكمش جور است ، بديهى است كه او در آتش است ، ( 2 - مردى كه به ستم حكم مىكند امّا نمىداند ، جايگاه او هم آتش است ، ( 3 - مردى كه به حق قضاوت مىكند امّا از روى علم نيست ، جايگاه او هم در آتش است ، ( 4 - مردى كه از روى علم و به حق قضاوت مىكند ، كه فقط جايگاه او در بهشت است و آنگاه فرمود : حكم دو نوع است ، حكم خدا و حكم\r\n\r\n","description":"","footnote":"","page_name":" 506 ","page_number":506},
  {"content":"\r\n\r\nجاهليّت ، پس هر كس از حكم خدا منحرف شود و در آن خطا كند ، پس به حكم جاهليّت حكم رانده است .\r\n\r\n[ آيهء ( 54 - 51 ) نهى از ولايت كفّار و اهل كتاب 
  ]\r\n( 51 )  ( يا أَيُّهَا الَّذِينَ آمَنُوا لا تَتَّخِذُوا الْيَهُودَ وَ النَّصارى أَوْلِياءَ بَعْضُهُمْ أَوْلِياءُ بَعْضٍ وَ مَنْ يَتَوَلَّهُمْ مِنْكُمْ فَإِنَّهُ مِنْهُمْ إِنَّ اللَّهَ لا يَهْدِي الْقَوْمَ الظَّالِمِينَ )  : ( اى كسانى كه ايمان آورده‌ايد ، يهود و نصارى را به دوستى نگيريد كه آنان دوست يكديگرند و كسى كه آنان را دوست بدارد ، خود او هم از ايشان است ، همانا خدا مردم ستمكار را هدايت نمىكند ) ، ( اتّخاذ ) يعنى اعتماد كردن به چيزى به اين صورت كه شخص به آن دلگرم باشد و ( ولايت ) يك نوع خاصّى از نزديكى چيزى به چيز ديگر است ، بطورى كه موجب برداشته شدن موانع بين آن دو چيز شود ، البته نه همه موانع ، بلكه موانع آن هدفى كه غرض از ولايت رسيدن به آن هدف است و ولىّ يعنى ناصر و ياورى كه هيچ مانعى او را از نصرت شخصى كه به وى نزديك شده و نسبت به او و ولايت باز ندارد ، پس ولىّ يعنى محبوبى كه آدمى نمىتواند نفس خود را از دوست داشتن او و رام شدن در برابر خواستهء او جلوگيرى نمايد و ولىّ همان مطاع است ، يعنى كسى كه انسان از او اطاعت مىكند .\r\nلذا در آيهء مربوطه از معاشرت با يهود و نصارى و از آميزش با آنان نهى مىكند ، چون اين مسأله طبيعتا به مودّت و محبّت و ارتباط روحى مىانجامد و باعث تأثير و تأثّر اخلاقى مىشود ، در نتيجه سيره و روش دينى به روش كفر مبدّل مىگردد و انسان به پيروى از تمايلات نفسانى و عبادت شيطان و خروج از راه فطرت متمايل مىشود و مراد از ( بعضهم اولياء بعض ) ولايت محبّت است كه باعث مىشود دلهايشان به هم نزديك گردد و ارواحشان يكديگر را جذب كند و آراءشان در پيروى هواى نفس و استكبار ورزيدن از قبول حق ، و اتّخاذشان در خاموش كردن نور خداى سبحان ، و همكارى ايشان عليه رسول خدا صلّى اللّه عليه و إله و سلم و مسلمانان متّحد و يكى گردد ، بطوريكه گويا يك تن واحدند ، على رغم اينكه مليّتهاى متفاوت دارند ، پس يهود و نصارى عليه مسلمين مانند\r\n\r\n","description":"","footnote":"","page_name":" 507 ","page_number":507},
  {"content":"\r\n\r\nيد واحده هستند ، چون اسلام مخالف پيروى از تمايلات نفسانى است .\r\nلذا يهود و نصارى با همه دشمنى كه با يكديگر دارند در يك هدف مشترك متّحد و نزديك به هم هستند و آن دشمنى با اسلام است ، پس اينكه قرآن مىفرمايد : يهود و نصارى را اولياء خود نگيريد ، علّتش اين است كه اين دو طائفه در عين اينكه دشمن هم هستند در عين حال عليه شما مسلمانان يك دست و متّحد مىباشند و لذا در نزديك شدن به آنها و در دوستى و محبّت با آنها هيچ سودى براى شما نيست و آنها ياور هم هستند و هرگز شما را يارى نخواهند كرد .\r\nپس هر كس از شما كه آنها را به عنوان ولىّ انتخاب كند جزء همان عدّه محسوب مىشود ، هر چند كه به حسب ظاهر جزء مؤمنين باشد ، پس اين گونه مؤمنان راه هدايت خدا را نپيموده‌اند ، بلكه راهى را برگزيده‌اند كه يهود و نصارى در آن سلوك مىكنند و نهايتشان هم به همانجا منتهى مىشود كه راه يهود و نصارى منتهى مىگردد ، و چون ايمان داراى مراتبى از نظر اخلاص است ، لذا مؤمنانى كه دوستدار يهود و نصارى باشند ، اگر چه ظاهرا مؤمن هستند ، امّا از نظر اعمال و افعال مانند يهود و نصارى مىباشند ، و چون راه ايمان راه هدايت است ، هر كس با آنان دوستى و ولايت داشته باشد پيرو راه شما نيست ، پس خدا او را هدايت نمىكند ، چون او هم مثل يهود و نصارى ظالم است و خدا ظالمان را هدايت نمىكند .\r\n( 52 )  ( فَتَرَى الَّذِينَ فِي قُلُوبِهِمْ مَرَضٌ يُسارِعُونَ فِيهِمْ يَقُولُونَ نَخْشى أَنْ تُصِيبَنا دائِرَةٌ فَعَسَى اللَّهُ أَنْ يَأْتِيَ بِالْفَتْحِ أَوْ أَمْرٍ مِنْ عِنْدِهِ فَيُصْبِحُوا عَلى ما أَسَرُّوا فِي أَنْفُسِهِمْ نادِمِينَ )  : ( پس اينها را كه بيمار دلند مىبينى كه به سوى يهود و نصارى مىشتابند و مىگويند ما بيم آن داريم كه بلائى بر سر ما بيايد و چه بسا كه خدا از ناحيهء خود فتحى بياورد يا امرى ديگر كه خودش مىداند پيش بياورد ، پس آنگاه اينها نسبت به آنچه در دل پنهان مىداشتند ، پشيمان مىشوند ) ، يكى از مصاديق گمراهى و يا به عبارت ديگر مواردى كه هدايت الهى شامل حال آنان نشده همين است كه ايشان بسوى يهود و\r\n\r\n","description":"","footnote":"","page_name":" 508 ","page_number":508},
  {"content":"\r\n\r\nنصارى مىشتابند و عذرهاى بدتر از گناه مىآورند كه ما مىترسيم از ناحيه يهود و نصارى لطمه‌اى بخوريم ، امّا اينها بهانه است و علتش اين است كه اينها دشمنان خدا را دوست مىدارند و هر چند در ظاهر ادعاى ايمان مىكنند ، امّا در باطن كافرند و اين عذرها را براى اين مىآورند كه مبادا از جانب پيامبر صلّى اللّه عليه و إله و سلم و مؤمنان مورد توبيخ و سرزنش قرار بگيرند و آنگاه خداوند از فتح و پيروزى در آينده خبر مىدهد و مىفرمايد : زمانى كه اسلام بساط كفر را بر چيند و خداى تعالى عليه كفر قضاى حتمى براند ، در اين صورت اين گروه منافق به سبب آن كفرى كه در باطن خود مخفى مىكردند ، پشيمان مىشوند و ندامت وقتى حاصل مىشود كه انسان كارى را كه نبايد انجام مىداده ، انجام داده باشد و اين منافقان در دلشان دوستى و ولايت يهود و نصارى را مخفى مىكردند ، امّا زمانى كه فتح نهايى حق برسد ، اينها نادم و پشيمان مىشوند و به قرينهء آيات بعدى فهميده مىشود كه مراد از فتح ، فتح مكّه يا فتح بعضى قلعه‌هاى يهود و نصارى نيست ، بلكه منظور پيشگويى قرآن در مورد حوادث آيندهء امّت اسلام است كه نهايتا حق بر باطل پيروز مىشود .\r\n( 53 )  ( وَ يَقُولُ الَّذِينَ آمَنُوا أَ هؤُلاءِ الَّذِينَ أَقْسَمُوا بِاللَّهِ جَهْدَ أَيْمانِهِمْ إِنَّهُمْ لَمَعَكُمْ حَبِطَتْ أَعْمالُهُمْ فَأَصْبَحُوا خاسِرِينَ )  : ( و در اين زمان مؤمنين واقعى به اين منافقان بيمار دل مىگويند ، آيا اين يهود و نصارى بودند كه سوگندهاى محكم ياد كردند بر اينكه همواره با شما خواهند بود ؟ ( پس چرا امروز كه عذاب الهى شما را گرفت ياريتان نكردند ؟ ) و آنگاه اعمال و تلاشهاى منافقان باطل مىشود و شكست خورده و زيانكار مىشوند ) ، يعنى وقتى خداى تعالى فتحى يا امرى از ناحيهء خودش پيش بياورد ، آن وقت است كه مؤمنين ثابت قدم هنگام وقوع سخط الهى به اين مؤمنين ضعيف الايمان خواهند گفت : آيا اين يهود و نصارى بودند كه سوگند غليظ مىخوردند كه ما با شما هستيم و ياريتان مىكنيم ؟ پس چرا امروز سودى به حال شما نداشتند ؟ و در اينجا در جواب\r\n\r\n","description":"","footnote":"","page_name":" 509 ","page_number":509},
  {"content":"\r\n\r\nسئوال مقدّر كه اگر كسى بپرسد بالاخره كار اين مؤمنين سست ايمان دوستدار يهود و نصارى به كجا كشيد ؟ مىفرمايد : اعمالى كه در اسلام كرده‌اند همه باطل و بى اجر شد و در نتيجه اينها زيانكار شدند .\r\n( 54 )  ( يا أَيُّهَا الَّذِينَ آمَنُوا مَنْ يَرْتَدَّ مِنْكُمْ عَنْ دِينِهِ فَسَوْفَ يَأْتِي اللَّهُ بِقَوْمٍ يُحِبُّهُمْ وَ يُحِبُّونَهُ أَذِلَّةٍ عَلَى الْمُؤْمِنِينَ أَعِزَّةٍ عَلَى الْكافِرِينَ يُجاهِدُونَ فِي سَبِيلِ اللَّهِ وَ لا يَخافُونَ لَوْمَةَ لائِمٍ ذلِكَ فَضْلُ اللَّهِ يُؤْتِيهِ مَنْ يَشاءُ وَ اللَّهُ واسِعٌ عَلِيمٌ )  : ( اى كسانى كه ايمان آورده‌ايد هر كس از شما كه از دينش برگردد ، پس به زودى خدا مردمى را مىآورد كه هم خدا دوستشان دارد و هم آنها خدا را دوست دارند ، اينها در برابر مؤمنين متواضع و در برابر كافران مقتدرند و در راه خدا جهاد مىكنند و از ملامت هيچ ملامتگرى پروا ندارند ، اين فضل و برترى از جانب خداست كه به هر كس بخواهد و صلاح بداند مىدهد و خدا وسعت بخش و بسيار داناست ) ، ( ارتداد ) به معناى برگشتن از ايمان به كفر است ، اين آيهء شريفه به نحوى متّصل به آيات قبل بوده و در مقام آنست كه روشن سازد ، دين خدا از اين گونه مردم بيمار دل و نيرنگ باز بىنياز است ، چون كسانى كه از ترس منافع مادّى خود را در ورطهء هلاكت مخالفت با خدا مىافكنند ، و با يهود و نصارى دوستى مىكنند ، در مسيرى قرار دارند كه آرام آرام نفاق در دلهاشان رخنه مىكند و بيمار دل مىگردند و خداوند سبحان به نحو يك پيش گويى غيبى مىفرمايد كه چون دين از دو چهرگى اين مردم و سهل انگارى آنها در امر جهاد صدمه بسيار خورده ، لذا خدا به زودى مردمى را خواهد آورد كه هم خدا آنها را دوست مىدارد و هم آنها خدا را دوست دارند و در مقابل مؤمنان ، ذليل و در برابر كفّار مقتدر و شكست ناپذيرند و در راه خدا جهاد مىكنند و از ملامت هيچ ملامت كننده‌اى نمىهراسند و خداوند آوردن اين قوم را به خود نسبت مىدهد ، چون هيچ ناصرى جز خدا نيست و نصرت هم فقط از جانب خداست و اين قوم آنچنان غرق در محبّت خدايند كه پروردگارشان را بر همه ماسوى اللّه ترجيح مىدهند و حبّ او را بر حبّ همه شهوات از قبيل مال و جاه و عشيره و . . .\r\n\r\n","description":"","footnote":"","page_name":" 510 ","page_number":510},
  {"content":"\r\n\r\nبرترى مىدهند و خدا هم بواسطهء اينكه آنها را دوست دارد ، آنها را از هر ظلم و آلودگى معنوى مانند كفر و فسق پاكيزه و مطهّر نموده است ، حال يا به عصمت الهى و يا با مغفرت خداوند و از راه توبه ، و اينها در برابر مؤمنان متواضع و ذليلند ، چون مؤمنان اولياء خدا هستند ، خدا هم ولّى اين قوم است ، لذا به جهت بزرگداشت و تعظيم خداوند ، اينها خود را در برابر مؤمنان خوار و متواضع مىسازند و چون مىدانند كه عزّت تنها از ناحيهء خداست ، لذا عزّت كافران را كاذب و دروغين مىشمارند و در برابر آنها با اقتدار و شكست ناپذير هستند و در امر جهاد هم هرگز گوش به سرزنش كسانى كه از ترس از دست دادن مال و جان در جهاد شركت نمىكنند ، نمىسپارند و در راه خدا از هيچ كس پروا ندارند و اين خود فضلى از جانب خداست كه آن را به مقتضاى حكمتش به هر كس بخواهد مىدهد و خداوند گشايش دهنده‌اى است كه آنچه نزد اوست نه كاسته مىشود و نه فانى مىگردد و دانايى است كه مىداند فضل خود را نثار چه كسانى كند .\r\n( در روايات بسيار من جمله در تفسير ثعلبى در مجمع البيان از امام باقر و امام صادق عليهم السلام آمده است كه اين آيه در شأن على عليه السّلام و اصحابش نازل شده است و صاحبان اين خصال همان افرادى هستند كه قرآن كريم آنها را وارث زمين خوانده و آنها را صاحبان عاقبة الدّار معرفى نموده است ) « 1 » .\r\n\r\n[ آيهء ( 56 - 55 ) ولايت امام على عليه السّلام 
  ]\r\n( 55 )  ( إِنَّما وَلِيُّكُمُ اللَّهُ وَ رَسُولُهُ وَ الَّذِينَ آمَنُوا الَّذِينَ يُقِيمُونَ الصَّلاةَ وَ يُؤْتُونَ الزَّكاةَ وَ هُمْ راكِعُونَ )  : ( همانا منحصرا ولّى شما خداست و رسول او و كسانى كه ايمان آورده‌اند ، هم آنان كه نماز به پا مىدارند و زكات مىدهند ، در حالى كه در ركوع نمازند ) ، ( ولاء و توالى ) به اين معناست كه دو چيز يا بيشتر حاصل شود كه از يك جنس باشند بدون اينكه چيزى از غير آن جنس حائل شود و استعارتا در معناى قربى استعمال\r\n\r\n\r\n","description":"","footnote":"\r\n( 1 ) - استفاده از اصل تفسير الميزان .\r\n","page_name":" 511 ","page_number":511},
  {"content":"\r\n\r\nمىشود ( قرب مكانى ، قرب نسبى ، قرب دوستى ، قرب حاصل از نصرت و يارى ، قرب از جهت اعتقادى ) و ولايت يعنى نصرت و تولّى و سرپرستى امر و به عهده گرفتن كار ، پس ولايت يك نوع قرب است كه باعث و مجوّز نوع خاصّى از تصرّف و مالكيّت تدبير مىشود و به همين معنا حاكم ، ولىّ مردم است ، چون در بين آنها حكم مىكند ، حال هر قدر كه منطقهء حكومت او وسيعتر باشد ولايت او گسترده‌تر مىباشد .\r\nامّا از سياق آيه استفاده مىشود كه ولايت نسبت به خدا و رسول و مؤمنين به يك معنا مىباشد ، امّا ولايت الهى به دو گونه است :\r\n1 ) - ولايت تكوينى ( حقيقى ) ، خدا مالك مطلق همه مخلوقات و داراى قدرت تصرف در ميان آنهاست و تدبير امور خلق بدست اوست .\r\n2 ) - ولايت تشريعى يا اعتبارى كه به تشريع شريعت و هدايت و ارشاد و توفيق و امثال اينها از امور دينى مردم باز مىگردد .\r\nو ولايت رسول ولايت تشريعى و قيام به شريعت و دعوت به دين و تربيت امّت و حكومت بين آنان و قضاوت در ميان آنهاست كه همه اينها از شئون رسالت ايشان مىباشد ، پس همانگونه كه اطاعت از خدا بدون قيد و شرط واجب است ، اطاعت از رسول خدا صلّى اللّه عليه و إله و سلم هم اطاعت از خداست و بدون قيد و شرط بر همه مؤمنان واجب است .\r\nامّا ولايت مؤمنين مذكور در آيه نيز نظير همين ولايت است ، چون با ( واو ) عاطفه بيان شده است و حصر موجود در ( انّما ) حصر افراد است ، امّا اوصاف ذكر شده براى مؤمنين در اين آيه فقط با حضرت على عليه السّلام تطبيق مىكند ، كما اينكه روايات بسيار من جمله در تفسير كشّاف شأن نزول اين آيه را در زمانى مىدانند كه حضرت على عليه السّلام در مسجد در حال نماز بودند و سائلى نزد ايشان آمد و آن حضرت انگشتر خويش را در حال ركوع به سائل بخشيدند و ركوع حالت خضوع و ذلّت آدمى را در برابر خداوند مجسّم مىسازد .\r\nشيعيان اين آيه را نصّ بر ولايت و خلافت امير المؤمنين عليه السّلام مىدانند ، زيرا تنها اوست\r\n\r\n","description":"","footnote":"","page_name":" 512 ","page_number":512},
  {"content":"\r\n\r\nكه در حالت ركوع انگشتر خود را به سائل بخشيد .\r\nامّا اهل تسنّن مىگويند اين آيه نصّ در مورد ولايت حضرت نيست ، چون در اينجا معناى حقيقى ركوع مراد نيست ، بلكه مراد معناى مجازى آن يعنى خضوع در برابر عظمت پروردگار است ، يعنى مراد آيه اينست كه ولىّ شما يهود و نصارى نيستند ، بلكه ولىّ شما خدا و رسول و مؤمنينى هستند كه نماز به پا مىدارند و زكات مىدهند و در همهء اين حالات خاضعند ، يا در حالى زكات مىدهند كه خودشان فقير و تنگدستند « 1 » ، ليكن دقّت در اطراف اين آيه و آيات قبل و بعدش و نيز دقّت دربارهء تمامى اين سوره ما را به معنايى خلاف آنچه آنها ادّعا كرده‌اند راهنمايى مىكند .\r\nاوّلا ) : اينها به قرينه سياق ولايت را به معناى نصرت گرفته‌اند نه سرپرستى و تولّى امر ، در جواب مىگوئيم ترتيب آيات به دست رسولخدا تنظيم نشده ( بلكه در زمان خليفهء سوّم انجام شده است ) و در اين مورد ولايت به معناى سرپرستى امر است .\r\nثانيا ) : آيات قبل از اين آيه مؤمنين را از دوستى با كفّار نهى مىكند امّا آيات بعد به پيامبر دستور مىدهند اعمال زشت كفّار و منافقين را به آنان گوشتزد نمايد ، پس غرض آنها متفاوت است با اين حال چگونه بين اين دو دسته وحدت سياق هست ؟\r\nثالثا ) : در تفسير آيات 56 ، 57 ، 58 و 59 همين سوره خواهيم گفت : كه كلمه ولايت در اين آيات نمىشود به معناى نصرت باشد ، زيرا با سياق نمىسازد  ( بَعْضُهُمْ أَوْلِياءُ بَعْضٍ )  ، ( آنها خود اولياى يكديگرند ) و يا جمله  ( وَ مَنْ يَتَوَلَّهُمْ مِنْكُمْ فَإِنَّهُ مِنْهُمْ )  چون عقد نصرت و يارى باعث يكى شدن و الحاق نمىشود ، بلكه اين مودّت و حبّ است باعث وحدت و يكى شدن مىگردد .\r\nرابعا ) : معنى ندارد در اين آيه بگويد پيامبر ياور مؤمنان است ، بلكه منظور از ولايت ، ولايت در تصرف و محبّت باشد ، به علاوه چنان كه گفتيم روايات بسيار\r\n\r\n\r\n","description":"","footnote":"\r\n( 1 ) - تفسير المنار جلد ششم صفحه 441 و تفسير فخر رازى جلد 12 صفحه 25 .\r\n","page_name":" 513 ","page_number":513},
  {"content":"\r\n\r\nاز اماميّه و خود اهل سنت هست كه دلالت دارند بر اينكه اين دو آيه در شأن حضرت على عليه السّلام نازل شده است ، امّا بعضى از مغرضين براى اينكه بگويند آيه در شأن آن جناب نيست خود را بسيار به تعب افكنده‌اند و هم در روايت مناقشه كرده‌اند و هم در بر گرداندن معناى ظاهر آيه خود را به تكلّف افكنده‌اند  ( وَ اللَّهُ الْمُسْتَعانُ ، عَلى ما تَصِفُونَ )  « 1 » ، ( خداوند در آنچه توصيف مىكند ياور و مددكار است « 2 » .\r\nخامسا ) : امّا اينكه بعضى از اهل سنّت به دليل جمع بودن ( الّذين امنوا ) آن را وصف حال امير المؤمنين عليه السّلام نمىدانند ، در پاسخ بايد گفت : كه فرق است بين اينكه لفظ جمع را بياورند و اراده شخص واحد بكنند و بين اينكه قانونى كلّى و عمومى بگذرانند و از آن بطور عموم خبر دهند ، در صورتى كه مشمول آن قانون جز يك نفر كسى نباشد و جز بر يك نفر منطبق نشود ، آنچه در عرف سابقه ندارد ، مورد اوّلى است ، امّا در مورد دوّمى در عرف و در لسان قرآن بسيار اتفاق افتاده و اين مورد در اين آيه هم واقع شده است .\r\n( 56 )  ( وَ مَنْ يَتَوَلَّ اللَّهَ وَ رَسُولَهُ وَ الَّذِينَ آمَنُوا فَإِنَّ حِزْبَ اللَّهِ هُمُ الْغالِبُونَ )  : ( و كسى كه خدا و رسولش و اين مؤمنين را دوست بدارد از حزب خداست ، پس همانا حزب خدا غالب مىباشند ) ، ( توّلى ) به معناى ولى گرفتن است و ( الّذين امنوا ) افادهء عهد مىكند و در آن اشاره است به مؤمنين معهود ، يعنى همان مؤمنين كه در ( انّما وليّكم . . . ) ذكر شده و جملهء « فانّ حزب اللّه هم الغالبون » ، در مكان جزاى شرط است و ليكن در حقيقت جزا نيست و جزا در تقدير مىباشد و اين جمله از باب به كار بردن كبراى قياس در جاى نتيجه ، در اينجا ذكر شده است تا علّت حكم را برساند و تقدير آيه چنين بوده ، ( هر كس خدا و رسول و آن مؤمنين را دوست بدارد و آنها را سرپرست بگيرد ، همانا غالب است ، چون او از حزب خداست و حزب خدا هميشه پيروز و غالب است ) .\r\n\r\n\r\n","description":"","footnote":"\r\n( 1 ) - سوره يوسف ، آيه 18 .\r\n( 2 ) - استفاده از اصل تفسير الميزان .\r\n","page_name":" 514 ","page_number":514},
  {"content":"\r\n\r\nو حزب به معناى جماعتى است كه در آن يك نحو تشكّل و فشردگى باشد و حزب خدا در جاى ديگر قرآن چنين معرفى شده  ( أُولئِكَ حِزْبُ اللَّهِ أَلا إِنَّ حِزْبَ اللَّهِ هُمُ الْمُفْلِحُونَ )  « 1 » ، آنان حزب خدايند و آگاه باشيد كه حزب خدا رستگارانند ) .\r\nرستگارى آنها به اين جهت است كه در دنيا افرادى صالح و با ورع هستند و در نتيجه به سعادت مىرسند و در آخرت هم در جوار رحمت حق خواهند بود .\r\n\r\n[ آيهء ( 66 - 57 ) نهى از محبّت كفّار و سرزنش يهود 
  ]\r\n( 57 )  ( يا أَيُّهَا الَّذِينَ آمَنُوا لا تَتَّخِذُوا الَّذِينَ اتَّخَذُوا دِينَكُمْ هُزُواً وَ لَعِباً مِنَ الَّذِينَ أُوتُوا الْكِتابَ مِنْ قَبْلِكُمْ وَ الْكُفَّارَ أَوْلِياءَ وَ اتَّقُوا اللَّهَ إِنْ كُنْتُمْ مُؤْمِنِينَ )  : ( اى كسانى كه ايمان آورده‌ايد كفّار و اهل كتابى را كه دين شما را به مسخره گرفته و بازيچه مىپندارند ، به دوستى مگيريد و از خدا پروا داشته باشيد ، اگر مردمى با ايمان هستيد ) ، ( هزو ) يعنى شوخى در غياب كسى ، و ( لعب ) هر عملى است كه آن را بدون اينكه غرض صحيحى داشته باشند انجام دهند .\r\nبنابراين ، اينكه كفّار و اهل كتاب دين مسلمانان را مسخره مىكرده‌اند ، يعنى مىخواسته‌اند بگويند كه اين دين جز بازى و اغراض باطل به كار ديگرى نمىخورد و هيچ فايده عقلائى و جدّى در آن نيست ، و ولايت حقيقى يعنى محبّت و آميزش با كفّار كه مستلزم امتزاج روحى و تصرّف در شئون نفسانى و اجتماعى است و لذا مىفرمايد :\r\nولايت شما يك طرفه است ، چون آنها اگر شما را دوست داشتند و به شما احترام مىگذاشتند ، دين و مقدسات شما را مسخره و بازيچه نمىدانستند و در آخر براى تأكيد در نهى از ولايت كفّار مىفرمايد : مؤمن و كسى كه متمسّك به ريسمان ايمان شده است ، ديگر معنا ندارد كه راضى شود به اينكه اغيار ، دين او و معتقداتش را مورد سخريه و استهزاء قرار دهند ، پس اگر مؤمن هستيد چاره‌اى جز تقوا و پرهيز از دوستى با كفّار نداريد .\r\n\r\n\r\n","description":"","footnote":"\r\n( 1 ) - سوره مجادله ، آيه 22 .\r\n","page_name":" 515 ","page_number":515},
  {"content":"\r\n\r\n( 58 )  ( وَ إِذا نادَيْتُمْ إِلَى الصَّلاةِ اتَّخَذُوها هُزُواً وَ لَعِباً ذلِكَ بِأَنَّهُمْ قَوْمٌ لا يَعْقِلُونَ )  : ( و هنگامى كه براى نماز اذان مىگوييد آن را وسيلهء تفريح و بازيچه خود مىگيرند و اين به جهت آنست كه اينها مردمى بىخردند و تعقّل نمىكنند ) ، مراد از ( ناديتم الى الصّلاة ) اذانى است كه قبل از هر نماز واجب تشريع شده است و ضمير در ( اتخذوها ) به نماز يا به اذان باز مىگردد و مىفرمايد : صدور استهزاء و مسخرگى از اينها به اين جهت است كه اينان مردمى سبكسر و بىمغزند و نمىتوانند از نظر تحقيقى به اين اعمال دينى و عبارات بنگرند و فوايد آن را كه همانا نزديكى و قرب به خدا و تحصيل سعادت دنيا و آخرت است درك كنند .\r\n( 59 )  ( قُلْ يا أَهْلَ الْكِتابِ هَلْ تَنْقِمُونَ مِنَّا إِلَّا أَنْ آمَنَّا بِاللَّهِ وَ ما أُنْزِلَ إِلَيْنا وَ ما أُنْزِلَ مِنْ قَبْلُ وَ أَنَّ أَكْثَرَكُمْ فاسِقُونَ )  : ( بگو اى اهل كتاب ، آيا ما را به اين جهت كه به خدا و آنچه از طرف خدا به ما و مردم قبل از ما نازل شده ايمان آورده‌ايم سرزنش مىكنيد ؟ و جز اين نيست كه بيشتر شما فاسق و گنه‌كاريد ) ، ( نقمة ) انكار و خرده‌گيرى و عقوبت زبانى يا عملى است و گاهى به معناى عقوبت و كيفر مىآيد ، در اينجا مىفرمايد به اهل كتاب بگو آيا شما از ما عيب‌جويى مىكنيد ، فقط به اين علّت كه به خدا و آنچه بر ما نازل شده و آنچه قبلا نازل شده ايمان آورده‌ايم ؟ و اينكه نفرمود ، آنچه قبلا به شما نازل شده به جهت تعريض به آنهاست ، در حقيقت مىخواهد بفهماند شما دستورات الهى خود را هم عمل نكرديد و به آنچه با خدا عهد كرده بوديد وفا ننموديد و بديهى است كه يهود و نصارائى كه به كتاب آسمانى خود عمل نكنند ، در واقع يهود و نصارى نيستند و اهل تورات و انجيل محسوب نمىشوند و ما مسلمانان بين اديان آسمانى و كتب آسمانى فرق نمىگذاريم و به همهء آنها ايمان داريم و مثل شما نيستيم كه گفتيد :  ( نُؤْمِنُ بِبَعْضٍ وَ نَكْفُرُ بِبَعْضٍ )  « 1 » ، چون اين عمل كفر است و علّت اين عيبجوئى و سرزنش شما هم جز\r\n\r\n\r\n","description":"","footnote":"\r\n( 1 ) - سوره نساء ، آيه 151 .\r\n","page_name":" 516 ","page_number":516},
  {"content":"\r\n\r\nاين نيست كه ما مؤمن هستيم ، امّا بيشتر شما فاسق و گناهكاريد .\r\n( 60 )  ( قُلْ هَلْ أُنَبِّئُكُمْ بِشَرٍّ مِنْ ذلِكَ مَثُوبَةً عِنْدَ اللَّهِ مَنْ لَعَنَهُ اللَّهُ وَ غَضِبَ عَلَيْهِ وَ جَعَلَ مِنْهُمُ الْقِرَدَةَ وَ الْخَنازِيرَ وَ عَبَدَ الطَّاغُوتَ أُولئِكَ شَرٌّ مَكاناً وَ أَضَلُّ عَنْ سَواءِ السَّبِيلِ )  : ( بگو آيا مىخواهيد از كسانى خبرتان دهم كه از جهت سرانجام و پاداش خيلى بدتر از صاحبان اين عمل باشند ؟ آنان كسانى هستند كه خداوند آنها را لعنت كرده و بر آنها غضب نموده است و آنها را به صورت ميمونها و خوكها مسخ فرموده ، همان كسانى كه طاغوت را پرستيدند ، اينها بسيار جايگاه بدترى دارند و از راه حق منحرف ترند ) ، در اين آيه خداوند به نبى خود دستور داده تا وى با كفّار از در تسليم وارد شود تا آنها را زودتر قانع سازد و آن اين است كه به آنها بگويد به فرض ، ما قبول كرديم كه ايمان به خدا و نماز خواندن بد و شرّ است ، ليكن اگر بنا شود شرّ و غلط رسوا و استهزاء گردد ، نخست بايد چيزى را مسخره كرد كه از هر شرّى بدتر و از هر اشتباهى غلطتر است و اتّفاقا آن راه و روش خود شماست و به فرض كه ما گمراه باشيم ، شما از ما گمراهتريد ، چون لعنت خدا شامل حال شما شد و مسخ شدگانى به ميمون و خوك از ملت شما هستند و همچنين طاغوت پرستان از ملّت شمايند ، آيا اين همه عيب را در خود ناديده گرفته و در پى عيب جوئى از ما هستيد ؟ با اينكه عيوب ما ( به فرض كه ايمان به خدا عيب شمرده شود ) در برابر معايب شما بسيار ناچيز است .\r\nدر اينجا مراد از ( مثوبه ) مطلق جزا يا عاقبت است و مراد از ( طاغوت ) هر معبود غير خدا يا هر طغيانگر و كافر مىباشد .\r\n( 61 )  ( وَ إِذا جاؤُكُمْ قالُوا آمَنَّا وَ قَدْ دَخَلُوا بِالْكُفْرِ وَ هُمْ قَدْ خَرَجُوا بِهِ وَ اللَّهُ أَعْلَمُ بِما كانُوا يَكْتُمُونَ )  : ( و وقتى كه نزد شما مىآيند ، مىگويند : ايمان آورديم در حالى كه هم آمدنشان به خدمت تو و هم خارج شدنشان با حالت كفر بوده و خدا به آنچه مخفى\r\n\r\n","description":"","footnote":"","page_name":" 517 ","page_number":517},
  {"content":"\r\n\r\nمىكنند داناتر است ) ، خداى تعالى در اين آيه از نفاق درونى آنان خبر مىدهد و اشاره مىكند به پليديهائى كه در هنگام برخورد با مسلمين در دل نهان دارند و مىفرمايد : اينها وقتى به شما مىرسند ، مىگويند : ما ايمان داريم ، در حالى كه هنگام ورود و خروجشان با حالت كفر هستند و فقط ادّعاى ايمان مىكنند ، و گرنه در همه حال كافرند و تغييرى نكرده‌اند و اينها منافقينى هستند كه خداوند به نفاق درونى آنها و كفرى كه مخفى مىكنند عالم و آگاه است .\r\n( 62 )  ( وَ تَرى كَثِيراً مِنْهُمْ يُسارِعُونَ فِي الْإِثْمِ وَ الْعُدْوانِ وَ أَكْلِهِمُ السُّحْتَ لَبِئْسَ ما كانُوا يَعْمَلُونَ )  : ( بسيارى از آنها را مىبينى كه به سوى گناه و دشمنى و رشوه خوارى مىشتابند ، راستى كه چه اعمال بدى مرتكب مىشوند ) ، منظور از ( اثم ) و گناه چنانچه از آيه بعدى استفاده مىشود همان خوض و خرده‌گيرى و عيبجوئى در آياتى است كه بر مؤمنين نازل شده و ( عدوان ) در اينجا يعنى تعدّى از حقّ و اين از مصاديق كفر زبانى و قولى است ، پس خوض و عيب جوئى در معارف دين موجب كفر و فسق مىشود و ( اكلهم السّحت ) منظور گناهان عملى و تعدّى نسبت به مؤمنين ، مثل ربا خوارى و رشوه است و اين گناهان سه گانه‌اى كه در اين آيه نام برده شده ، گناهانى است كه نسبت به ساير گناهان زبانى و عملى ايشان كلّىتر است و در حقيقت نمونه‌ايست از گناهان بسيارى كه در آنها هست و اينها اعمال زشتى بود كه اينها مرتكب مىشدند و علماى آنها هم ايشان را راهنمايى و نهى نمىكردند و خداوند به همين سبب در آيه بعدى آنها را توبيخ مىفرمايد .\r\n( 63 )  ( لَوْ لا يَنْهاهُمُ الرَّبَّانِيُّونَ وَ الْأَحْبارُ عَنْ قَوْلِهِمُ الْإِثْمَ وَ أَكْلِهِمُ السُّحْتَ لَبِئْسَ ما كانُوا يَصْنَعُونَ )  : ( چرا علماى ربّانى يهود و نصارى آنها را از گفتارهاى گناه و رشوه خوارى نهى نمىكنند ؟ راستى چه رفتار بدى مىنمايند ) ، منظور از ( ربانيّون ) چنان كه گفتيم افرادى است كه از غير خدا بريده‌اند و به خدا پيوسته‌اند و منظور از ( احبار ) علماى\r\n\r\n","description":"","footnote":"","page_name":" 518 ","page_number":518},
  {"content":"\r\n\r\nبنى اسرائيل است و اين آيه در نهى و توبيخ علماى يهود و نصارى مىباشد كه در برابر گناهان ملّت خود سكوت كرده‌اند و آنها را از اعمال گناه آميزشان باز نمىدارند و ( اثم و اكل سّحت ) را بعنوان دو نمونهء كلى از گناهان قولى و فعلى آورده است ، و اين عمل علماء ، كه آنها را از گناه باز نمىدارند در حالى كه علم به گناه بودن اين اعمال دارند ، بسيار زشت و ناپسند است .\r\n( 64 )  ( وَ قالَتِ الْيَهُودُ يَدُ اللَّهِ مَغْلُولَةٌ غُلَّتْ أَيْدِيهِمْ وَ لُعِنُوا بِما قالُوا بَلْ يَداهُ مَبْسُوطَتانِ يُنْفِقُ كَيْفَ يَشاءُ وَ لَيَزِيدَنَّ كَثِيراً مِنْهُمْ ما أُنْزِلَ إِلَيْكَ مِنْ رَبِّكَ طُغْياناً وَ كُفْراً وَ أَلْقَيْنا بَيْنَهُمُ الْعَداوَةَ وَ الْبَغْضاءَ إِلى يَوْمِ الْقِيامَةِ كُلَّما أَوْقَدُوا ناراً لِلْحَرْبِ أَطْفَأَهَا اللَّهُ وَ يَسْعَوْنَ فِي الْأَرْضِ فَساداً وَ اللَّهُ لا يُحِبُّ الْمُفْسِدِينَ )  : ( يهود گفتند : دست خدا بسته است ، دستشان بسته باد و براى اين كلمهء كفر آميزى كه گفتند ، از رحمت خدا دور باشند ، بلكه دستهاى خدا باز است و به هر نحوى كه بخواهد مىبخشد و به زودى بسيارى از آنان در موقع نزول قرآن به طغيان و كفر خود مىافزايند و ما بين يهود و نصارى و يا بين افراد يهود عداوت و دشمنىاى انداختيم كه تا روز قيامت ادامه دارد ، هر وقت آتش جنگ را افروختند خدا آن را خاموش كرد ، اينان با گناهان و تكذيب پيامبران در راه گسترش فساد در زمين مىكوشند و خدا فساد كاران را دوست ندارد ) ، يهود از آنجا كه قائل به جواز نسخ در احكام دينى و جواز بداء در احكام تكوينى نمىباشند ( و يكى از اعتراضاتى كه به مسلمين داشتند ، اين بود كه مسلمانان قائل به نسخ احكام بودند ) ، اين سخنان را مىگفتند .\r\nامّا اين سخن آنها مستلزم آنست كه خداوند قدرت نامحدود نداشته باشد و نتواند هر گونه كه مىخواهد و دوست مىدارد حكم كند ، در واقع قائل نبودن به جواز نسخ و بداء باعث محدود شدن قدرت الهى مىگردد ، وجه ديگر اين است كه يهود مىديدند ، مسلمانان از نظر مالى در مضيقه هستند ، لذا با استهزاء مىگفتند : خدا تنگدست است و نمىتواند مسلمانان را بىنياز كند ، وجه سوّم اين است كه آنسال يهود دچار قحطى و\r\n\r\n","description":"","footnote":"","page_name":" 519 ","page_number":519},
  {"content":"\r\n\r\nخشكسالى بوده‌اند و در نتيجه از باب شكوه و شكايت اين حرف كفر آميز را زده‌اند ، وجه چهارم اين است كه آنها وقتى آيات قرض الحسنه به گوششان رسيد ، مسلمانان را مسخره كردند و گفتند : اين چه خدايى است كه براى ترويج دين خود محتاج به قرض مردم است ؟ اين وجه با توجه به شأن نزول از همه وجوه موجّه‌تر به نظر ميرسد ، امّا خداوند در جواب آنها مىفرمايد : دست آنها بسته باد و اين جمله نفرين به آنهاست و مصداق لعنت خدا بر آنها و تعذيب آنها در دنيا و آخرت مىباشد ، و در ادامه مىفرمايد : ( بل يداه مسبوطتان ) چون در ادبيات عرب دست كنايه از قدرت است و دو دست كنايه از كمال قدرت مىباشد ، لذا خداوند براى اثبات قدرت نامحدود خود از كلمه تثنيه استفاده نموده است و در فراز ديگر مىفرمايد : يهود با جرأت و جسارت به طغيان و كفر خود افزودند و بسيارى از آنها در موقع نزول قرآن از روى حسد به كفر خود افزودند ، چون يهود كينه توز و حسودند و همين كه ديدند خداوند قرآن را بر غير يهود نازل كرده ، باعث شد كفر و حسد آنها طغيان كند ، زيرا آنها خود را اشرف از اميّين مىدانستند و مىگفتند : اگر چيزى از جانب خدا نازل شده بود بايد بر ما نازل مىشد ، لذا نسبت به نزول قرآن و اين نعمت الهى كافر شدند و استكبار ورزيدند و خداوند به سبب همين اعمال بين آنها عداوت و بغض بيفكند و اين همان تشتّت عقايد و اختلاف مذاهب است و مراد از ( عداوت ) خشم توأم با تجاوز عملى ، و مراد از ( بغضاء ) خشم درونى مىباشد كه ممكن است با تجاوزات عملى هم همراه باشد يا نباشد ، پس خداوند مىفرمايد : اوّلا ) :\r\nيهود تا روز قيامت باقى مىمانند و ثانيا ) : خشم و نفرت درونى و نزاع نيز تا قيامت بين آنها باقى خواهد بود ، و هر وقت يهود خواستند دست به اقداماتى عليه مسلمين بزنند و آتش جنگى را با رسول خدا صلّى اللّه عليه و إله و سلم و مسلمين برافروزند ، خداوند بين آنها اختلاف انداخت و به اين وسيله آتش جنگ را خاموش ساخت و اين آيه نويدى براى مسلمانان است ، امّا جنگهايى كه براى مسائل سياسى يا قومى پيش مىآيد از سياق آيه خارج است ، در خاتمه مىفرمايد : سعى و كوشش يهود همه براى آنست كه زمين را عليه دين پر\r\n\r\n","description":"","footnote":"","page_name":" 520 ","page_number":520},
  {"content":"\r\n\r\nاز فساد كنند ، امّا خدا مفسدين را دوست ندارد و لذا خداوند زمين خود و بندگانش را بدست مفسدان نمىسپارد و نمىگذارد آنها به آرزوى پليد خود نايل شوند و سعى و كوشش آنها بيهوده خواهد ماند ، ( و الله اعلم ) .\r\n( 65 )  ( وَ لَوْ أَنَّ أَهْلَ الْكِتابِ آمَنُوا وَ اتَّقَوْا لَكَفَّرْنا عَنْهُمْ سَيِّئاتِهِمْ وَ لَأَدْخَلْناهُمْ جَنَّاتِ النَّعِيمِ )  : ( و اگر اهل كتاب ايمان آورند و تقوى داشته باشند ، ما گناهان آنها را برايشان مىپوشانيم و تكفير مىكنيم و آنها را وارد بهشتهاى نعيم مىنمائيم ) ، مراد از تقوى بعد از ايمان ، پارسائى و پرهيز از محرّمات الهى و از گناهان كبيره است ، يعنى گناهانى كه خداوند در قرآن كريم وعدهء دوزخ به مرتكب آنها داده است كه اينها شامل شرك به خدا و ساير گناهان كبيره مىباشد .\r\nامّا مراد از ( سيئات ) گناهان صغيره است ، يعنى خداوند مىفرمايد : اينها اگر ايمان داشته باشند و از كبائر بپرهيزند ، خداوند صغاير آنها را مىبخشد ، در نتيجه از نظر مضمون شبيه آيه 31 سوره نساء خواهد بود  ( إِنْ تَجْتَنِبُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ )  ، و بعد از تكفير گناهانشان آنها را وارد بهشتهايى آميخته با انواع نعمتها مىنمايد و نعمت سعادت را در دنيا و آخرت به آنها مىچشاند .\r\n( 66 )  ( وَ لَوْ أَنَّهُمْ أَقامُوا التَّوْراةَ وَ الْإِنْجِيلَ وَ ما أُنْزِلَ إِلَيْهِمْ مِنْ رَبِّهِمْ لَأَكَلُوا مِنْ فَوْقِهِمْ وَ مِنْ تَحْتِ أَرْجُلِهِمْ مِنْهُمْ أُمَّةٌ مُقْتَصِدَةٌ وَ كَثِيرٌ مِنْهُمْ ساءَ ما يَعْمَلُونَ )  : ( و اگر آنها تورات و انجيل را بدون كم و كاست و همچنين آنچه را كه از طرف پروردگارشان نازل شده ، اقامه كنند محقّقا از جانب آسمان و از زير پاهايشان روزى خواهند خورد و بهره‌مند خواهند شد ، بعضى از اينها مردمى معتدلند و بيشتر آنها اعمال ناپسندى را مرتكب مىشوند ) ، يعنى اگر اينها تورات و انجيل حقيقى را بر پا دارند و آنها را تحريف نكنند و كتابهاى آسمانى ديگر كه بر انبياء سلف نازل شده ، مانند مزامير داود كه قرآن\r\n\r\n","description":"","footnote":"","page_name":" 521 ","page_number":521},
  {"content":"\r\n\r\nآن را زبور ناميده را نيز اقامه كنند ، و مطابق آنها عمل نمايند و اعتقادات مبداء و معاد خود را بر آنها مبتنى سازند ، در اين صورت باب‌هاى نعمت و روزى از آسمان و زمين بسوى آنها گشوده مىشود و داراى وفور نعمت مىگردند و نقمتها از آنان دور مىشود و بعضى از آنان مردمى معتدل و ميانه رو هستند كه تسليم خدا و اوامر و احكام او هستند ، امّا اينها در اقليّت مىباشند و ليكن بيشتر آنها از حدود الهى تجاوز مىكنند و دچار كفر و استكبار و سرپيچى مىباشند و اين اعمال بسيار زشت و ناپسند است .\r\n\r\n[ آيهء ( 67 ) دستور ابلاغ وصايت امير المؤمنين عليه السّلام به پيامبر صلّى اللّه عليه و إله و سلم 
  ]\r\n( 67 )  ( يا أَيُّهَا الرَّسُولُ بَلِّغْ ما أُنْزِلَ إِلَيْكَ مِنْ رَبِّكَ وَ إِنْ لَمْ تَفْعَلْ فَما بَلَّغْتَ رِسالَتَهُ وَ اللَّهُ يَعْصِمُكَ مِنَ النَّاسِ إِنَّ اللَّهَ لا يَهْدِي الْقَوْمَ الْكافِرِينَ )  : ( اى فرستادهء ما ، آنچه را از ناحيه پروردگارت به تو نازل شد ابلاغ كن و اگر اين كار را نكنى اصلا پيغام پروردگار را نرسانده‌اى و خدا تو را از شرّ مردم حفظ مىكند ، همانا خدا كافران را هدايت نمىكند ) ، خطاب با رسول اللّه صلّى اللّه عليه و إله و سلم مىباشد و دستورى اكيد فرموده است به ابلاغ و نوع بيان مانند برهان بر وجوب تبليغ است ، چون متعاقب اين دستور فشار و تهديد مىباشد و مىفرمايد : اگر اين پيام را نرسانى ، گويا اصلا رسالت پروردگار را به انجام نرسانده‌اى و همچنين ايشان را وعده مىدهد كه او را از خطراتى كه در اين امر ممكن است متوجّه وى شود ، نگهدارى كند ، و اين مىرساند كه حكمى كه آيه در حدود بيان آنست و رسولخدا صلّى اللّه عليه و إله و سلم مأمور به تبليغ آن شده امر مهمّى است كه در تبليغ آن بيم خطر ، يا بر جان رسولخدا صلّى اللّه عليه و إله و سلم و يا بر پيشرفت دينش وجود دارد و اين مطلب مشخص مىكند اين آيه هيچ ارتباطى به ما قبل و ما بعد خود يعنى مسائل اهل كتاب ندارد ، چون آنها در زمان نزول اين آيه اوضاعشان طورى نبود كه از جانب آنها خطرى متوجّه پيامبر صلّى اللّه عليه و إله و سلم يا اسلام بشود ، پس اين آيه از نظر سياق با آيات قبل و بعد خود متفاوت است .\r\nامّا آيه از يك امر مهمّى كه يا عبارت است از مجموع دين و يا حكمى يا احكام آن ، كشف مىكند و آن امر را به صورت نكره آورده ، تا عظمت آن را افاده كند و اين امر هر\r\n\r\n","description":"","footnote":"","page_name":" 522 ","page_number":522},
  {"content":"\r\n\r\nچه هست امرى است كه رسول اللّه صلّى اللّه عليه و إله و سلم از تبليغ آن مىترسد و در دل مىخواهد آن را تا يك روز مناسبى به تأخير بياندازد و ترس ايشان بر جان خودشان نبود ، بلكه ترس از اضمحلال و از بين رفتن دين بوده و ايشان مىترسيد كه آن جناب را متهم كنند و در نتيجه دين خدا و دعوت او فاسد و بىنتيجه شود و مردم ممكن است آن حضرت را متّهم كنند كه به نفع خود قانون و شريعتى را وضع كرده است و از سياق فهميده مىشود كه اين امر ، حكمى است كه مايهء تماميّت دين و استقرار آنست و حكمى است كه اگر ابلاغ نشود تمام زحمات چندين سالهء پيامبر بىنتيجه مىشود و گويا هيچ ابلاغ رسالتى را به انجام نرسانده است و همچنين اين حكمى است كه انتظار مىرود مردم عليه آن قيام كنند و در نتيجه بنيان دين را متلاشى سازند و اين انتظار از ناحيه كفّار و بت پرستان و اهل كتاب نبوده ، بلكه از ناحيه مسلمين بوده و انتظار مىرفته كه مبادا مسلمانان بگويند : پيامبر اين حكم را به نفع خود مىدهد و مضمون روايات هم از طرق عامّه و هم از طرق اماميّه تأييد مىكند كه اين آيه شريفه دربارهء ولايت على عليه السّلام نازل شد و خداوند ، رسول اللّه صلّى اللّه عليه و إله و سلم را مأمور به ابلاغ فورى آن نموده ، در حالى كه آن جناب بيمناك بوده كه مبادا مردم خيال كنند وى از نزد خود ، پسر عمّ خود را جانشين خويش قرار داده است و به همين جهت انجام اين امر را به انتظار موقع مناسب به تأخير انداخت ، تا اينكه اين آيه نازل شد و ناچار در غدير خم آن را عملى فرمود و در آنجا به مردم ابلاغ كردند ، ( من كنت مولاه فهذا على مولاه ) « 1 » ، هر كس من مولاى اويم ، پس اين على عليه السّلام مولاى اوست ) .\r\nو بايد دانست كه هرگز امّت از وليّى كه عهده‌دار سرپرستى شئون و رتق و فتق امور او باشد بىنياز نمىگردد و هيچ عاقلى مجاز نمىداند كه توهّم كند ، دينى چنين عالمگير و\r\n\r\n\r\n","description":"","footnote":"\r\n( 1 ) - خطبه غديريه رسولخدا صلّى اللّه عليه و إله و سلم در كتابهاى عامه آمده و كتابهاى الغدير و غاية المرام و عبقات آن را به ثبوت رسانيده‌اند . ( مصحح )\r\n","page_name":" 523 ","page_number":523},
  {"content":"\r\n\r\nخاتم كه تا قيامت دين مردم خواهد بود و وسعت معارفش جميع مسائل اعتقادى و همه اصول اخلاقى و احكام فرعى و كليه شئون اجتماعى و فردى را متضمّن است ، بر خلاف ساير قوانين احتياج به حافظ ندارد و بىنياز از والى و حاكم است كه امور آن را تدبير و اداره نمايد ، كيست كه چنين توهّمى بكند ؟ خصوصا كه سيره پيامبر صلّى اللّه عليه و إله و سلم چنين بوده كه هر وقت به عزم جنگ از شهر بيرون مىرفتند كسى را براى رتق و فتق مسلمين به جاى خود قرار مىدادند ، كما اينكه حضرت على عليه السّلام را در جنگ تبوك جانشين خود معرفى كرد و آن حضرت به جهت عشقى كه به شهادت داشت ، فرمود : آيا مرا خليفهء خود در مدينه قرار مىدهى ، با اينكه در شهر جز زنان و كودكان كسى نمانده ؟ و پيامبر در جواب فرمودند : آيا راضى نيستى كه نسبت تو به من مانند نسبت هارون باشد به موسى با اين فرق كه بعد از من پيامبرى نخواهد آمد ؟ . . . با اين وصف مسلّم است كه احتياج مردم به والى در زمان غيبت آن جناب بيشتر است از زمان حضورش با اين عمل چگونه مىتوان تصوّر كرد كه آن حضرت براى آن روز مردم ، كه ايشان در بين آنها نباشد هيچ فكرى نكرده باشد ؟\r\nدر صحيح بخارى از وهب بن عبد اللّه سودانى نقل شده كه به حضرت على عليه السّلام گفتم : آيا نزد شما چيزى از وحى هست كه در قرآن نباشد ؟ فرمود : نه ، قسم به خدايى كه دانه را شكافت جز فهمى از قرآن كه خدا آن را به من داده است .\r\nامّا نكات آيه :\r\n1 ) اينكه على رغم همهء القاب پيامبر فقط با عنوان رسول به ايشان خطاب شده تا اشاره كند به مقام تبليغ و اينكه رسول جز انجام رسالت و رسانيدن پيامبر وظيفه‌اى ندارد .\r\n2 ) در آيه از اين امر مهمّ به صورت مبهم ياد شده تا هم به عظمت آن اشاره كرده باشد و هم بفهماند كه پيامبر صلّى اللّه عليه و إله و سلم در اين امر هيچ گونه اختيارى ندارد و اين دو مطلب علاوه بر برهان بودن ، دو عذر قاطع هم براى پيامبر در جرأت بر اظهار مطلب هم هست .\r\n3 ) تصديق فراست رسول اللّه صلّى اللّه عليه و إله و سلم است كه مىفهماند ، پيامبر درست تفرّس كرده و در\r\n\r\n","description":"","footnote":"","page_name":" 524 ","page_number":524},
  {"content":"\r\n\r\nاحساس خطر محقّ بوده است .\r\n4 ) آيه شريفه مىرساند كه اين امر از مسائلى است كه تا پيامبر صلّى اللّه عليه و إله و سلم زنده است خودش بايد با زبان مباركش به مردم ابلاغ كند و كسى در ايفاى اين وظيفه جاى ايشان را نمىگيرد .\r\n5 ) اين مطلب آنچنان مهمّ است كه مجموع رسالت پيامبر در گرو آنست و حكمى است كه اگر گفته نشود مثل اين است كه پيامبر صلّى اللّه عليه و إله و سلم اصلا هيچ چيز از رسالتى را كه به عهده گرفته تبليغ نكرده است .\r\n6 ) خداوند وعده مىدهد كه آنحضرت را از شرّ مورد انتظار از ناحيهء مردم ( شامل مؤمن و منافق عامّه و خاصّه ) حفظ كند و همچنين مقاصد دينيّه و تبليغ ايشان را تضمين مىنمايد .\r\n7 ) خداوند مىفرمايد : خدا گروه كافران را هدايت نمىكند ، يعنى مقصود از كفر در اينجا كفر به خصوص اين حكم و آيه مورد بحث است ( خدا انكار كنندگان اين حكم را كافر خوانده است ) ، و مراد از هدايت هم هدايت به راه راست نيست ، بلكه مراد هدايت به مقاصد شوم آنهاست ، يعنى خدا ابزار كار و اسباب موفقيّت آنان را در دسترشان قرار نمىدهد تا به مقاصد شومشان برسند و آنها را آزاد نمىگذارد تا هر لطمه‌اى كه بخواهند به دين و كلمه حقّ بزنند و يا نورى را كه خدا از جانب خود نازل كرده خاموش كنند و شرّ و فساد نمايند ، بلكه خداوند آنها را نابود كرده و مكر و شرّ و فسادشان را متوجه خودشان مىكند ،  ( وَ لا يَحِيقُ الْمَكْرُ السَّيِّئُ إِلَّا بِأَهْلِهِ )  ، ( مكر بد جز گريبان صاحبش را نمىگيرد ) . « 1 »\r\n( 68 )  ( قُلْ يا أَهْلَ الْكِتابِ لَسْتُمْ عَلى شَيْءٍ حَتَّى تُقِيمُوا التَّوْراةَ وَ الْإِنْجِيلَ وَ ما أُنْزِلَ إِلَيْكُمْ مِنْ رَبِّكُمْ وَ لَيَزِيدَنَّ كَثِيراً مِنْهُمْ ما أُنْزِلَ إِلَيْكَ مِنْ رَبِّكَ طُغْياناً وَ كُفْراً فَلا تَأْسَ \r\n\r\n\r\n","description":"","footnote":"\r\n( 1 ) - سورهء فاطر ، آيه 43 .\r\n","page_name":" 525 ","page_number":525},
  {"content":"\r\n\r\n عَلَى الْقَوْمِ الْكافِرِينَ )  : ( بگو اى اهل كتاب ، شما بر مسلكى قابل اعتنا نيستيد تا زمانيكه تورات و انجيل و آنچه را كه از طرف پروردگارتان بسوى شما نازل شده اقامه كنيد و همين قرآن كه از جانب پروردگارت بر تو نازل شده ، هر آينه طغيان و كفر بسيارى از آنان را زيادتر مىكند ، بنابراين بر قومى كه كفر ورزيدند غمناك مباش و تأسف مخور ) ، يعنى اى اهل كتاب ، شما اساس ثابتى كه بر آن تكيه كنيد و ستون محكمى كه به آن اعتماد كنيد نداريد تا زمانيكه به تورات و انجيل حقيقى و خالى از تحريف قيام نماييد و همچنين كتب آسمانى ديگر را بر پا داريد و اصل مشترك همه كتب آسمانى ايمان به خداى متعال و معاد و امر به تقوى و توبه بسوى خداست و اين همان ستون محكّم و جا پاى استوار است كه انسان با اعتماد بر آن مىتواند به سعادت دنيا و آخرت برسد .\r\nامّا نكته ديگر كه فرمود : قرآن كه بر تو نازل شده ، باعث زيادت كفر و طغيان آنها شده است ، به سبب آنست كه همچنانكه در آيات سابق گفتيم اهل كتاب خود را اشرف از اهل مكّه و اميّين مىدانستند و لذا وقتى قرآن بر قريش نازل شد ، اينها از روى حسد و كينه آن را انكار كردند و گفتند : اگر اين وحى از جانب خدا بود بايد بر ما نازل مىشد و در نهايت به پيامبر امر مىكند كه به حال اينها متأسف و اندوهگين نباش ، چون اينها مردمى كافر و طغيانگرند و به عناد و سرپيچى و كفر خو گرفته‌اند .\r\n( 69 )  ( إِنَّ الَّذِينَ آمَنُوا وَ الَّذِينَ هادُوا وَ الصَّابِئُونَ وَ النَّصارى مَنْ آمَنَ بِاللَّهِ وَ الْيَوْمِ الْآخِرِ وَ عَمِلَ صالِحاً فَلا خَوْفٌ عَلَيْهِمْ وَ لا هُمْ يَحْزَنُونَ )  : ( همانا كسانى كه ايمان آوردند و يهوديان و صابئيان و نصارى ، هر كس كه به خدا و روز قيامت ايمان بياورد و عمل شايسته انجام دهد ، ترسى بر ايشان نيست و در آخرت اندوهگين نمىشوند ) ، ( صابئون ) قومى بوده‌اند كه به خدا و روز جزا و بعضى از انبياء اعتقاد داشته ، امّا معتقد به تأثير بعضى ستاره‌ها در خير و شرّ بوده‌اند .\r\nاين آيه در صدد بيان اين مطلب است كه در باب سعادت و نيك بختى اسماء و القاب\r\n\r\n","description":"","footnote":"","page_name":" 526 ","page_number":526},
  {"content":"\r\n\r\nهيچ اثرى ندارند ، بنابراين نام مؤمن ، يهودى ، صابئى يا نصارى باعث سعادتمندى دنيا يا آخرت نمىشود ، بلكه آنچه موجب سعادت دنيا و آخرت مىگردد ، ايمان به خدا و روز جزا و عمل شايسته است و لذا اينها اگر چنين باشند هيچ ترسى از موارد ناخوشايند احتمالى و هيچ خوفى از مكاره واقع شده نخواهند داشت و خداوند سعادت اخروى آنها را تضمين مىنمايد و ما در خصوص اين مطلب در تفسير سوره بقره ، آيه 62 بحث كرديم .\r\n( 70 )  ( لَقَدْ أَخَذْنا مِيثاقَ بَنِي إِسْرائِيلَ وَ أَرْسَلْنا إِلَيْهِمْ رُسُلًا كُلَّما جاءَهُمْ رَسُولٌ بِما لا تَهْوى أَنْفُسُهُمْ فَرِيقاً كَذَّبُوا وَ فَرِيقاً يَقْتُلُونَ )  : ( به تحقيق ما از بنى اسرائيل پيمان گرفتيم و بسوى آنها پيامبرانى فرستاديم ، هر زمان پيامبرى با احكامى كه مخالف هواهاى نفسشان بود نزد آنها فرستاديم عدّه‌اى از آنها را تكذيب كردند و عدّه‌اى را به قتل رساندند ) ، مىفرمايد : ما از بنى اسرائيل پيمان گرفتيم كه مطابق شريعت و احكام عمل كنند و پيامبرانى هم بسوى آنها فرستاديم تا شريعت و احكام را به آنان ابلاغ كنند و ليكن هميشه روش آنها به اين صورت است كه هرگاه پيامبرى با احكام الهى كه طبيعتا مخالف هواهاى نفسانى آنهاست و خير و سعادت آنها را در بر دارد ، نزد آنها مىآيد يا او را مىكشند و يا تكذيب مىنمايند و اين سيرهء بنى اسرائيل است و بسيارى از پيامبران الهى را تكذيب نموده يا كشته‌اند ، چون بديهى است كه خداوند بر طبق خواسته‌ها و تمايلات مردم حكم نمىكند ، بلكه بر وفق مصالح آنها حكم مىنمايد و همين امر به مذاق هوا پرستان خوشايند نيست و باعث تكذيب از جانب آنان مىشود .\r\n( 71 )  ( وَ حَسِبُوا أَلَّا تَكُونَ فِتْنَةٌ فَعَمُوا وَ صَمُّوا ثُمَّ تابَ اللَّهُ عَلَيْهِمْ ثُمَّ عَمُوا وَ صَمُّوا كَثِيرٌ مِنْهُمْ وَ اللَّهُ بَصِيرٌ بِما يَعْمَلُونَ )  : ( و گمان كردند كه آزمايشى نخواهد بود ، در نتيجه كور و كر شدند ، آنگاه خداوند از آنان گذشت ، بار ديگر بسيارى از آنان كر و كور شدند و خداوند نسبت به اعمال آنها بينا است ) ، ( حسبان ) به معناى پندار است و ( فتنه ) به\r\n\r\n","description":"","footnote":"","page_name":" 527 ","page_number":527},
  {"content":"\r\n\r\nمعناى امتحانى است كه شخص بىخبر را مغرور سازد يا مطلق شرّ و بلا ( عمى ) ( كورى ) در اينجا به معناى نداشتن چشم حق بين و تميز ندادن ميان خير و شرّ و ( صمم ) به معناى كرى است و در اينجا مراد نشنيدن پند و موعظه و بىاعتنايى نسبت به نصيحت مىباشد .\r\nاين كورى و كرى آنها معلول پندار غلط آنها بود كه خيال مىكردند امتحانى در كار نيست و اين پندار هم خود معلول آن بود كه اينها براى خود فضيلت و كرامت قائل بودند و مىگفتند ما از شاخه‌هاى شجرهء يعقوب هستيم ، پس پسران خدا و دوستان اوئيم و به همين جهت عذابى براى ما نخواهد بود و به همين سبب كارشان به جايى رسيد كه ديگر نمىتوانستند حق را ببينند و يا از شنيدن مطالب حق برخوردار شوند ، سپس خداوند با نظر رحمت خود بسوى آنان بازگشت و آنها از كرى و كورى بدر آمدند و اهل تقوى و حق شدند و مواعظ انبياء را شنيدند و حق را شناختند و فهميدند كه صرف اسماء و القاب باعث رستگارى و سعادت نمىشود ، امّا باز بعد از مدّتى بيشتر آنها دچار غفلت و كرى و كورى از درك حقيقت شدند و خداوند بصير است ، لذا هيچ چيز از نظر او پنهان نمىماند و نسبت به اعمال بندگانش آگاهى كامل دارد و هيچ چيز او را از درك حقيقت باز نمىدارد .\r\n( 72 )  ( لَقَدْ كَفَرَ الَّذِينَ قالُوا إِنَّ اللَّهَ هُوَ الْمَسِيحُ ابْنُ مَرْيَمَ وَ قالَ الْمَسِيحُ يا بَنِي إِسْرائِيلَ اعْبُدُوا اللَّهَ رَبِّي وَ رَبَّكُمْ إِنَّهُ مَنْ يُشْرِكْ بِاللَّهِ فَقَدْ حَرَّمَ اللَّهُ عَلَيْهِ الْجَنَّةَ وَ مَأْواهُ النَّارُ وَ ما لِلظَّالِمِينَ مِنْ أَنْصارٍ )  : ( به تحقيق كسانى كه گفتند : خدا همان مسيح پسر مريم است كفر ورزيدند و مسيح خود به بنى اسرائيل گفت : اى بنى اسرائيل ، اللّه پروردگار من و شماست ، او را بپرستيد و همانا هر كس به خدا شرك بورزد به تحقيق خداوند بهشت را بر او حرام ساخته و جايگاهش آتش است و ستمكاران ياورانى نخواهند داشت ) ، اين آيه در صدد بيان اين مطلب است كه نصارى هم مانند يهود به نصرانيّت خود دلخوش بودند و خيال مىكردند انتساب آنها به مسيح مانع از كافر شدن و عذاب آنها مىشود ،\r\n\r\n","description":"","footnote":"","page_name":" 528 ","page_number":528},
  {"content":"\r\n\r\nامّا اين نسبت و لقب مانع از كفر و شرك آنها نشد و اينها به مسيح كه يك انسان بود نسبت الوهيّت دادند ، در حالى كه بشر كجا و پروردگار عالم كجا ؟\r\nو خود مسيح هم به آنها مىگفت : كه اللّه را بپرستيد كه پروردگار من و شماست و من مثل شما بندهء خدا هستم و اين حجّتى بر عليه كفر آنها و بطلان قول آنهاست ، و در ادامه مىفرمايد : هر كس براى خدا در الوهيّت شريك قرار دهد مشرك و كافر است ، پس ورود به بهشت بر او حرام مىباشد و جايگاه او آتش خواهد بود و ستمكاران هيچ ياورى نخواهند داشت و اين سخن ابطال قول نصارى است كه مىگويند : مسيح فديه شد و مضمون آن اين است كه مسيح با پاى خود به طرف چوبه دار رفته تا جانش را فداى پيروان خود كند ، تا شايد خداوند از گناهان پيروانش درگذرد و تكاليف الهى را از دوش آنها بر دارد و در روز قيامت يكسره به بهشت روند ، بدون آنكه بدنهايشان با آتش دوزخ تماسى پيدا كند ، مسيحيان اين داستان را براى اين درست كرده‌اند كه تنها از ديندارى به نامش قناعت كرده‌اند و جميع محرّمات الهى را مرتكب مىشوند و در آخرت هم به پاداش اينكه براى خدا پسر تراشيده‌اند مىپندارند يكسره به بهشت خواهند رفت ! ، و اين مطالبى كه آيه شريفه به آنها اشاره مىكند ، يعنى : ( 1 - امر به توحيد ( الاصلاح 12 - 29 انجيل مرقس ) ، ( 2 - ابطال عبادت مشرك ( 6 - 34 متى ) ( 3 - حكم به خلود ستمكاران در آتش ( 13 / 5 / 25 / 31 / 47 / متى ) همه در ابواب متفرقه انجيل‌ها موجود است .\r\n( 73 )  ( لَقَدْ كَفَرَ الَّذِينَ قالُوا إِنَّ اللَّهَ ثالِثُ ثَلاثَةٍ وَ ما مِنْ إِلهٍ إِلَّا إِلهٌ واحِدٌ وَ إِنْ لَمْ يَنْتَهُوا عَمَّا يَقُولُونَ لَيَمَسَّنَّ الَّذِينَ كَفَرُوا مِنْهُمْ عَذابٌ أَلِيمٌ )  : ( به تحقيق كسانى كه گفتند خدا يكى از سه معبود است كفر ورزيدند و هيچ معبودى جز معبود واحد نيست و اگر اينها از آنچه مىگويند دست برندارند هر آينه عذاب دردناكى به كافران از آنان خواهد رسيد ) ، يعنى خدا را يكى از آن سه اقنوم مقدس پدر ، پسر ، روح القدس مىدانستند و\r\n\r\n","description":"","footnote":"","page_name":" 529 ","page_number":529},
  {"content":"\r\n\r\nلازمهء قول اينها اين است ، يك چيز در عين اينكه يكى است سه چيز باشد و عقل سليم اين معنا را نمىپذيرد و خداوند به هيچ وجه كثرت در او راه ندارد و اللّه تعالى واحد حقّه حقيقيّه است و بذاته جزء ناپذير و احدى الذات است و نه در عقل و نه در وهم قابل تكثّر نيست و هرگز چيزى به آن ضميمه نمىشود و با چيزى تركيب نمىگردد و وحدت او وحدت عدديّه نيست ، او نه در ذات ، نه در اسم و نه در صفات به وحدت عددى متّصف نمىشود ، چون كثرت و وحدت عددى هر دو از آثار و احكام مخلوقات خدايند ، پس چگونه صانع به آنها متصف شود ؟ لذا در عالم وجود اصلا و بطور كلى از جنس معبود ( إله ) يافت نمىشود ، مگر معبود يگانه‌اى كه يكتائى او وحدت مخصوصى است كه نه در خارج و نه در وهم به هيچ وجه قبول تعدّد و كثرت نمىكند .\r\nو در ادامه نصارى را تهديد مىكند به عذابى دردناك ، چون قول به تثليث مطلبى نيست كه عامهء مردم بتوانند صحّت و بطلان آن را درك كنند و اغلب آن را طوطى وار و متعبّدانه پذيرفته‌اند و تثليث در ذهن آنها جنبه تعارف و تشريف دارد و در اين مسأله بين علماء و مردم عامى فرق است و همهء آنها كفر حقيقى ندارند و منكر توحيد نيستند ، بلكه فقط علماء ، كفر حقيقى دارند ، چون مسأله تثليث را حقيقتا معتقدند نه تعارفى و تشريفى و خداوند همين كفّار را تهديد به عذاب دردناك اخروى نموده است و اين در صورتى است كه ( من ) بيانيّه باشد و اين احتمال بدى نيست .\r\n( 74 )  ( أَ فَلا يَتُوبُونَ إِلَى اللَّهِ وَ يَسْتَغْفِرُونَهُ وَ اللَّهُ غَفُورٌ رَحِيمٌ )  : ( آيا بسوى خدا باز نمىگردند و طلب آمرزش نمىكنند ؟ و حال آنكه خدا آمرزنده و مهربان است ) ، اين استفهام براى برانگيختن مردم به امر توبه و استغفار است و به ياد آوردن مغفرت و رحمت خدا مىباشد ، امّا احتمال هم دارد انكار و توبيخ باشد و بنابراين فرض معنايش اين مىشود كه چرا توبه و استغفار نمىكنند ؟ و در صدد جلب مغفرت و رحمت خدا بر نمىآيند ؟\r\n\r\n","description":"","footnote":"","page_name":" 530 ","page_number":530},
  {"content":"\r\n\r\n( 75 )  ( مَا الْمَسِيحُ ابْنُ مَرْيَمَ إِلَّا رَسُولٌ قَدْ خَلَتْ مِنْ قَبْلِهِ الرُّسُلُ وَ أُمُّهُ صِدِّيقَةٌ كانا يَأْكُلانِ الطَّعامَ انْظُرْ كَيْفَ نُبَيِّنُ لَهُمُ الْآياتِ ثُمَّ انْظُرْ أَنَّى يُؤْفَكُونَ )  : ( مسيح پسر مريم جز رسولى بيش نيست و تحقيقا قبل از او نيز پيامبرانى بودند و مادرش مريم صديقه‌اى بود و هر دوى آنها مانند ساير مردم غذا مىخوردند ، نگاه كن ببين چطور براى آنها آيات را بيان مىنمائيم ، آنگاه ببين آنها چگونه روى برمىگردانند ) ، ما حصل گفتار نصرانىها اين بود كه مىگفتند مسيح مشتمل بر جوهرهء الوهيّت است و در اين آيه اين گفتار را ردّ مىكند و مىفرمايد : مسيح هيچ فرقى با ساير فرستادگان خدا كه خدا همه آنها را به سرنوشت مرگ دچار ساخت ندارد ، چون همه آنها فقط فرستادگانى براى ارشاد و هدايت بندگان بودند نه ارباب و الهه‌اى كه سزاوار پرستش باشند و همچنين مادر مسيح ، مريم بشرى بود راستگو كه آيات خداى را تصديق نمود و هر دوى اينها از افراد بشر بودند و مانند همه غذا مىخوردند ، زيرا خوراك دلالت بر احتياج مىنمايد ، و احتياج اولين نشانه امكان و مخلوقيّت است .\r\nپس مسيح ممكن الوجود بوده نه واجب الوجود و مخلوق بوده نه خالق و مادرش هم مانند او بشرى بوده است ، لذا اى پيامبر صلّى اللّه عليه و إله و سلم ببين ما چگونه اين نشانه‌ها را براى بطلان حجّتهاى آنها مىآوريم ، امّا اينها از اين همه نشانه‌ها صرف‌نظر مىكنند و به ظاهرترين دلائل پشت مىكنند و تسليم حق نمىگردند و اين همه دلايل را تكذيب مىنمايند .\r\n( 76 )  ( قُلْ أَ تَعْبُدُونَ مِنْ دُونِ اللَّهِ ما لا يَمْلِكُ لَكُمْ ضَرًّا وَ لا نَفْعاً وَ اللَّهُ هُوَ السَّمِيعُ الْعَلِيمُ )  : ( بگو آيا جز خدا چيزى را عبادت مىكنيد كه مالك هيچ نفعى يا ضررى براى شما نيست و حال آنكه خداوند شنوا و داناست ) ، بشر از ابتداى تاريخ غالبا به طمع دفع ضرر و شرور و جلب منفعت و خير ، معبودى را مىپرستيده است ، امّا پرستش خداى واحد براى آنست كه خدا سزاوار پرستش است ، نه براى جلب نفع و دفع ضرر ، امّا غير خدا هر چه هست همه محتاج و ممكن و مخلوق هستند كه اينها براى خودشان هم\r\n\r\n","description":"","footnote":"","page_name":" 531 ","page_number":531},
  {"content":"\r\n\r\nمالك نفع و ضررى نيستند و نمىتوانند بديها را از خود دور كنند ، چه رسد كه بخواهند پيروان خود را از شرور دور نمايند و هر معبودى غير خدا خود محتاج به خداوند است و مملوك اوست و قدرت و اختيارى از خويش ندارد ، پس چگونه شايسته پرستش مىباشد ؟ و چگونه در كنار پروردگار و شريك او محسوب مىشود ؟ لذا عقل حكم مىكند كه عبادت تنها شايسته پروردگار يكتاست و اوست خدايى كه عبادت و دعا را مىشنود و جواب مىگويد و اوست كه حاجات بندگانش را مىداند و از آنها غافل نمىشود و بديها را از آنان دفع مىكند .\r\n( 77 )  ( قُلْ يا أَهْلَ الْكِتابِ لا تَغْلُوا فِي دِينِكُمْ غَيْرَ الْحَقِّ وَ لا تَتَّبِعُوا أَهْواءَ قَوْمٍ قَدْ ضَلُّوا مِنْ قَبْلُ وَ أَضَلُّوا كَثِيراً وَ ضَلُّوا عَنْ سَواءِ السَّبِيلِ )  : ( بگو اى اهل كتاب ، در دين خود غلّو و زياده روى به ناحق نكنيد و از هوسهاى پيشينيان كه قبلا گمراه شدند و عدهء زيادى را هم گمراه كردند و از طريق ميانه منحرف شدند ، پيروى نكنيد ) ، ( غلّو ) يعنى افراط و زياده روى و تجاوز از حدّ و مىفرمايد : دين خدا را كه امر به توحيد مىكند با زياده روى خود منحرف نكنيد و نگوييد اللّه خداى پدر است و مسيح يا عزير پسر او هستند ، ايجاد و تربيت هر دو به عهدهء خداست ، از هوا و هوسهاى اقوام پيشين كه بت پرست و مشرك بودند و هم خودشان گمراه بودند و هم بسيارى از مردم را گمراه كردند پيروى نكنيد ، چون همين عقيده به پدر و پسرى در مورد خدا و پيامبرانش نتيجه همان افكار بت پرستان است و اينكه انسان هم خودش گمراه باشد و هم ديگران را گمراه كند گمراهى فوق گمراهى است .\r\nو از حضرت على عليه السّلام منقول است كه ( ابتداى دين معرفت خداست و كمال معرفت او تصديق به وجود اوست و كمال تصديق به او يگانه دانستن اوست و كمال توحيد و يگانگى او خالص شدن براى اوست و كمال اخلاص براى او نفى صفات از اوست ، چون هر صفتى شهادت مىدهد كه غير از موصوف است و هر موصوفى شهادت مىدهد كه\r\n\r\n","description":"","footnote":"","page_name":" 532 ","page_number":532},
  {"content":"\r\n\r\nغير صفت است پس هر كس خدا را به وصف جداى از ذات توصيف كند او را قرين دانسته و هر كس خدا را قرين بداند به دوئيّت او حكم كرده و هر كه به دوئيّت حكم كند ، خدا را تجزيه كرده و داراى اجزاء دانسته و كسى كه چنين كند نسبت به او جاهل شده است و هر كس به خدا جاهل شد ، البته او را قابل اشارهء حسى هم مىداند و كسى كه چنين كند او را محدود كرده است و هر كس خدا را محدود كند ، او را معدود و قابل شمارش نموده است ) ، پس وحدت خدا وحدت عددى نيست و صفات او عين ذات اويند .\r\n( 78 )  ( لُعِنَ الَّذِينَ كَفَرُوا مِنْ بَنِي إِسْرائِيلَ عَلى لِسانِ داوُدَ وَ عِيسَى ابْنِ مَرْيَمَ ذلِكَ بِما عَصَوْا وَ كانُوا يَعْتَدُونَ )  : ( از بنى اسرائيل آنهايى كه كافر شدند به زبان داود و عيسى پسر مريم نفرين و لعنت شدند و اين به جهت عصيان آنها بود و اينكه آنها همواره تجاوز كار بودند ) ، اين آيه رسول خدا صلّى اللّه عليه و إله و سلم را خبر مىدهد كه از اهل كتاب آنها كه كفر ورزيدند ، به زبان انبياء خودشان هم لعنت شده‌اند و اين لعنت هم به جهت عصيان و كفر پيشگى و تجاوز و عداوت هميشگى آنها بوده است .\r\n( 79 )  ( كانُوا لا يَتَناهَوْنَ عَنْ مُنكَرٍ فَعَلُوهُ لَبِئْسَ ما كانُوا يَفْعَلُونَ )  : ( آنها از منكراتى كه مىكردند دست برنمىداشتند ، براستى چه بد اعمالى انجام مىدادند ) ، يعنى روش ايشان به اين صورت بود كه عدّه‌اى اعمال زشت و منكر را مرتكب مىشدند و گروه ديگر هم راضى به فعل آنها بودند و آنها را نهى و منع نمىكردند و اين رضايت به عمل منكر خود عملى زشت و منكر است ، پس شيوهء هميشگى آنها ارتكاب منكرات بود .\r\n( 80 )  ( تَرى كَثِيراً مِنْهُمْ يَتَوَلَّوْنَ الَّذِينَ كَفَرُوا لَبِئْسَ ما قَدَّمَتْ لَهُمْ أَنْفُسُهُمْ أَنْ سَخِطَ اللَّهُ عَلَيْهِمْ وَ فِي الْعَذابِ هُمْ خالِدُونَ )  : ( بسيارى از آنان را مىبينى كه كسانى را كه كافر شدند دوست مىدارند ، چه بد توشه‌ايست كه بدست خود براى خودشان پيش\r\n\r\n","description":"","footnote":"","page_name":" 533 ","page_number":533},
  {"content":"\r\n\r\nفرستادند كه سبب شد خداوند بر آنها خشم بگيرد و در عذاب جاودان باشند ) ، اين آيه از باب گواهى خواستن از حسّ و وجدان است ، يعنى اينها اگر قدر دين خود را مىشناختند ، از آن دست برنمىداشتند و از حدود آن تجاوز نمىكردند و لازمهء اين امر هم اين بود كه اهل توحيد را دوست بدارند و از كافران نيز نباشند ، چون به گواهى وجدان هر كس كه قومى را دوست بدارد به فعل آنها نيز راضى است ، پس از دوستى آنها با كفّار ، استفاده مىشود كه اينها از دين خود چشم پوشيده و صرف نظر كرده‌اند و دوستى با كفّار بسيار توشهء بدى است كه براى آخرتشان مىفرستند و جزاى آنها اين است كه خداوند نسبت به آنها غضب مىكند و در عذاب جاودانه خواهند بود تا و بال عملشان را بچشند ، چون اينها كيفر و عذاب خود را خودشان از پيش فرستاده‌اند .\r\n( 81 )  ( وَ لَوْ كانُوا يُؤْمِنُونَ بِاللَّهِ وَ النَّبِيِّ وَ ما أُنْزِلَ إِلَيْهِ مَا اتَّخَذُوهُمْ أَوْلِياءَ وَ لكِنَّ كَثِيراً مِنْهُمْ فاسِقُونَ )  : ( و اگر اينها به خدا و پيامبر و آنچه به او نازل شده ايمان مىآوردند ، كفّار را به دوستى نمىگرفتند و ليكن بسيارى از آنها فاسق و گنه‌كار هستند ) ، يعنى اگر اهل كتاب به خدا و پيامبر اسلام و قرآن و يا به پيامبر خودشان و كتابشان ايمان داشتند ، هرگز كفّار را دوست خود نمىگرفتند ، چون ايمان تمامى اسباب را هر چه هم مؤثر باشند تحت الشّعاع خود قرار داده و از بين مىبرد و ليكن بسيارى از آنان فاسق و سرپيچ از ايمان هستند .\r\n( 82 )  ( لَتَجِدَنَّ أَشَدَّ النَّاسِ عَداوَةً لِلَّذِينَ آمَنُوا الْيَهُودَ وَ الَّذِينَ أَشْرَكُوا وَ لَتَجِدَنَّ أَقْرَبَهُمْ مَوَدَّةً لِلَّذِينَ آمَنُوا الَّذِينَ قالُوا إِنَّا نَصارى ذلِكَ بِأَنَّ مِنْهُمْ قِسِّيسِينَ وَ رُهْباناً وَ أَنَّهُمْ لا يَسْتَكْبِرُونَ )  : ( هر آينه يهود و مشركين را دشمنترين مردم نسبت به مؤمنان مىيابى و هر آينه آنها را كه گفتند ما نصارى هستيم دوست‌ترين مردم نسبت به مؤمنين مىيابى ، اين به آن جهت است كه بعضى از ملّت نصارى قسّيسين و رهبانانى هستند و\r\n\r\n","description":"","footnote":"","page_name":" 534 ","page_number":534},
  {"content":"\r\n\r\nاصولا اينها تكبّر نمىورزند ) ، در اينجا قرآن قصد مقايسه بين حالات و روحيات و اعتقادات اهل كتاب با يكديگر را دارد ، مىفرمايد : يهود و مشركان از نظر استكبار و روحيات بسيار شبيه هم هستند ، چون رذايل بسيارى ميان آنها مشترك است ، هر چند بعضى گفتار زشت اختصاص به يهود دارد و مثل اينكه گفتند : ( دست خدا بسته است ) و يا بعضى از نصارى كه گفتند : ( خدا همان مسيح است ) يا گفتند : ( مسيح پسر خداست ) ، امّا به هر جهت يهود و مشركين از جهت شدت تعصب و مكر و خدعه نسبت به مؤمنان و پيمان شكنى و قلّت ايمان آورندگان مانند هم هستند و امّا نصارى هم به جهت اينكه عدّه بيشترى از آنها به اسلام گرويدند و بدون مبارزه و با كمال شيفتگى به اسلام ايمان آوردند ، هم به جهت اينكه آزاد بودند كه ايمان بياورند يا جزيه بدهند و يا محاربه و جنگ كنند ، از جهت مودّت نزديكترين مردم به مؤمنان هستند و علّت آن هم اين است كه اوّلا ) : ميان آنها مردمى عالم متعبّد و زاهد و اهل عبادت وجود دارد ، ثانيا ) : اينها اصولا روش استكبارى ندارند و همين سه امر ( علم ، عبادت ، عدم استكبار ) كليد سعادت آنان و مايه آمادگى آنها براى سعادت و نيكبختى است .\r\nچون سعادت آدمى از نظر دينى به اين است كه بتواند اولا عمل صالح را تشخيص داده و سپس بر طبق آن عمل كند ، امّا يهود اگر چه بين آنها علمائى بودند ، امّا اينها استكبار داشتند و با حق معانده مىكردند و مشركان هم كه اصولا فاقد علماء بودند و از طرف ديگر صفت ناپسند تكبّر و عصبيّت در ميان آنها ريشه دار و مستحكم بود .\r\n( 83 )  ( وَ إِذا سَمِعُوا ما أُنْزِلَ إِلَى الرَّسُولِ تَرى أَعْيُنَهُمْ تَفِيضُ مِنَ الدَّمْعِ مِمَّا عَرَفُوا مِنَ الْحَقِّ يَقُولُونَ رَبَّنا آمَنَّا فَاكْتُبْنا مَعَ الشَّاهِدِينَ )  : ( و هنگامى كه آنچه را بر رسول اللّه صلّى اللّه عليه و إله و سلم نازل شده مىشنوند مىبينى كه چشم‌هايشان پر از اشك مىشود به جهت آنكه حق را شناخته‌اند و از اين جهت دلهايشان نرم شده مىگويند : پروردگارا ما ايمان آورديم ، پس ما را هم در گروه كسانى بنويس كه شهادت به حقانيّت دين دادند ) ، يعنى شناخت حقانيّت\r\n\r\n","description":"","footnote":"","page_name":" 535 ","page_number":535},
  {"content":"\r\n\r\nاسلام و آيات قرآن باعث مىشود كه اشك از چشمان آنها سرازير شود و حق در قلبهايشان تأثير مىگذارد و اينها همه تصديق و گواه مطلبى است كه قبلا فرموده بود كه نصارى به مؤمنان نزديكترند و محبّتشان بيشتر است ، چون آنها در برابر حقّ خاضعند و لذا وقتى حق را مىشنوند مىگويند ، خدايا ما ايمان آورديم ، پس ما را در زمرهء شاهدان بنويس و همه اينها به جهت آنست كه در ميان آنها كشيشان و علماء و راهبان زيادند و خودشان هم مردمى بىتكبّر هستند .\r\n( 84 )  ( وَ ما لَنا لا نُؤْمِنُ بِاللَّهِ وَ ما جاءَنا مِنَ الْحَقِّ وَ نَطْمَعُ أَنْ يُدْخِلَنا رَبُّنا مَعَ الْقَوْمِ الصَّالِحِينَ )  : ( و ما را چه شده كه به خدا و به آنچه از حق بسوى ما نازل شده ايمان نياوريم و ما آرزومنديم كه خدا ما را در زمرهء مردم شايسته و صالح وارد كند ) ، يعنى ايمان به خدا و حقّ منزل مطابق فطرت سليم است ، پس چرا به آن ايمان نياوريم ؟ و ما انتظار داريم كه پروردگارمان ما را با نيكوكاران قرار دهد و ما را داخل در سلك آنان نمايد و همهء اين گفتار و اقوال آنها كه خداى تعالى از نصارى نقل مىكند در حقيقت شاهد و مصداق مطلبى است كه راجع به آنان فرمود كه اينها از نظر مودّت و محبّت نزديكترين مردم نسبت به شما اهل ايمان هستند .\r\n( 85 )  ( فَأَثابَهُمُ اللَّهُ بِما قالُوا جَنَّاتٍ تَجْرِي مِنْ تَحْتِهَا الْأَنْهارُ خالِدِينَ فِيها وَ ذلِكَ جَزاءُ الْمُحْسِنِينَ )  : ( پس بواسطهء اين گفتار و اعمالشان خداوند به آنها بهشتهايى پاداش داد كه نهرها در زير آن جارى است و در آن بهشتها جاودان خواهند بود و اين سزاى نيكوكاران است ) ، ( اثابة ) به معناى مجازات و پاداش دادن است ، در اين آيه جزاى اعمال نصارى كه همان ثواب الهى و رضوان و خشنودى خداوند است بيان مىشود كه اين هم دالّ بر اسلام آوردن اين گروه از نصارى مىباشد و در آيه بعدى جزاى يهود و مشركين را در مقابل جزاى نصارى بيان مىكند تا به اين ترتيب سرانجام كار هر سه گروه را بيان كرده باشد .\r\n\r\n","description":"","footnote":"","page_name":" 536 ","page_number":536},
  {"content":"\r\n\r\n( 86 )  ( وَ الَّذِينَ كَفَرُوا وَ كَذَّبُوا بِآياتِنا أُولئِكَ أَصْحابُ الْجَحِيمِ )  : ( و كسانى كه كافر شدند و نشانه‌هاى ما را تكذيب كردند ، آنها همنشين و ياران دوزخند ) ، يعنى مشركين و يهود و ساير كسانى كه از روى عناد و تكبّر به آيات خدا كافر شدند و نشانه‌هاى الهى را دروغ شمردند ، اينها به جهت كفر و تكذيبشان در دوزخ مقام خواهند يافت و در آن جاودانه خواهند بود .\r\n\r\n[ آيهء ( 86 - 68 ) نهى از تعدّى به حدود الهى 
  ]\r\n( 87 )  ( يا أَيُّهَا الَّذِينَ آمَنُوا لا تُحَرِّمُوا طَيِّباتِ ما أَحَلَّ اللَّهُ لَكُمْ وَ لا تَعْتَدُوا إِنَّ اللَّهَ لا يُحِبُّ الْمُعْتَدِينَ )  : ( اى كسانى كه ايمان آورده‌ايد طيباتى را كه خداوند بر شما حلال نموده ، حرام نكرده و تجاوز نكنيد ، چون همانا خدا متجاوزان را دوست نمىدارد ) ، ( حرام ) به معناى چيزى است كه از آن منع شده باشد ، چه اين منع به تسخير الهى باشد و چه به منع قهرى و يا عقلى و يا شرعى و يا از ناحيهء كسى كه اطاعت امرش لازم است و در آيه از حرام كردن حلائل الهى نهى شده است ، ( حلال ) از ريشهء ( حلّ ) به معناى گشودن گره است يا به معناى حلول و نزول و حلال در معنا مقابل حرام است و در آيه مىفرمايد : حلال الهى را حرام نكنيد و تحريم حلال يا به اين است كه در مقابل حليّت شارع حرمتش را تشريع كنند و يا كسى از انجام آن عمل حلال جلوگيرى نموده يا خودش از انجامش امتناع بورزد ، چون همه اينها تحريم و منع و در حقيقت نزاع با خداى سبحان است در سلطنت او و نقض ايمان به خدا و تسليم به اوامر اوست و اين نوعى تجاوز به سلطنت تشريعى خدا ، و خروج از تسليم و التزام و پايبندى به اوامر الهى ، و همچنين اعتداء و دشمنى با پروردگار عالم است و خدا تجاوز كارانى را كه حلال را حرام مىكنند دوست نمىدارد ، چون خداوند مطابق حكمت و مصلحت و شناختى كه از فطرت بشر دارد ، چيزهاى پاكيزه و طيّبات را حلال نموده و خبائث و آلودگيها را حرام كرده است .\r\n( 88 )  ( وَ كُلُوا مِمَّا رَزَقَكُمُ اللَّهُ حَلالًا طَيِّباً وَ اتَّقُوا اللَّهَ الَّذِي أَنْتُمْ بِهِ مُؤْمِنُونَ )  : ( و از آنچه خدا روزيتان كرده و حلال و طيّب است بخوريد و بپرهيزيد از خدايى كه به او\r\n\r\n","description":"","footnote":"","page_name":" 537 ","page_number":537},
  {"content":"\r\n\r\nايمان آورده‌ايد ) ، اين تكرار و تأكيد آيه سابق است و امر بعد از تحذير و نهى دلالت بر جواز مىنمايد و خوردن به معناى تغذيه كردن يا مطلق وجوه تصرف در نعم الهى است و شايد مراد از اكل همان خوردن به معناى واقعى خود باشد و سبب نزول اين دو آيه اين بود كه بعضى از مؤمنان در روزهاى نزول اين دو آيه بعضى از خوردنىهاى طيّب را بر خود حرام كرده بوده‌اند ، لذا خداوند به آنها امر مىكند كه از خدا پروا داشته باشند ( همان خدايى كه به او ايمان دارند ) و تسليم اوامر پروردگار باشند .\r\n( 89 )  ( لا يُؤاخِذُكُمُ اللَّهُ بِاللَّغْوِ فِي أَيْمانِكُمْ وَ لكِنْ يُؤاخِذُكُمْ بِما عَقَّدْتُمُ الْأَيْمانَ فَكَفَّارَتُهُ إِطْعامُ عَشَرَةِ مَساكِينَ مِنْ أَوْسَطِ ما تُطْعِمُونَ أَهْلِيكُمْ أَوْ كِسْوَتُهُمْ أَوْ تَحْرِيرُ رَقَبَةٍ فَمَنْ لَمْ يَجِدْ فَصِيامُ ثَلاثَةِ أَيَّامٍ ذلِكَ كَفَّارَةُ أَيْمانِكُمْ إِذا حَلَفْتُمْ وَ احْفَظُوا أَيْمانَكُمْ كَذلِكَ يُبَيِّنُ اللَّهُ لَكُمْ آياتِهِ لَعَلَّكُمْ تَشْكُرُونَ )  : ( خداوند شما را به سبب قسمهاى لغو و بيهوده‌تان مؤاخذه نمىكند ، امّا از قسمهايى كه با آن عهد و پيمانى بسته‌ايد مؤاخذه مىكند ، پس كفّاره آنها روزى دادن ده مسكين است از غذاهاى متوسطى كه به خانوادهء خود مىخورانيد يا از لباسى كه به آنان مىپوشانيد و يا آزاد كردن بنده‌اى است ، پس كسى كه استطاعت ندارد كه اين كفّاره را بدهد سه روز روزه بگيرد ، اين كفّارهء قسمهاى شماست ، هنگامى كه سوگندى خورديد ، قسمهايتان را حفظ كنيد و به آنها پايبند باشيد و آنها را مشكنيد و خداوند اينچنين آيات خود را براى شما بيان مىكند ، باشد كه شكر گزارى كنيد ) ، ( لغو ) چيزى را مىگويند كه اثرى از آثار عملى بر آن مترتّب نشود و ( ايمان ) جمع يمين به معناى سوگند است و يمين به معناى ، قسم استعاره است از يمين به معناى دست به اعتبار كارهايى كه شخص معاهد و صاحب قسم انجام مىدهد و سوگند لغو منظور قسمهاى بيهوده است كه عادتا مردم بر زبان جارى مىسازند ، امّا سوگندهايى كه به منظور عقد و التزام به عملى و يا ترك آن بر زبان جارى مىشود ، مثلا گفته مىشود « وّ اللّه فلان عمل نيك را انجام مىدهم » و يا « به خدا فلان عمل زشت را ترك\r\n\r\n","description":"","footnote":"","page_name":" 538 ","page_number":538},
  {"content":"\r\n\r\nمىكنم » اينها سوگند لغو نيستند و ظاهر آيه اين است كه منافات ندارد ، با اينكه شارع مقدس گفتن « و اللّه فلان حرام را مرتكب مىشوم يا و اللّه فلان واجب را ترك مىكنم » را جزو سوگندهاى لغو بشمارد و اثرى براى آن قائل نشود ، چون هر عملى كه سوگند بر انجام آن يا ترك آن خورده مىشود بايد آن عمل و يا ترك آن رجحان داشته باشد و گرنه لغو و بىاثر است .\r\n( تعقيد ) مبالغه در عقد است و فقط شامل سوگند مورد تأييد شرع مىشود و مىفرمايد : اگر سوگند را شكستيد كفّاره دارد و ( كفّاره ) عبارتست از عملى كه به وجهى از وجوه زشتى معصيت را بپوشاند و يا عملى كه گناه را محو كند ، خداوند مىفرمايد ، كفّاره شكستن سوگند سه چيز است كه با لفظ ( او ) ترديد بين آنها معلوم مىگردد ، يعنى هر سه واجب نيستند ، بلكه يكى از آنها براى كفّاره كفايت مىكند و انسان بين هر كدام از آنها مخيّر است و ترتيبى بين آنها وجود ندارد كه در صورت عجز از اوّلى ، دوّمى واجب شود ، بلكه هر سه در عرض هم هستند ( يعنى يا روزى دادن ده مسكين يا لباس پوشاندن به آنها « از نوع خوراك و پوشاك متوسط كه به خانوادهء خود مىدهيد » و يا آزاد كردن بنده ) و در صورت عجز از اين سه مورد بايد سه روز ، روزه بگيرد ، و مىفرمايد : اين كفّاره سوگندهاى مشروع و معقودى است كه مىشكنيد و خداوند اين احكام را به وسيله پيامبرش براى شما بيان مىكند تا شايد با ياد گرفتن و عمل به آنها از خدا شگر گزارى نماييد .\r\n\r\n[ آيهء ( 89 - 87 ) نهى از شراب و قمار 
  ]\r\n( 90 )  ( يا أَيُّهَا الَّذِينَ آمَنُوا إِنَّمَا الْخَمْرُ وَ الْمَيْسِرُ وَ الْأَنْصابُ وَ الْأَزْلامُ رِجْسٌ مِنْ عَمَلِ الشَّيْطانِ فَاجْتَنِبُوهُ لَعَلَّكُمْ تُفْلِحُونَ )  : ( اى كسانى كه ايمان آورده‌ايد ، همانا شراب و قمار و بتها و سنگهايى كه براى قربانى نصب شده و چوبه‌هاى قرعه ، پليد و از اعمال شيطانى هستند ، پس از آنها دورى كنيد ، شايد كه رستگار شويد ) ، ( خمر ) عبارتست از هر مايعى كه در اثر تخمير خاصيّت سكر آورى و مست كنندگى به خود گرفته باشد و خوردنش عقل را سبك نمايد و حضرت رسول صلّى اللّه عليه و إله و سلم فرمود ( ملعون ملعون من جلس\r\n\r\n","description":"","footnote":"","page_name":" 539 ","page_number":539},
  {"content":"\r\n\r\nعلى المائدة يشرب عليها الخمر ) ، ( از رحمت خدا بدور و مورد لعنت است كسى كه بر سفره‌اى بنشيند كه در سر آن خمر نوشيده شود ) و همچنين فرمود : ( چهار گروه هستند كه خدا در روز قيامت به آنها نظر نمىكند ، عاق والدين ، شخص منّت گذار ، شخص دروغگو ، و شخص دائم الخمر ) و نيز فرمود : ( شخص شرابخوار روز قيامت در حالى مىآيد كه رويش سياه ، چشمانش كبود و سر افكنده است و آب دهانش جارى است و زبانش از پشت سرش آويزان مىباشد ) .\r\nو ( ميسر ) قمار و انحاء آنست و ( انصاب ) عبارت است از بتها و يا سنگهايى كه براى ذبح قربانيها در اطراف خانهء كعبه نصب مىكرده‌اند و ( ازلام ) چوبهايى است كه با آن به طرز مخصوصى قرعه مىكشيدند و قمار مىنمودند و يا تفأل مىزدند ( رجس ) هر چيز پليد و نجس را گويند كه طبايع از آن روى گردان بوده و نفرت دارند و اينها همه از اعمال شيطانى است و ( شيطان براى انسان دشمنى آشكار است ) « 1 » ، كه وسوسه مىكند و فريب مىدهد و كسانى را كه پيرو اويند با القائات در قلب اغوا مىكند و از اين طريق مىخواهد در راه خدا و از به پا داشتن نماز مانع ايجاد نمايد و به همين وسايل بين مردم دشمنى و كدورت مىافكند .\r\nآنگاه بعد از بيان مضرّات و فساد اين موارد انسان را از اين اعمال نهى كرده و مسلّما نهى بعد از بيان اين مضرّات بسيار در نفس مفيدتر و مؤثرتر واقع مىشود و انسان آن را مىپذيرد و در نفسش جايگير مىشود و بعد در مقام تأكيد ، اميد به رستگارى براى شخص اجتناب كننده را مىدهد و همين امر مستلزم آن است كه براى كسانى كه از اين اعمال اجتناب نكنند اميد رستگارى نيست .\r\n( 91 )  ( إِنَّما يُرِيدُ الشَّيْطانُ أَنْ يُوقِعَ بَيْنَكُمُ الْعَداوَةَ وَ الْبَغْضاءَ فِي الْخَمْرِ وَ الْمَيْسِرِ وَ يَصُدَّكُمْ عَنْ ذِكْرِ اللَّهِ وَ عَنِ الصَّلاةِ فَهَلْ أَنْتُمْ مُنْتَهُونَ )  : ( همانا شيطان\r\n\r\n\r\n","description":"","footnote":"\r\n( 1 ) - سوره يوسف ، آيه 5 ،  ( إِنَّ الشَّيْطانَ لِلْإِنْسانِ عَدُوٌّ مُبِينٌ )  .\r\n","page_name":" 540 ","page_number":540},
  {"content":"\r\n\r\nمىخواهد بين شما بوسيلهء شراب و قمار دشمنى و خشم بياندازد و شما را از ذكر خدا و نماز باز دارد ، پس آيا شما دست بردار هستيد ؟ ) ، ( عداوت ) به معناى تجاوز ضد التيام است و اگر نسبت به قلب لحاظ شود ، معناى آن دشمنى است و ( بغضاء ) ضد محبّت ، يعنى تنفر قلبى و كينه ، و مىفرمايد : شيطان بوسيلهء شراب و قمار بين شما دشمنى و كينه مىاندازد و اينكه اينها را از آثار شراب و قمار دانسته ، به اين جهت است كه اين اثر در آن دو ظاهرتر است چون معلوم است كه نوشيدن شراب باعث تحريك سلسلهء اعصاب شده و عقل را تخدير و عواطف عصبى را به هيجان درمىآورد و عقل را زايل مىنمايد و شهوات حيوانى را به تحريك وا مىدارد و در نتيجه باعث ارتكاب فجور در مال و عرض و ناموس و نفوس مىگردد و حتى باعث هتك مقدسات دينى و شكستن حدود اجتماعى مىشود .\r\nامّا قمار سعى و كوششى را كه شخص در مدتهاى طويل در راه جمع مال و بدست آوردن وجهه و آبرو به كار برده ، در كمترين مدت از بين مىبرد ، البته اين در صورتى است كه در قمار شكست بخورد و اگر هم پيروز شود ، همين مال حرام كه آن را بدون زحمت كسب كرده باعث انحرافات ديگر او مىگردد و آن را در راه صحيح خرج نمىكند و عادت به تنبلى و ولخرجى مىنمايد و انسان را اهل لهو و فجور مىسازد ، چنين كسى كه عادت به مال باد آورده بكند همواره در صدد كسب مال از راههاى نامشروع برمىآيد و اگر در قمار مغلوب شود و هستى خود را ببازد ، همين بىپولى و زيانديدگى ، او را به كينه توزى نسبت به حريف واداشته و در نتيجه يك عمر را به حسرت يا خشم و عصبانيّت مىگذراند .\r\nو اين دو موجب جلوگيرى از ياد خدا مىگردند ، در حالى كه ياد خدا روح حيات در كالبد عبوديّت و بندگى است و همينطور تنها هدف از دعوت الهى مىباشد و ذكر در مقابل نسيان و فراموشى قرار دارد ، پس عدم ذكر خدا به غفلت و فراموشى و خارج شدن از طريق عبوديّت مىانجامد و اينكه نماز را به صورت جداگانه ذكر نمود ، على رغم اينكه\r\n\r\n","description":"","footnote":"","page_name":" 541 ","page_number":541},
  {"content":"\r\n\r\nنماز هم از مصاديق ذكر خداست به جهت آن است كه نماز فرد اكمل از ذكر است و خداى تعالى اهتمام بيشترى به نماز دارد ، چون به فرموده رسول اكرم صلّى اللّه عليه و إله و سلم نماز ستون دين مىباشد .\r\nو در آخر بعد از ذكر اين همه مفاسد شراب و قمار به نحو استفهام توبيخى مىفرمايد : كه آيا دست برنمىداريد ؟ و اين دلالت دارد بر اينكه مسلمانان آن روز دست بردار نبوده‌اند و نهى الهى را جدّى نگرفته‌اند ، امّا خداوند با اين كلام در واقع مىفرمايد : هيچ اميدى به اينكه روزى نفع اين اعمال از گناهش بيشتر شود و در نتيجه مباح شوند نيست .\r\n( 92 )  ( وَ أَطِيعُوا اللَّهَ وَ أَطِيعُوا الرَّسُولَ وَ احْذَرُوا فَإِنْ تَوَلَّيْتُمْ فَاعْلَمُوا أَنَّما عَلى رَسُولِنَا الْبَلاغُ الْمُبِينُ )  : ( از خدا اطاعت كنيد و از رسول فرمان بريد و از منهيات دورى كنيد ، پس اگر روى گردانيد بايد بدانيد كه منحصرا وظيفه رسول ما ابلاغ آشكار است و بس ) ، تأكيد امرى است كه قبلا به اجتناب از اين پليديها كرده بود ، چون امر تشريع بدست خداست ، پس ابتدا امر به اطاعت از خداوند مىنمايد و در ثانى به اطاعت رسول امر مىكند ، چون اجراى دستورات شرعى محوّل به اوست و در مرحلهء سوّم به تحذير صريح از مخالفت امر مىنمايد و آنگاه در مقام تأكيد و تهديد مىفرمايد : بدانيد كه اگر از رسول خدا اطاعت نكنيد و مرتكب اين گناهان بگرديد غلبه‌اى بر رسول اللّه صلّى اللّه عليه و إله و سلم نيافته‌ايد ، چون پيامبر در اين ميان سود و زيانى ندارد و جز رسانيدن پيغام و تبليغ مأموريّت خود وظيفهء ديگرى متوجه او نيست ، لذا اين اعمال شما به دشمنى با خداى متعال و معارضه با مقام ربوبيّت پروردگارتان باز مىگردد .\r\n( 93 )  ( لَيْسَ عَلَى الَّذِينَ آمَنُوا وَ عَمِلُوا الصَّالِحاتِ جُناحٌ فِيما طَعِمُوا إِذا مَا اتَّقَوْا وَ آمَنُوا وَ عَمِلُوا الصَّالِحاتِ ثُمَّ اتَّقَوْا وَ آمَنُوا ثُمَّ اتَّقَوْا وَ أَحْسَنُوا وَ اللَّهُ يُحِبُّ الْمُحْسِنِينَ )  : ( بر كسانى كه ايمان آورده‌اند و عمل شايسته كرده‌اند ، گناهى نيست در آنچه\r\n\r\n","description":"","footnote":"","page_name":" 542 ","page_number":542},
  {"content":"\r\n\r\nكه قبلا از محرمات خورده‌اند ، البته وقتى كه پرهيز كرده و ايمان آورده ، و عمل صالح كنند ، آنگاه پرهيز كرده و ايمان آورند ، پس پرهيز كرده و نيكوئى كنند و خداوند نيكوكاران را دوست مىدارد ) ، اين آيه جواب از سئوال مقدّر است و آن اين است كه با اين همه گناه كه در اين عمل است ، پس مؤمنينى كه قبل از حرام شدن يا قبل از نزول اين آيه مرتكب آن شده‌اند ، مثلا شراب خورده‌اند ، تكليفشان چيست ؟ و در جواب مىفرمايد ؟ : در آنچه قبلا خورده‌اند گناهى متوجّه آنها نيست ، البته به شرطى كه تقوا پيشه كنند و قدر متيقّن از تقوى كه سه بار در آيه ذكر شده است ، حقّ تقواست ، يعنى تقواى شديد و طعام به معناى مطلق خوردنيهاست و يا مطلق حلائل و نيكيها ، كه خداوند طيّبات و محرّمات را براى مردم مؤمن بيان كرده و آنها را آگاه نموده است و منظور از ايمان اوّلى ايمان اجمالى به آن چيزهايى است كه خداوند آنها را بوسيلهء پيامبرش ابلاغ كرده است ، امّا منظور از ايمان دوّمى ايمان تفصيلى ، يعنى ايمان به يك يك احكامى است كه رسول خدا صلّى اللّه عليه و إله و سلم از ناحيهء پروردگار خود آورده است ، بطوريكه يكى از آنها را انكار و ردّ نكند و در حقيقت در برابر اوامر و نواهى رسول خدا صلّى اللّه عليه و إله و سلم تسليم شود و منظور از تقوى و احسان اين است كه ، ايمان بعد از ايمان اوّلى احسان مىباشد و احسان به دو معناست ، يكى انجام دادن عمل به وجه نيكو و حسن بدون هيچ قصد سوئى ، دوّم احسانى كه به ديگران هم مىرسد و آن كارهاى پسنديده است كه نفعش عايد غير هم مىشود ، امّا احسان در آيه به معناى اوّلى است ، يعنى اينكه انسان عمل را به قصد رضاى خدا و تسليم بودن در برابر اوامر او انجام دهد و قصد سوئى نداشته باشد .\r\nپس معناى آيه چنين مىشود هر آينه بر كسانى كه ايمان آورده و عمل صالح نموده‌اند نسبت به آنچه از شراب نوشيده و يا از ساير محرّمات مرتكب شده‌اند حرجى نيست ، امّا به شرطى كه علاوه بر ايمان و عمل صالحشان در جميع مراحل و اطوار خود ، ايمان به خدا و رسول و احسان در عمل را دارا باشند و جميع واجبات را انجام داده و از جميع محرّمات پرهيزكار باشند ، با داشتن چنين فضائلى اگر قبل از نزول آيه تحريم و\r\n\r\n","description":"","footnote":"","page_name":" 543 ","page_number":543},
  {"content":"\r\n\r\nرسيدنش بگوششان به يكى از اين پليديها كه عمل شيطان است مبتلا بوده‌اند حرجى بر آنها نيست و خداى متعال از گناهان گذشته آنها صرف نظر نموده است و اين به جهت آنست كه خدا نيكوكاران را دوست دارد ، چون در عقيده و نيّت و رفتارشان تنها در جستجوى رضاى خدا هستند .\r\n\r\n[ آيهء ( 99 - 94 ) احكام احرام و صيد كردن 
  ]\r\n( 94 )  ( يا أَيُّهَا الَّذِينَ آمَنُوا لَيَبْلُوَنَّكُمُ اللَّهُ بِشَيْءٍ مِنَ الصَّيْدِ تَنالُهُ أَيْدِيكُمْ وَ رِماحُكُمْ لِيَعْلَمَ اللَّهُ مَنْ يَخافُهُ بِالْغَيْبِ فَمَنِ اعْتَدى بَعْدَ ذلِكَ فَلَهُ عَذابٌ أَلِيمٌ )  : ( اى كسانى كه ايمان آورده‌ايد ، خداوند هر آينه شما را با چيزى از شكار مىآزمايد ، بطوريكه شكار در دسترس و تيررس شما قرار مىگيرد ، تا خدا بداند كه چه كسى از او در غيب مىترسد ، پس كسى كه بعد از اين از حدود الهى تجاوز كند ، ( در حال احرام شكار كند ) براى او عذابى دردناك مىباشد ) ، ( بلاء ) به معناى امتحان و آزمايش است و لام ، قسم و نون مشدّد هر دو براى تأكيد هستند و اينكه فرمود : ( بشىء مّن الصّيد ) به جهت تحقير و كوچك شمردن و ناچيز دانستن آنست تا مخاطب را در انتها از نهيى كه در آيه بعدى است و به جهت دست برداشتن از سود ناچيز آن كمك كند و جمله ( تناله ايديكم و رماحكم ) مىخواهد به شكار از جهت آسانى و دشوارى تعميم دهد و مىفرمايد :\r\nخداوند شما را آزمايش مىكند تا تشخيص دهد و براى ما آشكار كند كه چه كسانى از آخرت و عذاب دردناك آن خوف دارند و به همين جهت از منهيّات الهى پرهيز مىكنند ، و چون در اين آيه اشعار به اين معنا هست كه حكمى شامل منع و تحريم در بين بود ، در آخر مىفرمايد : هر كس بعد از اين حكم از حدود آن تجاوز كند براى او در آخرت عذاب دردناك خواهد بود .\r\n( 95 )  ( يا أَيُّهَا الَّذِينَ آمَنُوا لا تَقْتُلُوا الصَّيْدَ وَ أَنْتُمْ حُرُمٌ وَ مَنْ قَتَلَهُ مِنْكُمْ مُتَعَمِّداً فَجَزاءٌ مِثْلُ ما قَتَلَ مِنَ النَّعَمِ يَحْكُمُ بِهِ ذَوا عَدْلٍ مِنْكُمْ هَدْياً بالِغَ الْكَعْبَةِ أَوْ كَفَّارَةٌ طَعامُ مَساكِينَ أَوْ عَدْلُ ذلِكَ صِياماً لِيَذُوقَ وَبالَ أَمْرِهِ عَفَا اللَّهُ عَمَّا سَلَفَ وَ مَنْ عادَ فَيَنْتَقِمُ اللَّهُ مِنْهُ وَ اللَّهُ عَزِيزٌ ذُو انْتِقامٍ )  : ( اى كسانى كه ايمان آورديد ، شكار را در حالى كه محرم\r\n\r\n","description":"","footnote":"","page_name":" 544 ","page_number":544},
  {"content":"\r\n\r\nهستيد ، نكشيد كسى از شما كه عمدا شكارى را بكشد كفّارهء آن نظير همان شكار است از چهار پايان كه دو نفر از شما كه صاحب عدالتند ، حكم به آن مىكنند ، در حالى كه كفّاره را هدى قرار داده و آن را به كعبه مىرساند ، با اينكه كفّاره‌اش طعام دادن به مسكينان و يا به جاى اطعام هر مسكين يك روز روزه است تا كيفر نافرمانى خود را بچشد ، خداوند گناهان گذشته را عفو كرده است و اگر كسى دوباره چنين معصيتى كند ، پس خدا از او انتقام مىگيرد و خدا مقتدر و انتقام گيرنده است ) ، ( حرم ) جمع حرام به معناى منع است و كسى كه براى حج مواردى را بر خود حرام مىنمايد ، محرم مىگويند ، و ( مثل ) به معناى ( شبه ) است ، يعنى مانند و شبيه و ( عدل ) به كسر و فتح ( عين ) نيز به معناى مثل و مانند است و ( و بال ) سنگينى نامطلوب هر چيزى را گويند .\r\nو اين آيه نهى از كشتن شكار در هنگام احرام است و هر كس از روى عمد مرتكب اين عمل شود ( بنابراين قتل به خطا يا از روى فراموشى از موضوع بحث خارج است ) كفّاره به او واجب مىشود و بايد به جزاى آن حيوانى اهلى نظير حيوانى كه كشته است بدهد ، و تشخيص اينكه اين حيوان نظير آن شكار هست يا نه به عهده دو نفر مرد عادل و ديندار است ، در حالى اين جزا در راه خدا مىشود كه به صورت « هدى » درآيد ، يعنى به مكّه فرستاده شود تا طبق دستور سنّت در خود مكّه يا در منى ذبح گردد و جمله ( او كفّارة طعام مساكين او عدل ذلك صياما ) دو خصلت ديگرى است براى كفّاره صيد در حرم و بين اين سه خصلت ترتيب هست ، يعنى اگر ممكن است اوّل هدى كردن حيوانى نظير آن شكار ، اگر ممكن نشد اطعام مساكين و فقراء و اگر اين نيز ممكن نشد به همان مقدار روزه واجب است و اين كفّاره خود نوعى از مجازات است ، چون مىفرمايد : اين كفّارات براى آنست كه سنگينى و شدّت عملش را بچشد و در ادامه مىفرمايد : خداوند از آن شكارهائى كه قبل از نزول حكم انجام داده‌ايد درمىگذرد ، امّا هر كس بعد از اين حكم حرمت باز هم مرتكب اين عمل شود و آن را تكرار كند ، ديگر كفّاره نمىتواند جبران عمل او را نمايد ، بلكه خداوند از او بوسيلهء عذاب كردن انتقام مىگيرد ، چون\r\n\r\n","description":"","footnote":"","page_name":" 545 ","page_number":545},
  {"content":"\r\n\r\nخداوند مقتدرى شكست ناپذير و انتقام گيرنده است و هيچ كس نمىتواند مانع از انتقام گرفتن او شود .\r\n( 96 )  ( أُحِلَّ لَكُمْ صَيْدُ الْبَحْرِ وَ طَعامُهُ مَتاعاً لَكُمْ وَ لِلسَّيَّارَةِ وَ حُرِّمَ عَلَيْكُمْ صَيْدُ الْبَرِّ ما دُمْتُمْ حُرُماً وَ اتَّقُوا اللَّهَ الَّذِي إِلَيْهِ تُحْشَرُونَ )  : ( براى شما شكار دريائى و خوردن آن حلال شد تا براى شما و رهگذران متاعى باشد و شكار خشكى مادامى كه در حالت احرام هستيد بر شما حرام شد و بترسيد از خدايى كه بسوى او محشور مىشويد ) .\r\nاين آيه در مقام بيان حكم شكار كردن حيوانات دريايى و صحرايى است ، نه حكم خوردن آنها ، لذا مىفرمايد : شكار حيوانات دريايى بر شما حلال شد و خوردن حيوانات دريايى طيب و قابل اكل نيز بر شما حلال است و آنگاه در مقام منّت گزارى مىفرمايد : هم براى شما كه در حال احرام هستيد و هم براى غير شما از رهگذران .\r\nو در ادامه مىفرمايد : شكار حيوانات برّى كه در خشكى هستند تا زمانيكه در حالت احرام هستيد بر شما حرام است ، پس در التزام به اين نواهى ، تقوى و خدا ترسى داشته باشيد ، چون محاسبهء اعمال در روز قيامت و صحنه محشر با خداى سبحان است .\r\n( 97 )  ( جَعَلَ اللَّهُ الْكَعْبَةَ الْبَيْتَ الْحَرامَ قِياماً لِلنَّاسِ وَ الشَّهْرَ الْحَرامَ وَ الْهَدْيَ وَ الْقَلائِدَ ذلِكَ لِتَعْلَمُوا أَنَّ اللَّهَ يَعْلَمُ ما فِي السَّماواتِ وَ ما فِي الْأَرْضِ وَ أَنَّ اللَّهَ بِكُلِّ شَيْءٍ عَلِيمٌ )  : ( خداوند كعبه را حرم و خانه الهى و مايهء قوام مردم قرار داده است و به همين منظور ماه حرام و بردن قربانى به مكّه و قلائد را تشريع فرموده تا بدانيد كه خدا آنچه در آسمانها و زمين است مىداند و اينكه خدا بر هر چيزى داناست ) ، اينكه خداوند كعبه را حرم امن خود قرار داده است و ماه حرام و قربانيهاى نشان دار و قربانيهايى را كه همراه خود به حج مىبرند تشريع فرموده غرض از همه اينها اين بوده كه كعبه را پايه حيات سعادتمندانه اجتماعى براى مردم قرار داده و آن را قبله‌گاه مردم نموده تا در نماز دل و روى خود را متوجّه آن كنند و اموات خود و قربانيهاى خود را بسوى آن متوجّه نمايند\r\n\r\n","description":"","footnote":"","page_name":" 546 ","page_number":546},
  {"content":"\r\n\r\nو در هر حال احترامش كنند و با تشكيل جمعيّت واحد اجتماع و دينشان زنده و پايدار گردد و همچنين كعبه را پايگاه و ستونى قرار داد كه مردم به آن اعتماد كنند و دلهايشان يكى گردد و در ايّام حرام جنگ را تحريم نموده و جان و مال و عرض خود را از دستبرد دشمن ايمن نمايند و به جهت نزديكى دلهايشان از يكديگر در برابر ديگران پشتيبانى نمايند ، و اينها همه براى آنست كه بدانيد كه خدا نسبت به آنچه در آسمانها و زمين است علم دارد و از همه چيز آگاه است ، پس در امور و احكامى كه جعل مىنمايند جميع مصالح را در نظر مىگيرد و كسى توهم نكند كه اين احكام لغو و يا ناشى از خرافات عهد جاهليّت است .\r\n( 98 )  ( اعْلَمُوا أَنَّ اللَّهَ شَدِيدُ الْعِقابِ وَ أَنَّ اللَّهَ غَفُورٌ رَحِيمٌ )  : ( بدانيد كه خداوند در عقاب كردن شديد است و او آمرزنده و مهربان است ) ، اين دو جمله براى تأكيد بر احكام فوق هستند و تثبيت انذار براى موفقيّت آنها مىباشند و اوّلى وعيد است براى نافرمانان و دوّمى وعده است براى فرمانبران و مطيعان و شائبه تهديد در آن هست ، چون وصف شدّت عقاب را مقدم داشت بر صفت مغفرت و رحمت .\r\n( 99 )  ( ما عَلَى الرَّسُولِ إِلَّا الْبَلاغُ وَ اللَّهُ يَعْلَمُ ما تُبْدُونَ وَ ما تَكْتُمُونَ )  : ( بر عهده پيامبر چيزى جز رساندن پيام نيست و خداوند آنچه را آشكار يا پنهان مىكنيد مىداند ) ، و اين آيه در ادامهء تهديد آيهء قبلى است و مىفرمايد : اگر با احكام الهى مخالفت كنيد ضررى به خدا و پيامبر نمىزنيد ، چون پيامبر وظيفه‌اى جز ابلاغ پيام ندارد و خداوند نسبت به همهء اعمال آشكار يا نهانى شما آگاه است ، پس از مخالفت با خدا و احكام الهى بپرهيزيد .\r\n\r\n[ آيهء ( 100 ) منشاء قواعد دينى ، طهارت يا خباثت اشياء 
  ]\r\n( 100 )  ( قُلْ لا يَسْتَوِي الْخَبِيثُ وَ الطَّيِّبُ وَ لَوْ أَعْجَبَكَ كَثْرَةُ الْخَبِيثِ فَاتَّقُوا اللَّهَ يا أُولِي الْأَلْبابِ لَعَلَّكُمْ تُفْلِحُونَ )  : ( اى پيامبر بگو هرگز پاك و ناپاك يكسان نيستند ، هر\r\n\r\n","description":"","footnote":"","page_name":" 547 ","page_number":547},
  {"content":"\r\n\r\nچند كه زيادى ناپاكان شما را به تعجّب وا دارد ، پس اى خردمندان از خدا بترسيد ، شايد كه رستگار شويد ) ، يعنى مقام و منزلت پاك سرشتان به حسب فطرت از بد سرشت و ناپاك بالاتر است و زيادى و كثرت بد سرشتى و ناپاكى ، خبيث را از طيّب بهتر نمىكند ) ، پاكى و ناپاكى دو وصف حقيقى و دو حقيقت خارجى هستند براى اشياء و اگر در اعتباريات به كار روند در حقيقت به صورت مجازى به كار رفته‌اند .\r\nپس تقوى به سبب آنچه كه از شرايع الهى به آن تعلّق مىگيرد مبتنى بر طيّب بودن يا خبيث بودن تكوينى است ، يعنى چون دين خداوند به زندگى طيّب و پاكيزه دعوت مىكند و انسان فطرتا به پاكى مايل و از ناپاكى گريزان است ، لذا خداوند جز طيّبات را حلال نكرده و جز خبائث را تحريم ننموده است ، پس قواعد دينى ناشى از صفات تكوينى اشياى عالم هستند و انسان عاقل و خردمند به حسب فطرت به پاكيها علاقه‌مند و از ناپاكيها گريزان است ، پس اى خردمندان با عمل به قوانين و شرايع الهى از خداوند بترسيد ، شايد كه به سعادت دنيا و آخرت برسيد ، لذا انسان عاقل به مقتضاى فطرت مىداند كه پاك از ناپاك بهتر است و بايد در زندگى خويش خير را بر شرّ ترجيح دهد و از خداى سبحان پرهيز نموده و راه الهى را بپيمايد و هيچگاه از اينكه اكثر مردم از راه خدا منحرف شده‌اند فريب نخورد و مانند آنان آلودهء رذايل نشود ، بلكه اگر در برابر اكثريّت ، استوار ايستاد ، اميد فلاح و رستگارى براى او هست .\r\n\r\n[ آيهء ( 102 - 101 ) نهى از سئوال دربارهء امور غيبى 
  ]\r\n( 101 )  ( يا أَيُّهَا الَّذِينَ آمَنُوا لا تَسْئَلُوا عَنْ أَشْياءَ إِنْ تُبْدَ لَكُمْ تَسُؤْكُمْ وَ إِنْ تَسْئَلُوا عَنْها حِينَ يُنَزَّلُ الْقُرْآنُ تُبْدَ لَكُمْ عَفَا اللَّهُ عَنْها وَ اللَّهُ غَفُورٌ حَلِيمٌ )  : ( اى كسانى كه ايمان آورده‌ايد ، از چيزهائى كه اگر بر شما ظاهر شود ناراحت مىشويد ، سئوال نكنيد و اگر هنگام نزول قرآن از آنها بپرسيد بر شما معلوم مىشود و خداوند آنها را مىبخشد و خدا آمرزنده و بردبار است ) ، اين آيه مؤمنين را نهى مىكند از اينكه از چيزهايى سراغ بگيرند و مطالبى را از پيامبر بپرسند كه اگر برايشان آشكار نشود ناراحت مىشوند و اگر چه روى\r\n\r\n","description":"","footnote":"","page_name":" 548 ","page_number":548},
  {"content":"\r\n\r\nسخن با مؤمنين عهد رسولخدا صلّى اللّه عليه و إله و سلم بوده و غرض نهى از سئوالات معيّنى است ، ليكن از علّتى كه از آيه براى نهى استفاده مىشود بدست مىآيد كه آيه سئوالات غير مورد غرض را كه مشمول عفو خداوند شدند نيز شامل مىشود و در نتيجه سئوال از هر چيزى كه خداى متعال دريچه اطلاع از آن با اسباب عادى را به روى مردم بسته ، ممنوع شده است ، زيرا خطرى كه در سئوال از اين گونه امور است منحصر در سئوالات اصحاب پيامبر صلّى اللّه عليه و إله و سلم نيست ، پرسش از روز مرگ خود يا مثلا روز مرگ دوستان يا عزيزان يا پرسش از زوال ملك و عزّت ، هميشه مظّنهء هلاك و بدبختى است و چه بسا همان جستجو و كنجكاوى خود باعث هلاكت و بدبختى شود ، چون خداوند در نظام خلقت بر اساس حكمت امورى را بر آدميان آشكار و امور ديگرى را پنهان داشته است و جستجو براى آشكار شدن امور مخفى باعث اختلال نظام مىگردد .\r\nلذا برگشت مفاد آيه به اين است كه اى كسانى كه ايمان آورده‌ايد از رسول خدا صلّى اللّه عليه و إله و سلم درباره چيزهايى كه شريعت او از آنها ساكت است و خدا هم از روى عفو و آسانگيرى و تخفيف بر بندگان متعرض بيان آنها نشده سئوال نكنيد ، زيرا آنها خصوصياتى هستند كه سئوال از آنها در حين نزول قرآن ، موجب مىشود كه پاسخ آنها نازل شود و باعث ناراحتى و اندوهتان گردد ، پس جملهء ( و ان تسئلوا عنها حين ينزل قرآن . . . ) نهى قبل را كامل مىكند نه اينكه نهى را از سئوالات در حين نزول قرآن بردارد و جملهء ( عفا اللّه عنها ) در مقام تعليل نهى از سئوال است و در خاتمه مىفرمايد : اگر خداوند از اين گونه سئوالات نهى فرمود ، از باب رحمت و عفو و مغفرت بوده است ، چون خدا آمرزنده و بردبار است .\r\n( 102 )  ( قَدْ سَأَلَها قَوْمٌ مِنْ قَبْلِكُمْ ثُمَّ أَصْبَحُوا بِها كافِرِينَ )  : ( به تحقيق گروهى قبل از شما اين قبيل سئوالات را كردند و آنگاه نسبت به آن كافر شدند ) ، مىفرمايد : قبل از شما هم قومى اينچنين سئوالاتى را نمودند ، مانند يهود كه دربارهء اوصاف گاو از موسى عليه السّلام سئوال كردند و امر خود را دشوار و پيچيده نمودند و كلمهء ( ثمّ ) افادهء تراخى و بعديّت به\r\n\r\n","description":"","footnote":"","page_name":" 549 ","page_number":549},
  {"content":"\r\n\r\nحسب ترتيب را مىرساند نه به حسب زمان و مراد از كفر در اين آيه كفر به احكام است ، چون سياق آيه نهى از سئوالاتى است كه مربوط به متعلقات احكام و قيود شرايع بوده و چون اين سئوالات مستلزم دشواريهايى در دين مىگردد ، به قسمى كه نفوس از دين گريزان مىشوند ، لذا موجب كفر به آن احكام مىگردد و اگر چه در قرآن اسمى از آن قوم برده نشده ، امّا داستانهايى در قرآن هست كه مىتوان آنها را با اين مورد تطبيق نمود ، مانند داستان مائده نصارى يا بقرهء يهود و يا اقوام ديگر .\r\n\r\n[ آيهء ( 104 - 103 ) ردّ احكام راجع به بعضى حيوانات 
  ]\r\n( 103 )  ( ما جَعَلَ اللَّهُ مِنْ بَحِيرَةٍ وَ لا سائِبَةٍ وَ لا وَصِيلَةٍ وَ لا حامٍ وَ لكِنَّ الَّذِينَ كَفَرُوا يَفْتَرُونَ عَلَى اللَّهِ الْكَذِبَ وَ أَكْثَرُهُمْ لا يَعْقِلُونَ )  : ( خداوند براى بحيره و سائبه و وصيله و حام ، حكمى مقرّر نفرموده ، امّا كافران بر خداوند دروغ بستند و بيشتر آنان تفكر و تعقّل نمىكنند ) ، اين چهار قسم چهار پايانى هستند كه مردمان جاهليّت براى آنها احتراماتى قائل بوده‌اند و به همين منظور احكامى براى آنها جعل كرده بودند و خداوند در اين آيه مىفرمايد : اين احكام از ناحيهء ما نيست ، امّا ( بحيره ) ماده شترى است كه پنج شكم زائيده باشد و شكم پنجم آن نر باشد و گوشهاى اين بچه شتر را پاره كرده و شكاف فراخى به آن مىدادند و بر پشت آن سوار نمىشدند و آن را نمىكشتند و از باب احترام از هيچ آب و علفى او را منع نمىكردند و ( سائبه ) شترانى بوده كه خود بدست خود به سبب نذر آن را مانند بحيره از كار معاف مىكرده‌اند و يا در راه خشنودى و جلب رضايت بتها و به منظور تقرّب به آنها آزاد مىشده‌اند و همه منافع آنها را به مصرف فقرا مىرساندند .\r\nامّا ( وصيله ) گوسفندى است كه اگر بره ماده بزايد آن را نگه مىدارند و اگر نر مىزاييد آن را وقف بتهاى خود مىكردند و اگر دوقلو مىزاييد كه يكى نر و يكى مادّه بود هر دو را براى خود نگه مىداشتند و مىگفتند : برّهء مادّه به برادرش متصّل است و بعضى ديگر مىگويند كه وصيله در مورد بزى است كه هفت شكم مىزاييد و اگر شكم\r\n\r\n","description":"","footnote":"","page_name":" 550 ","page_number":550},
  {"content":"\r\n\r\nهفتم او نر بود آن را در راه خدايان خود مىكشتند و گوشتش را تنها براى مردان حلال مىدانستند و اگر مادّه بود آن را داخل گوسفندان نموده و ذبح نمىكردند و اگر دوقلو مىزاييد هيچكدام را ذبح نمىنمودند .\r\nو امّا ( حام ) اگر مادّه شترى از صلب و نطفهء شتر نرى ده شكم بچّه مىآورده آن شتر را مبارك شمرده و پشتش را محترم دانسته و بر آن بار نمىگذاشتند و سوارش نمىشدند و از هيچ آب و علفى او را منع نمىكردند و بعضى آن را شتر نرى مىدانند كه تا دوران بلوغ فرزند زادهء خود زنده مانده و او را آبستن سازد .\r\nبه هر تقدير آيه شريفه در مقام نهى چنين احكامى از ساحت مقدّس پروردگار است و اين گونه احكام خرافى را ناشى از جهل و قرار داد كافران مىداند و مىفرمايد : اينان اين احكام را به دروغ به خدا نسبت مىدهند و خدا چنين احكامى وضع نكرده است و اينها خود در افتراهاى خود اختلاف دارند و اين اختلاف ، سند نادانى آنهاست و بيشترشان از روى نادانى اين احكام را پيروى مىكنند ، امّا پيشوايان و زمامداران معاند آنها حق را مىدانند و دانسته و فهميده به خدا افترا مىبندند .\r\n( 104 )  ( وَ إِذا قِيلَ لَهُمْ تَعالَوْا إِلى ما أَنْزَلَ اللَّهُ وَ إِلَى الرَّسُولِ قالُوا حَسْبُنا ما وَجَدْنا عَلَيْهِ آباءَنا أَ وَ لَوْ كانَ آباؤُهُمْ لا يَعْلَمُونَ شَيْئاً وَ لا يَهْتَدُونَ )  : ( و هنگامى كه به آنها گفته مىشود كه به سوى آنچه خدا نازل كرده و به سوى رسول روى آوريد ، مىگويند : ما را آنچه بر آن پدران خود را يافتيم كفايت مىكند ، اگر چه پدرانشان چيزى نمىدانستند و هدايت نشده بودند ) ، يعنى شأن رسول خدا ابلاغ و پيام رسانى بوده و دعوت او دعوت به حق است و خود دعوت او هم جز صدق و حق نيست ، چون حقّ عبارتست از راستى كه هيچ دروغى در آن راه نداشته باشد و از آنجا كه ادعاى آنها دروغ و جهل است ، قهرا دعوت پيامبر عين صدق و علم و حق مىباشد ، امّا آنها گفتار را نپذيرفته و در ردّ فرمايش او به تقليد كوركورانه از پدرانشان استدلال مىكردند و بايد دانست كه تقليد جاهل از\r\n\r\n","description":"","footnote":"","page_name":" 551 ","page_number":551},
  {"content":"\r\n\r\nعالم صحيح و بر حق است ، امّا تقليد جاهل از جاهل ديگرى مانند خود ، باطل و مذموم است و عقلاء اين چنين تقليدى را نمىپذيرند ، چون عقل رجوع جاهل به جاهل را مباح نمىداند ، زيرا اين روش در حقيقت پيمودن راهى پر مخاطره است و سنّت حيات اجازه نمىدهد انسان طريقه‌اى را سلوك كند كه در آن ايمنى از خطر نيست و قيد ( لا يهتدون ) براى تكميل حجّت بر آنهاست تا بفرمايد : مذموم بودن تقليد جاهل از جاهلى مثل خود ، وقتى است كه دوّمى حقيقتا جاهل باشد و بين او و مقلّدش هيچ امتيازى نباشد ، امّا اگر آن مقلّد جاهل خود پيرو يك راهنما و شخص عالم باشد ، تقليد از چنين جاهلى قبيح نيست ، امّا قرآن مىفرمايد : پدران آنها نه تنها جاهل هستند ، بلكه توسط هيچ فرد آگاه و عالمى هدايت هم نشده‌اند ، لذا تقليد از آنها به هيچ وجه جايز نيست .\r\n\r\n[ آيهء 105 ) در باب هدايت و ضلالت 
  ]\r\n( 105 )  ( يا أَيُّهَا الَّذِينَ آمَنُوا عَلَيْكُمْ أَنْفُسَكُمْ لا يَضُرُّكُمْ مَنْ ضَلَّ إِذَا اهْتَدَيْتُمْ إِلَى اللَّهِ مَرْجِعُكُمْ جَمِيعاً فَيُنَبِّئُكُمْ بِما كُنْتُمْ تَعْمَلُونَ )  : ( اى كسانى كه ايمان آورده‌ايد بر شما باد مراقبت از نفس خودتان ، چون زمانيكه شما هدايت شديد گمراهى گمراهان به شما ضررى نمىرساند و بازگشت همه شما به سوى خداست ، پس او شما را به آنچه عمل مىكرديد آگاه مىكند ) ، يعنى مراقب و مواظب نفس خودتان باشيد تا در طريق سلوك به سوى غايت گمراه نشويد و طريقهء مؤمن طريقى است كه او را به پروردگارش مىرساند و آن همان طريق هدايت و منتهاى سعادت اوست .\r\nدر اين صورت هدايت مىشويد و ديگر گمراهى گمراهان ضررى به شما نمىرساند ، چون هدايت و ضلالت هر يك در سلوك طريق حاصل مىشوند ، زيرا همه راههاى پيموده شده اهل هدايت يا اهل گمراهى تمامى در نهايت به خدا منتهى مىگردد ، چون او غايتى است كه فطرت انسان طلب مىكند ، پس اگر انسان طريق هدايت را برود به رستگارى و فلاح مىرسد و اگر راه ضلالت را برود به زيان و خسارت مبتلا مىگردد ، لذا بر مؤمن واجب است كه نفس خود را به امور مهمّه مشغول بدارد و متمسك به دين\r\n\r\n","description":"","footnote":"","page_name":" 552 ","page_number":552},
  {"content":"\r\n\r\nخود باشد و از ديگران كه اهل ضلالت هستند صرف نظر كند و در زمرهء آنان قرار نگيرد و از گمراهى آنها نهراسد و ضلالت و شيوع گناهانى كه از مردم مىبيند او را نلغزاند و مردم او را مشغول نكنند ، چون حق ، حق است ، اگر چه مردم تركش كنند و باطل ، باطل است ، اگر چه اكثريّت آن را دو دستى بچسبند و متمسّك آن باشند .\r\nلذا مؤمن نبايد توجّهى به گفتار گمراهان نمايد كه مىگويند دنياى امروز با معنويات مساعد نيست و اجازه نمىدهد انسان به اديان پايبند باشد ، و بر مؤمن واجب است كه مردم را بسوى خدا دعوت كند و امر به معروف و نهى از منكر نمايد ، يعنى اسباب عادى هدايت را به كار برد و سپس اثر و مسبّب را به خدا وانهد ، چون همهء امور بدست اوست .\r\nامّا بر او جايز نيست كه براى نجات مردم از هلاكت ، خود را به هلاكت بياندازد ، زيرا خدا هيچ كس را وكيل ديگرى قرار نداده است و اين امر هيچ منافاتى با امر به معروف و نهى از منكر ندارد و در آخر مقصد نهايى انسان را مطرح مىكند و مىفرمايد : بازگشت همه شما بسوى خداست ، چون غايت انسان و آنچه امر او به آن منتهى مىشود ، مبتنى بر احوال و اخلاق نفسانى اوست و آنها نيز مبتنى بر اعمال انسانى هستند و به عمل صالح و فاسد و تقوى يا فسق و فجور منقسم مىگردند ، و انسان هنگامى كه متوجّه شود كه نسبت به خداى خود در چه موقعيّتى قرار دارد و نسبت او با ساير اجزاى عالم چگونه نسبتى است ، درمىيابد كه نفسش منقطع و بريدهء از غير خداست و مىيابد كه برابر نفس او حجابهايى است كه كسى را جز پروردگارش به آن حجابها دسترسى و احاطه و تأثير نيست و تنها پروردگار او قادر بر رفع آن حجابهاست ، پروردگارى كه حجابهاى او را هم از پشت سر دفع نموده و دور مىكند و هم او را از پيش روى بوسيله قدرت و هدايت بسوى خود مىكشاند ، و در اين هنگام درمىيابد كه مونسى و دوستى جز پروردگار برايش نيست و معناى ( الى اللّه مرجعكم ) را درك مىكند و ادراك و شعور نفس عوض شده و نفس از افق شرك به موطن عبوديّت و مقام توحيد مهاجرت مىكند و اگر عنايت الهى شامل حالش شود شرك و اعتقاد به موهومات و دورى از خدا و تكبّر\r\n\r\n","description":"","footnote":"","page_name":" 553 ","page_number":553},
  {"content":"\r\n\r\nشيطانى و استغناى پوشالى و خيالى را يكى پس از ديگرى به توحيد و درك حقايق و نزديكى به خدا و تواضع رحمانى و فقر و عبوديّت تبديل مىنمايد .\r\nاگر چه كه ما نظر به اينكه موجوداتى مادّى و خاك نشين هستيم ، نمىتوانيم آنطور كه شايسته است اين حقايق را درك كنيم ، امّا تدبّر و دقّت و تعمّق ما را به تصديق كليّاتى از اين حقايق رهنمون مىگردد ، پس طريق وصول به حقيقت همانا نفس است و در حديثى كه شيعه و سنى از پيامبر صلّى اللّه عليه و إله و سلم نقل كرده‌اند فرموده است : ( من عرف نفسهء فقد عرف ربّهء ) ، ( هر كس خود را بشناسد ، خداى خود را خواهد شناخت ) .\r\n\r\n[ آيهء ( 109 - 106 ) گواه گرفتن هنگام وصيّت 
  ]\r\n( 106 )  ( يا أَيُّهَا الَّذِينَ آمَنُوا شَهادَةُ بَيْنِكُمْ إِذا حَضَرَ أَحَدَكُمُ الْمَوْتُ حِينَ الْوَصِيَّةِ اثْنانِ ذَوا عَدْلٍ مِنْكُمْ أَوْ آخَرانِ مِنْ غَيْرِكُمْ إِنْ أَنْتُمْ ضَرَبْتُمْ فِي الْأَرْضِ فَأَصابَتْكُمْ مُصِيبَةُ الْمَوْتِ تَحْبِسُونَهُما مِنْ بَعْدِ الصَّلاةِ فَيُقْسِمانِ بِاللَّهِ إِنِ ارْتَبْتُمْ لا نَشْتَرِي بِهِ ثَمَناً وَ لَوْ كانَ ذا قُرْبى وَ لا نَكْتُمُ شَهادَةَ اللَّهِ إِنَّا إِذاً لَمِنَ الْآثِمِينَ )  : ( اى كسانى كه ايمان آورده‌ايد ، شهادتى كه براى يكديگر در حالت احتضار و هنگام اداى وصيّت مىدهيد ، مىبايد كه دو تن از شما يا ديگران به آن شاهد باشند و اگر مصيبت مرگ براى شما در سفر پيش آيد و دو نفر مسلمان نيافتيد تا وصيّت شما را تحمّل كنند ، دو نفر از اهل كتاب را شاهد بگيريد و در صورتى كه ورثه دربارهء اين دو شاهد سوء ظن داشتند ، آن دو را بعد از نماز باز داشت كنيد تا سوگند ياد كنند كه ما شهادت خود را به منظور سود مادّى تحريف نكرده و شهادت خداى را كتمان نكرده‌ايم ، اگر چه رعايت جانبدارى از خويشان باشد و اگر چنين كنيم در اين صورت ما از گنه‌كاران خواهيم بود ) ، خطاب به مؤمنين است و حكم مختص به آنهاست و ما حصل معناى آيه اين است كه اگر يكى از مسلمانان در سفر احساس كرد كه اجلش فرا رسيده و خواست وصيتى كند مىبايد دو شاهد عادل از مسلمانان را در حين وصيت گواه بگيرد و اگر مسلمانى نيافت ، دو نفر از يهود و نصارى را گواه بگيرد و اگر بعد از مرگش ورثهء او اين وصيت را نپذيرفتند و دربارهء آن سوء ظنّ\r\n\r\n","description":"","footnote":"","page_name":" 554 ","page_number":554},
  {"content":"\r\n\r\nداشتند آن دو شاهد را بازداشت كنند تا پس از نماز بر صدق شهادت خود سوگند ياد كنند و نزاع خاتمه يابد .\r\nو سوگندى كه مىخورند بدين طريق است كه مىگويند ، ما از شهادتى كه مىدهيم سود مادّى در نظر نداريم ، اگر چه وصّى خويشاوند ما باشد ، و بدست آوردن سود مادّى بوسيله شهادت به اين است كه شاهد به منظور رسيدن به منفعتى از قبيل مال و جاه يا اقناع و عواطف قرابت در شهادت خود از راه حق منحرف شود و شهادت خود را به ازاى اين غرضهاى مادّى كه بهايى كم و بىارزش است ، بدل كند و همچنين اينكه بگويند ما كتمان شهادت خدا را نمىكنيم ، معنايش اين است كه ما شهادت بر خلاف واقع نمىدهيم ، چون در حقيقت شهادت در اصل ، حقّ خداوند و ملك اوست و اين حقّى است كه خداوند آن را در بين بندگان خود مقرّر فرموده و بر ايشان واجب است كه آن را آنچنانكه هست ، بدون تحريف اقامه كنند ، چون در غير اين صورت گنه‌كار و مستحق عقاب خواهند بود .\r\n( 107 )  ( فَإِنْ عُثِرَ عَلى أَنَّهُمَا اسْتَحَقَّا إِثْماً فَآخَرانِ يَقُومانِ مَقامَهُما مِنَ الَّذِينَ اسْتَحَقَّ عَلَيْهِمُ الْأَوْلَيانِ فَيُقْسِمانِ بِاللَّهِ لَشَهادَتُنا أَحَقُّ مِنْ شَهادَتِهِما وَ مَا اعْتَدَيْنا إِنَّا إِذاً لَمِنَ الظَّالِمِينَ )  : ( پس اگر معلوم شد سوء ظنّ آنها به جا بوده و آن دو مرتكب خيانت شده‌اند دو نفر ديگر از اولياى ميّت كه آن دو شاهد عليه آنان شهادت داده بودند ، بعد از ردّ شهادت آنان شهادت مىدهند و سوگند مىخورند كه شهادت ما از شهادت آن دو به حق نزديكتر است و ما در اين شهادت خود تجاوز نكرده‌ايم و مىدانيم كه اگر چنين تجاوزى بكنيم هر آينه از ستمكاران خواهيم بود ) ، پس اگر حاصل شد و بدست آمد كه اين دو شاهد از اهل كتاب دروغ گفته‌اند و خيانت كرده‌اند و لذا گنه كارند ، در اين صورت اولياى ميّت دو شاهد عادل اقامه كنند كه اين افراد دروغ گفته‌اند و آن دو نفر شاهد ورثه ميّت به خدا قسم ياد كنند كه شهادت ما بر دروغ و خيانت اينها ، به حق نزديكتر است از شهادت دروغى و ادّعاى آنها بر امر وصيّت و ما در اين شهادتى كه بر\r\n\r\n","description":"","footnote":"","page_name":" 555 ","page_number":555},
  {"content":"\r\n\r\nخلاف آنها مىدهيم بناى تجاوز و ستم نداريم ، چون اگر بناى تعدى داشته باشيم محققا از ستمكاران خواهيم بود .\r\n( 108 )  ( ذلِكَ أَدْنى أَنْ يَأْتُوا بِالشَّهادَةِ عَلى وَجْهِها أَوْ يَخافُوا أَنْ تُرَدَّ أَيْمانٌ بَعْدَ أَيْمانِهِمْ وَ اتَّقُوا اللَّهَ وَ اسْمَعُوا وَ اللَّهُ لا يَهْدِي الْقَوْمَ الْفاسِقِينَ )  : ( اين دستور نزديكترين راه است براى وادار كردن شهود بر اينكه ، صحيح شهادت بدهند و بترسند از اينكه اگر تحريف كنند ، شهاداتشان مردود شده اولياء ميّت با شهادت و سوگند خود آنها را رسوا كنند و بترسيد از خدا و گوش فرا دهيد و خداوند مردم فاسق را راهنمايى نمىكند ) ، اين آيه در مقام بيان حكمت تشريع است و مىفرمايد : اين حكم به ترتيبى كه خدا مقرّر داشته براى رسيدن به واقع نزديكترين راه است به احتياط و هم به اينكه شهود در شهادت خود تعدّى نكنند و بترسند از اينكه مشتشان باز شده و شهادتشان بعد از قبول ردّ شود ، چون انسان داراى هواى نفسى است كه دائما او را دعوت مىكند به اينكه از هر چيزى كه ممكن است به نفع خود كام بگيرد ، مگر اينكه مانعى در كار خود ببيند كه او را از اين تجاوزات باز دارد ، از قبيل تنبيه و سياستى كه او را عقوبت كند يا از ترس فضيحت و رسوائى و يا بواسطه يك انگيزهء نفسانى و همانا قوىترين موانع نفسانى ايمان به خدائى است كه بازگشت همه بندگان و حساب اعمال آنان و قضاوت بين آنها و پاداش اعمال نيكشان بدست اوست و وقتى مسأله وصيّت ، حقيقت امرش بر حسب فرض پوشيده و مجهول باشد براى كشف آن جز شهادت كسانى كه ميّت آنها را بر وصيّت خود گواه گرفته راه ديگرى نيست ، پس قويترين چيزى كه انسان را نسبت به راستگويى گواهان مطمئن مىسازد اين است كه از ايمان درونى آنها استفاده نموده و از آنان سوگند به خدا گرفته شود و به فرض اينكه معلوم شد دروغ گفته و خيانت كرده‌اند سوگند را به ورثه و اولياى ميّت برگردانيده و آنان را بر خيانت گواهان سوگند داد و اين دو كار يعنى سوگند دادن آن دو گواه و پس از آن ردّ سوگند به ورثه ، بهترين وسيله براى وا داشتن شهود به راستى و قويترين موانع براى جلوگيرى از انحراف آنهاست و خداوند در آخر مردم را\r\n\r\n","description":"","footnote":"","page_name":" 556 ","page_number":556},
  {"content":"\r\n\r\nموعظه و اندرز مىدهد كه از خدا بترسند و به احكام او گوش دل بسپارند ، چون خداوند گروه فاسقين را كه بندهاى تكليفى پروردگار عالم را براى حمايت از بندگانش وضع كرده است زير پا نهاده‌اند هرگز هدايت نمىكند .\r\n( 109 )  ( يَوْمَ يَجْمَعُ اللَّهُ الرُّسُلَ فَيَقُولُ ما ذا أُجِبْتُمْ قالُوا لا عِلْمَ لَنا إِنَّكَ أَنْتَ عَلَّامُ الْغُيُوبِ )  : ( روزى كه خداوند رسولان خود را جمع نموده و مىفرمايد : مردم چه جوابى به شما دادند ؟ مىگويند : ما نمىدانيم ، به درستى كه تويى داناى امور نهانى ) ، يعنى در روز قيامت خداوند پيامبران خود را كه هر يك شاهد بر امّت خويش و بهترين شهدايند به شهادت مىطلبد و مىپرسد ، چه كسانى و چگونه دعوت شما را اجابت كردند ؟ امّا آنان كه داناترين مردم به اعمال امّت خود و از طرف پروردگار شهداى بر امّت خويشند جواب مىدهند ( لا علم لنا . . . ) پس وقتى مطلب از اين قرار باشد ، يعنى سرانجام خداى سبحان است كه عالم به همه چيز و گواه بر بندگان است ، لذا شهود بايد از مقام پروردگار بهراسند و در امر شهادت از حق منحرف نشوند و مراد از علمى كه پيامبران از خود نفى مىكنند اصل علم نيست ، بلكه نفى تمام و جميع علوم غيبى است كه تنها براى خداوند ثابت است و گر نه علم به غيب فى الجمله براى پيامبران به اذن خدا محقّق و ثابت است ، چون علم تنها به مقدار قدرتى كه از جهت اسباب و متعلقات دارد واقع را براى صاحبش كشف مىكند نه بيشتر و نيز آنچه از يك موجود در چشم يك بيننده منعكس مىشود ، تنها صورتى از آن واقع و حقيقت است نه اصل و واقعيّت آن ، لذا علم حقيقى به موجودات براى كسى حاصل مىشود كه به جميع موجودات قبل از آن و همزمان با آن و بلكه به صانع آن احاطه پيدا كند و اين احاطه فوق طاقت بشر است ، لذا قول پيامبران در نفى علم از خود رعايت ادب حضور و اظهار حقيقت امر است و چگونه چنين نباشد و حال آنكه خداوند آنها را شهداء بر مردم قرار داده است و به آنان علم ارزانى داشته و\r\n\r\n","description":"","footnote":"","page_name":" 557 ","page_number":557},
  {"content":"\r\n\r\nدر قرآن كريم مىفرمايد  ( وَ لَنَسْئَلَنَّ الْمُرْسَلِينَ )  « 1 » ، ( هر آينه از پيامبران پرسش خواهيم كرد ) .\r\n\r\n[ آيهء ( 111 - 110 ) در باب معجزات عيسى عليه السّلام 
  ]\r\n( 110 )  ( إِذْ قالَ اللَّهُ يا عِيسَى ابْنَ مَرْيَمَ اذْكُرْ نِعْمَتِي عَلَيْكَ وَ عَلى والِدَتِكَ إِذْ أَيَّدْتُكَ بِرُوحِ الْقُدُسِ تُكَلِّمُ النَّاسَ فِي الْمَهْدِ وَ كَهْلًا وَ إِذْ عَلَّمْتُكَ الْكِتابَ وَ الْحِكْمَةَ وَ التَّوْراةَ وَ الْإِنْجِيلَ وَ إِذْ تَخْلُقُ مِنَ الطِّينِ كَهَيْئَةِ الطَّيْرِ بِإِذْنِي فَتَنْفُخُ فِيها فَتَكُونُ طَيْراً بِإِذْنِي وَ تُبْرِئُ الْأَكْمَهَ وَ الْأَبْرَصَ بِإِذْنِي وَ إِذْ تُخْرِجُ الْمَوْتى بِإِذْنِي وَ إِذْ كَفَفْتُ بَنِي إِسْرائِيلَ عَنْكَ إِذْ جِئْتَهُمْ بِالْبَيِّناتِ فَقالَ الَّذِينَ كَفَرُوا مِنْهُمْ إِنْ هذا إِلَّا سِحْرٌ مُبِينٌ )  : ( زمانى كه خداوند فرمود : اى عيسى ، پسر مريم به ياد آور نعمتم را بر خودت و بر مادرت هنگامى كه تو را بوسيله روح القدس يارى كردم و با مردم در گهواره و پيرى سخن گفتى و زمانيكه به تو كتاب و حكمت و تورات و انجيل آموختم و هنگامى كه به اذن من از گل صورت پرنده‌اى ساختى و به اذن من در آن دميدى و به اذن من به صورت پرنده‌اى به پرواز در آمد و كور مادر زاد و بيمار جذامى را به اذن من شفا دادى و مردگان را به اذن من زنده و از گور خارج كردى به ياد آور روزگارى را كه من تو را از شرّ بنى اسرائيل حفظ كردم ، همان بنى اسرائيلى كه وقتى برايشان معجزات آشكار آوردى ، كفّارشان گفتند اين جز سحرى آشكار نيست ) ، اين آيه معجزات آشكارى را كه بدست عيسى بن مريم عليه السّلام ظاهر شده بر مىشمارد ، امّا اينكه علاوه بر شمردن معجزات بر او و مادرش منّت مىگذارد و مىفرمايد : همهء اين معجزات كه ظاهرا به عيسى عليه السّلام اختصاص دارد در حقيقت نعمتهايى است كه خداوند بر او و مادرش ارزانى داشته است ، امّا نعمت ولادت ، كه چون عيسى عليه السّلام بدون پدر متولد شد اين نوع از ولادت نعمت خاص الهى بود كه شامل او و مادرش گرديد و نعمت تأييد به وسيله روح القدس كه مسلّما غير از نعمت وحى است ، چون در اين صورت شامل ساير انبياء نيز مىشد ، بلكه مراد همان تأييد الهى در صحبت\r\n\r\n\r\n","description":"","footnote":"\r\n( 1 ) - سوره اعراف ، آيه 6 .\r\n","page_name":" 558 ","page_number":558},
  {"content":"\r\n\r\nنمودن وى در گهواره است ، نعمت ديگر تعليم كتاب و حكمت و تورات و انجيل است كه تمامى اين علوم يكباره و بدون تدريج به آن جناب القاء شده و او همه آنها را به صورت يك امر واحد الهى تلقّى نموده است ، و در ادامهء كلام نعمت دميدن در مجسمهء گلى پرنده و ذى روح شدن آن و شفا دادن كور مادرزاد و مريض جذامى از حيث آنكه لفظ ( اذ ) تكرار نشده است ظهور دارد در اينكه خلقت پرنده و شفا دادن كور مادرزاد و جذامى همه به دنبال هم و بدون فاصله زمانى بوده و تكرار كلام ( باذنى ) گوياى عظمت مسأله خلقت و افاضه حيات است و نعمت ديگر زنده كردن مردگان مىباشد و ظاهر كلام چنين است كه آن حضرت مردگان مدفون را زنده و از قبر خارج مىنموده است و از لفظ جمع ( الموتى ) استفاده مىشود كه اين امر مكرّر اتّفاق افتاده است ، و نعمت ديگر نجات دادن و كفايت كردن آن جناب از شرّ بنى اسرائيل مىباشد ، چون آنها قصد آزار عيسى عليه السّلام را نمودند و خداوند شرّ آنها را از وى دفع نمود ، بنى اسرائيل با اينكه اين همه معجزات آشكار را از عيسى عليه السّلام ديدند كه دالّ بر صدق نبوّت و رسالت آن جناب بود ، با اين وجود كافران از آنها ، رويگردان شدند و ايمان نياوردند  ( وَ مَكَرُوا وَ مَكَرَ اللَّهُ وَ اللَّهُ خَيْرُ الْماكِرِينَ )  « 1 » ، ( نيرنگ كردند و خدا نيز با آنان نيرنگ نمود و خدا بهترين نيرنگ زننده است ) .\r\n( 111 )  ( وَ إِذْ أَوْحَيْتُ إِلَى الْحَوارِيِّينَ أَنْ آمِنُوا بِي وَ بِرَسُولِي قالُوا آمَنَّا وَ اشْهَدْ بِأَنَّنا مُسْلِمُونَ )  : ( و به ياد آور روزى را كه به حواريّون الهام كردم كه به من و به فرستاده‌ام ايمان بياوريد و آنها گفتند : ايمان آورديم و شاهد باش كه ما مسلمانيم ) ، حوارّى انسان ، خاصّان او مىباشند و آنها همان كسانى هستند كه زمانى كه عيسى عليه السّلام فرمود :  ( مَنْ أَنْصارِي إِلَى اللَّهِ )  ، ( چه كسانى ياوران من در راه خدا هستند ) ، آنها گفتند :  ( نَحْنُ أَنْصارُ اللَّهِ )  « 2 » ، ( ما ياران خدا هستيم ) ، همانا خداوند مىفرمايد : ما آنها را با الهامى از جانب خود به سوى\r\n\r\n\r\n","description":"","footnote":"\r\n( 1 ) - سوره آل عمران ، آيه 52 .\r\n( 2 ) - سوره آل عمران ، آيه 52 .\r\n","page_name":" 559 ","page_number":559},
  {"content":"\r\n\r\nايمان و يارى تو فرا خوانديم و اينكه آنها گفتند : ايمان آورديم ، اين ايمان غير از ايمان اوّلى است و اين گفتگو زمانى واقع شده كه عيسى عليه السّلام از آنها بوى كفر استشمام كرده و لذا بايد اين احساس در اواخر ايّام دعوت او باشد و اين دعوت براى ميثاق گرفتن بر يارى دين خدا بوده نه براى اصل ايمان به خدا و لذا آيه با جمله  ( وَ اشْهَدْ بِأَنَّنا مُسْلِمُونَ )  ، كه اعلام تسليم در برابر خدا به اقامهء دعوت و تحمّل مشقّت در راه او است ختم شده است و بديهى است كه اين تسليم و تحمّل زحمت بعد از اصل ايمان است .\r\n\r\n[ آيهء ( 115 - 112 ) دربارهء انزال مائده 
  ]\r\n( 112 )  ( إِذْ قالَ الْحَوارِيُّونَ يا عِيسَى ابْنَ مَرْيَمَ هَلْ يَسْتَطِيعُ رَبُّكَ أَنْ يُنَزِّلَ عَلَيْنا مائِدَةً مِنَ السَّماءِ قالَ اتَّقُوا اللَّهَ إِنْ كُنْتُمْ مُؤْمِنِينَ )  : ( هنگامى كه حواريّون گفتند : اى عيسى پسر مريم ، آيا پروردگار تو مىتواند مائده‌اى از آسمان بر ما نازل كند ، عيسى فرمود : اگر مؤمن هستيد از خدا پروا كنيد ) ، اينجا مراد از استطاعت ، قدرت بر انجام فعل نيست ، چون بعيد به نظر مىرسد كه اين چنين كلامى از حواريين كه اصحاب مسيح و شاگردان و خواصّ و ملازمين او بودند صادر شود و حال آنكه اينها از انوار علم و معارف آن حضرت اقتباس مىنمودند و از آثار و آدابش پيروى مىكردند و اقلّ مراتب ايمان در آدمى اين تأثير را دارد كه بفهمد خدا بر هر امرى قادر است و عجز و زبونى در ساحت قدس ربوبى راه ندارد ، پس ( استطاعت ) در اينجا كنايه از ( اقتضاى مصلحت ) و ( وقوع اذن و رخصت ) مىباشد .\r\nو ( مائده ) سفره و خوانى را گويند كه در آن طعام باشد و هم به خود غذا و هم به طبق آن مائده گفته مىشود و ( مادنى ) يعنى به من غذا داد .\r\nو اين درخواست آنها چنان كه گفتيم نه از روى بىادبى و نه به جهت تشكيك در قدرت پروردگار و يا به جهت تمسخر عيسى عليه السّلام نبود و نه به جهت آنكه وعيد باشد براى عده‌ّاى از آنها كه بعد از نزول اين معجزه آشكار كفر ورزيدند ، بلكه معجزات و آيات ، مؤيد انبياء و پيامبران در دعوت آنها مىباشد ، و مراد از معجزات اتمام حجّت بر عليه\r\n\r\n","description":"","footnote":"","page_name":" 560 ","page_number":560},
  {"content":"\r\n\r\nكفّار است تا آنكه دليل آشكار ندارد ، محكوم شود و آنكه دليل آشكار دارد پا بر جا بماند ، يا اينكه معجزات براى تنوّع طلبى و نوخواهى كفّار نازل شده است مانند شتر صالح و همچنين ساير معجزات ترسناك مانند معجزات موسى بر قوم فرعون مثل هجوم ملخ و شپش و قورباغه و يا طوفان نوح و يا باد صرصر قوم عاد ، و يا اينكه معجزات نشانه‌هايى است كه هنگام حاجت براى مؤمنان نازل مىشود ، مانند نزول مرغ بريان و ترنجبين براى بنى اسرائيل ، امّا درخواست حواريّون از چنين معجزه‌اى با اين حال كه معجزات بسيارى را از عيسى عليه السّلام ديده بودند در واقع به تنوع و نو خواهى آنها بر مىگردد كه چيزى را از نزد خود ابداع كرده و آن را طلب نموده‌اند ، بعد از آنهمه آيات روشن اين معجزه خواهى از قبيل تنوع طلبى و درخواست معجزه‌اى بعد از معجزات عديده است و اين امر عظيم و خطيرى است كه اينها به آن مبتلا شده‌اند و لذا حضرت عيسى در مقام توبيخ آنها كه كلامى شبهه‌آور گفته‌اند ، مىفرمايد : اگر مؤمن هستيد از خدا بترسيد ، چون اينها معجزه بى جا و بدون حاجت خواسته‌اند و اين امر بازى كردن با آيات الهى است .\r\n( 113 )  ( قالُوا نُرِيدُ أَنْ نَأْكُلَ مِنْها وَ تَطْمَئِنَّ قُلُوبُنا وَ نَعْلَمَ أَنْ قَدْ صَدَقْتَنا وَ نَكُونَ عَلَيْها مِنَ الشَّاهِدِينَ )  : ( آنها گفتند : ما مىخواهيم از آن بخوريم و قلبهايمان مطمئن شود و بدانيم كه تو در دعوى خود به ما راستگو بوده‌اى و ما بر آن از گواهان باشيم ) ، اينها به جهت اعتذار و موجّه ساختن درخواست خود گفتند : غرض ما از اين معجزه خواهى چهار چيز است :\r\n1 ) خوردن ، و گويا مرادشان از ذكر اين جهت آن بود كه بگويند غرض ما غير عقلايى و بازيچه نبوده است ، بلكه مىخواستيم از آن بخوريم .\r\n2 ) اطمينان قلب ، كه عبارت است از آرامش آن و بيرون شدن خاطرات منافى با اخلاص از درون قلب و اينها اين دليل دوّم را ضميمه كردند ، چون امر جميل و پسنديده‌اى است .\r\n\r\n","description":"","footnote":"","page_name":" 561 ","page_number":561},
  {"content":"\r\n\r\n3 ) اينكه بدانند عيسى عليه السّلام در آنچه كه آنان را از ناحيهء پروردگار به آن تبليغ نموده راست گفته است و مراد از علم در اينجا علم يقينى است كه بعد از بر طرف شدن خاطرات و وسوسه‌هاى نفسانى از قلب در آن پديد مىآيد و يا فهميدن اينكه آيا عيسى عليه السّلام در وعده‌هايى كه به آنان داده و فرموده از ثمرات ايمان شما استجابت دعاست صحيح است يا نه ؟ و آيا به اين وعده وفا مىكند يا خير ؟ . . .\r\n4 ) اينكه معجزه را به چشم خود ببينند تا در روز قيامت شهادت بدهند و اينها براى اينكه اين امر واقع شود اين اغراض عقلايى را براى معجزه خواهى خود بيان نمودند تا به اين وسيله ركاكت و قباحت اين امر را از بين ببرند و نيز حضرت عيسى عليه السّلام را به قبول تقاضاى خود وادار سازند و آن حضرت هم در اثر اصرار آنان درخواستشان را پذيرفت .\r\n( 114 )  ( قالَ عِيسَى ابْنُ مَرْيَمَ اللَّهُمَّ رَبَّنا أَنْزِلْ عَلَيْنا مائِدَةً مِنَ السَّماءِ تَكُونُ لَنا عِيداً لِأَوَّلِنا وَ آخِرِنا وَ آيَةً مِنْكَ وَ ارْزُقْنا وَ أَنْتَ خَيْرُ الرَّازِقِينَ )  : ( عيسى پسر مريم فرمود : اى خدا ، اى پروردگار ما ، بر ما مائده‌اى از آسمان نازل فرما تا براى ما و پيروان كنونى و آيندهء ما ، عيد و معجزه‌اى از جانب تو باشد ، پروردگارا روزيمان كن و تو بهترين روزى دهندگانى ) ، مسيح عليه السّلام در اين دعا و خواهشى كه از خداى متعال كرد خود را هم داخل آنها نمود و به لفظ جمع فرمود : ( ربّنا ) و منظور آن حضرت اين بود كه ندا با دعا مطابقت كند و اين دعا به جهت لفظ داراى خصوصيتى است كه در دعاهاى ديگر نيست و آن لفظ ( اللّهم ربّنا ) است كه اين عبارت براى دقّت مورد و ترس آگاهانه به كار رفته است ، آنگاه عيسى عليه السّلام عنوانى به مائده داد كه صلاحيّت داشته باشد ، غرض او اصحابش قرار گيرد و آن اين بود كه او و امّتش روز نزول مائده را عيد بگيرند و اين ابتكار از حضرت مسيح عليه السّلام بود و در درخواست حواريين چنين عنوانى وجود نداشت و اين امر را به اين جهت انجام داد تا اين مطلب را از صورت درخواست معجزه با وجود معجزات بزرگ الهى در دسترس و پيش چشم همه بيرون آورد و طورى ادا نمود كه مورد رضاى\r\n\r\n","description":"","footnote":"","page_name":" 562 ","page_number":562},
  {"content":"\r\n\r\nپروردگار و غير منافى با مقام عزّت و كبريائى او باشد ، چون عيد گرفتن داراى آثار حسنه‌اى است ، از جمله وحدت كلمه و تجديد حيات ملّى و مسرّت دلهاى مردم و اعلان دين در هر بار كه آن عيد فرا مىرسد و در ادامه فائده ديگرى براى نزول مائده در نظر گرفت و آن ارتزاق بود و اين غرض را به عنوان فائده‌اى فرعى كه بر غرض اصلى ( عيد ) مترتب مىشود برشمرد ، در حالى كه حواريين ارتزاق و خوردن را غرض اصلى خود بيان كرده بودند و مقصود بالذّات را ( اكل ) گرفته بودند و اين عيد از مختصات قوم عيسى عليه السّلام است .\r\n( 115 )  ( قالَ اللَّهُ إِنِّي مُنَزِّلُها عَلَيْكُمْ فَمَنْ يَكْفُرْ بَعْدُ مِنْكُمْ فَإِنِّي أُعَذِّبُهُ عَذاباً لا أُعَذِّبُهُ أَحَداً مِنَ الْعالَمِينَ )  : ( خداوند فرمود : من آن مائده را بر شما نازل مىكنم ، پس هر كس از شما كه بعد از اين كافر شود ، پس همانا من او را به شديدترين وجهى كه تاكنون هيچ يك از جهانيان را عذاب نكرده‌ام ، معذّب خواهم كرد ) ، ( منزلها ) از ريشهء انزال به معناى نزول دفعى و يكباره است به خلاف ( منزّلها ) از ريشهء تنزيل كه دلالت بر نزول تدريجى مىنمايد و اين عبارت بدون تشديد با قواعد موافقتر است ، امّا اين كلام وعدهء صريح است به انزال مخصوصا كه با صيغهء اسم فاعل ذكر شده نه با لفظ فعل و از همين جا مستفاد مىشود كه مائده مورد درخواست مسيح عليه السّلام قطعا نازل شده است ، ولو اينكه مسيحيان از آن خبرى ندارند و عبارت ( فمن يكفر بعد منكم . . . ) ردّ بر دعاى عيسى عليه السّلام نيست ، بلكه استجابت آنست و رحمت مطلقه‌اى است كه بوسيله آن اوّلين و آخرين از امّت آن جناب از آن بهره‌مند خواهند شد به جز كفّار از آنان ، چون وعده انزال مطلق است ، امّا شرطى كه در آن ذكر شده صريح و قطعى نيست ، بلكه مشروط است به كفر بعد از نزول مائده .\r\nو اينكه خداوند وعدهء عذاب خاص به كافران نسبت به مائده داده است به اين جهت مىباشد كه درخواست مائده نيز معجزه‌اى خاص است و لذا هر كس به آن كافر شود نيز ، خداوند وعيد عذابى شديد و خاصّ را به او داده كه هيچ كس را چنين عذابى\r\n\r\n","description":"","footnote":"","page_name":" 563 ","page_number":563},
  {"content":"\r\n\r\nنخواهد كرد ، كما اينكه در انزال اين مائده نيز اين قوم به شرفى نائل شدند كه اقوام ديگر در چنين شرافتى با آنان مشاركت نداشتند .\r\n\r\n[ آيهء ( 120 - 116 ) نفى الوهيّت مسيح از قول آن جناب 
  ]\r\n( 116 )  ( وَ إِذْ قالَ اللَّهُ يا عِيسَى ابْنَ مَرْيَمَ أَ أَنْتَ قُلْتَ لِلنَّاسِ اتَّخِذُونِي وَ أُمِّي إِلهَيْنِ مِنْ دُونِ اللَّهِ قالَ سُبْحانَكَ ما يَكُونُ لِي أَنْ أَقُولَ ما لَيْسَ لِي بِحَقٍّ إِنْ كُنْتُ قُلْتُهُ فَقَدْ عَلِمْتَهُ تَعْلَمُ ما فِي نَفْسِي وَ لا أَعْلَمُ ما فِي نَفْسِكَ إِنَّكَ أَنْتَ عَلَّامُ الْغُيُوبِ )  : ( و زمانيكه خداوند به عيسى پسر مريم فرمود : آيا تو به مردم گفتى كه من و مادرم را به غير از خدا ، دو معبود ديگر بگيريد ؟ عيسى گفت : منزّهى تو اى خدا ، شايسته من نيست كه چيزى بگويم كه حقّ من نيست ، اگر من اين سخن را گفته بودم ، تو مىدانستى ، چون به تحقيق ، تو آنچه در ضمير من مىگذرد مىدانى ، در حالى كه من به چيزهايى كه در نزد توست آگاهى ندارم ، براستى كه تو داناى غيبها هستى ) .\r\nمقصود از اين عبارات گفتگوى پروردگار با عيسى عليه السّلام در روز قيامت است ، چون قيامت روزى است كه در آن روز راستگويى راستگويان آنان را سود مىبخشد و نيز بدليل آنكه خود عيسى عليه السّلام در جواب پروردگار عرض مىكند كه پروردگارا من تا در ميانشان بودم شاهد و ناظر اعمالشان بودم و چنين مطلب ناحقّى را به آنها نگفتم ، امّا بعد از اينكه مرا به جوار خود خواندى اطلاعى از اعمال آنها ندارم و تو خودت بهتر به اين امور آگاهى .\r\nامّا در متن آيه مىفرمايد : آيا تو به مردم گفتى كه من و مادرم را غير از خدا دو إله و معبود بگيريد ؟ اين تعبير براى اين بود كه تا بر مهمترين حجّتهاى آنها بر الوهيّت عيسى و مريم دلالت كند و آن حجّت عبارت است : تولّد عيسى از مريم بدون وجود پدر و لذا فرمود : عيسى و مادرش و نفرمود عيسى و مريم .\r\nو ( دون ) معناى غير را مىدهد ، پس پرستيدن عيسى و مادرش ، غير از خدا افادهء معناى شرك را مىكند نه نفى الوهيّت خداى سبحان ، يعنى نصارى قائل هستند كه خدا دو شريك دارد ، نه آنكه آن دو را إله بدانند و نفى الوهيّت پروردگار نمايند ، چون اتخاذ\r\n\r\n","description":"","footnote":"","page_name":" 564 ","page_number":564},
  {"content":"\r\n\r\nمعبود و إله غير از قول به الوهيّت است ، مگر آنكه از باب التزام ، همان معنا را برساند ، يعنى لازمه إله گرفتن قول به الوهيّت باشد .\r\nو اتخاذ معبود در صورتى صدق مىكند كه عبادت و خضوع عبادى واقع شود ، كما اينكه پروردگار مىفرمايد :  ( أَ فَرَأَيْتَ مَنِ اتَّخَذَ إِلهَهُ هَواهُ )  « 1 » ، ( آيا ديدى آن را كه هواى نفسش را معبود خود قرار داده بود ) .\r\nو نصارى معتقدند كه مريم داراى سلطهء غيبيّه است و امكان دارد كه در دنيا و آخرت به تنهايى يا بواسطهء پسرش واسطهء نفعى يا ضررى باشد و تنها فرقه پروتستان هستند كه منكر الوهيّت عيسى و مادرش مىباشند و اينها چند قرن پس از اسلام پيدا شدند ( 1958 ميلادى ) آنگاه عيسى عليه السّلام در جواب مىگويد : خدايا تو منزّه و پاك از اين گونه سخنان هستى و ادب عبوديّت را به جا مىآورد و مىگويد : شايستهء من نيست كه چنين مطلب ناحقّى را بگويم و مسيح با اين عبارت در يك جمله دو مطلب را نفى كرده ، اوّلا ) : اينكه اين گفتار صحيح و حق باشد و ثانيا ) : اينكه مسيح مجاز در گفتن آن باشد و لذا فعل را با نفى سببش نفى نموده است .\r\nدر عبارت بعدى نفى ديگرى است براى آن گفتارى كه صدورش از مسيح سئوال شده ، در اينجا هم صريحا آن را نفى نكرده ، لازمه‌اش را كه همان علم خداى تعالى باشد نفى نمود ، چه لازمهء صدور آن قول از مسيح اين است كه خداى متعال عالم به آن باشد ، چون او خدايى است كه هيچ چيز در آسمانها و زمين بر او مخفى و پوشيده نيست ، آنگاه در جملهء بعد ( تعلم ما فى نفسى . . . ) علم خداى خود را از اينكه دستخوش جهل و آميخته با آن گردد منزّه نموده است و اين كلام اگر چه خود ثناى ديگرى است ، امّا غرض از اين كلام در اينجا ، ثناء و ستايش نيست ، چون مقام ، مقام ستايش نبوده ، بلكه مقام تبرّى از نسبتى است كه به وى داده شده است .\r\n\r\n\r\n","description":"","footnote":"\r\n( 1 ) - سوره جاثيه ، آيه 23 .\r\n","page_name":" 565 ","page_number":565},
  {"content":"\r\n\r\nو آنگاه مىفرمايد : همانا تو علّام الغيوب هستى و اين عبارت براى رفع توهّم اين مطلب است كه علم خدا تنها منحصر است به ما بين او و بنده‌اش مسيح و شامل هر چيزى نمىشود ، در حالى كه علم تامّ به جميع غيبها و امور پنهانى منحصرا از آن خداى عالم است ، از آنجا كه همه اشياء در نزد پروردگار حاضرند و او به آنها احاطه دارد ، لذا علم او محيط بر همه اشياء و عوالم است و علمى كه خداوند به غير خودش بدهد به اين صورت است كه مشيّت خدا تعلق گرفته كه آن شخص را به بعضى از امور غيبى احاطه دهد و اين موهبت و ملكى است كه خدا به آن شخص ارزانى داشته ، بدون اينكه بوسيلهء اين علم از ملك خدا خارج شود  ( وَ لا يُحِيطُونَ بِشَيْءٍ مِنْ عِلْمِهِ إِلَّا بِما شاءَ )  « 1 » ، ( و به چيزى از علم او احاطه نمىيابيد ، جز به آنچه او بخواهد ) .\r\n( 117 )  ( ما قُلْتُ لَهُمْ إِلَّا ما أَمَرْتَنِي بِهِ أَنِ اعْبُدُوا اللَّهَ رَبِّي وَ رَبَّكُمْ وَ كُنْتُ عَلَيْهِمْ شَهِيداً ما دُمْتُ فِيهِمْ فَلَمَّا تَوَفَّيْتَنِي كُنْتَ أَنْتَ الرَّقِيبَ عَلَيْهِمْ وَ أَنْتَ عَلى كُلِّ شَيْءٍ شَهِيدٌ )  : ( من به آنها چيزى جز آنچه تو به من امر كردى نگفتم ، و آن اين بود كه خدا را كه پروردگار من و شماست بپرستيد ، و تا در ميان ايشان بودم شاهد اعمالشان بودم و پس از اينكه مرا بسوى خود فرا خواندى تو خودت مراقب و شاهد بر آنان بودى و تو بر هر چيز شاهد هستى ) ، مسيح عليه السّلام پس از آنكه نسبت مزبور را از راه نفى سبب از خود نفى فرمود ، اينك مجددا از راه بيان وظيفه‌اش و اينكه او در وظيفهء خود تخطّى نكرده آن نسبت را نفى نموده و عرض مىكند ، من به آنان جز آنچه را كه تو به من دستور دادى نگفتم و كلام خود را براى افادهء حصر به طريق نفى و اثبات بيان نموده و با جمله ( اعبدوا اللّه ربّى و ربّكم ) وظيفهء خود را تفسير كرده و خداى خود را توصيف نموده تا كمترين شائبه‌اى در اينكه او بنده‌اى فرستاده از جانب پروردگارش و پروردگار همه مردم است كه\r\n\r\n\r\n","description":"","footnote":"\r\n( 1 ) - سوره بقره ، آيه 255 .\r\n","page_name":" 566 ","page_number":566},
  {"content":"\r\n\r\nمردم را بسوى خداى بىشريك دعوت مىكند ، باقى نماند ، و در جملهء بعدى وظيفهء ديگرى كه از جانب خداى سبحان به عهده دارد ، بيان نموده و آن شهادت بر اعمال است ، پس وظايف او شامل ابلاغ رسالت و دعوت به پرستش خداى بىشريك و ثانيا گواهى بر رفتار امّت خويش است و مىفرمايد : من در اين دو وظيفه تخطّى نكردم و بنابراين من از اين نسبت ناروا كه مردم را به عبادت خود و مادرم فرا خوانده باشم مبرّا و منزّه هستم .\r\nو جمله ( كنت انت الرّقيب عليهم ) افادهء حصر مىكند و لازمه‌اش آن است كه خداوند هم در ايّام وجود عيسى بين مردم و هم بعد از او رقيب و شاهد باشد ، لذا آن ايّامى هم كه عيسى شهيد و ناظر بر امّت بوده بطور مستقل نبوده است ، بلكه در حقيقت واسطه در شهادت بوده ، نظير ساير تدبيرات الهى كه مدبّر به استقلال خود اوست ، پس شهادت هم مانند ساير تدبيرات الهى اولا و بالذّات فقط به خود خداوند اختصاص دارد و گاهى بعضى از بندگان خود را موكّل بعضى از امور و تدبيرات مىنمايد ، امّا او خود بر همه امور از قبيل رزق ، زنده كردن ، ميراندن ، حفظ ، دعوت بندگان و هدايت آنان و امثال آن وكيل است .\r\nپس عيسى عليه السّلام مبرّى از اين نسبتهاى نارواست و در آنچه آنها بعد از وى مرتكب شدند چيزى بر عهدهء او نيست و وى مسئول آنچه امّتش مرتكب شدند و گفته‌اند نمىباشد ، همچنانكه در آيه بعد مىفرمايد : اگر آنها را عذاب كنى ، اينها بندگان تو هستند و تو بر آنان قادرى و اگر از آنها درگذرى و چشم پوشى كنى همانا تو عزيز و حكيمى .\r\n( 118 )  ( إِنْ تُعَذِّبْهُمْ فَإِنَّهُمْ عِبادُكَ وَ إِنْ تَغْفِرْ لَهُمْ فَإِنَّكَ أَنْتَ الْعَزِيزُ الْحَكِيمُ )  : ( اگر ايشان را عذاب كنى ، پس همانا آنها بندگان تو هستند و اگر از آنان درگذرى ، پس همانا تو صاحب عزّت و درست كردارى ) ، پس از آنكه عيسى عليه السّلام با اقامهء حجّت روشن نمود كه نسبت به مردم وظيفه‌اى جز اداى رسالت و قيام به امر شهادت نداشته و در ايام زندگى\r\n\r\n","description":"","footnote":"","page_name":" 567 ","page_number":567},
  {"content":"\r\n\r\nكارى جز انجام اين دو وظيفه نكرده و پيرامون گفتار ناحق نگشته و مسئول اقوال كفر آميز ملّت خود نيست ، آنگاه مىفرمايد : تو صاحب مجد و عظمت و قدرت هستى و مىتوانى كه بندگان خود را به سبب اقوال و اعمالشان عذاب كنى ، چون تو مولاى آنان هستى و اختيار امر بندگان بدست توست و اگر هم بخواهى مىتوانى با ديدهء عفو و رحمت به آنان نظر كنى و اثر ظلم عظيمى كه نموده‌اند محو سازى و از آنان درگذرى ، چون تو داراى عزّت و حكمت هستى و اقدام بر امرى نمىكنى كه اقدام در آن سزاوار نباشد ، پس به سبب همين عزّت و حكمتت مىتوانى گناه و ظلم را هر چه هم بزرگ باشد ببخشى و مجالى براى هيچ اعتراضى بر تو نيست .\r\n( 119 )  ( قالَ اللَّهُ هذا يَوْمُ يَنْفَعُ الصَّادِقِينَ صِدْقُهُمْ لَهُمْ جَنَّاتٌ تَجْرِي مِنْ تَحْتِهَا الْأَنْهارُ خالِدِينَ فِيها أَبَداً رَضِيَ اللَّهُ عَنْهُمْ وَ رَضُوا عَنْهُ ذلِكَ الْفَوْزُ الْعَظِيمُ )  : ( خداوند فرمود : اين روزى است كه راستگويى راستگويان آنان را سود مىبخشد ، براى آنان بهشتهايى است كه در زير آنها نهرها جارى است و آنها در آن جاودانه خواهند بود و خدا از آنها راضى است و آنها هم از خدا راضى هستند ، اين رستگارى بزرگ است ) ، اين جمله در مقام تصديق گفته‌هاى عيسى بن مريم عليه السّلام است ، امّا نه به صراحت ، بلكه به كنايه ، چون قرينهء مقاميه مطلب را مىرسانده احتياجى به تصريح نبوده است و مراد از ( صدق صادقين ) صداقت ايشان در دنيا است نه در آخرت ، چون آن بهشتها ، پاداشى است از طرف خداى تعالى در برابر صداقت ايشان در دنيا و نفعى هم كه فرمود ، عايد آنها مىشود ، همين جنّات است ، چون در آخرت تكليف نيست و پاداش هم فرع تكليف است ، آخرت تنها جاى حساب و پاداش و دنيا تنها جاى عمل و تكليف است ، پس صادقين در دنيا ، در آخرت از بهشتهاى جاودان بهره‌مند مىشوند و براى آن صداقتى كه در دنيا از خود نشان دادند خداوند از آنها خشنود است و آنها هم از خدا خشنود هستند ، به جهت ثوابهايى كه به آنان مرحمت مىفرمايد .\r\n\r\n","description":"","footnote":"","page_name":" 568 ","page_number":568},
  {"content":"\r\n\r\nدر اين آيه خشنودى را متعلق به خود بندگان صادق نمود نه به صدق آنها ، چون خشنودى از عمل به اين است كه از آن نفرت ننمايند ، اگر چه از خود آن شخص متنفر باشند ، امّا خداوند در اينجا هم از صداقت صادقين راضى و خشنود است و هم از خود آنان راضى است و خوشنودى خدا وقتى به بنده تعلق مىگيرد كه غرض از خلقت او حاصل شده باشد و غرض از خلقت را در آيه  ( وَ ما خَلَقْتُ الْجِنَّ وَ الْإِنْسَ إِلَّا لِيَعْبُدُونِ )  « 1 » ، ( جنّ و انس را نيافريدم ، جز براى آنكه مرا عبادت كنند ) ، بيان فرموده : پس اين صادقين مقام عبوديّت را به جا آورده‌اند كه خدا از آنها خشنود گشته است ، چون آنها خود را نديده‌اند و اصولا به چيزى غير از خدا متوجّه نشده‌اند و لازمهء اين مطلب طهارت نفس آنان از تمام مراتب كفر و فسق است و در چنين مقامى بنده مىداند كه آنچه خدا از فضل خود به او بدهد نعمت اوست و آنچه از او منع كند به جهت حكمت اوست ، چون :  ( وَ لا يَرْضى لِعِبادِهِ الْكُفْرَ )  « 2 » ، ( خداوند كفر را براى بندگانش نمىپسندد ) و  ( فَإِنَّ اللَّهَ لا يَرْضى عَنِ الْقَوْمِ الْفاسِقِينَ )  « 3 » ، ( خداوند از گروه فاسقين خشنود نمىگردد ) .\r\nو آنها هم به طريق اولى از پروردگارشان راضى هستند ، چون خداوند به آنان ثواب اعمالشان را داده و هر چه بخواهند به آنها مىدهد  ( لَهُمْ ما يَشاؤُنَ فِيها وَ لَدَيْنا مَزِيدٌ )  « 4 » ، ( براى آنان هر چه در بهشت بخواهند آماده است و نزد ما بيشتر هم هست ) و بديهى است كه وقتى انسان به هر چه بخواهد بتواند دسترسى پيدا كند ، البته راضى خواهد شد و اين منتهى درجهء سعادت براى انسان از جهت بندگى اوست .\r\n( 120 )  ( لِلَّهِ مُلْكُ السَّماواتِ وَ الْأَرْضِ وَ ما فِيهِنَّ وَ هُوَ عَلى كُلِّ شَيْءٍ \r\n\r\n\r\n","description":"","footnote":"\r\n( 1 ) - سوره ذاريات ، آيه 56 .\r\n( 2 ) - سوره زمر ، آيه 7 .\r\n( 3 ) - سوره توبه ، آيه 97 .\r\n( 4 ) - سوره ق ، آيه 35 .\r\n","page_name":" 569 ","page_number":569},
  {"content":"\r\n\r\n قَدِيرٌ )  : ( ملك آسمانها و زمين و آنچه در آنهاست متعلق به خداست و او بر هر چيزى قادر است ) ، ( ملك ) سلطنت مخصوصه است بر همه اشياء و اثر آن نفوذ ارادهء مالك در هر تصرفى است كه بخواهد در آن بنمايد .\r\nو ( ملك ) عبارتست از سلطنت مخصوصه‌اى بر نظام موجود بين اشياء ، و اثر آن عبارتست از نفوذ اراده در آنچه كه بر آن تسلط دارد ، پس ملك متعلق به فرد است و ملك متعلق به جماعت ، و چون ملك در نفوذ ارادهء فعلى مقيّد به داشتن قدرت است ، پس اگر قدرت تامّ و مطلق باشد ، ملك نيز مطلق بوده و به هيچ قيد و حالتى مقيّد نخواهد بود ، لذا در آخر مىفرمايد : او بر همه امور قادر است و با اين جمله كه دلالت بر ملك مطلق پروردگار مىكند سورهء مائده پايان مىيابد و مناسبتش هم با غرض سوره آشكار است ، زيرا غرض در اين سوره وا داشتن بندگان به عبادت و وفاى به عهد و پيمانى است كه پروردگار مالك على الاطلاق آنان از آنها گرفته است ، پس براى آنان چيزى باقى نمىماند ، جز مملوكيّت مطلق و شنيدن و اطاعت در برابر آنچه به آنان امر و نهى مىكند و همچنين وفاى به عهد و نشكستن پيمانى كه پروردگار از آنان گرفته است .\r\n\r\n","description":"","footnote":"","page_name":" 570 ","page_number":570},
  {"content":"\r\n\r\n\r\nسوره انعام\r\n\r\n[ آيهء ( 3 - 1 ) بيان معارف الهى و اجل مسمى 
  ]\r\nبسم الله الرحمن الرحيم\r\nغرض سوره : اثبات توحيد خداى تعالى و اقامه حجّت بر عليه مشركين در توحيد و معاد و نبوّت و بيان بعضى از وظايف شرعيه و محرّمات دينيّه است .\r\n( 1 )   ( الْحَمْدُ لِلَّهِ الَّذِي خَلَقَ السَّماواتِ وَ الْأَرْضَ وَ جَعَلَ الظُّلُماتِ وَ النُّورَ ثُمَّ الَّذِينَ كَفَرُوا بِرَبِّهِمْ يَعْدِلُونَ )   : ( سپاس مخصوص خداوندى است كه آسمانها و زمين را خلق نمود و تاريكيها و نور را ايجاد فرمود ، و آنگاه با همه اينها ، كسانى كه كافر شدند ، براى پروردگار خود همتا و عديل مىگيرند ) ، اين آيه با ستايش پروردگار شروع شده و اين ستايش به منزلهء مقدمه‌اى است براى مطالبى كه قرار است در خلال سوره دربارهء مسأله توحيد ايراد گردد و نيز اشاره‌اى به معارفى است كه اين معارف به منزلهء مادّه شريعت بوده و به سه نظام تفكيك مىگردد .\r\n1 ) نظام عمومى خلقت كه آيه اوّلى به آن اشاره مىكند .\r\n2 ) نظامى كه خصوص انسان از جهت « وجود » دارد و آيه دوّم مشتمل بر آنست .\r\n\r\n","description":"","footnote":"","page_name":" 571 ","page_number":571},
  {"content":"\r\n\r\n3 ) نظام عمل انسان كه آيه سوّم به آن اشاره مىنمايد .\r\nاين سه آيه مشتمل بر ثناى پروردگار است به آن جهت كه عالم بزرگى را ايجاد فرمود كه انسان در آن زيست مىكند و عالم صغيرى را كه همان وجود خود انسان است و از جهت آغازش به گل و از جهت انجامش به اجلى حتمى و مكتوب ، محدود است ايجاد نمود و ستايش او بر اينكه بر آشكار و نهان آدمى و تمامى اعمال او آگاهى دارد .\r\nو اينكه در اين آيه فرمود :   ( خَلَقَ السَّماواتِ وَ الْأَرْضَ وَ جَعَلَ الظُّلُماتِ وَ النُّورَ )   ، اشاره به نظامى است كه در عالم كبير حكمفرماست و تمامى اشياى عالم با همهء كثرت و تفاوتش بر طبق آن اداره مىشود ، زيرا عالم مشهود ما زمينى است كه آسمانهاى پهناور از هر طرف آن را احاطه نموده و همهء آنها دائما در حال تحوّل و تكامل هستند ، و ( جعل ) در اينجا به معناى همان خلق است ، امّا چون كلمه خلقت در اصل از كلمه ( خلق الثوب ) گرفته شده و در معنى آن تركيب يافتن از اشياى گوناگون منظور مىشود ، امّا ظلمت و نور از تركيب چيزى با چيز ديگر موجود نشده‌اند ، لذا از لفظ ( جعل ) به جاى ( خلق ) استفاده فرمود ، امّا اينكه در كلمه ( ظلمات ) صيغهء جمع و در ( نور ) لفظ مفرد به كار رفته جهتش شايد اين باشد كه ظلمت ناشى از عدم نور است در چيزى كه شأنش اين است كه نور داشته باشد و اين چنين چيزى از جهت دورى و نزديكيش به نور متعدّد مىشود ، بخلاف نور كه امرى وجودى است و وجود آن از مقايسه با ظلمت بدست نمىآيد و تكثّر و تعدّد حقيقى در آن راه ندارد .\r\nو آنگاه در عبارت   ( ثُمَّ الَّذِينَ كَفَرُوا بِرَبِّهِمْ يَعْدِلُونَ )   از لفظ ( ثمّ ) استفاده فرموده كه دلالت بر تراخى و تأخير دارد ، كه از تعجّب آميخته با ملامت و توبيخ ناشى مىشود ، گويا خداوند خود را به تفرّد در صنع و ايجاد و يگانگى در الوهيّت ستوده و آنگاه با ذكر پندار مشركان و كافران در پرستش بتها و الهه‌ها از تعجّب لحظه‌اى از گفتار بازمانده پس دنبالهء كلام را گرفته و با لفظ ( ثمّ ) به علّت سكوت و حيرت از اين اعمال و پندارهاى غلط اشاره نموده است كه كافران چگونه بتها و الهه‌ها را شريك خداوند قهّار و صانع\r\n\r\n","description":"","footnote":"","page_name":" 572 ","page_number":572},
  {"content":"\r\n\r\nيكتايى مىگيرند كه در الوهيّت و ربوبيّت يگانه است و هيچ چيز و هيچ كس مثل و مانند و شريك او نيست و همتايى ندارد .\r\n( 2 )  ( هُوَ الَّذِي خَلَقَكُمْ مِنْ طِينٍ ثُمَّ قَضى أَجَلًا وَ أَجَلٌ مُسَمًّى عِنْدَهُ ثُمَّ أَنْتُمْ تَمْتَرُونَ )  : ( اوست آنكه شما را از گل بيافريد ، آنگاه اجلى مقرّر فرمود ، و اجل معيّن در نزد اوست و آنگاه باز هم شما شك مىآوريد ؟ ) ، در اين عبارت اشاره به خلق عالم صغير و كوچك انسانى مىنمايد ، پس از خلق عالم كبير و آنكه انسان را آفريده و امورش را تدبير نموده و براى بقاى ظاهرى و دنيوى او مدّتى مقرّر فرموده ، همان خداى سبحان است ، و وجود انسان محدود است بين گل كه ابتداى خلقت نوع اوست و بين اجل مقرّرى كه با رسيدن مرگ تمام مىشود و ممكن است مقصود از ( اجل ) روز بعث باشد كه روز بازگشت به خداى سبحان است و ( اجل ) را نيز نكره آورد تا ابهام را برساند و دلالت كند بر اينكه اين اجل براى بشر مجهول و نامعلوم است و بشر از راه معارف و علوم متداول راهى به سوى تعيين آن ندارد .\r\nامّا فى الجمله  ( كُلُّ نَفْسٍ ذائِقَةُ الْمَوْتِ )  ، ( هر نفسى چشنده مرگ است ) « 1 » .\r\nو مراد از اجل ، مدّت مقرّر و معيّن است و يا به معناى آخر مدّت مىباشد و در اين آيه مراد ، آخر مدّت زندگى است نه تمامى آن و اجل دو گونه است : يكى « اجل مبهم » و يكى « اجل مسمّى » ، يعنى معيّن در نزد خداى متعال و اين دوّمى همان اجل محتومى است كه تغيير نمىپذيرد ،  ( مَنْ كانَ يَرْجُوا لِقاءَ اللَّهِ فَإِنَّ أَجَلَ اللَّهِ لَآتٍ )  « 2 » ، ( هر كه اميدوار ديدار خداست ، پس مطمئنا بداند كه اجل خدا خواهد آمد ) ، و نسبت اجل مسمّى به اجل مبهم مانند نسبت مطلق است به مشروط و معلّق به اين معنا كه ممكن است اجل غير مسمّى به خاطر تحقّق نيافتن شرطى كه اجل معلّق بر آن شرط مقيد شده ، تخلّف كند و در موعد مقرّر فرا نرسد ، امّا اجل مسمّى و حتمى ، راهى براى گريز از آن و عدم تحقّقش نيست .\r\n\r\n\r\n","description":"","footnote":"\r\n( 1 ) - سوره عنكبوت ، آيه 57 .\r\n( 2 ) - سورهء عنكبوت ، آيه 5 .\r\n","page_name":" 573 ","page_number":573},
  {"content":"\r\n\r\n  ( لِكُلِّ أَجَلٍ كِتابٌ ، يَمْحُوا اللَّهُ ما يَشاءُ وَ يُثْبِتُ وَ عِنْدَهُ أُمُّ الْكِتابِ )   « 1 » ، ( براى هر اجلى نوشته‌اى است ، خداوند محو مىكند آنچه را بخواهد و تثبيت مىنمايد آنچه را اراده كند و نزد اوست ام الكتاب ) .\r\nاجل مسمّى در ام الكتاب ثبت شده و لذا تغيير ناپذير است ، امّا اجل معلّق يا مبهم در لوح محو و اثبات نوشته شده و يا امّ الكتاب قابل انطباق است بر حوادثى كه در خارج ثابت بوده و مستند به اسباب عام و تخلف ناپذير مىباشند و لوح محو و اثبات قابل انطباق بر همان حوادث است و ليكن نه از جهت استناد به اسباب عامّه ، بلكه از نظر استناد به اسباب ناقصى كه در خيلى از موارد ، از آنها به ( مقتضى ) تعبير مىكنيم كه ممكن است با موانعى برخورد بكند ، و از تأثير باز بماند و ممكن هم است اثر نمايد .\r\nمثلا نور خورشيد را ما اطمينان داريم كه بعد از گذشتن شب ، آفتاب طلوع خواهد كرد ، ليكن ممكن است مقارن طلوع آفتاب كرهء ماه يا ابر و يا چيز ديگرى بين خورشيد و كرهء زمين حائل شده و از روشن شدن زمين جلوگيرى كند همچنانكه ممكن هم هست كه چنين مانعى پيش نيايد و آفتاب طلوع كند .\r\nپس طلوع آفتاب به تنهايى نسبت به روشن كردن زمين ، سبب ناقص و به منزلهء « لوح محو و اثبات » در بحث ما است و همين طلوع به ضميمه نبودن مانعى از موانع نسبت به روشن كردن زمين « علت تامّه » و به منزلهء « امّ الكتاب » و « لوح محفوظ » در بحث ما است .\r\nبدن انسان نيز با تركيب خاصّى كه بدن او را تشكيل مىدهد با همهء اقتضائات محدودى كه در اركانش هست اقتضاء مىكند كه چه بسا صد يا صد و بيست سال عمر بكند ، اين اجلى است كه در لوح محو و اثبات ثبت شده ، امّا تمامى اجزاى هستى با اين ساختمان بدن ارتباط و در آن تأثير دارند و چه بسا اسباب و موانعى كه در اين اجزاى هستى از شمارش بيرون هستند با يكديگر برخورد نموده و همين اصطكاك آنها باعث\r\n\r\n\r\n","description":"","footnote":"\r\n( 1 ) - سورهء رعد ، آيه 41 .\r\n","page_name":" 574 ","page_number":574},
  {"content":"\r\n\r\nشود كه اجل انسان قبل از رسيدن به حدّ طبيعى خود منقضى گردد و اين همان « مرگ ناگهانى » است .\r\nو در اينجا اقوال ديگرى هم گفته شده كه به علّت اشتمال آنها بر فساد مطلب و عدم صحّت آنها و همچنين ضيق وقت به بحث در اطراف آنها نمىپردازيم ، چون كوتاهى عمر اجازه بحث در اطراف صحّت و سقم امثال اين امور را نمىدهد و آن را تجويز نمىنمايد .\r\nسپس در مقام تعجّب و سرزنش مىفرمايد ، آنگاه شما باز هم شك و ترديد مىكنيد ؟\r\nيعنى به فرض كه شما از نظام عظيم خلقت و عالم كبرى در غفلت باشيد ، امّا عذر شما در تشكيك و ترديد دربارهء پروردگار خودتان چيست و به چه عذرى او را نشناختيد ، با اينكه او شما را خلق كرده و براى هر يك از شما اجلى قرار داده است ؟\r\n( 3 )  ( وَ هُوَ اللَّهُ فِي السَّماواتِ وَ فِي الْأَرْضِ يَعْلَمُ سِرَّكُمْ وَ جَهْرَكُمْ وَ يَعْلَمُ ما تَكْسِبُونَ )  : ( اوست خداوند آسمانها و زمين كه مىداند آشكار و نهان شما را و مىداند آنچه از نيك و بد براى خود اندوخته‌ايد ) ، در دو آيه قبلى آياتى مبنى بر اينكه خداى سبحان معبودى است يگانه كه شريكى در امر خلقت و تدبير ندارد ، ذكر شد ، ليكن با اين حال مشركين خدايان ديگر و شفيعان مختلفى جهت وجوه مختلف تدبير براى خدا قائل شده بودند ، مانند ( إله حيات ) ، ( إله رزق ) و ( إله خشكى ) و ( الهه درياها ) و غير آن ، در حالى كه اوست تنها معبود آسمانها و زمين ، پس خداوند با اين گفتار اين گونه خدايان و شركاء را نفى نمود و آنگاه فرمود : خداوند اعمالى را كه در خفا و پنهانى انجام مىدهيد و نيز اعمالى را كه بىپرده و آشكارا انجام مىدهيد مىداند و همچنين به آنچه كسب مىكنيد آگاه است ، معنى اين جمله عبارت است از حالتى كه نفس انسان در اثر كارهاى نيك و بد آشكار يا نهان به خود مىگيرد ، پس آشكار و نهان دو وصف ظاهرى هستند براى اعمال خارجى و بدنى و ( ما تكسبون ) وصف روحى و معنوى است براى نفوس و\r\n\r\n","description":"","footnote":"","page_name":" 575 ","page_number":575},
  {"content":"\r\n\r\nچون اعمال خارجى هم به حسب صورت متفاوتند و هم به حسب معنا به همين جهت كلمه ( يعلم ) را دوباره ذكر نمود و اين آيه به منزلهء مقدمه‌اى است ، براى آيات بعد كه متعرض مسأله نبوّت و معاد مىشود .\r\n\r\n[ آيهء ( 11 - 4 ) درخواستهاى كفّار از پيامبر صلّى اللّه عليه و إله و سلم 
  ]\r\n( 4 )  ( وَ ما تَأْتِيهِمْ مِنْ آيَةٍ مِنْ آياتِ رَبِّهِمْ إِلَّا كانُوا عَنْها مُعْرِضِينَ )  : ( و هيچ آيه‌اى از آيات پروردگار بسوى آنها نمىآيد ، جز آنكه از آن روى برمىگردانند ) ، اين آيه بيانگر روحيه استكبار كفّار است كه در دلهاى آنها رسوخ كرده و از آيات دالّ بر حقّ و حقيقت اعراض نموده‌اند و چنان شده‌اند كه ديگر به هيچ آيه‌اى التفات نمىكنند ، پس آيات حق در دلهاى منكر آنان ايجاد ايمان و هدايت نمىكند ، چون قلبهاى آنها هدايت را نمىپذيرد ، امّا كسانى كه پيرو حق هستند با اين آيات به هدايتشان افزوده مىشود .\r\n( 5 )  ( فَقَدْ كَذَّبُوا بِالْحَقِّ لَمَّا جاءَهُمْ فَسَوْفَ يَأْتِيهِمْ أَنْباءُ ما كانُوا بِهِ يَسْتَهْزِؤُنَ )  : ( هر زمان كه حقّ به سوى آنان آمد ، آن را تكذيب كردند ، پس به زودى از نتايج استهزائشان خبردار خواهند شد ) ، معلوم است كه وقتى اينها اصل را كه حق است انكار كردند ، آيات دال بر آن را به سهولت تكذيب مىكنند ، امّا خداوند در مقام ترساندن و بيم دادن مىفرمايد : به زودى نتيجه اين استهزاء را خواهند ديد ، چون استهزاء به آيات پروردگار استهزاء به حق است و حق كه خواه ناخواه روزى ظاهر مىگردد و از مرحلهء ( انباء ) و خبر به مرحلهء خارج و عيان مىرسد و در اين هنگام چه بد روزگارى خواهند داشت ، انذار شدگان ،  ( فَساءَ صَباحُ الْمُنْذَرِينَ )  « 1 » .\r\n( 6 )  ( أَ لَمْ يَرَوْا كَمْ أَهْلَكْنا مِنْ قَبْلِهِمْ مِنْ قَرْنٍ مَكَّنَّاهُمْ فِي الْأَرْضِ ما لَمْ نُمَكِّنْ لَكُمْ وَ \r\n\r\n\r\n","description":"","footnote":"\r\n( 1 ) - سوره صافات ، آيه 177 .\r\n","page_name":" 576 ","page_number":576},
  {"content":"\r\n\r\n أَرْسَلْنَا السَّماءَ عَلَيْهِمْ مِدْراراً وَ جَعَلْنَا الْأَنْهارَ تَجْرِي مِنْ تَحْتِهِمْ فَأَهْلَكْناهُمْ بِذُنُوبِهِمْ وَ أَنْشَأْنا مِنْ بَعْدِهِمْ قَرْناً آخَرِينَ )  : ( آيا نديدند كه قبل از آنان چه قدر امّتها را هلاك نموديم ؟ امّتهايى كه ما در زمين به آنها مكنتى داديم كه به شما نداده‌ايم و باران را بر آنان فراوان و پر بركت نموده و نهرها را زير پاى آنان جارى ساختيم ، امّا چون گناه كار شدند به سبب گناهانشان آنها را هلاك نموديم و بعد از آنان امّتى ديگر خلق كرديم ) ، ( قرن ) مردمانى را گويند كه در يك زمان در كنار هم زندگى مىكنند ، ( مدرارا ) از ريشهء ( درّ ) است كه به معناى شير مىباشد و آن را براى باران استعاره مىآورند ، مىفرمايد : چه بسيار اقوامى قبل از شما بوده‌اند كه آنها را هم مانند شما از خاك آفريديم و به آنها مكنت و شوكتى داديم كه به شما نداده‌ايم و اين البته از باب امهال و استدراج بوده است و آسمان و زمين را در اختيار آنها قرار داديم و نعمتهاى فراوان به آنها ارزانى داشتيم ، امّا وجود نعمتها براى مردمى كه ايمان به آيات الهى ندارند تنها باعث غوطه‌ورى آنها در گناه مىگردد و همين گناهان باعث شد كه آنها را هلاك كنيم ، از اين عبارت آشكار مىشود كه گناهان دخالت قاطعى در پيش آمدن بلايا و محنتهاى عمومى دارند ، همچنانكه حسنات و طاعات در رسيدن به نعمتها و نزول بركات تأثير دارند .\r\nو آنگاه بعد از ايشان امّتى ديگر آفريديم ، پس سنّت الهى در مستقّر نمودن و نعمت بخشيدن به مردم در زمين جريان دارد ، لذا اگر ايمان بياورند و تقوى پيشه كنند ، خداوند باب‌هاى بركات خود را در آسمان و زمين به روى آنها مىگشايد و اگر تكذيب نموده و مرتكب گناهان شوند ، آنها را چون قادرى شكست‌ناپذير در پنجه قدرت خود خواهد گرفت و آنها نمىتوانند خداوند را به ستوه آورده و عاجز نمايند ، همچنانكه در جاى ديگر فرمود :  ( يَسْتَبْدِلْ قَوْماً غَيْرَكُمْ ثُمَّ لا يَكُونُوا أَمْثالَكُمْ )  « 1 » ، ( به جاى شما قومى غير شما را مىآوريم كه آنها مانند شما نيستند ) .\r\n\r\n\r\n","description":"","footnote":"\r\n( 1 ) - سوره محمّد ، آيه 38 .\r\n","page_name":" 577 ","page_number":577},
  {"content":"\r\n\r\n( 7 )  ( وَ لَوْ نَزَّلْنا عَلَيْكَ كِتاباً فِي قِرْطاسٍ فَلَمَسُوهُ بِأَيْدِيهِمْ لَقالَ الَّذِينَ كَفَرُوا إِنْ هذا إِلَّا سِحْرٌ مُبِينٌ )  : ( و اگر بر تو مكتوبى در كاغذى نازل مىكرديم ، بطوريكه با دست خود آن را لمس كنند ، باز هم كافران مىگفتند : اين جز سحرى آشكار نيست ) ، اين آيه اشاره است به اينكه استكبار اين كافران به جايى رسيده كه اگر اين قرآن را به صورت كتابى كه در برگهاى كاغذى نوشته شده باشد بنويسيم كه آنان آن را با چشم ببينند و با دست لمس كنند ، باز خواهند گفت : كه اين جادويى آشكار است ، پس نبايد به گفتهء پوچ آنان كه مىگويند :  ( لَنْ نُؤْمِنَ لِرُقِيِّكَ حَتَّى تُنَزِّلَ عَلَيْنا كِتاباً نَقْرَؤُهُ )  « 1 » ، ( به آسمان رفتن تو ايمان نخواهيم آورد ، مگر اينكه كتابى بر ما نازل كنى كه خود ما آن را بخوانيم ) ، اعتنا نمايى و اين گفتار آنها فقط نوعى اعتذار و بهانه جوئى بوده است و قصد ايمان آوردن نداشتند و اينكه گفتند اين جادويى آشكار است ، باز هم بهانه جويى بيهوده است ، چون مىخواستند حق را ردّ كنند ، و گرنه اگر سحر و جادو بود ، آنها را سحر مىكرد و نمىتوانستند ايمان نياورند .\r\n( 8 )  ( وَ قالُوا لَوْ لا أُنْزِلَ عَلَيْهِ مَلَكٌ وَ لَوْ أَنْزَلْنا مَلَكاً لَقُضِيَ الْأَمْرُ ثُمَّ لا يُنْظَرُونَ )  : ( و گفتند : چرا فرشته‌اى بر پيامبر صلّى اللّه عليه و إله و سلم نازل نشد ؟ اگر فرشته‌اى نازل مىكرديم كار يكسره مىشد و ديگر مهلت داده نمىشدند ) ، و هدف آنها از اين گفتار تحريك كردن پيامبر به كارى بود كه از انجام آن عاجز شود ، در حالى كه پيامبر صلّى اللّه عليه و إله و سلم به آنها خبر داده بود كه آنكسى كه اين آيات را به وى مىرساند فرشتهء كريمى از جانب خداى سبحان است ، پس درخواست آنها ناچار براى يكى از دو جهتى بوده كه از آيات كريمهء ديگر استفاده مىشود :\r\n1 ) عذابى را كه رسولخدا صلّى اللّه عليه و إله و سلم از آن بيمشان مىداده ، درخواست كنند ،  ( فَإِنْ أَعْرَضُوا فَقُلْ أَنْذَرْتُكُمْ صاعِقَةً مِثْلَ صاعِقَةِ عادٍ وَ ثَمُودَ )  « 2 » ، ( پس اگر نپذيرفتند ، بگو شما را از\r\n\r\n\r\n","description":"","footnote":"\r\n( 1 ) - سوره اسراء ، آيه 93 .\r\n( 2 ) - سوره فصّلت ، آيه 13 .\r\n","page_name":" 578 ","page_number":578},
  {"content":"\r\n\r\nصاعقه‌اى نظير صاعقهء عاد و ثمود بيم مىدهم ) ، چون ديدن ملائك مستلزم اين است كه غيب ( عالم ملائك ) تبديل به شهود ( عالم مادّه ) شود و اگر به فرض محال چنين شود باز هم ايمان نخواهند آورد ، به خاطر آن استكبار ريشه دارى كه در قلبهايشان راسخ شده است ، در اين صورت خداوند با فضل خود رفتار ننموده ، بلكه با عدل خود به هلاكت آنها حكم مىراند و ديگر هيچ راهى براى مهلت داده شدن ندارند .\r\n2 ) غرض آنها از نزول ملائكه اين بوده كه به جاى يك فرد بشر ملائكه كار رسالت و دعوت به سوى خدا را انجام دهند و يا لا اقل فرشته‌اى با پيامبر همكار شده و شاهد صداقت او باشد ،  ( لَوْ لا أُنْزِلَ إِلَيْهِ مَلَكٌ فَيَكُونَ مَعَهُ نَذِيراً )  « 1 » ، ( چرا فرشته‌اى بر او نازل نشد تا در امر انذار مددكار او باشد ؟ ) ، جواب اين وجه را خداوند در آيه بعدى مىفرمايد .\r\n( 9 )  ( وَ لَوْ جَعَلْناهُ مَلَكاً لَجَعَلْناهُ رَجُلًا وَ لَلَبَسْنا عَلَيْهِمْ ما يَلْبِسُونَ )  : ( و ما اگر پيامبر را فرشته‌اى قرار مىداديم ، ناگزير او را هم به صورت مردى مىفرستاديم و هر آينه بر آنها مشتبه مىكرديم آنچه را بر خود و ديگران مشتبه مىسازند ) ، ( لبس ) پوشاندن چيزى است كه ستر آن واجب است و ( لبس ) پوشاندن حق است و مشتبه كردن بر ديگرى ، نظير تبليغات سوئى است كه علماى سوء كرده و مىكنند و از جهل مريدانشان سوء استفاده نموده و حق را با باطل غلط و مشتبه مىنمايند يا گردنكشان نسبت به رعاياى خود چنين عملى را مىكنند ، و مشتبه كردن بر خودشان به اين است كه ، خود را به اين خيال بياندازند كه حق باطل است و باطل حق ، آنگاه همين خيال را در دل خود جاى دهند و به پيروى از باطل بپردازند ، در حالى كه نفس انسان به تأييد الهام ربّانى حق را از باطل تشخيص مىدهد ،  ( فَأَلْهَمَها فُجُورَها وَ تَقْواها )  « 2 » ، امّا انسان اگر جانب هواى نفس را تقويت نمايد و به تأييد شهوت و غضب بپردازد ، باعث پديد آمدن ملكه استكبار و گردنكشى مىشود ،\r\n\r\n\r\n","description":"","footnote":"\r\n( 1 ) - سوره فرقان ، آيه 7 .\r\n( 2 ) - سوره شمس ، آيه 7 .\r\n","page_name":" 579 ","page_number":579},
  {"content":"\r\n\r\nو وقتى چنين ملكاتى در نفس حاصل شد ، قهرا آدمى در عمل باطل خود مغرور مىشود و توجّهى به حق نمىنمايد و حق و باطل در نظرش مشتبه مىشود ، همچنانكه فرعون به بنى اسرائيل و مردم مصر مىگفت :     ( يا قَوْمِ أَ لَيْسَ لِي مُلْكُ مِصْرَ وَ هذِهِ الْأَنْهارُ تَجْرِي مِنْ تَحْتِي أَ فَلا تُبْصِرُونَ أَمْ أَنَا خَيْرٌ مِنْ هذَا الَّذِي هُوَ مَهِينٌ وَ لا يَكادُ يُبِينُ فَلَوْ لا أُلْقِيَ عَلَيْهِ أَسْوِرَةٌ مِنْ ذَهَبٍ أَوْ جاءَ مَعَهُ الْمَلائِكَةُ مُقْتَرِنِينَ فَاسْتَخَفَّ قَوْمَهُ فَأَطاعُوهُ )     « 1 » ، اى قوم آيا سلطنت مصر از آن من نيست و آيا اين نهرها از زير پاى من جريان ندارد ، آيا اين مرد فقير و بىمقدار كه حتّى نمىتواند درست سخن بگويد ، بهتر است ، يا من ؟ چرا دستبندهاى طلا بر وى انداخته نشده يا چرا فرشتگان به همراهى و كمك او نيامده‌اند ؟\r\nفرعون با همين حرفها قوم خود را فريفت و آنها او را اطاعت كردند ) و يا در جاى ديگر گفت :  ( ما أُرِيكُمْ إِلَّا ما أَرى وَ ما أَهْدِيكُمْ إِلَّا سَبِيلَ الرَّشادِ )  « 2 » ، ( من به شما جز آنچه در نظرم درست است نشان نمىدهم و شما را جز به راه هدايت راهنمايى نمىكنم ) .\r\nو اگر ما در اوضاع و احوال نفس خود دقّت كنيم و انصاف بدهيم عادات سوء اگر در نفس ما راسخ شوند ، ما را به ضلالت مىكشانند و حق را بر ما مشتبه مىسازند و خلاصه مطلب اينكه دنيا دار اختيار است و در اين دنيا سعادت حقيقى جز از راه اختيار بدست نمىآيد ،  ( إِنَّا هَدَيْناهُ السَّبِيلَ إِمَّا شاكِراً وَ إِمَّا كَفُوراً )  « 3 » ، ما راه هدايت را به انسان نمايانديم ، حال يا شكر آن را بجا مىآورد و يا كفران مىنمايد ) ، و انسان را حاصلى جز تلاش و عملش نيست و به زودى نتيجهء عملش را مىبينيد ،   ( وَ أَنْ لَيْسَ لِلْإِنْسانِ إِلَّا ما سَعى وَ أَنَّ سَعْيَهُ سَوْفَ يُرى )   « 4 » .\r\nو از طرف ديگر فرمود :  ( مَنْ كانَ يُرِيدُ حَرْثَ الْآخِرَةِ نَزِدْ لَهُ فِي حَرْثِهِ وَ مَنْ كانَ يُرِيدُ \r\n\r\n\r\n","description":"","footnote":"\r\n( 1 ) - سوره زخرف ، آيه 54 .\r\n( 2 ) - سورهء مؤمن ، آيه 29 .\r\n( 3 ) - سورهء دهر ، آيه 3 .\r\n( 4 ) - سورهء نجم ، آيه 41 .\r\n","page_name":" 580 ","page_number":580},
  {"content":"\r\n\r\n حَرْثَ الدُّنْيا نُؤْتِهِ مِنْها وَ ما لَهُ فِي الْآخِرَةِ مِنْ نَصِيبٍ )  « 1 » ، ( هر كس در دنيا در جستجوى كشت آخرت باشد ما مزد دنيوى او را هم مىدهيم ، و هر كس تنها در جستجوى مزد دنيوى باشد تنها بهرهء دنيوى به او مىدهيم و ديگر در آخرت نصيبى نخواهد داشت ) .\r\nلذا چون امر دعوت الهى جز به اين صورت نيست كه به اختيار بندگان و بدون اجبار آنان انجام پذيرد ، بنابراين رسول و پيامبر نيز بايد يكى از همين مردم باشد تا با آنها به زبان خودشان حرف بزند تا آنكه سعادت را با اطاعت و يا شقاوت را با مخالفت اختيار نمايند ، نه اينكه با فرستادن فرشته‌اى آسمانى آنان را وادار به قبول دعوت خود نمايد .\r\nپس اولا ) : فرشته اگر هم نازل شود ، ناچار بايد به صورت بشر درآيد و اگر فرشته به همان صورت ملكوتى و آسمانى خود نازل شود عالم غيب به شهادت مبدّل شده و پاى اجبار و الجاء در ميان خواهد آمد .\r\nثانيا ) : اگر خدا آنها را گمراه كرد بعد از آن بود كه خودشان گمراهى را براى خود اختيار كردند نه اينكه خدا ابتداء گمراهشان كرده باشد ، چون اين امر لايق ساحت قدس الهى نيست .\r\nثالثا ) : محصّل اين آيه احتجاج خداى تعالى است عليه كفّار به اين بيان كه اگر خداوند ملكى را براى هدايت آنها بفرستد نفعى به حال آنها ندارد ، چون در چنين فرضى آن ملك به صورت مردى از جنس بشر در خواهد آمد و لذا تفاوتى نمىكند .\r\n( 10 )  ( وَ لَقَدِ اسْتُهْزِئَ بِرُسُلٍ مِنْ قَبْلِكَ فَحاقَ بِالَّذِينَ سَخِرُوا مِنْهُمْ ما كانُوا بِهِ يَسْتَهْزِؤُنَ )  : ( و به تحقيق پيامبران قبل از تو هم استهزاء شدند و در نتيجه عذابى كه انبيائشان آنان را از آن مىترسانيدند بر ايشان نازل گرديد و كيفر تمسخرشان را چشيدند ) ، ( حيق ) به معناى حلول و رسيدن است ، يعنى تمسخر و استهزاء كفّار نسبت به\r\n\r\n\r\n","description":"","footnote":"\r\n( 1 ) - سوره شورى ، آيه 20 .\r\n","page_name":" 581 ","page_number":581},
  {"content":"\r\n\r\nپيامبران عبارت بوده از اينكه عذابى را كه پيامبرانشان آنها را از آن بيم مىداده و به نزول آن تهديد كرده‌اند ، مسخره مىكردند و در نتيجه همان عذاب بر آنان نازل مىشد و نتيجهء تمسخرشان را مىچشيدند ، در اين آيه خداوند پيامبر را دلخوش نموده و دلدارى داده و مشركان را هم انذار نموده است .\r\n( 11 )  ( قُلْ سِيرُوا فِي الْأَرْضِ ثُمَّ انْظُرُوا كَيْفَ كانَ عاقِبَةُ الْمُكَذِّبِينَ )  : ( بگو در زمين سير كنيد و آنگاه ببينيد نهايت كار تكذيب كنندگان چگونه بوده است ) ، در اين آيه خداوند مردم را به اينكه از شنيدن موعظه پند بگيرند ، امر فرموده است و دستور داده كه در آثار گذشتگان مطالعه و تحقيق كنند و عبرت بگيرند و ببينند كه چه اقوامى ، چگونه هلاك شدند و جز روايتى و نقلى از آنان باقى نمانده است .\r\n\r\n[ آيهء ( 18 - 12 ) اقامهء برهان بر معاد 
  ]\r\n( 12 )  ( قُلْ لِمَنْ ما فِي السَّماواتِ وَ الْأَرْضِ قُلْ لِلَّهِ كَتَبَ عَلى نَفْسِهِ الرَّحْمَةَ لَيَجْمَعَنَّكُمْ إِلى يَوْمِ الْقِيامَةِ لا رَيْبَ فِيهِ الَّذِينَ خَسِرُوا أَنْفُسَهُمْ فَهُمْ لا يُؤْمِنُونَ )  : ( بگو آنچه در آسمانها و زمين است از آن كيست ؟ بگو از آن خداست ، او رحمت بر بندگان را بر خود واجب گردانيده و بدون شكّ همهء شما را در روز قيامت كه هيچ شكّى در آن نيست جمع آورى مىكند ، ولى كسانى كه خود را در ضرر افكندند آنها ايمان نمىآورند ) ، با اين سؤال و جواب ، برهان بر معاد شروع مىشود و خلاصهء آن اين است كه خداى متعال مالك همهء آنچه در آسمانها و زمين است مىباشد و مىتواند هرطور كه بخواهد در آنها تصرّف كند و از طرف ديگر خداوند عالم رحمت را بر خود واجب شمرده است و رحمت عبارتست از رفع حوائج محتاجان و رساندن هر چيزى به مستحق آن ، و از طرف ديگر عدّه‌اى از بندگانش صلاحيّت زندگى جاويد و سعادت در آن را دارند ، پس خداى سبحان به مقتضاى مقدمهء اوّل يعنى مالكيتش مىتواند در انسان تصرف نمايد و چون انسان به مقتضاى مقدمهء سوّمى استعداد و استحقاق زندگى جاويد را دارد ، لذا به\r\n\r\n","description":"","footnote":"","page_name":" 582 ","page_number":582},
  {"content":"\r\n\r\nمقتضاى مقدمهء دوّم يعنى رحمتش او را به چنين زندگى مبعوث خواهد نمود ، جمله ( قل لمن ما فى السموات و الارض . . . ) متضمن مقدمه اوّل حجّت است و جمله ( كتب على نفسه الرّحمة ) ، متضمن مقدمهء دوّم و جملهء ( ليجمعنّكم . . . ) به منزلهء نتيجه برهان مىباشد و جملهء ( له ما سكن فى الليل ) در آيهء بعدى به منزلهء مقدمهء سوّم و تتمهء حجت آيه قبلى است ، اگر چه خود برهانى كامل است .\r\nامّا در مقدمهء اوّل خداوند به رسول خود دستور مىدهد كه از كافران بپرسد چه كسى مالك آسمانها و زمين است و چون مسأله مورد سؤال هم در نظر سائل و هم در نظر سؤال شونده امر واضحى است كه خود خصم هم به آن معترف است ، لذا به رسول گراميش مىفرمايد : او خودش به جاى آنها جواب دهد و حجّت را كامل نمايد و اين قسم سؤال و جواب از خصم و جواب دادن خود سائل از سليقه‌هاى بديعى است كه در تنظيم براهين به كار مىرود .\r\nو امّا در مقدمه دوّم ( كتابت ) به معناى اثبات و حكم حتمى است و رحمت نيز گفتيم كه افاضهء نعمت و حق بر مستحقّ مىباشد و از صفات فعليهء خداى تعالى است و لذا جايز است كه خداوند آن را بر خود واجب كند ، به خلاف صفات ذاتيه مثل علم و حيات و آنگاه نتيجه گرفت كه ( ليجمعنّكم . . . ) و ترتّب اين نتيجه بر آن مقدّمات را با رساترين وجهى تأكيد فرمود ، يعنى هم لام قسم به كار برد و هم نون تأكيد و در آخر صراحتا فرمود ، ( لا ريب فيه ) و سپس اشاره كرد كه در چنين روزى سود تنها عايد مؤمنين است و كفّار كه به نفس خود ضرر زده‌اند در آخرت جز خسران بهره‌اى ندارند ، چون آنها ضلالت را به بهاى از دست دادن هدايت خريده‌اند و سرمايهء عمر خود را از كف داده‌اند و در نفس خويش ضرر نموده‌اند ، علاوه بر اينكه سودى عايدشان نشدهء اصل سرمايه را نيز باخته‌اند .\r\n( 13 )  ( وَ لَهُ ما سَكَنَ فِي اللَّيْلِ وَ النَّهارِ وَ هُوَ السَّمِيعُ الْعَلِيمُ )  : ( و جميع موجوداتى كه در ظرف زمان جاى دارند ، همه ملك خدايند و او شنوا و دانا مىباشد ) ، سكون در ليل و\r\n\r\n","description":"","footnote":"","page_name":" 583 ","page_number":583},
  {"content":"\r\n\r\nنهار به معناى وقوع در ظرف عالم طبيعى است كه ادارهء آن بستگى كامل به وجود نور دارد ، پس شب و روز گهواره‌اى عمومى هستند كه عناصر بسيط عالم و مواليد حاصل از تركيب آنها همه در آن گهواره تربيت مىشوند و در آن مهد هر جزئى از اجزاى عالم به سوى غايت خود و تكامل مطلوبش سوق داده مىشود و خداوند با احاطهء عجيب و گستردهء خود هم آفريدگار شب و روز و هم ساكنين در آن دو است و مالكيّت حقيقى بر همه آنها از آن اوست و نظامى كه در پهنهء شگفت انگيز عالم جارى است بدست خداست و او شنواى گفتار و اشارات و داناى به اعمال و افعال و همچنين سعادت و شقاوتهايى است كه نفس ما كسب مىكند و چگونه دانا به جميع اينها نباشد و حال آنكه او همهء ما را در ملك خود و به اذن خود ايجاد فرموده و تمام اقوال و افعال ما مستند به اوست و لذا او به جميع آنها علم دارد ، پس ( سمع و علم ) شنوائى و دانايى عين ذات خدا هستند و سميع و عليم از صفات ذاتيه مىباشند و لذا متفرع بر امر ديگرى غير از ذات نمىشوند ، امّا نوعى شنوايى و دانايى هست كه از صفات فعليّه و خارج از ذات هستند و لذا ثبوتشان متوقف بر ثبوت متعلق است نه بر ذات مقدّس او ، نظير ( خلق ) و ( رزق ) و ( احياء ) و ( اماته ) كه متوقف بر وجود ( مخلوق ) و ( مرزوق ) و ( حىّ ) و ( ميّت ) مىباشند .\r\nو اين نوع علم از صفات فعلى خداست كه با تحقق فعل او متحقق مىشود نه قبل از آن پس آيه شريفه ، اولا ) : در مقام اين است ، كه از ملك خدا صفت شنوايى و دانايى خدا را نتيجه بگيرد .\r\nثانيا ) : با استنتاج علم از ملك ، علم فعلى خدا را اثبات كند .\r\nثالثا ) : اين آيه به منزلهء مقدمه‌اى است كه حجّت آيه قبلى را توضيح داده و تتميم مىكند ، چون ذهن با نظر ابتدايى متوجّه نمىشود كه مالكيّت خداوند نسبت به موجودات آسمانها و زمين مستلزم علم و شنوايى نسبت به احوال و اقوال آنهاست ، لذا مجددا مسأله مالكيّت را كه در آيه قبلى ذكر شده بود تكرار نموده و خاطر نشان مىسازد\r\n\r\n","description":"","footnote":"","page_name":" 584 ","page_number":584},
  {"content":"\r\n\r\nكه اين مالكيّت مستلزم شنوايى و دانايى است .\r\nاين آيه از جهت معنا يكى از لطيفترين آيات قرآنى و از جهت اشاره و حجّت دقيقترين و از جهت منطق رساترين آنها مىباشد .\r\n( 14 )  ( قُلْ أَ غَيْرَ اللَّهِ أَتَّخِذُ وَلِيًّا فاطِرِ السَّماواتِ وَ الْأَرْضِ وَ هُوَ يُطْعِمُ وَ لا يُطْعَمُ قُلْ إِنِّي أُمِرْتُ أَنْ أَكُونَ أَوَّلَ مَنْ أَسْلَمَ وَ لا تَكُونَنَّ مِنَ الْمُشْرِكِينَ )  : ( بگو آيا غير از خداوند كه آفرينندهء آسمانها و زمين است و كسى است كه همه را روزى مىدهد و كسى به او روزى نمىدهد ، ولىّ و معبود ديگرى بگيرم ؟ بگو من مأمور شده‌ام كه اوّلين كسى باشم كه اسلام آورده و تسليم او شده است و به من امر شده كه مبادا از مشركان باشم ) .\r\nاز اين آيه شروع مىكند به استدلال بر يگانگى خدا و اينكه شريكى براى او نيست ، آنچه از تاريخ بت‌پرستى و شرك برمىآيد ، اين است كه انگيزهء پيدايش اين عقايد يكى از دو غريزه زير بوده :\r\n1 - غريزهء جلب منفعت و احتياج : چون بشر در ادامهء زندگى محتاج به لوازمى از قبيل طعام ، لباس مسكن ، همسر ، اولاد ، اقوام و امثال اينهاست و چون انسان خودش به تنهايى نيروى تسلط بر همهء اين حوائج را ندارد از اينرو خود را ناچار مىديدند كه براى دسترسى به احتياجاتشان در برابر سببى كه آن را مربوط به آن حاجت مىپنداشتند خضوع نموده و او را پرستش كنند .\r\n2 - غريزه دفع ضرر : بشر چون مىديد كه از هر سو آماج تيرهاى حوادث و ناملايمات و بلاياى عمومى مثل سيل و زلزله و طوفان و قحطى ، و با و . . . قرار دارد ، لذا پيش خود پنداشت كه لابد اسباب قاهره‌اى در كار است كه اين گرفتاريها را براى او فراهم مىكند و لابد اينها موجوداتى آسمانى و الهه‌هايى هستند ، لذا از ترس اينكه مبادا دچار خشم آنها شوند در برابر آنها خضوع نموده و آنها را معبود خود گرفتند تا شايد آنها را خشنود ساخته از آزار و مكاره و مصائبى كه از ناحيهء آنها نازل مىشود محفوظ\r\n\r\n","description":"","footnote":"","page_name":" 585 ","page_number":585},
  {"content":"\r\n\r\nگردند ، پس اين دو جهت همه حجّت مشركان بر پرستش بتهاست ، اين جمله ( قل اغير اللّه . . . و هو يطعم و لا يطعم ) اشاره است به حجّت اوّل آنان كه همان وجوب شكر منعم و پرستش معبود است بخاطر انعام او و اينكه پرستش و شكر او ، سبب زيادت انعام اوست .\r\nدر اين كلام خداوند به رسول گرامى خود دستور مىدهد كه از راه سئوال و جواب آنها را متوجّه خطايشان سازد و بفهماند كه مطلق ( شكر منعم ) برهان و منطق صحيحى است ، ليكن منعم شما اين بتها نيستند ، بلكه منعم حقيقى و ولّى نعمت بشر ، همانا خداى سبحان است ، چون اوست كه آنها را آفريده و همه را روزى مىدهد و خود احتياجى به روزى ندارد ، اوست كه كائنات را از ظلمت وادى عدم به نور وجود روشن نموده و نعمت هستى و تحقّق به آنها ارزانى داشته و همهء آنها مرزوق اويند ، چون طعام روشن‌ترين حاجتى است كه موجودات زنده از جمله انسان در زندگى خود بدان محتاجند .\r\nلذا تنها اوست كه مطابق همين منطق خودتان سزاوار پرستش و عبوديّت مىباشد و با اين كلام عينا همان حجّت كفّار را بر عليه آنها به كار مىبرد .\r\nدر ادامه مىفرمايد : ( قل انّى امرت . . . ) اشاره به اين است كه رسولخدا صلّى اللّه عليه و إله و سلم هم از جهت رتبه و هم از جهت زمانى اولين كسى است كه اسلام آورده است و مأمور به خضوع در برابر پروردگار و عدم تخطّى از طريق توحيد به سوى شرك است و چون نتيجه اين برهان وجوب عبوديّت مىباشد و عبوديّت هم نوعى خضوع و تسليم است ، از اين رو لفظ اسلام را به كار برد تا اشاره‌اى به غرض از عبادت يعنى ( خضوع ) نيز كرده باشد و اگر بجاى ( اسلام ) لفظ ( ايمان ) را به كار مىبرد اين معنا را افاده نمىكرد ، زيرا ابتدا تسليم بودن محقق مىگردد و سپس ايمان آوردن .\r\n( 15 )  ( قُلْ إِنِّي أَخافُ إِنْ عَصَيْتُ رَبِّي عَذابَ يَوْمٍ عَظِيمٍ )  : ( اى پيامبر بگو من از عذاب روز بزرگ مىترسم كه نافرمانى پروردگارم را بكنم ) ، در اين آيه نيز برهان دوّم\r\n\r\n","description":"","footnote":"","page_name":" 586 ","page_number":586},
  {"content":"\r\n\r\nمشركين براى اتّخاذ معبود را به خود آنها باز مىگرداند و از طريق همان برهان آنها را به عبوديّت خداى سبحان فرا مىخواند .\r\nو برهان دوّم آنها اين بود كه پرستش بتها و معبودها آنها را از شمول سخط و نزول عذابى كه بر آن مترتّب مىشود ايمن مىسازد ، مىفرمايد اى پيامبر بگو چون خدا مرا از شرك نهى كرده ، من نه تنها از راه تعبد صرف بلكه به جهت عقلى مىبايد ، فقط خدا را بپرستم و براى او شريك نگيرم تا از عذاب روز بزرگى كه از آن بيمناكم ايمن شوم ، چون خدا تنها مؤثر در عالم وجود است و هيچ مؤثرى غير او نيست و هيچ عذابى هم از جهت هولناكى و شدّت به مانند عذاب روز جزا نمىباشد ، پس واجب است كه خود را از آن عذاب ايمن كنيم و اين به عينه نقض دعوى مشركين است كه بتها را صاحب اثر و باعث نزول عذاب مىدانستند ، لذا اين آيه نيز مانند آيهء قبلى ابتدا از راه عقل اقامهء حجّت نموده و آنگاه آن را با وحى تأييد مىكند .\r\n( 16 )  ( مَنْ يُصْرَفْ عَنْهُ يَوْمَئِذٍ فَقَدْ رَحِمَهُ وَ ذلِكَ الْفَوْزُ الْمُبِينُ )  : ( كسى كه عذاب در آن روز از او برگردانده شود ، همانا خدا به او رحم نموده و اين خود رستگارى آشكار است ) ، اين آيه تتميم حجّت سابق است .\r\nچون شخص غافل و بى تدبّر ممكن است ايراد بگيرد كه نهى از شرك مختص به پيامبر است ، پس ترس از عذاب و وجوب اقرار به توحيد هم مختص به شخص پيامبر مىباشد و اين برهان اقتضاء نمىكند كه بر غير پيامبر هم عبادت خداى واحد واجب باشد ، لذا با اين آيه جواب مىدهد كه عذاب پروردگار اختصاص به شخص رسول ندارد ، بلكه عذابش مشرف و محيط بر همه است و هيچ كس را از آن خلاصى نيست ، مگر به وسيلهء رحمت خود او ، لذا هر انسانى واجب است كه از عذاب چنين روزى بترسد و خداى واحد را عبادت كند تا از عذاب آن روز ايمن باشد و هر كسى كه رحمت خدا شامل حالش شود و از عذاب جهنم برهد و به بهشت نائل گردد ، همانا به\r\n\r\n","description":"","footnote":"","page_name":" 587 ","page_number":587},
  {"content":"\r\n\r\nرستگارى بزرگ و آشكارى نايل گشته است .\r\n( 17 )  ( وَ إِنْ يَمْسَسْكَ اللَّهُ بِضُرٍّ فَلا كاشِفَ لَهُ إِلَّا هُوَ وَ إِنْ يَمْسَسْكَ بِخَيْرٍ فَهُوَ عَلى كُلِّ شَيْءٍ قَدِيرٌ )  : ( اگر خداوند تو را به مكروهى مبتلا كند ، پس هيچ كس جز او نيست كه بلا را از تو دفع نمايد و اگر خيرى به تو برساند ( كسى نمىتواند از آن جلوگيرى كند ) لذا فقط اوست كه بر هر چيزى قادر است ) ، در اين آيه نيز به همان دو برهان مشركين براى پرستش بتها و الهه‌ها اشاره مىكند كه يكى جلب منفعت و ديگرى دفع ضرر بود و مىفرمايد : خيرات و شرور همه از ناحيهء خداى سبحان است و هيچ كس را جز او و قدرت بر جلب خير يا دفع شرّ نيست .\r\nو به كار بردن كلمه ( مسّ ) از باب تحقير و كوچك شمردن مسائلى است كه به انسان مىرسد و اينكه بفرمايد همه اين خيرات و دستورات در برابر قدرت بىانتهاى پروردگار بسيار اندك و ناچيز است ، و اينكه بعد از عبارت ( و ان يمسسك بخير ) عبارت ( فهو على كلّ شىء قدير ) ذكر شد در حقيقت بجاى ( فلا مانع يمنعه ) به كار رفته است ، يعنى همچنانكه اگر شرّى به انسان برسد ، تنها خداوند مىتواند آن را دفع كند ، اگر هم خيرى به انسان بخواهد برسد هيچ كس نمىتواند مانع آن شود ، چون قدرت خدا نامحدود است و هيچ كس نمىتواند مانع او شود ، لذا واجب است كه انسان تنها چنين پروردگار بىشريك و قادر مطلقى را بپرستد نه آنكه بتها و معبودهاى پوشالى را عبادت نمايد كه مالك هيچ نفع و ضررى نه براى خود و نه براى غير خود نمىباشند .\r\n( 18 )  ( وَ هُوَ الْقاهِرُ فَوْقَ عِبادِهِ وَ هُوَ الْحَكِيمُ الْخَبِيرُ )  : ( و اوست كه ما فوق بندگان خود و قاهر بر آنان است و هموست درست كردار و آگاه ) ، ( قهر ) نوعى از غلبه را گويند كه چيزى بر چيز ديگر آنچنان اثر كند كه آن را مجبور به قبول اثرى از آثار خود نمايد ، اثرى كه مخالف با اثر مقهور باشد ، مانند ظهور آب بر آتش كه آن را خاموش مىسازد و از آنجا كه تمامى اسباب عالم وجود را خداى سبحان ايجاد و اظهار فرموده تا\r\n\r\n","description":"","footnote":"","page_name":" 588 ","page_number":588},
  {"content":"\r\n\r\nوسائطى باشند براى حدوث و ايجاد حوادث و اوست كه مسبّبات را از آثار اسباب متأثر مىكند ، و اين علّت و معلولها هر چه باشند مجبور به قبول آثارى هستند كه خداوند فعل آن را از يكى و انفعال را از ديگرى خواسته است ، لذا تمامى آنها مقهور خداى سبحان هستند و او قادر بر همهء آنهاست ، و لفظ ( قاهر ) از اسمائى است كه هم بر خداى متعال اطلاق مىشود و هم بر سلسلهء اسباب صادق است ، الّا اينكه بين قهر او و قهر اسباب فرق است ، چون در قهر و غلبه اسباب و مسبّبات ، قاهر و مقهور از جهت مرتبهء وجودى و درجهء هستى با هم برابرند ، امّا قهر و غلبه خداى سبحان بر مخلوقات قهرى است به تفوّق و احاطهء مطلق و او غالبى است برتر و غالب بر همهء موجودات و حكيمى است كه هرگز از روى گزاف و بيهوده و از روى جهل عمل نمىكند و خبيرى است كه هرگز خطا نمىكند و دچار اشتباه نمىگردد .\r\n\r\n[ آيهء ( 20 - 19 ) انذار و تخويف در دعوت پيامبر صلّى اللّه عليه و إله و سلم 
  ]\r\n( 19 )  ( قُلْ أَيُّ شَيْءٍ أَكْبَرُ شَهادَةً قُلِ اللَّهُ شَهِيدٌ بَيْنِي وَ بَيْنَكُمْ وَ أُوحِيَ إِلَيَّ هذَا الْقُرْآنُ لِأُنْذِرَكُمْ بِهِ وَ مَنْ بَلَغَ أَ إِنَّكُمْ لَتَشْهَدُونَ أَنَّ مَعَ اللَّهِ آلِهَةً أُخْرى قُلْ لا أَشْهَدُ قُلْ إِنَّما هُوَ إِلهٌ واحِدٌ وَ إِنَّنِي بَرِيءٌ مِمَّا تُشْرِكُونَ )  : ( اى پيامبر ، بگو : چه چيزى در شهادت بزرگتر است ؟ ( كه من او را براى شما گواه بر رسالت خود بياوريم ) بگو خداى تعالى گواه بين من و شما است و اين قرآن به من وحى شده كه شما و هر كه را كه اين قرآن به گوشش بخورد انذار كرده هشدار دهم ، آيا باز هم شما شهادت مىدهيد كه با خداى تعالى خدايان ديگرى هست ؟ بگو من كه چنين شهادتى نمىدهم ، بگو حقّ مطلب همين است كه او معبودى است يگانه و به درستى كه من از هر چه كه شما شريك خدايش پنداشته ايد بيزارم ) ، اين آيات در صدد احتجاج بر مسأله وحدانيّت خداى تعالى از راه وحى است و حال آنكه اين مسأله از مسائل عقلى مىباشد ، و ليكن اين جهت باعث نمىشود كه نتوان آن را از طريق وحى صريح و قطعى هم اثبات نمود ، چون غرض از برهان عقلى هم جز تحصيل يقين چيز ديگرى نيست و وحى الهى نيز به طريق اولى ايجاد يقين\r\n\r\n","description":"","footnote":"","page_name":" 589 ","page_number":589},
  {"content":"\r\n\r\nمىنمايد ، آن هم وحى قرآن كه اساسش متكى بر تحدّى و مبارزه طلبى است .\r\nشهادت اعم از تحمّل خبر از راه حسّ و مشاهده و از اداى آنست و خداوند به پيامبر صلّى اللّه عليه و إله و سلم دستور مىدهد كه از مشركين بپرسد چه چيزى از هر چيز در مسأله شهادت بزرگتر است ؟ و چون تحمّل و اداى شهادت بر حسب اختلاف درجهء فهم متحمّلين و پيچيدگى و وضوح بيان ، بيان كنندهء آن مختلف مىشود از اين رو بدون ترديد بايد گفت :\r\nخداوند در تحمّل شهادت و خبر يافتن از وقايع جهان و افعال بندگان از هر چيزى آگاهتر است ، زيرا اوست كه همه چيز را آفريده و محيط بر همهء آنهاست و غفلت و نسيان و خواب سبك يا سنگين عارض او نمىشود و هيچ ذرة المثقالى در آسمانها و زمين نيست كه از او مخفى بماند ، پس خداوند بالاترين شاهد و گواه عالم است ، لذا فرمود : ( بگو خدا شاهد بين من و شماست ) و اين جمله خود دلالت بر جواب سئوال مزبور هم دارد و علاوه بر اينكه مشتمل است بر اخبار رسول خدا از اينكه خداوند شاهد است ، خود شهادت جداگانه‌اى هم هست ، براى اينكه كلمهء ( قل ) مىرساند كه خدا به او فرموده كه مشركين را به شهادتش خبر دهد و اين معنا يعنى شهادت خداوند بر نبوّت آن حضرت ، پس جملهء مزبور هم دلالت بر شهادت خداوند نسبت به همه چيز و هم دلالت بر شهادت او نسبت به نبوّت پيامبر صلّى اللّه عليه و إله و سلم دارد .\r\nدر جمله بعدى مسأله انذار و هشدار ، غايت و نتيجهء نزول قرآن كريم قرار گرفته ، دعوت نبوت از طريق انذار و بيم دادن آغاز گشته و اين در فهم عامهء مردم مؤثرتر از تطميع و وعده دادن است و اين قرآن بيم دهنده مردم است تا آنها را از آنچه در نتيجهء عدم ايمان بر آنها وارد مىشود برحذر دارد و عبارت ( و من بلغ ) گوياى آنست كه رسالت پيامبر اسلام صلّى اللّه عليه و إله و سلم عمومى و قرآنش ابدى و جاويد است و از نظر دعوت به اسلام هيچ فرقى بين كسانى كه قرآن را از خود پيامبر صلّى اللّه عليه و إله و سلم مىشنوند و بين كسانى كه از غير او مىشنوند نيست و نيز تفاوتى نمىكند كه در زمان حيات پيامبر صلّى اللّه عليه و إله و سلم باشد يا بعد از رحلت ايشان ، پس قرآن حجّت ناطقى است از ناحيهء خدا و كتابى است كه از روز\r\n\r\n","description":"","footnote":"","page_name":" 590 ","page_number":590},
  {"content":"\r\n\r\nنزولش تا قيام قيامت به نفع حق و عليه باطل احتجاج مىكند و قرآن بر هر كسى كه الفاظ آن را بشنود و معنايش را بفهمد و به مقاصدش پى ببرد و يا كسى برايش ترجمه و تفسير كند ، حجّت است .\r\nبعد از آنكه شهادت خداى را كه بزرگترين گواه بر رسالت پيامبر است ذكر فرمود ، كه او نيز مردم را جز به دين توحيد دعوت نمىكند ، اينك به نبى خود دستور مىدهد كه از آنان به طور استعجاب و انكار بپرسد ، آيا باز هم به تعدد إله شهادت مىدهند ؟ و اين معنا از كاربرد ( ان ) و ( لام ) كه حروف تأكيد هستند به خوبى استفاده مىشود ، سپس به ايشان دستور مىدهد كه با آنان در شهادت نابجائى كه داده‌اند مخالفت نموده و آن را از خود نفى نمايد و آنگاه مىفرمايد :  ( قُلْ إِنَّما هُوَ إِلهٌ واحِدٌ وَ إِنَّنِي بَرِيءٌ مِمَّا تُشْرِكُونَ )  و اين همان شهادت بر وحدانيّت خداى متعال و برائت از شرك و شريكانى است كه مشركان مدعى آن بودند ، چون  ( إِنَّ الشِّرْكَ لَظُلْمٌ عَظِيمٌ )  « 1 » ، همانا شرك ظلمى بزرگ است .\r\n( 20 )  ( الَّذِينَ آتَيْناهُمُ الْكِتابَ يَعْرِفُونَهُ كَما يَعْرِفُونَ أَبْناءَهُمُ الَّذِينَ خَسِرُوا أَنْفُسَهُمْ فَهُمْ لا يُؤْمِنُونَ )  : ( آنان كه ما به آنها كتاب داديم ، رسول اللّه را مىشناسند ، همچنانكه فرزندان خود را مىشناسند و كسانى كه به نفس خود ضرر زده‌اند ، آنها ايمان نمىآورند ) ، اين آيه خبر مىدهد از شهادتى كه خداى سبحان در كتب آسمانى اهل كتاب بر نبوّت خاتم الانبياء صلّى اللّه عليه و إله و سلم داده و علماى آنان هم از اين شهادت اطلاع كافى دارند ، زيرا كتابهايى كه از انبياء عليه السّلام بر جاى مانده و مشتمل بر بشارتهاى پىدرپى و غير قابل تشكيك دربارهء آمدن رسولخدا صلّى اللّه عليه و إله و سلم و اوصاف اوست ، هم اكنون نزد آنان موجود است .\r\nبنابراين آنها با علم به اين اوصاف همانگونه پيامبر صلّى اللّه عليه و إله و سلم را مىشناسند كه پدران ،\r\n\r\n\r\n","description":"","footnote":"\r\n( 1 ) - سوره لقمان ، آيه 13 .\r\n","page_name":" 591 ","page_number":591},
  {"content":"\r\n\r\nفرزندان خود را مىشناسند ، امّا اينها خصوصا علماى آنان بشاراتى را كه سراغ داشتند كتمان مىكردند و از ايمان به پيامبر اسلام صلّى اللّه عليه و إله و سلم استنكاف مىورزيدند ، لذا خداوند آنها را زيانكار مىنامد ، چون بالاترين خسارت اين است كه انسان حق را بشناسد و دانسته ، آن را انكار و كتمان كند .\r\n\r\n[ آيهء ( 32 - 21 ) بيان ظالم بودن شخص مفترى و حال كفّار در قيامت 
  ]\r\n( 21 )  ( وَ مَنْ أَظْلَمُ مِمَّنِ افْتَرى عَلَى اللَّهِ كَذِباً أَوْ كَذَّبَ بِآياتِهِ إِنَّهُ لا يُفْلِحُ الظَّالِمُونَ )  : ( چه كسى ستمكارتر از آن كسى است كه به خدا افترا ببندد و يا آيات او را تكذيب كند ؟ بدرستى كه ستمكاران رستگار نمىشوند ) ، ظلم يكى از زشت‌ترين و بدترين گناهان است ، بلكه زشتى و شناعت گناهان ديگر هم به مقدار ظلمى است كه در آنها است و معناى ظلم عبارتست از خروج از عدالت و حد وسط ، از طرف ديگر ظلم ، همانطور كه به نسبت اختلاف شخص ظالم كم و زياد مىشود ، همچنين نسبت به اختلاف اشخاص مظلوم نيز شدّت و ضعف پيدا مىكند به اين معنا كه هر چه شأن و موقعيّت آن اشخاص عظيم‌تر باشد ، ظلم بر آنها شنيع‌تر و بزرگتر خواهد بود ، و بديهى است كه چون ساحتى مقدس‌تر و منزلتى رفيعتر و عزيزتر از ساحت پروردگار و آيات او نيست ، لذا كسى كه به چنين ساحتى يا به آيات او ظلم روا بدارد از هر ظالمى ظالمتر خواهد بود و اين چنين كسى جز به خودش ظلم نكرده است .\r\nافتراى دروغ بر خداى تعالى ، عبارتست از اثبات شريك براى او و يا ادّعاى نبوّت يا نسبت دادن حكمى به خداوند از راه دروغ و بدعت .\r\nو تكذيب آيات دالّ بر خدا ، عبارتست از تكذيب پيغمبر صادق الوعدى كه دعوت او توأم با معجزات و آيات الهى باشد و يا انكار دين حق ، مثلا انكار كلّى صانع ، و ( فلاح ) يعنى رسيدن به آرزو كه همان معناى سعادت است ، خداوند در خاتمه مىفرمايد : ستمگران به رستگارى نمىرسند ، يعنى ستمگران به آرزوهائى كه براى رسيدن به آنها تلاش مىكنند نمىرسند و به اهداف خود ظفر نمىيابند ، چون ظالمند ، و همين ظلمشان مانع از وصول آنها به سعادت است ، چون سعادت وقتى سعادت است كه\r\n\r\n","description":"","footnote":"","page_name":" 592 ","page_number":592},
  {"content":"\r\n\r\nحقيقتا مطلوب باشد ، نه در خيال و تصوّر ، چون فلاح يعنى شكافتن و رسيدن به سعادت و سعادت دنيوى در بقاء و توانگرى و عزّت است و سعادت اخروى نيز به داشتن : ( 1 - بقاء بدون فناء ، ( 2 - غناى بدون فقر ، ( 3 - عزّت بدون ذلّت ، ( 4 - و علمى است كه در آن جهل راه نيابد .\r\nو نظام عالم چنين است كه رسيدن به هر غايتى ، طريق مخصوصى دارد كه جز از آن طريق به هدف مورد نظر نمىتوان رسيد .\r\nاز همين نظام عالم ، آراء و عقايدى كلّى براى نوع بشر پديد آمده كه ملاك ساير عقايد بشرى مىباشند ، مانند عقيده به مبداء و معاد و اين همان راهى است كه انسان را به سعادت ابدى مىرساند و جز اين راه ، راه ديگرى براى رسيدن به سعادت وجود ندارد و انحراف از اين راه ( كه همان ظلم است ) انسان را به آرزويش نمىرساند و به فرض هم كه برساند ، دوام نمىيابد ، پس عقايد ، راههايى هستند كه اگر در مسير عدالت باشند ، انسان را به هدف و سعادت مىرسانند و اگر از مسير عدل خارج شوند موجب خسران مىگردند و ظالم چه بسا قدرت دروغين خود را براى رسيدن به هدفى غير مشروع به كار ببرد ، به اين وسيله با عقايد حقّه و توحيد خداى سبحان مخالفت نمايد و يا به جان و مال مردم تجاوز كند و يا خداوند را در عبادتش معصيت نمايد و يا مرتكب بعضى از گناهان مثل دروغ و نيرنگ و افتراء شود و بوسيله انجام اين اعمال ظاهرا به مقصد خود برسد ، همهء اينها ممكن است ، امّا بايد دانست كه چنين كسى در دنيا و آخرت خود را زيانكار ساخته و سعى و كوشش يك عمر خود را به هدر داده ، چون طريقهء او در دنيا راه هرج و مرج و اختلال نظام بوده ، پس نظام بشرى با اين ظلم مقابله مىكند و لذا ظلم او دوام نمىيابد ، امّا ظلم او در صحيفهء اعمالش ثبت شده است و در قيامت طبق آن نامه ، كيفر ديده و به سزاى اعمالش خواهد رسيد .\r\n( 22 )  ( وَ يَوْمَ نَحْشُرُهُمْ جَمِيعاً ثُمَّ نَقُولُ لِلَّذِينَ أَشْرَكُوا أَيْنَ شُرَكاؤُكُمُ الَّذِينَ كُنْتُمْ تَزْعُمُونَ )  : ( و روزى كه همهء آنها را گرد آوريم ، آنگاه به آنهايى كه مشرك شدند ،\r\n\r\n","description":"","footnote":"","page_name":" 593 ","page_number":593},
  {"content":"\r\n\r\nمىگوييم : كجا هستند شريكانى كه شما مىپنداشتيد ؟ ) ، يعنى به ياد آور روزى را كه علم و قدرت پروردگار از احدى از مردم تخلّف نكرده و محيط بر همهء آنان است و به زودى همهء آنها را به حساب درآورده و محشورشان مىكند و در آن روز از ظالمان و مشركان سئوال مىشود ، كجا هستند آن شريكانى كه شما براى خدا قائل بوديد و چون آنها شركائى براى پروردگار نمىيابند ، تا حاضرشان سازند ، لذا شرك خود را انكار كرده و به دروغ به خدا سوگند مىخورند و اگر ستمكاران در شركائى كه براى خدا اتخاذ كردند رستگار بودند ، در آن روز شركاء را يافته و شرك خود را تكذيب نمىكردند ، بلكه بر طبق ادّعاى خود آنها را شفيع خود قرار مىدادند .\r\n( 23 )  ( ثُمَّ لَمْ تَكُنْ فِتْنَتُهُمْ إِلَّا أَنْ قالُوا وَ اللَّهِ رَبِّنا ما كُنَّا مُشْرِكِينَ )  : ( آنگاه عذرى نخواهند داشت ، جز آنكه بگويند به خدا كه پروردگار ماست قسم مىخوريم كه ما مشرك نبوديم ) ، يعنى جواب آنها در برابر اين آزمايش و سئوال جز اين است كه بگويند : به خدا قسم ما مشرك نبوديم و يا اعتذار و عذر تراشى آنها چيزى جز اين نيست كه تكذيب شرك خود را نمايند و اين قسمى كه به خدا مىخورند سوگندى دروغ است كه ضرر آن بر ضدّ و عليه خود آنها خواهد بود .\r\n( 24 )  ( انْظُرْ كَيْفَ كَذَبُوا عَلى أَنْفُسِهِمْ وَ ضَلَّ عَنْهُمْ ما كانُوا يَفْتَرُونَ )  : ( بنگر چگونه بر خودشان دروغ مىبندند و چطور آنچه افترا مىبستند ، نمىيابند ) ، يعنى در قيامت مشركان بر خود دروغ مىبندند و شركائى را به دروغ و افتراء براى خدا قائل بودند نمىيابند .\r\nامّا اينكه چطور بر خود دروغ بستند ؟ چون وقتى كه سوگند خوردند كه ما هرگز مشرك نبوديم ، در حقيقت ادعايى را كه در دنيا مىكردند ( و مىگفتند : براى خدا شركائى هست ، و زير بار هيچ حجّت و برهانى هم نمىرفتند ) ، انكار كرده‌اند و اين همان دروغ\r\n\r\n","description":"","footnote":"","page_name":" 594 ","page_number":594},
  {"content":"\r\n\r\nبستن بر خود است .\r\nو امّا اينكه چطور در قيامت شركاء دروغى را نمىيابند ؟ براى اين است كه قيامت روزى است كه بر هر كس عيان مىشود كه امر و ملك و قوّت همگى از آن خداست و غير خدا جز ذلّت بندگى و فقر و حاجت چيزى ندارد  ( وَ الْأَمْرُ يَوْمَئِذٍ لِلَّهِ )  « 1 » ، ( در آن روز امر بدست خداست ) .\r\nو در آن روز بر مشركان آشكار مىشود كه شركاى خيالى آنها فاقد وصف شركت و شفاعت هستند و تدبير و شفاعت فقط بدست خداست .\r\n( 25 )  ( وَ مِنْهُمْ مَنْ يَسْتَمِعُ إِلَيْكَ وَ جَعَلْنا عَلى قُلُوبِهِمْ أَكِنَّةً أَنْ يَفْقَهُوهُ وَ فِي آذانِهِمْ وَقْراً وَ إِنْ يَرَوْا كُلَّ آيَةٍ لا يُؤْمِنُوا بِها حَتَّى إِذا جاؤُكَ يُجادِلُونَكَ يَقُولُ الَّذِينَ كَفَرُوا إِنْ هذا إِلَّا أَساطِيرُ الْأَوَّلِينَ )  : ( از آنان عدّه‌اى هستند كه به حرفهاى تو گوش مىسپارند ، ليكن ما بر دلهاى آنها پرده‌اى افكنده‌ايم كه از فهمشان جلوگيرى مىكند و گوشهايشان را سنگين كرده‌ايم و اگر هر نشانه‌اى را هم ببينند باز ايمان به آن نمىآورند ، حتى وقتى هم كه نزد تو مىآيند غرضشان جدال است و لذا كسانى كه كافر شدند ، مىگويند : اينها جز همان افسانه‌هاى قديمى نيست ) ، ( اكنّه ) يعنى چادر و پرده‌اى كه چيزى را در آن پنهان مىكنند و ( وقر ) به معناى سنگينى گوش است و ( اساطير ) جمع اسطوره به معناى مجموعه و منظومه‌اى از دروغ و كذب و خدعه مىباشد .\r\nدر اين آيه به ذكر علّت مخالفت مشركان با حق مىپردازد و آن چيزى نيست جز اعمالشان ، يعنى اعمال زشت آنها موجب شده كه خداوند بر دلهايشان پرده‌اى بيافكند و گوشهايشان را سنگينى اندازد تا حق را درك نكنند و در واقع خوى زشت و استكبارى آنها باعث مىشود كه خدا هم آنها را هدايت نكند و لذا چشمهايشان از ديدن حق ، كور\r\n\r\n\r\n","description":"","footnote":"\r\n( 1 ) - سوره انفطار ، آيه 19 .\r\n","page_name":" 595 ","page_number":595},
  {"content":"\r\n\r\nو گوشهايشان كر ، و قلبهايشان سخت است و حق در آن نفوذ نمىكند ، پس سبب جدال و دشمنى آنها همان كفر و استكبارشان است كه وقتى هم كه نزد پيامبر مىروند نه به قصد هدايت ، بلكه براى جدل و گفتگو مىروند و لذا وقتى هم كه آيات قرآن را مىشنوند ، مىگويند : اينها چيزى جز همان خرافات و اسطوره‌هاى كهن نيست .\r\n( 26 )  ( وَ هُمْ يَنْهَوْنَ عَنْهُ وَ يَنْأَوْنَ عَنْهُ وَ إِنْ يُهْلِكُونَ إِلَّا أَنْفُسَهُمْ وَ ما يَشْعُرُونَ )  : ( و آنها ديگران را هم از شنيدن قرآن و حق نهى مىكنند و آنها را منع مىنمايند ولى جز خودشان را از بين نمىبرند و ليكن اين را نمىفهمند و درك نمىكنند ) يعنى اينها مردم را از پيروى قرآن نهى مىكردند و آنها را از آن دور مىنمودند و خيال مىكردند كه اگر مردم را از قرآن نهى كنند و دور نمايند ، قرآن را هلاك كرده و دعوت خدايى را از بين مىبرند ، در حالى كه خداى متعال خواه ناخواه نور خود را تمام مىكند ، پس اين بينوايان در واقع فقط خود را هلاك مىكنند ، امّا نمىفهمند .\r\n( 27 )  ( وَ لَوْ تَرى إِذْ وُقِفُوا عَلَى النَّارِ فَقالُوا يا لَيْتَنا نُرَدُّ وَ لا نُكَذِّبَ بِآياتِ رَبِّنا وَ نَكُونَ مِنَ الْمُؤْمِنِينَ )  : ( اى پيامبر اگر تو ببينى در موقعى كه با آتش مواجهه مىشوند ، آنها مىگويند اى كاش خدا ما را برمىگرداند تا ديگر آيات پروردگارمان را تكذيب نكنيم و از مؤمنين باشيم ) ، پس در قيامت كفّار زمانى كه خود را در معرض آتش جهنّم مىبينند آرزو مىكنند ، اى كاش بار ديگر به دنيا برگشته و ديگر آيات الهى را تكذيب نمىكردند و در گروه مؤمنين وارد مىشدند ، باشد كه از عذاب قيامت رهايى يابند .\r\nاين آرزوى آنها نظير همان انكار شرك به خدا و سوگند دروغشان مىباشد ، زيرا همانطور كه دروغ ملكهء نفسانى آنها بود ، آرزوى خيرات و منافعى كه در قيامت از آنها فوت شده است ، نيز ملكه نفسانى ديگرى است براى آنها ، همينطور اظهار تأسف و حسرتى هم كه دربارهء كوتاهى در امر قيامت مىكنند ، نيز ملكه نفسانى آنهاست ، امّا\r\n\r\n","description":"","footnote":"","page_name":" 596 ","page_number":596},
  {"content":"\r\n\r\nآرزوى امر محال چه فائده‌اى دارد ، مخصوصا وقتى كه از دست دادن نعمتهاى اخروى مستند به اختيار خود آنها و قصور در تدبير و عملشان مىباشد ، پس هيچ راهى براى وصول به آرزويشان ندارند .\r\n( 28 )  ( بَلْ بَدا لَهُمْ ما كانُوا يُخْفُونَ مِنْ قَبْلُ وَ لَوْ رُدُّوا لَعادُوا لِما نُهُوا عَنْهُ وَ إِنَّهُمْ لَكاذِبُونَ )  : ( بلكه چون مىبينند نزد كسانى كه حق را از آنان پنهان مىداشتند رسوا شدند ، از اين جهت چنين آرزويى مىكنند و اينها اگر به دنيا برمىگشتند باز هم همان منكرات و مناهى را از سر مىگرفتند و اينها براستى دروغگويانند ) ، پس وقتى مشركان لب پرتگاه دوزخ قرار مىگيرند ، با ديدن آتش ، آنچه در دنيا پنهان مىداشتند برايشان آشكار مىشود و همين امر باعث مىگردد كه آرزوى بازگشتن به دنيا را بكنند و از ظاهر آيه استفاده مىشود كه آنچه برايشان آشكار مىشود چيزى جز همان آتش دوزخ نيست ، چون اين آتش همان عمل آنان و كفرى بوده كه در دنيا مىورزيده‌اند و با كفر خود ، حق را با آنكه برايشان روشن بوده مستور و پوشيده مىداشتند و آنچه آنها را به آرزوى رجوع به دنيا وا مىدارد ظهور حق نيست ، بلكه ترس از عذاب آتش است .\r\nو آنگاه مىفرمايد : اگر به دنيا برگردند همان كارها را از سر مىگيرند ، چون ملكات رذيله‌اى كه در زندگى دنيا كسب كرده‌اند در دلهايشان رسوخ كرده و اينها متنبّه نشده‌اند ، بلكه جلوهء حق كه در دنيا آن را ترك كرده بودند و ديدن حق با جميع لوازم دوزخ و عذاب اخرويش ، باعث شده كه اينها آرزوى برگشتن به دنيا را بكنند و از خدا بخواهند كه وارد گروه مؤمنين شوند و از نعمتهاى آنها بهره‌مند گردند ، ولى اگر بر فرض محال اينها به دنيا باز گردند ، باز هم دنيا برايشان دار اختيار خواهد بود و همان هواى نفس و وسوسه‌هاى شيطانى در آن دخالت خواهند داشت و عينا مرتكب همان كفر و طغيان سابقشان مىشوند ، چون استكبار و رذايل نفسانى آنها همچنان در ايشان پابرجاست ، لذا اينها در آرزوى خود دروغگو هستند ، چون گفتند ، اى كاش برمىگشتيم و تكذيب نمىكرديم و نگفتند ، برمىگرديم و تكذيب نمىكنيم ، پس در گفتار آنها احتمال صدق\r\n\r\n","description":"","footnote":"","page_name":" 597 ","page_number":597},
  {"content":"\r\n\r\nو كذب راه دارد و بعضى نيز گفته‌اند : اينها در آرزويشان كاذب هستند ، چون اين آرزو محال و غير متحقّق است ، امّا اين توجيه قابل اعتنا نيست و مراد همان است كه گفته شد ، يعنى اينها اگر برگردند باز هم مرتكب همان مناهى مىشوند ، لذا در گفته خود صادق نيستند و دروغگو مىباشند .\r\n( 29 )  ( وَ قالُوا إِنْ هِيَ إِلَّا حَياتُنَا الدُّنْيا وَ ما نَحْنُ بِمَبْعُوثِينَ )  : ( و گفتند : زندگى جز حيات دنيوى ما چيز ديگرى نيست و ما هرگز پس از مرگ زنده نخواهيم شد ) ، اين آيه انكار صريح مشركين نسبت به اصل معاد و فروع آن از قبيل احضار گواهان و اخذ اعتراف نسبت به آنچه انكار مىكردند مىباشد و لازمهء اين انكار ، پيروى آنها از هواى نفس و خودپرستى آنهاست .\r\n( 30 )  ( وَ لَوْ تَرى إِذْ وُقِفُوا عَلى رَبِّهِمْ قالَ أَ لَيْسَ هذا بِالْحَقِّ قالُوا بَلى وَ رَبِّنا قالَ فَذُوقُوا الْعَذابَ بِما كُنْتُمْ تَكْفُرُونَ )  : ( و اى پيامبر ، اگر آنها را در هنگامى كه در پيشگاه پروردگار ايستاده‌اند مشاهده كنى ، مىبينى كه پروردگارت به آنها مىگويد : آيا اين روز ، حقّ نبود ؟ مىگويند : چرا به پروردگارمان سوگند بر حق است ، خداوند مىفرمايد : پس بچشيد عذاب را به كيفر كفرى كه مىورزيديد ) ، اين آيه به منزلهء جوابى است از انكار آنان و لازمهء گفتار آنها را به صورت تمنّى خاطر نشان پيامبر گرامى خود مىسازد و آن لازمه ، اين است كه به زودى آنچه را كه با گفتن ، ( ما نحن بمبعوثين ) انكار مىكردند ، تصديق و اعتراف خواهند نمود و اين در حالى است كه در پيشگاه پروردگار خود مىايستند و آنچه را كه انبياء عليه السّلام در دنيا گوشتزد آنها مىكردند و مىگفتند ، پس از مرگ دوباره زنده خواهيد شد ، به عيان مشاهده مىكنند ، و « اذ وقفوا » همان تفسير معاد و حشر است .\r\nو در آن روز بعث كه اينها منكرش بودند از ايشان سئوال مىشود كه آيا اين روز به حق نبود ؟ و آنها آن را با قسم تأكيد و تأييد مىكنند ، امّا خداوند مىفرمايد : پس بچشيد عذاب را به كيفر كفرى كه مىورزيديد و به سبب آنكه حقّ را پنهان مىداشتيد .\r\n\r\n","description":"","footnote":"","page_name":" 598 ","page_number":598},
  {"content":"\r\n\r\n( 31 )  ( قَدْ خَسِرَ الَّذِينَ كَذَّبُوا بِلِقاءِ اللَّهِ حَتَّى إِذا جاءَتْهُمُ السَّاعَةُ بَغْتَةً قالُوا يا حَسْرَتَنا عَلى ما فَرَّطْنا فِيها وَ هُمْ يَحْمِلُونَ أَوْزارَهُمْ عَلى ظُهُورِهِمْ أَلا ساءَ ما يَزِرُونَ )  : ( به تحقيق زيانكار شدند كسانى كه ملاقات خدا را تكذيب نمودند تا زمانيكه ناگهان قيامت و وقت لقايشان فرا رسيد و آنگاه گفتند : اى واى بر ما به سبب آنچه كه در دنيا كوتاهى كرديم ، آنها بار سنگين خود را بدوش مىكشند و بدان كه چه بد بارى به دوش مىكشند ) ، كافران كه منكر معاد و بعث هستند ، به سبب از دست دادن نعمت يقين به آخرت و اميد به لقاء پروردگار و به سبب تبعات آن ، كه همان عذاب اليم اخروى مىباشد ، حقيقتا زيانكار هستند و زمانى كه ناگهان ساعت ملاقات فرا رسد آن وقت از روى اندوه و ندامت بر آنچه از آنها فوت شده مىگويند ( وا حسرتا ) ، اى واى بر ما كه از روى جهل و نادانى نتوانستيم در دنيا توشه‌اى براى آخرت برگيريم و در اين امر كوتاهى كرديم و در قيامت آنها بار سنگين گناهان خود را بدوش مىكشند و چه بد بارى است كه اينها در قيامت متحمل آن مىشوند ، اين آيه به منزلهء نتيجه‌اى است كه از آيه قبلى گرفته مىشود و آن اين است كه مشركان با عوض كردن راحتى آخرت و مسرّت لقاء اللّه با انكار بعث و عذاب اليمى كه از لوازم آن است ، خود را خاسر و زيانكار كردند .\r\n( 32 )  ( وَ مَا الْحَياةُ الدُّنْيا إِلَّا لَعِبٌ وَ لَهْوٌ وَ لَلدَّارُ الْآخِرَةُ خَيْرٌ لِلَّذِينَ يَتَّقُونَ أَ فَلا تَعْقِلُونَ )  : ( زندگى دنيوى چيزى جز بازيچه و سرگرمى نيست و هر آينه خانهء آخرت براى كسانى است كه تقوى پيشه مىكنند نيكوتر است ، آيا باز هم تعقّل نمىكنيد ؟ ) ، زندگى دنيوى عبارتست از يك سلسله عقايد اعتبارى و غرضهاى موهوم و دنيا از آنجا كه آدمى را از مهمّات حيات اخرويش كه حيات حقيقى و ابدى است ، باز مىدارد ، نوعى لهو و لعب است ، ( چون لعب عبارتست از سرگرمى به موهومات و لهو هم چيزى است كه انسان را از امور مهمّ باز مىدارد ) ، امّا چرا آخرت تنها براى متّقين خير است ؟\r\nچون دار آخرت حياتى است ، حقيقى و ثابت و چنين حياتى جز براى اهل تقوى\r\n\r\n","description":"","footnote":"","page_name":" 599 ","page_number":599},
  {"content":"\r\n\r\n( ملازمان بر اوامر و ترك نواهى الهى ) حاصل نمىشود و لذا آخرت براى متّقين خير است .\r\n\r\n[ آيهء ( 36 - 33 ) تسليت به پيامبر براى تكذيب كفّار 
  ]\r\n( 33 )  ( قَدْ نَعْلَمُ إِنَّهُ لَيَحْزُنُكَ الَّذِي يَقُولُونَ فَإِنَّهُمْ لا يُكَذِّبُونَكَ وَ لكِنَّ الظَّالِمِينَ بِآياتِ اللَّهِ يَجْحَدُونَ )  : ( به تحقيق ما مىدانيم كه گفته‌هاى آنان تو را اندوهگين مىسازد و اين سخنان در واقع تكذيب تو نيست ، بلكه ستمكاران آيات خدا را انكار مىكنند ) ، اين آيه براى دلخوشى دادن به پيامبر و پاك نمودن خاطر مبارك اوست و ( يكذبّونك ) اگر بدون تشديد خوانده شود به اين معناست كه آنها نمىتوانند با اثبات كذب تو در ادّعايت ، بر تو غلبه بيابند و اگر با تشديد خوانده شود ، يعنى تكذيب آنها در حقيقت تكذيب تو نيست و تو نبايد از بابت اين سخنان اندوهگين شوى ، چون تو آنان را جز به سوى خدا دعوت نمىكنى و در اين امر ، جز يك رسول و پيغام آور نمىباشى ، لذا تكذيب آنها تكذيب پروردگار و ظلم به آيات الهى است ، و انكار اينها ناشى از ظلمشان است نه از قصور و جهل يا امثال آن ، و اين سخنان آنها معارضه با مقام الوهيّت و برترى جويى با مقام اوست و حال آنكه اين مقام ، جايگاهى است كه هيچ چيزى را تاب مقاومت در برابر آن نمىباشد .\r\n( 34 )  ( وَ لَقَدْ كُذِّبَتْ رُسُلٌ مِنْ قَبْلِكَ فَصَبَرُوا عَلى ما كُذِّبُوا وَ أُوذُوا حَتَّى أَتاهُمْ نَصْرُنا وَ لا مُبَدِّلَ لِكَلِماتِ اللَّهِ وَ لَقَدْ جاءَكَ مِنْ نَبَإِ الْمُرْسَلِينَ )  : ( و به تحقيق پيامبران قبل از تو نيز مورد تكذيب قرار گرفتند و در برابر قوم خود صبر كردند و اذيّت شدند تا زمانى كه نصرت ما شامل حالشان شد و دربارهء تو نيز چنين است و هرگز سنّت الهى تغيير نمىكند و به تحقيق اخبارى از فرستادگان الهى نزد تو آمده است ) ، در اين دو آيه رسول گرامى اسلام را به راهى كه انبياء گذشته پيمودند هدايت مىكند كه آن راه عبارت است از صبر در طريق پروردگار ، همچنانكه در جاى ديگر مىفرمايد :  ( أُولئِكَ الَّذِينَ هَدَى اللَّهُ \r\n\r\n","description":"","footnote":"","page_name":" 600 ","page_number":600},
  {"content":"\r\n\r\n فَبِهُداهُمُ اقْتَدِهْ )  « 1 » ، ( آنان كسانى بودند كه خدا آنها را هدايت كرد ، پس به هدايت آنان اقتدا كن و از آنان پيروى نما ) ، و جملهء ( حتى اتيهم نصرنا ) بيان نتيجهء نيكوى صبر انبياء عليه السّلام و نيز اشاره به وعدهء الهى در نصرت و يارى آن جناب است و عبارت ( لا مبدل لكلمات اللّه ) تأكيد نصرت و تأييد حتمى بودن آن مىباشد ، يعنى هيچ تغيير دهنده‌اى نمىتواند كلمات خدا را تبديل نمايد ، چه از ناحيهء خود او باشد ، مثلا مشيّت حق دربارهء كلمه‌اى تغيير يافته ، آن را پس از اثبات محو كند و چه از ناحيهء غير او باشد ، پس اين امورى كه تبديل ناپذيرند امورى هستند كه از لوح محو و اثبات خارج هستند و در لسان قرآن اين عبارت دربارهء امورى مثل ( كلمة اللّه ) ، ( قول اللّه ) ، ( وعد اللّه ) و . . . به كار رفته است و اينها احكام حتميّه‌اى است كه تغيير و تبديل در آنها راه ندارد و در ادامه عبارت ( و لقد جاءك من نباء المرسلين ) تأييد و استشهاد است براى عبارات قبلى و از همين جا استفاده مىشود كه سورهء انعام بعد از بعضى سوره‌هاى مكّى كه شامل قصص انبياء عليه السّلام است ، مانند سورهء شعراء ، مريم ، و . . . نازل شده است ، ( و اللّه اعلم ) ، ( خدا داناتر است ) .\r\n( 35 )  ( وَ إِنْ كانَ كَبُرَ عَلَيْكَ إِعْراضُهُمْ فَإِنِ اسْتَطَعْتَ أَنْ تَبْتَغِيَ نَفَقاً فِي الْأَرْضِ أَوْ سُلَّماً فِي السَّماءِ فَتَأْتِيَهُمْ بِآيَةٍ وَ لَوْ شاءَ اللَّهُ لَجَمَعَهُمْ عَلَى الْهُدى فَلا تَكُونَنَّ مِنَ الْجاهِلِينَ )  : ( اگر چه رويگردانى آنها بر تو بسيار گران است ( امّا چه مىتوانى كرد ؟ ) ، آيا مىتوانى سوراخى در زمين ايجاد كرده يا نردبانى در آسمان گذاشته و برايشان از دل زمين يا آسمان نشانه‌اى بياورى ؟ و اگر خدا مىخواست همهء آنها را بر هدايت مجتمع مىنمود ، پس مبادا كه از جاهلان باشى ) ، در اين آيه به پيامبر گرامى خود مىفرمايد : اگر چه كه اعراض آنها بر تو دشوار است و تو مايلى كه همهء آنها هدايت گردند و به وسيله‌اى آنها را از اين اعراض منصرف كنى و ليكن دنيا دار اختيار است و آنها بايد خودشان\r\n\r\n\r\n","description":"","footnote":"\r\n( 1 ) - سورهء انعام ، آيه 95 .\r\n","page_name":" 601 ","page_number":601},
  {"content":"\r\n\r\nطريق حق را انتخاب كنند و گرنه اگر تو بخواهى بوسيله سوراخى در زمين يا نردبانى در آسمان براى آنها معجزه‌اى بياورى تا آنها را مجبور به ايمان سازى ، اين عمل ، بطلان اختيار آنهاست و قرآن خود بزرگترين معجزه و آيه براى هدايت است و اگر خدا مىخواست بدون هيچ معجزه‌اى آنها را هدايت مىكرد ، ولى اين دخالت تكوينى خداوند باعث ابطال نظام خلقت ، كه بر اساس اختيار انسان است ، مىگرديد ، در حالى كه خداوند افاضه خود را به كسانى مىفرمايد كه با تقوى بوده و نفس خود را تزكيه سازند ، امّا كسانى كه از ذكر پروردگارشان رو گردانده و نفس خود را مهمل گذارند و مانع از كمال آن گردند ، اينها زيانكار خواهند شد و خدا آنها را هدايت نمىكند .\r\nامّا ( نفق ) به معناى تونل و راه زير زمينى است و ( نفاق ) هم از همين ريشه است ، يعنى دخول در دين از درى و خروج از آن از درى ديگر .\r\nو ( سلّم ) چيزى است كه در موقع خطر به وسيلهء آن مىتوان به مكانهاى بلند رفته و سلامت خود را حفظ نمود و آنگاه اين لفظ اسم شده براى هر چيزى كه وسيلهء بالا رفتن باشد .\r\n( 36 )  ( إِنَّما يَسْتَجِيبُ الَّذِينَ يَسْمَعُونَ وَ الْمَوْتى يَبْعَثُهُمُ اللَّهُ ثُمَّ إِلَيْهِ يُرْجَعُونَ )  : ( همانا منحصرا كسانى دعوت تو را اجابت مىكنند كه داراى گوش شنوا باشند و امّا مردگان را خدايشان برمىانگيزاند ، پس آنگاه همه بسوى او باز مىگردند ) ، اين آيه بيانى است از آيهء قبلى ، يعنى در ادامهء مطالب قبلى كه فرمود : تو نمىتوانى كفّار را از اعراضشان منصرف گردانى و بوسيلهء معجزه‌اى آنها را به ايمان هدايت كنى ، در اينجا مىفرمايد :\r\nجهت آن اين است كه اينها مانند مردگان هستند ، شعور و گوش شنوا ندارند تا دعوت تو را بفهمند و اين مردمى كه با تو برخورد مىكنند ، دو گروهند ، گروه اوّل ) : زنده و شنوا كه اينها دعوت تو را اجابت مىكنند و گروه دوّم ) : مردگانى ناشنوا كه به صورت ظاهر زنده هستند و اين طائفه وقتى آگاه و شنوا مىشوند كه خداوند آنها را پس از مرگشان مبعوث كند و آنوقت است كه حق برايشان آشكار مىشود و مىشنوند آنچه را كه در دنيا قدرت\r\n\r\n","description":"","footnote":"","page_name":" 602 ","page_number":602},
  {"content":"\r\n\r\nشنيدنش را نداشتند .\r\nهمچنانكه اين معنا در جاى ديگر آمده است ،  ( وَ لَوْ تَرى إِذِ الْمُجْرِمُونَ ناكِسُوا رُؤُسِهِمْ عِنْدَ رَبِّهِمْ رَبَّنا أَبْصَرْنا وَ سَمِعْنا فَارْجِعْنا نَعْمَلْ صالِحاً إِنَّا مُوقِنُونَ )  « 1 » ، ( و اگر ببينى گنهكاران را كه در برابر پروردگار خود از شرم سر به زير افكنده‌اند و مىگويند :\r\nپروردگار اينك ديديم و شنيديم ، بار الها ما را برگردان تا عمل صالح كنيم ، اينك ما به حقانيّت تو و رسولانت يقين داريم ) .\r\n\r\n[ آيهء ( 55 - 37 ) درخواست مشركان از پيامبر صلّى اللّه عليه و إله و سلم و برهان در ردّ آنان 
  ]\r\n( 37 )  ( وَ قالُوا لَوْ لا نُزِّلَ عَلَيْهِ آيَةٌ مِنْ رَبِّهِ قُلْ إِنَّ اللَّهَ قادِرٌ عَلى أَنْ يُنَزِّلَ آيَةً وَ لكِنَّ أَكْثَرَهُمْ لا يَعْلَمُونَ )  : ( و گفتند : چرا نشانه‌اى از جانب پروردگارش بر او نازل نشد ؟ بگو به درستى كه خدا مىتواند معجزه و نشانه‌اى بفرستد و ليكن بيشتر كافران نمىدانند ) ، اين آيه حكايت گفتار مشركان است كه قصدشان عاجز ساختن رسولخدا صلّى اللّه عليه و إله و سلم بود از اينكه بتواند معجزه‌اى بياورد ، چون سخن اينها در زمانى گفته شده كه بهترين معجزات يعنى قرآن در دسترسشان بوده ، لذا معلوم مىشود غرضشان معجزه‌اى غير قرآن است ، چون قرآن مطابق هواهاى نفس آنها نبود و لذا قرآن را معجزه‌اى قانع كننده نمىدانستند ، امّا اينكه گفتند ( ربّه ) معلوم مىشود كه نسبت به بتها و معبودهاى خود تعصب داشته‌اند و حتّى نمىخواستند بگويند : ( پروردگارا ) يا ( پروردگار ما ) بلكه براى توهين به پيامبر و سخيف شمردن دعوت او گفتند : ( پروردگار او ) كانّه خداوند عالم پروردگار آنها نيست و چيزى كه آنها را به اين پيشنهاد وا داشت جهل به دو امر بود ، اوّل ) : وثنيّت و بت پرستى آنها كه اينها به تعدد الهه و معبود اعتقاد داشتند و هر يك از آنها را مستقل و مؤثّر در امرى از امور جهان مىدانستند و خداوند را ربّ الارباب مىدانستند و خدايان خيالى خود را شفيع درگاه او مىشمردند و در عين حال معتقد بودند كه ربّ الارباب هرگز\r\n\r\n\r\n","description":"","footnote":"\r\n( 1 ) - سوره سجده ، آيه 12 .\r\n","page_name":" 603 ","page_number":603},
  {"content":"\r\n\r\nنمىتواند معجزه‌اى دالّ بر نفى الوهيّت خدايان ديگر نازل نمايد و اختيارات آنها را باطل كند و آنچه آنها را به اين امر تشويق مىنمود ، قول يهود بود كه دست خدا را در تدبير امور بسته مىدانستند ، دوّم ) : اينكه اينها نمىدانستند كه معجزاتى كه بر پيامبران نازل مىشود در صورتى به حال مردم مفيد است كه خداى تعالى خود آن را به پيامبرش نازل كند ( مانند عصاى موسى عليه السّلام و مرده زنده كردن عيسى عليه السّلام نه آنكه مردم آن را در خواست كنند ، چون سنّت پروردگار در معجزات درخواستى مردم چنين بوده كه اگر درخواست كنندگان در صورت ديدن آن معجزه ايمان نياورند ، خداوند آنها را بدون مهلت عذاب مىفرموده ، مانند : معجزات نوح ، هود ، صالح و امثال آن .\r\nامّا خداوند به هر صورت قادر است كه هرگونه معجزه‌اى را نازل كند ، چون او صاحب قدرت مطلقه بوده و از هيچ امرى عاجز نيست و لذا از اسم جلالهء ( اللّه ) به جاى ( ربّ ) استفاده فرمود و الوهيّت مطلقه خداوند ، هرگونه معبود غير او را نفى مىكند ، امّا جهل آنها نسبت به مقام الوهيّت و جهل به اينكه نزول معجزه مورد تقاضايشان موافق مصلحتشان نيست ، باعث جرأت آنها به چنين درخواستى شده است كه باعث هلاكت تمامى آنها و نزول عذاب مىباشد ،  ( قُلْ لَوْ أَنَّ عِنْدِي ما تَسْتَعْجِلُونَ بِهِ ، لَقُضِيَ الْأَمْرُ بَيْنِي وَ بَيْنَكُمْ وَ اللَّهُ أَعْلَمُ بِالظَّالِمِينَ )  « 1 » ، ( بگو اگر آنچه شما بر آن عجله مىكنيد نزد من بود ، هر آينه ميان من و شما كار يكسره مىشد و خداوند به احوال ستمكاران آگاهتر است ) .\r\n( 38 )  ( وَ ما مِنْ دَابَّةٍ فِي الْأَرْضِ وَ لا طائِرٍ يَطِيرُ بِجَناحَيْهِ إِلَّا أُمَمٌ أَمْثالُكُمْ ما فَرَّطْنا فِي الْكِتابِ مِنْ شَيْءٍ ثُمَّ إِلى رَبِّهِمْ يُحْشَرُونَ )  : ( و هيچ جنبنده‌اى در زمين و هيچ پرنده‌اى كه با دو بال خود مىپرد در آسمان نيست جز اينكه آنها نيز مانند شما گروههائى هستند كه سرانجام همه به سوى پروردگارشان محشور ميشوند و ما در كتاب از هيچ چيزى\r\n\r\n\r\n","description":"","footnote":"\r\n( 1 ) - سوره انعام ، آيه 58 .\r\n","page_name":" 604 ","page_number":604},
  {"content":"\r\n\r\nفرو گزار نكرديم ) ، ( دابّه ) يعنى هر حيوانى كه در زمين مىجنبد و ( طائر ) پرندهء در هوا را گويند و ( امّت ) گروهى از مردم هستند كه در هدف واحد اشتراك دارند ، مثلا دين يا سنّت يكسان و يا وحدت زمان و مكان آنان را مجتمع ساخته است و آيه شريفه مىفرمايد : همهء جنبندگان زمينى يا پرندگان آسمانى همه امّتهايى مانند شما هستند ، يعنى مقاصد و غايات معيّن و واحدى دارند و در مقاصدى مانند رزق و جفت‌گيرى و تهيه مسكن و چگونگى زندگى با هم مشابهت دارند ، و نيز مانند انسان داراى آراء و عقايد اجتماعى و فردى هستند كه اجتماعشان بر اساس آنها بنا شده است ، امّا در اين آيه جهت اشتراك ديگرى نيز ذكر شده و آن مسأله بازگشت به سوى خداست ، چون حشر يعنى بازگشت و اجتماع مردم به سوى خداوند بوسيله برانگيختن و از جاى كندن و به سوى كارى بسيج دادن و ملاك در حشر انسان زندگى ارادى و شعورى است كه انسان مىتواند راه سعادت يا شقاوت را به ميل خود اختيار كند .\r\nدر حيوانات نيز همين شعور ، منتهى به نحوى نازلتر وجود دارد و اينكه خداوند انسانها و حيوانات را براى جزا دادن در قيامت محشور مىكند ، دال بر تساوى آنها با انسان ، در شعور و اراده نيست ، و ليكن مرجع در حسابرسى همه آنها يكى است و آن صواب دادن به نيكان و انتقام گرفتن از ستمكاران مىباشد و نيكوكارى و ستم در حيوانات هم جريان دارد و حشر دائر مدار همين امر است .\r\nامّا اينكه فرمود :  ( ما فَرَّطْنا فِي الْكِتابِ . . . )  يعنى كتاب تكوين و آفرينش و لوح محفوظ كامل و تمام است و از هيچ چيز در آن فرو گزار نشده است و يا آنكه قرآن كريم كه كتاب الهى است كامل و تمام است و در آن بيان همه چيز آمده است ،  ( وَ نَزَّلْنا عَلَيْكَ الْكِتابَ تِبْياناً لِكُلِّ شَيْءٍ )  « 1 » ، ( ما كتاب را در حالى بر تو نازل كرديم كه بيان كنندهء هر حقيقتى است ) .\r\n\r\n\r\n","description":"","footnote":"\r\n( 1 ) - سورهء نحل ، آيه 89 .\r\n","page_name":" 605 ","page_number":605},
  {"content":"\r\n\r\n( 39 )  ( وَ الَّذِينَ كَذَّبُوا بِآياتِنا صُمٌّ وَ بُكْمٌ فِي الظُّلُماتِ مَنْ يَشَأِ اللَّهُ يُضْلِلْهُ وَ مَنْ يَشَأْ يَجْعَلْهُ عَلى صِراطٍ مُسْتَقِيمٍ )  : ( و كسانى كه آيات ما را تكذيب نمودند ، كران و كورانى در ظلمت هستند و هر كس را خدا بخواهد گمراه مىكند و هر كس را بخواهد بر راه مستقيم قرار مىدهد ) ، يعنى از تكذيب كنندگان آيات الهى ، كرها جاهلان مقلّدى هستند كه مانند كران از خودشان رأيى ندارند و صرفا پيروى مىكنند و گنگها ، علماء پيروى شونده‌اى هستند كه از اظهار حقّ عاجزند و آن را كتمان مىكنند و هر دوى اينها در تاريكيهايى قرار دارند كه مانع از ديدن حقيقت توسّط آنهاست و لذا حق را از باطل تشخيص نمىدهند ، پس اين كرى و لالى و كورى آنها از جانب خداست و به كيفر تكذيب آيات الهى دچار آن شده‌اند ، به اين علّت كه خداى سبحان گمراه كردن چنين شخصى را به خود نسبت داده است ، نظير آيهء  ( وَ ما يُضِلُّ بِهِ إِلَّا الْفاسِقِينَ )  « 1 » ، ( و با آن گمراه نمىكند جز بدكاران را ) ، مراد از اضلال در اين جا ، كر و گنگ كردن و در ظلمت انداختن آنان است و از جانب ديگر هر كس را كه استحقاق داشته باشد گوشى مىدهد كه دعوت خدا را بشنود و بپذيرد و چشمى مىدهد كه حق را ببيند و اجابت كند و اين همان صراط مستقيم است و چنين شخصى مىتواند دعوت خدا و رسول را كه او را بسوى آنچه باعث حيات اوست دعوت مىكنند بشنود و اجابت كند .\r\n( 40 )  ( قُلْ أَ رَأَيْتَكُمْ إِنْ أَتاكُمْ عَذابُ اللَّهِ أَوْ أَتَتْكُمُ السَّاعَةُ أَ غَيْرَ اللَّهِ تَدْعُونَ إِنْ كُنْتُمْ صادِقِينَ )  : ( بگو اگر راست مىگوييد به من بگوييد اگر عذاب الهى و يا روز قيامت بر شما برسد ، آيا غير خدا كسى را براى فرياد رسى مىخوانيد ؟ ) ، اين جمله تجديد احتجاج عليه مشركين است و مىفرمايد ، مرا خبر دهيد كه اگر عذاب ، يا ساعت قيامت از جانب خدا نازل شود و سر برسد در اين صورت اگر راست مىگوييد به چه كسى پناه مىبريد و\r\n\r\n\r\n","description":"","footnote":"\r\n( 1 ) - سورهء بقره ، آيه 26 .\r\n","page_name":" 606 ","page_number":606},
  {"content":"\r\n\r\nچه كسى را مىخوانيد كه آن عذاب را از شما دفع كند ؟ آيا جز خدا كسى از بتهاى شما و الهه‌هاى شما هست كه به داد شما برسد يا فقط او را مىخوانيد و تنها اوست كه قادر بر كشف آن بليّه از شماست و اگر بخواهد آن بلا را از شما دفع مىكند ، پس تنها اوست كه قدرت مطلق دارد و مىتواند نفعى را به شما و اصل يا ضررى را از شما دفع نمايد ، پس هيچ معبودى جز او نيست و روى آوردن به سوى او در هنگام گرفتارى از فطريات بشر است .\r\n( 41 )  ( بَلْ إِيَّاهُ تَدْعُونَ فَيَكْشِفُ ما تَدْعُونَ إِلَيْهِ إِنْ شاءَ وَ تَنْسَوْنَ ما تُشْرِكُونَ )  : ( بلكه فقط او را مىخوانيد و اوست كه اگر بخواهد آن گرفتارى را از شما رفع مىكند و آن روز شركائى را كه امروز باور داريد فراموش خواهيد كرد ) ، چون در هنگام گرفتارى و بلا انسان از هر چيز غير از خودش فارغ مىشود و همين نفسش او را مجبور مىسازد كه به سوى خالق خود توجّه كند ، پس انسان هر چيز را هم فراموش كند ، خود و خداى خود را از ياد نخواهد برد و اين امرى فطرى است و خداى متعال هم چون داراى قدرت مطلقه است ، اگر بخواهد و مشيّتش تعلّق بگيرد ، مىتواند هر گرفتارى را بر طرف سازد ، حتّى زمان قيامت را كه هيچ ترديدى در آن نيست ، و اگر نه ، مىتواند آن مسأله را بر طرف نسازد ، چون خدا مجبور و ناچار در قبول دعاى ما نيست و اينكه فرمود :  ( ادْعُونِي أَسْتَجِبْ لَكُمْ )  « 1 » ، ( بخوانيد مرا ، اجابت كنم شما را ) ، اين وعدهء استجابت ، قدرت بر ترك استجابت را از او سلب ننموده و دست بندى به قدرت او نيست و خداوند باز هم قدرت بر ترك دارد .\r\nو اينكه فرمود ( تنسون ما تشركون ) يعنى بتها و معبودهايى را كه شريك خدا گرفته‌ايد فراموش مىكنيد به جهت آنست كه اينها نفعى به حال شما ندارند و لذا در هنگام هجوم بلا ، غير خودتان و پروردگارتان همه چيز را فراموش مىكنيد و اين برهان\r\n\r\n\r\n","description":"","footnote":"\r\n( 1 ) - سورهء مؤمن ، آيه 60 .\r\n","page_name":" 607 ","page_number":607},
  {"content":"\r\n\r\nخود صريحترين برهان است بر توحيد معبود و اينكه جز اللّه تعالى خداى ديگرى نيست .\r\n( 42 )  ( وَ لَقَدْ أَرْسَلْنا إِلى أُمَمٍ مِنْ قَبْلِكَ فَأَخَذْناهُمْ بِالْبَأْساءِ وَ الضَّرَّاءِ لَعَلَّهُمْ يَتَضَرَّعُونَ )  : ( و به تحقيق پيامبرانى را به سوى امّتهايى كه قبل از تو بودند فرستاديم و به منظور اينكه شايد به درگاه ما تضرّع نمايند ، آنان را با سختيها و گرفتاريهاى گوناگون گرفتار ساختيم ) ، پس اين سنّت الهى است كه ابتدا پيامبران را به سوى امّتها گسيل مىدارد كه آنها را به سوى توحيد فرا خوانند و آنگاه آنها را به انواع شدّتها و محنتها آزمايش مىكند و ( بأس ) از ريشهء ( بؤس ) به معناى شدّت گرفتارى و مكروه و ( ضرّاء ) به معناى بدحالى است ، اعم از بد حالى روحى مانند ، نادانى و اندوه يا بد حالى جسمى ، مانند مرض و نقص‌هاى بدنى و يا بد حالىهاى خارجى ، مانند سقوط از رياست و جاه و از بين رفتن مال و امثال آن ، و ( تضرّع ) به معناى تذلّل و خوارى در برابر خداى سبحان است ، به اين منظور كه شايد گرفتاريها را رفع نمايد و خداوند مىفرمايد : هدف از اين محنتها و مصائب اين بود كه اينها با تضرّع به درگاه خدا روى آورند و با حسن اختيار خدا را بخوانند و دلهايشان نرم گشته و از خوردن فريب در برابر جلوه‌هاى شيطان و از اتكاء به اسباب ظاهرى اعراض نمايند ، پس اصابت اين بلاها به نفع آن امّتها بود ، چون انگيزهء توبه و رجوع آنها بسوى ساحت پروردگار عالم مىگشت .\r\n( 43 )  ( فَلَوْ لا إِذْ جاءَهُمْ بَأْسُنا تَضَرَّعُوا وَ لكِنْ قَسَتْ قُلُوبُهُمْ وَ زَيَّنَ لَهُمُ الشَّيْطانُ ما كانُوا يَعْمَلُونَ )  : ( پس چرا وقتى عذاب ما به آنها رسيد تضرّع نكردند ، ولى دلهايشان سخت شد و شيطان عمل زشتشان را برايشان زينت داد ) ، پس آنها در مواقع برخورد با ناملايمات و بليّات هم به سوى پروردگار خود رجوع نكرده و در برابرش تذلّل ننمودند و دلهايشان تحت تأثير قرار نگرفت و همچنان سرگرم اعمال شيطانى خود شدند و از ذكر خدا غفلت نمودند و به اسباب ظاهرى اعتماد كردند و پنداشتند كه اصلاح امورشان به\r\n\r\n","description":"","footnote":"","page_name":" 608 ","page_number":608},
  {"content":"\r\n\r\nآن اسباب بستگى دارد و آن اسباب مستقل در تأثير هستند و شيطان هم با القائات خود اعمالشان را بر ايشان موجّه جلوه داد و لذا به اعمال پليد خود و ظلمى كه به نفسشان مىكردند افزودند .\r\n( 44 )  ( فَلَمَّا نَسُوا ما ذُكِّرُوا بِهِ فَتَحْنا عَلَيْهِمْ أَبْوابَ كُلِّ شَيْءٍ حَتَّى إِذا فَرِحُوا بِما أُوتُوا أَخَذْناهُمْ بَغْتَةً فَإِذا هُمْ مُبْلِسُونَ )  : ( پس وقتى آنچه را باعث تذكّرشان بود بكلّى از ياد بردند ، درهاى همه لذائذ مادّى را بر آنها گشوديم ، تا وقتى كه به آنها شادمان و سرگرم شدند ، ناگاه آنها را بگرفتيم ، پس آنگاه ايشان فرو مانده و خاموش گشتند ) ، يعنى هنگامى كه ضرورت توبه و تضرّع و رجوع به درگاه الهى را از ياد بردند ، آنگاه نعمتهاى دنيوى را تمام و كامل بر آنها عرضه نموديم و بدون هيچ اندازه‌گيرى يا منعى آنها را از همه لذائذ مادّى مانند مال و فرزند و سلامتى و آسايش و ارزانى و امنيّت و . . . بهره‌مند ساختيم ، تا زمانى كه به آنها مغرور شدند و خود را مستقل و بىنياز از پروردگار خود دانستند و آنچنان غرق در لذّتها و به آنها شادمان شدند كه خداى خويش را فراموش كردند ، آنگاه ناگهان عذاب خود را بر آنان نازل كرديم و آنها را گرفتار نموديم ، بطوريكه در آن زمان از شدّت اندوه و گرفتارى خاموش شدند و از ارائهء حجّت باز ماندند و اين همان استدراج الهى است ، يعنى وقتى كفّار تذكّرات الهى را فراموش كردند و از آنها اعراض نمودند ، آنگاه آنها را استدراج فرمود و از هر نعمتى به آنان ارزانى داشت و تمتّع از لذائذ مادّى را برايشان تكميل گرداند و در نتيجه فرح و سرور و غفلت كه از آثار تكميل نعمت است در دلهايشان پديد آمد و ناگاه در حالى كه كه ديگر هيچ عذرى نداشتند آنها را به عذاب خود دچار نمود و هلاكشان كرد .\r\n( 45 )  ( فَقُطِعَ دابِرُ الْقَوْمِ الَّذِينَ ظَلَمُوا وَ الْحَمْدُ لِلَّهِ رَبِّ الْعالَمِينَ )  : ( پس دنبالهء گروهى كه ستم نمودند قطع شد و ستايش مخصوص پروردگار عالميان است ) ، ( دابر ) دنباله‌اى است كه از پى چيزى مىرسد و معناى آيه چنين مىشود كه هلاكت و نابودى همهء ايل و\r\n\r\n","description":"","footnote":"","page_name":" 609 ","page_number":609},
  {"content":"\r\n\r\nتبار ستمكاران را فرا گرفت و از آنان هيچ اثرى باقى نگذاشت و يا احدى از آنها نجات نيافت و اين هم به سبب ظلمشان بود ، يعنى ظلمشان باعث شد كه خداى تعالى آنها را محكوم به هلاكت كند و نسلشان را براندازد ،  ( فَهَلْ تَرى لَهُمْ مِنْ باقِيَةٍ )  « 1 » ، ( آيا باقيمانده‌اى از آنان را مىبينى ) .\r\nو در آخر ستايش پروردگار را نمود ، چون همهء اين بلاهايى كه بر سر آنها آمد نتيجه ظلم و كفر خودشان بود و هيچ ملامتى در اين عمل متوجّه خداى متعال نيست ، بلكه او سزاوار مدح و ثناست ، چون او دربارهء آنها جز به مقتضاى حكمتش رفتار نكرده و در راهى كه منتهى به هلاكت آنها شد ، پروردگار آنها را فقط به سوى چيزى كه خودشان برگزيدند سوق داد ، پس هر خوارى و زشتى سزاوار كافران و هر حمد و ثنايى در خور پروردگار عالميان است .\r\n( 46 )  ( قُلْ أَ رَأَيْتُمْ إِنْ أَخَذَ اللَّهُ سَمْعَكُمْ وَ أَبْصارَكُمْ وَ خَتَمَ عَلى قُلُوبِكُمْ مَنْ إِلهٌ غَيْرُ اللَّهِ يَأْتِيكُمْ بِهِ انْظُرْ كَيْفَ نُصَرِّفُ الْآياتِ ثُمَّ هُمْ يَصْدِفُونَ )  : ( بگو خبر دهيد مرا اگر خداوند گوشها و چشمهاى شما را بگيرد و بر دلهاى شما مهر بزند ، كدام معبودى جز خداوند مىتواند آنها را به شما برگرداند ، ببين چگونه آيات خود را تكرار مىكنيم و با اين حال اينها باز هم از آنها اعراض مىكنند ) ، گرفتن گوش و چشم به معناى كر و كور كردن آنها است و مهر بر دلها زدن به معناى بستن دريچهء دل است ، به طورى كه ديگر چيزى از خارج در آن داخل نشود تا قلب دربارهء آن فكر كند و به كار افتد و خير و شرّ و نافع و مضرّ آن را تشخيص دهد ، نه اينكه به كلى از خاصيّت تعقّل و تفكّر ساقط شود .\r\nخداوند براى ارائه برهان بر عليه مشركان مىفرمايد : اگر خدا چشم و گوش شما را بگيرد و قلب شما را مهر بزند ، چه معبودى غير از او مىتواند آنها را به شما باز گرداند ؟\r\nاصولا اين گفتار مشركين كه خداوند شركائى دارد ، سخنى است كه خود مستلزم بطلان\r\n\r\n\r\n","description":"","footnote":"\r\n( 1 ) - سورهء حاقّه ، آيه 8 .\r\n","page_name":" 610 ","page_number":610},
  {"content":"\r\n\r\nخويش است ، زيرا معتقد به اين سخن ، شركاء را از اين نظر مىپرستد كه در جلب منافع و دفع مضّار شفيع در درگاه خدا هستند ، بنابراين خود مشركان اعتقاد دارند كه خداى سبحان مىتواند بدون هيچ مزاحم و مانعى در خلق خود تصرف كند و از آن جمله چشم و گوش او را گرفته و بر قلب او مهر بزند ، در اين صورت كداميك از آن شركاء مىتوانند از خزانهء خود چشم و گوش و دل ديگرى به او بدهد ؟ و حال آنكه خود آن فرد ، آنها را شفيعى مىدانست و معتقد بود در امر خلق و ايجاد دخالتى ندارند ، در اين صورت الوهيّت و خدايى اين شركاء چه معنايى دارد ؟ خدا ، كسى را گويند كه بتواند در عالم چيزى را ايجاد نموده يا نابود نمايد و در عالم هرطور بخواهد بتواند تصرف نمايد ، پس معناى الوهيّت معنايى است كه بر اين شركاء و واسطه‌ها صدق نمىكند و معبود ناميدن اينها كه نه نفعى به حال بشر دارند و نه صاحب اثرى هستند ، سخنى لغو و بيهوده است .\r\nدر ادامه پروردگار مىفرمايد : ( انظر كيف . . . ) يعنى خداوند اسباب كونيه را مىگرداند و تا افق افكار مردم نازل مىكند و همهء اين اسباب تكوينى ادوات و اسبابى هستند كه استقلال در تأثير ندارند ، امّا با اين همه دلايل روشن باز هم مردم از روى استكبار و لجبازى از آنها رويگردان مىشوند و به آيات الهى ايمان نمىآورند .\r\n( 47 )  ( قُلْ أَ رَأَيْتَكُمْ إِنْ أَتاكُمْ عَذابُ اللَّهِ بَغْتَةً أَوْ جَهْرَةً هَلْ يُهْلَكُ إِلَّا الْقَوْمُ الظَّالِمُونَ )  : ( بگو خبر دهيد مرا ، اگر عذاب الهى به طور ناگهانى و يا آشكار به شما برسد ، آيا جز گروه ستمكاران كسى هلاك مىشود ؟ ) ، ( جهر ) يعنى ظهور تامّ و روشنى كه جاى ترديد باقى نگذارد و ( بغتة ) يعنى ظهور ناگهانى و غافلگيرانه كه مجالى براى حذر نماند .\r\nاين آيه شريفه متضمن حجّتى است كه عليه عموم ستمكاران اعلام خطر نموده و بيان مىكند كه عذاب خدا هرگز هدف را اشتباه نمىكند و ستمكاران را نابود مىسازد و نيز بيان مىكند كه مشركين همين ستمكارانند ، چون ايشان از دعوت الهى سر باز زده و آيات\r\n\r\n","description":"","footnote":"","page_name":" 611 ","page_number":611},
  {"content":"\r\n\r\nالهى را تكذيب كرده‌اند و عذاب ، رساندن مجرم به كيفر اوست ، البته كيفرى كه متناسب با جرم او باشد و بديهى است كه هيچ جرمى بدون ظلم واقع نمىشود و ظلم هم هلاكت را بدنبال دارد ، پس عذاب الهى جز ستمكاران را هلاك نمىكند .\r\n( 48 )  ( وَ ما نُرْسِلُ الْمُرْسَلِينَ إِلَّا مُبَشِّرِينَ وَ مُنْذِرِينَ فَمَنْ آمَنَ وَ أَصْلَحَ فَلا خَوْفٌ عَلَيْهِمْ وَ لا هُمْ يَحْزَنُونَ )  : ( و ما پيامبران را جز براى بشارت و بيم دادن نفرستاديم ، پس هر كس ايمان بياورد و عمل شايسته انجام دهد نه بيمى بر ايشان هست و نه اندوهگين شوند ) ، اين آيه و آيه قبلى اين جهت را بيان مىكند كه مشركين همان ستمكارانند و به جهت همين ظلمشان به عذاب خدا هلاك مىشوند ، در اين آيه خداى متعال به پيامبر خود دستور مىدهد كه عليه مشركين اتمام حجّت نمايد و اعلام كند كه اگر عذاب خدا نازل شود جز ستمكاران هلاك نخواهند شد و آنگاه مىفرمايد : اين ماييم كه اين حجت را به تو القاء كرده‌ايم و ماييم كه عذاب مىفرستيم و فرستادن پيامبران تنها به منظور بشارت و بيم دادن است ، پس كسانى كه در مرحلهء عقيده ، ايمان داشته و در مرحلهء عمل ، عمل صالح و شايسته انجام دهند ، حرجى بر آنان نيست و هيچ بيمى از شرّ كنونى و هيچ اندوهى از شرى كه در آينده دامنگيرشان بشود ندارند .\r\n( 49 )  ( وَ الَّذِينَ كَذَّبُوا بِآياتِنا يَمَسُّهُمُ الْعَذابُ بِما كانُوا يَفْسُقُونَ )  : ( و كسانى كه آيات ما را تكذيب كردند به سبب آن فسقى كه مرتكب شدند عذاب به آنها خواهد رسيد ) ، در ادامه مىفرمايد كسانى كه تكذيب آيات الهى را نمايند ، بايد بدانند كه به جرم فسق و خروج از روش بندگى و عبوديّت ، عذاب الهى گريبانگيرشان مىشود ، پس بايد امروز به فكر فرداى خود باشند و ببينند جزء كدام گروه هستند .\r\n( 50 )  ( قُلْ لا أَقُولُ لَكُمْ عِنْدِي خَزائِنُ اللَّهِ وَ لا أَعْلَمُ الْغَيْبَ وَ لا أَقُولُ لَكُمْ إِنِّي مَلَكٌ \r\n\r\n","description":"","footnote":"","page_name":" 612 ","page_number":612},
  {"content":"\r\n\r\n إِنْ أَتَّبِعُ إِلَّا ما يُوحى إِلَيَّ قُلْ هَلْ يَسْتَوِي الْأَعْمى وَ الْبَصِيرُ أَ فَلا تَتَفَكَّرُونَ )  : ( اى پيامبر بگو : من به شما نمىگويم كه خزائن خدا در نزد من است و نمىگويم كه علم غيب دارم و نمىگويم كه من فرشته هستم ، من جز آنچه را كه به من وحى مىشود پيروى نمىكنم ، بگو آيا كور و بينا يكسانند ، چرا تعقّل نمىكنيد ؟ ) ، شايد مراد از خزينه‌هاى خدا خزائن الوهيّت و تدبير و رحمت الهى باشد ، يعنى همان منبع فيض الهى كه هستى و آثار آن را به هر چيزى افاضه مىكند و نحوهء افاضه پروردگار به صورت كلمهء « كن » است كه از مقام عظمت و كبريايى الهى صادر مىگردد  « إِنَّما أَمْرُهُ إِذا أَرادَ شَيْئاً أَنْ يَقُولَ لَهُ كُنْ فَيَكُونُ )  « 1 » ، ( جز اين نيست كه امر او زمانى كه چيزى را اراده كند ، مىگويد : باش پس مىشود ) .\r\nو در جاى ديگر فرموده است  ( وَ إِنْ مِنْ شَيْءٍ إِلَّا عِنْدَنا خَزائِنُهُ وَ ما نُنَزِّلُهُ إِلَّا بِقَدَرٍ مَعْلُومٍ )  « 2 » ، ( هيچ چيزى نيست جز اينكه خزائن آن در نزد ماست و ما آن را جز به مقدار محدود و معيّن نازل نمىكنيم ) .\r\nپس منظور از خزائن الهى آن مقام از مقامات الهى است كه هر عطائى از آن مقام صادر مىشود بدون آنكه چيزى از آن كاسته شود يا به انتهاء برسد و يا متأثر گردد و اين مقام تنها از آن خداى سبحان است ، زيرا غير خدا حتّى اگر رسول او باشد ، وجود و كمالاتش محدود است و نمىتواند هيچ فقيرى را بىنياز ساخته و هيچ سائلى را راضى نمايد ، يا هيچ سئوالى را اجابت نمايد ، چون داراى كمال بىمنتهى و نامحدود نيست ، و مراد از ( لا اعلم الغيب ) اين است كه من در علم به چيزى از امور غيبى ، از خودم استقلالى ندارم و بدون وحى نمىتوانم علم به غيب پيدا كنم ، پس وحى دريچه‌اى به عالم غيب است ، ولى رسول در آن استقلالى ندارد ، به فرموده قرآن كريم  ( عالِمُ الْغَيْبِ فَلا يُظْهِرُ \r\n\r\n\r\n","description":"","footnote":"\r\n( 1 ) - سوره ياسين ، آيه 82 .\r\n( 2 ) - سوره حجر ، آيه 21 .\r\n","page_name":" 613 ","page_number":613},
  {"content":"\r\n\r\n  عَلى غَيْبِهِ أَحَداً إِلَّا مَنِ ارْتَضى مِنْ رَسُولٍ )   « 1 » ، ( خداوند عالم غيب است ، پس احدى را بر غيب خود آگاه نمىسازد ، مگر كسى از فرستادگانش را كه بپسندد ) ، و اينكه فرمود :  ( وَ لا أَقُولُ لَكُمْ إِنِّي مَلَكٌ )  كنايه از اين است كه پيامبر آثارى را كه فرشتگان دارند ندارد ، چون آنها از حوائج زندگى مادّى مثل خوردن و آشاميدن و ازدواج و امثال آن منزّه هستند .\r\nكما اينكه در جاى ديگر مىفرمايد :  ( قُلْ إِنَّما أَنَا بَشَرٌ مِثْلُكُمْ يُوحى إِلَيَّ )  « 2 » ، ( بگو من بشرى مثل شما هستم ، كه به من وحى مىشود ) ، و آنگاه مىفرمايد :  ( إِنْ أَتَّبِعُ إِلَّا ما يُوحى إِلَيَّ )  ، يعنى من پيامبر خدايم و تنها ادّعايم اين است كه خداى تعالى هر مطلبى را كه بخواهد به من وحى مىكند و من جز از دستورهايى كه با وحى به من مىرسد ، پيروى نمىكنم ، پس وظيفه پيامبر تنها ابلاغ است .\r\nو فراز بعدى كه مىفرمايد : آيا كور و بينا يكسان هستند ، كنايه از اين است كه اگر چه من فرشته نيستم و استقلالا علم به غيب ندارم و خزائن خدا هم بدست من نيست ، امّا من پيامبرى هستم كه از جانب خدا به من وحى مىشود ، پس بشر بودن من مانع نمىشود كه فرقى با شما نداشته باشم ، بلكه فرق من با شما مثل تفاوتى است كه بينا با نابينا دارد ، همانطور كه كور و بينا در انسانيّت با هم مشتركند و در عين حال اوضاع حكم مىكند كه نابينا از بينا پيروى كند ، همچنين شما كه جاهل به وحى هستيد بايد از من كه عالم به آن هستم و دستورات الهى را به شما ابلاغ مىكنم پيروى كنيد ، پس چرا به اين مسائل توجّه نمىكنيد و در اطراف آن تعقّل نمىنماييد .\r\n( 51 )  ( وَ أَنْذِرْ بِهِ الَّذِينَ يَخافُونَ أَنْ يُحْشَرُوا إِلى رَبِّهِمْ لَيْسَ لَهُمْ مِنْ دُونِهِ وَلِيٌّ وَ لا شَفِيعٌ لَعَلَّهُمْ يَتَّقُونَ )  : ( و كسانى را كه از محشور شدن در روزى كه جز خدا ولىّ و شفيعى نيست ترس دارند ، با اين قرآن بيم ده ، باشد كه پرهيزگار شوند ) منظور از خوف از\r\n\r\n\r\n","description":"","footnote":"\r\n( 1 ) - سورهء جنّ ، آيه 26 .\r\n( 2 ) - سوره كهف ، آيه 110 .\r\n","page_name":" 614 ","page_number":614},
  {"content":"\r\n\r\nحشر ، يعنى ، خوفى كه انسان را به يقين رهنمون مىشود ، منظور كسانى هستند كه از روز حشر بسوى پروردگارشان ، مىترسند و به آن يقين دارند و اگر چه كه انذار پيامبر عامّ است و شامل همهء مردم مىشود ، امّا انذار و بيم دادن تنها مفيد به حال كسانى است كه گوش شنوا دارند و از قيامت در دلشان بيم هست و سودى به حال كسانى كه معارض هستند و خود را بىنياز مىبينند ، ندارد ، چون همين ترس از عذاب دعوت پيامبر را به فهم مردم نزديك مىكند و مردم خدا ترس به حق نزديكترند و اميد ايمان آوردنشان بيشتر است ، لذا پيامبر بايد در انذار چنين كسانى اهتمام بيشترى به خرج دهد ، در ادامه ولايت و شفاعت را به طور كلى از غير خدا نفى مىكند و در بعضى آيات ديگر آن را مقيّد به اذن خدا مىنمايد ،  ( مَنْ ذَا الَّذِي يَشْفَعُ عِنْدَهُ إِلَّا بِإِذْنِهِ )  « 1 » ، ( كيست كه در درگاه او بدون اذنش شفاعت كند ) .\r\nامّا اينكه در اين آيه مطلقا آن را نفى فرمود ، در واقع نفى شفاعت از بتها و معبودهاى خيالى است كه مشركان قائل بوده‌اند و اينكه فرمود : ( لعلّهم يتّقون ) يعنى آنها را انذار كن تا شايد از صفات جلالهء الهى مثل قهر و غلبه او بترسند و ايمان بياورند .\r\n( 52 )  ( وَ لا تَطْرُدِ الَّذِينَ يَدْعُونَ رَبَّهُمْ بِالْغَداةِ وَ الْعَشِيِّ يُرِيدُونَ وَجْهَهُ ما عَلَيْكَ مِنْ حِسابِهِمْ مِنْ شَيْءٍ وَ ما مِنْ حِسابِكَ عَلَيْهِمْ مِنْ شَيْءٍ فَتَطْرُدَهُمْ فَتَكُونَ مِنَ الظَّالِمِينَ )  : ( و كسانى را كه در هر صبح و شام پروردگار خود را مىخوانند و در جستجوى رضاى او هستند از خود طرد مكن و بدان كه از حساب ايشان چيزى بر تو و از حساب تو چيزى برايشان نيست كه بدان سبب آنها را از خود برانى و در نتيجه از ستمكاران شوى ) ، از سياق برمىآيد كه مشركان از پيامبر صلّى اللّه عليه و إله و سلم توقع داشته‌اند كه افراد فقير و بيچاره‌اى را كه گرد پيامبر هستند از خود براند تا افراد غنى با رغبت ايمان بياورند ،\r\n\r\n\r\n","description":"","footnote":"\r\n( 1 ) - سورهء بقره ، آيه 255 .\r\n","page_name":" 615 ","page_number":615},
  {"content":"\r\n\r\nچون آنها از روى نخوّت و غرور انتظار داشتند كه پيامبر اغنياء را بر فقراء ترجيح دهد و بينوايانى را كه از صميم دل ايمان آورده‌اند از خود براند و امثال اين خواهشهاى بى جا را امتهاى قبلى مثل امّت نوح عليه السّلام نيز از ايشان نموده بودند « 1 » .\r\nاز مقايسه اين آيه با آيهء 31 سوره هود بدست مىآيد كه مراد از افراد مورد بحث در اين آيات همان مؤمنين هستند و اگر صريحا آنها را اسم نبرده ، بلكه وصف آنها را ذكر كرده ، براى اين بوده كه بفهماند ارتباط و دوستى آنها نسبت به خداوند در امرى است كه جز خدا كسى در آن دخالتى ندارد ، ( وجه ) به معناى صورت يا روى هر چيز است و قسمت ظاهرى و مشرف هر چيزى را وجه گويند و اين گروه مؤمنان كه صبح و شام به ياد خدا هستند با اعمال شايسته‌اى كه انجام مىدهند قصد تقرّب و توجّه به سوى پروردگار را دارند و اينكه فرمود : « ما عليك من حسابهم . . . » ، ( حساب ) عبارت است از استعمال عدد و چون تزكيهء اعمال بندگان و معدل‌گيرى آن ، براى پاداش و كيفر نيز مستلزم حساب است ، لذا رسيدگى به اعمال با نام حساب اعمال ناميده شده است .\r\nو مقصود آنست كه اى پيامبر از تو برنمىآيد كه حساب آنها را رسيدگى كنى و كيفر يا پاداششان دهى ، پس نمىتوانى كسانى را كه رفتارشان خوشايند تو نيست از خود برانى ، چنان كه آنان نيز در شأنى نيستند كه حسابدار اعمال تو باشند و تو از ترس اينكه مبادا مورد اعتراضشان واقع شوى آنها را طرد كنى و ممكن هم هست كه منظور تحمّل حساب باشد ، يعنى مقصود آنست كه سنگينى و وزر و بال اعمال زشت آنان بر تو نيست ، همچنانكه از اعمال تو چيزى بر عهدهء آنان نيست و يا شايد منظور از حساب ، حساب رزق باشد ، يعنى رزق و روزى آنها بر عهدهء تو نيست كه آنها را از خود برانى و از آنها كراهت داشته باشى و با اين كار جزء گروه ستمكاران و داخل در جماعت آنان بشوى .\r\n\r\n\r\n","description":"","footnote":"\r\n( 1 ) - سوره هود ، آيه 31 .\r\n","page_name":" 616 ","page_number":616},
  {"content":"\r\n\r\n( 53 )  ( وَ كَذلِكَ فَتَنَّا بَعْضَهُمْ بِبَعْضٍ لِيَقُولُوا أَ هؤُلاءِ مَنَّ اللَّهُ عَلَيْهِمْ مِنْ بَيْنِنا أَ لَيْسَ اللَّهُ بِأَعْلَمَ بِالشَّاكِرِينَ )  : ( اينچنين بعضى از آنان را با بعضى ديگر آزمايش كرديم تا بگويند : آيا اينان بودند گروهى كه خداوند از ميان همهء ما به آنها نعمت داد ؟ آيا خداوند به بندگان شكرگزار داناتر نيست ) ، ( فتنه ) به معناى امتحان بوده و سياق آيه مىرساند كه استفهام آنها از روى استهزاء مىباشد و معلوم است كه گويندگان اين سخن كسانى را مسخره مىكرده‌اند كه در نظر آنها حقير و فاقد ارزش اجتماعى بودند و اين گويندگان همان اقويا و زورمندان بوده‌اند كه براى فقراء و زير دستان ارزشى قائل نبوده‌اند و خداى سبحان به پيغمبر خود خبر مىدهد كه اين اختلاف طبقات اجتماعى امتحانى الهى است كه اشخاص به وسيلهء آن محك و آزمايش مىشوند و افراد ناسپاس از شكرگزاران متمايز مىگردند و آنان كه اهل كفران نعمت و اهل استكبارند دربارهء فقراى با ايمان با استهزاء مىگويند : « آيا خداوند از ميان همهء ما مردم ، به اين بىنوايان نعمت داد ؟ »\r\nامّا جمله ( اليس اللّه . . . ) جواب از استهزاء آنان است و مىفرمايد : اينها شكر گزاران نعمت خدا هستند ، نه كفّار و خداوند به احوال شكر گزاران از بندگان خود داناتر است و آنها را بهتر مىشناسد و مسلّم است كه منعم به كسى منّت مىگزارد و نعمت مىدهد كه شكرگزار باشد ، پس اين ظواهر دنيوى و ماديّات در نزد خدا ، قدر و احترامى ندارد ، بلكه كرامت ، تنها دائر مدار شكر نعمت بوده و نعمت حقيقى هم همانا « ولايت الهى » است ، لذا توحيد و نفى شريك از پروردگار مصداق شكر الهى مىشود ، كما اينكه در سورهء يوسف نفى شريك از خدا را شكر ناميده است « 1 » .\r\n( 54 )  ( وَ إِذا جاءَكَ الَّذِينَ يُؤْمِنُونَ بِآياتِنا فَقُلْ سَلامٌ عَلَيْكُمْ كَتَبَ رَبُّكُمْ عَلى نَفْسِهِ الرَّحْمَةَ أَنَّهُ مَنْ عَمِلَ مِنْكُمْ سُوءاً بِجَهالَةٍ ثُمَّ تابَ مِنْ بَعْدِهِ وَ أَصْلَحَ فَأَنَّهُ غَفُورٌ \r\n\r\n\r\n","description":"","footnote":"\r\n( 1 ) - سورهء يوسف ، آيه 38 .\r\n","page_name":" 617 ","page_number":617},
  {"content":"\r\n\r\n رَحِيمٌ )  : ( و هنگامى كه ، كسانى كه به آيات ما ايمان دارند نزد تو مىآيند به آنها بگو :\r\nسلام بر شما ، پروردگار شما رحمت را بر خود واجب كرده كه هر كسى از شما كه از روى جهالت عمل زشتى مرتكب شود و سپس توبه كرده عمل صالح نمايد ، خداوند هم آمرزنده و رحيم است ) ، ( سلام ) دعاى به نجات و رهايى از هر بدى است براى كسى كه به او تحيّت مىگويند ، و معناى ( كتب ربّكم على نفسه الرحمة ) ، چنانچه سابقا بيان نموديم اين است كه خداوند رحمت را بر خود واجب كرده است و محال است كارى از كارهاى پروردگار داراى عنوان رحمت نباشد و ( اصلاح ) به معناى اتّصاف به صلاح است ، بنابراين اصلاح فعل لازمى است ، اگر چه در حقيقت متعدّى باشد .\r\nو ارتباط اين آيه با آيهء قبلى روشن است ، چون در آن آيه نهى فرمود ، رسولخدا را از اينكه مؤمنين را از خود طرد نمايد و در اين آيه امر مىكند كه با ايشان ملاطفت نموده و بر آنان سلام كند و كسى را از آنان كه توبهء واقعى نمايد به مغفرت و رحمت خدا بشارت دهد تا دلهايشان گرم و اضطراب درونيشان مبدّل به سكون و آرامش شود .\r\nپس آيه مورد بحث ، اولا ) : راجع به توبه است ، آن هم توبه از گناه ، نه توبه از كفر و شرك چون فرمود : ( من عمل منكم . . . ) .\r\nثانيا ) : ( جهالت ) در مقابل عناد ، لجاجت و تعمّد است ، چون كسى كه مؤمن باشد و هر صبح و شام پروردگارش را بخواند و در صدد جلب رضاى او باشد هرگز از روى عمد يا لجاجت گناهى مرتكب نمىشود ، بلكه اگر گناه كند از روى جهالت و دستخوش غضب و شهوت شدن است .\r\nثالثا ) : تأكيد مىنمايد كه توبه وقتى قبول مىشود كه توبه حقيقى باشد و شخص خود را اصلاح نمايد و وقتى به سوى خدا بازگشت ، ديگر خود را به پليدى گناه آلوده نسازد و گرنه ، توبهء زبانى صرف ، هرگز پذيرفته نمىشود و انسان را وارد بهشت نمىسازد .\r\nرابعا ) : صفات فعليّه خداوند ممكن است حقيقتا مقيّد به زمان نشود ، مثلا در مورد رحمت گر چه خداوند رحمت بر بندگان را بر خود واجب كرده ، امّا اثر رحمت وقتى\r\n\r\n","description":"","footnote":"","page_name":" 618 ","page_number":618},
  {"content":"\r\n\r\nظاهر مىشود كه بنده توبه حقيقى نمايد و در دل كافر نباشد و اگر گناهى از او سر زد از سر جهالت باشد و بعد از ارتكاب هم توبه نموده و هم عمل صالح انجام بدهد ، در چنين صورتى است كه مغفرت و رحمت خداوند ظاهر مىگردد و تأثير مىنمايد و شخص مشمول عفو واقع مىشود ، كما اينكه در آيهء 16 و 17 سورهء نساء نيز به همين مطلب اشاره شده است .\r\n( 55 )  ( وَ كَذلِكَ نُفَصِّلُ الْآياتِ وَ لِتَسْتَبِينَ سَبِيلُ الْمُجْرِمِينَ )  : ( و اينچنين آيات را تفصيل مىدهيم تا شايد بندگان به آن عمل نموده و راه گناهكاران هم آشكار گردد ) ، تفصيل آيات به معناى شرح معارف الهى و رفع ابهام از آنهاست .\r\nپس آيهء كريمه مىفرمايد : اين گونه معارف الهى را شرح داده و از هم متمايز نموديم تا ابهامى كه عارض آنها شده از بين برود به جهت اغراض مهمّى ، كه از آن جمله آشكار شدن راه مجرمين و رسوائى آنهاست تا در نتيجه مؤمنان از راه آنها دورى كنند و راه مجرمين همان طريقهء انكار و عناد و اعراض از آيات الهى و كفران نعمت اوست .\r\n\r\n[ آيهء ( 73 - 56 ) در معناى حقيقت فعل و حكم خداوند 
  ]\r\n( 56 )  ( قُلْ إِنِّي نُهِيتُ أَنْ أَعْبُدَ الَّذِينَ تَدْعُونَ مِنْ دُونِ اللَّهِ قُلْ لا أَتَّبِعُ أَهْواءَكُمْ قَدْ ضَلَلْتُ إِذاً وَ ما أَنَا مِنَ الْمُهْتَدِينَ )  : ( بگو من از اينكه چيزهايى را كه شما به غير از خدا مىخوانيد ، عبادت كنم ، نهى شده‌ام ، بگو من از هواهاى شما پيروى نمىكنم ، كه اگر چنين كنم گمراه شده‌ام و از هدايت شده‌گان نمىباشم ) ، در اين آيه خداوند به رسول خود امر مىكند كه به مشركان خبر دهد كه خدا او را از پرستيدن شركاء و بتهايى كه آنها مىپرستند نهى كرده است و اين نهى به طور ضمنى نهى از بت پرستى آنان نيز هست و سپس به ملاك اين نهى اشاره مىكند و مىفرمايد : عبادت آن شركاء پيروى از تمايلات نفسانى است و من از پيروى هواهاى نفسانى شما نهى شده‌ام و آنگاه به سبب خوددارى از پيروى هواى نفس اشاره نموده و مىفرمايد : پيروى هوى ، ضلالت و خروج از زمره هدايت يافتگان است كه هدايت الهى شامل حالشان شده ، چون پيروى از هوا و هوس با\r\n\r\n","description":"","footnote":"","page_name":" 619 ","page_number":619},
  {"content":"\r\n\r\nاستقرار صفت هدايت در نفس منافات دارد و مانع از تابش نور توحيد بر قلب و اشراق ثابت و دائم آن مىباشد ، و تنها با چنين نورى است كه مىتوان نتيجه گرفت و از آن بهره جست .\r\n( 57 )  ( قُلْ إِنِّي عَلى بَيِّنَةٍ مِنْ رَبِّي وَ كَذَّبْتُمْ بِهِ ما عِنْدِي ما تَسْتَعْجِلُونَ بِهِ إِنِ الْحُكْمُ إِلَّا لِلَّهِ يَقُصُّ الْحَقَّ وَ هُوَ خَيْرُ الْفاصِلِينَ )  : ( اى پيامبر : بگو بدرستى كه من از ناحيهء پروردگارم ، بر حجّت آشكارى هستم كه شما آن را تكذيب مىكنيد ، آنچه شما در آن شتاب مىكنيد نزد من نيست ، حكم فقط از آن خداست ، او خود حق را بيان مىكند و خدا بهترين داوران است ) ، ( بيّنه ) به معناى راهنمايى با بيان روشن است كه به وسيلهء آن حقّ از باطل جدا گشته و به خوبى مىتوان بر آن وقوف يافت و مراد از ضمير ( ه ) در ( كذّبتم به ) قرآن است و مقصود از تكذيب ، تكذيب بيّنه‌اى است كه رسولخدا صلّى اللّه عليه و إله و سلم داراى آن است كه همان قرآن مىباشد و مىفرمايد : آن چيزى كه خدا رسالت مرا به آن تأييد نموده ، همانا قرآن است كه بينهء رسالت من مىباشد و شما آن را تكذيب مىكنيد و معجزهء ديگرى طلب مىكنيد كه من اختيار آن را ندارم و پروردگارم امر آن را به من واگذار ننموده ، لذا بين من و شما چيزى كه بر سر آن توافق كنيم وجود ندارد ، چون آنچه به من واگذار شده ، شما قبول نداريد و آنچه شما از من مىخواهيد به من واگذار نشده است .\r\nو آنگاه مىفرمايد : حكم فقط و فقط در اختيار خداست و غير خدا مستقلا هيچ كس حقّى در صدور حكم ندارد و تنها خداست كه حق را بيان مىكند و آن را از باطل جدا مىسازد و هموست كه به مقتضاى حق حكم صادر مىكند و حق را جارى مىسازد ، پس او بهترين حاكم و داور است .\r\n( 58 )  ( قُلْ لَوْ أَنَّ عِنْدِي ما تَسْتَعْجِلُونَ بِهِ لَقُضِيَ الْأَمْرُ بَيْنِي وَ بَيْنَكُمْ وَ اللَّهُ أَعْلَمُ بِالظَّالِمِينَ )  : ( اى پيامبر بگو : اگر آنچه شما دربارهء آن شتاب مىكنيد نزد من بود ، هر آينه\r\n\r\n","description":"","footnote":"","page_name":" 620 ","page_number":620},
  {"content":"\r\n\r\nبين من و شما يكسره مىشد و خداوند به احوال ستمكاران داناتر است ) ، خداوند به پيامبر خود مىفرمايد : كه به آنها بگو اگر هم مىتوانستم خواسته‌هاى بيجاى شما را عملى سازم و معجزهء پيشنهادى شما را جامهء عمل بپوشانم ( و حال آنكه معجزه‌اى كه به درخواست مردم باشد ، اگر بر هر پيامبرى نازل شود ، قطعا كار او و قومش را يكسره مىكند ) ، ناچار كار من و شما نيز يكسره گشته و يكى از ما دو طرف نجات يافته و ديگرى هلاك خواهد شد و معلوم است كه شما ستمكار هستيد و عذاب الهى هم تنها شامل حال ستمكاران خواهد شد و خداوند منزّه است از آنكه ستمكار را از غير او تميز ندهد و امر بر او مشتبه گردد و مرا به جاى شما عذاب كند ، پس به ناچار عذاب الهى شامل حال شما ستمكاران خواهد شد .\r\n( 59 )  ( وَ عِنْدَهُ مَفاتِحُ الْغَيْبِ لا يَعْلَمُها إِلَّا هُوَ وَ يَعْلَمُ ما فِي الْبَرِّ وَ الْبَحْرِ وَ ما تَسْقُطُ مِنْ وَرَقَةٍ إِلَّا يَعْلَمُها وَ لا حَبَّةٍ فِي ظُلُماتِ الْأَرْضِ وَ لا رَطْبٍ وَ لا يابِسٍ إِلَّا فِي كِتابٍ مُبِينٍ )  : ( و خزانه‌هاى غيب در نزد خداست و هيچكس جز او آنها را نمىداند ، هر چه را در خشكى و درياست مىداند و هيچ برگى از درختان نمىافتد ، مگر اينكه او از افتادنش باخبر است ، و هيچ دانه‌اى در تاريكيهاى زمين ، و نيز هيچ تر و خشكى نيست ، جز اينكه در كتاب مبين است ) ، چون در آخر آيهء قبلى فرمود : خداوند به احوال ستمكاران داناتر است ، در اين آيه براى مزيد بيان مىفرمايد : خزانه‌هاى غيب يا كليدهاى آن در نزد خداى سبحان است و كسى را جز او از آن آگاهى نيست و هر كوچك و بزرگى را مىداند و او قادر است كه هرگونه كه بخواهد تصرف كند و خدا در حكمش اشتباه نمىنمايد و هرگز در عذاب ستمكاران به اشتباه نمىافتد ، چون خدا به احوال آنها داناتر است و به هر وجه علم غيب منحصر به خداى تعالى است و علم او شامل هر چيز ، چه غيب و چه شهود مىگردد ، پس امورى كه در چهار چوب زمان قرار دارند ، قبل از اينكه موجود شوند ، نزد خدا ثابت بوده و در خزينه‌هاى غيب او داراى نوعى ثبوت مبهم و غير مقدّر بوده‌اند ، اگر چه كيفيّت ثبوت آنها براى ما مبهم است و ما نمىتوانيم به آن\r\n\r\n","description":"","footnote":"","page_name":" 621 ","page_number":621},
  {"content":"\r\n\r\nاحاطه پيدا كنيم و چه بسا چيزهاى ديگرى نيز در آن عالم ذخيره و نهفته باشد كه از جنس موجودات زمانى نباشند ، پس خزينه‌هاى غيب خدا شامل دو نوع غيب است :\r\nاوّل ) ، غيبهايى كه پا به عرصهء ظهور و شهود گذاشته‌اند ، دوّم ) ، غيبهائى كه از مرحلهء شهادت خارجند كه اين گروه دوّم را غيب مطلق مىناميم ، اگر چه آن گروه اوّل هم باز مرجعشان همان غيب مطلق است ، امّا آنها را در موقعى كه متعلق علم ما قرار نگرفته‌اند ( غيب نسبى ) مىناميم .\r\nپس غيبهايى كه در جملات بعدى به آنها اشاره مىكند همان غيب نسبى است مثلا افتادن برگ درختان يا دانه‌هاى درون زمين اعم از اينكه رشد كنند يا فاسد شوند و همچنين همهء تر و خشك‌ها ، امور محدود و مقدّرى هستند كه تعلّق علم به آنها محال نيست ، پس غيب مطلق نمىباشند ، بلكه به جهت كثرت آنها ، انسان از احاطهء به آنها عاجز مىباشد و گر نه احاطه به آنان محال نيست .\r\nآنگاه بيان مىدارد كه همه اين امور در كتاب مبين قرار دارند ، يعنى اين امور هم از جهت غيبت و هم از جهت شهودشان در كتاب موجود مىباشند و به عبارت ديگر ( كتاب مبين ) عبارتست از همين عالم وجود كه همه موجودات را در خود جاى داده و يا شايد گفته شود كه اين موجودات تنها از جهت غيب بودن در آن كتاب مبين قرار دارند ، يعنى كتاب مبين چيز ديگرى است كه تمامى موجودات به نحو مخصوصى در آن نوشته شده و گنجانده شده‌اند ، شاهد بر اينكه مراد همان معناى اول است ، اين است كه موجودات جهان دائما در حال حركت و دگرگونى هستند ، در حالى كه قرآن دلالت مىكند كه لوح محفوظ و امّ الكتاب و آنچه در آنهاست قابل تغيير و دگرگونى نيست .\r\nپس كتاب مبين با خزانه‌هاى غيب فرق دارد ، كتاب مبين چيزى است كه خدا آن را به وجود آورده تا ساير موجودات را ضبط نموده و آنها را بعد از بيرون شدن از خزائن و قبل از رسيدن به عالم وجود و همچنين بعد از آن و بعد از گذشتن دورانشان در اين عالم حفظ نمايد ، به هر صورت خداوند عالم به همهء موجودات و تقديرات و تعيّنات\r\n\r\n","description":"","footnote":"","page_name":" 622 ","page_number":622},
  {"content":"\r\n\r\nآنها قبل از وجود و وقوع‌شان و نيز پس از آن مىباشد ، پس آنچه بوده و هست و خواهد بود با همه تغييراتشان در مقام علم الهى محفوظ هستند و هيچ چيز از او مخفى نمىماند .\r\n( 60 )  ( وَ هُوَ الَّذِي يَتَوَفَّاكُمْ بِاللَّيْلِ وَ يَعْلَمُ ما جَرَحْتُمْ بِالنَّهارِ ثُمَّ يَبْعَثُكُمْ فِيهِ لِيُقْضى أَجَلٌ مُسَمًّى ثُمَّ إِلَيْهِ مَرْجِعُكُمْ ثُمَّ يُنَبِّئُكُمْ بِما كُنْتُمْ تَعْمَلُونَ )  : ( اوست خدايى كه شما را در شب بطور كامل استيفا مىكند و آنچه را در روز كسب مىكنيد مىداند ، آنگاه شما را در روز برمىانگيزد تا بگذرد آن موعدى كه معيّن شده است ، آنگاه بازگشت شما بسوى اوست و سپس شما را به آنچه كه امروز مىكنيد ، آگاه مىنمايد ) .\r\n( توفّى ) گرفتن كامل چيزى را مىگويند و در اينجا و نيز آيه 40 سورهء زمر اين كلمه را در معناى گرفتن روح هنگام خواب استعمال كرده است ،  ( اللَّهُ يَتَوَفَّى الْأَنْفُسَ حِينَ مَوْتِها وَ الَّتِي لَمْ تَمُتْ فِي مَنامِها )  ، ( خداوند نفسها را هنگام مرگ و هنگام خواب بطور كامل مىگيرد ) ، چون مرگ و خواب هر دو در قطع كردن رابطه نفس از بدن مشتركند ، همانطور كه ( بعث ) به معناى بيدار كردن و يا زنده كردن هر دو در رابطهء برقرار كردن بين نفس و بدن شريك مىباشند و اينكه خواب را به شب و بيدارى را به روز مقيّد نموده ، بدان جهت است كه غالبا مردم در شب مىخوابند و در روز بيدارند و گرنه خصوصيّى در خواب شب نيست ، امّا اينكه فرمود : ( مىگيرد شما را ) ، و نفرمود : ( مىگيرد نفس شما را ) به جهت آن است كه حقيقت انسان همان روح اوست و روح جزئى از انسان يا صفت و هيأتى كه عارض بر او شود نيست ، ( جرح ) به معناى كار كردن با اعضاء بدن است و مراد از آن كسب مىباشد و در اين آيه مىفرمايد : خداست كه جان شما را در شب استيفاء مىكند و عالم به تمام اعمال روز شماست و آنگاه در روز شما را بيدار مىسازد تا زمانى كه اجل شما فرا برسد ، پس وقتى آن اجل معيّن رسيد به سوى پروردگار خود باز مىگرديد و اين همان اجل است كه مىفرمايد :  ( فَإِذا جاءَ أَجَلُهُمْ لا يَسْتَأْخِرُونَ ساعَةً وَ لا \r\n\r\n","description":"","footnote":"","page_name":" 623 ","page_number":623},
  {"content":"\r\n\r\n يَسْتَقْدِمُونَ )  « 1 » ، ( پس زمانى كه اجل آنان برسد نه تأخير مىافتند و نه مقدم مىشوند ) و در آن زمان شما را از اعمالى كه انجام داده‌ايد ، آگاه خواهد ساخت .\r\n( 61 )  ( وَ هُوَ الْقاهِرُ فَوْقَ عِبادِهِ وَ يُرْسِلُ عَلَيْكُمْ حَفَظَةً حَتَّى إِذا جاءَ أَحَدَكُمُ الْمَوْتُ تَوَفَّتْهُ رُسُلُنا وَ هُمْ لا يُفَرِّطُونَ )  : ( و خداوند قاهرى است بر بندگانش و بر شما نگاهبانانى را مىفرستد تا اعمال شما را ضبط كنند تا زمانى كه مرگ يكى از شما فرا برسد فرستادگان ما جان او را بگيرند و آنها در اين امر كوتاهى نمىكنند ) ، قهر نوعى از غلبه است كه اثر مغلوب را زايل مىكند ، مانند آتش كه چوب را مىسوزاند و چون خداوند اسباب و علل وجودى را آفريده تا واسطهء حدوث حوادث باشند ، پس همه آنها مقهور اويند و او محيط بر همهء آنهاست و نيز او خدايى است كه نگهبانانى را مىفرستد كه در طول عمر آدمى او را از همهء بليّات و مصائب و آفاتى كه بخواهد به انسان برسد حفظ مىكنند ، چون نشأت دنيوى مستلزم اصطكاك و مزاحمت و برخورد است و همهء اشياء عالم در صدد تكامل هستند و هر كدام در صدد كسب سهم بيشترى از هستى براى خود مىباشند و هيچ كدام سهم بيشترى كسب نمىكنند ، جز اينكه به همان اندازه از سهم ديگران مىكاهند و انسان جزئى از اين عالم است كه از نظر جسمى از لطيفترين موجودات عالم مىباشد ، پس خداوند فرشتگان نگهبانى را مأمور كرده كه انسان را از به دو تولّد تا زمانى كه موتش فرا برسد از گزند حوادث حفظ مىكنند .\r\n   ( وَ إِنَّ عَلَيْكُمْ لَحافِظِينَ كِراماً كاتِبِينَ يَعْلَمُونَ ما تَفْعَلُونَ )    « 2 » ، ( به درستى كه نگهبانانى مراقب شما هستند و آنان نويسندگان گرامى اعمال شما هستند و مىدانند آنچه را كه شما انجام مىدهيد ) .\r\nو اين حفاظت تا هنگام موت هر فرد ادامه دارد و چون زمان موتش سر برسد او را به\r\n\r\n\r\n","description":"","footnote":"\r\n( 1 ) - سورهء اعراف ، آيه 34 .\r\n( 2 ) - سوره انفطار ، آيه 12 .\r\n","page_name":" 624 ","page_number":624},
  {"content":"\r\n\r\nحال خود مىگذارند و تا او هلاك شود و در اين هنگام ملائكه مكلّف به قبض روح ، جان وى را قبض مىكنند و در اين امر كوتاهى و مسامحه نمىنمايند ، بلكه آنچه بدان امر شده‌اند انجام مىدهند  ( يَفْعَلُونَ ما يُؤْمَرُونَ ) *  « 1 » ، و اين فرستادگان همان كاركنان و اعوان و انصار ملك الموت هستند و در قرآن كريم يك بار قبض روح به خدا نسبت داده شده ،  ( اللَّهُ يَتَوَفَّى الْأَنْفُسَ حِينَ مَوْتِها )  « 2 » ، و در جاى ديگر به عزرائيل يا ملك الموت نسبت داده شده ،  ( قُلْ يَتَوَفَّاكُمْ مَلَكُ الْمَوْتِ الَّذِي وُكِّلَ بِكُمْ )  « 3 » ، و در اينجا نيز به رسل و ملائكه نسبت داده شده و اينها با هم منافاتى نداشته و در طول هم هستند ، يعنى نوعى تفنّن در مراتب نسبت ، به كار رفته است .\r\n( 62 )  ( ثُمَّ رُدُّوا إِلَى اللَّهِ مَوْلاهُمُ الْحَقِّ أَلا لَهُ الْحُكْمُ وَ هُوَ أَسْرَعُ الْحاسِبِينَ )  : ( آنگاه به سوى مولاى حقيقيشان كه راست و بر حق است برگردانده مىشوند ، بدانيد كه حكم از آن اوست و او سريع‌ترين حسابرسان است ) ، اين آيه اشاره است به اينكه پس از مرگ ، انسانها برانگيخته شده و به سوى پروردگارشان باز مىگردند و خداى تعالى را به وصف مولاى حق توصيف مىكند ، و با اين وصف به علّت همهء تصرّفاتى كه قبلا ذكر كرده بود ، اشاره مىنمايد كه خداوند اگر مىخواباند و بيدار مىكند و مىميراند و زنده مىنمايد ، و براى اين است كه او مولاى حقيقى و صاحب اختيار عالم است و اين وصف ، هم مولويّت را مىرساند و هم حق بودن مولويّت را بطورى كه هرگز زوال در مولويّت او راه ندارد و ( حق ) از اسماء حسناى خداوند است ، چون او داراى ثبوت ذات و صفات مىباشد و آنگاه مىفرمايد : حكم تنها از آن اوست و بس و براى ديگران حكمى نيست و علّتش هم همان مولويّت و ولايت مطلقه و حقّه حقيقيّه است و لذا حق هرگونه تصرفات در ملك خود دارد و مدبّر امور مخلوقات خويش است و آنگاه در ادامه به\r\n\r\n\r\n","description":"","footnote":"\r\n( 1 ) - سوره نحل ، آيه 50 و 6 سوره تحريم .\r\n( 2 ) - سوره زمر ، آيه 42 .\r\n( 3 ) - سورهء سجده ، آيه 11 .\r\n","page_name":" 625 ","page_number":625},
  {"content":"\r\n\r\nعنوان نتيجهء ديگر از بحث قبلى مىفرمايد : خداوند سريعترين حسابرسان است ، پس خدا حساب عمل مردم را از موقع مناسبش تأخير نمىاندازد و اگر به ظاهر فرصتى به شخص مىدهد ، در واقع امهال و استدراج است ، تا زمانى كه موقع مناسب فرا برسد و حجّت بر او تمام گردد .\r\n( 63 )  ( قُلْ مَنْ يُنَجِّيكُمْ مِنْ ظُلُماتِ الْبَرِّ وَ الْبَحْرِ تَدْعُونَهُ تَضَرُّعاً وَ خُفْيَةً لَئِنْ أَنْجانا مِنْ هذِهِ لَنَكُونَنَّ مِنَ الشَّاكِرِينَ )  : ( بگو چه كسى شما را از تاريكيهاى صحرا و دريا مىرهاند ، در حالى كه او را به زارى و پنهانى مىخوانيد و مىگوييد : اگر خدا ما را از اين شدائد برهاند ، البتّه از شكر گزاران خواهيم بود ) ، اى پيامبر بگو : چه كسى شما را از شدائد كه براى شما در خلال مسافرتهاى زمينى و دريائى مثل سرماى شديد و گرماى طاقت فرسا و باران و برف و برخورد با راهزنان و طوفان و ابر و باد و امثال آن مىرهاند ؟\r\nبديهى است كه اين گرفتاريها اگر در شب پيش بيايند طاقت فرساتر خواهند بود ، لذا لفظ ظلمات را در آيه به كار برده است ، پس خداوند براى آنكه شدت گرفتارى و عموميّت آن را برساند ، عبارت ( ظلمات البرّ و البحر ) را ذكر نموده است ، امّا ( تضرع ) عبارت است از اظهار و علنى ساختن درماندگى و ( خفيه ) يعنى ( خفاء ) و نهان داشتن آن و اين دو كلمه به مقتضاى كوچكى و بزرگى مصيبت ، كاربرد دارند ، يعنى وقتى مصيبت كوچك و فردى است انسان در پنهانى خدا را مىخواند ، امّا وقتى مصيبت شدّت گرفت و نوميدى عارض گشت ، آنگاه بىپروا و علنى دست به شيون و زارى مىزند ، لذا خداوند نجات دهندهء انسان از هر مصيبت و گرفتارى است ، چه زمينى و چه دريايى ، چه كوچك و چه بزرگ .\r\nو انسان در همه گرفتاريها خدا را مىخواند و وعده مىدهد كه اگر خدا نجاتش داد او را شكر گزارى نموده و ديگر پيرامون كفران نعمتش نگردد و اين وعده ، ريشهء اساسى در نهاد آدمى دارد و انسان در برخورد با انسانهاى ديگر براى جلب كمك و مساعدت آنها چنين وعده‌اى را به آنها مىدهد و لذا اين عادت را در مورد توسّل به خداى تعالى\r\n\r\n","description":"","footnote":"","page_name":" 626 ","page_number":626},
  {"content":"\r\n\r\nهم به كار مىبندد ، با آنكه ساحت خداى سبحان منزّه از احتياج است .\r\n( 64 )  ( قُلِ اللَّهُ يُنَجِّيكُمْ مِنْها وَ مِنْ كُلِّ كَرْبٍ ثُمَّ أَنْتُمْ تُشْرِكُونَ )  : ( بگو خدا شما را از اين بلا و از هر اندوه ديگرى نجات مىدهد و آنگاه شما شرك مىورزيد ) ، ( كرب ) معناى اندوه فراوان و شديد است و از لغت ( كرب الارض ) به معناى زير و رو كردن زمين گرفته شده است و چون اندوه دل انسان را مشوّش مىكند از اين جهت اندوه را كرب مىگويند ، و ( كلّ كرب ) شامل همهء ناملايمات مىشود ، پس معناى آيه چنين مىشود كه شما همواره در شدايدى كه در ظلمات دريا و خشكى با آن مواجه مىشويد و همچنين در ساير ناملايمات وقتى اميدتان از اسباب ظاهرى بريده مىشود و راه به جايى نمىبريد به فطرت انسانيّى كه داريد مىفهميد كه تنها خداوند ، پروردگار شماست و اوست كه مىتواند شما را نجات دهد و لذا در شدائد او را مىخوانيد و به خدا وعده مىدهيد كه اگر نجاتتان دهد از او شكر گزارى مىنمائيد و كفر نمىورزيد ، امّا بعد از نجات يافتن باز عهد خود را شكسته و به كفر سابقتان باز مىگرديد ، پس اين آيه و آيه قبلى احتجاج بر عليه مشركين و توبيخ آنهاست بخاطر عهد شكنى و نقض پيمان .\r\n( 65 )  ( قُلْ هُوَ الْقادِرُ عَلى أَنْ يَبْعَثَ عَلَيْكُمْ عَذاباً مِنْ فَوْقِكُمْ أَوْ مِنْ تَحْتِ أَرْجُلِكُمْ أَوْ يَلْبِسَكُمْ شِيَعاً وَ يُذِيقَ بَعْضَكُمْ بَأْسَ بَعْضٍ انْظُرْ كَيْفَ نُصَرِّفُ الْآياتِ لَعَلَّهُمْ يَفْقَهُونَ )  : ( بگو خدا قادر است كه عذابى از آسمان يا زمين كه در زير پاى شماست بر شما برانگيزد و يا شما را گروه گروه كند ، و بچشاند به بعضى از شما آزار بعضى ديگر را ، ببين چگونه آيات خود را مىگردانيم تا شايد ايشان بفهمند ) ، ( بعث ) به معناى برانگيختن و چيزى را به طرفى سوق دادن است و بعث به دو معناست : ( 1 - بعث بشرى : مانند به پا داشتن و به راه انداختن شتر يا فرستادن انسانى به سوى حاجتى از حوائج ، ( 2 - بعث الهى كه به دو گونه است : اول ) ، هستى بخشيدن به اشياء ، پس از نيستى و عدم كه خداوند\r\n\r\n","description":"","footnote":"","page_name":" 627 ","page_number":627},
  {"content":"\r\n\r\nقدرت آن را به كسى نبخشيده و مختصّ به اوست ، دوّم ) ، زنده كردن مردگان كه اين از بعضى از اولياء خدا مانند عيسى عليه السّلام و امثال وى نيز برمىآيد .\r\nبه هر صورت ( بعث عذاب ) يعنى فرستادن عذابى كه مىبايستى متوجّه آنان بشود و اگر تاكنون متوجّه آنها نشده ، مانعى از قبيل ايمان و اطاعت در كار بوده كه اگر اين نبود ، خداوند آن عذاب را متوجّه آنها مىكرد ، پس آنها استحقاق عذاب را دارند و خداوند قادر است بر اينكه از بالا يا پايين عذاب بر آنان بفرستد و يا آنان را با اينكه فرقه‌هاى مختلفى هستند به يكديگر مشتبه سازد .\r\nعذابهاى آسمانى مانند صيحه آسمانى و طوفان و باد كشنده و مانند عذابى كه به قوم عاد و ثمود و شعيب و لوط رسيد و عذابهاى زمينى مانند فرو بردن زمين ، ( مثل قارون كه در زمين فرو رفت ) يا زلزله مىباشد .\r\nبعضى گفته‌اند عذاب از فوق همان فشار و شكنجه‌اى كه ممكن است از ناحيه سلاطين و گردنكشان به قومى برسد و عذاب از پايين ، منظور ناراحتيهايى است كه ممكن است از ناحيه زير دستان و بردگان به ايشان برسد .\r\nو بعضى ديگر گفته‌اند مراد از فوق و تحت سلاحهاى آتشينى است كه بشر اخيرا آن را اختراع كرده مانند هواپيماهاى بمب افكن ، توپهاى سنگين ، ضد هوائيها و كشتيهاى جنگى و . . . امّا حق مطلب اين است كه لفظ آيه قابل انطباق بر همهء اين معانى مىباشد ، ولى اگر تعمّق كنيم خواهيم ديد كه تنها چيزى كه امّت را مستحق عذاب نموده ، همانا اختلاف كلمه و تفرقه است كه دعوت پيامبر را كه به سوى اتفاق كلمه بود نپذيرفتند ، امّا عبارت ( يلبسكم شيعا ) ، ( البس عليه الامر ) يعنى امر را بر او مشتبه نمود و ( لبس ) اشتباه امر و اختلاط كلام را مىگويند و ( شيع ) به معناى فرق و طوايف است و شيعه يعنى پيرو ، و ( تشيّع ) يعنى پيروى به صورت تديّن و ولاء .\r\nو ظاهرا اين عبارت مىخواهد دسته بنديهايى را كه بعد از رحلت رسولخدا صلّى اللّه عليه و إله و سلم به وجود آمد پيشگويى نمايد ، همان دسته بنديهايى كه باعث ايجاد مذاهب گوناگونى در\r\n\r\n","description":"","footnote":"","page_name":" 628 ","page_number":628},
  {"content":"\r\n\r\nاسلام گرديد و هر فرقه دربارهء مذهب خود اعمال تعصّب و حمايت جاهلانه نمودند و آن برادركشيها به راه افتاد و هر فرقه‌اى فرقهء ديگر را جايز القتل و از حريم دين و مرز اسلام بيرون دانستند ، پس عبارت  ( يُذِيقَ بَعْضَكُمْ بَأْسَ بَعْضٍ )  نيز اشاره به همين مسائل دارد ، لذا شايد اين دو عبارت اشاره به يك عذاب باشد ، شايد هم تفرقه پيامدهاى گوناگون و بيشترى داشته باشد ، چون تفرقه بين امّت علاوه بر جنگ و خونريزى ، آثار ديگرى از قبيل ضعف در نيروى اجتماعى و متمركز نبودن قوا را نيز در پى دارد و لذا جمله دوّم ، ذكر خاصّ بعد از عام يا مقيّد بعد از مطلق خواهد بود ، امّا اين از فصاحت قرآن دور است ، چون عنايت خاصّى در اينجا در بين نيست ، بنابراين هر دو عبارت اشاره به يك عذاب است .\r\nلذا معنا چنين مىشود كه اى محمّد صلّى اللّه عليه و إله و سلم مردم را از عاقبت وخيم استنكاف از اتحّاد و اجتماع در زير لواى توحيد و اعراض از شنيدن دعوت حق بترسان و به آنان بگو كه عاقبت حركت و رويّه‌اى كه در پيش گرفته‌اند تا چه اندازه وخيم است و در خاتمه براى تكميل سخن مىفرمايد : نگاه كن چطور اين نشانه‌ها را در خور فهم آنان مىگردانيم تا شايد آنها تفكّر و تعمّق نمايند و به اوامر الهى ملتزم شوند .\r\n( 66 )  ( وَ كَذَّبَ بِهِ قَوْمُكَ وَ هُوَ الْحَقُّ قُلْ لَسْتُ عَلَيْكُمْ بِوَكِيلٍ )  : ( و قوم تو عذاب را تكذيب كردند ، در حالى كه حقّ است ، بگو من بر شما وكيل نيستم ) ، مقصود از اقوام رسول خدا صلّى اللّه عليه و إله و سلم قريش و يا عموم امّت عرب است و اين آيه به منزلهء مقدمه براى تحقّق ( نبأ ) و خبرى است كه اين انذار مشتمل بر آن است .\r\nگويا دعوت مىكند كه اى امّت اسلام در زير لواى توحيد گرد آييد و در پيروى از كلمهء حقّ اتفاق كنيد و گرنه هيچ ضامنى براى امنيّت شما از عذاب وجود نخواهد داشت و آنگاه رسول خدا صلّى اللّه عليه و إله و سلم را مخاطب قرار داده و مىفرمايد : اين قوم خود تو هستند كه دين تو را تكذيب كردند و هم آنان بايد خود را براى چشيدن عذاب دردناكى آماده سازند .\r\n\r\n","description":"","footnote":"","page_name":" 629 ","page_number":629},
  {"content":"\r\n\r\nو در آخر به پيامبر خود مىفرمايد : از چنين قومى اعراض كن و بگو ، اختيار شما به من واگذار شده تا بتوانم از راه خيرخواهى شما را از تكذيبتان منع كنم ، من تنها مىتوانم شما را به حق دعوت كنم و در صورت عدم اجابت ، به شما عذاب شديدى را كه در كمين شماست هشدار دهم .\r\n( 67 )  ( لِكُلِّ نَبَإٍ مُسْتَقَرٌّ وَ سَوْفَ تَعْلَمُونَ )  : ( و براى هر وعيدى وقتى مقرّر وجود دارد و به زودى خواهيد دانست ) ، اين آيه تهديد صريحى است از وقوع عذاب حتمى ، امّا اينكه چطور در تهديد مسلمين و خبر دادن از وقوع عذاب و تفرقهء كلمهء آنان ، خطاب را متوجّه مشركان كرده ، علّت اين است كه باعث همهء بدبختيهاى مسلمانان همين مشركان و منافقان بودند ، چون امّت واحده عينا مثل بدن واحدى هستند كه انحراف يك عضو آن ساير اعضاء را هم مبتلا مىسازد و معلوم است كه گناهان گذشتگان اين سوء عاقبت را براى امّت اسلام به بار آورده و آيندگان را گرفتار مىسازد ، و آيا گرفتارى امروز امّت اسلام در فلسطين يا شكست سابق آنان در اندلس جز در نتيجهء اختلاف و تفرقه و غوطه‌ورى آنها در رفاه و ماديّت و مذلّات دنيوى و انحراف از راه خدا و شركت دادن مشركان در امورشان مىباشد ؟\r\n( 68 )  ( وَ إِذا رَأَيْتَ الَّذِينَ يَخُوضُونَ فِي آياتِنا فَأَعْرِضْ عَنْهُمْ حَتَّى يَخُوضُوا فِي حَدِيثٍ غَيْرِهِ وَ إِمَّا يُنْسِيَنَّكَ الشَّيْطانُ فَلا تَقْعُدْ بَعْدَ الذِّكْرى مَعَ الْقَوْمِ الظَّالِمِينَ )  : ( و هنگامى كه كسانى را كه از روى تمسخر در آيات قرآن گفتگو مىكنند ، مىبينى از آنها دورى كن تا آنكه به سخنى ديگر بپردازند و اگر شيطان اين مطلب را از ياد تو برد ، پس وقتى بيادت آمد ، برخيز و با آن قوم ستمگر منشين ) ، ( خوض ) به معناى در آب داخل شدن و عبور از آن است و استعارتا در قرآن در امورى استعمال شده كه دخول در آن زشت و ناپسند است ، مانند : غور در باطل و ذكر آيات حقّه پروردگار و استهزاء و تمسخر نسبت به آن .\r\nو اينكه فرمود : از آنان دورى كن ، يعنى با آنان در عملشان شركت نكن و اگر در ميان\r\n\r\n","description":"","footnote":"","page_name":" 630 ","page_number":630},
  {"content":"\r\n\r\nآنان هستى از ايشان جدا شو ، امّا براى آنكه بفهماند مطلق هم نشينى با آنان مورد نهى نيست ، لذا فرمود : تا زمانى از آنها اعراض كن كه مشغول تمسخر آيات الهى هستند و لذا اگر مشغول صحبت ديگرى شدند مجالست با آنان ايرادى ندارد .\r\nو اگر هم شيطان باعث شد اين مطلب را فراموش كنى به محض اينكه متذكّر شدى از حلقهء مجالست آنها برخيز و با اين قوم ستمكار منشين ، پس معلوم مىشود خوض در آيات خدا ظلم است و گو اينكه سياق در كلام سياق احتجاج عليه مشركين است ، ولى ملاكى كه در آن ذكر شده شامل عموم مىباشد و نهى در آخر آيه نهى از شركت با ستمكاران در ستم ايشان است ، چه اين ستم را مشركين مرتكب شوند و يا غير آنها ، به شهادت اينكه در جاى ديگر مىفرمايد  ( إِنَّكُمْ إِذاً مِثْلُهُمْ )  « 1 » ، ( شما در اين هنگام مثل آنها خواهيد بود ) ، يعنى شما هم مثل آنان نافرمان و ظالم خواهيد بود و اين خطابها اگر چه متوجّه پيامبر است ، امّا از آنجا كه پيامبر معصوم است ، پس مقصود امّت ايشان هستند ، كما اينكه در فارسى مىگويند : به در مىگويند كه ديوار بشنود .\r\n( 69 )  ( وَ ما عَلَى الَّذِينَ يَتَّقُونَ مِنْ حِسابِهِمْ مِنْ شَيْءٍ وَ لكِنْ ذِكْرى لَعَلَّهُمْ يَتَّقُونَ )  : ( و چيزى از حساب ايشان بر كسانى كه پرهيزكارى مىكنند نيست ، و ليكن بر ايشان تذكّر و پندى است ، شايد كه بپرهيزند ) ، و اين آيه مىخواهد بفرمايد : گناه و وبالى كه تمسخر كنندگان براى خود كسب مىكنند تنها متوجّه خود آنهاست و بس ، مگر اينكه ديگران هم راضى به كردار آنها باشند كه در اين صورت در گناه آنها شريكند و گرنه اهل تقوى و كسانى كه از نواهى الهى پرهيز مىكنند هيچ گناهى متوجّه آنها نيست ، و اينكه از مجالست با آنها نهى فرمود ، به دليل جلوگيرى و پرهيز از وقوع در خوض در آيات الهى بود و گرنه همه مىدانند كه در هر گناهى جز مرتكب و عاملش ديگرى محاسبه نمىشود ،\r\n\r\n\r\n","description":"","footnote":"\r\n( 1 ) - سوره نساء ، آيه 40 .\r\n","page_name":" 631 ","page_number":631},
  {"content":"\r\n\r\nولى همين نشست و برخاست با اين گونه افراد باعث مىشود انسان به ارتكاب اين اعمال راغب شود و قبح آن برايش زائل گردد .\r\nمراد از ( ذكرى لعلهم يتقون ) اين است كه اين تذكرى كه ما به پرهيزكاران داديم كه با آنها مجالست نكنند براى اين بود كه آنها به كمال تقوى برسند و بر آن استمرار و مداومت داشته باشند ، و گرنه گناه آن گروه تنها متوجّه خودشان است و چيزى از وزر و و بال آنها به گردن اهل تقوى نمىباشد .\r\n( 70 )  ( وَ ذَرِ الَّذِينَ اتَّخَذُوا دِينَهُمْ لَعِباً وَ لَهْواً وَ غَرَّتْهُمُ الْحَياةُ الدُّنْيا وَ ذَكِّرْ بِهِ أَنْ تُبْسَلَ نَفْسٌ بِما كَسَبَتْ لَيْسَ لَها مِنْ دُونِ اللَّهِ وَلِيٌّ وَ لا شَفِيعٌ وَ إِنْ تَعْدِلْ كُلَّ عَدْلٍ لا يُؤْخَذْ مِنْها أُولئِكَ الَّذِينَ أُبْسِلُوا بِما كَسَبُوا لَهُمْ شَرابٌ مِنْ حَمِيمٍ وَ عَذابٌ أَلِيمٌ بِما كانُوا يَكْفُرُونَ )  : ( و كسانى كه دين خود را به بازيچه و بيهوده گرفته‌اند و زندگى دنيا فريبشان داده به حال خود واگذار و آنان را با قرآن موعظه كن كه مبادا نفسى بواسطهء عملش گرفتار شود و حال آنكه غير از خدا ، دوست و شفيعى نيست و اگر فرضا بخواهد به عنوان رشوه و عوض هر چيزى بدهد تا رها گردد از او پذيرفته نمىشود ، اينها كسانى هستند كه بواسطه آنچه كسب نموده‌اند گرفتار شدند و بواسطهء اين كه كفر ورزيدند ، شرابى از آب جوشان و عذابى دردناك براى آنان خواهد بود ) ، ( بسل ) به معناى ضميمه كردن يا منع كردن است و در اينجا به معناى منع شدن از ثواب و خير است و در اين آيه مىفرمايد : با كسانى كه دين خود را بيهوده و بازيچه گرفته‌اند متاركه كن ، در اينجا گرويدن آنها به خواسته‌هاى نفسانى خودشان را لهو و لعب به دين شمرده است .\r\nو اين يعنى اينكه اينها بر اساس فطرت دين حق و صحيحى دارند ، و ليكن متأسفانه دين را بازيچه پنداشته‌اند و آن را به هر طرف كه هواى نفسشان بخواهد مىگردانند و لازمهء اين امر هم فريب خوردن آنها از دنياست ، وقتى انسان نسبت به كامجوئى از لذّات مادّى افسار گسيخته شود ، همهء همّ و غمّ خود را صرف آن نموده ، نتيجتا از كوشش در\r\n\r\n","description":"","footnote":"","page_name":" 632 ","page_number":632},
  {"content":"\r\n\r\nراه دين اعراض كرده و دچار سهل انگارى و لاابالىگرى مىگردد ، يعنى دين را بازيچه خود قرار مىدهد و آن را جدّى نمىگيرد و لذا به پيامبر صلّى اللّه عليه و إله و سلم مىفرمايد : آنها را به وسيله قرآن تذكر و پند بده و از اينكه در اثر گناه و اعمال زشت محروم از ثواب شوند و يا سزاوار عقاب گردند ، برحذر بدار و آنها را خبر دار كن كه جز خدا هيچ يار و ياورى ندارند و براى خلاصى از عقاب ، هر فديه و عوضى هم كه بدهند از آنها پذيرفته نمىشود ، چون قيامت روز پاداش و عقاب است نه معامله و داد و ستد .\r\nآرى اينچنين كسانى هستند كه از ثواب الهى ممنوع و محروم شده‌اند و خود را دچار عقاب خداوند ساخته‌اند و به جرم دين كفر و لاابالىگريشان در قيامت از آبى جوشان سيراب مىشوند كه درونشان به جوشش مىافتد و اين عذاب اليم شايستهء آنهاست و هيچ گريزى از آن نخواهند داشت .\r\n( 71 )  ( قُلْ أَ نَدْعُوا مِنْ دُونِ اللَّهِ ما لا يَنْفَعُنا وَ لا يَضُرُّنا وَ نُرَدُّ عَلى أَعْقابِنا بَعْدَ إِذْ هَدانَا اللَّهُ كَالَّذِي اسْتَهْوَتْهُ الشَّياطِينُ فِي الْأَرْضِ حَيْرانَ لَهُ أَصْحابٌ يَدْعُونَهُ إِلَى الْهُدَى ائْتِنا قُلْ إِنَّ هُدَى اللَّهِ هُوَ الْهُدى وَ أُمِرْنا لِنُسْلِمَ لِرَبِّ الْعالَمِينَ )  : ( بگو آيا غير از خدا معبودهائى را بخوانيم كه نه نفعى براى ما دارند و نه ضررى ، و آيا به كفر قبلى خود رجوع كنيم ، بعد از آنكه خدا ما را هدايت فرمود ؟ مانند كسى كه شياطين زمين او را به بيابان دورى برده باشند كه در آنجا سرگردان باشد و ياران او ، وى را به راه هدايت خود دعوت مىكنند ، اى پيامبر بگو همانا هدايت فقط هدايت خداست و نه غير آن و ما مأمور شده‌ايم كه تسليم پروردگار جهانيان باشيم ) ، اين آيه به نحو استفهام انكارى عليه مشركين احتجاج مىكند ، چون برگزيدن معبود چنانچه قبلا گفتيم ، يا به اميد جلب منفعت است و يا به پندار دفع ضرر و شرّ و معبودهايى كه نفع و ضررى به حال مردم ندارند و لياقت عبادت و پرستش نيز نخواهند داشت و اين عمل يعنى بازگشت به كفر قبلى در حالى كه خداوند اكنون آنها را هدايت كرده ، و اگر دوباره به كفر خود رجوع\r\n\r\n","description":"","footnote":"","page_name":" 633 ","page_number":633},
  {"content":"\r\n\r\nكنند ، در اين صورت مانند شخص سرگردانى هستند كه در بيابانى راه گم كرده است و شياطين از يك سو او را به بيراهه مىخوانند و يارانش از طرف ديگر او را به مسير خود دعوت مىكنند و او نمىداند چه كند و بين راه و بيراهه مردّد است و عزم راسخى ندارد و بر سر دو راهى سقوط و نجات گرفتار شده ، ( استهواء ) به معناى ساقط كردن و پايين آوردن خود است ، و ( ردّ ) بر عقب كنايه از گمراهى و ترك هدايت مىباشد .\r\nو در آخر مىفرمايد : اى پيامبر بگو تنها هدايت خدا ، هدايت است ، چون موافق فطرت انسان مىباشد و اين هدايت است كه انسان بايد دعوت آن را اجابت كند و دعوت شياطين را طرد نمايد ، چون يگانه مرجعى كه تمام امور دنيا و آخرت ما به دست اوست ، همانا خداى متعال است و امر پروردگار به اينكه مردم مسلمان شوند ، خود مصداقى براى هدايت الهى است ، يعنى ما از ناحيهء غيب مأمور شده‌ايم كه در برابر خدا تسليم باشيم ، چون او پروردگار عالميان است و مراد از اسلام تنها اقرار به توحيد و نبوّت نيست ، بلكه مراد اين است كه انسان در همهء امور تسليم خداى متعال شود چون وحدت خدا لازمه‌اش وحدت دين است و اين دين همان اسلام است ، يعنى تسليم شدن در برابر خدا در اعتقاد و عمل و دين نظام الهى است كه شامل احتياجات و لوازم بشر براى سعادت دنيا و آخرت او مىباشد .\r\n( 72 )  ( وَ أَنْ أَقِيمُوا الصَّلاةَ وَ اتَّقُوهُ وَ هُوَ الَّذِي إِلَيْهِ تُحْشَرُونَ )  : ( و اينكه نماز را به پاى داريد و از او تقوى داشته باشيد و اوست خدايى كه بسوى او محشور مىشويد ) ، يعنى ادامهء امر جملهء قبلى است و مىفرمايد : ما مأمور شده‌ايم كه تسليم پروردگار عالميان باشيم و نماز به پا داريم و از او بپرهيزيم و با ذكر كلمهء ( و اتقوه ) تمامى عبادات و اعمال دين را خلاصه كرده و از ميان همهء آنها نماز را اسم برده به جهت اهميّتى كه داشته ، چون در اهتمام قرآن نسبت به نماز جاى هيچ ترديدى نيست و در آخر مىفرمايد او خدايى است كه بازگشت و حشر همهء شما به سوى او و حساب و جزاى بندگان به دست اوست ، پس سزاست كه مردم تسليم او شده و از غضب او بترسند .\r\n\r\n","description":"","footnote":"","page_name":" 634 ","page_number":634},
  {"content":"\r\n\r\n( 73 )  ( وَ هُوَ الَّذِي خَلَقَ السَّماواتِ وَ الْأَرْضَ بِالْحَقِّ وَ يَوْمَ يَقُولُ كُنْ فَيَكُونُ قَوْلُهُ الْحَقُّ وَ لَهُ الْمُلْكُ يَوْمَ يُنْفَخُ فِي الصُّورِ عالِمُ الْغَيْبِ وَ الشَّهادَةِ وَ هُوَ الْحَكِيمُ الْخَبِيرُ )  : ( و اوست آنكه آسمانها و زمين را به حق خلق نمود و روز قيامت را كه روزى است كه چون بخواهد مىگويد : باش ، پس موجود مىشود ، سخن او راست و بر حق است و پادشاهى در روزى كه در صور دميده مىشود از آن اوست كه داناى نهان و آشكار و درست كردار و آگاه است ) ، در اين آيه پاره‌اى از اسماء و صفات خداوند ذكر شده و غرض از ذكر اين مطالب بيان و تعليل مطالب آيات قبلى است ، يعنى علّت اينكه هدايت تنها هدايت خداست و بايد مردم از او تقوى داشته باشند و نماز را براى او به پا دارند اين است كه او خدايى است كه آسمانها و زمين را خلق كرده و خلق او به حق است و او آنها را به باطل نيافريده ، يعنى غايت و غرضى از خلق آنها منظور شده است و آن غرض همانا بازگشت به سوى خداست و اين خود متضمن حجّت قاطع و دليل دندان شكنى است .\r\nهمچنانكه در جاى ديگر فرمود :  ( وَ ما خَلَقْنَا السَّماءَ وَ الْأَرْضَ وَ ما بَيْنَهُما باطِلًا )  « 1 » ، ( و آسمان و زمين و آنچه ميان آنهاست به باطل نيافريديم ) .\r\nو مقصود از روزى كه خداوند با كلمه ( كن ) وجودى آن را ايجاد مىكند ، همان روز حشر است و سخن او حق بوده و حق به معناى ثبوت مىباشد ، و قول خداى تعالى يعنى همان فعل و ايجاد او ، چون قول او عين ثبوت و تحقيق و تحقق خارجى است ، پس او حق است و قول او نيز عين حقّ و نفس حق مىباشد و در روز قيامت كه تمام اسباب و روابط ساقط مىشوند ، ملك و سلطنت تنها از آن خداست كه او عالم نهان و آشكار است و اين اسم يعنى ( عالم الغيب و الشهادة ) ، اسمى است كه قوام مسأله حساب و جزا به آن است .\r\nهمچنين دو نام ( حكيم و خبير ) نيز بستگى تام به مسأله حسابرسى اعمال دارند ، به اين\r\n\r\n\r\n","description":"","footnote":"\r\n( 1 ) - سوره ص ، آيه 27 .\r\n","page_name":" 635 ","page_number":635},
  {"content":"\r\n\r\nبيان كه خدايى كه علم به نهان و آشكار دارد و همچنين به ظاهر و باطن هر چيزى آگاه است و نيز با حكمتى كه دارد با نهايت دقّت و محكم كارى به حساب مخلوقاتش رسيدگى مىكند و موارد كيفر و پاداش را از هم تميز مىدهد ، پس در كار او هيچ ظلم و گزافى وجود ندارد و هيچ كوچك و بزرگى از ساحت جليل او مخفى نمىماند .\r\n\r\n[ آيهء ( 83 - 74 ) محاجّه حضرت ابراهيم عليه السّلام با قومش 
  ]\r\n( 74 )  ( وَ إِذْ قالَ إِبْراهِيمُ لِأَبِيهِ آزَرَ أَ تَتَّخِذُ أَصْناماً آلِهَةً إِنِّي أَراكَ وَ قَوْمَكَ فِي ضَلالٍ مُبِينٍ )  : ( و هنگامى كه ابراهيم به پدرش آزر گفت : آيا بتها را معبود گرفته‌اى ؟ همانا من تو و قومت را در گمراهى آشكار مىبينم ) ، علماء تفسير در كلمه ( آزر ) اختلاف كرده‌اند كه لقب پدر ابراهيم بوده يا مدح او را مىرسانيده ، اگر به معناى كمك گيرنده باشد و يا مذمّت او را مىفهمانيده ، اگر به معناى لنگ يا كج و معوج باشد ، امّا بنابر آنچه در تورات آمده اسم پدر ابراهيم ( تارح ) يا ( تارخ ) بوده ، و در اينكه كلمه ( اب ) به معناى پدر به كار رفته يا به معناى عمو و جدّ مادرى و يا رئيس قوم است نيز اختلاف وجود دارد ، امّا بر حسب آنچه عقل دلالت مىكند و نيز بر اساس روايات وارده ، حق مطلب اين است كه آزر مردى مشرك و جدّ مادرى يا عموى ابراهيم بوده ، ولى پدران ابراهيم كه اجداد رسولخدا صلّى اللّه عليه و إله و سلم محسوب مىشوند مردمانى موحّد بوده‌اند و خود آيات قرآن نيز تا حدودى اين معنا را تأييد مىكنند ، چون ( اب ) بر غير پدر هم اطلاق مىشود به خلاف ( والد ) كه فقط در مورد پدر به كار مىرود ، به هر حال اين موارد تفاوتى در معناى آيه كه احتجاج ابراهيم عليه مشركان و بت پرستان است نمىكند .\r\n( صنم ) به معناى جثّه‌اى است كه از نقره يا مس و يا چوب يا سنگ يا هر جنس ديگر تراشيده و آن را مىپرستيدند تا بوسيله آنها به خيال خود به درگاه خدا و يا به درگاه هر معبود نامحسوس ديگر تقرّب بجويند و فقط ( اصناما ) را به صورت نكره ذكر فرموده تا دلالت به حقارت و پستى آنها به جهت نداشتن صفات ربوبيّت مثل علم و قدرت بنمايد .\r\n\r\n","description":"","footnote":"","page_name":" 636 ","page_number":636},
  {"content":"\r\n\r\nو در ادامه فرمود : ( من تو و قومت را در گمراهى آشكار مىبينم ) چون پرستش چنين بتهاى حقير و بىارزش عملى بسيار گمراهانه است ، زيرا مقام خدايى از عاليترين مراتب و مقامات است كه نبايد آن را به مشتى سنگ و چوب نسبت داد و آيا ضلالتى بالاتر از عبادت و پستى بندگى در برابر بتهاى فاقد علم و قدرت و رها كردن پرستش صانع يكتا و بىهمتا و واجد جميع صفات كماليّه وجود دارد ؟\r\n( 75 )  ( وَ كَذلِكَ نُرِي إِبْراهِيمَ مَلَكُوتَ السَّماواتِ وَ الْأَرْضِ وَ لِيَكُونَ مِنَ الْمُوقِنِينَ )  : ( و اينچنين به ابراهيم ملكوت آسمانها و زمين را نشان مىدهيم و براى اينكه از اهل يقين باشد ) ، يعنى ما به همين نحوى كه نمونه‌اش را در محاجّه ابراهيم با آزر ديديد ملكوت آسمانها و زمين را به ابراهيم ارائه داديم و ملكوت از ريشهء ( ملك ) به معناى قدرت بر تصرّف است ، منتها تأكيد بيشترى بر تسلّط دارد ، پس خداوند حاكم و مسلط و متصرف در همهء ملك هستى است كه تمامى امورى زايل هستند ، در حالى كه خداى سبحان سرمدى و باقى است و ملكوت وجود اشياء است از جهت انتسابشان به خداى سبحان و قيامى كه به او دارند ، پس منظور از نشان دادن ملكوت آسمانها و زمين آن است كه خداوند خود را از طريق مشاهدهء اشياء و استنادى كه به وى دارند به ابراهيم نشان مىدهد ، زيرا وقتى كه اين استناد قابل شركت نباشد ، هر كس به موجودات عالم نظر كند بىدرنگ حكم مىنمايد به اينكه هيچ يك از موجودات مربّى ديگران و مدبّر نظام جارى در آنها نيست و ربوبيّت نحوه‌اى از ملك و تدبير است كه تفويض و تمليك نمىپذيرد و به ديگرى منتقل نمىشود و اينها همه توجيهاتى است كه نفس ابراهيم عليه السّلام از مشاهده اشياء و دانستن نسبتى كه با خالق خود دارند به آنها متوجّه مىشود و به اين وسيله از اهل يقين مىگردد و يقين علمى است كه آميخته با هيچ شك و ترديدى نيست و علم يقينى ، انكشاف و پرده بردارى از ماوراء حس و از حقائق هستى است و اين علم بر هر كس كه خدا بخواهد به مقدارى كه او بخواهد ظاهر مىگردد .\r\n\r\n","description":"","footnote":"","page_name":" 637 ","page_number":637},
  {"content":"\r\n\r\n( 76 )  ( فَلَمَّا جَنَّ عَلَيْهِ اللَّيْلُ رَأى كَوْكَباً قالَ هذا رَبِّي فَلَمَّا أَفَلَ قالَ لا أُحِبُّ الْآفِلِينَ )  :\r\n( پس همين كه شب او را فرا گرفت ستاره‌اى را ديد ، گفت : اين پروردگار من است ؟ پس هنگامى كه ستاره غروب كرد ، گفت : من غروب كنندگان را دوست نمىدارم ) ، ( جنّ عليه اليل ) يعنى شب او را فرا گرفت و بر او پرده افكند ، نه فقط به معناى غروب آفتاب ، چون ابراهيم با ديد ملكوتى خود دانست كه بتها منشاء اثرى نيستند ، پس آنها را نپرستيد ، امّا زمانيكه ستاره‌اى را ديد ، چنين گفت ، و بايد دانست خصوصيّات اين ستاره و اينكه زهره بوده يا ستاره‌اى ديگر ذكر نشده است ، چون تأثيرى در احتجاج ابراهيم عليه السّلام ندارد و لذا هر ستارهء غروب كننده‌اى را در برمىگيرد و چون قوم او صابئى و ستاره پرست بوده‌اند ، لذا او با اين بيانات مىخواهد عليه آنان احتجاج نمايد و مراد از ( رب ) مالك و مدبّر چيزهايى است كه مربوب او هستند نه پروردگارى كه آسمانها و زمين را از عدم به وجود آورده و خداى سبحان جسم و جسمانى نيست و در ظرف زمان نمىگنجد و مورد اشاره واقع نمىشود و آن جناب علم به همهء اين موارد داشته است و مىدانسته كه خداى سبحان منزّه از اشاره و جسمانيّت است و اينكه فرمود : ( هذا ربّى ) براى آن بود كه خود را جارى مجراى موقعيّت آنان قرار دهد و از زبان آنها سخن بگويد ، و آنگاه فساد رأى آنها را با احتجاج ثابت كند ، پس زمانى كه ستاره غروب كرد ، حضرت فرمود : من غروب كنندگان را دوست نمىدارم ، چون افول و غروب به معناى ابطال ربوبيّت آن ستاره است ، و حضرت با اين بيان بطلان پرستش ستاره را آشكار مىكند و ربوبيّت و پرستش قوامش به حبّ است و هر كس كه چيزى را دوست نداشته باشد ، عبادت نمىكند و حضرت صادق عليه السّلام مىفرمايد : ( هل الدّين الّا الحبّ ) ، ( آيا دين چيزى جز دوستى است ؟ ) ، پس پرستش رابطه‌اى حقيقى است كه باعث محبت مربوب نسبت به ربّ مىشود و اجرام فلكى داراى چنين جذبه‌اى نيستند و جمال و زيبايى آنها عاريتى و متغير و زوال پذير است و لذا مجذوب شدن در برابر چنين چيزى معنا ندارد و افرادى كه جذب زيبائيهاى ناپايدار دنيا و خود باخته و شيفته آنها مىشوند در حقيقت از ناپايدارى\r\n\r\n","description":"","footnote":"","page_name":" 638 ","page_number":638},
  {"content":"\r\n\r\nآنها غافل مىگردند و در اثر سرگرمى به آنها به ياد زوال و فناى آنها نمىافتند و معقول نيست كه پروردگار عالم مثل اين قبيل تجملات ناپايدار دنيوى در معرض مرگ و حيات و ثبوت و زوال ، طلوع و غروب ، ظهور و خفا ، پيرى و جوانى ، زشتى و زيبايى و امثال اين تغييرات و دگرگونيها واقع گردد و اين برهانى قطعى بر مسألهء توحيد است كه هم خواص آن را درك مىكنند و هم عوام .\r\n( 77 )  ( فَلَمَّا رَأَى الْقَمَرَ بازِغاً قالَ هذا رَبِّي فَلَمَّا أَفَلَ قالَ لَئِنْ لَمْ يَهْدِنِي رَبِّي لَأَكُونَنَّ مِنَ الْقَوْمِ الضَّالِّينَ )  : ( پس زمانى كه ماه را ديد كه طلوع كرد ، گفت : اين پروردگار من است ، پس زمانى كه ماه غروب كرد ، گفت : اگر پروردگارم مرا هدايت نكند هر آينه از گروه گمراهان خواهم بود ) ، ( بزوغ ) به معناى طلوع است و اينكه فرمود : ( هذا ربّى ) چنان كه گفتيم از راه فرض و مماشات و كنار آمدن ظاهرى با خصم است ، امّا زمانيكه ماه غروب كرد به سبيل كنايه فرمود : اگر خدا مرا هدايت نكند گمراه مىشوم و اين كنايه از برهان قبلى اوست كه غروب كردن را ملاكى عام براى ابطال ربوبيّت دانست ، پس پرستش هر غروب كننده‌اى چه ماه و چه كوكب همه از مصاديق گمراهى محسوب مىشود ، اين كلام حضرت ابراهيم شامل چند نكته است ، اوّل ) : اينكه ، در زمان آن جناب عده‌اى ماه پرست و گمراه بوده‌اند ، دوّم ) : اينكه حضرت ابراهيم در اين بيانات نظر صحيح و يقينى و هدايت الهى و فيض خداوند خود را جستجو مىكرده چه كلام او را حمل بر معناى حقيقى كنيم و چه حمل به ظاهر نمائيم ، در هر صورت قصد آن جناب هدايت بوده است ، سوّم ) : اينكه آن جناب يقين داشته كه داراى پروردگارى است كه هدايت و ساير امور او را به عهده دارد و منظور ايشان اين بوده كه بفهمد ، آيا آن كسى كه عهده‌دار امور اوست ، همان آفريدگار آسمان و زمين است ، يا آنكه يكى از آفريده‌هاى اوست .\r\n( 78 )  ( فَلَمَّا رَأَى الشَّمْسَ بازِغَةً قالَ هذا رَبِّي هذا أَكْبَرُ فَلَمَّا أَفَلَتْ قالَ يا قَوْمِ إِنِّي بَرِيءٌ مِمَّا تُشْرِكُونَ )  : ( پس زمانى كه خورشيد را ديد كه طلوع نمود ، گفت : اين پروردگار\r\n\r\n","description":"","footnote":"","page_name":" 639 ","page_number":639},
  {"content":"\r\n\r\nمن است ، اين بزرگتر است ، پس هنگامى كه خورشيد غروب كرد ، گفت : بدرستى كه من از آنچه شما شرك مىورزيد ، بيزارم ) ، سياق كلام كما كان سياق احتجاج و فرض است و اينكه قيد ( هذا اكبر ) را اضافه كرد به جهت عذر تراشى بود ، چون دوبار به خطا بودن فرضيه‌اش اعتراف كرده بود ، پس ديگر مورد نداشت كه در مورد خورشيد هم همان فرضيهء غلط را تكرار كرده و بگويد : اين پروردگار من است ، لذا به عنوان عذر و بهانه اين بار گفت : ( هذا اكبر ) يعنى اين بزرگتر است و قرآن كريم مىخواهد بفهماند كه ابراهيم در اين بحث يا واقعا آفتاب را نمىشناخته و يا خود را به جاى كسى فرض كرده كه اصلا آفتاب را نديده و نمىداند كه اين جرم آسمانى در اوّل هر روز طلوع و در آخر آن غروب مىكند و علّت اين است كه ماجراى دنيا آمدن ابراهيم عليه السّلام هم شبيه ماجراى موسى عليه السّلام بوده ، چون منجّمين پيش بينى وجود او را كرده بودند و لذا مادرش تا سالها پنهانى از او در غارى مواظبت مىنمود و اين گفتگو ظاهرا اوّلين بارى كه او از غار بيرون آمده و ماه و خورشيد و ستاره را ديده واقع شده است « 1 » ، و يا شايد در اين گفتار مقام همان مقام مماشات و فرض مىباشد و اينها همه توجيهاتى است براى اينكه چرا به لفظ شمس كه مؤنث مجازى است با لفظ ( هذا ) كه مخصوص مذكّر است اشاره شده است .\r\nبه هر حال اين بار نيز چون سرانجام خورشيد غروب كرد ، ابراهيم ديگر حجّت خود را تكرار نكرد ، بلكه با مفروض و مثبوت گرفتن آن صرفا از شرك قوم خود اظهار انزجار نمود ، چون همه اجرام و اجسام مادّى غروب و موتى خواهند داشت و عبادت آنها به جاى خداى يكتا شرك محسوب مىشود ، پس ابراهيم از اين شرك بيزارى مىجويد و با اين بيان حجّت خود را بر عليه مشركان كامل مىنمايد .\r\n( 79 )  ( إِنِّي وَجَّهْتُ وَجْهِيَ لِلَّذِي فَطَرَ السَّماواتِ وَ الْأَرْضَ حَنِيفاً وَ ما أَنَا مِنَ \r\n\r\n\r\n","description":"","footnote":"\r\n( 1 ) - گفتار مترجم .\r\n","page_name":" 640 ","page_number":640},
  {"content":"\r\n\r\n الْمُشْرِكِينَ )  : ( بدرستى كه من روى خود را به جانب كسى مىكنم كه آسمانها و زمين را از عدم آفريده است ، در حالى كه ميانه رو هستم و از مشركان نمىباشم ) ، ( فطر ) يعنى چاك زد و از درازا آن را دريد و خالق را نيز چون ممكن را از كتم عدم بيرون كشيده و به وجود مىآورد ( فاطر ) مىنامند ، پس ( فطر ) كنايه از ( خلق ) است ، در اينجا ابراهيم با تمام كردن حجّت خود و اعلام برائت از مشركان مىفرمايد : من روى خود را براى عبادت به جانب آفريدگار آسمان و زمين مىنمايم و به جاى آنكه صريحا از خداوند نام ببرد اوصافى از او را ذكر مىكند كه احدى از مشركان هم در آن نزاعى ندارند و آن وصف « خالق بودن براى زمين و آسمان است » و مشركان نيز معتقد به مبدائى براى آفرينش هستند كه هر چيزى منتهى به اوست و ما فوق همه خدايان آنهاست و آنگاه با كلمهء ( حنيفا ) شركايى را كه مشركين اثبات مىكردند نفى نموده و فهمانيد كه « من از شركاء آنها اعراض كرده و به درگاه خداوند روى مىآورم و من از مشركان نيستم » پس در اين آيه هم اثبات معبوديّت براى خداوند است و هم نفى شريك از او و معنايى قريب به كلمهء طيّبهء ( لا إله الّا اللّه ) دارد .\r\nو برگزيدن نام ( فاطر ) اشاره است به اينكه دين ابراهيم عليه السّلام دين فطرت است ، چون توحيد شريعتى است كه معارف آن همه مطابق با فطرت انسان و خصوصيّات ذاتى اوست كه هرگز تبديل و تغيير نمىپذيرد و اين همان طريقى است كه انسان را به كمال و سعادت حقيقى مىرساند .\r\n( 80 )  ( وَ حاجَّهُ قَوْمُهُ قالَ أَ تُحاجُّونِّي فِي اللَّهِ وَ قَدْ هَدانِ وَ لا أَخافُ ما تُشْرِكُونَ بِهِ إِلَّا أَنْ يَشاءَ رَبِّي شَيْئاً وَسِعَ رَبِّي كُلَّ شَيْءٍ عِلْماً أَ فَلا تَتَذَكَّرُونَ )  : ( و قوم او با وى محاجّه كردند ، گفت : آيا با من دربارهء خدا مجادله مىكنيد ، در حالى كه او مرا هدايت كرده است و من از كسانى كه شريك او قرار مىدهيد نمىترسم ، مگر اينكه پروردگارم چيزى بخواهد ، علم پروردگارم به همه چيز احاطه دارد ، آيا متذكّر نمىشويد ؟ ) ، در اين آيه و آيه بعد ، محاجّه و گفتگوئى كه قوم ابراهيم عليه السّلام عرضه كردند ، بيان نشده ، امّا به طور\r\n\r\n","description":"","footnote":"","page_name":" 641 ","page_number":641},
  {"content":"\r\n\r\nضمنى معلوم مىشود اينها از ترس بتها مشرك بوده‌اند ، كما اينكه حضرت ابراهيم عليه السّلام مىفرمايد : من از آنچه شما آن را مىپرستيد نمىترسم و به طور كلى همچنانكه قبلا هم گفتيم ، دو چيز باعث پرستش بتها و معبودهاى خيالى آنها مىشده ، اوّل ) : ترس از ضرر احتمالى كه ممكن است از ناحيهء آنها به ايشان برسد ، دوّم ) : اميد به بركت و سعادت و منفعتى كه از جانب بتها داشته‌اند ، امّا مسلّما عامل اوّل قويتر بوده است .\r\nو از اين گفتگو هم معلوم مىشود كه مشركين در احتجاج با آن حضرت او را از قهر خدايان خود بيم مىداده‌اند و حضرت در جواب آنها به دو مسأله اشاره نمود ، يكى اثبات ربوبيّت خداى سبحان ، ديگرى ابطال عقيده به ربوبيّت بتها .\r\nدر مورد اوّل فرمود : من از جانب خدا هدايت شده‌ام ، يعنى خدا با تعليم حجّتهايى بر ربوبيّت خود و نفى ربوبيّت غير ، مرا هدايت نموده و همين هدايت او دالّ بر اين است كه او پروردگار من است و پروردگارى غير از او نيست ، چون هدايت بندگان از شئون پروردگارى است ، و از طرف ديگر با وجود ارائه حجّتهايى كه خدا به من آموخته و ملكوت آسمانها و زمين را به من نمايانده ، من دريافته‌ام كه تنها او پروردگار من است ، پس من از گوش كردن به حجّتهاى شما بىنيازم ، چون من به مقصد مطلوب از بحث كه همان هدايت باشد رسيده‌ام .\r\nو در مورد دوّم فرمود : من از اين بتها كه شما براى خدا شريك گرفته‌ايد ترسى ندارم ، چون همه آنها مخلوقاتى هستند كه مالك هيچ نفع يا ضررى نمىباشند و ديگرى مدبّر آنها است ، بنابراين ديگر حجّت شما ارزشى ندارد و شبههء شما هم ساقط مىشود ، چون ممكن بود مشركين شبهه افكنده و بگويند اين سخنان كه تو نام حجّت بر آن نهاده‌اى ، عين گمراهى است و غضب خدايان ما باعث شده كه تو اين حرفها را بزنى و نتوانى پى به ربوبيّت آنها ببرى و اين جمله جواب از اين شبهه هم هست ، در عين حال كه برهان تامّى بر نفى ربوبيّت بتها نيز مىباشد .\r\nو آنگاه فرمود : ( مگر آنكه پروردگارم چيزى بخواهد ) و اين دليل ديگرى بر\r\n\r\n","description":"","footnote":"","page_name":" 642 ","page_number":642},
  {"content":"\r\n\r\nربوبيّت اوست و نشانهء ديگرى از توحيد او مىباشد ، يعنى به فرضى كه من از بتها مىترسيدم ، تازه اين ترس هم خود دليل ديگرى بر ربوبيّت خدا و توحيد او بود ، زيرا او خواسته كه من از شركاى شما بترسم ، نه شركاى شما كه قادر بر هيچ امرى نيستند و آنگاه مىفرمايد : ( پروردگار من از نظر علم به همه چيز احاطه دارد ) ، لذا از هر حادثه خير و شرّى كه در مملكتش رخ دهد آگاه است كه آنها را به منظور اهدافى صحيح و متقن ايجاد فرموده ، پس چگونه ممكن است كه در اين ملك هستى چيزهاى نافعى باشند و خدا بندگانش را در سود بردن و استفاده از آنها اذن نداده باشد و يا چيزهاى مضرّى باشند كه بندگان را از آن منع نفرموده باشد ؟ پس چرا متذكّر نمىشويد و چه شده كه به مدركات عقل خود و آن حقائقى كه فطرتتان شما را به آن سو راهبرى مىكند ، مراجعه نمىكنيد ؟ و اين استفهام توبيخى اشاره به حجّت فطرى است كه عقول به حكم فطرت توحيد را اثبات نموده و شرك را ابطال مىنمايند .\r\n( 81 )  ( وَ كَيْفَ أَخافُ ما أَشْرَكْتُمْ وَ لا تَخافُونَ أَنَّكُمْ أَشْرَكْتُمْ بِاللَّهِ ما لَمْ يُنَزِّلْ بِهِ عَلَيْكُمْ سُلْطاناً فَأَيُّ الْفَرِيقَيْنِ أَحَقُّ بِالْأَمْنِ إِنْ كُنْتُمْ تَعْلَمُونَ )  : ( و چگونه من از شريكان شما بترسم ، در حالى كه شما از اينكه بدون دليل به خدا شرك بورزيد نمىترسيد ، پس كداميك از ما دو طائفه به ايمنى سزاوارتر است ، اگر شما مىدانيد ) ، در اين آيه آن حضرت حجّت ديگرى عليه مشركان بيان مىكند و مىفرمايد : بين گفتار و كردار شما تناقض وجود دارد ، يعنى از يك طرف مرا به ترس از چيزهايى امر مىكنيد كه ابدا ترس از آنها موردى ندارد ، ولى از طرف ديگر خودتان از پروردگار عالم كه حقيقتا بايد از او پروا داشته باشيد ، نمىترسيد و به همين جهت من در اعمال خود كه از بتها نمىترسم ايمن‌ترم تا شما كه از پروردگار عالم پروا نداريد ، امّا اينكه من از خدايان دروغين شما ترسى ندارم ، براى اينست كه شما هيچ دليلى بر استقلال بتها و الهه‌ها در دفع ضرر و جلب منفعت براى خودتان نداريد تا به موجب آن ترس از آنها واجب باشد .\r\n\r\n","description":"","footnote":"","page_name":" 643 ","page_number":643},
  {"content":"\r\n\r\nامّا شما از خداى قادر كه بايد از او بترسيد ، نمىترسيد ، چون بدون هيچ برهان آسمانى و قابل اعتماد ، براى خداى سبحان شركائى اثبات كرده‌ايد ، با اينكه مىدانيد تدبير امور تنها به دست خداى سبحان است و بس ، چون صنع و ايجاد به دست اوست و اگر او تدبير بعضى از امور را به دست شركاى فرضى شما سپرده بود ، مىبايست خودش اين معنا را بيان نموده و معجزات و علائمى مىفرستاد تا پرستش آنها را نيز بر ما واجب كند و حال كه خدا چنين برهانى نازل نكرده و وحيى نيز كه متضمن اين معنا باشد نفرستاده ، پس سخن شما از اساس باطل است و خداى سبحان شريكى ندارد .\r\nاين قسمت اوّل حجّت ، امّا در ادامه براى تتميم بحث مىفرمايد : ( فاى الفريقين . . . ) يعنى كداميك از ما ايمنتر هستيم ؟ شما كه از خداى سبحان پروا نكرده‌ايد و شرك ورزيده‌ايد ، يا من كه شركاى خيالى شما را ردّ كرده‌ام ؟\r\nو اگر صريحا نفرمود : ( من يا شما ) كدام ايمن‌تر هستيم ، بلكه فرمود ، ( دو طائفه ) به جهت آن بود كه عصبيّت و غيرت آنها كمتر تحريك شود و نيز دلالت كند كه اختلاف بين او و قومش اختلاف در مهمترين اصول عقايد و ريشهء معارف دينى است و به هيچ وجه او و قومش نمىتوانند ائتلاف نمايند .\r\nو اين قياس كه در آيه به كار رفته است قياس استثنائى است كه در آن « نقيض مقدم » استثناء شده تا « نقيض تالى » را نتيجه دهد و تقدير آن چنين است : « اگر از ناحيهء خداوند دليلى بر قدرت بتها و ارباب انواع بر ضرر زدن آنها رسيده بود ، البته ترسيدن از آنها مورد داشت ، و ليكن چون دليلى نرسيده ، پس ترس شما از ضرر بتها و بالنتيجه بت پرستى شما بىمورد و بى جا است » و اللّه يعلم .\r\n( 82 )  ( الَّذِينَ آمَنُوا وَ لَمْ يَلْبِسُوا إِيمانَهُمْ بِظُلْمٍ أُولئِكَ لَهُمُ الْأَمْنُ وَ هُمْ مُهْتَدُونَ )  : ( كسانى كه ايمان آوردند ، ايمان خود را با ظلم نپوشاندند ، براى آنها ايمنى خواهد بود و آنها هدايت يافته‌گانند ) ، در اين آيه حضرت ابراهيم عليه السّلام خود از سئوال\r\n\r\n","description":"","footnote":"","page_name":" 644 ","page_number":644},
  {"content":"\r\n\r\nسابقى كه از مشركين پرسيده بود ، جواب مىدهد ، چون جواب آنقدر بديهى است كه از شدّت وضوح ، خود خصم نيز آن را قبول داشته و در اين گونه موارد سؤال كننده جايز است كه خود جواب سؤال را بدهد و در اينجا حضرت ابراهيم عليه السّلام با جملاتى اسميه كه مشتمل بر تأكيدى قوىّ مىباشد به آنان جواب مىدهد و معنا چنين مىشود كه نبايد به هيچ وجه در اختصاص « امن » و « اهتداء » به مؤمنانى كه چراغ ايمان را در پس پرده ظلم مستور نداشته‌اند شك و ترديد نمود ، پس « امن » و « هدايت » از خواص و آثار ايمان است به شرطى كه ايمان بوسيله ظلم پوشيده نشود ، زيرا ظلم اصل ايمان را باطل نمىكند به جهت اينكه ايمان جزء فطرت انسانى و غير قابل بطلان است ، امّا ظلم باعث پوشيده شدن ايمان مىشود ، به طوريكه ديگر نمىتواند اثر صحيح خود را ظاهر كند و ظلم خروج از حدّ وسط ( كه همان عدل است ) مىباشد و داراى درجاتى است كه در رأس آنها شرك قرار دارد ، چون چنانچه قبلا گفتيم كه هرچه شخصى كه به او ظلم شده بلند مرتبه‌تر باشد ، ظلم شنيعتر خواهد بود و چون ساحت پروردگار از همه جهات بلند مرتبه‌ترين ساحتهاست ، لذا شرك به او بزرگترين و اشدّ مظالم مىباشد .\r\nبه هر حال ظلم داراى دامنهء پهناورى است ، امّا همهء اقسام آن در ايمان اثر فاسد كننده ندارند ، زيرا ظلمهائى كه گناه و مخالفت امر مولوى پروردگار شمرده نمىشود ، بلكه ناشى از سهو يا نسيان يا جهل هستند ، ( اينها در ايمان كه اثرش نزديك كردن آدمى به سعادت و رستگارى حقيقى و نيل به خشنودى خداى سبحان است ) ، اثر سوء ندارد و ايمان در تأثير خود مشروط به نبودن اين گونه مظالم نيست .\r\nو لذا كسى كه پروردگار آسمان و زمين را بشناسد و بداند كه او مدبّر جميع شئون حيات اوست و تنها با ايمان به چنين خدائى مىتواند به سعادت و كمال برسد ، در اين صورت هرگز گرفتار ظلم شرك نخواهد شد ، چون عقوبت و شقاوت ناشى از شرك دائمى و هميشگى است و اگر كسى مشرك باشد ، خداوند خود مىفرمايد : هرگز او را نخواهد آمرزيد ، امّا در مورد ظلمهاى ديگر مثل گناهان كبيره اگر چه عقوبت و شقاوت\r\n\r\n","description":"","footnote":"","page_name":" 645 ","page_number":645},
  {"content":"\r\n\r\nبدنبال دارند ، امّا اميد آمرزش به سبب شفاعت يا غير آن ، در آنها وجود دارد به خلاف شرك .\r\nپس شخص موحّد كه خود را از شرك حفظ نمايد ، اگر با گناهان كبيره مثل عقوق والدين ، خوردن مال يتيم و قتل نفس يا شرب خمر مواجه مىشود ، از آنها اجتناب مىكند .\r\nو خداوند نيز چنانچه وعده فرموده : گناهان صغيرهء آنها را مىآمرزد  ( إِنْ تَجْتَنِبُوا كَبائِرَ ما تُنْهَوْنَ عَنْهُ نُكَفِّرْ عَنْكُمْ سَيِّئاتِكُمْ )  « 1 » ، و لذا هر چه تقواى او بيشتر باشد و معرفت بيشتر نسبت به پروردگار داشته باشد به همان مقدار بيشتر از گناهان و مصاديق ظلم اجتناب مىكند ، سه نكته در آيه وجود دارد : ( 1 - مراد از ايمان در آيه مطلق ايمان به ربوبيّت است ، ( 2 - ظلم در آيه به معناى مطلق مواردى است كه براى ايمان مضّر بوده و آن را فاسد و بى اثر مىسازد ، همچنانكه ( امن ) و ( اهتداء ) نيز مطلق هستند و به معناى مطلق ايمنى از شقاوت و عذاب و در مورد اهتداء به معناى مطلق دورى و خلاصى از عذاب است ، اگر چه به حسب مورد تنها منطبق بر رهائى از خصوص عذاب شرك است ، ( 3 - اطلاق ظلم بر حسب اختلاف مراتب ايمان مختلف مىشود .\r\n( 83 )  ( وَ تِلْكَ حُجَّتُنا آتَيْناها إِبْراهِيمَ عَلى قَوْمِهِ نَرْفَعُ دَرَجاتٍ مَنْ نَشاءُ إِنَّ رَبَّكَ حَكِيمٌ عَلِيمٌ )  : ( اين است حجّت ما كه آن را به ابراهيم بر عليه قومش داديم ، هر كه را بخواهيم درجاتى بالا مىبريم ، بدرستى پروردگار تو درست كردار و دانا است ) ، علّت به كار بردن لفظ ( تلك ) كه مخصوص اشاره به دور است به جهت تعظيم و احترام آن حجّت بوده ، چون برهان مذكور برهانى است قاطع كه مقدّمات آن همه از فطريات اخذ شده است و خداوند مىفرمايد : ما اين برهان را به ابراهيم داديم و در ادامه مىفرمايد :\r\nخداوند هر كه را بخواهد به درجاتى بالا مىبرد ، يعنى به مراتبى از كمالات معنوى و\r\n\r\n\r\n","description":"","footnote":"\r\n( 1 ) - سوره نساء ، آيه 31 .\r\n","page_name":" 646 ","page_number":646},
  {"content":"\r\n\r\nفضائل واقعى مىرساند ، مثلا ، اگر مانند علم و تقوى اكتسابى باشد ، خداوند توفيق تحصيل آنها را روزى او مىكند و اگر مانند رسالت و نبوّت و رزق غير اكتسابى و غير اختيارى باشد ، به مقتضاى مصالحى كه خودش مىداند از اين امور به او اختصاص مىدهد و اين درجات در مورد ابراهيم عليه السّلام شامل هدايت و ارائه ملكوت آسمانها و زمين و يقين قلبى و حجّت قاطعه است كه همه از درجات و مراتب علم مىباشند ، پس ابراهيم عليه السّلام مصداق آيه  ( يَرْفَعِ اللَّهُ الَّذِينَ آمَنُوا مِنْكُمْ وَ الَّذِينَ أُوتُوا الْعِلْمَ دَرَجاتٍ )  « 1 » ، ( خداوند مؤمنان از شما ، و همچنين كسانى را كه علم روزيشان شده است به درجاتى بالا مىبرد ) ، مىباشد .\r\nو آنگاه در آخر مىفرمايد : ( همانا اى محمّد ، پروردگار تو حكيم و عليم است ) با اين كلام تثبيت مىنمايد كه همه اين برتريها و امتيازاتى كه خداوند به ابراهيم عليه السّلام داده از روى علم و حكمت بوده ، چون او با علم خود به همهء مصالح و امور آگاهى دارد و دليل اينكه پيامبر صلّى اللّه عليه و إله و سلم را مخاطب ساخته ، به علّت دلگرم ساختن آن جناب بوده است .\r\n\r\n[ آيهء ( 90 - 84 ) بيان استمرار در ارسال رسل 
  ]\r\n( 84 )  ( وَ وَهَبْنا لَهُ إِسْحاقَ وَ يَعْقُوبَ كُلًّا هَدَيْنا وَ نُوحاً هَدَيْنا مِنْ قَبْلُ وَ مِنْ ذُرِّيَّتِهِ داوُدَ وَ سُلَيْمانَ وَ أَيُّوبَ وَ يُوسُفَ وَ مُوسى وَ هارُونَ وَ كَذلِكَ نَجْزِي الْمُحْسِنِينَ )  : ( و اسحاق و يعقوب را به او بخشيديم ، همه را هدايت كرديم و نوح را نيز قبل از ابراهيم و فرزندانش داود و سليمان و ايّوب و يوسف و موسى و هارون را هدايت كرديم و اينچنين نيكوكاران را پاداش مىدهيم ) ، در اين عبارت منّت گزارى خداوند است بر پيامبر خود ابراهيم و ساير انبياء و نيز شامل بر شمردن نعمتهاى بزرگى است كه توحيد فطرى و هدايت شدن به هدايت الهى به همراه دارد و باعث حفظ فطرت از ضايع شدن بوسيلهء هواى نفس و وسوسه‌هاى شيطانى مىگردد .\r\n\r\n\r\n","description":"","footnote":"\r\n( 1 ) - سوره مجادله ، آيه 11 .\r\n","page_name":" 647 ","page_number":647},
  {"content":"\r\n\r\nاسحاق فرزند ابراهيم عليه السّلام و يعقوب فرزند اسحاق است و اينكه در عبارت ( كلّا هدينا ) ( كلا ) را مقدم نمود ، به جهت آن بود كه دلالت نمايد بر اينكه هدايت الهى بطور مستقل شامل حال هر يك از نامبردگان شده است ، نه اينكه هدايت استقلالا فقط شامل ابراهيم شده و بقيّه به تبع او هدايت شده باشند و عبارات بعدى گوياى اين مطلب است كه سلسلهء هدايت در ابناء بشر هرگز منقطع نشده و اينطور هم نيست كه هدايت با ابراهيم شروع شده باشد ، كما اينكه نوح عليه السّلام قبل از ابراهيم عليه السّلام بوده و هدايت شامل حال او شده است و آنگاه مىفرمايد ، از ذريّهء نوح عليه السّلام نيز داود و سليمان و ايوب و يوسف عليهم السلام را هدايت كرده‌ايم و اين پيامبران مذكور علاوه بر نبوّت و رسالت داراى سلطنت و پادشاهى و منصب حكومت و سرورى نيز بوده‌اند .\r\nآنگاه براى آنكه اهميّت هدايت الهى را برساند با لفظ ( كذلك ) به آن اشاره نموده و مىفرمايد : اينچنين نيكوكاران را جزا مىدهيم .\r\n( 85 )  ( وَ زَكَرِيَّا وَ يَحْيى وَ عِيسى وَ إِلْياسَ كُلٌّ مِنَ الصَّالِحِينَ )  : ( و زكريّا و يحيى و عيسى و الياس همه از شايستگان هستند ) ، اين عدّه از پيامبران به جهت زهد و اعراض از دنيا از بقيه ممتاز شده‌اند و از اينكه عيسى را در بين نامبردگان از ذريّه نوح مىشمارد ، مىتوان دريافت كه قرآن كريم دختر زادگان را هم اولاد و ذريّه حقيقى مىداند ، چون عيسى از طرف مادر به نوح اتصال مىيابد و از اين جهت او را ذريّه نوح خوانده است .\r\n( 86 )  ( وَ إِسْماعِيلَ وَ الْيَسَعَ وَ يُونُسَ وَ لُوطاً وَ كلًّا فَضَّلْنا عَلَى الْعالَمِينَ )  : ( و اسماعيل و يسع و يونس و لوط از شايستگانند و ما همهء آنها را بر جهانيان برترى داده‌ايم ) ، ظاهرا مراد از ( اسماعيل ) پسر ابراهيم عليه السّلام و برادر اسحاق عليه السّلام مىباشد و ( يسع ) يكى از پيامبران بنى اسرائيل بوده است كه در قرآن در آيه 48 سورهء ص نيز نام او را ذكر كرده ، امّا در قرآن چيزى راجع به زندگى اين پيامبر نيامده است .\r\n\r\n","description":"","footnote":"","page_name":" 648 ","page_number":648},
  {"content":"\r\n\r\nو ( عالم ) به جماعتى از مردم گفته مىشود ، مانند : ( عالم عرب ) و ( عالم عجم ) و معناى برترى دادن پيامبران بر عالمين مقدم داشتن آنان به حسب مقام و منزلت است ، چون هدايت خاص الهى آنان را بدون واسطه و ساير بشر را به واسطهء آنان شامل مىشود ، يا اين برترى به سبب اين است كه طائفه انبياء بر سلسلهء نوع بشر اين امتياز را داشته‌اند كه هدايتشان فطرى بوده و با راهنمايى ديگرى هدايت نشده‌اند و اين نعمتى است كه دارندهء آن بر سايرين برترى و فضيلت دارد .\r\nنكته‌اى كه در اين آيات وجود دارد ، اين است كه در ذكر اسامى اين هفده نفر از انبياء رعايت ترتيب چه از نظر زمان و چه از نظر منزلت و مقام نشده است ، امّا مفسّرين براى توجيه اين ترتيب فعلى مسائلى را آورده‌اند كه صحيح به نظر نمىرسد ، امّا آنچه در همهء اين توجيهات درستتر به نظر مىآيد ، اين است كه دسته ، اوّل ) : كه شش نفر مىباشند ، انبيائى هستند كه از جهت داشتن ملك و رياست توأم با رسالت مشتركند ( داود ، سليمان ، ايوب ، يوسف ، موسى ، هارون ) و دستهء ، دوّم ) : كه چهار نفرند ، انبيائى هستند كه در داشتن زهد و اعراض از دنيا مشترك هستند ، ( زكريّا ، يحيى ، عيسى ، الياس ) و دستهء ، سوّم ) : كه آنها نيز چهار نفرند انبيائى هستند كه خصوصيّت مشتركى ندارند ، ولى هر يك امتحان بزرگى مخصوص به خود داشته‌اند ( اسماعيل ، يسع ، يونس ، لوط ) به هر صورت خدا داناست .\r\n( 87 )  ( وَ مِنْ آبائِهِمْ وَ ذُرِّيَّاتِهِمْ وَ إِخْوانِهِمْ وَ اجْتَبَيْناهُمْ وَ هَدَيْناهُمْ إِلى صِراطٍ مُسْتَقِيمٍ )  : ( بعضى از پدران و نوادگان و برادران ايشان و اين پيامبران را برگزيديم و آنها را به راه راست هدايت كرديم ) ، ( ذريات ) نسل آينده هستند و ( آباء ) نسل گذشته مىباشند و اينكه نسل گذشته و آينده را با هم جمع نموده است دليل بر صحت گفتار قبلى ماست ، مبنى بر اينكه هدايت الهى در ابناء بشر هرگز قطع نشده است .\r\n( اجتباء ) به معناى جمع كردن همراه با گزينش و انتخاب كردن است اجتباء خدا نسبت به يك بنده به اين است كه او را به فيض الهى خود اختصاص داده و انواع نعمتها ،\r\n\r\n","description":"","footnote":"","page_name":" 649 ","page_number":649},
  {"content":"\r\n\r\nخود به خود و بدون زحمت به سويش سرازير گردد و اين موهبت اختصاص به انبياء و بعضى از صدّيقين و شهداء كه همرتبهء انبيائند دارد ، و اجتباء در مورد انبياء به اين معناست كه خدا همه آنها را بر هدايت واحده جمع نموده و آنها را به راه واحد و مستقيم وارد كرده است ، صراطى كه هيچ اختلافى در آن راه ندارد ، نه به جهت شرايط و زمان و نه به حسب اجزاء و اشخاص و نه به حسب مقصد ، و پروردگار مىفرمايد :  ( فَأَقِمْ وَجْهَكَ لِلدِّينِ حَنِيفاً )  « 1 » ، ( پس روى خويش را به اين دين معتدل بنما ) ، و دين حنيف دين الهى است كه قوام مجتمع انسانى در گرو آنست و آن دينى است كه فطرت ما را بسوى آن هدايت مىكند و خلقت ذاتى ما بسوى آن تمايل دارد ، چون سعادت فكرى و عملى انسان در گرو آنست و آن فطرتى است كه خداوند بشر را بر اساس آن آفريده است ، لذا هيچ تغييرى به حسب شرايط و زمان و اشخاص و مقاصد و اهداف در آن راه ندارد ، چون آن همان توحيد است كه تمام معارف دينى و احكام شرعى و اخلاقيات كريمه بدان باز مىگردند و بر اساس آن بنا شده‌اند و صراط مستقيمى است كه سالك آن هرگز گمراه نمىشود .\r\n( 88 )  ( ذلِكَ هُدَى اللَّهِ يَهْدِي بِهِ مَنْ يَشاءُ مِنْ عِبادِهِ وَ لَوْ أَشْرَكُوا لَحَبِطَ عَنْهُمْ ما كانُوا يَعْمَلُونَ )  : ( آن هدايت خداست كه هر كس از بندگانش را كه بخواهد به آن هدايت مىكند و اگر آنان شرك مىورزيدند هر آينه اعمالى كه انجام مىدادند باطل مىشد ) ، اين جمله بيان مىدارد كه آنچه خداوند درباره هدايت انبياء فرمود ، معرّف هدايت خاصّ او بود ، همان هدايتى كه غير انبياء هر كس ديگرى را هم كه بخواهد با آن هدايت مىكند ، پس هدايت واقعى تنها از جانب خداست كه آدمى را به صراط مستقيم كشانيده با انبياء همراه مىكند و علامت اين هدايت اين است كه برگشت همه دستورات آن به توحيد و اقامهء دعوت حق و عبوديّت و تقوا باشد ، و در ادامه مىفرمايد : اگر آنها شرك ورزيده\r\n\r\n\r\n","description":"","footnote":"\r\n( 1 ) - سوره روم ، آيه 30 .\r\n","page_name":" 650 ","page_number":650},
  {"content":"\r\n\r\nبودند ، هر آينه اعمالشان را حبط مىكرديم و بايد دانست شرك در اين مورد به اين است كه انسان به بخشى از كتاب خدا ايمان بياورد و به بخشى ديگر كافر شود ، يا بين احكام الهى و شرايع آن تفرقه بياندازد ، يعنى بعضى از احكام را قبول كند و بعضى را ردّ نمايد يا احكام و قوانينى را كه خداوند قرار داده است تغيير دهد .\r\nدر اين صورت يعنى كسانى كه مرتكب چنين اعمالى بشوند ، هر آينه اثر اعمالشان باطل مىشود و در ورطهء گمراهى و سراشيبى هواى نفس سقوط نموده و از هدايت الهى دور مىشوند و عطاياى الهى ، باقى ماندنش موقوف بر اين است كه انسان به لوازم توحيد و عبوديّت عمل نمايد و در عقيدهء خود استوار و خالص باشد ، و گر نه آن عطيّه از او گرفته مىشود ، پس هدايت هم كه شامل حال افراد شد تا وقتى آنها را در بر مىگيرد كه از لوازم عبوديّت عدول نكنند ، امّا زمانى كه شرك بورزند ، خداوند توفيق را از آنان سلب مىكند و اعمالشان را باطل مىنمايد .\r\n( 89 )  ( أُولئِكَ الَّذِينَ آتَيْناهُمُ الْكِتابَ وَ الْحُكْمَ وَ النُّبُوَّةَ فَإِنْ يَكْفُرْ بِها هؤُلاءِ فَقَدْ وَكَّلْنا بِها قَوْماً لَيْسُوا بِها بِكافِرِينَ )  : ( آنان كسانى هستند كه به آنها كتاب و حكم و نبوّت داديم ، پس اگر اين قوم به آن كافر شوند ، ما بر آنها قومى را مىگماريم كه به آن كفر نمىورزند ) ، لفظ ( اولئك ) كه مخصوص اشاره به دور است ، دلالت بر علو شأن و برترى مقام آنها دارد و اگر چه ظاهر عبارت دلالت مىكند كه خداوند به همهء انبياء كتاب و حكم و نبوّت داده است ، امّا اين عبارت از باب توصيف مجموع است به وصف مجموع و منافاتى با اين ندارد كه بعضى از اين جمع بعضى از آن اوصاف را نداشته باشد ، چون كتاب به همهء آنها داده نشده است و هر جاى قرآن كه ( كتاب ) به انبياء نسبت داده شده ، مقصود صحفى است كه شرايع دينى در آن نوشته شده و بر اساس آن شرايع انبياء بين مردم در موارد اختلاف آنان حكم مىكرده‌اند و ( حكم ) به معناى برقرار كردن نسبت تصديقى بين اجزاء كلام است و متضمن معناى قضاوت در منازعات و دعاوى قضايى مىباشد و ( نبوّت ) به معناى دريافت اخبار از غيب بواسطه عنايت خاصّ الهى\r\n\r\n","description":"","footnote":"","page_name":" 651 ","page_number":651},
  {"content":"\r\n\r\nاست و آن اخبار وابسته به ماوراى حس و محسوسات مىباشند ، مانند يگانگى خدا و فرشتگان و روز رستاخيز .\r\nو اينكه خداوند اين سه كرامت « كتاب ، حكم ، نبوّت » را در سياق آياتى قرار داده كه مسأله هدايت الهى را بيان مىكند دلالت دارد كه اين سه كرامت از آثار هدايت خاصّ خداوند مىباشد .\r\nآنگاه در ادامه مىفرمايد : اگر اين قوم يعنى قوم حضرت رسول صلّى اللّه عليه و إله و سلم به اين امر يعنى به هدايت الهى يا كتاب يا نبوّت كافر شوند ، در اين صورت قومى از بندگان خويش را بر آنها مىگماريم كه بدان كفر نمىورزند و مفسّران در تشخيص اين قوم اختلاف كرده‌اند ، بعضى گفته‌اند مراد از آنها انبياء مذكور يا ملائكه هستند ، امّا اين احتمالى بسيار بعيد است ، بعضى گفته‌اند مراد مؤمنين هستند ، و ليكن در بين مؤمنان منافقانى هم وجود دارند يا برخى آنها را مهاجرين يا انصار يا مجموع آنها گرفته‌اند و يا آنها را اصحاب پيامبر گفته‌اند ، در حالى كه در ميان آنها افرادى مرتّد نيز بوده‌اند ، به هر صورت از آيه چنين استفاده مىشود كه براى خداوند در هر زمان و مكانى بندگانى وجود دارند كه موكّل و عهده‌دار اين هدايت الهى و طريق مستقيمى كه در بردارنده شرايع انبياء شامل كتاب و حكم و نبوّت مىشود ، خواهند شد ، كه خداوند بوسيلهء آنها دين خود را از زوال و هدايت خويش را از انقراض حفظ مىنمايد و اين اشخاص كسانى هستند كه تصوّر نمىشود ، روزى كفر يا شرك در دلشان رخنه كند ، چون خداى تعالى به ايمان ايشان اعتماد كرده و ايشان را موكّل بر حفظ دين خود نموده است .\r\nاز اين رو اين آيهء شريفه مخصوص به معصومين عليه السّلام خواهد بود ، يعنى اهل عصمت شامل انبياء و اوصياء ايشان و اگر خيلى بخواهيم آن را توسعه دهيم ، ممكن است شامل مؤمنين صالح و پارسايانى كه به عصمت تقوى و صلاح و ايمان خالص از شوائب شرك و ظلم معتصمند و به مصداق آيه شريفه  ( إِنَّهُ لَيْسَ لَهُ سُلْطانٌ عَلَى الَّذِينَ آمَنُوا وَ عَلى رَبِّهِمْ \r\n\r\n","description":"","footnote":"","page_name":" 652 ","page_number":652},
  {"content":"\r\n\r\n يَتَوَكَّلُونَ )  « 1 » ، ( همانا شيطان بر مؤمنان و كسانى كه به پروردگار خود توكل كنند تسلطى ندارد ) ، از ولايت شيطان بيرون شده‌اند ، نيز بشود .\r\n( 90 )  ( أُولئِكَ الَّذِينَ هَدَى اللَّهُ فَبِهُداهُمُ اقْتَدِهْ قُلْ لا أَسْئَلُكُمْ عَلَيْهِ أَجْراً إِنْ هُوَ إِلَّا ذِكْرى لِلْعالَمِينَ )  : ( آنان كسانى هستند كه خدا هدايتشان كرده ، پس تو نيز از هدايت آنان پيروى كن ، اى پيامبر بگو من براى پيامبرى خود از شما مزدى نمىخواهم ، اين جز تذكرى براى جهانيان نيست ) ، در اين عبارت بار ديگر آنها را به هدايت الهى وصف نموده ، چون هدايت الهى هرگز شأن و اثرش مختلف نمىشود و همانا هدايت خداى تعالى آدمى را به هدف مىرساند و اثرش كه همان نيل به مطلوب است ، هرگز تخلف نمىپذيرد ، در اين آيه به پيامبر صلّى اللّه عليه و إله و سلم دستور مىدهد كه از هدايت ايشان پيروى كند نه خود ايشان يا شريعت ايشان ، چون شريعت پيامبر اسلام صلّى اللّه عليه و إله و سلم ، ناسخ ساير شرايع بود و كتابش حافظ و حاكم بر كتابهاى ايشان ، و تازه هدايت آنها هم همان هدايت خداست و اگر فرمود به هدايت آنها اقتداء كند ، صرفا به منظور احترام گزاردن بر ايشان بوده ، و گرنه هادى اصلى خداست .\r\nو اينكه در آخر فرمود : ( بگو من از شما براى رسالتم مزدى نمىخواهم ) به جهت آن بود كه خاطر مردم را آسوده كند تا بدانند پيامبر صلّى اللّه عليه و إله و سلم از آنها انتظار اجرت ندارد و اگر مردم اين را بدانند ، نسبت به دعوت آن جناب خوشبين‌تر شده و دعوت آن حضرت زودتر به ثمر مىرسد و آنگاه فرمود : پيامبرى من جز يادآورى براى جهانيان نيست و ( ذكرى ) به معناى تذكر مىباشد ، امّا از تذكر بليغ‌تر و رساتر است و اين عبارت دالّ بر عموميّت نبوّت محمّد صلّى اللّه عليه و إله و سلم نسبت به همهء اهل عالم است .\r\n\r\n\r\n","description":"","footnote":"\r\n( 1 ) - سوره نحل ، آيه 99 .\r\n","page_name":" 653 ","page_number":653},
  {"content":"\r\n\r\n\r\n[ آيهء ( 105 - 91 ) در باب معارف الهى و احتجاج با يهود 
  ]\r\n( 91 )  ( وَ ما قَدَرُوا اللَّهَ حَقَّ قَدْرِهِ إِذْ قالُوا ما أَنْزَلَ اللَّهُ عَلى بَشَرٍ مِنْ شَيْءٍ قُلْ مَنْ أَنْزَلَ الْكِتابَ الَّذِي جاءَ بِهِ مُوسى نُوراً وَ هُدىً لِلنَّاسِ تَجْعَلُونَهُ قَراطِيسَ تُبْدُونَها وَ تُخْفُونَ كَثِيراً وَ عُلِّمْتُمْ ما لَمْ تَعْلَمُوا أَنْتُمْ وَ لا آباؤُكُمْ قُلِ اللَّهُ ثُمَّ ذَرْهُمْ فِي خَوْضِهِمْ يَلْعَبُونَ )  : ( خداى را چنانچه سزاوار شناخت است نشناختند ، زمانى كه گفتند خدا بر هيچ بشرى چيزى نازل نكرده ، بگو پس چه كسى كتابى را كه موسى براى هدايت مردم آورد و نور بود نازل كرده است ؟ مقدارى از آن را بر كاغذهايى نوشته و آشكارش مىكنيد ، امّا بيشتر آن را مخفى مىسازيد و بوسيله آن بسيارى از چيزهائى را كه نه شما و نه پدرانتان نمىدانستيد ، تعليم يافتيد ، اى پيامبر تو بگو خدا ، و آنگاه ايشان را واگذار تا در خوض و تفكرات بيهودهء خود مشغول بازى باشند ) ، ( قدر ) هر چيزى كميّت آن است و تقدير هر چيز غالبا توأم با توصيفى است كه ما را از حال آن چيز آگاه مىكند ، لذا كلمهء ( قدر ) و ( تقدير ) بطور استعاره هم بر اوصاف چيزى اطلاق مىشود و هم بر آن معرفت و آگاهى .\r\nپس معناى جمله چنين مىشود كه مردم نمىتوانند خداوند را آنطور كه لايق ساحت اوست تعظيم نمايند ، چون عقل و وهم انسانها و نيز حواس آنها نمىتواند به ذات خداى متعال احاطه پيدا كند ، بلكه صرفا به آن مقدار كه آيات و افعال خداوند را مشاهده مىنمايد تا حدودى به اوصاف خالق آنها پى مىبرند ، لذا قوّت و عزّت خداى متعال و ذلّت و خوارى مخلوقات اقتضاء مىكند كه هيچ مخلوقى به عظمت او راه نيابد و او را آنطور كه هست نشناسد و وصف نكند .\r\nدر ادامه مىفرمايد : ( اذ قالوا . . . ) پس معلوم مىشود انكار وحى در حقيقت خارج كردن خدا از مقام ربوبيّت و عنايت او به جميع شئون بندگان است ، چون از لوازم تسلّط ربوبى هدايت مردم و مخالفت با اصول اعتقادى آنها در زمانى كه پليدى شرك را بر طهارت توحيد ترجيح مىدهند ، مىباشد .\r\nيعنى مقام ربوبيّت اقتضاء مىكند كه به منظور هدايت مردم و رستگارى آنان براى\r\n\r\n","description":"","footnote":"","page_name":" 654 ","page_number":654},
  {"content":"\r\n\r\nايشان پيامبر و كتاب آسمانى بفرستد .\r\nلذا با جملات بعدى احتجاجى بر عليه يهود و يا مشركين مطرح مىشود ، اوّل ) : به وجود كتابهاى آسمانى كه در بين آنها موجود بود ، ثانيا ) : به وجود تعاليم الهى كه در ميان مردم جريان داشته و اين تعاليم زائيده افكار بشرى نبوده است ، چون بشر بواسطه هواهاى نفسانى منحط هرگز چنين تعاليمى از فكر او تراوش نكرده است .\r\n( قراطيس ) جمع ( قرطاس ) به معنى كاغذ است و مىفرمايد : شما بخشى از تورات را مىنويسيد و آن را اظهار مىداريد ، امّا بيشتر آن را پنهان مىكنيد و اين خصوصيّات جز بر يهود تطبيق نمىكند و لذا خطاب متوجّه آنها است نه مشركان عرب و يهود بخاطر مقاصد شوم خود و اينكه پيامبر اسلام را انكار كنند بطور كلى نازل شدن كتاب آسمانى را انكار كرده‌اند ، هر چند اين افكار به ضرر خودشان تمام شود و مستلزم انكار كتاب آسمانى خودشان هم باشد و اينها بخشهايى از تورات را كه مسائلى كلّى بود و مخالفتى با هواهاى نفسانيشان نداشت ظاهر مىكردند ، امّا در مورد مسائلى كه با تمايلات نفسانى آنها در تضاد بود ، كتاب خدا را تحريف مىكردند و كلمات الهى را تغيير مىدادند و حكم اصلى تورات را مخفى مىنمودند ، مانند حكم سنگسار در مورد زنا و موارد ديگر . . .\r\nامّا بخش بعدى كه فرمود : ( علّمتم ما لم تعلموا . . . ) مراد از علم در اين قسمت علم عادّى نيست ، چون سياق كلام سياق احتجاج و استدلال بر مدّعى مىباشد ، لاجرم مراد از تعليم چيزى است كه انسان با وسائل عادّى و مادّى نمىتواند به آنها علم پيدا كند و اين همان حقايقى است كه خداوند به انبياء و حاملين وحى خود ، وحى مىكند ، حال چه بوسيلهء كتاب و چه بدون آن به هر صورت شامل تعاليمى مىشود كه از راه حس و عقل بشرى نمىتوان به آنها رسيد و از همين جا معلوم مىشود خطاب با يهود است نه مشركين ، چون مشركين علم به چنين حقايقى نداشتند و از انبياء و شرايع آنان بهره‌مند نبوده و مردمى جاهل بودند .\r\nلذا خطاب متوجّه يهود است كه از روى عناد و استكبار و به جهت فتنه جوئى گفته‌اند\r\n\r\n","description":"","footnote":"","page_name":" 655 ","page_number":655},
  {"content":"\r\n\r\n( خداوند بر هيچ بشرى چيزى نازل نكرده است ) و خداوند به عنوان حجّت بر عليه آنان مىفرمايد : پس اگر اين سخنى كه مىگوييد صحيح است ، تورات چگونه بر موسى عليه السّلام نازل شده است و از طرف ديگر اين تعاليم آسمانى و معنوى كه در بين شما و پدرانتان معمول نبوده ، از كجا آمده است ؟ چون نهايت آنچيزى كه حكومتهاى فردى بدان مىپردازند ، آمادگى براى ابقاء تسلط و ايستادگى در برابر امور است و همچنين نهايت آن چيزى كه حكومتهاى اجتماعى دموكراتيك و حكومتهاى مشابه آن مردم را بسوى آن دعوت مىكنند ، منظم كردن اجتماع بر اساس رأى اكثريّت افراد است و فرقى هم نمىكند كه آنچه اكثريّت مىطلبند از فضائل باشد يا رذائل و يا به سعادت حقيقى و عقلانى بشر منجر شود يا به عكس مخالف آن باشد .\r\nلذا عقل اجتماعى و شعور مادّى حاكم بر جوامع ، ممكن نيست كه انسان را به معارف الهى و فضائل معنوى برسانند ، اصولا ماديّت و پايبندى به امور مادّى كجا و معنويت كجا ؟ و لذا خداوند به پيامبر خود امر مىكند كه با اين گفتار و حجّت مدّعاى باطل آنها را ردّ نمايد ، آنگاه چون جواب اين سئوال كاملا واضح است خود به پيامبر صلّى اللّه عليه و إله و سلم امر مىكند كه جواب پرسش را بدهد ، يعنى بگويد خداست كه تورات و ساير كتب آسمانى را نازل كرده و اين معارف را بر بشر القاء نموده است ، و چون گفتار آنها سخنى لغو و بيهوده بود و صدور اين سخن از يهود كه به تورات ايمان داشتند و به آن مباهات مىكردند جز بازى كردن با حقايق ، معناى ديگرى نداشت ، از اين رو به رسول خدا صلّى اللّه عليه و إله و سلم فرمود : كه آنها را به حال خودشان واگذار تا سرگرم بازيچهء خود باشند .\r\n( 92 )  ( وَ هذا كِتابٌ أَنْزَلْناهُ مُبارَكٌ مُصَدِّقُ الَّذِي بَيْنَ يَدَيْهِ وَ لِتُنْذِرَ أُمَّ الْقُرى وَ مَنْ حَوْلَها وَ الَّذِينَ يُؤْمِنُونَ بِالْآخِرَةِ يُؤْمِنُونَ بِهِ وَ هُمْ عَلى صَلاتِهِمْ يُحافِظُونَ )  : ( و اين كتابى است كه ما آن را نازل كرده‌ايم ، در حالى كه هم با بركت است و هم تصديق كنندهء كتابهاى آسمانى پيشين است ، تا تو اهالى مكّه و اطراف آن را بيم دهى و كسانى كه به\r\n\r\n","description":"","footnote":"","page_name":" 656 ","page_number":656},
  {"content":"\r\n\r\nدنياى ديگر ايمان دارند به آن ايمان مىآورند و آنها بر نمازهاى خود مواظبت دارند ) ، پس غرض از آيات قبلى مقدمه‌چينى براى اثبات اين بوده كه قرآن كريم نيز كتابى است كه از طرف خداى متعال نازل شده و ساختهء شخص پيامبر صلّى اللّه عليه و إله و سلم نيست و اين كتاب در آن بركت و خير كثير است و مردم را به سوى استوارترين راه هدايت نموده و بوسيلهء آن ، خداوند كسانى را كه در صدد تحصيل رضاى اويند به راههاى سلامت و نجات رهبرى مىكند و هم در زندگى دنيوى و هم در آخرت اسباب سعادت آنها را فراهم مىنمايد .\r\nو اين كتاب تصديق كنندهء كتب آسمانى حقّه مىباشد و اگر قرآن كريم از طرف خداى تعالى نبود ، هرگز اين بركات معنوى و الهى بر آن مترتّب نمىشد ، چون راه شرّ ، روندهء خود را جز به سوى شرّ هدايت نمىكند و جز فساد نيز اثرى نمىبخشد .\r\nو در ادامه مىفرمايد : ما اين قرآن را براى اين نازل كرديم كه مردم مكّه و سائر بلاد زمين را انذار كنى و از عذاب جاويد خداوند بيم دهى ، پس كسانى كه به آخرت ايمان دارند به اين كتاب قرآن نيز ايمان خواهند آورد ، زيرا اين كتاب ايده آل اخروى آنان را كه همان ايمنى دائمى است تأمين مىكند و آنان را از عذاب ابدى مىترساند و اوصاف اين مؤمنين هم ، چنين است كه در امر نماز و عباداتى كه در آن خداوند را ياد مىكنند محافظت و مراقبت دارند و مراد از محافظت هم به جا آوردن نماز با حالت خشوع و تذلّل و تأثير باطنى از عظمت پروردگار در موقع ايستادن در مقام عبوديّت او است ، ليكن ساير مفسّران ، محافظت ، را به مراقبت در اوقات نماز تفسير كرده‌اند ،    ( قَدْ أَفْلَحَ الْمُؤْمِنُونَ الَّذِينَ هُمْ فِي صَلاتِهِمْ خاشِعُونَ )    « 1 » ، ( به تحقيق مؤمنان رستگار شدند ، كسانى كه در نمازشان خاشع هستند ) .\r\n\r\n\r\n","description":"","footnote":"\r\n( 1 ) - سوره مؤمنون ، آيه‌هاى 2 و 1 .\r\n","page_name":" 657 ","page_number":657},
  {"content":"\r\n\r\n( 93 )  ( وَ مَنْ أَظْلَمُ مِمَّنِ افْتَرى عَلَى اللَّهِ كَذِباً أَوْ قالَ أُوحِيَ إِلَيَّ وَ لَمْ يُوحَ إِلَيْهِ شَيْءٌ وَ مَنْ قالَ سَأُنْزِلُ مِثْلَ ما أَنْزَلَ اللَّهُ وَ لَوْ تَرى إِذِ الظَّالِمُونَ فِي غَمَراتِ الْمَوْتِ وَ الْمَلائِكَةُ باسِطُوا أَيْدِيهِمْ أَخْرِجُوا أَنْفُسَكُمُ الْيَوْمَ تُجْزَوْنَ عَذابَ الْهُونِ بِما كُنْتُمْ تَقُولُونَ عَلَى اللَّهِ غَيْرَ الْحَقِّ وَ كُنْتُمْ عَنْ آياتِهِ تَسْتَكْبِرُونَ )  : ( و چه كسى ستمكارتر از كسى است كه به خدا دروغى ببندد يا بگويد ، به من وحى شده ، در حالى كه به او چيزى وحى نشده و يا بگويد ، به زودى من نيز مانند آنچه خدا نازل كرده ، نازل مىكنم ؟ اگر ببينى ستمكاران را كه در گردابهاى مرگ هستند و فرشتگان دستهاى خويش را گشوده و مىگويند ، جانهاى خويش برآوريد ، امروز به گناه آنچه به ناحق دربارهء خدا مىگفتيد و از آيه‌هاى او تكبّر مىورزيديد به عذاب خفّت و خوارى جزا داده مىشويد ) ، همچنانكه در آيات قبلى گفته شده ، شنيع‌ترين ظلمها شرك به خداست و در اين آيه جز اين مورد ، دو مورد ديگر از موارد ظلم را كه شديدترين مراتب آن است و عقل در زشتى آن ترديدى ندارد به صورت سئوال ذكر نموده است ، اوّل ) : اينكه كسى به دروغ ادّعاى نبوت كند و مسلّم است كه شايسته نيست كسى كه به او وحى نمىرسد ، ادّعاى اين امر را بكند و در واقع گفتن چنين سخنى به مسخره گرفتن حكم خدا و آيات الهى است .\r\nدوّم ) : اينكه شخصى ادّعا كند كه به زودى مىتواند مانند قرآن را نازل كند و اين سخن هم بديهى است كه استهزاء به قرآن كريم است و نوعى استكبار و برترى جوئى نسبت به خداوند و آيات الهى مىباشد .\r\nو هر سه اين موارد يعنى شرك به خدا و شفيع قرار دادن بتها در درگاه او ، ادّعاى نبوّت و ادّعاى توانايى بر نزول قرآن از شنيع‌ترين موارد ظلم مىباشند .\r\nدر فراز بعدى ( غمر ) به معناى پوشانيدن و پنهان كردن چيزى است به طوريكه هيچ اثرى از آن آشكار نماند و لذا آب عميق و جهالت و گرفتارى و شدّتى را كه به انسان غلبه پيدا كند ( غمر ) مىگويند و ( غمرات موت ) همان معناى اخير است ، يعنى سكرات و شدّت و سختى كه انسان را در خود فرو مىبرد ، و ( بسط ملائكه ) به معناى شروع به\r\n\r\n","description":"","footnote":"","page_name":" 658 ","page_number":658},
  {"content":"\r\n\r\nعذاب گناهكاران و ستمگران است و اين عذاب همان چيزى است كه جمله بعدى آن را بيان مىكند و در هنگام گرفتن جان آنها مىگويند ، جانتان را بيرون كنيد و بطورى سخت جان آنها را مىگيرند كه در هنگام جان دادن عذاب سختى را مىچشند و تازه ، عذاب برزخ و قيامت نيز در پيش روى آنهاست .\r\nپس مراد از ( اليوم ) روز فرا رسيدن مرگ است و مراد از ( ظالمين ) كسانى هستند كه يكى از آن سه گناه را كه خداوند آنها را شديدترين ظلمها ناميده است مرتكب شوند به شهادت اينكه در ادامه مىفرمايد : اين عذاب شما به جهت قول ناحقى است كه دربارهء خدا گفتيد ، يعنى شرك به خدا و ادّعاى نبوّت و نيز به جهت اينكه از پذيرفتن آيات الهى استكبار نموديد و اين كار كسانى است كه آيات الهى را مسخره نموده و ادّعا كرده بودند كه به زودى مانند آنچه را كه خدا نازل كرده است نازل خواهند كرد .\r\nنكتهء ديگر اينكه امر به اخراج جانها ، امرى تكوينى است ، چون مرگ و زندگى انسان ، به دست خود او نيست تا امر تشريعى به خروج روح از بدن صحيح باشد و اين تعبير كنايه از قطع علاقهء روح از بدن مىباشد ،  ( وَ أَنَّهُ هُوَ أَماتَ وَ أَحْيا )  « 1 » ، ( همانا او مىميراند و زنده مىكند ) .\r\n( 94 )  ( وَ لَقَدْ جِئْتُمُونا فُرادى كَما خَلَقْناكُمْ أَوَّلَ مَرَّةٍ وَ تَرَكْتُمْ ما خَوَّلْناكُمْ وَراءَ ظُهُورِكُمْ وَ ما نَرى مَعَكُمْ شُفَعاءَكُمُ الَّذِينَ زَعَمْتُمْ أَنَّهُمْ فِيكُمْ شُرَكاءُ لَقَدْ تَقَطَّعَ بَيْنَكُمْ وَ ضَلَّ عَنْكُمْ ما كُنْتُمْ تَزْعُمُونَ )  : ( و به تحقيق شما تك تك همچنانكه نخستين باز شما را خلق كرده‌ايم به نزد ما آمده‌ايد و آنچه را به شما عطا كرده بوديم پشت سر گذاشته و واسطه‌هايتان را كه مىپنداشتيد در عبادت شما شريكند با شما نمىبينيم روابط بين شما قطع شده و آنچه را مىپنداشتيد نابود شده است ) ، ( فرادى ) جمع فرد به معناى هر چيزى است كه از يك جهت منفصل و جداى از غير خود باشد و با غير خود اختلاط\r\n\r\n\r\n","description":"","footnote":"\r\n( 1 ) - سوره نجم ، آيه 44 .\r\n","page_name":" 659 ","page_number":659},
  {"content":"\r\n\r\nنداشته باشد و مخالف ( زوج ) است و خداوند مىفرمايد : شما در قيامت بطور جداگانه و فرد فرد نزد ما حاضر مىشويد ، همچنانكه نخستين بار نيز شما را يك يك خلق نموديم و در آن هنگام آنچه را در دنيا از مال و لوازم دنيوى به شما عطا كرديم ، پشت سر مىگذاريد و لذا سببيّت اسباب و عللى كه شما در طول زندگيتان از ياد پروردگار غافل ساخته بود باطل مىگردد .\r\nو در آن هنگام انسان به حقيقت امر آگاه مىشود و پندارهائى كه در دنيا او را به خود مشغول و سرگرم ساخته بود باطل مىشوند و در مىيابد كه اين اسباب اوهامى بيش نبوده‌اند و اثر مستقل نداشته‌اند ، پس در آن هنگام از شفيعانى كه انسان براى خدا قرار داده بود ، خبرى نيست و انسان اثرى از آنها نمىيابد و درمىيابد كه همه اجزاء عالم تحت تدبير خداى واحد هستند و متوجّه بسوى غايتى مىباشند كه خدا برايشان معيّن و مقدّر كرده و هيچ موجودى از موجودات عالم دخالتى در حكومت و تدبير امور جهان ندارد و اسبابى هم كه به ظاهر مؤثر به نظر مىرسند ، آثارشان همه از خداى متعال است و هيچكدام استقلالى در تأثير ندارند ، پس رابطهء انسان با آن شركاى فرضى قطع مىشود و در مىيابد كه همهء آنها پوشالى و خيالى بوده‌اند و بازيچه‌هايى بوده‌اند كه او را از ياد خدا غافل و به خود سرگرم نموده‌اند ، امّا اين علم در آن مرحله سودى به حال كسى ندارد .\r\n( 95 )  ( إِنَّ اللَّهَ فالِقُ الْحَبِّ وَ النَّوى يُخْرِجُ الْحَيَّ مِنَ الْمَيِّتِ وَ مُخْرِجُ الْمَيِّتِ مِنَ الْحَيِّ ذلِكُمُ اللَّهُ فَأَنَّى تُؤْفَكُونَ )  : ( خداوند شكافنده دانه و هسته است ، زنده را از مرده و مرده را از زنده پديد مىآورد ، اين است خدا ، پس كجا سرگردان مىشويد ؟ ) لذا خداست كه با قدرت مطلقهء خود دانه‌هاى نباتات و هسته‌ها را مىشكافد و از آنها گياه و درخت مىروياند و مردم را با دانه‌ها و ميوه‌هاى آنها روزى مىدهد و اوست كه قدرت توليد مثل را در آنها قرار داده است و آيا از شركاى فرضى مشركان كسى هست كه چنين عملى را انجام دهد ؟ لذا اين آيه هم در تتمهء بيان قبلى يعنى نفى استقلال اسباب در تأثير\r\n\r\n","description":"","footnote":"","page_name":" 660 ","page_number":660},
  {"content":"\r\n\r\nمىباشد و در ادامه مىفرمايد : اوست كه موجود زنده را از خاك مرده ايجاد مىكند و اوست كه زنده را مىميراند و دوباره به خاك مبدّل مىسازد ، پس خداى شما چنين خدايى است نه غير او ، لذا به جز او كه خداى حقيقى است به كجا روى گردانيده و به چه باطلى روى مىآوريد ؟ چون اوست كه داراى قدرت مطلقه و حيات بخش و قادر بر اخذ آن حيات مىباشد و هيچكس در اين امر با او مشاركت ندارد .\r\n( 96 )  ( فالِقُ الْإِصْباحِ وَ جَعَلَ اللَّيْلَ سَكَناً وَ الشَّمْسَ وَ الْقَمَرَ حُسْباناً ذلِكَ تَقْدِيرُ الْعَزِيزِ الْعَلِيمِ )  : ( شكافنده صبحدم است كه شب را مايه آرامش و خورشيد و ماه را وسيلهء حساب كردن زمان قرار داد ، اين نظم و سنجش خداوند عزيز و داناست ) ، پس خداى متعال آن عزيز مقتدر و دانايى است كه صبح را از درون شب مىشكافد و خارج مىكند و نيز شب را وسيله سكون و مايهء آرامش قرار داده و حركت ماه و خورشيد را كه باعث پديد آمدن شب و روز و ماه و سال مىگردد تقدير نموده است و نظم و انتظام اين موارد باعث گردش زندگى و نظام حيات گشته است و خداست آن غالب دانايى كه هيچ قدرتى نمىتواند بر قدرت او غلبه پيدا كند و نمىتواند كوچكترين تأثيرى در تباه ساختن تدبير او داشته باشد و اوست كه به كوچكترين چيزى از مصالح ملك خود جاهل نيست و لذا مملكت او هرگز دچار تباهى و انهدام نمىگردد .\r\n( 97 )  ( وَ هُوَ الَّذِي جَعَلَ لَكُمُ النُّجُومَ لِتَهْتَدُوا بِها فِي ظُلُماتِ الْبَرِّ وَ الْبَحْرِ قَدْ فَصَّلْنَا الْآياتِ لِقَوْمٍ يَعْلَمُونَ )  : ( و اوست كه ستارگان را قرار داد تا بوسيلهء آنها در تاريكيهايى خشكى و دريا ، راه خود را بيابيد و هدايت شويد ، به تحقيق نشانه‌ها را براى گروهى كه درك مىكنند شرح داده‌ايم ) ، مىفرمايد : غايت و نتيجه خلقت و به گردش درآوردن اجرام عظيم آسمانى ، مصلحت انسان و سعادت زندگيش در نشأت دنياست و اين امر منافاتى ندارد ، با اينكه هر يك از آنها مقصود ، به ارادهء مستقل الهى باشند ، چون جهات\r\n\r\n","description":"","footnote":"","page_name":" 661 ","page_number":661},
  {"content":"\r\n\r\nقضيه متفاوت است ، بنابراين ارتباط و وابستگى كه در سراسر اجزاى هستى حاكم مىباشد مانع از اين امر نيست كه هر يك از آنها به ارادهء مستقل الهى بوجود آمده باشد و مراد از ( تفصيل آيات ) يا تفصيل به حسب تكوين و خلقت است و يا به حسب بيان لفظى و ادراك توحيد خداوند از طريق آيات انفسى و آفاقى ، تنها براى كسانى حاصل مىشود كه بهره‌اى از علم داشته باشند ، لذا فرمود : ما اين آيات را براى گروهى كه مىدانند و درك مىكنند تفصيل داده‌ايم .\r\n( 98 )  ( وَ هُوَ الَّذِي أَنْشَأَكُمْ مِنْ نَفْسٍ واحِدَةٍ فَمُسْتَقَرٌّ وَ مُسْتَوْدَعٌ قَدْ فَصَّلْنَا الْآياتِ لِقَوْمٍ يَفْقَهُونَ )  : ( و اوست كه شما را از يك تن بيافريده ، پس بعضى از شما ( جامهء وجود پوشيده ) و مستقّر شده‌ايد و بعضى نيز مستودع ( امانت نهاده و هنوز به وجود نيامده ) هستيد به تحقيق ما آيات را براى گروهى كه مىفهمند شرح داده‌ايم ) ، مىفرمايد : نسل حاضر بشر با همه كثرت و پراكندگى كه دارد منتهى به يك نفر است كه او آدم عليه السّلام مىباشد و مراد از ( مستقّر ) آن افرادى هستند كه دوران سير در اصلاب پدران خود را طى كرده و متولّد شده و در زمين كه قرارگاه نوع بشر است  ( وَ لَكُمْ فِي الْأَرْضِ مُسْتَقَرٌّ )  « 1 » ، مستقّر گشته‌اند و ( مستودع ) افرادى هستند كه هنوز سير در اصلاب و ارحام را تمام نكرده و به دنيا نيامده‌اند ، ولى بعدا متولّد خواهند شد ، پس معناى آيه چنين مىشود كه پروردگار متعال كسى است كه شما نوع بشر را از يك فرد واحد ايجاد كرده و زمين را تا مدّت معينى به دست شما آباد نموده و پيوسته تا وقتى نسل بشر باقى است ، اين زمين در اختيار شماست .\r\nو بديهى است ادراك يگانگى خداوند از طريق نظام نفوس بشرى مطلبى است كه تنها كسانى بدان نايل مىشوند كه اهل تفقّه يعنى بحث و تعمق باشند .\r\n\r\n\r\n","description":"","footnote":"\r\n( 1 ) - سوره بقره ، آيه 36 .\r\n","page_name":" 662 ","page_number":662},
  {"content":"\r\n\r\n( 99 )  ( وَ هُوَ الَّذِي أَنْزَلَ مِنَ السَّماءِ ماءً فَأَخْرَجْنا بِهِ نَباتَ كُلِّ شَيْءٍ فَأَخْرَجْنا مِنْهُ خَضِراً نُخْرِجُ مِنْهُ حَبًّا مُتَراكِباً وَ مِنَ النَّخْلِ مِنْ طَلْعِها قِنْوانٌ دانِيَةٌ وَ جَنَّاتٍ مِنْ أَعْنابٍ وَ الزَّيْتُونَ وَ الرُّمَّانَ مُشْتَبِهاً وَ غَيْرَ مُتَشابِهٍ انْظُرُوا إِلى ثَمَرِهِ إِذا أَثْمَرَ وَ يَنْعِهِ إِنَّ فِي ذلِكُمْ لَآياتٍ لِقَوْمٍ يُؤْمِنُونَ )  : ( و اوست آنكه از آسمان آب نازل كرده و به وسيله آن همهء روئيدنىها را پديد آورده‌ايم و از جمله سبزه‌اى كه از آن دانه‌هاى روى هم چيده پديد آورده‌ايم و از نخل و از گل آن خوشه‌هاى آويزان و باغ‌ها از انگورها و زيتون و انار كه مانند هم يا متفاوتند ايجاد كرديم ، بنگريد به ميوهء آن هنگام ثمر دادن و رسيدنش ، همانا در اينها براى گروهى كه ايمان مىآورند نشانه‌ها و آياتى وجود دارد ) ، ( سماء ) به معناى سمت بالا و فوق است و شامل هر چيز كه بر سر آدمى سايه بيافكند مىشود ، پس منظور آيه اين است كه خداوند مىفرمايد : ما به وسيله آبى كه از آسمان مىفرستيم گياهان را مىرويانيم و آن قوهء رويش و نموّى كه در نباتات هست به ظهور درآورده و گياهان و درختان و آدميان و ساير حيوانات را رشد مىدهيم .\r\n( خضر ) به معناى سبز است و ( تراكب حبّ ) انعقاد بعضى بر بالاى بعضى ديگر مىباشد ، نظير خوشهء گندم و ( طلع ) اوّلين مرحله ظهور خرما بر شاخه‌هاى نخل است و ( قنوان ) خوشه‌هاى خرما را گويند و ( دانيه ) به معناى نزديك و ( مشتبه و غير متشابه ) به معناى هم شكل و مخالف در شكل نوعى است و ( ينع ) ميوه و رسيدن آن را گويند .\r\nخداى متعال در اين چند آيه چند مورد از مواردى را كه بدست قدرت خود آفريده ، خاطر نشان مىسازد تا آنها كه داراى عقل و بصيرت مىباشند در خلقت آنها نظر كرده و بدين وسيله به يگانگى خداى متعال راه يابند و بعضى از آن موارد امورى مربوط به زمين هستند ، مثل شكافتن دانه گياهان و هسته‌هاى درختان و بعضى ديگر امورى هستند مربوط به آسمان ، مانند ، پديد آوردن شب و روز و بوجود آوردن آفتاب و ماه و ستارگان و بعضى ديگر به خود انسان مربوط مىباشند ، مثل چگونگى ايجاد نوع بشر از يك تن واحد و بعضى مربوط به همه فقرات مذكور مىباشند ، مثل بارش باران و\r\n\r\n","description":"","footnote":"","page_name":" 663 ","page_number":663},
  {"content":"\r\n\r\nرويش گياهان و رشد حيوانات و نباتات و . . . ، امّا خداوند ستارگان را نشانهء مخصوص افراد دانا و ايجاد نفوس را نشانه‌اى مخصوص مردمان فقيه و تدبير در روئيدنيها را آيتى مخصوص مردم با ايمان شمرده است ، چون تدبير در نظام آفرينش نباتات و رويش آنها مطلبى است كه هر فهم عادى مىتواند در آن نظر كرده و از انتظام آن پى به صانع آنها ببرد ، به شرط آنكه دلش به نور ايمان روشن باشد و آلودگى گناهان بر فطرت و عقل او پرده نيافكنده باشد .\r\n( 100 )  ( وَ جَعَلُوا لِلَّهِ شُرَكاءَ الْجِنَّ وَ خَلَقَهُمْ وَ خَرَقُوا لَهُ بَنِينَ وَ بَناتٍ بِغَيْرِ عِلْمٍ سُبْحانَهُ وَ تَعالى عَمَّا يَصِفُونَ )  : ( و براى خدا شريكانى از جنّ قرار دادند ، در حالى كه خدا آنها را آفريده و از روى نادانى براى خدا پسران و دخترانى تراشيدند ، منزّه و بلند مرتبه است خدا ، از آنچه آنها وصف مىكنند ) ، مشركان براى خداى تعالى شركائى از جنّ اتخاذ كردند ، در حالى كه جنّ نيز از مخلوقات خداست و مخلوق نمىتواند با خالق خود در الوهيّت شركت داشته باشد .\r\nمنظور از جنّ شيطانهايند و نيز ممكن است مراد همان جنّ معروف باشد ، چون قريش معتقد بودند كه خداى تعالى دخترى از جنّ به همسرى گرفته و از آن دختر ملائكه بوجود آمده‌اند و در ادامه مىفرمايد : آنها به خدا دختران و پسرانى را نسبت مىدادند ، مثلا ملائكه يا خدايان خود را دختران و يا پسران خدا مىدانستند ، در حالى كه پاك و منزّه و برتر است ، خداوند از آنچه مشركان به دروغ به خدا نسبت مىدهند و خداوند را چنين وصف مىكنند .\r\n( 101 )  ( بَدِيعُ السَّماواتِ وَ الْأَرْضِ أَنَّى يَكُونُ لَهُ وَلَدٌ وَ لَمْ تَكُنْ لَهُ صاحِبَةٌ وَ خَلَقَ كُلَّ شَيْءٍ وَ هُوَ بِكُلِّ شَيْءٍ عَلِيمٌ )  : ( ايجاد كنندهء آسمان و زمين است ، چگونه او را فرزندى باشد ، در حالى كه او را همسرى نبوده است و همه چيز را آفريده و او به همه چيز داناست ) ، اين جمله جواب از همان عقيدهء مشركان است و مىفرمايد : داشتن فرزند متوقف بر اين مسأله است كه قبلا همسرى اتخاذّ شود و اتخاذّ همسر براى خداى متعال\r\n\r\n","description":"","footnote":"","page_name":" 664 ","page_number":664},
  {"content":"\r\n\r\nمعقول نيست ، به علاوه او خالق و فاطر هر چيزى است و صاحب فرزند ، نمىتواند خالق فرزند خود باشد ، چون فرزند جزئى از پدر است كه با عمل لقاح به رحم ماده منتقل مىشود و معقول نيست كه جزء خداوند مخلوق خودش باشد ، اين دو دليل در همين جملهء كوتاه ( بديع السموات و الارض ) نهفته است .\r\nچون وقتى خداوند آفريننده همه آسمان و زمين باشد ، ديگر چه چيزى لياقت برابرى و همسرى با او را دارد و چه جزئى از اجزاى عالم مثل و مانند او خواهد بود ؟ لذا همهء موجودات مخلوق اويند و او آفرينندهء دانايى است كه به همه آنها احاطه و آگاهى دارد .\r\n( 102 )  ( ذلِكُمُ اللَّهُ رَبُّكُمْ لا إِلهَ إِلَّا هُوَ خالِقُ كُلِّ شَيْءٍ فَاعْبُدُوهُ وَ هُوَ عَلى كُلِّ شَيْءٍ وَكِيلٌ )  : ( اين خداست كه پروردگار شماست و هيچ معبودى جز او نيست ، آفريننده همه چيز است ، پس او را عبادت كنيد كه او عهده‌دار همه چيز مىباشد ) ، عبارت اوّل نتيجه‌اى است كه از آيات سابق گرفته شده ، اشاره‌اى به توحيد دارد و جمله بعدى تقريبا به همان توحيدى كه در جملهء قبلى بود تصريح مىنمايد و در عين حال در مقام تعليل آن نيز هست ، پس اللّه تعالى پروردگارى است كه غير او پروردگارى نيست ، چون او معبودى است كه جز او معبودى نيست و چگونه ممكن است كه غير او پروردگار باشد و در عين حال إله و معبود نباشد ؟ و عبارت بعدى ( خالق كل شىء ) علتى است براى جمله قبل ( لا إله الّا هو ) يعنى الوهيّت و معبود بودن منحصر در اللّه است ، چون آفرينش تمامى موجودات از اوست و جز او خالق ديگرى نيست ، پس تنها بايد او را بپرستيد ، يعنى جمله ( فاعبدوه ) نتيجه بيانات سابق است ، چون او پروردگار همه چيز و خالق آنها و تنها معبود است ، لذا بايد فقط او را پرستيد ، چون هيچ موجودى در عالم نظير و معادل او نيست و او بر همه آنها وكيل است ، او قائم بر هر چيز و مدبّر امر و نظام وجود و زندگى هر چيزى است ، پس بايد مردم فقط او را بپرستند و از عبادت او سرپيچى نكنند ، چون او وكيل بر آنها و آگاه بر همه اعمال ايشان است .\r\n\r\n","description":"","footnote":"","page_name":" 665 ","page_number":665},
  {"content":"\r\n\r\n( 103 )  ( لا تُدْرِكُهُ الْأَبْصارُ وَ هُوَ يُدْرِكُ الْأَبْصارَ وَ هُوَ اللَّطِيفُ الْخَبِيرُ )  : ( ديدگان او را درك نمىكنند ، ولى او ديدگان را درك مىكند و او باريك بين و داناست ) ، اين آيه براى رفع توهمى است كه ممكن است در اينجا براى مشركان حاصل شود ، چون آنها با فهم سادهء خود مىپندارند كه وقتى خدا وكيل بر آنهاست ، لاجرم او موجودى جسمانى و مادّى است ، لذا فرمود : ( چشمها او را نمىبينند ) يعنى او عالىتر از جسميّت و لوازم آن است و اينكه فرمود : ( و هو يدرك الابصار ) باز به جهت دفع توهّم ديگرى است ، چون بيم آن بود كه مشركين كه غرق در ماديّت هستند بپندارند كه حال كه خداوند محسوس به حسّ بينايى نيست ، پس او ارتباطى با مخلوقات خود نخواهد داشت و هيچ موجودى را نخواهد ديد ، لذا فرمود : ( او چشمها را مىبيند ) امّا ادراك او از قبيل ادراكات حسّى ما كه فقط به ظواهر اشياء تعلق مىگيرد نيست ، بلكه ( هو اللطيف الخبير ) او باريك بين و آگاه است ، چون ( لطيف ) يعنى رقيق و نافذ و ( خبير ) يعنى خبره و آگاه و مطلّع ، پس وقتى خداى متعال محيط بر همهء موجودات است و احاطهء او احاطهء حقيقى است ، قهرا شاهد و ناظر بر همه چيز خواهد بود و به ظاهر و باطن هر چيزى عالم خواهد بود و هيچ چيز حاجب و فاصل بين او و موجودى نمىگردد ، پس او هم چشم‌ها را مىبيند و هم آنچه را چشمها درك مىكنند ، ليكن چشمها او را نمىبينند و اين عبارت كوتاه و دقيق عقلها را حيران مىكند ، چون در عين اجمال گوياى مطلب بسيار دقيق و عميقى است .\r\n( 104 )  ( قَدْ جاءَكُمْ بَصائِرُ مِنْ رَبِّكُمْ فَمَنْ أَبْصَرَ فَلِنَفْسِهِ وَ مَنْ عَمِيَ فَعَلَيْها وَ ما أَنَا عَلَيْكُمْ بِحَفِيظٍ )  : ( به تحقيق بصيرتهايى از جانب پروردگارتان به سوى شما آمده ، هر كه آنها را ببيند به نفع خودش مىباشد و هر كس نبيند به ضرر خود اوست و من نگهبان شما نيستم ) ، خطاب با مشركين است و ( بصيرت ) به معناى دليل آشكارى است كه به وسيلهء آن هر چيز ، آنطور كه هست ديده شود و ( بصائر ) جمع آنست ، بصيرت نسبت به قلب به منزلهء بينايى است براى چشم ، به هر حال پيامبر مىفرمايد : حجتها و بصيرتها از جانب\r\n\r\n","description":"","footnote":"","page_name":" 666 ","page_number":666},
  {"content":"\r\n\r\nپروردگارتان به وسيلهء وحى براى شما آمد و شما اگر بصيرت را برگزينيد فائده آن متوجّه خود شما مىشود و اگر نادانى و جهل را انتخاب كنيد ضررش متوجّه خود شماست ، پس ديدن و نديدن در اين آيهء شريفه كنايه از علم و جهل ، يا ايمان و كفر است ، به هر جهت رجوع امر به نفس خود آنهاست و در آخر مىفرمايد : ( ما انا عليكم بحفيظ ) يعنى پيامبر صاحب اختيار آنها و دلهاى ايشان نيست ، چون رسولخدا صلّى اللّه عليه و إله و سلم ناصح مردم است ، نه مالك دلهاى آنان و تنها وظيفه او تشويق ايشان براى اطاعت و حرف شنوى از خدا و رسول ، بر اساس بصيرت مىباشد .\r\n( 105 )  ( وَ كَذلِكَ نُصَرِّفُ الْآياتِ وَ لِيَقُولُوا دَرَسْتَ وَ لِنُبَيِّنَهُ لِقَوْمٍ يَعْلَمُونَ )  : ( و اينچنين آيات خود را مىگردانيم تا بگويند تو درس گرفته‌اى و تا اينكه آنها را براى گروهى كه مىدانند آشكار نمائيم ) ، ( تصريف ) به معناى بيان يك معنا در صورتهاى گوناگون است به منظور آنكه فائده‌اش كاملتر شود و ( درست ) از مادّه ( درس ) به معناى تعليم و تعلّم از راه خواندن است و اگر از مادّه ( دروس ) باشد به معناى از بين رفتن اثر و محو آن مىباشد و اگر اين چنين باشد معناى آيه چنين مىشود كه آنها بگويند اين حرفها كهنه شده و از بين رفته است و امروز به هيچ دردى نمىخورد كه اين معنا در آيات ديگر با عبارت  ( قالُوا أَساطِيرُ الْأَوَّلِينَ )  « 1 » ، ( گفتند اين همان افسانه‌هاى كهن است ) نيز آورده شده است ، امّا اگر از ريشهء تعليم باشد معنا چنين مىشود كه ما آيات خود را با عبارات گوناگون بيان مىكنيم تا اين افراد شقى و بيچاره بگويند تو اين سخنان را از اهل كتاب تعليم گرفته‌اى .\r\nو در آخر مىفرمايد : هدف ديگر ما اين است كه با اين تنوع در گفتار ، دلهاى دانايان را پاك نموده و آنها را شرح صدر بدهيم ، همچنانكه فرموده است :  ( وَ نُنَزِّلُ مِنَ الْقُرْآنِ \r\n\r\n\r\n","description":"","footnote":"\r\n( 1 ) - سوره نحل ، آيه 24 .\r\n","page_name":" 667 ","page_number":667},
  {"content":"\r\n\r\n ما هُوَ شِفاءٌ وَ رَحْمَةٌ لِلْمُؤْمِنِينَ وَ لا يَزِيدُ الظَّالِمِينَ إِلَّا خَساراً )  « 1 » ، ( ما اين قرآن را نازل كرده‌ايم كه براى مؤمنان شفا و رحمت است و ستمگران را جز خسارت نمىافزايد ) .\r\n\r\n[ آيهء ( 113 - 106 ) نهى از بىاحترامى به مقدسات و اتمام حجّت با كفّار 
  ]\r\n( 106 )  ( اتَّبِعْ ما أُوحِيَ إِلَيْكَ مِنْ رَبِّكَ لا إِلهَ إِلَّا هُوَ وَ أَعْرِضْ عَنِ الْمُشْرِكِينَ )  : ( آن چيزهايى را كه از جانب پروردگارت به تو وحى شده پيروى كن ، هيچ معبودى جز او نيست و از مشركان روى بگردان ) ، يعنى رسولخدا صلّى اللّه عليه و إله و سلم را امر مىفرمايد به اينكه آنچه را از توحيد و اصول شرايع دين كه به وى وحى شده است ، پيروى كند و كلمهء ( من ربك ) مزيد اختصاص را مىرساند بر اينكه رسولخدا صلّى اللّه عليه و إله و سلم مورد عنايت خاصهء الهى بوده است كه ايشان را به وحى خويش اختصاص داده و به روح پيروى تأييد نموده است ، يعنى پيروى ايشان را بر مردم واجب گردانيده ، در ادامه ، ابتداء به كلمهء توحيد تصريح نموده و مىفرمايد : ( لا إله الّا هو ) و آنگاه ميفرمايد از مشركان اعراض نما ، تا دفع اين توهم را بنمايد كه اعراض پيامبر از آنها به معناى به حال خود گذاشتن ايشان و در واقع نوعى تأييد بت پرستى آنها نيست ، بلكه چون معبود يكى است ، وظيفه تو تنها تبليغ و ابلاغ رسالت است نه آنكه تو وكيل آنها باشى ، بلكه حفيظ و وكيل آنها خداست و خدا به جهت استكبارشان آنها را به حال خود گذاشته تا در همان ضلالت خود باقى بمانند .\r\n( 107 )  ( وَ لَوْ شاءَ اللَّهُ ما أَشْرَكُوا وَ ما جَعَلْناكَ عَلَيْهِمْ حَفِيظاً وَ ما أَنْتَ عَلَيْهِمْ بِوَكِيلٍ )  : ( و اگر خدا مىخواست آنها شرك نمىورزيدند و ما تو را بر آنها نگهبان است به اينكه از شرك مشركان و از اينكه زحماتش براى هدايت آنان به جايى نمىرسد ناراحت و افسرده نشود ، چون هدايت و ضلالت بدست خداست و به مشيّت او بستگى دارد و اگر اينها پيامبر را عاجز كرده‌اند ، هرگز نمىتوانند خدا را عاجز نموده و به تنگ\r\n\r\n\r\n","description":"","footnote":"\r\n( 1 ) - سوره اسراء ، آيه 82 .\r\n","page_name":" 668 ","page_number":668},
  {"content":"\r\n\r\nآورند ، چون اگر جريان مشيّت الهى در باب مسأله اختيار نبود ، هر آينه نظام اسباب و قانون عليّت و معلوليّت باطل مىشد و جاى خود را به گزاف و هرج و مرج مىداد و فساد اين نظام به فساد نظام تكوين منجر مىشد ، چون بازگشت نظام تشريع نهايتا به نظام تكوين است و رخنهء فساد در نظام تشريع به فساد در تكوين نيز سرايت مىنمود و ما توضيح اين مطالب را در آيات قبلى آورده‌ايم ، لذا خداوند هرگز آنها را مجبور به پذيرش هدايت نمىكند ، بلكه امر را به اختيار خود آنها واگذار نموده و در اين ميان وظيفهء پيامبر صلّى اللّه عليه و إله و سلم تنها ابلاغ است و خدا او را نگهبان و قائم بر ارادهء شئون وجودى آنها ، مثل حيات و رزق و رويش ، قرار نداده و نيز او را وكيل بر آنان ننموده است ، يعنى ادارهء اعمال آنها در جهت كسب منافع و دفع مضّار وظيفهء پيامبر صلّى اللّه عليه و إله و سلم نيست ، لذا امور حياتى آنها اعم از تكوينى يا دينى بر عهدهء پيامبر صلّى اللّه عليه و إله و سلم نمىباشد ، ولى معمولا حفيظ به امور تكوينى و وكيل به امور غير تكوينى حمل مىگردد .\r\n( 108 )  ( وَ لا تَسُبُّوا الَّذِينَ يَدْعُونَ مِنْ دُونِ اللَّهِ فَيَسُبُّوا اللَّهَ عَدْواً بِغَيْرِ عِلْمٍ كَذلِكَ زَيَّنَّا لِكُلِّ أُمَّةٍ عَمَلَهُمْ ثُمَّ إِلى رَبِّهِمْ مَرْجِعُهُمْ فَيُنَبِّئُهُمْ بِما كانُوا يَعْمَلُونَ )  : ( شما مؤمنان به كسانى كه غير خدا را مىخوانند دشنام مدهيد ، پس آنها نيز از روى جهل خدا را دشنام مىدهند ، ما به اين صورت براى هر گروهى عملشان را بياراستيم و آنگاه بازگشت ايشان بسوى پروردگارشان است و او آنها را از اعمالى كه مىكرده‌اند خبر ميدهد ) ، ( سبّ ) يعنى دشنام و ( عدو ) يعنى تجاوز يا عداوت و دشمنى ، در اين آيه بر اساس اينكه فطرت بشر همواره طالب دفاع از كرامت مقدساتش مىباشد مؤمنان را امر به ادب دينى مىكند تا با رعايت آن احترام مقدّسات جامعه دينى محفوظ بماند و دستخوش اهانت و ناسزا يا تمسخر نشود .\r\nپس اگر مؤمنان بتهاى مشركين را دشنام دهند ، تعصب جاهلى ، مشركان را وادار مىكند كه كرامت الوهيّت را مورد تعرّض قرار دهند ، يعنى به خداى متعال ناسزا بگويند\r\n\r\n","description":"","footnote":"","page_name":" 669 ","page_number":669},
  {"content":"\r\n\r\nو در اين صورت خود مؤمنين باعث هتك حرمت و جسارت نسبت به مقام كبريائى پروردگار شده‌اند .\r\nو از عموميّت عبارت بعدى ، نهى از هر كلام زشتى نسبت به مقدّسات دينى مردم استفاده مىشود ، چون هر گروه و جماعتى به اعمال خود عشق ورزيده و آنها را پسنديده و زيبا مىبينند و انسان در هر عملى كه انجام مىدهد لذّتى را در نظر مىگيرد كه يا لذّت مادّى و تكوينى است ، مثل لذّت طعام و شراب و نكاح ( كه اگر نبود نسل بشر منقرض و مقطوع مىگرديد ) ،  ( رَبُّنَا الَّذِي أَعْطى كُلَّ شَيْءٍ خَلْقَهُ ثُمَّ هَدى )  « 1 » ، ( پروردگار ما كسى است كه هر چيزى را آفريده و بسوى كمالش هدايت كرده است ) ، و يا لذت فكرى است ، مانند : ترقى ، مدح ، فخر ، امنيّت ، . . .\r\nامّا لذائذ فكرى دو نوع هستند ، يكى لذتهايى كه اصلاح امر دنياى انسان را مىكنند و ضررى هم به حال آخرت او ندارند ، مانند ايمان .\r\nامّا دستهء دوّم به آخرت او ضرر مىزنند ، مانند ابطال عبوديّت و ارتكاب فسق و فجور يا پيروى از هواهاى نفسانى .\r\nو بايد دانست كه خداوند ايمان را محبوب دلهاى مؤمنين قرار داده و براى آنها زينت مىدهد  ( حَبَّبَ إِلَيْكُمُ الْإِيمانَ وَ زَيَّنَهُ فِي قُلُوبِكُمْ )  « 2 » .\r\nو شيطان است كه لذتهاى مضر را براى انسان زينت مىدهد ،  ( فَزَيَّنَ لَهُمُ الشَّيْطانُ أَعْمالَهُمْ )  « 3 » .\r\nو در آخر مىفرمايد : ( ثمّ الى ربهم . . . ) و اين فراز مىرساند كه تزيين در اين آيه مطلق و شامل جميع اعمال باطنى مثل ايمان و كفر و تمامى اعمال ظاهرى و حسنات و سيئات مىباشد و انسان هر عملى كه انجام مىدهد به خاطر هدفى است كه در نظرش محبوب و مطلوب است ، لذا چون رجوع انسان بسوى خداست ، اقتضاء دارد كه اولياء خدا لذّات\r\n\r\n\r\n","description":"","footnote":"\r\n( 1 ) - سوره طه ، آيه 50 .\r\n( 2 ) - سوره حجرات ، آيه 7 .\r\n( 3 ) - سوره نحل ، آيه 63 .\r\n","page_name":" 670 ","page_number":670},
  {"content":"\r\n\r\nفكرى را برگزينند تا در قيامت كه پردهء غفلت از جلو چشم و فهم انسان برداشته مىشود لذاتى را ببينند كه هرگز خيالش را هم نمىكردند و اينها باعث روشنى چشم اولياء خدا مىگردد .\r\nامّا اولياء شيطان چون در دنيا لذّات فانى را برگزيدند ، در آخرت نيز امورى بر ايشان كشف مىشود و به عذابهائى معذّب مىشوند كه هرگز به خاطرشان خطور نمىكرد ، پس ظهور حقايق اعمال در روز قيامت اختصاص به يك طائفه ندارد .\r\n( 109 )  ( وَ أَقْسَمُوا بِاللَّهِ جَهْدَ أَيْمانِهِمْ لَئِنْ جاءَتْهُمْ آيَةٌ لَيُؤْمِنُنَّ بِها قُلْ إِنَّمَا الْآياتُ عِنْدَ اللَّهِ وَ ما يُشْعِرُكُمْ أَنَّها إِذا جاءَتْ لا يُؤْمِنُونَ )  : ( ايشان به خداوند قسمهاى مؤكّد خورده‌اند كه اگر معجزه‌اى برايشان بيايد به آن ايمان آورند ، بگو همانا معجزات فقط نزد خداست و شما چه مىدانيد كه چون معجزه‌اى هم بيايد ايمان نمىآورند ) ، يعنى اين مشركان به قدر طاقت و قدرتشان قسمهاى مؤكد خورده‌اند كه اگر معجزه‌اى دالّ بر صداقت پيامبر صلّى اللّه عليه و إله و سلم نازل شود هر آينه به آن ايمان بياورند ، امّا خداوند مىفرمايد : اى پيامبر ، بگو معجزه بدست خداست و در ملك او و تحت تسلط اوست و اختيار معجزه بدست من نيست تا درخواست شما را اجابت كنم و از طرف ديگر مىفرمايد : اى مؤمنان شما چه مىدانيد ، چون اگر ما معجزهء دلخواه آنها را هم بفرستيم ، باز هم آنها ايمان نخواهند آورد ، چون به جهت اعمال و استكبارشان ، خدا نمىخواهد كه ايشان موفق به ايمان شوند ، پس اينها كلامشان از روى صداقت نيست و پايبند به سوگند خود نمىباشند .\r\nاين آيه شريفه جزء آيات راجع به اخبار غيبى است .\r\n( 110 )  ( وَ نُقَلِّبُ أَفْئِدَتَهُمْ وَ أَبْصارَهُمْ كَما لَمْ يُؤْمِنُوا بِهِ أَوَّلَ مَرَّةٍ وَ نَذَرُهُمْ فِي طُغْيانِهِمْ يَعْمَهُونَ )  : ( و دلها و ديده‌هايشان را دگرگون مىكنيم ، همانطور كه نخستين بار ايمان نياوردند و آنها را در سركشىشان رها مىكنيم تا گمراه بمانند ) ، ( اوّل مرّه ) مراد\r\n\r\n","description":"","footnote":"","page_name":" 671 ","page_number":671},
  {"content":"\r\n\r\nدعوت قبل از نزول آيات است ، قهرا دعوت دوّم بعد از نزول آيات مىباشد ، و معناى آيه چنين مىشود كه به فرض هم كه معجزه درخواستى آنها نازل شود ، اينها ايمان نمىآورند ، چون ما دلها و ديده‌هاى آنها را واژگونه مىكنيم كه ديگر نمىتوانند درست تعقّل كنند و معجزه‌اى را كه آمده ببينند و در نتيجه موفّق به ايمان نخواهند شد ، همچنانكه به آيات قرآنى نيز قبل از نزول اين معجزه ايمان نياوردند و ما آنها را در طغيان و نافرمانيشان رها مىكنيم تا همچنان در وادى حيرت و سرگردانى مردّد باشند .\r\n( 111 )  ( وَ لَوْ أَنَّنا نَزَّلْنا إِلَيْهِمُ الْمَلائِكَةَ وَ كَلَّمَهُمُ الْمَوْتى وَ حَشَرْنا عَلَيْهِمْ كُلَّ شَيْءٍ قُبُلًا ما كانُوا لِيُؤْمِنُوا إِلَّا أَنْ يَشاءَ اللَّهُ وَ لكِنَّ أَكْثَرَهُمْ يَجْهَلُونَ )  : ( و اگر ما فرشتگان را بر آنها نازل مىكرديم و مردگان با آنان سخن مىگفتند و همه چيزها را در برابر آنان دسته دسته گرد مىآورديم ، باز هم ايمان نمىآوردند ، مگر اينكه خدا بخواهد ، و ليكن بيشتر آنها نمىدانند ) ، يعنى اگر ما خواسته‌هاى عجيبى را كه آنها مىخواستند اجابت مىكرديم و معجزات شگفت برايشان مىآورديم و ملائك را مشاهده مىكردند و يا مردگان را براى آنها زنده مىساختيم تا با آنان سخن بگويند و يا تمام موجودات را گروه گروه با آنها مواجه مىكرديم ، تا همهء آنها به زبان حال و قال بر صدق دعوت ما شهادت مىدادند ، باز هم ايشان ايمان آور نبودند و هيچكدام از اينها تأثيرى در اجابت دعوت پيامبر از ناحيهء ايشان نداشت ، مگر اينكه خدا بخواهد ، يعنى ايمان آنها محتاج به علل و اسبابى است كه در ذات خود غير مستقلند و همه وابسته به مشيّت الهى مىباشند و همه آن اسباب وقتى مؤثرند كه خداوند اذن داده باشد ، امّا چه مىتوان كرد ، چون بيشتر مشركان ( به جز علماى ستمكار كه از روى علم تكذيب مىنمايند ) ، نسبت به مقام پروردگار خود جاهل هستند و همهء اسباب و علل را مستقّل در تأثير مىپندارند و گمان مىكنند اگر خداوند معجزه‌اى را كه سبب ايمان است بر ايشان بياورد ايمان مىآورند هر چند كه خدا نخواهد ، امّا اشتباه آنها در اين است كه اين اسباب ناقص و نيازمند به مشيّت\r\n\r\n","description":"","footnote":"","page_name":" 672 ","page_number":672},
  {"content":"\r\n\r\nخدا را ، مستقل پنداشته‌اند .\r\n( 112 )  ( وَ كَذلِكَ جَعَلْنا لِكُلِّ نَبِيٍّ عَدُوًّا شَياطِينَ الْإِنْسِ وَ الْجِنِّ يُوحِي بَعْضُهُمْ إِلى بَعْضٍ زُخْرُفَ الْقَوْلِ غُرُوراً وَ لَوْ شاءَ رَبُّكَ ما فَعَلُوهُ فَذَرْهُمْ وَ ما يَفْتَرُونَ )  : ( و اينچنين براى هر پيامبر دشمنانى از ديو سرشتان جنّ و انس قرار داديم كه براى فريب ، گفتار آراسته را به يكديگر الهام مىكنند ، اگر پروردگار تو مىخواست آنها چنين نمىكردند ، پس آنها را با چيزهائى كه افترا مىزنند رها كن و به حال خود واگذار ) ، ( شياطين ) جمع شيطان است و شيطان به معناى شرير و بد نهاد مىباشد ، پس شياطين يعنى اشرار ، ( جنّ ) در لغت به معناى پوشيده و مخفى است ، امّا در اصطلاح قرآن به معناى طائفه‌اى از موجودات ( غير فرشتگان ) هستند كه شعور و اراده دارند و از حواس ما پنهان هستند و شيطان نيز از گروه آنان است و كلمه ( وحى ) به معناى گفتار پنهانى با اشاره و امثال آن است و ( زخرف ) آرايشى را گويند كه آدمى را به اشتباه بياندازد .\r\nپس ( زخرف القول ) گفتار آراسته‌اى است كه به حق شباهت دارد ، و ليكن بر حق نيست و امر را بر انسان مشتبه مىسازد و كلمه غرور مفعول مطلق يا مفعول له فعلى مقدّر از همان ريشه است ، پس آيه شريفه مىفرمايد : همانطور كه براى تو دشمنانى از بد سيرتان انسانى و جنّى قرار داده‌ايم كه پنهانى و با اشاره بر عليه تو برنامه‌ريزى مىكنند و با سخنان فريبنده مردم را به اشتباه مىاندازند ، به همين گونه براى تمام انبياء گذشته نيز چنين دشمنانى درست كرده بوديم و اگر حكم و مشيّت الهى نبود ، اينها كوچكترين عملى نمىتوانستند انجام دهند و در واقع عمل اينها هم مستند به اذن الهى است و خطاب به پيامبر مىفرمايد : حالا كه دانستى كه دشمنى مشركان و شرّ برانگيزى و وسوسه كردن آنها همه مطابق مشيّت خداست ، نه مخالف و مانع نفوذ آن ، پس از مشاهده اخلالگرى و فساد انگيزى آنها اندوهناك مشو ، بلكه آنها را به حال خود واگذار تا هر دروغ و افترايى مىخواهند به خدا ببندند و هر شريكى را براى او برگزينند و اين سخن به جهت تسلاى خاطر آن جناب است .\r\n\r\n","description":"","footnote":"","page_name":" 673 ","page_number":673},
  {"content":"\r\n\r\n( 113 )  ( وَ لِتَصْغى إِلَيْهِ أَفْئِدَةُ الَّذِينَ لا يُؤْمِنُونَ بِالْآخِرَةِ وَ لِيَرْضَوْهُ وَ لِيَقْتَرِفُوا ما هُمْ مُقْتَرِفُونَ )  : ( و هم براى اينكه قلبهاى كسانى كه به آخرت ايمان نمىآورند به آن مايل شود و آن را بپسندد و تا آنان نيز در عاقبت بدى كه براى آن شياطين است واقع گردند ) ، اين آيه در ادامهء گفتار آيه قبلى است و مىفرمايد : ما آنها را به حال خود گذاشتيم تا با گفتار فريبنده مردم را بفريبند ، تو نيز چون از آنها اعراض كنى ، آنها وحى شيطان را اجابت نموده و بسوى آن مايل مىشوند و مورد پسند آنان قرار مىگيرد و در نتيجه مرتكب گناهان و اعمال زشتى مىشوند تا به اعلى درجهء شقاوتى كه در ذاتشان وجود دارد مىرسند و اينچنين خداوند نه تنها اهل سعادت را در رسيدن به سعادت مطلوبشان يارى و مدد مىكند ، بلكه اهل شقاوت را نيز در رسيدن به سير مطلوبشان كه همان كمال شقاوت است مدد مىرساند ، همچنانكه فرمود :  ( كُلًّا نُمِدُّ هؤُلاءِ وَ هَؤُلاءِ . . . )  « 1 » .\r\n\r\n[ آيهء ( 121 - 114 ) توضيح دربارهء كلمة اللّه و احكام ذبيحه 
  ]\r\n( 114 )  ( أَ فَغَيْرَ اللَّهِ أَبْتَغِي حَكَماً وَ هُوَ الَّذِي أَنْزَلَ إِلَيْكُمُ الْكِتابَ مُفَصَّلًا وَ الَّذِينَ آتَيْناهُمُ الْكِتابَ يَعْلَمُونَ أَنَّهُ مُنَزَّلٌ مِنْ رَبِّكَ بِالْحَقِّ فَلا تَكُونَنَّ مِنَ الْمُمْتَرِينَ )  : ( آيا جز خدا داورى جستجو كنم ؟ در حالى كه اوست كه اين كتاب را به تفصيل بر شما نازل كرده و كسانى كه قبلا به آنها كتاب داده‌ايم مىدانند كه قرآن به حق از جانب پروردگارت نازل شده است ، پس ابدا از اهل ترديد مباش ) ، ( حكم ) به كسى اطلاق مىشود كه استحقاق حكم كردن را دارد و جز به حق قضاوت و حكم نمىكند و معناى آيه چنين است كه آيا من به غير خدا از شريكانى كه شما براى خود معبود گرفته‌ايد حكمى انتخاب كنم ؟ در حالى كه خداوند سزاوار حكميّت است ، چون اوست كه اين كتاب قرآن را به حق بر شما نازل كرده و هيچ يك از معارف و شرايع آن به يكديگر مختلط و مشتبه نيست و شامل\r\n\r\n\r\n","description":"","footnote":"\r\n( 1 ) - سوره اسراء ، آيه 20 .\r\n","page_name":" 674 ","page_number":674},
  {"content":"\r\n\r\nسعادت جامعه انسانى و باعث بركات آسمانى و زمينى مىباشد و آنگاه خطاب به پيامبر مىفرمايد : بدان كه اهل كتاب بدرستى مىدانند كه اين كتاب قرآن به حق از ناحيهء پروردگارت نازل شده ، پس داراى اطمينان خاطر باش و ثبات قدم داشته باش و بدان كه قرآن از ناحيهء شيطان و از القائات او يا از مقوله كهانت نمىباشد و شيطان در آن تصرفى نكرده ، پس مبادا كه از اهل ترديد و دو دلى باشى .\r\n  ( هَلْ أُنَبِّئُكُمْ عَلى مَنْ تَنَزَّلُ الشَّياطِينُ ، تَنَزَّلُ عَلى كُلِّ أَفَّاكٍ أَثِيمٍ )   « 1 » ، ( آيا شما را آگاه كنم كه شيطان به چه كسانى نازل مىشود ؟ شيطان بر هر دروغگوى گنه‌كار نازل مىشود ) .\r\n( 115 )  ( وَ تَمَّتْ كَلِمَةُ رَبِّكَ صِدْقاً وَ عَدْلًا لا مُبَدِّلَ لِكَلِماتِهِ وَ هُوَ السَّمِيعُ الْعَلِيمُ )  : ( و گفتار پروردگارت بر اساس راستى و عدل به اتمام رسيد ، هيچ تغييرى در گفتار او راه ندارد و او شنوا و داناست ) ، ( كلمه ) لفظى است كه دلالت بر معناى تامّ يا غير تامّ مىنمايد و در قرآن كريم گاهى در قول حقّى كه خداى تعالى گفته باشد از قبيل قضا و وعده و گاهى به معناى موجود خارجى كه با كلمه ( كن ) محقّق مىشود به كار رفته است ، مانند مسيح كه كلمه‌اى از جانب خداست و تمام نمودن كلمه ، به كمال رسيدن دعوت اسلامى به نبوت محمّد صلّى اللّه عليه و إله و سلم و نزول كتاب آسمانى قرآن كه غالب بر همهء كتابهاى آسمانى است مىباشد و اين يعنى پايان تدرّج در شريعتهاى آسمانى كه دائما از نقص به سوى كمال در حركت بوده‌اند كه مصداق آن هم دين اسلام است و تماميّت كلمه الهى از نظر صدق ، اين است كه آنچنان كه گفته شده تحقّق پذيرد و تماميّت آن از نظر عدل اين است كه مواد و اجزاى آن يكنواخت بوده ، بدون اينكه شامل تضاد و تناقض باشد و عبارت بعدى ( لا مبدل لكلماته ) در حكم علّت نسبت به عبارت قبلى است ، يعنى علّت تمام شدن كلمات الهى از جهت صدق و عدل اين است كه اين كلمات الهى هرگز تغيير نمىكند نه\r\n\r\n\r\n","description":"","footnote":"\r\n( 1 ) - سوره شعراء ، آيه 222 - 221 .\r\n","page_name":" 675 ","page_number":675},
  {"content":"\r\n\r\nاز جانب خود خدا ، مثل اينكه خداوند هرگز خلف وعده نمىكند و نه از جانب غير او ، مثل اينكه خداوند را عاجز و مجبور به تغيير نظر نمايد ، و در آخر مىفرمايد : خداوند سميع و عليم است ، يعنى آنچه را مردم به لسان حاجت از او مىطلبند مىشنود و مىداند و اجابت مىكند و از اعمال شما نيز آگاه است .\r\n( 116 )  ( وَ إِنْ تُطِعْ أَكْثَرَ مَنْ فِي الْأَرْضِ يُضِلُّوكَ عَنْ سَبِيلِ اللَّهِ إِنْ يَتَّبِعُونَ إِلَّا الظَّنَّ وَ إِنْ هُمْ إِلَّا يَخْرُصُونَ )  : ( اگر بيشتر مردم روى زمين را اطاعت نمايى ، تو را از راه خدا گمراه نمايند ، آنها جز از گمان پيروى نمىكنند و جز اين نيست كه آنها تخمين مىزنند ) ، راه خدا راه علم و حكمت است و شامل احكام و قوانينى است كه سعادت بشر در گرو آنهاست و اين شرايع بايد از ناحيهء خدا اخذ شود و در آن جز به علم و يقين نمىتوان تكيه داشت ، امّا سير انسان در زندگى دنيويش و ارتباط شئون حياتى و اعمال او ، او را مجبور به اعتماد به ظنّ و تخمين مىنمايد به غير از چند نظريه كلّى كه اعتماد بشر در آنها به علم خالص و يقين محض مىباشد ، پس پيروى از اكثر مردم روى زمين در اخذ احكام و شرايع به گمراهى و ضلالت منجر مىشود ، چون اعتماد بشر در اخذ آنها بر اساس تخمين خواهد بود و ظنّ و تخمين هم انسان را به حقيقت نمىرساند  ( إِنَّ الظَّنَّ لا يُغْنِي مِنَ الْحَقِّ شَيْئاً )  « 1 » ، ( همانا گمان چيزى از حقّ را افاده نمىكند ) ، در حالى كه سعادت انسان و رستگارى و نجاتش ، يا به عكس خسارت دائمى و هلاكتش چيزى نيست كه در خور عمل به ظنّ و گمان باشد و خداى سبحان به هيچ وجه ، جز به علم و يقين از بندگان راضى نمىشود و تنها ، عملى را مىپسندد كه بر اساس علم و يقين باشد ، خصوصا در امورى مربوط به نبوّت و كتاب و حكم ، همچنانكه فرموده :  ( وَ لا تَقْفُ ما لَيْسَ لَكَ بِهِ عِلْمٌ )  « 2 » ، ( چيزى را كه به آن علم ندارى ، پيروى نكن ) .\r\n\r\n\r\n","description":"","footnote":"\r\n( 1 ) - سوره نجم ، آيه 28 .\r\n( 2 ) - سوره اسراء ، آيه 39 .\r\n","page_name":" 676 ","page_number":676},
  {"content":"\r\n\r\nلذا چون بيشتر مردم بر اساس ظنّ و تخمين عمل مىكنند ، اگر انسان از آنها پيروى كند گمراه مىشود ، زيرا هر ظنّى نتيجه جهل است و عبوديّت با جهل نسبت به پروردگار تحقّق نمىيابد و آنچه خدا از بنده‌اش مىطلبد ، تنها عمل بر اساس يقين و علم است ، در حالى كه مردم تنها بر اساس تخمين و گمان حكم مىدهند ، لذا حكم تنها از آن خداست ، نه گمراهان و قوانين تخمينى آنان .\r\n( 117 )  ( إِنَّ رَبَّكَ هُوَ أَعْلَمُ مَنْ يَضِلُّ عَنْ سَبِيلِهِ وَ هُوَ أَعْلَمُ بِالْمُهْتَدِينَ )  : ( همانا پروردگار تو بهتر مىداند كه چه كسى از راه او گمراه شده و او بهتر هدايت يافتگان را مىشناسد ) ، پس خداى سبحان به حقيقت احوال گمراهان و هدايت شدگان داناست و هيچ كس جز او اين علم را ندارد ، جز آنكه خداوند خود مقدارى از اين علم را به او افاضه نموده باشد .\r\n( 118 )  ( فَكُلُوا مِمَّا ذُكِرَ اسْمُ اللَّهِ عَلَيْهِ إِنْ كُنْتُمْ بِآياتِهِ مُؤْمِنِينَ )  : ( اگر به آيات خدا ايمان داريد از ذبحى كه نام خدا بر آن برده شده ، بخوريد ) ، مطابق بيانات قبلى چون خداى متعال پروردگار عالميان است و به اطاعت سزاوارتر مىباشد ، پس بايد به هر حكمى كه خدا تشريع فرموده ، گردن نهاد و در اينجا امر به خوردن از گوشت حيوان تذكيه شده نموده است ، يعنى مؤمنان بايد فقط از گوشت حيوانى بخورند كه موقع ذبح نام خدا بر آن ذكر شده باشد و از حيوان غير مذكّى ، مثل ميته يا مردار نخورند  ( وَ لا تَأْكُلُوا مِمَّا لَمْ يُذْكَرِ اسْمُ اللَّهِ عَلَيْهِ )  « 1 » ، و اطاعت اين حكم را نيز معلّق به ايمان نمود ، چون مؤمن است كه مىداند خداوند در پيروى بر حقّ ، سزاوارتر مىباشد .\r\n( 119 )  ( وَ ما لَكُمْ أَلَّا تَأْكُلُوا مِمَّا ذُكِرَ اسْمُ اللَّهِ عَلَيْهِ وَ قَدْ فَصَّلَ لَكُمْ ما حَرَّمَ عَلَيْكُمْ \r\n\r\n\r\n","description":"","footnote":"\r\n( 1 ) - سوره انعام ، آيه 121 .\r\n","page_name":" 677 ","page_number":677},
  {"content":"\r\n\r\n إِلَّا مَا اضْطُرِرْتُمْ إِلَيْهِ وَ إِنَّ كَثِيراً لَيُضِلُّونَ بِأَهْوائِهِمْ بِغَيْرِ عِلْمٍ إِنَّ رَبَّكَ هُوَ أَعْلَمُ بِالْمُعْتَدِينَ )  : ( شما را چه شده كه از آنچه اسم خدا بر آن برده شده نمىخوريد ، با آنكه به تحقيق خداوند آنچه را بر شما حرام كرده برايتان شرح داده ، جز آنچه بدان ناچار شده باشيد و همانا بيشتر افراد با هوسهايشان ، بدون علم ، گمراه ميشوند ، همانا پروردگارت تجاوزكاران را بهتر مىشناسد ) ، در اين آيه پروردگار به نحو استفهام تعجّبى از مردم سؤال مىكند كه چرا از خوردن حيوان مذكّى خوددارى مىكنيد و حال آنكه خداوند محرّمات را قبلا براى شما بيان كرده و موارد اضطرار را هم قبلا استثناء نموده و گوشت حيوان تذكيه شده جزء اين محرّمات نيست .\r\nامّا بيشتر مردم كه كارشان گمراه ساختن ديگران بر اساس پيروى از هواهاى نفسانى و آن هم بر اساس جهل مىباشد ، مردم را گمراه مىكنند ، ولى خدا به احوال اين متجاوزان كه از حدود الهى تجاوز مىكنند داناتر است و مراد از متجاوزان هم مشركين هستند كه به مسلمانان مىگفتند : چه فرقى بين حيوانى كه با اسم خدا ذبح شده و آن حيوانى كه مردار شده ، و خدا آن را كشته وجود دارد ، يا بايد هر دو را خورد ، يا بايد هيچكدام را نخورد ، و به اين صورت از حدود احكام الهى تجاوز مىكردند .\r\n( 120 )  ( وَ ذَرُوا ظاهِرَ الْإِثْمِ وَ باطِنَهُ إِنَّ الَّذِينَ يَكْسِبُونَ الْإِثْمَ سَيُجْزَوْنَ بِما كانُوا يَقْتَرِفُونَ )  : ( گناه آشكار و نهان را رها كنيد ، همانا كسانى كه گناه مىكنند به زودى به سزاى اعمالى كه مىكرده‌اند جزا داده مىشوند ) ، اين آيه اگر چه در نهى از گناه مطلق است ، امّا از قرينهء سياق استفاده مىشود كه خوردن از گوشت حيوانى كه اسم خدا بر آن برده نشده حرام و از مصاديق ( اثم ) مىباشد و اين عمل فسق و باطل است و انسان را از رسيدن به خير باز مىدارد ، پس جزء گناهان باطنى است ، لذا مراد از ( گناه ظاهرى ) معصيتهايى است كه شومى عاقبت آن و زشتى اثرش بر كسى پوشيده نيست ، مثل شرك ، فساد در زمين و ظلم و مراد از ( گناه باطنى ) گناهى است كه زشتى آن بر همه آشكار نيست ، مثل خوردن\r\n\r\n","description":"","footnote":"","page_name":" 678 ","page_number":678},
  {"content":"\r\n\r\nمردار ، خون و گوشت خوك و اين قسم از گناه با تعليم الهى شناخته مىشود و علّت آن را گاهى عقل نيز درك مىكند .\r\nو فراز بعد ( انّ الّذين . . . ) نهى قبلى را تعليل مىكند و مردم را از مخالفت با آن مىترساند .\r\n( 121 )  ( وَ لا تَأْكُلُوا مِمَّا لَمْ يُذْكَرِ اسْمُ اللَّهِ عَلَيْهِ وَ إِنَّهُ لَفِسْقٌ وَ إِنَّ الشَّياطِينَ لَيُوحُونَ إِلى أَوْلِيائِهِمْ لِيُجادِلُوكُمْ وَ إِنْ أَطَعْتُمُوهُمْ إِنَّكُمْ لَمُشْرِكُونَ )  : ( و از آنچه نام خدا بر آن ذكر نشده نخوريد ، چون اين عمل عصيان است و براستى ديو سرشتان به دوستان خود الهام مىكنند تا با شما مجادله كنند و اگر شما از آنها اطاعت كنيد ، هر آينه مشرك خواهيد بود ) ، اين آيه نهى صريح از خوردن حيوان تذكيه نشده است و عبارت ( انّه لفسق ) اين نهى را تعليل مىكند ، يعنى ارتكاب اين عمل خروج از اوامر و نواهى تكليفى است و مصداق فسق مىباشد ، چون هر فسقى واجب الاجتناب است و بايد از آن دورى كرد ، لذا اجتناب از خوردن چنين گوشتى واجب است .\r\nو در ادامه مىفرمايد : اين سخن مشركين از ناحيهء خودشان نيست ، بلكه اينها اولياء شيطان هستند و لذا شيطان اين سخنان را به دلهاى آنها القاء نموده كه مىگويند ، بين گوشت تذكيه شده و مردار فرقى نيست ، در حالى كه خداوند خوردن ميته را حرام كرده و اكل آن را فسق شمرده است .\r\nو در ادامه براى تأكيد نهى و تهديد مخالفت كنندگان مىفرمايد : اگر در خوردن گوشت ميته از مشركان اطاعت كنيد ، هر آينه شما نيز مانند ايشان مشرك خواهيد شد ، يا به جهت پيروى از سنّت آنها و يا از اين جهت كه با اطاعت از آنها جزء اولياء ايشان قرار مىگيريد ،  ( وَ مَنْ يَتَوَلَّهُمْ مِنْكُمْ فَإِنَّهُ مِنْهُمْ )  « 1 » ، ( و هر كس از شما كه ايشان را دوست بدارد ، از ايشان خواهد بود ) .\r\n\r\n\r\n","description":"","footnote":"\r\n( 1 ) - سوره مائده ، آيه 51 .\r\n","page_name":" 679 ","page_number":679},
  {"content":"\r\n\r\n\r\n[ آيهء ( 127 - 122 ) حقيقت كفر و ايمان 
  ]\r\n( 122 )  ( أَ وَ مَنْ كانَ مَيْتاً فَأَحْيَيْناهُ وَ جَعَلْنا لَهُ نُوراً يَمْشِي بِهِ فِي النَّاسِ كَمَنْ مَثَلُهُ فِي الظُّلُماتِ لَيْسَ بِخارِجٍ مِنْها كَذلِكَ زُيِّنَ لِلْكافِرِينَ ما كانُوا يَعْمَلُونَ )  : ( آيا آن كس كه مرده بود و ما او را زنده كرده و برايش نورى قرار داديم كه به كمك آن ميان مردم راه مىرود ، مثل او مانند كسى است كه در تاريكيهائى قرار دارد كه از آن بيرون شدنى نيست ؟ اينچنين اعمال كافران برايشان آراسته شده است ) ، در اين آيه انسانى كه هدايت نشده به مرده‌اى تشبيه شده كه محروم از نعمت حيات است ، امّا زمانى كه خداوند او را هدايت كند او زنده مىشود و بوسيلهء نور هدايت خير را از شرّ و مفيد را از مضرّ باز مىشناسد و به اين وسيله ميان مردم زندگى مىكند ، امّا شخصى كه كافر است ، چون در تاريكيهاى عدم معرفت خير يا تميز آن از شرّ قرار گرفته است ، لذا به فردى تشبيه شده كه در تاريكى سرگردان است و راه نجاتى ندارد و اين چنين فردى در زندگى و مرگ و حيات پس از مرگ ، همه در ظلمت قرار دارد و خير را از شرّ تشخيص نمىدهد و علتش هم اين است كه اعمال كافران آنچنان در نظر آنها جلوه كرده و آنها را مجذوب ساخته كه نمىگذارد به فكر بيرون آمدن از ظلمت اعمال خود بيافتند و خود را به فضاى روشن سعادت و روشنائى هدايت بكشانند و اينچنين است كه خداوند مردم ستمكار و كافر را هدايت نمىكند .\r\n( 123 )  ( وَ كَذلِكَ جَعَلْنا فِي كُلِّ قَرْيَةٍ أَكابِرَ مُجْرِمِيها لِيَمْكُرُوا فِيها وَ ما يَمْكُرُونَ إِلَّا بِأَنْفُسِهِمْ وَ ما يَشْعُرُونَ )  : ( و اينچنين در هر دهكده‌اى بزرگان بد كارى را قرار داديم تا در آنجا نيرنگ و فساد كنند و اينها جز به خودشان حيله نمىنمايند ، ولى درك ندارند ) ، مىفرمايد : چنانچه گفتيم عدّه‌اى از مردم در نور هدايت و عدّه‌اى در ظلمت گمراهى و كفر واقع شده‌اند و راه خلاصى هم ندارند ، همينطور ما در هر قريه‌اى از مجرمين بزرگانشان را كه آنها هم در ظلمات قرار دارند وا داشتيم تا در آن قريه در برابر دعوت دينى پيامبران و مؤمنين مكر و حيله كنند ، در حالى كه مكرشان سودى به حالشان ندارد ، زيرا اينها گرفتار ظلمات هستند و خير و شرّ خود را نمىشناسند و نمىفهمند كه خسارت\r\n\r\n","description":"","footnote":"","page_name":" 680 ","page_number":680},
  {"content":"\r\n\r\nاين مكرشان تنها عايد خودشان مىشود .\r\nچون مكر به معناى عملى است كه شامل شرّ و ضررى باشد كه مكر كننده آن را به منظور ضرر رسانيدن به مكر شده و باطل ساختن هدف او انجام بدهد و از آنجا كه خداوند از دعوت دينى خود غرضى نداشته كه از آن نفعى عايد خود او شود ، بلكه منظور نظر او ، تنها منتفع شدن خود مردم مىباشد ، پس اگر كسى با خدا مكر كند و نگذارد كه غرض پروردگار از دعوتهاى دينى حاصل گردد ، در حقيقت مانع از انتفاع خودش شده و به خودش ضرر زده ، نه به پروردگارش .\r\n( 124 )  ( وَ إِذا جاءَتْهُمْ آيَةٌ قالُوا لَنْ نُؤْمِنَ حَتَّى نُؤْتى مِثْلَ ما أُوتِيَ رُسُلُ اللَّهِ اللَّهُ أَعْلَمُ حَيْثُ يَجْعَلُ رِسالَتَهُ سَيُصِيبُ الَّذِينَ أَجْرَمُوا صَغارٌ عِنْدَ اللَّهِ وَ عَذابٌ شَدِيدٌ بِما كانُوا يَمْكُرُونَ )  : ( و زمانى كه آيه‌اى برايشان مىآيد ، مىگويند : ما هرگز ايمان نمىآوريم ، مگر آنكه آنچه به پيامبران داده‌اند به ما نيز بدهند ، خدا بهتر مىداند كه رسالت خويش را كجا قرار دهد و به زودى كسانى كه گناه كرده‌اند به جهت نيرنگهايى كه نموده‌اند در نزد خدا خوار و خفيف گشته و با عذابى شديد مجازات مىشوند ) ، يعنى همين بزرگان از مجرمين هر قريه‌اى همين كه آيه‌اى برايشان نازل شود ، مىگويند : ما به آن ايمان نمىآوريم تا زمانى كه خود ما نيز به مقام رسالت نائل شويم و مطلوبشان نفس رسالت است نه اينكه صرفا اصول و فروع معارف دينى را دريابند و خداوند در جواب مىفرمايد : رسالت كالايى نيست كه هر كسى شأن تحمّل آن را داشته باشد ، بلكه خدا خود بهتر مىداند كه رسالت خود را در كجا قرار دهد و چه كسى را به پيامبرى برگزيند و خداوند با اين بيان ادّعاى آنها را ردّ مىكند و از همين جا معلوم مىشود گويندهء اين سخن همه مشركان نبوده‌اند ، بلكه همان بزرگان از مجرمين آنها چنين سخنى را گفته‌اند و گرنه اگر قرار بود خداوند همه را رسول كند ، ديگر كسى براى قبول تبليغ باقى نمىماند ، چون كار پيامبر تبليغ است و در ادامه مىفرمايد : به زودى همين بزرگان و افراد مجرم به\r\n\r\n","description":"","footnote":"","page_name":" 681 ","page_number":681},
  {"content":"\r\n\r\nسبب اين نيرنگهايشان در پيشگاه الهى خوار و خفيف شده و با عذاب سختى مجازات مىشوند .\r\n( 125 )  ( فَمَنْ يُرِدِ اللَّهُ أَنْ يَهْدِيَهُ يَشْرَحْ صَدْرَهُ لِلْإِسْلامِ وَ مَنْ يُرِدْ أَنْ يُضِلَّهُ يَجْعَلْ صَدْرَهُ ضَيِّقاً حَرَجاً كَأَنَّما يَصَّعَّدُ فِي السَّماءِ كَذلِكَ يَجْعَلُ اللَّهُ الرِّجْسَ عَلَى الَّذِينَ لا يُؤْمِنُونَ )  : ( هر كس را خدا بخواهد هدايت كند سينه‌اش را براى پذيرش اسلام مىگشايد و هر كس را كه بخواهد گمراه كند ، سينه‌اش را تنگ و سخت مىنمايد ، گويا مىخواهد به آسمان بالا رود ، بدينسان خدا بر كسانى كه ايمان نمىآورند ، پليدى را قرار مىدهد ) ، مىفرمايد : خدا هر كس را كه بخواهد هدايت كند سينه‌اش را وسعت و گشايش مىبخشد ، به گونه‌اى كه كلمهء حق را دفع نكند و اسلام را بپذيرد ، پس اسلام حيات و نورى از جانب خداست كه آن را به هر كس بخواهد هدايت كند عطا مىنمايد و به عكس ، خداوند هر كس را كه بخواهد گمراه كند سينه‌اش را تنگ و سخت مىسازد ، به گونه‌اى كه متوجّه چيزى از حقّ و صدق نمىشود و تضييق معنايى مقابل شرح و توسعه دارد و حرج به معناى تنگى و شدّت آن است و اينكه فرمود : سينه او را سخت مىكنيم ، يعنى به نحوى كه حق به دشوارى و سختى در آن وارد شود .\r\nو عبارت بعدى ( كانّما يصّعد فى السّماء ) به منزله تفسير براى ( ضيّقا حرجا ) مىباشد و اشاره است به اينكه امتناع دلهاى گمراهان از قبول حق شبيه به امتناع ظرفى است كه بخواهند چيزى را كه حجمش بيشتر از حجم آن است در آن جاى دهند و مىفرمايد :\r\nمانند اينكه او در آسمان بالا رود همچنانكه علم امروز ثابت كرده است ، هر چه از سطح زمين بالاتر رويم ، فشار هوا كمتر مىشود ، به نحوى كه تنفسّ دشوار مىگردد و سينهء اينچنين كسانى به همين صورت از پذيرش هدايت و اسلام تنگى مىنمايد ، و اين از اعجازهاى قرآن است كه چنين مسأله‌اى را براى تشبيه برگزيده است و در آخر مىفرمايد : خداوند به اين صورت ، پليدى را بر كسانى كه ايمان نمىآورند نهاده است و اين بيان قاعده‌اى كلّى است كه ضابطه در گمراهى كسانى كه ايمان نمىآورند ، همان\r\n\r\n","description":"","footnote":"","page_name":" 682 ","page_number":682},
  {"content":"\r\n\r\nفقدان روحيه تسليم در برابر خدا و اطاعت از حق است و اينكه اينها معارف حقه و احكام الهى را نمىپذيرند و عدم ايمان و گمراهى ، همان پليدى و رجس است كه اين نجاست مزبور مسلّط و محيط بر كافران است ، به طوريكه ميان آنان و ديگران حائل شده ، ديگران را از نزديكى به آنان متنفر مىسازد ، پس هدايت و ضلالت از جانب خداست ، اگر چه كه بنده ( بستگى نسبت به باطن و ظرفيّتش ) قادر برگزينش ايمان يا كفر است و اين اعمال خود اوست كه باعث مىشود خداوند او را لايق هدايت ببيند و هدايت كند و يا به عكس او را گمراه ساخته و هدايت نكند .\r\n( 126 )  ( وَ هذا صِراطُ رَبِّكَ مُسْتَقِيماً قَدْ فَصَّلْنَا الْآياتِ لِقَوْمٍ يَذَّكَّرُونَ )  : ( و اين است راه راست پروردگارت به تحقيق ما آيات را براى كسانى كه موعظه مىپذيرند شرح داده‌ايم ) ، پس شرح صدر دادن در موقع هدايت و ضيق نمودن سينه در موقعى كه خدا بخواهد كسى را گمراه كند ، صراط مستقيم و سنّت جارى الهى است و اين سنّت تخلّف‌پذير نيست ، يعنى هيچ مؤمنى نيست جز آنكه داراى شرح صدر و آمادهء تسليم در برابر حق است و هيچ كافرى نيست جز آنكه قلبش در برابر حق محكم و نفوذ ناپذير است .\r\n( 127 )  ( لَهُمْ دارُ السَّلامِ عِنْدَ رَبِّهِمْ وَ هُوَ وَلِيُّهُمْ بِما كانُوا يَعْمَلُونَ )  : ( سراى سلامت در نزد پروردگارشان براى آنهاست و او به واسطه اعمالى كه كرده‌اند دوستدار و ولىّ ايشانست ) ، سلام يعنى دور بودن از آفات ظاهرى و باطنى و ( دار السّلام ) به معناى محلى است كه در آن هيچ آفتى از قبيل مرگ ، مرض ، فقر و هيچ عدم و فقدانى ديگر و هيچ غم و اندوهى ، وارد شوندگان به آن را تهديد نمىكند و چنين محلى جز همان بهشت موعود نمىتواند باشد ، مخصوصا به واسطهء آنكه مقيّد به قيد ( عند ربّهم ) شده است ، آرى اولياء خداوند در همين دنيا هم در بهشت و دار السلام هستند ، چون آنها تنها خداوند را مالك على الاطلاق مىدانند ، لذا هرگز در غم و حسرت از دست دادن يا به\r\n\r\n","description":"","footnote":"","page_name":" 683 ","page_number":683},
  {"content":"\r\n\r\nدست آوردن چيزى نيستند و در فكر هيچ چيزى جز پروردگارشان نمىباشند و دائم در خلوت با او هستند و خدا ولىّ ايشان است و آنان را در مسير زندگى به نور هدايت سير مىدهد ، همان نور كه خدا بر دلهاى آنان تابانده و چشم بصيرت آنها را منوّر ساخته و همهء اين مراتب هم در اثر اعمالى است كه آنها در دنيا انجام مىدهند .\r\n\r\n[ آيهء ( 135 - 128 ) سنت الهى و اتمام حجّت بر مردم 
  ]\r\n( 128 )  ( وَ يَوْمَ يَحْشُرُهُمْ جَمِيعاً يا مَعْشَرَ الْجِنِّ قَدِ اسْتَكْثَرْتُمْ مِنَ الْإِنْسِ وَ قالَ أَوْلِياؤُهُمْ مِنَ الْإِنْسِ رَبَّنَا اسْتَمْتَعَ بَعْضُنا بِبَعْضٍ وَ بَلَغْنا أَجَلَنَا الَّذِي أَجَّلْتَ لَنا قالَ النَّارُ مَثْواكُمْ خالِدِينَ فِيها إِلَّا ما شاءَ اللَّهُ إِنَّ رَبَّكَ حَكِيمٌ عَلِيمٌ )  : ( و روزى كه همهء شما را محشور مىكند و مىگويد : اى گروه جنيان شما افراد زيادى از آدميان را پيرو خود ساختيد و دوستان ايشان از آدميان مىگويند : پروردگارا ، بعضى از ما از بعضى ديگر بهره‌مند شدند و ما به اجلى كه براى ما معيّن كرده بودى رسيده‌ايم ، مىفرمايد : آتش جايگاه شماست و در آن جاودانه خواهيد بود ، جز آنچه خدا بخواهد ، همانا پروردگار تو درست كردار و داناست ) ، در قيامت خداوند آنكه حجّت را بر همه تمام كند ، آنها را گرد مىآورد و خطاب به جنّيان مىفرمايد : اى گروه جنّ ، شما بسيارى از انسانها را اغوا كرديد و بر آنها ولايت داشتيد و آنها را به ذلّت كشانديد ، امّا بايد دانست كه ولايت شياطين بر انسانها ولايت يك طرفه و جبرى نيست ، بلكه طرفينى است ، به اين معنا كه اگر انسانها از شيطانها متابعت مىكنند به خاطر منافع و فوايدى است كه در اين كار تصوّر نموده و اگر شيطانها هم آنان را مىفريبند ، بخاطر منافعى است كه در ولايت بر آنها و ادارهء شئون ايشان براى خود در نظر مىگيرند ، پس هر دو طرف از ايجاد اين رابطه ولايى يك نوع لذّتى را احساس مىكنند و لذا آدميان فريب خورده در قيامت به حقيقت اين امر اعتراف مىكنند كه به وسيلهء پيروى از شيطانها و وسوسه‌هاى آنان به ماديّات و تمتّعات نفسانى رسيده‌اند و از زينتهاى دنيا بهره‌مند گشته‌اند و از طرف ديگر شيطانها نيز از فريفتن انسانها و ولايت داشتن بر آنها و وسوسهء ايشان يك نوع لذّت و بهره‌اى\r\n\r\n","description":"","footnote":"","page_name":" 684 ","page_number":684},
  {"content":"\r\n\r\nمىبرند و در ادامه مىگويند ما به آن حدّى كه خدا براى وجودمان قرار داده رسيده‌ايم ، يعنى به آن درجه و پايه‌اى كه به وسيله اعمالشان به آن رسيده‌اند ، نه به معناى سر رسيدن مدّت زندگى آنها .\r\nلذا معناى آيه چنين مىشود كه بعضى از ما به سوء اختيار و با عمل زشت خود از بعضى ديگر پيروى كرديم و اين روش را تا آنجا كه تو مقدّر كرده بودى ادامه داديم ، يعنى تا سر حدّ كفر و ظلم پيش رفتيم و خداوند در جواب آنان مىفرمايد : آتش قرارگاه شماست كه هميشه در آن جاودان خواهيد بود و بيرون شدن از آن براى شما مقدور نيست ، امّا نه به اين معنا كه قدرت الهى هم نتواند آنها را از آتش بيرون كند ، لذا فرمود :\r\nجز آنچه خدا بخواهد ، لذا قدرت خداى تعالى بر نجات دادن آنها باقى است ، اگر چه آنها را نجات نمىدهد و در آخر براى تكميل بيان مىفرمايد : اى پيامبر ، پروردگار تو حكيم است ، يعنى امور را در مواضعش جريان مىدهد و نسبت به اعمال بندگانش و آنچه بر آنها مترتّب مىشود ، آگاهى دارد ، و نكته ديگر اينكه اگر بگوئيم در اين آيهء شريفه مراد از ( جنّ ) شياطين جنّى است كه در سينه‌هاى مردم وسوسه مىكند ، خيلى بيراهه نرفته‌ايم .\r\n( 129 )  ( وَ كَذلِكَ نُوَلِّي بَعْضَ الظَّالِمِينَ بَعْضاً بِما كانُوا يَكْسِبُونَ )  : ( و اينچنين بعضى از ستمگران را بر بعضى ديگر ولايت مىدهيم ، به سبب اعمالى كه مىكرده‌اند ) ، يعنى پيروى كنندگان كه همان ستمگران باشند از نيرنگها و وساوس مقتدا و متبوع خود ( شيطان ) لذّت برده و از اين راه گناهانى را مرتكب مىشوند و اين روش را آنقدر ادامه مىدهند تا آنكه خداوند متبوع آنان را ولىّ ايشان و ايشان را تحت ولايت او قرار مىدهد و قرار دادن اين ولايت ، خود مجازاتى است كه خداوند به سبب ظلمهايى كه مرتكب شدند براى آنان در نظر مىگيرد ، نه اينكه مجازات ابتدايى باشد .\r\nو التفات از مقام غيبت به تكلّم براى اختصاص دادن بيان حقايق به رسولخدا صلّى اللّه عليه و إله و سلم است ، چون افراد لايقى براى تلقّى اين گونه حقايق نبودند و از طرف ديگر مقام تكلّم\r\n\r\n","description":"","footnote":"","page_name":" 685 ","page_number":685},
  {"content":"\r\n\r\nبراى در ميان نهادن راز مناسب‌تر است .\r\n( 130 )  ( يا مَعْشَرَ الْجِنِّ وَ الْإِنْسِ أَ لَمْ يَأْتِكُمْ رُسُلٌ مِنْكُمْ يَقُصُّونَ عَلَيْكُمْ آياتِي وَ يُنْذِرُونَكُمْ لِقاءَ يَوْمِكُمْ هذا قالُوا شَهِدْنا عَلى أَنْفُسِنا وَ غَرَّتْهُمُ الْحَياةُ الدُّنْيا وَ شَهِدُوا عَلى أَنْفُسِهِمْ أَنَّهُمْ كانُوا كافِرِينَ )  : ( اى گروه جنّيان و انسانها ، آيا پيامبرانى از خودتان نزد شما نيامدند كه آيات مرا براى شما مىخواندند و شما را از ديدار امروزتان بيم مىدادند ؟ مىگويند : ما بر عليه خودمان گواهى مىدهيم ، زندگى دنيا آنها را فريفته بود و آنها بر عليه خويش گواهى دادند كه كافر بوده‌اند ) ، اين سئوال و جواب براى اتمّام حجّت و دفع ادعاى احتمالى آنهاست كه مثلا بگويند : ما نمىدانستيم و به خاطر جهل و غفلت در اعمال به خود معذوريم ، امّا اينها در جواب پروردگار كه از آنها مىپرسد : آيا انبياء به سوى شما نيامدند و آيات الهى دالّ بر دين حق را بر شما نخواندند و شما را از روز رستاخيز و روز جزا بيم ندادند ؟ به همهء اين موارد اقرار مىكنند و اعتراف مىنمايند كه ولايت شيطان را به اختيار خويش برگزيده‌اند .\r\nآنگاه خداوند مىفرمايد : زندگى دنيا اينها را فريب داده بود ، يعنى هر وقت بارقهء حقّى بر قلوب آنها وزيدن مىگرفت ، هواها و تمايلات نفسانى بر آن هجوم مىآوردند و تاريكيهايى اعمال زشت ، راه را بر حق مسدود مىنمودند ، تا آنجا كه چشمان آنها از ديدن حقيقت كور و عاجز مىماند و در آخر دوباره آنها شهادت مىدهند به اينكه عمدا نسبت به انبياء و دين حقّ كفر ورزيده‌اند ، پس مقصود از شهادت اوّلى شهادت به آمدن انبياء و آوردن آيات الهى و انذار آنها ، امّا مقصود از شهادت دوّمى ، شهادت به كفر عمدى خودشان نسبت به دين الهى است .\r\n( 131 )  ( ذلِكَ أَنْ لَمْ يَكُنْ رَبُّكَ مُهْلِكَ الْقُرى بِظُلْمٍ وَ أَهْلُها غافِلُونَ )  : ( آن به جهت اين است كه اينچنين نيست كه پروردگارت دهكده‌ها را به ستم هلاك كند ، در حالى كه\r\n\r\n","description":"","footnote":"","page_name":" 686 ","page_number":686},
  {"content":"\r\n\r\nاهل آنجا بىخبر باشند ) ، مىفرمايد : آنچه ما در مورد ارسال رسل و ابلاغ آيات و انذار از روز قيامت بيان داشتيم براى اين بود كه بدانيد سنّت الهى چنين نيست كه اهل قرى را قبل از آنكه از خواسته خود آگاه كنيم و حقيقت را به ايشان ابلاغ نمائيم و آنگاه آنها مخالفت كنند ، آنها را هلاك نموده و به غضب خود دچار سازيم .\r\nيعنى اهل آن آباديها ، از آنچه ما از طاعت و اعمال شايسته ، از آنها مىخواستيم غافل نبودند ، بلكه به آنها آگاه شدند و آنگاه بدون اينكه مجبور به تسليم باشند و از آنها سلب قدرت شده باشد در كمال اختيار و قدرت ، خودشان راه شرك و معصيت را برگزيدند و نسبت به انبياء كافر شدند ، پس خداوند در حال غفلت آنها را هلاك نكرده تا بگويند در حق ما ظلم شده ، بلكه خداى متعال با كمال عدالت ، شقاوت در دنيا و عذاب اخروى را نصيب آنها كرده است ، پس مراد از هلاكت ساختن در اينجا عذاب دنيوى نيست و نكتهء ديگر اينكه مراد از ظلم نكردن ، عدم ظلم خداوند در حق آنهاست نه ظلم اهل قرى .\r\n( 132 )  ( وَ لِكُلٍّ دَرَجاتٌ مِمَّا عَمِلُوا وَ ما رَبُّكَ بِغافِلٍ عَمَّا يَعْمَلُونَ )  : ( و هر يك از آنها بر اساس اعمالى كه كرده‌اند داراى مراتبى هستند و پروردگارت از آنچه مىكنند بى خبر نيست ) ، يعنى هر كدام از دو طائفه جنّ و انس از نظر اعمال داراى درجاتى هستند ، لذا چون اعمالشان مختلف است ، اختلاف اعمال باعث اختلاف درجات صاحبان اعمال مىگردد و مسلّما خداوند از آنچه خلائق انجام مىدهند بىخبر نيست .\r\n( 133 )  ( وَ رَبُّكَ الْغَنِيُّ ذُو الرَّحْمَةِ إِنْ يَشَأْ يُذْهِبْكُمْ وَ يَسْتَخْلِفْ مِنْ بَعْدِكُمْ ما يَشاءُ كَما أَنْشَأَكُمْ مِنْ ذُرِّيَّةِ قَوْمٍ آخَرِينَ )  : ( و پروردگار تو بىنياز و داراى رحمت است ، اگر بخواهد شما را مىبرد و بعد از شما هر كه را بخواهد جانشين شما مىكند ، چنانچه شما را از نسل قومى ديگر ايجاد كرد ) ، اين بيان براى نفى ظلم از ساحت پروردگار است ، با اين توضيح كه ظلم يعنى به كار بردن چيزى در غير موردش و يا تباه ساختن حق ، و ظلم\r\n\r\n","description":"","footnote":"","page_name":" 687 ","page_number":687},
  {"content":"\r\n\r\nهمواره از دو چيز ناشى مىشود يا به جهت احتياجى است كه ظالم دارد ، يعنى به منظور رسيدن به منفعتى يا دفع ضررى ، مرتكب ظلم مىشود و يا به جهت شقاوت و قساوت قلبى است كه در نهاد او وجود دارد و خداى سبحان از هر دوى اين صفات منزّه است ، چون اولا ) : بىنياز است ، پس حاجت و فقرى ندارد كه انگيزه ظلم باشد ، ثانيا ) : داراى آنچنان رحمتى است كه دامنه‌اش همهء كائنات را در بر مىگيرد ، لذا ظلم به جميع انحاء از ساحت او بدور است ، و مقتضاى آن اين است كه او به ملاك غنا و بىنيازيى كه دارد بتواند همه خلائق را از بين برده و به ملاك رحمتش هر مخلوق ديگرى را كه بخواهد به جاى آنها بنشاند ، همچنانكه اقوام فعلى را از ذريه اقوام ديگرى بيافريد ، امّا اينكه فرمود : ( ما يشاء ) اشاره به وسعت قدرت اوست .\r\n( 134 )  ( إِنَّ ما تُوعَدُونَ لَآتٍ وَ ما أَنْتُمْ بِمُعْجِزِينَ )  : ( همانا آنچه به شما وعده داده شده به تحقيق آمدنى است و شما نمىتوانيد خدا را از انجام آن عاجز كنيد ) ، يعنى امر الهى در مورد برانگيختن مردم در قيامت و جزا دادن آنان حتمى است و شما نمىتوانيد خدا را از تحقق دادن امرش و تحقق وعده و وعيدش مانع شويد و او را عاجز نماييد ، پس اين آيه تأكيد بر وعده و وعيدى است كه در آيات قبلى بيان فرموده بود .\r\n( 135 )  ( قُلْ يا قَوْمِ اعْمَلُوا عَلى مَكانَتِكُمْ إِنِّي عامِلٌ فَسَوْفَ تَعْلَمُونَ مَنْ تَكُونُ لَهُ عاقِبَةُ الدَّارِ إِنَّهُ لا يُفْلِحُ الظَّالِمُونَ )  : ( بگو اى قوم ، هر چه در خور شماست و توان داريد عمل كنيد ، من نيز عمل مىكنم ، پس به زودى خواهيد دانست كه عاقبت آن سراى از آن كيست ، براستى كه ستمگران رستگار نمىشوند ) ، ( مكانت ) به معناى منزلت و آن حالتى است كه صاحب منزلت در آن بسر مىبرد و ( عاقبت ) به معناى سرانجام و نهايت امر هر چيزى است .\r\nمىفرمايد : شما به اعمال ستمگرانه خود ادامه دهيد من نيز به دعوت به توحيد ادامه\r\n\r\n","description":"","footnote":"","page_name":" 688 ","page_number":688},
  {"content":"\r\n\r\nمىدهم و به زودى خواهيد دانست كه چه كسى به سعادت مىرسد و سعى و كوشش او به نتيجه نايل مىشود ، به طور قطع بدانيد كه من پيروز و رستگار مىشوم ، نه شما ، كه با شرك مرتكب ظلم و گناه شديد ، چون هيچگاه ستمكار در ستمى كه مىكند رستگار نمىشود .\r\n\r\n[ آيهء ( 150 - 136 ) احتجاج عليه مشركين 
  ]\r\n( 136 )  ( وَ جَعَلُوا لِلَّهِ مِمَّا ذَرَأَ مِنَ الْحَرْثِ وَ الْأَنْعامِ نَصِيباً فَقالُوا هذا لِلَّهِ بِزَعْمِهِمْ وَ هذا لِشُرَكائِنا فَما كانَ لِشُرَكائِهِمْ فَلا يَصِلُ إِلَى اللَّهِ وَ ما كانَ لِلَّهِ فَهُوَ يَصِلُ إِلى شُرَكائِهِمْ ساءَ ما يَحْكُمُونَ )  : ( براى خدا از مخلوقات او مثل كشت و چهار پايان نصيبى نهادند و به خيال خود گفتند : اين سهم براى خداست و اين سهم براى شركاى ما ، آنچه كه سهم شركاى ايشان است به خدا نمىرسد ، امّا آنچه از خدا است به شركايشان مىرسد ، چه بد حكمى است كه مىكنند ) ، ( ذرأ ) يعنى ايجاد و اختراع و ( حرث ) به معناى زراعت و ( انعام ) يعنى چهار پايان .\r\nمىفرمايد : مشركين خدايان پندارى خود را شريك در اموال خود مىدانستند و مقدارى از اموال خود را در راه آنها خرج مىكردند و بعضى از كشت و چهار پايان را كه همه مخلوقات خدا هستند ، از آن خدا مىدانستند و مقدارى از اينها را از آن شركاى فرضى خود قرار مىدادند و مىگفتند : آنچه كه سهم شركاست به خدا عايد نمىشود ، و ليكن آنچه كه سهم خداست به شركاء هم مىرسد و اين پندار آنها بود ( زعم ) يعنى اعتقاد ، امّا غالبا در اعتقاداتى استعمال مىشود كه مطابق با واقع نباشد و چون اين حكم علاوه بر اينكه از اساس باطل و افتراست ، توهين به ساحت پروردگار و كوچكتر شمردن او از بتهاست ، لذا خداوند اين حكم آنها را تقبيح مىفرمايد .\r\n( 137 )  ( وَ كَذلِكَ زَيَّنَ لِكَثِيرٍ مِنَ الْمُشْرِكِينَ قَتْلَ أَوْلادِهِمْ شُرَكاؤُهُمْ لِيُرْدُوهُمْ وَ لِيَلْبِسُوا عَلَيْهِمْ دِينَهُمْ وَ لَوْ شاءَ اللَّهُ ما فَعَلُوهُ فَذَرْهُمْ وَ ما يَفْتَرُونَ )  : ( بدينسان شركاى آنها كشتن فرزندانشان را به نظر بسيارى از مشركين زينت دادند ، تا آنها را هلاك كنند و\r\n\r\n","description":"","footnote":"","page_name":" 689 ","page_number":689},
  {"content":"\r\n\r\nدينشان را مشتبه سازند و اگر خدا مىخواست اين كار را نمىكردند ، پس تو آنها را با افتراهايى كه مىزنند به حال خود واگذار ) ، يعنى مشركان فرزندان خود را بخاطر علاقه به بتهايشان در نزد آنها ، قربانى مىكردند .\r\nبعضى از مفسران كلمه ( شركاء ) را شامل شياطين ، يا خدّام بتكده‌ها و يا گمراهان از مردم دانسته‌اند ، به هر صورت اين عمل به منظور هلاك ساختن آنها و مشتبه ساختن حق و باطل بر آنهاست و اگر خدا مىخواست قادر بود كه آنها را از اين عمل باز دارد ، چون همه اسباب به او باز مىگردد و همينطور به پيامبر امر مىكند كه آنها را به حال خود واگذارد ، چون كفر آنها و افتراشان همه از ناحيهء خود آنهاست .\r\n( 138 )  ( وَ قالُوا هذِهِ أَنْعامٌ وَ حَرْثٌ حِجْرٌ لا يَطْعَمُها إِلَّا مَنْ نَشاءُ بِزَعْمِهِمْ وَ أَنْعامٌ حُرِّمَتْ ظُهُورُها وَ أَنْعامٌ لا يَذْكُرُونَ اسْمَ اللَّهِ عَلَيْهَا افْتِراءً عَلَيْهِ سَيَجْزِيهِمْ بِما كانُوا يَفْتَرُونَ )  : ( گويند اين حيوانات و كشت حرام است و هيچكس از آن نخواهد خورد ، جز آنكه ما بخواهيم و به پندارشان سوارى بر پشت بعضى چهارپايان حرام شده و چهار پايانى كه هنگام سوارى يا ذبح ، نام خدا را بر آن نمىبرند و اين اعمال را از روى افتراء به خدا انجام مىدهند ، به زودى به سبب اين افترا زدنشان خداوند سزايشان را خواهد داد ) ، ( حجر ) يعنى ممنوع و حرام ، گفته مىشود كه مشركين چهارپايان و زراعت معينى را پيشكش خدايان خود مىكرده و مىگفتند ، خوردن و استفاده از آنها بر كسى حلال نيست ، مگر كسى كه ما بخواهيم و منظورشان خدّام بتكده ( آن هم به شرط مرد بودن ) بود و مىگفتند : سوار شدن بر اين چهارپايان حرام است و اين چهار پايان همان ( سائبه ) و ( بحيرهء ) و ( حام ) هستند كه خداى تعالى در آيه 103 سورهء مائده آن را نفى فرموده ، و نيز چهارپايانى داشتند كه هنگام سفر حج بر آنها سوار نمىشدند ، يا هنگام ذبح آنها را به اسم بتهايشان سر مىبريدند و به هر صورت خداوند همه اين اوهام و پندارها را باطل مىشمارد و از آن نهى مىكند و به زودى آنان را به سبب اين اكاذيب و\r\n\r\n","description":"","footnote":"","page_name":" 690 ","page_number":690},
  {"content":"\r\n\r\nافترائات مجازات خواهد نمود .\r\n( 139 )  ( وَ قالُوا ما فِي بُطُونِ هذِهِ الْأَنْعامِ خالِصَةٌ لِذُكُورِنا وَ مُحَرَّمٌ عَلى أَزْواجِنا وَ إِنْ يَكُنْ مَيْتَةً فَهُمْ فِيهِ شُرَكاءُ سَيَجْزِيهِمْ وَصْفَهُمْ إِنَّهُ حَكِيمٌ عَلِيمٌ )  : ( و گويند آنچه در شكم اين حيوانات مىباشد مخصوص مردان ماست و بر همسران ما حرام است و اگر مردار باشد آنها هم در آن شريكند ، به زودى خدا سزاى وصف كردن ايشان را مىدهد كه او درست كردار و داناست ) ، مقصود از ( ما فى بطون ) بچه‌هايى است كه در شكم اين حيوانات خاص ، مثل بحيره و سائبه مىباشد ، مشركين اينها را اگر زنده به دنيا مىآوردند ، مخصوص مردان مىدانستند و بر زنان حرام بود ، امّا اگر مرده به دنيا مىآمدند همه از آن مىخوردند و بعضى از مفسّران مىگويند : منظور ، شير اين حيوانات يا ، هم شير و هم بچهء آنها مىباشد .\r\nبه هر صورت خداوند مىفرمايد ، ( سيجزيهم وصفهم ) يعنى به زودى خود اين حرفها را جزاى آنها قرار مىدهيم ، يعنى همين‌ها به عينه در قيامت به صورت و بال و عذاب تجسّم پيدا مىكنند و اين نوعى عنايت در كلام است و آنگاه مىفرمايد : خدا حكيم است ، يعنى مطابق حكمتش دربارهء آنها حكم مىكند و عليم است ، پس هيچ چيز از دائره علم او بيرون نمىماند و هيچ امرى از او مخفى نيست .\r\n( 140 )  ( قَدْ خَسِرَ الَّذِينَ قَتَلُوا أَوْلادَهُمْ سَفَهاً بِغَيْرِ عِلْمٍ وَ حَرَّمُوا ما رَزَقَهُمُ اللَّهُ افْتِراءً عَلَى اللَّهِ قَدْ ضَلُّوا وَ ما كانُوا مُهْتَدِينَ )  : ( به تحقيق كسانى كه فرزندان خود را بر اساس جهل و نادانى به قتل رساندند ، زيانكار شدند و آنچه را خدا روزيشان كرده از روى افتراء بر خدا ، به خودشان حرام كردند ، به تحقيق گمراه گشته‌اند و هدايت شده نمىباشند ) ، پس مشركان در كشتن فرزندانشان زيانكارند ، چون از روى جهل و سفاهت مرتكب اين عمل گشتند و نيز در حرام كردن چهار پايانى كه خدا روزيشان كرده بود زيانكار بودند ، چون اين عمل افتراء به خدا بود و حاشا اللّه كه خداوند چيزى را روزى\r\n\r\n","description":"","footnote":"","page_name":" 691 ","page_number":691},
  {"content":"\r\n\r\nآنها كند و سپس آن را تحريم نمايد ، براستى اين اعمال آنها بر اساس گمراهى و ضلالت بود كه هيچ دليلى عقلانى و هيچ مصلحت بشرى يا هيچ وحى و دليل نقلى آن را تأييد و تصديق نمىكند ، پس اينها در گفتار و رأيشان حيرانند و هدايت نشده‌اند .\r\n( 141 )  ( وَ هُوَ الَّذِي أَنْشَأَ جَنَّاتٍ مَعْرُوشاتٍ وَ غَيْرَ مَعْرُوشاتٍ وَ النَّخْلَ وَ الزَّرْعَ مُخْتَلِفاً أُكُلُهُ وَ الزَّيْتُونَ وَ الرُّمَّانَ مُتَشابِهاً وَ غَيْرَ مُتَشابِهٍ كُلُوا مِنْ ثَمَرِهِ إِذا أَثْمَرَ وَ آتُوا حَقَّهُ يَوْمَ حَصادِهِ وَ لا تُسْرِفُوا إِنَّهُ لا يُحِبُّ الْمُسْرِفِينَ )  : ( و اوست كه باغهاى داربست زده و بدون دار بست و نخل و كشتزارهايى را كه ميوهء آن مختلف است و زيتون و انار ، همانند و غير همانند را آفريده است ، از ميوهء آن زمانى كه ثمر داد بخوريد و حق خدا را هنگام چيدن آنها بدهيد و اسراف نكنيد ، چون همانا خداوند اسراف كاران را دوست نمىدارد ) ، ( معروشات ) يعنى درختانى كه شاخه‌هايشان بوسيلهء داربست بالا رفته و يكى بر بالاى ديگرى قرار گرفته باشد ، مانند درخت انگور و ( عرش ) به معناى بلندى و رفعت است و ( غير معروشات ) يعنى درختانى كه بر تنهء خود استوار باشند نه بر داربست .\r\nو عبارت ( و الزّرع مختلفا اكله ) يعنى خوردنيها و دانه‌هاى آن كشت با هم مختلف است ، مثلا گندم يا جو يا عدس و يا نخود .\r\nو منظور از ( متشابه و غير متشابه ) يعنى اين ميوه‌ها هر يك از نظر طعم و شكل و رنگ هم ، نوع شبيه هم دارند و هم ، نوع غير شبيه و ناهمانند .\r\nو آنگاه مىفرمايد : ( بخوريد از ميوه‌اش ) بديهى است كه اين امر وجوبى نيست ، بلكه مباح بودن و جايز بودن اكل را مىرساند و منظور از حقّ در عبارت ( اتوا حقّه ) حقّ ثابتى است كه به ميوه‌هاى مذكور متعلق مىشود ، يعنى حقّ فقراء و مساكين را از اين ميوه‌ها بدهيد ، يا حقّ خدا را بپردازيد ، چون خداست كه اين ميوه‌ها را ايجاد فرموده و اين حكم عقل است كه شرع آن را تأييد و امضاء كرده ، نه آنكه بخواهد حكم زكات را تشريع كند ، چون حكم زكات در مدينه نازل شده و اين آيات مكّى مىباشند و امّا در ادامه\r\n\r\n","description":"","footnote":"","page_name":" 692 ","page_number":692},
  {"content":"\r\n\r\nفرمود ( اسراف نكنيد ) يعنى در استفاده از اين نعمات از حدّ اعتدال تجاوز نكنيد و تا حدّى كه براى معاش شما مفيد است بهره ببريد و على رغم اينكه شما مالك آنها هستيد ، نبايد در استفاده يا بخشش آن زياده روى كنيد يا آن را در راه معصيت خدا صرف كنيد ، همچنانكه فقيرى هم كه از شما صدقه مىگيرد نمىتواند آن را ضايع كند ، پس خطاب آيه مطلق است ، هم نسبت به مالك و هم نسبت به فقير و به هر صورت خطاب به همه مردم مىفرمايد : اسراف و زياده روى نكنيد ، چون خدا اسرافكاران را دوست نمىدارد .\r\n( 142 )  ( وَ مِنَ الْأَنْعامِ حَمُولَةً وَ فَرْشاً كُلُوا مِمَّا رَزَقَكُمُ اللَّهُ وَ لا تَتَّبِعُوا خُطُواتِ الشَّيْطانِ إِنَّهُ لَكُمْ عَدُوٌّ مُبِينٌ )  : ( و از حيوانات باربر بزرگسال و خردسال بيافريد ، از آنچه خدا روزيتان كرده بخوريد و از گامهاى شيطان پيروى نكنيد ، همانا شيطان براى شما دشمنى آشكار است ) ، ( حموله ) يعنى چهار پايان بزرگسال كه طاقت حمل بار را دارند و ( فرشا ) يعنى چهارپايان خردسال كه طاقت حمل بار ندارند و از كوچكى مانند فرش زمينند و لگد مىشوند و عبارت ( كلوا ممّا . . . ) همچنانكه در آيه قبل هم گفتيم حكم اباحه است نه وجوب و اين امر امضاى حكم عقل مىباشد در مباح بودن استفاده و خوردن از آنها و آنگاه فرمود : شما در امرى كه خداوند اباحهء آن را تشريع كرده پيرو شيطان نباشيد و پاى خود را جاى پاى شيطان مگذاريد ، يعنى آنچه را خدا حلال كرده ، شما به پيروى از شيطان حرامش نكنيد و در سابق هم گفته شد كه پيروى از خطوات شيطان يعنى تحريم حلائل الهى ، آن هم بدون علم و بر اساس نادانى و در ادامه مىفرمايد :\r\nشيطان دشمن آشكار شماست ، يعنى دشمنى است كه بارها دشمنى و سوء نيّت خود را ظاهر و آشكار نموده ، بنابراين از او پيروى نكنيد .\r\n( 143 )  ( ثَمانِيَةَ أَزْواجٍ مِنَ الضَّأْنِ اثْنَيْنِ وَ مِنَ الْمَعْزِ اثْنَيْنِ قُلْ آلذَّكَرَيْنِ حَرَّمَ أَمِ الْأُنْثَيَيْنِ أَمَّا اشْتَمَلَتْ عَلَيْهِ أَرْحامُ الْأُنْثَيَيْنِ نَبِّئُونِي بِعِلْمٍ إِنْ كُنْتُمْ صادِقِينَ )  : ( هشت\r\n\r\n","description":"","footnote":"","page_name":" 693 ","page_number":693},
  {"content":"\r\n\r\nحيوان ، دو ميش ، دو بز ، بگو آيا دو نر را حرام كرده يا دو مادّه و يا آنچه در رحم دو مادّه جاى گرفته ؟ اگر راست مىگوييد مرا بر اساس علم و مدرك خبر دهيد ) ، چهار پايانى كه آيهء قبل اجمالا ذكر فرموده بود در اينجا به طور تفصيل بيان مىكند و مراد تشديد توبيخ و ملامت آنهاست و زوج در اينجا به دو حيوان نر و ماده اطلاق مىشود و در اصل به معناى يكى است كه همراه جفت خود باشد و نيز بر عدد دو اطلاق مىگردد و انواع چهارپايان نامبرده شده چهار رأس هستند كه با جفتهايشان هشت رأس مىشوند ، ( 1 - ضأن ( ميش ) ( 2 - معز ( بز ) ( 3 - بقر ( گاو ) ( 4 - ابل ( شتر ) كه البته دو مورد اخير در آيه بعدى ذكر مىشود و معناى آيه اين است كه خداوند اين هشت زوج را آفريده ، بگو آيا خداوند نر اين انواع را حرام كرده يا مادهء آنها را يا آن بچه‌هايى كه در شكم مادّه هاست ؟ اگر راست مىگوييد مرا به علم و مدرك صحيح از آن خبر دهيد ، اينها حلال است و شما بىدليل حلال خدا را حرام كرده‌ايد .\r\n( 144 )  ( وَ مِنَ الْإِبِلِ اثْنَيْنِ وَ مِنَ الْبَقَرِ اثْنَيْنِ قُلْ آلذَّكَرَيْنِ حَرَّمَ أَمِ الْأُنْثَيَيْنِ أَمَّا اشْتَمَلَتْ عَلَيْهِ أَرْحامُ الْأُنْثَيَيْنِ أَمْ كُنْتُمْ شُهَداءَ إِذْ وَصَّاكُمُ اللَّهُ بِهذا فَمَنْ أَظْلَمُ مِمَّنِ افْتَرى عَلَى اللَّهِ كَذِباً لِيُضِلَّ النَّاسَ بِغَيْرِ عِلْمٍ إِنَّ اللَّهَ لا يَهْدِي الْقَوْمَ الظَّالِمِينَ )  : ( و دو شتر نر و مادّه و دو گاو نر و مادّه ، بگو آيا دو نر را حرام كرده يا دو مادّه را ، يا آنچه در رحم دو مادّه قرار گرفته ، مگر آن زمان كه خدا به اين حكم شما را سفارش مىكرد ، گواه بوده‌ايد ؟ پس چه كسى ستمكارتر از كسى است كه به خدا نسبت دروغ مىدهد تا مردم را بدون علم گمراه كند ، خداوند مردم ستمكار را هدايت نمىكند ) ، همچنانكه در آيه قبل توضيح داديم ، مىفرمايد : كداميك از اين موارد حرام هستند ؟ و آنگاه مىفرمايد : آيا شما اين حكم را از طريق فكرتان تحصيل كرده‌ايد ، يا به دليل عقلى و نقلى دست يافته‌ايد و يا از خود خدا شنيده‌ايد كه اينطور سخت و محكم ادّعاى حرام بودن آنها را داريد ؟\r\nالبته سياق كلام دلالت بر اين مطلب مىكند و گر نه يك شقّ بيشتر ذكر نشده است .\r\n\r\n","description":"","footnote":"","page_name":" 694 ","page_number":694},
  {"content":"\r\n\r\nو چون اينها از جواب عاجز مىشوند ، آنگاه خداوند مىفرمايد : پس ستمكارتر از شما كيست ؟ چون شما بر اساس نادانى مطلبى را به خدا نسبت مىدهيد تا مردم را گمراه كنيد و با چنين ظلمى بديهى است كه به راه خدا هدايت نمىشويد ، چون خداوند ستمكاران را هدايت نمىكند ، بعضى از مفسّران مىگويند : مراد از ( اثنين ) جفت نر و مادّه نيست ، بلكه مراد دو نوع وحشى و اهلى است .\r\n( 145 )  ( قُلْ لا أَجِدُ فِي ما أُوحِيَ إِلَيَّ مُحَرَّماً عَلى طاعِمٍ يَطْعَمُهُ إِلَّا أَنْ يَكُونَ مَيْتَةً أَوْ دَماً مَسْفُوحاً أَوْ لَحْمَ خِنزِيرٍ فَإِنَّهُ رِجْسٌ أَوْ فِسْقاً أُهِلَّ لِغَيْرِ اللَّهِ بِهِ فَمَنِ اضْطُرَّ غَيْرَ باغٍ وَ لا عادٍ فَإِنَّ رَبَّكَ غَفُورٌ رَحِيمٌ )  : ( بگو در احكامى كه به من وحى شده چيزى را كه خورنده بتواند بخورد ، حرام نيافته‌ام ، جز آنكه مردار باشد يا خون ريخته شده يا گوشت خوك كه پليد است يا فسق مىباشد يا ذبيحه غير شرعى كه نام غير خدا بر آن ياد نشده و هر كه ناچار باشد نه متجاوز و يا افراط كار در اين صورت پروردگارت آمرزنده و مهربان است ) ، معناى آيه روشن است و به پيامبر صلّى اللّه عليه و إله و سلم مىفرمايد : كه بگو در احكامى كه پروردگار به من وحى كرده هيچ مادّه خوراكى كه انسان بتواند بخورد و مفيد باشد حرام نشده جز چند مورد كه شامل : مردار ، يعنى حيوانى كه بدون ذبح شرعى مرده باشد ، خون ريخته شده ، نه خونى كه همراه گوشت است و نيز گوشت خوك كه پليد و آلوده مىباشد و شيطان در آن تصرف نموده است و يا حيوانى كه به نام غير خدا ذبح شده باشد ، پس جز اين چند مورد بقيّه مواردى كه شما ادّعا مىكنيد حرام هستند ، بيهوده است و افترا مىبنديد ، امّا كسى كه ناچار شود به قدر ضرورت از اين موارد حرام بخورد و قصدش تجاوز از احكام و حدود الهى نباشد و بيشتر از حدّ نياز هم نخورد در اين صورت خداوند به او رحمت مىكند و او را مىآمرزد و گناهى متوجّه او نيست ، نظير اين احكام در آيه ( 3 ) سورهء مائده و ( 173 ) سورهء بقره گذشت .\r\n\r\n","description":"","footnote":"","page_name":" 695 ","page_number":695},
  {"content":"\r\n\r\n( 146 )  ( وَ عَلَى الَّذِينَ هادُوا حَرَّمْنا كُلَّ ذِي ظُفُرٍ وَ مِنَ الْبَقَرِ وَ الْغَنَمِ حَرَّمْنا عَلَيْهِمْ شُحُومَهُما إِلَّا ما حَمَلَتْ ظُهُورُهُما أَوِ الْحَوايا أَوْ مَا اخْتَلَطَ بِعَظْمٍ ذلِكَ جَزَيْناهُمْ بِبَغْيِهِمْ وَ إِنَّا لَصادِقُونَ )  : ( و بر كسانى كه يهودى هستند هر حيوان ناخن دارى را حرام كرديم و از گاو و گوسفند نيز پيه را به ايشان حرام كرده‌ايم جز آنچه بر پشت يا بر روده‌هاى آن باشد يا به استخوان آميخته و پيوسته باشد ، اين بواسطه سركشى آنها بود كه آنها را مجازات نموده‌ايم و ما راستگويانيم ) ، ( ظفر ) يعنى ناخن كه همان استخوانى است كه بر سر انگشتان مىرويد و ( حوايا ) به معنى روده‌هاست كه حامل زوايد هضم مىباشند .\r\nو اين در جواب سئوال مقدّر است كه مشركين بگويند كه اگر چهار پايان حلالند ، پس چرا خداوند همين انعام را بر يهود حرام كرده است و در اين آيه مىفرمايد : اگر خداوند طيبّاتى را بر يهود حرام كرده ، بواسطه ظلم و تعدى است كه ايشان در حق فقرا روا داشتند و لذا خداوند به عنوان مجازات مواردى را كه ذاتا حلال بودند بر آنها حرام نمود و در آخر مىفرمايد : ما راستگوئيم و براستى چه كسى از نظر گفتار از خداوند راستگوتر است  ( وَ مَنْ أَصْدَقُ مِنَ اللَّهِ قِيلًا )  « 1 » .\r\n( 147 )  ( فَإِنْ كَذَّبُوكَ فَقُلْ رَبُّكُمْ ذُو رَحْمَةٍ واسِعَةٍ وَ لا يُرَدُّ بَأْسُهُ عَنِ الْقَوْمِ الْمُجْرِمِينَ )  : ( پس اگر تو را تكذيب نمودند ، بگو پروردگارتان داراى رحمتى وسيع است و عذاب سخت او از گروه مجرمين دفع نخواهد شد ) ، در اين آيه مشركان را به عذاب الهى كه هيچ گريزى از آن نيست تهديد نموده و از آن مىترساند ، البته به گونه‌اى كه آنها را دچار يأس و نوميدى نمىسازد ، بلكه بيان به گونه‌اى است كه آميخته به ايجاد اميد و رجاء نيز هست و به همين سبب ، ابتدا عبارت ( ذو رحمة واسعه ) ذكر شده است و آنگاه صحبت از عذاب به ميان آمده تا يأس و نوميدى بر آنها غلبه نكند و با توبه در صدد\r\n\r\n\r\n","description":"","footnote":"\r\n( 1 ) - سوره نساء ، آيه 122 .\r\n","page_name":" 696 ","page_number":696},
  {"content":"\r\n\r\nكسب رحمت الهى برآيند .\r\n( 148 )  ( سَيَقُولُ الَّذِينَ أَشْرَكُوا لَوْ شاءَ اللَّهُ ما أَشْرَكْنا وَ لا آباؤُنا وَ لا حَرَّمْنا مِنْ شَيْءٍ كَذلِكَ كَذَّبَ الَّذِينَ مِنْ قَبْلِهِمْ حَتَّى ذاقُوا بَأْسَنا قُلْ هَلْ عِنْدَكُمْ مِنْ عِلْمٍ فَتُخْرِجُوهُ لَنا إِنْ تَتَّبِعُونَ إِلَّا الظَّنَّ وَ إِنْ أَنْتُمْ إِلَّا تَخْرُصُونَ )  : ( به زودى كسانى كه شرك ورزيدند خواهند گفت ، اگر خدا مىخواست نه ما و نه پدرانمان شرك نمىورزيديم و نه چيزى را حرام مىكرديم ، اينچنين كسانى كه قبل از ايشان بودند نيز تكذيب نمودند تا عذاب ما را چشيدند ، بگو : آيا پيش شما علمى هست ؟ پس اگر هست آن را آورده و به ما نشان دهيد ، شما جز گمان ، از چيزى پيروى نمىكنيد و جز اين نيست كه شما تخمين مىزنيد ) ، احتجاجى است كه مشركان يا كفّار بر كفر و تحريم حلالها نموده‌اند و مىگويند : شرك ما و پدران ما و همچنين حرام كردن حلائل خدا همه به تأييد الهى بوده است و اگر خدا نمىخواست ما چنين نمىكرديم و اين حرف به معناى اذن دادن خداوند در شرك و تحريم حلائل است ، در حالى كه اين حجّت از دادن اين نتيجه كه آنها مىخواهند عاجز است و حداكثر نتيجه‌اى كه اين حجّت آنها دارد ، اين است كه چون خداوند ترك شرك را از ايشان نخواسته ، لذا ايشان را مضطرّ و مجبور به ترك شرك نكرده است ، امّا نمىتوانند قدرت و اختيار بر شرك يا ترك شرك را انكار كنند ، پس حجّت بالغه تنها از آن خداست و حجّت اينها جز پيروى از گمان و تخمين پايه و اساسى ندارد و اينها اولين كسانى نبوده‌اند كه چنين حجّتى آورده‌اند ، بلكه كسانى كه قبل از ايشان بوده‌اند نيز چنين برهانى آورده‌اند و به همين جهت به عذاب الهى مبتلا گشته‌اند و در آخر دوباره مىفرمايد : اگر براى اثبات مدّعاى خود علم و برهان محكمى داريد ، بياوريد ، امّا همچنانكه خداوند فرموده ، سخنان و ادعاهاى آنها تنها بر اساس گمان و تخمين است .\r\n( 149 )  ( قُلْ فَلِلَّهِ الْحُجَّةُ الْبالِغَةُ فَلَوْ شاءَ لَهَداكُمْ أَجْمَعِينَ )  : ( بگو دليل رسا تنها از آن خداست ، پس اگر مىخواست همه شما را هدايت مىنمود ) ، اين كلام از قبيل قلب\r\n\r\n","description":"","footnote":"","page_name":" 697 ","page_number":697},
  {"content":"\r\n\r\nحجّت بر خصم است و مىفرمايد : حجّت شما بر عليه خود شما به كار مىرود ، پس فقط حجّت خداست كه بالغ است و حجّتهاى شما را باطل مىكند و هيچ حجّتى براى شما بخاطر شرك و افترائتان وجود ندارد و اگر خدا مىخواست شما را هدايت مىكرد ، يعنى شما را مجبور به ايمان و ترك شرك و تحريم حلائل مىنمود ، و ليكن خداوند بر اساس مشيّت بالغه‌اش بندگان خود را مجبور به ايمان نمىكند ، بلكه به اذن تكوينى ، آنها را مختار گذاشته و بر انجام يا ترك فعل قدرت بخشيده است و اين همان اختيار است كه اساس تكليف و امر و نهى و وعد و وعيد مىباشد .\r\n( 150 )  ( قُلْ هَلُمَّ شُهَداءَكُمُ الَّذِينَ يَشْهَدُونَ أَنَّ اللَّهَ حَرَّمَ هذا فَإِنْ شَهِدُوا فَلا تَشْهَدْ مَعَهُمْ وَ لا تَتَّبِعْ أَهْواءَ الَّذِينَ كَذَّبُوا بِآياتِنا وَ الَّذِينَ لا يُؤْمِنُونَ بِالْآخِرَةِ وَ هُمْ بِرَبِّهِمْ يَعْدِلُونَ )  : ( بگو گواهان خويش را كه شهادت مىدهند خداوند اين را حرام كرده بياوريد ، اگر گواهى دادند تو با آنان گواهى مده و از هوسهاى كسانى كه آيات ما را تكذيب مىكنند و از كسانى كه به آخرت ايمان ندارند و براى پروردگارشان همتا مىگيرند ، پيروى مكن ) ، مىفرمايد : بگو شهداى خود را بياوريد و مقصود از اين شهادت ، شهادت اداء است و خطابى كه در اين آيه است خطاب تعجيزى است نه تكليفى ، يعنى هدف اين است كه آنها بدانند از عهدهء اثبات ادّعاى خود برنمىآيند و ادّعايشان جز افتراء چيزى نيست و اين عبارت كنايه از عدم تحريم خداوند است و آنگاه مطلب را ترقّى داده و مىفرمايد : به فرض هم كه شهادت دادند تو شهادت آنها را نپذير ، چون شهادت كسانى كه پيرو هواهاى نفس هستند قابل اعتنا نيست و چگونه چنين نباشد و حال آنكه ايشان مردمى هستند كه اولا ) : آيات روشن پروردگار را تكذيب نمودند ، ثانيا ) : به آخرت ايمان نياوردند و ثالثا ) : غير خدا را كه همان بتها باشند معادل و همتاى خداوند قرار دادند و كسى به چنين مسائلى جرأت نمىكند ، جز آنان كه از خواهشهاى نفسانيشان پيروى مىكنند .\r\n\r\n","description":"","footnote":"","page_name":" 698 ","page_number":698},
  {"content":"\r\n\r\n\r\n[ آيهء ( 157 - 151 ) بيان محرمات دينى 
  ]\r\n( 151 )  ( قُلْ تَعالَوْا أَتْلُ ما حَرَّمَ رَبُّكُمْ عَلَيْكُمْ أَلَّا تُشْرِكُوا بِهِ شَيْئاً وَ بِالْوالِدَيْنِ إِحْساناً وَ لا تَقْتُلُوا أَوْلادَكُمْ مِنْ إِمْلاقٍ نَحْنُ نَرْزُقُكُمْ وَ إِيَّاهُمْ وَ لا تَقْرَبُوا الْفَواحِشَ ما ظَهَرَ مِنْها وَ ما بَطَنَ وَ لا تَقْتُلُوا النَّفْسَ الَّتِي حَرَّمَ اللَّهُ إِلَّا بِالْحَقِّ ذلِكُمْ وَصَّاكُمْ بِهِ لَعَلَّكُمْ تَعْقِلُونَ )  : ( بگو بياييد تا برايتان بخوانم آنچه را كه پروردگارتان بر شما حرام كرده ، اينكه چيزى را شريك او نگيريد و با پدر و مادر نيكى كنيد و فرزندان خود را از بيم فقر نكشيد ، مائيم كه شما و آنها را روزى مىدهيم و اينكه به كارهاى زشت آنچه كه از آنها ظاهر است و آنچه نهان است نزديك مشويد و نفسى را كه خداوند كشتن آن را جز به حق حرام كرده است ، مكشيد ، اينهاست كه خدا شما را به آن سفارش كرده است ، شايد تعقّل كنيد ) ، ( تعالوا ) از ريشه ( علو ) به معناى بلندى و رفعت است ، به اين تقدير كه آمر اين امر در مرتبهء بلندى قرار دارد و ( اتل ) از مادّهء تلاوت است و معنايى نزديك به قرائت دارد و در اين عبارات مردم را دعوت نموده است به اينكه بياييد تا برايتان بخوانم كه خدا چه چيزهايى را حرام كرده و به دنبال آن عين وحى را نقل كرده و محرماتى را نام برده كه اختصاص به شريعت معينى از شرايع الهى ندارد و آن محرّمات عبارتست از :\r\nشرك به خدا ، ترك احسان به پدر و مادر ، ارتكاب فواحش ، كشتن نفس محترمه بدون حق و نيز كشتن فرزندان از ترس فقر و از بيم روزى ، و ادامهء اين محرّمات را نيز در آيهء بعدى بيان مىنمايد ، امّا اينكه شرك را جلوتر از ساير گناهان ذكر كرده به جهت اين است كه شرك ظلم عظيمى است كه با ارتكاب آن هيچ اميدى به مغفرت خداوند نيست و همهء معاصى به آن منتهى مىشود  ( إِنَّ اللَّهَ لا يَغْفِرُ أَنْ يُشْرَكَ بِهِ وَ يَغْفِرُ ما دُونَ ذلِكَ لِمَنْ يَشاءُ )  « 1 » ، ( خداوند هرگز شرك به خود را نمىبخشد ، امّا كمتر از آن را از هر كس بخواهد مىبخشد ) .\r\nو آنگاه به عنوان تالى تلو توحيد ، مسأله احسان به پدر و مادر را مطرح مىكند و در\r\n\r\n\r\n","description":"","footnote":"\r\n( 1 ) - سوره نساء ، آيه 48 .\r\n","page_name":" 699 ","page_number":699},
  {"content":"\r\n\r\nچندين مورد خداوند احسان به پدر و مادر را قرين مسأله توحيد قرار داده است ، من جمله در آيه 23 سوره اسراء و آيه 14 سورهء لقمان و نيز همين آيه مورد بحث ، و اين بهترين دليل است كه بعد از شرك به خداى متعال ، بزرگترين گناه عاق والدين شدن و ترك احسان به آنهاست و اعتبار عقلى نيز اين معنا را تأييد مىكند ، چون بقاى جامعه انسانى در گرو محبت ارحام و روابط خانوادگى است .\r\nدر مرحلهء بعدى مسأله نكشتن فرزندان از ترس افلاس و نداشتن مال و هزينهء تأمين زندگى آنهاست و اين عمل در بين اعراب عملى رايج بوده است ، امّا خداوند مىفرمايد :\r\nاين منطق كه مردم از ترس قحطى و گرسنگى فرزندان خود را بكشند ، منطق غلطى است ، چون اين خداست كه روزى آنها و فرزندانشان را تأمين مىكند و لذا نبايد مرتكب اين عمل گردند .\r\nآنگاه مسأله ارتكاب اعمال زشت و شنيع را مطرح مىنمايد ، مثل زنا ، لواط و نسبت دادن زنا به مردان و زنان پاكدامن و مراد از ( فاحشه ظاهرى ) گناه علنى و مقصود از ( فاحشه باطنى ) گناه سرّى و روابط نامشروع پنهانى است و علّت نهى هم واضح است ، چون شيوع فحشاء باعث انقطاع نسل و فساد جامعه و خانواده است و با فساد خانواده ، جامعهء انسانى مختّل مىگردد .\r\nدر مرحلهء بعدى مسأله نهى از قتل نفس را متذكر مىشود و مىفرمايد : خداوند از كشتن نفس محترمه نهى مىكند ، مگر در صورتى كه براى اقامهء حق شرعى مثل قصاص باشد و آنگاه مىفرمايد : اينها سفارشهايى است براى شما تا شايد تعقّل كنيد و به اين وسيله علّت نهى را بيان مىنمايد ، چون عقل و فطرت ضرورت اجتناب از اين محرّمات را كه خداوند ذكر كرده است ، درك مىنمايد .\r\n( 152 )  ( وَ لا تَقْرَبُوا مالَ الْيَتِيمِ إِلَّا بِالَّتِي هِيَ أَحْسَنُ حَتَّى يَبْلُغَ أَشُدَّهُ وَ أَوْفُوا الْكَيْلَ وَ الْمِيزانَ بِالْقِسْطِ لا نُكَلِّفُ نَفْساً إِلَّا وُسْعَها وَ إِذا قُلْتُمْ فَاعْدِلُوا وَ لَوْ كانَ ذا قُرْبى وَ \r\n\r\n","description":"","footnote":"","page_name":" 700 ","page_number":700},
  {"content":"\r\n\r\n بِعَهْدِ اللَّهِ أَوْفُوا ذلِكُمْ وَصَّاكُمْ بِهِ لَعَلَّكُمْ تَذَكَّرُونَ )  : ( و به مال يتيم نزديك مشويد جز به طريقى كه نيكوتر است تا زمانيكه وى به قوّت و رشد خويش برسد و پيمانه و ترازو را به انصاف تمام بدهيد ، ما هيچ كس را جز به مقدار طاقتش تكليف نمىكنيم و هنگامى كه سخن مىگوييد عدالت بورزيد ، گر چه عليه خويشاوند شما باشد و به پيمان خدا وفا كنيد ، اينها است كه خداوند شما را بدان سفارش كرده است تا شايد اندرز پذيريد ) ، اين آيه ادامهء بيان همان محرمات عام در اديان است كه شامل : نزديك شدن به مال يتيم مگر به طريق نيكو ( به منظور اصلاح ) ، كم فروشى ، ظلم در گفتار ، وفا نكردن به عهد خدا ، پيروى كردن از غير راه خدا و اختلاف انداختن در دين خداست و شاهد مدّعاى ما بر اينكه اين مناهى اختصاص به شريعت خاص ندارد اين است كه در قرآن كريم همين مناهى از قول انبياء عليهم السلام نقل شده است و نيز در آيه 13 سورهء شورى صريحا مىفرمايد : سفارشهايى كه به اين امّت شده ، همان سفارشهايى است كه به انبياء سلف شده است ،  ( شَرَعَ لَكُمْ مِنَ الدِّينِ ما وَصَّى بِهِ نُوحاً وَ . . . )  « 1 » ، و نيز با اشاره‌اى لطيف در اين دو آيه اين محرّمات را توصيه و سفارش خوانده است .\r\nامّا توضيح اين مناهى ، اينكه از نزديك شدن به مال يتيم منع فرموده ، به جهت دلالت بر عموميّت مطلب است ، يعنى نه تنها خوردن مال يتيم حرام است ، بلكه هرگونه تصرفى كه به غير منظور اصلاح و حفظ آن باشد ، نيز حرام مىباشد و اين منع تا زمانى ادامه دارد كه يتيم به حدّ رشد و بلوغ جسمى و عقلانى برسد كه ديگر در ادارهء اموال خود محتاج به ديگران نباشد و پس از آن هم ديگر خودش عاقل است و نياز به قيّم ندارد .\r\nآنگاه مسأله ( ايفاء به قسط ) را مطرح مىكند ، يعنى عمل كردن به عدالت بدون اجحاف و ستم و اينكه فرمود : ما هيچ كس را بيش از طاقتش تكليف نمىكنيم به منزله دفع اين توهّم است كه ممكن است بگويند هرگز ممكن نيست ، عدالت واقعى در وزن و\r\n\r\n\r\n","description":"","footnote":"\r\n( 1 ) - سوره شورى ، آيه 13 .\r\n","page_name":" 701 ","page_number":701},
  {"content":"\r\n\r\nپيمانه دقيقا رعايت شود و در اين امور چاره‌اى جز اكتفاء به تقريب و تخمين وجود ندارد و خداوند براى دفع اين توهّم مىفرمايد كه ما بيش از طاقت از شما نمىخواهيم ، شايد هم اين عبارت متوجّه فراز قبلى هم باشد ، يعنى چه در مورد وزن و پيمانه و چه در مورد ايتام ، شما نهايت سعى خود را بكنيد ، ما هم به همان مقدار از شما انتظار داريم و به شما تكليف مىكنيم ، نه بيش از آن ، در ادامه مسأله رعايت عدالت در گفتار مطرح مىشود ، مىفرمايد : در گفتارتان كه ممكن است موجب نفع يا ضررى براى اشخاص بشود ، رعايت عدالت را بكنيد و مبادا عاطفهء قرابت و خويشاوندى شما را وادارد كه سخن به ناحق بگوييد و يا گفتار را تحريف نموده و از حق تجاوز كنيد .\r\nآنگاه نوبت به مسأله وفاى به عهد الهى مىرسد ، ( عهد ) يعنى حفظ و مراقبت از چيزى در همه احوال و اين معنا هم بر دستورات و تكاليف شرعى و هم بر پيمان و ميثاق و نذر و سوگند اطلاق مىشود .\r\nامّا معنايى كه مناسب اين مقام است ، همان دستورات الهى است ، در آخر مىفرمايد :\r\nاين سفارشات به شما براى اين است كه اندرز بگيريد و اين سخن تأكيد تكاليف مذكور و ضرورت حفظ حدود الهى در آنهاست و اين مسأله با به ياد داشتن و توجّه عقل به مصالح عامه و مفاسد آشكارى كه از عدم رعايت اين دستورات عايد جامعهء انسانى مىگردد تحقّق مىپذيرد و لذا آنچه خداوند به آن امر مىكند يا از آن نهى مىنمايد تنها به منظور حفظ جامعه و سعادت آن است .\r\n( 153 )  ( وَ أَنَّ هذا صِراطِي مُسْتَقِيماً فَاتَّبِعُوهُ وَ لا تَتَّبِعُوا السُّبُلَ فَتَفَرَّقَ بِكُمْ عَنْ سَبِيلِهِ ذلِكُمْ وَصَّاكُمْ بِهِ لَعَلَّكُمْ تَتَّقُونَ )  : ( و اين است راه من كه مستقيم است ، پس از آن پيروى كنيد و به راههاى ديگر مرويد كه شما را از راه خدا پراكنده مىكند ، اينها است كه خدا شما را بدان سفارش كرده ، شايد كه پرهيزكارى كنيد ) ، و صراط ، همان راه خدا براى پيامبر و مردم است كه عين اقامهء دين تشريع شده و نهى از پراكندگى در دين مىباشد و\r\n\r\n","description":"","footnote":"","page_name":" 702 ","page_number":702},
  {"content":"\r\n\r\nاينكه خداوند پيمودن راههاى ديگر را نهى كرده است ، به جهت اين مطلب مىباشد كه اين عمل مردم را از راه خدا پراكنده مىسازد و در ميان آنها اختلاف ايجاد مىنمايد و سرانجام موجب مىشود كه آنها يكسره از راه خدا بيرون شوند ، پس صراط مستقيم اختلاف و تفرقه پذير نيست ، يعنى هم بين اجزاء آن اختلافى وجود ندارد و هم اختلافى بين پويندگان آن نيست ، لذا اين صراط راهى است كه پويندگان خود را مادامى كه به آن ملتزم باشند به مقصد مىرساند و به توحيد رهنمون مىشود ، امّا راههاى شيطان از آنجا كه شأن آنها اختلاف و تفرقه مىباشد و هيچ ضابطه كلّى در آنها موجود نيست كه آن را حفظ نمايند و نيز بر اساس فطرت و خلقت انسان نيست ، لذا فقط به گمراهى و پراكندگى از صراط مستقيم منجر مىگردند و هدفى جز تبديل دين مستقيم الهى را دنبال نمىكنند .\r\nو در آخر مىفرمايد : اين سفارشها به جهت آن است كه با تقوى شويد و اين به سبب آنست كه صراط مستقيم الهى كه جامع همه تكاليف خدايى است قوامش به تقوى است و تقوى هم تنها با دقّت و بصيرت در مناهى الهى و پرهيز از آنها بوسيله عقل و تذكّر تحقّق مىپذيرد و اين مناهى مذكور در آيات سابق امورى است كه فطرت خود بشر نيز به حرمت آنها حكم مىكند ، البته فطرى بودن آنها در وضوح مانند هم نيست و لذا با تعابير مختلف به آنها سفارش شده است ، يعنى در گروه اوّل تعقّل لازم است ، در گروه دوّم اشاره و تذكّر كفايت مىكند ، امّا در گروه سوّم كه همان نهى از تفرّق در دين و پيمودن صراط مستقيم مىباشد ، چون پيمودن راههاى شيطان با راه خدا سازگارى ندارد و راه خدا جز با اجتناب از اين گونه راهها پيموده نمىشود ، لذا به مسأله تقوى و پرهيزكارى اشاره كرده است .\r\n( 154 )  ( ثُمَّ آتَيْنا مُوسَى الْكِتابَ تَماماً عَلَى الَّذِي أَحْسَنَ وَ تَفْصِيلًا لِكُلِّ شَيْءٍ وَ هُدىً وَ رَحْمَةً لَعَلَّهُمْ بِلِقاءِ رَبِّهِمْ يُؤْمِنُونَ )  : ( و آنگاه به موسى كتاب داديم تا نعمت هدايت را براى كسى كه فهم نيكو دارد تمام كند و تا شرح و تفصيل همه چيز و هدايت و رحمت باشد ، شايد به ديدار پروردگارشان ايمان آورند ) ، چون كليّات شرايع كه خداوند\r\n\r\n","description":"","footnote":"","page_name":" 703 ","page_number":703},
  {"content":"\r\n\r\nدر آيات قبلى به آنها سفارش فرمود شرايعى بودند كه در اديان همهء پيامبران عموميّت داشت ، امّا به طور كلّى و اجمالى ، لذا در اين آيه مىفرمايد : ما پس از آنكه كليات را تشريع نموديم ، به موسى عليه السّلام كتابى نازل كرديم تا نواقص آن كسانى را كه آن شرايع اجمالى را به خوبى عمل كرده‌اند ، تكميل نمايد و فروع آن قوانين و شرايع را كه مورد احتياج بنى اسرائيل بود تفصيل و توضيح دهيم و اين هدايت و رحمتى بود از جانب ما ، شايد كه آنها به معاد و لقاى پروردگار خود ايمان بياورند و در اين عبارت آخر اشاره‌اى به مسأله استنكاف بنى اسرائيل از ايمان به مسأله معاد وجود دارد ، چون در تورات فعلى كه تحريف شده است در هيچ كجاى آن صحبتى از قيامت به ميان نيامده است ، پس معلوم مىشود پذيرفتن معاد براى آنان دشوار بوده و از قبول آن امتناع داشته‌اند .\r\n( 155 )  ( وَ هذا كِتابٌ أَنْزَلْناهُ مُبارَكٌ فَاتَّبِعُوهُ وَ اتَّقُوا لَعَلَّكُمْ تُرْحَمُونَ )  : ( و اين كتاب ( يعنى قرآن ) كتابى است كه ما آن را با بركت نازل كرده‌ايم ، پس از آن پيروى كنيد و تقوى داشته باشيد ، شايد به شما رحمت كنند ) ، لذا قرآن در شرايع و احكام با آنچه در مورد تورات كتاب موسى عليه السّلام گفتيم موافقت و مشاركت دارد و آن را تكميل مىكند ، پس براى شما هدايت به همراه دارد ، لذا از آن پيروى كنيد و پرهيزكار باشيد تا شايد مورد رحمت پروردگار واقع شويد ، چون قرآن براى مؤمنين شفا و رحمت است .\r\n( 156 )  ( أَنْ تَقُولُوا إِنَّما أُنْزِلَ الْكِتابُ عَلى طائِفَتَيْنِ مِنْ قَبْلِنا وَ إِنْ كُنَّا عَنْ دِراسَتِهِمْ لَغافِلِينَ )  : ( و تا نگوئيد كتاب آسمانى فقط بر دو گروه پيش از ما نازل شده و ما از خواندن آنها غافل بوديم ) ، معناى ( ان تقولوا ) ( كراهة ان تقولوا ) يعنى ( تا نگوييد ) مىباشد و مقصود از ( دو طائفه قبل از ما ) يهود و نصارى هستند كه انجيل و تورات بر آنها نازل شده بود ، زيرا كتب آسمانى ديگر كه بر انبياء سلف نازل شده بود ، مانند انجيل و تورات مشتمل بر جزئيات و تفصيل شرايع نبوده و تنها شامل كليّات بوده است ، به هر\r\n\r\n","description":"","footnote":"","page_name":" 704 ","page_number":704},
  {"content":"\r\n\r\nصورت مىفرمايد : ما قرآن را نازل كرديم تا نگويند كتاب آسمانى همان دو كتابى بود كه بر يهود و نصارى نازل شد و ما از آموختن و تلاوت آن غفلت ورزيديم و بواسطهء غفلت هم حرجى بر ما نيست .\r\n( 157 )  ( أَوْ تَقُولُوا لَوْ أَنَّا أُنْزِلَ عَلَيْنَا الْكِتابُ لَكُنَّا أَهْدى مِنْهُمْ فَقَدْ جاءَكُمْ بَيِّنَةٌ مِنْ رَبِّكُمْ وَ هُدىً وَ رَحْمَةٌ فَمَنْ أَظْلَمُ مِمَّنْ كَذَّبَ بِآياتِ اللَّهِ وَ صَدَفَ عَنْها سَنَجْزِي الَّذِينَ يَصْدِفُونَ عَنْ آياتِنا سُوءَ الْعَذابِ بِما كانُوا يَصْدِفُونَ )  : ( و يا بگوييد اگر كتاب آسمانى بر ما نازل مىشد ، ما بيشتر از آنها هدايت شده بوديم ، اينك حجّتى از ناحيهء پروردگارتان و هدايت و رحمتى به سوى شما آمده ، پس چه كسى ستمكارتر از كسى است كه آيات خدا را تكذيب كند و از آن روى بگرداند ، به زودى كسانى را كه از آيات ما اعراض كرده‌اند به عذابى سخت سزا مىدهيم ، بواسطه همين كه روى گردان شدند ) ، اين آيه عطف به آيه قبلى است ، مىفرمايد : تا نگوييد اگر كتابى بر ما نازل مىشد ما از يهود و نصارى بهتر هدايت مىيافتيم و اگر كتاب را بيّنه خوانده است براى آنست كه دلالت كند بر اينكه حجيّت كتاب و دلالتش واضح و آشكار است ، به گونه‌اى كه براى هيچكس عذر و بهانه‌اى باقى نمانده است و ( يصدفون ) به معناى ( يعرضون ) يعنى ( روى گرداندند ) مىباشد و بواسطهء همين رويگردانى هم مستحق عذاب شديد گرديدند .\r\n\r\n[ آيهء ( 160 - 158 ) دربارهء نزول عذاب بر امّتها 
  ]\r\n( 158 )  ( هَلْ يَنْظُرُونَ إِلَّا أَنْ تَأْتِيَهُمُ الْمَلائِكَةُ أَوْ يَأْتِيَ رَبُّكَ أَوْ يَأْتِيَ بَعْضُ آياتِ رَبِّكَ يَوْمَ يَأْتِي بَعْضُ آياتِ رَبِّكَ لا يَنْفَعُ نَفْساً إِيمانُها لَمْ تَكُنْ آمَنَتْ مِنْ قَبْلُ أَوْ كَسَبَتْ فِي إِيمانِها خَيْراً قُلِ انْتَظِرُوا إِنَّا مُنْتَظِرُونَ )  : ( آيا جز اين انتظار دارند كه فرشتگان به سويشان بيايند يا پروردگار تو به نزدشان بيايد يا بعضى از نشانه‌هاى پروردگارت برسد ، روزى كه بعضى از نشانه‌هاى پروردگارت بيايد در آن روز ، ايمان كسى كه از قبل ايمان نياورده يا در مدّت ايمانش كسب خيرى نكرده است ، نفعى به حالش نخواهد داشت ، بگو منتظر باشيد ، ما نيز منتظر هستيم ) ، اين آيه در مقام استفهام انكارى است ، آن هم در جايى كه\r\n\r\n","description":"","footnote":"","page_name":" 705 ","page_number":705},
  {"content":"\r\n\r\nموعظه و نصيحت سودى نمىدهد و دعوت به حق فايده‌اى نمىبخشد ، پس امورى كه در آيه شريفه ذكر شده ، قضاوت حتمى و حكم قطعى پروردگار است به اينكه آنها را از بين مىبرد و زمين را از پليدى وجود آنها پاك مىسازد و مراد از اتيان ملائكه ، نزول فرشتگان عذاب است و مراد از آمدن پروردگار ، آمدن قيامت و روز ملاقات پروردگار و روز ظهور تامّ و جلوهء كامل حق و ظهور وحدانيّت خداوند است ، ولى بعضى از مفسران آمدن خدا را آمدن امر او دانسته‌اند .\r\nامّا مراد از آمدن بعضى از آيات پروردگار ، آمدن نشانه يا حادثه‌اى است كه باعث تبدّل و دگرگونى نشأة حيات ايشان باشد ، بطوريكه ديگر نتوانند به قدرت و اختيارى كه قبلا داشتند برگردند ، مانند مرگ ، يا عذابى كه مفرّى از آن نباشد .\r\nو اين گونه آيات ، زمانى كه نازل شوند ، چون اختيار از انسان سلب مىگردد ، لذا ايمان آوردن آنها در آنزمان سودى به حالشان ندارد ، مگر آنكه قبلا ايمان آورده و عمل خير و صالحى انجام داده باشند كه در غير اين صورت ايمان آوردنشان بعد از نزول آيات هيچ فائده‌اى برايشان ندارد .\r\nو در آخر مىفرمايد : ( منتظر باشيد ما هم منتظريم ) و اين كلام متضمن تهديدى جدّى است نه صورى و يا استهزائى ، پس مقام آيه هم همان استفهام انكارى است نه استهزاء و تهكّم .\r\nلذا آيه شامل تهديدى جدّى است كه قضاى الهى آنها را در برمىگيرد و بين ايمان و لوازم آن جدائى مىاندازد و نكته بديعى كه از نظر نظم بى سابقه در آيه به كار رفته اين است كه لفظ ( ربّك ) را براى تأييد پيامبر سه بار تكرار نموده ، چون مشركان همواره به داشتن بتها مباهات مىكردند ، خداى متعال اراده نمود تا آنحضرت هم پروردگار خود را به رخ مشركان بكشد و به داشتن چنين پروردگارى افتخار نمايد و به او دلگرم باشد .\r\n( 159 )  ( إِنَّ الَّذِينَ فَرَّقُوا دِينَهُمْ وَ كانُوا شِيَعاً لَسْتَ مِنْهُمْ فِي شَيْءٍ إِنَّما أَمْرُهُمْ إِلَى \r\n\r\n","description":"","footnote":"","page_name":" 706 ","page_number":706},
  {"content":"\r\n\r\n اللَّهِ ثُمَّ يُنَبِّئُهُمْ بِما كانُوا يَفْعَلُونَ )  : ( همانا كسانى كه دين خويش را پراكنده نمودند و گروه گروه شدند ، تو از آنان نيستى ، كار آنها فقط با خداست و آنگاه آنها را به آنچه مىكرده‌اند آگاه مىسازد ) ، اين آيه شريفه در مقام بيان حال رسولخدا صلّى اللّه عليه و إله و سلم و مقايسه آن جناب با اشخاصى است كه دين خود را فرقه فرقه نمودند ، يعنى يهود و نصارى و نيز مشركان كه از دين حنيف ابراهيمى فاصله گرفته بودند ، و لذا آيه فقط در مقام بيان حال اين اشخاص نيست و اينكه فرمود : ( تو از ايشان نيستى ) به جهت آنست كه آنها در دين خدا اختلاف راه انداخته و دسته دسته شدند ، امّا رسولخدا صلّى اللّه عليه و إله و سلم مانند آنان نيست ، بلكه او به كلمهء حق و دين توحيد دعوت مىكند ، در حالى كه آنها از روى ستم و تجاوز در امر دين اختلاف به راه انداختند  ( وَ مَا اخْتَلَفَ فِيهِ إِلَّا الَّذِينَ أُوتُوهُ مِنْ بَعْدِ ما جاءَتْهُمُ الْبَيِّناتُ بَغْياً بَيْنَهُمْ )  « 1 » ، و اين كلام مطلق است و بيزارى رسولخدا صلّى اللّه عليه و إله و سلم را از مشركان ، يهود ، نصارى و نيز اهل بدعت و مذهب سازان امّت اسلام مىرساند ، و بايد دانست كه امر آنان فقط بدست خداست و اوست كه در قيامت حقيقت اعمالشان را برايشان ظاهر مىسازد و آنها را جزا مىدهد .\r\n( 160 )  ( مَنْ جاءَ بِالْحَسَنَةِ فَلَهُ عَشْرُ أَمْثالِها وَ مَنْ جاءَ بِالسَّيِّئَةِ فَلا يُجْزى إِلَّا مِثْلَها وَ هُمْ لا يُظْلَمُونَ )  : ( هر كس عمل نيكى بياورد ، ده برابر آن پاداش براى اوست و هر كس عمل بدى بياورد ، جز به همان اندازه سزايش نمىدهند و ايشان مورد ستم قرار نمىگيرند ) ، اين آيه متضمن يكى از منّتهاى خداوند نسبت به بندگان خويش مىباشد ، به اينكه اعمال نيك آنها را ده برابر پاداش مىدهد ، امّا اعمال زشت و گناهان را جز به مثل آن مجازات نمىنمايد و به آنها ظلم نمىكند ، يعنى از پاداش نيكى نمىكاهد و كيفر بدى را افزون نمىسازد ، بلكه درست به اندازهء خود آن سيئه صاحبش را كيفر مىدهد  ( وَ جَزاءُ سَيِّئَةٍ سَيِّئَةٌ مِثْلُها )  « 2 » ( پاداش عمل بد ، بدى مانند آنست ) .\r\n\r\n\r\n","description":"","footnote":"\r\n( 1 ) - سوره بقره ، آيه 213 .\r\n( 2 ) - سوره شورى ، آيه 40 .\r\n","page_name":" 707 ","page_number":707},
  {"content":"\r\n\r\n\r\n[ آيهء 165 - 1361 ) استدلال بر نشأت دنيا و قبل و بعد آن 
  ]\r\n( 161 )  ( قُلْ إِنَّنِي هَدانِي رَبِّي إِلى صِراطٍ مُسْتَقِيمٍ دِيناً قِيَماً مِلَّةَ إِبْراهِيمَ حَنِيفاً وَ ما كانَ مِنَ الْمُشْرِكِينَ )  : ( بگو به درستى پروردگارم مرا به صراط مستقيم هدايت نموده ، دينى محكم كه قيام به امر بندگان دارد ، ملّت ابراهيم كه گروندهء به حق بود و از مشركان نبود ) ، ( قيّم ) يعنى قائم به مصالح بندگان در دنيا و آخرت و دين حنيف ، يعنى دينى مبتنى بر فطرت كه از انحراف شرك به سوى اعتدال توحيد متمايل است و خداوند در اين آيه به رسول خود امر مىكند كه به مردم بگويد ، پروردگارش او را با هدايت خويش به سوى راه مستقيم كه قيّم بر پويندگان خويش است و تخلّف در آن راه ندارد و قائم به مصالح دنيا و آخرت انسان است ، هدايت فرموده ، همچنانكه ابراهيم را نيز به دين حنيف هدايت فرموده بود و ابراهيم از مشركان نبود ، يعنى جز خدا معبودى را نمىپرستيد و در عبادت با او شريك قرار نمىداد و نيز هيچ كس جز خداوند را براى خويش حاكم قرار نمىداد .\r\n( 162 )  ( قُلْ إِنَّ صَلاتِي وَ نُسُكِي وَ مَحْيايَ وَ مَماتِي لِلَّهِ رَبِّ الْعالَمِينَ )  : ( بگو به درستى كه نماز و عبادت و زندگى و مرگ من براى پروردگار جهانيان است ) ، ( نسك ) به معناى مطلق عبادت است ، امّا اغلب در مورد ذبح و قربانى استعمال مىشود ، در اين آيه به پيامبر امر مىشود كه بفرمايد ، كليّهء شئون زندگى او شامل اعمال و حركات و افعال و تروك او در طول زندگى و نيز كليّهء شئون مربوط به مرگ ايشان متعلق به پروردگار عالم است .\r\nيعنى هرگز چيزى را نمىخواهد يا آن را ترك نمىكند ، مگر براى خدا ، چون او مالك و مدبّر همه جهانيان است ، پس شأن بنده تنها عبادت و عبوديّت است و كمال بنده در بندگى و تسليم در برابر پروردگارش و آنچه او از بنده مىخواهد مىباشد و شأن پروردگار تسلط و غلبه بر بندگان و تدبير امور ايشان است .\r\n( 163 )  ( لا شَرِيكَ لَهُ وَ بِذلِكَ أُمِرْتُ وَ أَنَا أَوَّلُ الْمُسْلِمِينَ )  : ( كه شريكى برايش نيست\r\n\r\n","description":"","footnote":"","page_name":" 708 ","page_number":708},
  {"content":"\r\n\r\nو من بدين كار مأمور هستم و من اوّلين مسلمان مىباشم ) ، پيامبر صلّى اللّه عليه و إله و سلم مىفرمايد : او معبودى است كه هيچ حاكم و معبودى جز او نيست و شريكى ندارد ، و من به اين نحو از عبوديّت مأمور شده‌ام كه جز او كسى را نپرستم و در تمام شئون زندگى و مرگم تنها خداوند را مدّ نظر قرار دهم و جملهء ( انا اوّل المسلمين ) دلالت دارد بر اينكه مقصود از ( اوّل ) اوليّت به حسب درجه است نه به حسب زمان ، زيرا قبل از پيامبر اسلام صلّى اللّه عليه و إله و سلم پيامبران ديگر نيز خود را به وصف اسلام توصيف نموده‌اند ، مانند : نوح « 1 » ، ابراهيم « 2 » ، و لوط « 3 » ، و . . . و نيز از جهت نحوهء عبوديّت تام در همهء جهات و نيز اخلاص در عبوديّت و تسليم در طاعات خداوند ، پيامبر برترين مسلمانان از نظر درجه و مقام مىباشد .\r\n( 164 )  ( قُلْ أَ غَيْرَ اللَّهِ أَبْغِي رَبًّا وَ هُوَ رَبُّ كُلِّ شَيْءٍ وَ لا تَكْسِبُ كُلُّ نَفْسٍ إِلَّا عَلَيْها وَ لا تَزِرُ وازِرَةٌ وِزْرَ أُخْرى ثُمَّ إِلى رَبِّكُمْ مَرْجِعُكُمْ فَيُنَبِّئُكُمْ بِما كُنْتُمْ فِيهِ تَخْتَلِفُونَ )  : ( بگو آيا غير از خدا پروردگارى بجويم و حال آنكه او پروردگار همه چيز است و هيچ نفسى عمل نمىكند جز آنكه بر عهده خود اوست و هيچ حاملى بار گناه ديگرى را به دوش نمىكشد ، سپس بازگشت شما به سوى پروردگارتان مىباشد و او شما را دربارهء آنچه در آن اختلاف داشتيد ، خبر مىدهد ) ، اين دو آيه و آيه بعدى مشتمل بر سه حجّت مىباشند كه اين سه حجّت جامع جميع دلايلى است كه در اين سوره بر مسألهء توحيد اقامه شده است ، اين حجّتها عبارتست از استدلال به آغاز آفرينش و استدلال به انجام آن و نهايتا استدلال به حالت انسان فيما بين آغاز و انجام زندگى ، يعنى استدلال به نشأت دنيا و قبل و بعد از آن .\r\nدر استدلال اوّل مىفرمايد : وقتى خداى تعالى پروردگار هر چيزى است ، قهرا تمام\r\n\r\n\r\n","description":"","footnote":"\r\n( 1 ) - سوره يونس ، آيه 72 .\r\n( 2 ) - سوره بقره ، آيه 131 .\r\n( 3 ) - سورهء ذاريات ، آيه 42 .\r\n","page_name":" 709 ","page_number":709},
  {"content":"\r\n\r\nموجودات پرورده و مربوب او خواهند بود و غير از او مطلقا ربّ ديگرى كه شايستهء پرستش باشد ، وجود ندارد و اين حجّتى از راه آغاز خلقت است .\r\nامّا استدلال دوّم كه از طريق انجام آفرينش است و مىفرمايد : بطور مطلق مردم هيچ عمل زشتى نمىكنند ، مگر اينكه خود آنها وزر و و بال آن را به دوش خواهند كشيد و هيچ كس بار گناه ديگرى را به دوش نمىكشد و اين آثار همچنان باقى است تا زمانى كه خلائق بسوى پروردگار خود رجوع كنند و او با كشف حقايق اعمال بندگان سزاى آنان را بدهد ، مسلّما وقتى مفرّى از اين جزا نيست و مالك روز جزا خداى متعال است ، پس قهرا تنها اوست كه در پرستش تعيّن دارد نه ديگران كه مالك هيچ چيزى نيستند و روز قيامت نيز روزى است كه روز جدائى مؤمن و كافر است و روزى است كه حق در آن ظاهر مىگردد به گونه‌اى كه هيچ اختلافى در آن نيست ، امّا استدلال سوّم در آيه بعدى گنجانده شده است .\r\n( 165 )  ( وَ هُوَ الَّذِي جَعَلَكُمْ خَلائِفَ الْأَرْضِ وَ رَفَعَ بَعْضَكُمْ فَوْقَ بَعْضٍ دَرَجاتٍ لِيَبْلُوَكُمْ فِي ما آتاكُمْ إِنَّ رَبَّكَ سَرِيعُ الْعِقابِ وَ إِنَّهُ لَغَفُورٌ رَحِيمٌ )  : ( اوست كه شما را جانشينان زمين قرار داد و برخى از شما را به درجاتى بر بعض ديگر برترى داد تا شما را در آنچه به شما داده آزمايش كند ، همانا پروردگارت سريع المجازات است و همانا او آمرزنده و مهربان مىباشد ) ، اين همان استدلال سوّم است كه نظام عجيب حاكم بر زندگى و معاش بنى آدم را مبناى استدلال قرار داده است و مىفرمايد : او پروردگاريست كه شما را خليفه‌هايى در زمين قرار داد كه معناى خليفه را در تفسير آيه 30 سورهء بقره ذكر نموديم و مىفرمايد : بين شما از نظر قوّت و ضعف و غنى و فقر و رياست و مرئوس بودن و غير اينها اختلاف بوجود آورد و بعضى از شما را بر بعض ديگر برترى درجه بخشيد و اين اختلافها اگر چه امورى اعتبارى هستند ، امّا از امورى تكوينى ناشى مىشوند كه همان منّت نهادن خداى سبحان و ناظم آفرينش است و مىفرمايد : اين تفاوتها براى آن است كه خداوند شما را بيازمايد و بر شما معلوم كند كه چگونه در برابر\r\n\r\n","description":"","footnote":"","page_name":" 710 ","page_number":710},
  {"content":"\r\n\r\nنعمتهايى كه به شما داده است شكر گزارى يا كفران مىنمائيد و به هر صورت اوست پروردگارى كه مدبّر امر سعادت دنيا و آخرت شماست و او سريع العقاب است ، چون به سرعت به حساب بندگان رسيدگى مىكند و ظالمين را به سزاى اعمالشان وارد جهنّم مىسازد و از طرف ديگر او بخشندهء گناهان شما و مهربان نسبت به اهل تقوى و صالحين است و آنان را گروه گروه به بهشت روانه مىسازد ، و اين از لطف خاص الهى است كه اين سوره را با ذكر رحمت و مغفرت خود ختم فرموده است .\r\n\r\n","description":"","footnote":"","page_name":" 711 ","page_number":711},
  {"content":"\r\n\r\n\r\nفهرست آيات\r\nمقدمهء مترجم 3\r\nمقدمهء مصحّح 6\r\nمقدمهء نويسنده 8\r\nسورهء مباركهء حمد آيه ( 7 - 1 ) 12\r\nسورهء بقره\r\nآيهء ( 5 - 1 ) توصيف قرآن و اهل رستگارى 20\r\nآيهء ( 20 - 6 ) شرح وضع و حال منافقين 23\r\nآيهء ( 25 - 21 ) در باب اعجاز قرآن 29\r\nآيهء ( 27 - 26 ) در باب فسق و ضلالت 32\r\nآيهء ( 29 - 28 ) در باب زندگى و حيات انسان 34\r\nآيهء ( 39 - 30 ) در باب داستان خلقت آدم و سرانجام او 35\r\nآيهء ( 46 - 40 ) دربارهء بنى اسرائيل و سفارش آنها به صبر و نماز 44\r\nآيهء ( 48 - 47 ) دربارهء شفاعت 48\r\n\r\n","description":"","footnote":"","page_name":" 712 ","page_number":712},
  {"content":"\r\n\r\nآيهء ( 61 - 49 ) بيان آيات راجع به بنى اسرائيل 49\r\nآيهء ( 62 ) در باب ايمان و حقيقت آن 54\r\nآيهء ( 74 - 63 ) داستان گاو بنى اسرائيل 55\r\nآيهء ( 82 - 75 ) ريشهء مادّى عقايد يهود 61\r\nآيهء ( 101 - 83 ) دربارهء يهود و محاجّه با آنان 65\r\nآيهء ( 103 - 102 ) دربارهء حضرت سليمان 75\r\nآيهء ( 105 - 104 ) دربارهء لفظ ( الذين آمنوا ) 79\r\nآيهء ( 107 - 106 ) در باب نسخ 80\r\nآيهء ( 115 - 108 ) همه جهات از آن خداست 81\r\nآيهء ( 117 - 116 ) ردّ اعتقاد به فرزند داشتن خدا 85\r\nآيهء ( 123 - 118 ) مماثلت كفّار و اهل كتاب در عقايد 86\r\nآيهء ( 134 - 124 ) ماجراى حضرت ابراهيم 89\r\nآيهء ( 141 - 135 ) علّت پيدايش اختلافات دينى و ردّ آن 97\r\nآيهء ( 151 - 142 ) ماجراى تغيير قبله 100\r\nآيهء ( 157 - 152 ) در باب ذكر خدا ، زنده بودن شهداء و آزمايش الهى 107\r\nآيهء ( 162 - 158 ) دربارهء حجّ و علّت اختلافات دينى 111\r\nآيهء ( 165 - 163 ) در توضيح توحيد و برهان بر آن 114\r\nآيهء ( 171 - 166 ) ردّ مشركان پيروى كوركورانه 117\r\nآيهء ( 176 - 172 ) بيان محرّمات و مسألهء تجسم اعمال 120\r\n\r\n","description":"","footnote":"","page_name":" 713 ","page_number":713},
  {"content":"\r\n\r\nآيهء ( 177 ) دربارهء صفات مؤمنين حقيقى و اهل تقوى 122\r\nآيهء ( 179 - 178 ) دربارهء قصاص 123\r\nآيهء ( 182 - 180 ) دربارهء وصيّت 125\r\nآيهء ( 185 - 183 ) دربارهء روزه 126\r\nآيهء ( 186 ) در باب دعا 128\r\nآيهء ( 189 - 187 ) احكام زناشويى و مالكيّت 130\r\nآيهء ( 195 - 190 ) در باب قتال 133\r\nآيهء ( 203 - 196 ) آيات مربوط به حجّ 138\r\nآيهء ( 206 - 204 ) خصائص منافقان 143\r\nآيهء ( 207 ) دربارهء شب ليلة المبيت 144\r\nآيهء ( 210 - 208 ) بيان مراد از خطوات شيطان 145\r\nآيهء ( 212 - 211 ) عبرت گرفتن از ماجراى بنى اسرائيل 146\r\nآيهء ( 213 ) اشاره به علّت تشريع دين 147\r\nآيهء ( 214 ) ثبات در برابر فتنه‌ها و شدائد 148\r\nآيهء ( 215 ) دربارهء انفاق 149\r\nآيهء ( 218 - 216 ) دربارهء قتال 150\r\nآيهء ( 220 - 219 ) حكم حرمت خمر و قمار 153\r\nآيهء ( 223 - 221 ) نهى ازدواج با كفار و احكام زن حائض 156\r\nآيهء ( 225 - 224 ) نهى از سوگندهاى لغو 159\r\n\r\n","description":"","footnote":"","page_name":" 714 ","page_number":714},
  {"content":"\r\n\r\nآيهء ( 243 - 226 ) حكم ايلاء احكام زنان مطلقه و احكام شير دهى و نماز خوف 160\r\nآيهء ( 252 - 244 ) سفارش به جهاد و قرض الحسنه و ماجراى طالوت و جالوت 174\r\nآيهء ( 254 - 253 ) دربارهء جنگ و درجات پيامبران و سفارش به انفاق 181\r\nآيهء ( 257 - 255 ) آية الكرسى و شرح آن 183\r\nآيهء ( 259 - 258 ) درباره محاجه ابراهيم با نمرود و ماجراى عزير عليه السّلام 188\r\nآيهء ( 274 - 260 ) ماجراى ابراهيم و زنده شدن پرندگان و دربارهء انفاق 191\r\nآيهء ( 281 - 275 ) دربارهء ربا 202\r\nآيهء ( 283 - 282 ) در باب قرض و رهن 207\r\nآيهء ( 286 - 284 ) محاسبهء انسانها بر اساس منشاء اعمال و گفتار مؤمنان\r\nدر مقام مناجات 210\r\nسورهء آل عمران\r\nآيهء ( 6 - 1 ) انزال و تنزيل قرآن 214\r\nآيهء ( 9 - 7 ) دربارهء محكم و متشابه 217\r\nآيهء ( 18 - 10 ) مظاهر دنيوى و دلبستگى به آنها و اوصاف مؤمنين و مسأله توحيد 220\r\nآيهء ( 25 - 19 ) دين در نزد خدا اسلام است 228\r\nآيهء ( 27 - 26 ) صفات مالكيّت و عزّت الهى 232\r\nآيهء ( 32 - 28 ) نهى از ولايت كفّار و امر به ولايت خدا و رسول 234\r\nآيهء ( 34 - 33 ) دربارهء اصطفاء انبياء 239\r\nآيهء ( 60 - 35 ) ماجراى مريم و ولادت يحيى و عيسى عليه السّلام 240\r\n\r\n","description":"","footnote":"","page_name":" 715 ","page_number":715},
  {"content":"\r\n\r\nآيهء ( 63 - 61 ) در باب مباهله 254\r\nآيهء ( 78 - 64 ) دعوت اهل كتاب به كلمه سواء 256\r\nآيهء ( 80 - 79 ) تبرّى مسيح 266\r\nآيهء ( 91 - 81 ) تسليم همه كائنات در برابر خدا و مسأله ارتداد 267\r\nآيهء ( 95 - 92 ) دربارهء معناى برّ 272\r\nآيهء ( 97 - 96 ) كعبه و بيت اللّه الحرام 273\r\nآيهء ( 110 - 98 ) تقوى و اعتصام به حبل اللّه و مسأله امر به معروف و نهى از منكر 275\r\nآيهء ( 120 - 111 ) سرنوشت اهل كتاب و نهى از ولايت آنها 282\r\nآيهء ( 129 - 121 ) در خصوص جنگ احد 288\r\nآيهء ( 138 - 130 ) در باب استغفار و توبه و نهى از ربا خوارى 294\r\nآيهء ( 148 - 139 ) علم خدا و امتحان الهى 298\r\nآيهء ( 155 - 149 ) در ادامهء ماجراى احد 304\r\nآيهء ( 164 - 156 ) عفو از مردم و مشورت با آنان 310\r\nآيهء ( 177 - 165 ) پيرامون خوف و مسأله توكل و بيان مسأله شهداء در راه خدا 314\r\nآيهء ( 189 - 178 ) امتحان الهى و مسأله امهال و انفاق 320\r\nآيهء ( 200 - 190 ) گفتار اهل يقين و مناجات ايشان و سفارش به اهل ايمان 326\r\nسورهء نساء\r\nآيهء ( 6 - 1 ) خلقت انسان ، سفارش به امر ارحام و طرح مسأله تعدد زوجات 332\r\nآيهء ( 14 - 7 ) مسأله ارث و چگونگى تقسيم آن 337\r\n\r\n","description":"","footnote":"","page_name":" 716 ","page_number":716},
  {"content":"\r\n\r\nآيهء ( 16 - 15 ) در خصوص زنا 343\r\nآيهء ( 18 - 17 ) در باب توبه 344\r\nآيهء ( 22 - 19 ) احكام معاشرت با زنان 345\r\nآيهء ( 28 - 23 ) بيان حكم زنان محرم و تشريع ازدواج موقّت 349\r\nآيهء ( 30 - 29 ) نهى از معاملات بىضابطه 355\r\nآيهء ( 31 ) در باب گناهان كبيره و صغيره 356\r\nآيهء ( 35 - 32 ) دربارهء مقايسه حقوق زن و مرد و حكم اصلاح ميان آنها 357\r\nآيهء ( 42 - 36 ) مسأله توحيد عملى و سفارش به انفاق 361\r\nآيهء ( 43 ) نهى از شرب خمر 364\r\nآيهء ( 58 - 44 ) دربارهء يهود ، امر به ردّ امانات و اقامهء عدل 365\r\nآيهء ( 70 - 59 ) اطاعت از اولى الامر 373\r\nآيهء ( 76 - 71 ) دربارهء جهاد 380\r\nآيهء ( 80 - 77 ) توصيف كسانى كه اعتراض به حكم قتال دارند 383\r\nآيهء ( 84 - 81 ) اشاره به عدم اختلاف در متن قرآن و مسأله شايعه پراكنى و وظيفهء مؤمنان 387\r\nآيهء ( 91 - 85 ) نهى از شفاعت براى منافقين 390\r\nآيهء ( 94 - 92 ) حكم قتل نفس 394\r\nآيهء ( 100 - 95 ) مقايسهء مجاهدان و قاعدان و مسأله مهاجرت در راه خدا 397\r\nآيهء ( 104 - 101 ) حكم نماز خوف و نماز مسافر 401\r\n\r\n","description":"","footnote":"","page_name":" 717 ","page_number":717},
  {"content":"\r\n\r\nآيهء ( 126 - 105 ) نهى پيامبر از دفاع از خائنان ، مسأله توبه و چگونگى عمل شيطان 404\r\nآيهء ( 134 - 127 ) مسائل مربوط به زنان و تعدد زوجات 419\r\nآيهء ( 135 ) در مورد شهادت و گواهى دادن 425\r\nآيهء ( 147 - 136 ) مسأله منافقان و كفّار و قاعده نفى سبيل 426\r\nآيهء ( 149 - 148 ) چگونگى دادخواهى مظلوم 434\r\nآيهء ( 152 - 150 ) لزوم ايمان به همه رسولان الهى 435\r\nآيهء ( 169 - 153 ) گفتار يهود دربارهء عيسى و ردّ آن 436\r\nآيهء ( 175 - 170 ) وفاى به عهود و تشريع ولايت 446\r\nآيهء ( 176 ) بيان سهم الارث خويشاوندان 450\r\nسورهء مائده\r\nآيهء ( 2 - 1 ) بيان لزوم وفاى به عهد و پيمان و حفظ حدود الهى 452\r\nآيهء ( 5 - 3 ) بيان محرّمات ، احكام صيد و چگونگى معاشرت با اهل كتاب ، و مسأله ولايت در غدير خم 455\r\nآيهء ( 7 - 6 ) دستور نماز و مقدمات آن ( غسل و يا وضو ) 463\r\nآيهء ( 14 - 8 ) امر به قسط و مسأله پيمان شكنى يهود و نصارا 467\r\nآيهء ( 19 - 15 ) قرآن نور است و هادى حقيقى خداست ، نفى قول نصارى و يهود 471\r\nآيهء ( 26 - 20 ) نعماتى كه خدا به بنى اسرائيل داده 477\r\nآيهء ( 32 - 27 ) قصهء هابيل و قابيل و حكم قتل نفس 482\r\nآيهء ( 40 - 33 ) حكم شخص محارب و سارق و امر به ابتغاء وسيله 487\r\n\r\n","description":"","footnote":"","page_name":" 718 ","page_number":718},
  {"content":"\r\n\r\nآيهء ( 50 - 41 ) اعمال يهود و حكم قصاص 492\r\nآيهء ( 54 - 51 ) نهى از ولايت كفّار و اهل كتاب 507\r\nآيهء ( 56 - 55 ) ولايت امام على عليه السّلام 511\r\nآيهء ( 66 - 57 ) نهى از محبّت كفّار و سرزنش يهود 515\r\nآيهء ( 67 ) دستور ابلاغ وصايت امير المؤمنين عليه السّلام به پيامبر صلّى اللّه عليه و إله و سلم 522\r\nآيهء ( 86 - 68 ) سعادت و شقاوت به نام نيست ، نفى گفتار نصارى دربارهء عيسى عليه السّلام 525\r\nآيهء ( 89 - 87 ) نهى از تعدّى به حدود الهى 537\r\nآيهء ( 93 - 90 ) نهى از شراب و قمار 539\r\nآيهء ( 99 - 94 ) احكام احرام و صيد كردن 544\r\nآيهء ( 100 ) منشاء قواعد دينى ، طهارت يا خباثت اشياء 547\r\nآيهء ( 102 - 101 ) نهى از سئوال دربارهء امور غيبى 548\r\nآيهء ( 104 - 103 ) ردّ احكام راجع به بعضى حيوانات 550\r\nآيهء ( 105 ) در باب هدايت و ضلالت 552\r\nآيهء ( 109 - 106 ) گواه گرفتن هنگام وصيّت 554\r\nآيهء ( 111 - 110 ) در باب معجزات عيسى عليه السّلام 558\r\nآيهء ( 115 - 112 ) دربارهء انزال مائده 560\r\nآيهء ( 120 - 116 ) نفى الوهيّت مسيح از قول آن جناب 564\r\nسورهء انعام\r\nآيهء ( 3 - 1 ) بيان معارف الهى و اجل مسمى 571\r\n\r\n","description":"","footnote":"","page_name":" 719 ","page_number":719},
  {"content":"\r\n\r\nآيهء ( 11 - 4 ) درخواستهاى كفّار از پيامبر صلّى اللّه عليه و إله و سلم 576\r\nآيهء ( 18 - 12 ) اقامهء برهان بر معاد 582\r\nآيهء ( 20 - 19 ) انذار و تخويف در دعوت پيامبر صلّى اللّه عليه و إله و سلم 589\r\nآيهء ( 32 - 21 ) بيان ظالم بودن شخص مفترى و حال كفّار در قيامت 592\r\nآيهء ( 36 - 33 ) تسليت به پيامبر براى تكذيب كفّار 600\r\nآيهء ( 55 - 37 ) درخواست مشركان از پيامبر صلّى اللّه عليه و إله و سلم و برهان در ردّ آنان 603\r\nآيهء ( 73 - 56 ) در معناى حقيقت فعل و حكم خداوند 619\r\nآيهء ( 83 - 74 ) محاجّه حضرت ابراهيم عليه السّلام با قومش 636\r\nآيهء ( 90 - 84 ) بيان استمرار در ارسال رسل 647\r\nآيهء ( 105 - 91 ) در باب معارف الهى و احتجاج با يهود 654\r\nآيهء ( 113 - 106 ) نهى از بىاحترامى به مقدسات و اتمام حجّت با كفّار 668\r\nآيهء ( 121 - 114 ) توضيح دربارهء كلمة اللّه و احكام ذبيحه 674\r\nآيهء ( 127 - 122 ) حقيقت كفر و ايمان 680\r\nآيهء ( 135 - 128 ) سنت الهى و اتمام حجّت بر مردم 684\r\nآيهء ( 150 - 136 ) احتجاج عليه مشركين 689\r\nآيهء ( 157 - 151 ) بيان محرمات دينى 699\r\nآيهء ( 160 - 158 ) دربارهء نزول عذاب بر امّتها 705\r\nآيهء ( 165 - 161 ) استدلال بر نشأت دنيا و قبل و بعد آن 708\r\nفهرست 712\r\n\r\n\r\n","description":"","footnote":"","page_name":" 720 ","page_number":720}
  ]