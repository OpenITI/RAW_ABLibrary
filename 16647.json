[
  {"content":"\r\n . \r\n","description":"","footnote":"","page_name":" 1 ","page_number":1},
  {"content":"\r\n\r\n\r\nسرداران صدر اسلام ( 7 )\r\nپژوهشكده تحقيقات اسلامى\r\n\r\n","description":"","footnote":"","page_name":" 2 ","page_number":2},
  {"content":"\r\n . \r\n","description":"","footnote":"","page_name":" 3 ","page_number":3},
  {"content":"\r\n\r\nسرداران صدر اسلام ( 7 )\r\nنويسنده :\r\nمترجم :\r\nناشر : انتشارات زمزم هدايت\r\nحروفچينى و صفحه آرايى : پژوهشكده تحقيقات اسلامى\r\nچاپ :\r\nنوبت چاپ : اول\r\nتاريخ انتشار :\r\nتيراژ :\r\nقيمت :\r\nشابك : - 978 - 964 - 2854\r\nقم ، خ شهيد فاطمى ( دورشهر ) نبش فاطمى 3 ، پلاك 81\r\nتلفكس : 7730735 - 0251 ، همراه : 09122532887\r\n\r\n","description":"","footnote":"","page_name":" 4 ","page_number":4},
  {"content":"\r\n . \r\n","description":"","footnote":"","page_name":" 5 ","page_number":5},
  {"content":"\r\n . \r\n","description":"","footnote":"","page_name":" 6 ","page_number":6},
  {"content":"\r\n . \r\n","description":"","footnote":"","page_name":" 7 ","page_number":7},
  {"content":"\r\n\r\n\r\nفصل اوّل : اشتر را بشناسيم\r\n\r\nآشنايى با اشتر\r\nطبرى درتاريخ خود در زمينهء نسب اشتر چنين گفته است : مالك‌بن‌حارث بن عبد يغوث بن مسلمةبن ربيعه ، تا آنجا كه نسب او را به مِذْحَج مىرساند .\r\nاشتر در يمن به دنيا آمد ، سپس در دوران فتوحات اسلامى به شام مهاجرت كرد و در جنگهاى اسلام و روم شركت جست . آن گاه به عراق رفت و در جنگهاى قادسيه شركت نمود ، و زمانى كه كوفه محل سكونت مسلمانان قرار گرفت اشتر به آنجا هجرت كرد و در آن سكونت گزيد .\r\n\r\nلقب و كنيهء اشتر\r\nمالك يك كنيه دارد و آن « ابو ابراهيم » است و دو لقب معروف و مشهور دارد ، يكى اشتر و ديگرى كبش العراق . سبب ملقّب شدن او به اشتر « 1 »  اين است كه در جنگ\r\n\r\n","description":"","footnote":" ( 1 ) اشتر كسى را گويند كه لب پايينى او شكافته شده باشد و يا فردى كه پلك چشم اوشكاف برداشته و يا به داخل برگشته و يا پلك پايينى ، حالت افتادگى پيدا كرده باشد . ","page_name":" 8 ","page_number":8},
  {"content":"\r\n . \r\n","description":"","footnote":"","page_name":" 9 ","page_number":9},
  {"content":"\r\n\r\nيرموك مردى از قبيلهء اياد ، ضربتى بر سر او وارد كرد كه در نتيجهء آن چرك و خونابه به چشم او سرازير شد و روى آن چشم اثر نهاد . « 1 » \r\nاما لقب كبش العراق بدان جهت است كه كبش به معناى گوسفند نرينهء دو يا چهار ساله است كه پيشاپيش گله حركت مىكند . در اين تعبير تشبيهى به فرمانده سپاه و حركت وى در پيشاپيش لشكر شده است .\r\n\r\nخلاصه‌اى از زندگانى اشتر\r\nمالك اشتر رحمة الله عليه يكى از تابعين و بزرگان شيعه است و از خواص ياران اميرمؤمنان على عليه السلام و از برگزيدگان اصحاب آن حضرت به شمار مىرفت .\r\nاو يكى از فرماندهان عالى رتبهء سپاه « شرطة الخميس » بود . او نه تنها از فرماندهان والامقام حضرت على ( ع ) به شمار مىرفت بلكه فرمانده فرماندهان ارتش آن حضرت بود .\r\nاشتر ، فرماندهى جنگاور و كار آزموده و موفق به حساب مىآمد . هيچ گاه لشكر او مجبور به عقب نشينى نشد و گروه تحت امر وى شكستى به خود نديدند .\r\nلشكرها را فرماندهى كرد و فتوحات زيادى به دست او انجام گرفت .\r\nاو يكى از بزرگترين قهرمانان سپاه‌على ( ع ) است ، بلكه او قهرمان قهرمانان است همان گونه كه دشمن سرسخت او معاويه به آن اعتراف كرده است .\r\nاو اضافه بر شجاع و سلحشورى و توان رزمى داراى همهء خصلتهاى پسنديده بود . او دستانى بخشنده قلبى مطمئن و بردبار ، درونى پارسا و قامتى عبادت پيشه داشت . او همچنين مردى فقيه ، محدث ، سخنورى چيره دست و شاعرى توانا بود .\r\n\r\n","description":"","footnote":" ( 1 ) . معجم الشعرا ، مرزبانى ، ص 363 ، چاپ مصر . ","page_name":" 10 ","page_number":10},
  {"content":"\r\n\r\n\r\nاشتر كيست ؟\r\nمالك اشتر مذحجى نخعى را مىشناسى ؟\r\nاو يگانه مرد عصر خود پس از امامان معصوم عليهم السلام ، سرور مردم عراق ، سرآمد همطرازان خود و برترى يافته بر همهء آنان بود .\r\nنبايد چنين تصور شود كه اشتر همان قهرمان شجاع و تنها مرد ميدان جنگ و سردار نام‌آور است و بس ، بلكه با قاطعيت مىتوان گفت كه او داراى امتيازات برجسته و محور خصلتهاى متعددى است كه مىتوان احتمال داد كه پس از معصومين ( ع ) گوى سبقت را از ديگران ربوده و در همهء آنها بلند آوازه بوده است .\r\nصفات برجستهء اشتر هر يك به تنهايى شايان ذكر و بررسى است . او مردى سخاوتمند و بخشنده و سخنورى توانا و شاعرى نام‌آور و حماسه‌سرا بوده است . او در علوم و معارف بويژه فقه ، دستى گشاده داشته و در عين داشتن آن صفات برجسته و مقام و منزلت ، مردى است پرهيزكار و پارسا با لباسهايى پشمينه و از مو تهيه شده .\r\nاشتر در زمان صلح پاره‌اى از وقت خود را به عبادت سپرى مىكرد و قسمتى ديگر از وقت خود را صرف فراگيرى دانش مىنمود ، او همچنين پاره‌اى از توان خود را به امور خير و كارهاى نيك و دستگيرى از مستمندان اختصاص مىداد .\r\nاما در زمان جنگ اشتر ، هماورد خواه مردافكن بود كه قهرمانان رابه مبارزه مىطلبيد و آنان را به زمين افكنده ، روانهء دوزخ مىنمود . او در همين زمينه به سازماندهى سپاه و آموزش سربازان و آرايش گردانهاى لشكر مىپرداخت . در اين رابطه به فرماندهان ارتشى ، فرمان حفظ و نگاهدارى نقاط سوق الجيشى را مىداد . وى همچنين نسبت به حفظ و حمايت از ايستگاههاى مهم و عملياتى دستورهايى صادر مىكرد ، و به همهء رده‌هاى سپاه چگونه مبارزه كردن و چگونه\r\n\r\n","description":"","footnote":"","page_name":" 11 ","page_number":11},
  {"content":"\r\n\r\nجنگيدن را مىآموخت . سپس خود و همهء فرماندهان ردهء بالا را نسبت به رعايت حال سربازان نيكى و مهربانى با زيردستان توصيه مىنمود . او همچنين فرماندهان را به مراقبت از مراكز نظامى و پاسگاههاى ارتشى هشدار مىداد و در همين رابطه هماهنگى نقاط مقدم جبهه را با مراكز پشت جبهه گوشزد مىكرد .\r\nاشتر در حلم و بردبارى و بخشش و چشم پوشى در برابر كسانى كه او را شناخته يا نشناخته ارج نمىنهادند ، سرآمد روزگار بود . در اين زمينه كافى است داستان او را در بازار با مردانى فرومايه به خاطر بياوريم و ببينيم كه مالك در برابر پستى و جهالت آن مرد چگونه در نهايت بزرگوارى با وى مقابله نمود .\r\nدر برابر همهء آن صفات نيك و خصلتهاى پسنديده ، بارزترين صفت والاى او شجاعت و دلاورى اوست ، بگونه‌اى كه گفته شده است كه اگر كسى سوگند ياد كند كه خداوند كسى را شجاعتر از اشتر نيافريده است مگر آموزگارش على بن ابى طالب عليه السلام گمان مىرود كه سخن به گزاف نگفته باشد ، چرا كه اين سخن در قرنى گفته شده كه قرن شجاعت نام گرفته ، قرنى كه در برگيرندهء شجاع مردى چون مقداد ، عمار ، زبير ، خالد ، سعد بن عباده ، قيس بن سعد و امثال ايشان مىباشد كه ذكر نام همهء آنها از محدودهء اين بحث خارج است .\r\nبه شخصى گفتند دربارهء اشتر چه مىگويى ؟ در پاسخ گفت :\r\n« چه بگويم دربارهء كسى كه زندگانى او مردم شام را شكست داد و مرگ او اهل عراق را منهزم ساخت . » اين سخن از گفتهء اميرمؤمنان ( ع ) اقتباس شده است كه فرمود :\r\n« مرگ اشتر مردم شرق ( عراق ) را ذليل كرد و مردم غرب ( شام ) را عزيز ساخت . »\r\nسخن هيچ ستايشگرى مانند اميرمؤمنان عليه السلام رسا و گويا نيست ، چه آن حضرت فرمود : « آيا كسى مانند مالك مىتواند باشد ؟ ! زنان از زادن فرزندى اينچنين نازايند ، او براى من آن چنان بود كه من براى رسول خدا صلى الله عليه و آله بودم . »\r\n\r\n","description":"","footnote":"","page_name":" 12 ","page_number":12},
  {"content":"\r\n\r\n\r\nفضايل و مناقب اشتر\r\nستايشها و مناقب اشتر بيش از آن است كه در يك نوشتار بگنجد ، چه اينكه پيامبر ( ص ) و على ( ع ) او را ستوده‌اند ، و برتر از سخن و ستايش آنان سخن و ستايشى نيست .\r\nنخستين مدح پيامبر ( ص ) از اشتر در جريان دفن ابوذر است كه آن حضرت از دفن كنندگان ابوذر به گروه مؤمن ، و يا به روايت علامه مجلسى ( ره ) در بحارالأنوار به گروه « صالحان » تعبير فرموده است . در آنجا كه ابوذر در هنگام رحلت به همسر خود گفت : همسرم ، شنيدم رسول خدا ( ص ) روزى به من و تنى چند از دوستانم فرمود :\r\n« يكى از شما در بيابان بىآب و علفى مىميرد ، و گروهى از مؤمنان متكفّل كفن و دفن او مىشوند . »\r\nهيچ يك از آنان تاكنون زنده نمانده و هر يك از ايشان در شهر يا روستايى جان داده است ، و من همانم كه آن حضرت در سخنش اراده كرده است .\r\nكشّى در كتاب رجال خود از « حلّام بن ابىذر غفارى » روايت مىكند كه وقتى ابوذر در ربذه به حال احتضار افتاد ، به همسرش گفت : گوسفندى را ذبح كن و آن را آماده ساز ، هرگاه پخته شد ، برو و بر سر راه بنشين ، و به اولين كاروانى كه از راه مىرسد بگو :\r\n« اى بندگان مسلمان ، اين ابوذر صحابى رسول خدا صلى الله عليه و آله است كه در اينجا از دنيا رفته ، دعوت او را اجابت كنيد ، و مرا در تجهيز او كمك نماييد . »\r\nمحمد بن علقمهء نخعى گويد : با كاروانى عازم حج شدم كه در ميان ايشان مالك‌اشتر و عبدالله بن فضل تميمى و رفاعة بن شدّادبجلى بودند . رفتيم تابه ربذه رسيديم . درآنجا زنى را در كنار راه ديديم . وقتى به اونزديك شديم به ما گفت :\r\n« اى بندگان مسلمان ، اين ابوذر ، يار پيامبر ( ص ) است كه در اينجا غريبانه درگذشته است و كسى نيست مرا در غسل و دفن او كمك كند . »\r\n\r\n","description":"","footnote":"","page_name":" 13 ","page_number":13},
  {"content":"\r\n\r\nماباشنيدن اين سخن ، نگاهى به يكديگر كرديم و خدا را از نعمتى كه به ، ما ارزانى داشته بود شكر نموديم و همه در اين مصيبت بزرگ كلمهء « انا لله و انا اليه راجعون » بر زبان آورديم . آن گاه با آن زن بر سر پيكر بىجان ابوذر رسيديم . او را غسل داديم و بر سر كفن كردن او با يكديگر رقابت نموديم . وقتى از تجهيز او فارغ شديم ، مالك اشتر را براى نماز بر او به پيش‌فرستاديم . همگى با امامت او بر ابوذر نماز گذارديم . سپس او را به خاك سپرديم .\r\nاشتر بر قبر او ايستاد و دست به دعا برداشت و چنين گفت :\r\n« بار خدايا ! اين ابوذر يار پيامبر صلى الله عليه و آله است كه در ميان عبادت كنندگانت تو را عبادت كرد و در برابر مشركان پيكار نمود . او در كيش خود هيچ تغيير و تبديلى روانداشت ، جز اينكه او منكرى را ديد و براى نهى از آن منكر با زبان و قلب خود قيام كرد كه بر اثر آن مورد جفا ، تبعيد ، محروميت و اهانت قرار گرفت . آن گاه يكه و تنها غريبانه زندگى را بدرود گفت . خداوندا ! پشت آنكه او را محروم كرد و از وطنش آواره و تبعيد نمود بشكن . »\r\nراوى گويد : همگى دستهاى خود را برافراشتيم و آمين گفتيم . آن گاه همسر ابوذر گوسفند بريان را نزد ما آورد و گفت : ابوذر سوگند ياد كرده است كه شما تا از اين گوسفند نخورده‌ايد اين مكان را ترك نكنيد . ما نيز ناهار خورده سپس كوچ كرديم . « 1 » \r\n\r\n","description":"","footnote":" ( 1 ) . رجال كشى ، ص 65 ، چاپ دانشگاه مشهد . ","page_name":" 14 ","page_number":14},
  {"content":"\r\n\r\n\r\nفصل دوّم : مرد انقلاب\r\n\r\nشجاعت اشتر\r\nسندوبى در تعليقه‌اش برالبيان و التبيين جاحظ مىنويسد :\r\n« مالك اشتر نخعى از شجاعان و قهرمانان جهان اسلام و از سوار مردان روزگار است . او شاعرى خوش قريحه و سخنورى فصيح و فرماندهى مدبّر بود . او قامتى بلند واندامى چابك داشت . » « 1 » \r\nازدى مىنويسد :\r\n« اشتر يكى از پايمردترين و سخت كوشترين و زورمندترين و فريادرسترين مردان روزگار بود . او در واقعهء يرموك يازده تن از كشيشان دشمن را كشت . او همچنين سه تن از مبارز جويان دشمن را به قتل رساند . » « 2 » \r\nعسقلانى در اصابه مىنويسد :\r\n\r\n","description":"","footnote":" ( 1 ) . تعليقهء سند و بى برالبيان و التبيين ، ج 2 ، ص 60 .  ( 2 ) . فتوح الشام ، ص 210 . ","page_name":" 15 ","page_number":15},
  {"content":"\r\n\r\n« او در جمل و صفين شجاعت خيره‌كننده‌اى از خود نشان داد . » « 1 » \r\nابشيهى در شرح احوال شجاعان مىنويسد :\r\nدليلى بر شجاعت اشتر رساتر از اين نيست كه در واقعهء جمل ، پس از درگير شدن اشتر و عبدالله بن زبير ، عايشه اعلام كرد : هر كه خبر سلامتى خواهر زاده‌اش را به او بدهد ده هزار درهم پاداش دريافت خواهد كرد .\r\nطرماح بن عدى ( يكى از ياران على عليه السلام ) بر معاويه وارد شد . معاويه به او گفت :\r\n« من براى جنگ با پسر ابوطالب مردانى به تعداد دانه‌هاى ارزن كوفه آماده كرده‌ام . »\r\nطرماح در پاسخ به او گفت :\r\n« و من براى او خروسى سراغ دارم كه همهء دانه‌هاى ارزن تو را برچيند . »\r\nمعاويه خاموش شد . مقصود طرماح از خروس ، مالك اشتر بود .\r\n\r\nجنگهاى اشتر\r\nاشتر در تمام وقايع و غزوه‌هاى اسلامى عصر خود شركت داشت كه از معروفترين آنها جنگ يرموك در شام و قادسيه در عراق است . ابوعبيدهء جرّاح در واقعهء بزرگ يرموك ، اشتر را به منظور پشتيبانى از « ميسرة بن مسروق عبسى » به جبههء جنگ روانه كرد . اين نبرد با پيروزى مسلمانان به پايان رسيد .\r\nازدى در كتاب فتوح الشام و ابن عساكر در تاريخ خود نوشته‌اند :\r\nپس از شكست روميان ، خالد در جستجوى افراد دشمن به هر سو مىتاخت تا اينكه در محدودهء دمشق به هدف خود دست يافت . روميان مسلمانان را از بالا با سنگ مورد هجوم قرار دادند .\r\nاشتر در رأس جمعى از مسلمانان به پيش تاخت . ناگهان ديد مردى تنومند\r\n\r\n","description":"","footnote":" ( 1 ) . اصابه ، ج 3 ، ص 482 . ","page_name":" 16 ","page_number":16},
  {"content":"\r\n\r\nدر برابرش قرار دارد . اشتر نزد او رفت و با مرد رومى روى يك سنگ صاف قرار گرفت . آنها با شمشير به جنگ پرداختند . نخست اشتر با شمشير خود دست رومى را جدا ساخت . سپس مرد رومى با شمشير به اشتر حمله‌ور شد ، ولى ضربه‌اش اثرى نداشت . در آن حال هر يك به ديگرى چسبيده بود ، تا اينكه هر دو روى تخته سنگ افتادند .\r\nاشتر در حالى كه سخت به مرد رومى چسبيده بود و او را رها نمىكرد ، اين آيهء شريفه را تلاوت مىكرد :\r\n« قُلْ إِنَّ صَلوتي وَ نُسُكى وَ مَحْياىَ وَ مَماتي لِلَّهِ رَبِّ الْعالَمينَ لا شَريكَ لَهُ وَ بِذلِكَ أُمِرْتُ وَ أَنَا اوَّلُ الْمُسْلِمينَ » « 1 » \r\nسرانجام حريف را به كوهپايه رساند و در آنجا مرد رومى را كشت و بر مسلمانان فرياد زد كه « بگذريد . »\r\nروميان وقتى ديدند كه فرماندهشان كشته شد ، صحنه را خالى كرده ، فرارى شدند .\r\nآرى اشتر نقش تعيين كننده‌اى در يرموك از خود نشان دادا . گفته‌اند كه او در آن واقعه سيزده تن را به هلاكت رساند . « 2 » \r\nزهيربن قيس گويد : عبدالله بن زبير را در حمّام ديدم كه جاى ضربت هولناكى در سر او بود ، بگونه‌اى كه اگر يك شيشهء روغن در آن مىريختند گنجايش آن را داشت . عبدالله به من گفت : مىدانى چه كسى اين ضربت را به من زد ؟ گفتم : نه . گفت : پسر عمويت اشتر نخعى ، در آن روز كه در واقعهء جمل با او رو به رو شدم . هر ضربتى كه به او مىزدم او در مقابل شش يا هفت ضربت بر من وارد مىساخت و در پايان پاى مرا گرفت و مرا به عمق گودال انداخت .\r\n\r\n","description":"","footnote":" ( 1 ) . انعام ، آيات 162 - 163 .  ( 2 ) . فتوح الشام ازدى ، ص 210 ؛ تاريخ ابن عساكر ، ج 1 ، ص 161 . ","page_name":" 17 ","page_number":17},
  {"content":"\r\n\r\nپس از پايان جنگ جمل و استقرار عايشه در بصره ، عمار ياسر به همراه اشتر نزد او رفتند . عايشه از عمار پرسيد : اينكه همراه توست كيست ؟ عمار گفت : مالك اشتر . عايشه رو به اشتر كرد و گفت : تويى كه آن گونه با خواهرزاده‌ام درگير شدى ؟\r\nاشتر گفت :\r\n« آرى من بودم و اگر نه اين بود كه من پير مردى سالخورده و سه روز غذا نخورده بودم ، امّت اسلام را از لوث وجود او پاك مىكردم .\r\n\r\nهجرت اشتر از يمن\r\nپس از رحلت پيامبر صلى الله عليه و آله تا حدود زيادى اوضاع مسلمانان آشفته شد و تعدادى از تازه مسلمانان به آيين جاهليت بازگشتند . در همين حال زمام امور به دست ابوبكر افتاد .\r\nدر سال سيزده هجرى فرمان خليفه به جنگ با دشمن رومى صادر شد و مسلمانان به جنگ فراخوانده شدند . مسلمانان از هر سو به نداى جهاد لبيك گفته و عازم جبهه‌هاى نبرد شدند . اشتر قهرمان نيز در پيشاپيش سپاه يمن در حالى كه اشتياق به خدا سراپايش را فراگرفته و عشق به جانبازى و جهاد در راه خدا در سراسر وجودش شعله‌ور بود ، روانهء جبهه‌هاى جنگ شد و همان گونه كه انتظار مىرفت ، شجاعت و دلاورىاش در جنگ يرموك زبانزد دوست و دشمن گرديد .\r\nابوبكر درگذشت و پس از او عمر جامهء خلافت بر تن كرد . در همين حال ، روميان از مسلمانان شكست خوردند . آن گاه نيروهاى اسلام ، پيروزمندانه از جبهه‌هاى جنگ بازگشتند . اما اشتر قهرمان دست از جنگ نكشيد و دركنار فرماندهء قوا ابوعبيدهء جراح در شام باقى ماند ، تا حملات پراكندهء دشمن را دفع كند و هر از گاهى نيروهاى باقيماندهء خصم را نابود سازد .\r\nدر سال چهاردهم هجرى عمر تصميم گرفت با فارس وارد جنگ شود . او\r\n\r\n","description":"","footnote":"","page_name":" 18 ","page_number":18},
  {"content":"\r\n\r\nارتشى را تدارك ديد و آن را به فرماندهى سعد بن ابى وقاص به قادسيه فرستاد .\r\nوقتى سعد به قادسيّه رسيد و چشمش به سپاه دشمن افتاد بسيار مضطرب شد و طى نامه‌اى از عمر خواست تا نيروهاى بيشترى برايش بفرستد . ابو عبيده هزار تن از زبده‌ترين و كارآمدترين نيروهايش را به سركردگى قيس ابن هبيرهء مرادى روانه ساخت . اشتر قهرمان در صف نخست اين دلاوران قرار داشت .\r\nآرى اشتر از شجاعترين و نام‌آورترين دلاور مردان سپاه اسلام بود ، بطورى كه پس از چند نبرد با كافران ، دلاوران دشمن نيز از رويارويى با او دورى مىكردند و از درگيرى با وى اجتناب مىورزيدند . پس از پيروزى مسلمانان در اين جبهه ، رزمندگان به محل كوفهء كنونى بازگشتند و قبيلهء نخع كه اشتر يكى از آنان بود در اين مكان رحل اقامت افكندند و در سمت شرقى مسجد جامع خانه‌هاى خود را برپا كردند . از اين پس اشتر وارد مرحلهء زندگى نوينى شد .\r\n\r\nبه سوى مدينه\r\nاشتر در كوفه اقامت گزيد و در نهايت احترام در كوفه زيست . او يكى از بزرگترين رؤساى شهر خود بود و سرپرست بىرقيب قبيلهء نخع و قبايل وابسته به شمار مىرفت .\r\nپس از درگذشت عمر ، خلافت به عثمان رسيد . او همهء روشها و سنتهاى گذشته را دچار تغيير و تبديل و انحراف ساخت . عثمان همهء كارگزاران خلافت عمر را كنار زد و به جاى آنان وابستگان خود يعنى بنىاميه را به قدرت رساند . او قدرت معاويه را در شام تحكيم كرد . همچنين دايىزادهء خود عبدالله عامر را در بصره و برادر رضاعى خود عبدالله بن سعد را مسؤول امور مالى و جنگى مصر قرار داد . عثمان در پيروى از همين سياست نادرست ، برادر مادرى خود وليد بن عقبه را فرماندار كوفه كرد .\r\nوليد ، مردى بود ميگسار و بىشرم و حيا ، او سراپا فسق و فجور و بىعفتى و\r\n\r\n","description":"","footnote":"","page_name":" 19 ","page_number":19},
  {"content":"\r\n\r\nبىشرمى بود و آياتى از قرآن دربارهء فسقش نازل شده بود و پيامبر صلى الله عليه و آله گواهى داده بود كه او از دوزخيان است . وقتى آن عنصر پليد به كوفه رسيد ، آشكارا به فسق و فجور پرداخت و تمام وقت خود را با كنيزكان و مغبچگان به ميگسارى و رامشگرى سپرى مىكرد ، تا اينكه آوازهء جنايات و گناهان او فراگير شد . در نتيجه ، گروهى از سرشناسان كوفه به رهبرى اشتر جهت شكايت بردن نزد خليفه رهسپار مدينه شدند . عثمان در آغاز دادخواهى ، ايشان را از خود راند و به شكايت آنان وقعى ننهاد . آنها كه از در خانهء عثمان رانده شده بودند به على عليه السلام پناه بردند و از عثمان و فرماندارش شكايت كردند . امام ( ع ) عثمان را وادار كرد كه حدّ خدا را بر فرماندار تبهكار جارى سازد .\r\n\r\nدر تبعيدگاه\r\nوليد فاسق از فرماندارى كوفه بر كنار شد و يكى ديگر از بنى اميه به نام سعيدبن عاص به حكومت كوفه منصوب گشت . او نيز مانند وليد اموال عمومى را مورد دستبرد قرار مىداد و دست تطاول و چپاولگرى به بيت‌المال مسلمانان دراز مىكرد و مقادير هنگفتى از آن را به بستگان و نزديكان خود مىبخشيد . اين حيف و ميل در اموال عمومى اشتر را رنج مىداد و در جستجوى فرصتى بود كه انتقاد خود را از فرماندار نابكار آشكار كند . تا اينكه روزى در حضور جمع ، سخن از عراق و درآمدهاى آن به ميان آمد . فرماندار لب به سخن گشود و چنين گفت :\r\n« عراق باغى است در اختيار قريش بخصوص خاندان بنىاميه . »\r\nاشتر با شنيدن اين سخن برآشفت و فرصت را براى دادخواهى عليه فرماندار مناسب ديد . اشتر رو به فرماندار كرد و در حالى كه خشم سراسر وجودش را فراگرفته بود به او گفت :\r\n« آيا آنچه كه خدا در زير سايهء شمشيرها و نيزه‌هايمان به ما بخشيده است را\r\n\r\n","description":"","footnote":"","page_name":" 20 ","page_number":20},
  {"content":"\r\n\r\nباغى براى خود و خويشانت مىخوانى ؟ به خدا سوگند حقدارترين شما در آن با يكى از ما مساوى است . » سعيد از سخن اشتر خشمگين شد و آثار خشم در چهره‌اش آشكار گشت . عبدالرحمن اسدى رئيس شهربانى سعيد در مجلس حضور داشت . وقتى آشفتگى فرماندار را ديد از فرصت استفاده كرد و خواست با اهانت به اشتر خود را در دل فرماندار جا كند . از اين رو ، بر سر اشتر فرياد زد :\r\nآيا بر سخن امير خورده مىگيرى ؟ و به دنبال آن سخنان تندى حواله اشتر كرد . اشتر نگاهى به اطراف انداخت و بر ياران خود فرياد زد :\r\n« مواظب باشيد كه عبدالرحمن از چنگ شما نگريزد . » هنوز سخن اشتر به پايان نرسيده بود كه گروهى از ياران اشتر از جاى برخاستند و آن قدر عبدالرحمن را لگد كوب كردند كه از هوش رفت . آن گاه پاى او را گرفته و كشان كشان بردند و در گوشه‌اى انداختند و از كاخ فرماندارى بيرون رفتند . از آن پس از شركت در مجالس سعيد امتناع ورزيده و در مجالس خود زبان به طعن بر فرماندار گشودند .\r\nسعيد نامه‌اى بدين مضمون به عثمان نوشت : « گروهى از اهل‌كوفه آشوبگرى مىكنند . آنها در اجتماعات خود از من و تو عيبجويى مىنمايند و من بيم آن دارم كه اگر با آنان مقابله نشود روز به روز بر تعدادشان افزوده گردد . »\r\nعثمان در پاسخ نامهء سعيد از او خواست كه معترضين را به شام تبعيد كند ، همان جايى كه حيله‌گر شمارهء يك حزب اموى ، پرچمدار گمراهى و سركشى اقامت داشت . فرماندار ستمگر كوفه ، اشتر قهرمان و ثابت بن قيس و كميل بن زياد نخعى و صعصعة بن صوحان و گروهى ديگر از بزرگان كوفه را به شام تبعيد كرد .\r\nهدف عثمان از اين اقدام اين بود كه خطر معترضين را ناچيز جلوه دهد و حيثيّت ايشان را لكه دار كند و احساساتشان را بميراند . ديگر اينكه انتخاب\r\n\r\n","description":"","footnote":"","page_name":" 21 ","page_number":21},
  {"content":"\r\n\r\nمعاويه براى اين منظور به آن جهت بود كه معاويه تنها كسى بود كه عثمان او را براى چنين بحرانهايى ذخيره مىكرد از اين رو عثمان به معاويه چنين نوشت :\r\n« تنى چند از مردم كوفه به سوى تو فرستاده شده‌اند . ايشان را بترسان و از آنان زهر چشم بگير ، اگر با تو كنار آمدند عذرشان را بپذير ، و اگر ناتوانت كردند آنان را به كوفه بازگردان . »\r\nوقتى اين گروه به شام رسيدند و معاويه ايشان را شناخت ، بناچار آنان را احترام كرد و ايشان را در كليساى مريم كه زيباترين كاخ شام بود پذيرا شد .\r\nمعاويه مستمرى ايشان را همان قدر كه در كوفه به ايشان مىرسيد پرداخت مىكرد . او با آنها غذا مىخورد و با نهايت عزت و احترام با ايشان سخن مىگفت .\r\nروزى از هر در سخنى به ميان آمد و معاويه كه گمان مىكرد آنها تا حدود زيادى نرمش يافته‌اند ، رو به ايشان كرد و چنين گفت :\r\n« شما گروهى از عرب هستيد كه خداوند به وسيلهء اسلام به شما عزت و شرافت بخشيد . شما كشورها را زير فرمان خود درآورديد و اندوخته‌هاى آنان را مالك شديد . به من گزارش رسيده است كه شما از قريش دلگير و ناراضى هستيد . اگر قريش نباشند شما به دوران ذلت‌بار خود باز خواهيد گشت . »\r\nآن گاه به تعريف و تمجيد از پدر خود ابوسفيان پرداخت و چنين گفت :\r\n« . . . گمان من اين است كه اگر ابوسفيان پدر همهء بشر بود ، همهء آنها سياستمدار بودند . . . » اشتر و يارانش سخن معاويه را قطع كرده و يكصدا به او گفتند :\r\n« دروغ گفتى ؛ همهء مردم از نسل كسى هستند كه از ابوسفيان بهتر است . كسى كه خدا او را با دست خود آفريد و از روان خود در او دميد و فرشتگان را امر كرد تا بر او سجده كنند و آنان نيز چنين كردند ، با اين همه در ميان فرزندان وى نيك و بد ، كودن و هوشمند يافت مىشود . »\r\n\r\n","description":"","footnote":"","page_name":" 22 ","page_number":22},
  {"content":"\r\n\r\nمعاويه خشمگين از جايش برخاست و آنان را ترك گفت . روز بعد بار ديگر معاويه به ديدنشان رفت و اين بار نيز تمام تلاش خود را به كار برد تا شايد ايشان را وادار سازد كه از گذشتهء خود باز گردند ، ولى اشتر و يارانش در گفتگو با معاويه خشمناك شده و همگى بر وى هجوم بردند و سر و ريشش را گرفتند و او را بشدت بر زمين كوفتند . معاويه ايشان را ترك كرد و همان دم نامه‌اى به عثمان نوشت كه :\r\n« اما بعد ، تو گروهى را نزد من فرستاده‌اى كه از زبان شياطين سخن مىگويند .\r\nآنها عقايد و انديشه‌هاى خود را در پوششى از قرآن براى مردم بيان مىكنند و حقايق را بر مردم شبهه‌ناك مىسازند . آنها بسيارى از مردم كوفه را فريب داده‌اند و من ايمن از آن نيستم كه اگر اين گروه در ميان مردم شام باشند ، آنان را نيز با جادوى خود فريب ندهند . آنان را به شهر خودشان بازگردان كه بهتر است اقامتگاه ايشان در همانجا باشد كه نفاق‌افكنى آنان از آنجا آغاز شده است . »\r\nعثمان با درخواست معاويه موافقت كرد و اجازه داد كه آنها به كوفه بازگردند .\r\nوقتى اشتر و يارانش به كوفه رسيدند ، نسبت به پيش از تبعيد به شام ، آتشين‌تر و پرخاشگرتر بودند . سعيد ( والى كوفه ) از آنان به عثمان شكايت كرد . او در پاسخ از سعيد خواست كه ايشان را نزد عبدالرحمن‌بن‌خالد به شهر « حمص » روانه كند .\r\nعثمان نامه‌اى به اين مضمون به اشتر و يارانش نوشت : « اما بعد ، من فرمان رفتن شما به حمص را صادر كردم . وقتى نامهء من به شما رسيد به آن سو حركت كنيد ، چون شما براى اسلام و مسلمانان چيزى جز شرّ نمىخواهيد . »\r\nوقتى اشتر نامهء عثمان را خواند دستهايش را به سوى آسمان بلند كرد و گفت : « خداوندا ! هر يك از ما را كه به مردم بدانديشتر و گناهكارتر است هر چه زودتر كيفر كن . » آن گاه به همراه همرزمان خود از كوفه خارج شدند و راه حمص پيش گرفتند تا به اين شهر رسيدند . عبدالرحمن ( فرماندارِ شهر ) با خشونت تمام\r\n\r\n","description":"","footnote":"","page_name":" 23 ","page_number":23},
  {"content":"\r\n\r\nبا ايشان روبه رو شد و تا توانست آنان را مورد دشنام و سرزنش قرار داد . او اشتر و يارانش را در بدترين محل سكونت داد و مستمرى آنان را به حداقل كاهش داد و با آنها ذلتبارترين رفتار را در پيش گرفت ، تا آنجا كه گمان كرد آنها ديگر از مواضع خود منصرف شده‌اند و رفتار خود را به فراموشى سپرده‌اند .\r\nپس از گذشت يك ماه از سپرى شدن دوران تبعيد در حمص ، اشتر موفق شد اجازهء مسافرت به مدينه را دريافت كند .\r\nسعيد ( فرماندار كوفه ) بيش از گذشته به منكرات و كارهاى زشت روىآورد ، تا جايى كه مردم كوفه از وى به ستوه آمدند و بدين منظور همگى در مسجد بزرگ شهر تجمع كردند . يزيد بن قيس آنان را به ادامهء انقلاب عليه سعيدِ فاجر تشويق مىكرد . در همين حال اشتر خود را به كوفه رساند و از معترضين خواست آرام باشند تا او و گروهى از منتخبين مردم كوفه در مدينه با عثمان ملاقات كنند و او را در جريان اوضاع آشفتهء كوفه قرار دهند .\r\n\r\nبازگشت به مدينه\r\nاشتر هفتاد مرد را آماده كرد و همگى به سوى مدينه رهسپار شدند . اشتر نزد عثمان رفت و از سعيد شكايت كرد و چپاولگرى او را از بيت المال مسلمانان به اطلاع او رساند و بر كنارى او را از فرماندارى كوفه درخواست كرد . عثمان روى موافق به او نشان داد و وعده داد كه سعيد را از حكومت كوفه بر كنار كند .\r\nاشتر و يارانش مدتى را در مدينه سپرى كردند ، تا اينكه از اقامت در اين شهر دلزده و ملول شدند مخارج سفرشان به پايان رسيد . او بار ديگر بااصرار ، درخواست خود را از عثمان تكرار كرد . عثمان ناگزير همهء فرمانروايان عالىرتبهء خود را به مركز احضار نمود و در زمينهء شكايات مردم با آنان به مشورت نشست .\r\nهر يك از فرمانداران سخنى گفت ؛ وقتى نوبت به سعيد رسيد به عثمان گفت :\r\n\r\n","description":"","footnote":"","page_name":" 24 ","page_number":24},
  {"content":"\r\n\r\n« اگر تو خواست مردم كوفه را برآورده سازى آنان را بر خود چيره كرده‌اى و اين به منزلهء آن است كه عزل و نصب فرمانداران در دست آنهاست . پيشنهاد من اين است كه آنان را به ميدانهاى جنگ اعزام كنى تا سايهء مرگ در برابرشان باشد و از اعتراض بر تو دست بردارند . »\r\nعثمان نظر سعيد را پسنديد و از عزل او منصرف شد . بعضى از حاضران براى اشتر خبر آوردند كه : « چه نشسته‌اى ! همان فرماندارى را كه براى بركنارى او قيام كرده‌ايد عثمان در مقام خودش تثبيت كرد ، ديگر اينكه فرمان داد شما را به جبهه‌هاى جنگ اعزام كند . »\r\nاشتر خشمگين شد و گفت : « به خدا سوگند ! اگر به اين جهت نبود كه مخارج سفرم پايان گرفته و مركبم بشدّت خسته است ، پيش از سعيد خود را به كوفه مىرساندم و از ورود او به شهر جلوگيرى مىكردم . »\r\nطلحه و زبير به او گفتند : آنچه تو لازم دارى نزد ما يافت مىشود . اشتر به آنان گفت : « در اين صورت يك صد هزار درهم به من وام دهيد . » طلحه گفت : « من پنجاه هزار درهم مىپردازم . » و زبير گفت : « من هم معادل همين مقدار را تأمين مىكنم . »\r\nاشتر از هر يك از ايشان پنجاه هزار درهم دريافت كرد و آن را ميان ياران خود تقسيم نمود و با سرعت تمام پيش از سعيد خود را به كوفه رساند . او يكسره به مسجد رفت و در حالى كه شمشيرش را روى دوشش گذاشته بود ، بر فراز منبر رفت و خطاب به مردم چنين گفت :\r\n« اى مردم ! بدانيد ، فرماندارى را كه شما عليه تجاوزها و بدرفتاريهاى او قيام كرديد دوباره به شما بازگردانده‌اند . از آن گذشته ، فرمان به اعزام شما به جبهه‌هاى نبرد صادر كرده‌اند ؛ دست بيعت به من دهيد تا از ورود او به كوفه جلوگيرى كنم . »\r\n\r\n","description":"","footnote":"","page_name":" 25 ","page_number":25},
  {"content":"\r\n\r\nمردم از هر سو هجوم آوردند و براى انجام اين مقصود دست بيعت دادند ، تا اينكه ده‌هزار تن با او بيعت كردند . اشتر در رأس نيروهاى مردمى به استقبال سعيد رفت تا در يكى از منزلگاههاى بين راه با او برخورد كرد . اشتر در حالى كه شمشير برهنه در دست داشت فرياد زد :\r\n« برگرد كه ما را به تو نيازى نيست . »\r\nاز اين سخن ، لرزه بر اندام سعيد افتاد و با نهايت خفّت و خوارى به مدينه بازگشت .\r\n\r\n","description":"","footnote":"","page_name":" 26 ","page_number":26},
  {"content":"\r\n\r\n\r\nفصل سوّم : بيعت\r\n\r\nدر واقعهء قتل عثمان\r\nعثمان كه خود را آلت دست خويشاوندان اموى خود قرار داده بود ، با رفتار نادرست و غير عادلانه‌اش خشم مردم مدينه و مسلمانان سراسر كشور پهناور اسلام را برانگيخت .\r\nرفتار ظالمانه و سراسر فسق و فجور كارگزاران عثمان مردم را به ستوه آورده بود تا اينكه كاسهء صبر ايشان لبريز شد و براى يكسره كردن كار عثمان از چهارگوشهء كشور به سوى مدينه حركت كردند و تجمع بزرگى عليه عثمان تشكيل دادند .\r\nآنها عثمان را در خانه‌اش محاصره كردند و از رساندن آب به وى جلوگيرى به عمل آوردند . فشار وارد بر عثمان شدت يافت تا اينكه گرسنگى و تشنگى او را در تنگنا قرار داد او بر پشت بام رفت و فرياد برآورد :\r\nطلحه كجاست ؟ طلحه كجاست ؟\r\nطلحه نزد او رفت و عثمان با او وارد گفتگو شد . عثمان از وى پرسيد :\r\n« چرا آب را از من دريغ داشته‌ايد ؟ » طلحه پاسخ داد :\r\n\r\n","description":"","footnote":"","page_name":" 27 ","page_number":27},
  {"content":"\r\n\r\n« چون تو در همه چيز تغيير و تبديل روا داشتى . »\r\nعثمان پرسيد :\r\n« چرا مرا از اقامهء نماز در مسجد منع مىكنند ؟ » طلحه پاسخ داد :\r\n« چون تو همه چيز را به دلخواه تغيير دادى . »\r\nعثمان از پشت بام فرود آمد و پيكى نزد اميرمؤمنان على ( ع ) فرستاد كه ممنوعيت از آب رابه آن حضرت اطلاع دهد و از على ( ع ) مددخواهى كند . آن حضرت سه مشك پر از آب براى او فرستاد . وقتى آب به درب خانهء عثمان رسيد ، طلحه از تحويل آب به عثمان ممانعت كرد و بر اين ممانعت پافشارى نمود . وقتى عثمان از جريان آگاه شد ، بسيار نگران و ناراحت گرديد و پرسيد :\r\n« پيشواى مُطاع انقلابيون كيست ؟ »\r\nمالك اشتر را به او معرفى كردند . عثمان از « وثّاب » غلام عمر خطّاب خواست كه اشتر را به حضور او فراخوانَد . « وثّاب » به حضور اشتر رسيد و پيام عثمان را به او رساند . اشتر آمد و بر عثمان وارد شد .\r\n« وثّاب » گويد : بالشى براى عثمان و بالش ديگرى براى اشتر نهادم . آنها نشستند و آهسته به گفتگو پرداختند . عثمان پرسيد :\r\nاشتر ! مردم از من چه مىخواهند ؟\r\n- يكى از سه چيز را مىخواهند كه ناگزير يكى را بايد بپذيرى .\r\n- آنها كدامند ؟\r\n- مردم تو را مخير كرده‌اند كه يا از خلافت كناره‌گيرى كنى و به ايشان بگويى كه « امرِ خلافت از آنِ شماست آن را به هر كه مىخواهيد واگذار كنيد » يا اينكه گذشته را تدارك كنى و رفتارت را نيكو نمايى و اگر به هيچ يك از اين دو امر ، تن ندهى آنها تو را خواهند كشت .\r\n\r\n","description":"","footnote":"","page_name":" 28 ","page_number":28},
  {"content":"\r\n\r\nعثمان لختى با خود انديشيد . آن گاه پرسيد :\r\nاز هيچ يك از اين سه گريزى نيست ؟ اشتر پاسخ داد :\r\nنه ، گريزى نيست .\r\nآن گاه اشتر از جاى خود برخاست و از خانهء عثمان بيرون رفت و در گوشه‌اى نشست . مردم به سوى خانه پيش رفتند و خانه را به آتش كشيدند و عثمان را كشتند .\r\n\r\nپس از عثمان\r\nعلى رغم اينكه اشتر بشدت از وى ناراضى بود ، تمايلى به كشته شدن عثمان نداشت ، اما او در برابر خشم عمومى مسلمانان از هر شهر و ديار چه واكنشى مىتوانست از خود نشان دهد ؟\r\nاكنون اشتر به عنوان يكى از مقتدرترين شخصيتهاى جهان اسلام ، وظيفهء سنگينى بر دوش خود احساس مىكرد . او بايد براى خود و ديگر مسلمانان بهترين فرد را براى تصدى مقام خلافت انتخاب كند ؛ پيشوايى كه مرد حق و عدالت باشد ؛ امر به معروف و نهى از منكر كند ؛ اشتر بايد در جستجوى خليفه‌اى باشد كه خدا و رسول را دوست داشته ، زمامدار شايستهء مسلمانان باشد و آنان را به خير و صلاح رهنمون شود .\r\nاشتر در مدينه لحظه‌ها و دقايق دشوارى را مىگذرانيد ، چرا كه مىترسيد ميان امّت اسلامى بر سر انتخاب خليفهء جديد اختلاف واقع شود و اين امر تباهى و سقوط امت را به دنبال آورد .\r\nاشتر كه خود اهل كوفه بود ، خود را بر سر دوراهى احساس مىكرد ، چون همشهريان او بيشتر به زبير تمايل نشان مىدادند ، اما خود او با شناختى كه از زبير داشت مىدانست كه وى شايستگى تصدى اين مقام خطير را ندارد ، چون زبير مردم را عليه عثمان تحريك مىكرد تا راه را براى دستيابى به خلافت هموار\r\n\r\n","description":"","footnote":"","page_name":" 29 ","page_number":29},
  {"content":"\r\n\r\nسازد . اشتر از سوى ديگر مشاهده مىكرد كه كسى در ميان مسلمانان شايسته‌تر از علىبن‌ابىطالب ( ع ) نيست كه عموزادهء رسول خدا صلىاللَّه عليه وآله و داماد او و ميراث علم او و جانشين او در اخلاق و پارسايى پرهيزگارى است .\r\nاشتر در ميان اين دو جاذبه قرار داشت ، اما عاقبت ايمان او بر عاطفه‌اش غلبه كرد و تصميم بر اخلاص در برابر همهء امت گرفت و عزمش بر دست بيعت دادن به امير مؤمنان ( ع ) استوار شد ، هر چند براى او گران تمام شود . اشتر از جاى برمىخيزد و يارانش پشت سرا و حركت مىكنند .\r\n\r\nاشتر آهنگ كجا دارد ؟\r\nآرى او به سوى خانهء اميرمؤمنان على ( ع ) در حركت است ، در حالى كه جمع زيادى از بزرگان مهاجر و انصار پشت سر او هستند .\r\nاشتر به خانهء اميرمؤمنان ( ع ) داخل شد و تا جايى كه وسعت خانه اجازه مىداد مردم به داخل خانه آمدند و بقيه در اطراف خانه بر زمين نشسته بودند و همگى بر آن حضرت فشار مىآوردند كه خلافت را بپذيرد ، ولى آن بزرگوار خوددارى مىورزيد و به آنان مىفرمود :\r\n« سراغ شخص ديگرى برويد . »\r\nاما مردم بر اصرار و التماس عاجزانهء خود مىافزودند و مىگفتند :\r\n« تو را به خدا خواهش ما را بپذير . مگر نمىبينى چگونه فتنه و آشوب فراگير شده ، از خدا نمىترسى كه امّت تباه شود . »\r\nدر آن ميان كه مردم ، مصرّانه از امام مىخواستند كه خلافت را بپذيرد و آن حضرت امتناع مىورزيد ، طلحه و زبير از راه رسيدند در حالى كه از خلافت نااميد شده بودند و برايشان آشكار بود كه مردم از اطراف آنها پراكنده شدند . آن دو با اصرار از امام ( ع ) مىخواستند كه خلافت را بپذيرد و اجازه دهد آنها با او بيعت\r\n\r\n","description":"","footnote":"","page_name":" 30 ","page_number":30},
  {"content":"\r\n\r\nكنند . آنها به على ( ع ) مىگفتند :\r\n« دستت را بده تا با تو بيعت كنيم ، چون مردم جز تو كسى رانمىخواهند . »\r\nولى آن حضرت در پاسخ مىگفت :\r\n« من با خلافت كارى ندارم ، من براى شما وزير باشم براى من بهتر است از اينكه بر شما امير باشم ، يكى از شما دستش را پيش بياورد تا با او بيعت كنم . »\r\nطلحه و زبير گفتند : مردم جز تو كسى را نمىخواهند و هيچ كس نمىتواند جاى تو را بگيرد ، دستت را بده تا پيش از ديگران با تو بيعت كنيم . امام ( ع ) گفت :\r\nبيعت با من نمىتواند مخفيانه باشد ، مهلت دهيد اين كار در مسجد انجام گيرد .\r\nطلحه و زبير گفتند : اجازه بده نخست اينجا با تو بيعت كنيم و سپس در مسجد همين كار را خواهيم كرد .\r\nاشتر دست امام ( ع ) را مىگيرد كه با آن حضرت بيعت كند ، آن حضرت دست خود را مىكَشَد و از قبول بيعت امتناع مىورزد . اشتر با لحنى آميخته به درشتى ، به آن حضرت مىگويد : « هنوز با گذشت سه روز چنين مىكنى ، به خدا سوگند اگر آن ( خلافت ) را رها كنى سالها از تو جدا خواهد شد . »\r\nاشتر آن قدر به على ( ع ) اصرار و التماس كرد تا آن حضرت دست خود را به رسم بيعت به او داد و بدين گونه او نخستين كسى شد كه با اميرمؤمنان على ( ع ) بيعت كرد و پس از وى طلحه و زبير بيعت كردند ، و پس از ايشان گروهى از مردمِ حاضر دست بيعت به آن حضرت دادند و بيعت بقيّه مردم به مسجد پيامبر صلىاللَّه‌عليه و آله در روز بعد موكول شد .\r\n\r\nدر خلافت على ( ع )\r\nمردم غرق شادى از خانهء على ( ع ) متفرق شدند . آنها گمشدهء خود را يافته بودند .\r\nكسى را كه سالها انتظار خلافت او را مىكشيدند و آرزو داشتند كه در سايهء او با\r\n\r\n","description":"","footnote":"","page_name":" 31 ","page_number":31},
  {"content":"\r\n\r\nاطمينان خاطر بيارامند و بيم آن نداشته باشند كه فرماندارانى ستمگر ، دسترنج آنان رابربايند و يا خليفهء جبّارى داراييهايشان را بدون هيچ حقى به خود و بستگان خود اختصاص دهد و بر خلاف فرمان خدا و سنت پيامبر حكمرانى كند .\r\n\r\nاشتر نگران است\r\nمردم در نهايت خوشنودى از خانهء على ( ع ) بيرون آمدند . تنها يك تن آشفته خاطر بود و انديشهء چاره‌جويى براى حوادث آينده ، ذهن او را به خود مشغول كرده بود . آن شخص كسى جز مالك اشتر نبود . او سر به زير افكنده و گامهاى كوتاه بر مىداشت و غرق در انديشهء و تخيّلات درونى بود . او به فرداى آن روز مىانديشيد . روزى كه قرار بود طلحه و زبير بار ديگر با على ( ع ) بيعت كنند .\r\nاشتر با خود مىانديشيد كه اگر طلحه و زبير بيعت شكنى كنند و از بيعت دوباره با على ( ع ) سر باز زنند ، چه حوادث تلخى در انتظار جامعهء اسلامى خواهد بود . تفرقه ، اختلاف ، هرج و مرج بيش از دوران گذشته ادامه خواهد يافت و محنت و مصيبت فراوان نصيب مسلمانان خواهد شد .\r\nسپيده دم ، سر از افق برآورد و مردم زودتر از معمول به سوى مسجد هجوم آوردند تا اينكه مسجد از جمعيت لبريز شد و جايى براى تازه واردان نبود . در آن حال اشتر از راه رسيد ، در حالى كه براى حوادثى كه مىخواست ، اتفاق بيفتد ، پيش‌بينيهاى لازم را كرده بود . او گروهى از اهل بصره را نزد زبير فرستاد تا او را با خود به مسجد بياورند و خود شخصاً نزد طلحه رفت و با خشونت تمام او را به مسجد آورد .\r\nدر اين هنگام على ( ع ) نيز وارد مسجد شد و مورد استقبال گرم و پرشور مسلمانان قرار گرفت ، آن حضرت بر فراز منبر رفت و خطاب به مردم چنين فرمود :\r\n\r\n","description":"","footnote":"","page_name":" 32 ","page_number":32},
  {"content":"\r\n\r\nهان اى مردم ! من از پذيرفتن خلافت اكراه داشتم ، اما شما با اصرار خواستيد كه امورتان را به من واگذار كنيد ، بدانيد كه من منافعى جز منافع شما نخواهم داشت جز اينكه من كليددار خزاين شمايم ؛ بدانيد كه من حق برداشتن حتى يك درهم بيش از شما را ندارم . با اين حال آيا به خلافت من راضى هستيد ؟ همه از هر سو فرياد برآوردند :\r\nآرى ، آرى ، راضى هستيم .\r\nآن گاه على ( ع ) دستهايش را به سوى آسمان بلند كرد و گفت : « خدايا تو گواه باش . » اين را گفت و از منبر فرود آمد .\r\n\r\nدرگيرى با طلحه و زبير\r\nاشتر رو به طلحه كرد و به او گفت :\r\n« برخيز و بيعت كن . »\r\nطلحه خود را كنار مىكشيد و در بيعت كردن سستى مىكرد . اشتر شمشيرش را كشيد و به او گفت :\r\n« به خدا سوگند بايد بيعت كنى يا بااين شمشيرميان چشمانت رامىشكافم . »\r\nطلحه پيش رفت ، در حالى كه غرولند كنان مىگفت :\r\n« گريزى از بيعت نيست . » آن گاه بيعت كرد .\r\nسپس اشتر رو به زبير كرد و گفت :\r\n« برخيز و بيعت كن ، به خدا سوگند هر كه بخواهد امر خلافت را بازيچهء طمع‌ورزيهاى خود كند با اين شمشير قطعه‌قطعه‌اش مىكنم . » زبير نيز بار ديگر بيعت كرد .\r\nآن‌گاه على ( ع ) رو به عبداللَّه بن عمر كرد و به او گفت :\r\n« بيعت كن » . عبداللَّه پاسخ داد :\r\n« تا همه بيعت نكنند ، من بيعت نخواهم كرد . »\r\n\r\n","description":"","footnote":"","page_name":" 33 ","page_number":33},
  {"content":"\r\n\r\nعلى ( ع ) گفت :\r\n« يك كفيل بياور » . ابن عمر گفت :\r\n« كفيل ندارم » .\r\nاشتر در حالى كه شمشيرش را بلند كرده بود رو به آن حضرت‌كرد وگفت :\r\n« اى اميرمؤمنان ! اجازه بده گردنش را بزنم . » على ( ع ) به اشترگفت :\r\n« رهايش كن من كفيل او خواهم شد » . آن گاه على ( ع ) رو به ابن عمر كرد و به او گفت : « تا آنجا كه من مىدانم تو از كودكى بد اخلاق بوده‌اى » . سپس اشتر گامى جلو نهاد و فرياد برآورد :\r\nاى مردم ! اين وصىّ اوصيا و وارث علم پيامبران است ، آنكه سختيها چشيده و بار محنتها به دوش كشيده ، مردى كه كتاب خدا بر ايمانش شهادت داده و رسول خدا ( ص ) او را به باغ رضوان مژده داده ، كسى كه فضيلتها در وجود او تكامل يافته و اولين و آخرين در سابقه و علم او با يكديگر هم عقيده هستند .\r\nاشتر پس از پايان سخنانش نزد على ( ع ) رفت و با آن حضرت بيعت كرد و پس از وى همه به على ( ع ) دست بيعت دادند .\r\n\r\n","description":"","footnote":"","page_name":" 34 ","page_number":34},
  {"content":"\r\n\r\n\r\nفصل چهارم : جانباز انقلاب\r\n\r\nآغاز فتنه\r\nبيعت عمومى به پايان رسيد . در اين حال عايشه در مكه بود . وقتى خبر كشته شدن عثمان به او رسيد ، پرسيد :\r\n« خلافت به كه رسيد ؟ »\r\nوقتى دانست كه مسلمان على عليه السلام را به خلافت برگزيده اند ، فرياد برآورد كه : « عثمان را مظلومانه كشتند بايد انتقام خون به ناحق ريخته شده او را گرفت ! »\r\nاشتر كه از ياران خاص على ( ع ) بود ، عهده دار حل مشكلات و بحرانهايى كه دشمنان به وجود مى آورند نيز به شمار مى رفت .\r\n« اما بعد ، تو ، همسر رسول خداصلى الله عليه وآله هستى و او به تو فرمان داده است كه در خانه‌ات بنشينى ، اگر اطاعت كردى كه اين براى تو بهتر است و اگر اصرار ورزيدى كه چوبدستىات را به دست گيرى و حجابت را كنار بگذارى و\r\n\r\n","description":"","footnote":"","page_name":" 35 ","page_number":35},
  {"content":"\r\n\r\nموهايت را در انظار مردم ظاهر كنى ، با توخواهم جنگيد تا تو را به خانه‌ات بازگردانم و در آنجا كه خوشنودى خداوند در آن است بنشانم . »\r\nوقتى نامه اشتر به عايشه رسيد رنگ از چهره اش پريد و اين پاسخ را براى اشتر فرستاد :\r\n« اما بعد ، تو اولين كسى هستى كه آتش فتنه را شعله ور ساختى ، مردم را به تفرقه دعوت كردى ، با پيشوايان مخالفت نمودى و سعى در كشتن خليفه عثمان كردى من يقين دارم ديرى نخواهد گذشت كه دست خدا انتقام خون خليفه مظلوم را از تو خواهد گرفت . نامه ات را خواندم و از مفهوم آن آگاه شدم ، به زودى خدا مرا از تو و يارانت درامان خواهد داشت . ان شاء الله . »\r\nآنگاه عايشه فرمان عزيمت از مكّه به سوى بصره را صادر كرد ، چون او بيم آن داشت كه اشتر وى را در مكّه‌باز يابد و اورا باز گرداند .\r\n\r\nنخستين اقدام\r\nوقتى به امير مؤمنان على عليه السلام خبر رسيد كه عايشه از مكه خارج شده است ، آن حضرت چاره اى نديد جز اينكه نهايت تلاش خود را جهت باز گرداندن وى به خانه‌اش انجام دهد . على ( ع ) تصميم به ترك مدينه گرفت و مردم مدينه را از قصد خود آگاه ساخت .\r\nزمان حركت فرا رسيد ؛ دراين حال گروهى از مردم مدينه نزد آن حضرت آمدند و از وى خواستند كه ايشان را از همراهى با آن بزرگوار معاف دارد و عذرشان اين بود كه آنان تمايلى به جنگ با اهل قبله ندارند .\r\nوقتى اين خبر به اشتر رسيد ، سراپاخشم شد و به حضور على عليه السلام رسيد و چنين گفت :\r\nاى اميرمؤمنان ! هرچند ما از مهاجران و انصار نيستيم ولى از تابعين\r\n\r\n","description":"","footnote":"","page_name":" 36 ","page_number":36},
  {"content":"\r\n\r\nايشانيم‌و گرچه اين گروه متخلف در سبقت در اسلام از ماپيشند ، ولى دربيعت باتوهمگى شريك هستيم . بيعت با تو امرى عمومى و فراگير بود ، هر كه عليه آن كار شكنى كند ، اخلالگر و عيبجوست . كسانى را كه قصد نا فرمانى دارند بازبان ، نكوهش كن و در صورتى كه اين اقدام مؤثر واقع نشود ، آنان را به زندان تأديب بيفكن . »\r\nاميرمؤمنان درپاسخ فرمود : « نه ، من‌آنان رابه راى ونظر خودشان رهامىكنم . »\r\nآنگاه على ( ع ) با جمعى از مهاجران و انصار از مدينه خارج شد ، وقتى كه در ربذه « 1 »  فرود آمد به آن حضرت خبر رسيد كه عايشه راه بصره در پيش گرفته است . على عليه السلام تصميم گرفت تا زمان آمادگى كامل جهت رويارويى با دشمنان در ربذه توقف كند .\r\n\r\nبسيج عمومى\r\nاميرمؤمنان على ( ع ) محمد بن ابى بكر و محمد بن جعفر را به منظور بسيج نيروهاى مردمى به كوفه اعزام كرد . آن دو تن نامه اى از على ( ع ) براى ابوموسى اشعرى حمل مى كردند و در نامه از ابوموسى خواسته شده بود كه سلاح و نيرو جهت يارى آن حضرت بفرستد .\r\nابوموسى مردى بود منافق و بسيار خبيث كه از دوران عثمان فرماندارى كوفه به وى سپرده شده بود . وقتى على ( ع ) به خلافت رسيد ، خواست اورا از حكومت كوفه عزل كند ، ولى اشتر از آن حضرت خواست تا زمان روشن شدن اوضاع و احوال ، وى را در مقام خود باقى گذارد .\r\nمحمدبن ابى بكر و محمد بن جفعر به كوفه رسيدند و نامه على ( ع ) را به ابوموسى دادند . او به مسجد رفت و بر فراز منبر قرار گرفت و مردم را به خانه\r\n\r\n","description":"","footnote":" ( 1 ) . ربذه در فاصله سه ميلى از شرق مدينه است : مؤلف . ","page_name":" 37 ","page_number":37},
  {"content":"\r\n\r\nنشينى تشويق كرد و ايشان را از يارى اميرمؤمنان على ( ع ) باز داشت . آن دو نزد امام ( ع ) بازگشتند و جريان را به آگاهى آن حضرت رساندند . با شنيدن گزارش آنان على عليه السلام خشمگين شد و از جاى برخاست و خطبه اى درنكوهش دشمنان ايراد كرد .\r\n\r\nاولين بسيجى\r\nپس از پايان سخنان على ( ع ) اشتر به سوى آن حضرت رفت و گفت :\r\n« اى اميرمؤمنان سخنت را شنيديم ، به حق سخن گفتى و در بيان مقصودت موفق بودى ، تو پسر عم پيامبر ، و داماد و وصى او و نخستين گرونده به او و اوّلين نماز گزار با او هستى ؛ در همه جنگها در كنارش حضور داشتى و تو از همه امت افضلى . هر كه از تو پيروى كند خوشبخت است و به فتح و پيروزى دست يافته و هر كه تو را نا فرمانى كند و از تو كناره گيرى نمايد ، جايگاهش دوزخ است . »\r\n« به جان خودم سوگند اى امير مؤمنان كه بر خورد طلحه و زبير و عايشه غير قابل پيش بينى نبوده . آنها دست بيعت به تو دادند و سپس از تو جدا شدند بى آنكه بدعتى از تو ظهور كند يا ستمى از تو به كسى برسد . اگر آنها ادعا مى كنند كه به خونخواهى عثمان برخاسته اند ، چرا از خود آغاز نمىكنند ، چه آنها نخستين كسانى بودند كه عليه عثمان قيام كردند و مردم را بر او شوراندند . »\r\nخدا را شاهد مى گيرم كه اگر آنها به فرمانبرى و اطاعت از تو باز نگردند ، ايشان را به عثمان ملحق خواهيم ساخت ، چون شمشيرها بر دوشهايمان و قلبها در سينه ها يمان است و ما امروز مانند ديروز هستيم . » اين را گفت و روى زمين نشست .\r\nعلى عليه السلام از سخنان اشتر خرسند شد و به يارى مردم كوفه اميدوار گرديد . از اين رو ، فرزندش حسن عليه السلام و عمار ياسر را به كوفه فرستاد . اما اين سفر به نتيجه نرسيد و ابوموسى اشعرى با همه توان خود مردم را از يارى على ( ع ) باز داشت .\r\n\r\n","description":"","footnote":"","page_name":" 38 ","page_number":38},
  {"content":"\r\n\r\nروزها گذشت و از حسن ( ع ) و عمار خبرى به على ( ع ) نرسيد . آن حضرت سخت نگران شد و اندوه سراپايش را گرفت .\r\nاشتر در برابر على ( ع ) ايستاد وگفت : « اى اميرمؤمنان ! در آغاز پيكى را به كوفه فرستادى ، سپس اين دو تن ( حسن ( ع ) و عمّار ) كه بهترين كسان بودند را روانه كردى ، من نمى دانم در كوفه چه پيش خواهد آمد . اكنون اى اميرمؤمنان ! اگر صلاح بدانى مرا به دنبال آنها به كوفه فرست ، چون مردم اين شهراز من فرمانبردارترند و اگر من به كوفه روم انتظار دارم كه هيچ كسى با من مخالفت نكند . » على ( ع ) به او فرمود : « به آنها بپيوند . »\r\n\r\nبازوى على ( ع )\r\nاشتربا شتاب خود را به كوفه رساند . او در بين راه به هر قبيله يا گروهى كه مىرسيد ، مىگفت :\r\nتا مركز فرماندارى همراه من بياييد .\r\nوقتى به كاخ فرماندارى رسيد انبوهى از مردم پشت سر او بودند ، اشتر خود را به درون كاخ رساند و با تازيانه ، غلامان ابوموسى را از كاخ بيرون راند . آنها دوان دوان خود را به مسجد رساندند ، در حالى كه ابوموسى بر فراز منبر بود و مردم را از شركت در جنگ باز مى داشت و در همين حال حسن عليه السلام به او مىگفت :\r\n« از نمايندگى ما بر كنار شو و از منبر ما فرودآى ، اى بى مادر . »\r\nعمّارنيز با ابوموسى درگير شده بود در همين حال غلامان ابوموسى از راه رسيدند و گفتند :\r\n« ابوموسى ! اين اشتر است كه داخل كاخ شد و ما را كتك زد و از كاخ بيرون راند . »\r\nابوموسى از منبر فرود آمد و به طرف كاخ رفت ، وقتى داخل كاخ شد اشتر برسرش فرياد كشيد :\r\n\r\n","description":"","footnote":"","page_name":" 39 ","page_number":39},
  {"content":"\r\n\r\n« از كاخ ما بيرون رو ، اى بى مادر ! خداجان ازتنت بيرون آورد ، به خدا سوگند تو از دير باز جزو منافقان بودى . »\r\nابوموسى در حالى كه از ترس بر خود مى لرزيد به اشتر گفت :\r\n« امشب را به من مهلت بده . »\r\nاشتر پذيرفت ولى به ابوموسى گفت :\r\n« امّا شب نبايد اينجا باشى . »\r\nابوموسى از كاخ خارج شد در حالى كه باور نمى كرد كه هنوز زنده است . مردم به درون كاخ هجوم بردند و خواستند اموال و اثاثيه ابوموسى را غارت كنند ، اما اشتر از اين عمل جلوگيرى كرد و به مردم گفت :\r\n« من او را پناه دادم و بيرون كردم و از فرماندارى بر كنار نمودم . »\r\nمردم از كاخ پيرون رفتند . آنگاه اشتر به مسجد رفت و خطبه اى مفصل ايراد كرد و در سخنان خود مردم را به يارى امير مؤمنان على عليه السلام تشويق نمود ، آنها اطاعت كردند و جهت يارى على عليه السلام داوطلب شدند . نُه هزار بسيجى از راه خشكى به فرماندهى امام حسن عليه السلام عازم شدند . همين تعداد نيرو نيز از راه آب به سوى على ( ع ) حركت كردند و همگى در « ذيقار » « 1 »  به آن حضرت پيوستند . على ( ع ) با تنى چند از ياران خود به استقبال نيروهاى از راه رسيده رفت و به ايشان خوش آمد گفت و براى آنها به ايراد سخن پرداخت . سپس همهء سپاه به سوى بصره حركت كردند درحالى كه اشتر جلودار نيروهاى بسيجى كوفه بود .\r\n\r\n","description":"","footnote":" ( 1 ) . ذيقار ، چشمهء آبى است ميان كوفه و واسط . ( المنجد ) ","page_name":" 40 ","page_number":40},
  {"content":"\r\n\r\n\r\nفصل پنجم : مرد جنگ\r\n\r\nدر جنگ جمل\r\nشيخ مفيد ( ره ) در كتاب جمل ، از امام باقر عليه السلام روايت مىكند كه اميرمؤمنان على عليه السلام در رأس دوازده هزار سپاهى به سوى بصره حركت كرد . فرماندهء جناح راست او عمار ياسر در رأس هزار رزمنده قرار داشت ، و فرماندهء جناح چپ لشكر ، مالك اشتر بود كه فرماندهى هزار رزمنده را به عهده داشت . « 1 » \r\nدر واقعهء جمل ، اشتر چنين رجز مىخواند و بر دشمن حمله مىكرد :\r\nما كسانى هستيم كه هر گاه جنگ نيش باز كند ،\r\nو همهء درها را به روى ما ببندد ،\r\nو از كينه و خشم ، جامه بر تن به درد ،\r\nما پيشتاز خواهيم بود و نه دنباله‌رو .\r\nدشمن را نبايد كوچك شمرد .\r\n\r\n","description":"","footnote":" ( 1 ) . جمل ، شيخ مفيد ، ص 142 . ","page_name":" 41 ","page_number":41},
  {"content":"\r\n\r\nهر كه امروز از دشمن هراس به دل راه داده باشد من از دشمن هراسى ندارم .\r\nنه از نيزهء آنها باك دارم و نه از تيغ آنان .\r\nعلقمه گويد : به اشتر گفتم : « تو كه با كشتن عثمان مخالف بودى ، چرا اكنون در بصره هستى ؟ » اشتر در پاسخ گفت :\r\n« اينان با على عليه السلام بيعت كردند ، آن گاه عهد و پيمان خود را شكستند .\r\nاين پسر زبير بود كه عايشه را وادار كرد كه از خانه‌اش خارج شود ، از اين رو پيوسته از خداوند درخواست مىكردم كه مرا با وى روبه‌رو كند ، خدا دعايم را مستجاب گردانيد و من با او روبه‌رو شدم و ضربه‌اى بر سرش وارد ساختم و او را از پاى درآوردم . »\r\nجنگ فراگير شد و قلب‌هاى دو سپاه با يكديگر درگير شدند . عدىبن‌حاتم به ميدان رفت و يك چشم خود را از دست داد . آن گاه اشتر به ميدان رفت .\r\nعبدالرحمن بن عتاب در حالى كه خون از او مىريخت با اشتر روبه رو شد ، اشتر او را بغل كرد و بشدّت به زمين كوفت . عبدالرحمن در حالى كه نزديك بود جان بدهد خود را از چنگ اشتر رهانيد .\r\nشيخ مفيد در جمل آورده است ، آخرين كسى كه افسار شتر عايشه را به دست گرفت مردى از قبيله ضبَّه بود و چنين رجز مىخواند :\r\n« ما فرزندان ضبّه ، ياران جَمَليم .\r\nبا كناره‌هاى شمشيرهايمان در سوگ عثمان نشسته‌ايم .\r\nپير ما را باز پس دهيد . »\r\nاشتر خود را به او رساند و چنين سرود :\r\n« چگونه عثمان را بازگردانيم در حالى كه پوستش نيز خشكيده است . »\r\nاشتر گويد : آن گاه ضربه‌اى بر سر او وارد ساختم و او را دو نيم كردم . « 1 » \r\n\r\n","description":"","footnote":" ( 1 ) . جمل ، شيخ مفيد ، ص 170 . ","page_name":" 42 ","page_number":42},
  {"content":"\r\n\r\nوقتى هر دو سپاه در جمل روبه روى يكديگر قرار گرفتند ، اشتر و جُنْدَب بن زُهَيْر در حالى كه غرق در سلاح بودند به شتر عايشه ، حمله‌ور شدند و عبدالرحمن بن عَتَّاب و مَعْبد بن زُهَيْر را كشتند . جندب بر عبداللَّه بن زبير تاخت ولى وقتى او را شناخت به او گفت : « تو را به عايشه مىبخشم . » « 1 » \r\nاشتر گويد : « در جنگ با عبدالرحمن بن عتّاب روبه رو شدم ، او را بسيار زورمند ولى احمق يافتم ، مهلتش نداده و او را كشتم . سپس با اسْود بن عَوْف روبه رو شدم و او را توانمند و شجاع يافتم ، به سختى توانستم خود را از او رها كنم در اين حال آرزويم اين بود كه كاش با او روبه رو نمىشدم ، جُنْدب بن زُهَيْر خود را به من رساند و اسود را كشت .\r\nآن‌گاه عبداللَّه بن حكيم را ديدم كه پرچم قريش را به دست داشت و با عدىّبن حاتم درگير شده بود و آن دو مانند دو شير نر با يكديگر مىجنگيدند ، خود را به حريف رسانديم و او را كشتيم . سپس اسْوَدُ بن أبى البَخْتَرىّ مهار شتر عايشه را به دست گرفت و كشته شد ، پس از او عمروبن اشرف مهار را به دست گرفت و او نيز كشته شد و همراه وى سيزده تن از خانواده‌اش كشته شدند . »\r\nابو مِخْنَف از عبدالرحمن بن طود بكرى روايت مىكند كه به خويشان خود چنين گفت : « عمرو را من كشتم و در آن حال اشتر پشت سر من قرار داشت ، و من و جمعى از پيشتازان در جلو بوديم ، من با نيزه ضربه‌اى بر عمرو وارد ساختم كه گمان ندارم اين ضربه به حساب اشتر گذارده شود و او هم مىداند كه پشت سر من قرار داشت ، امّا همهء مردم مىگويند كه اشتر قاتل عمرو است و من نمىخواهم كه با همهء مردم درگير باشم .\r\nوقتى سخن عبدالرحمن به گوش اشتر رسيد گفت : به خدا سوگند اگر من\r\n\r\n","description":"","footnote":" ( 1 ) . همان مدرك ، ص 178 . ","page_name":" 43 ","page_number":43},
  {"content":"\r\n\r\nآتش درون او ( عمرو ) را خاموش نكرده بودم عبدالرحمن به او نزديك نمىشد و قاتل او جز من كسى نيست و شكار از آن كسى است كه ضربهء كارى را وارد كند .\r\nعبدالرحمن گفت : من با اشتر در اين باره مخالفتى ندارم ، آنچه او گفت همان درست است و من چگونه مىتوانم با رأى همهء مردم مخالفت كنم .\r\n\r\nدر جزيرهء فراتى\r\nپس از پايان جنگ جمل ، على عليه السلام او را به سمت فرماندارى جزيره منصوب كرد .\r\nنصربن‌مزاحم مىنويسد : على ( ع ) اشتر را فرماندار موصل ، نصيبِين ، دارا ، آمِد ، هيت ، عانات و همهء توابع آنها از سرزمينهاى جزيره نمود . از سوى ديگر ، معاويه ، ضحّاك بن قيس را به فرماندارى بخشهايى كه زير نفوذ او بود فرستاد . اين بخشها شامل حَرَّان ، رَقَّه ، رُهاء و قَرْقِيسِياء بود . شايان ذكر است كه همهء طرفداران عثمان كه در كوفه و بصره بودند به شهرهاى جزيره كه زير سلطهء معاويه قرار داشت گريختند .\r\nاشتر بيرون آمد در حالى كه هدفش به چنگ آوردن ضحّاك ( نمايندهء معاويه ) بود ، هنگامى كه اين گزارش به ضحّاك رسيد به مردم « رَقِّه » كه همه عثمانى بودند پيام فرستاد و از ايشان استمداد كرد . آنان به كمك شتافتند و سپاهى به فرماندهى « سِماك بن مَخْزمه » تشكيل داداند . ضَحّاك و سَماك در محلى ميان « حرّان » و « رقّه » به نام « مَرْج مَرِينا » به يكديگر پيوستند . اشتر و نيروهايش خود را به آنان رسانده و جنگ سختى آغاز شد .\r\nشب هنگام كه دو طرف دست از جنگ كشيدند ، ضحاك تمام شب را راهپيمايى كرد و خود را به حران رساند . بامداد كه اشتر از ماجرا آگاه شد آنان را تعقيب كرد تابه « حران » رسيد و اشتر آنان را محاصره كرد . اين خبر به معاويه رسيد . يك گروه امداد به فرماندهى عبدالرحمن بن خالد همراه با جمعى اسب\r\n\r\n","description":"","footnote":"","page_name":" 44 ","page_number":44},
  {"content":"\r\n\r\nسوار جهت يارى ضحّاك روانه كرد . وقتى خبر به اشتر رسيد آرايش رزمى خود را نظم بخشيد ، و سواره نظام و پياده نظام را در جاهاى مناسب قرار داد ، آن گاه بر دشمن فرياد برآورد كه :\r\nاى روبهان پرفريب ! به مانند مه ، در اين سرزمين فرود آمديد . مردم از هر سو فرياد برآوردند كه : اى بندگان خدا ! اندكى درنگ كنيد ، به خدا سوگند شما پيروزيد .\r\nاشتر از آنجا نيز گذشت تا به « قَرْقيسِيا » رسيد ، آنان نيز در لاك خود فرو رفتند . گزارش انصراف اشتر از جنگ به عبدالرحمن بن خالد رسيد ، او نيز از جنگيدن خوددارى ورزيد و به شام بازگشت .\r\n\r\nبازوى توانمند على ( ع )\r\nهنگامى كه على عليه السلام زياد بن نضر حارثى و شُرَيْح‌بن هانى حارثى را در رأس نيروهاى پيشتاز به سمت شام گسيل داشت ، آن دو و نيروهاى تحت امرشان از فرات گذشتند و به نيروهاى معاويه رسيدند . ابوالأعور سُلَمّى ( فرماندهء نيروهاى شام ) در رأس افراد خود پيش آمد ، زياد و شريح او را به اطاعت از على ( ع ) فرا خواندند ، ولى آنان نپذيرفتند . آن دو فرمانده ، نامه‌اى به اين مضمون براى على ( ع ) فرستادند :\r\n« . . . ما به ابوالأعور سُلَمّى در « سورالروم » برخورد كرديم . او و افراد تحت امرش را به فرمانبرى از تو فرا خوانديم ، ولى او اين پيشنهاد را نپذيرفت . ما را به آنچه مىخواهى فرمان ده . »\r\nعلى ( ع ) پس از دريافت نامه ، اين پيام را براى اشتر فرستاد :\r\n« اى مالك ! زياد و شريح پيكى نزد من فرستادند كه مرا مطلع ساخت كه آنها با ابوالأعور سُلَمّى و سپاهيان شام در « سورالروم » برخورد داشتند . پيك آنها مرا آگاه ساخت كه هر دو سپاه روياروى يكديگر ايستاده بودند . بشتاب ، بشتاب به سوى\r\n\r\n","description":"","footnote":"","page_name":" 45 ","page_number":45},
  {"content":"\r\n\r\nيارانت ، هر گاه به آنها رسيدى تو فرماندهء ايشان هستى . زينهار از اينكه تو در جنگ پيشگام شوى ، پيش از آنكه آنها جنگ را آغاز كنند ، با ايشان ملاقات كن و به سخنانشان گوش فرا ده و كينه‌ات از آنان سبب نشود كه با ايشان جنگ كنى پيش از آنكه آنان را فراخوانى و چندين بار با ايشان اتمام حجّت كن . زياد را به فرماندهى جناح راست منصوب كن و شريح را در رأس جناح چپ قرار ده و خود در ميان يارانت قرار گير . آن قدر به دشمن نزديك مشو كه گويى جنگ افروز هستى ، و آن قدر از دشمن فاصله مگير كه گويى از جنگ هراسانى ، تا من نزد تو برسم كه من با شتاب به سوى تو خواهم رسيد . « ان شاءاللَّه »\r\nهمزمان على عليه السلام نامه‌اى به زياد و شريح نگاشت كه :\r\n« امّا بعد ، من مالك را بر شما فرمانده قرار دادم ، بر شماست كه مطيع و فرمانبر او باشيد . او كسى نيست كه وجودش مايهء نگرانى باشد . او كسى نيست كه در جايى كه لازم است شتاب كند كندى پيشه كند ، و يا جايى كه بايد به كندى گرايش كند شتاب گيرد .\r\nو من او را همانند شما فرمان دادم كه در جنگ با دشمن پيشى نگيرد ، تا با ايشان روبه‌رو شود و ايشان را فرا خواند و اتمام حجّت كند ، ان شاءاللَّه . »\r\nمالك اشتر بنا به فرمان فرماندهء كل قوا حركت كرد تا به نيروهاى پيشتاز رسيد و دستور امام را به اجرا گذاشت .\r\n\r\nنخستين جنگ اشتر در صفين\r\nمعاويه سپاه انبوهى را در كناره‌هاى رود فرات فرود آورد ، او گمان داشت كه اگر قهرمانان عراق به آب دسترسى نداشته باشند عقبگرد خواهند كرد و از جنگ دست خواهند كشيد .\r\nعلى عليه السلام از اين واقعه ، غمناك به نظر مىرسيد و آمادهء نبردى\r\n\r\n","description":"","footnote":"","page_name":" 46 ","page_number":46},
  {"content":"\r\n\r\nسهمگين با دشمن بود . آن حضرت نخست به مركز قبيلهء « مَذْحِج » رفت و آنان را آمادهء كارزار يافت . آن گاه از قبيلهء « كِندَه » سان ديد و ايشان را نيز آمادهء نبرد با دشمن پست و پليد ديد . اشْعَث كِندى خود را به على ( ع ) رساند و گفت : اى امير مؤمنان ، آيا دشمن نابكار ، آب فرات را از ما دريغ مىدارد در حالى كه شما در ميان ما هستى ، و ما شمشيرهايمان را در دستهايمان مىفشريم ، ما را با دشمن واگذار كه به خدا سوگند بازنخواهيم گشت مگر آنكه آب را به دست گيريم ، و يا جان به جان آفرين تسليم كنيم .\r\nاى اميرمؤمنان ! به اشتر فرمان ده تا با سواران خود ، به نقطه‌اى كه مىگويم بيايد . على عليه السلام به اشعث فرمود : اين اختيار را به تو واگذار مىكنم . اشعث بازگشت و در ميان مردم فرياد مىزد :\r\n« هر كه آب مىخواهد وعده‌گاهش سپيده دم است كه من در آن زمان به سوى آب خواهم رفت . »\r\nشبانگاه دوازده هزار مرد جنگى در اطراف او گرد آمدند ، اشعث نيز اسلحهء خود را بر تن بست . بامداد در رأس سپاه خود به دشمن حمله كرد تا به مركز سپاه دشمن رسيد . سپس با صداى بلند گفت : من اشعث بن قيس هستم از آب دست برداريد . ابوالأعور فرياد برداشت : نه به خدا سوگند تا زمانى كه شمشيرها ما و شما را در برگيرد خواهيم جنگيد . اشعث گفت : به خدا قسم همين را پيش‌بينى مىكردم .\r\nدر اين زمان اشتر و نيروهاى سوارهء تحت فرمان او ، در نقطه‌اى كه على ( ع ) به او فرمان داده بود متمركز شدند . اشعث به او پيام داد كه با اسب به قلب دشمن يورش بريد ؛ اشتر و نيروهايش چنان بر اسبها تاختند و به پيش رفتند تا آنجا كه سُمهاى اسبان در آب فرو رفت ، و شمشيرها بر بدن دشمنان نشست و همه پا به فرار نهادند . « 1 » \r\n\r\n","description":"","footnote":" ( 1 ) . وقعهء صفين ، منقرى ، ص 68 ، چاپ ايران . ","page_name":" 47 ","page_number":47},
  {"content":"\r\n\r\nآن‌گاه كه سپاه معاويه آب رابر لشكر على عليه السلام بست ، اشعث‌بن قيس خطاب به عمروعاص فرياد برآورد : واى بر تو اى عمرو ! من گمان مىكردم تو مرد عاقلى هستى امّا اكنون تو را مردى بىعقل مىيابم ، آيا گمان دارى كه ما بگذاريم تو به آب دسترسى داشته باشى ، مادرت به عزايت بنشيند ، چه امر بزرگى را اراده كرده‌اى ! عمرو در پاسخ گفت : به خدا سوگند ، امروز خواهيم ديد كه ما به عهد و پيمان خود وفادار و استوار هستيم و با بردبارى و جديّت با تو روبه‌رو خواهيم شد .\r\nاشتر بر عمرو فرياد زد :\r\nاى پسر عاص ! مردم ما خواهان جنگ با تو هستند ، آنها مىخواهند آگاهانه بجنگند و نه با انگيزهء تعصّبات قومى و نژادى و فرقه‌اى . آنگاه اشعث تكبير گفت و اشتر نيز بانگ اللَّه اكبر سر داد و هر دو بر شاميان حمله بردند و آنان را شكست دادند . « 1 » \r\nآن گاه اشتر ، حارث بن هَمَّام نَخَعى را فرا خواند و پرچم را به دست وى سپرد ، و به او گفت : اى حارث ، اگر نه اينكه مىدانستم كه تو تا هنگام مرگ صبور و بردبار هستى پرچم را از تو مىگرفتم و مهرت از قلبم مىرفت . گفت : اى مالك به خدا سوگند امروز تو را خرسند خواهم كرد يا خود خواهم مرد ، دنبال من بيا . آن گاه به پيش تاخت در حالى كه اين چنين مىسرود :\r\nاى اشترِ نيك و اى بهترين مرد از قبيلهء نخع ،\r\nو اى هميشه پيروز ، زمانى كه ترس فراگير است .\r\nتو در هنگام جنگ گسترده ، بىتجربه نيستى ،\r\nدشمن به جزع افتاد و وحشت و هراس در دل آنان رسوخ كرد ،\r\nآنها جرعهء تلخ شكست را نوشيدند ؛\r\nاين از تو دور نيست كه امروز به ما آب بنوشانى .\r\n\r\n","description":"","footnote":" ( 1 ) . همان ، ص 89 . ","page_name":" 48 ","page_number":48},
  {"content":"\r\n\r\nآن گاه اشتر ، پرچمدار خود حارث را فراخواند و بر سرش بوسه زد و گفت :\r\nامروز جز خير و خوبى چيزى در پيش نداريم . سپس اشتر افراد تحت امر خود را تشويق كرد و به ايشان گفت : جانم فدايتان باد ؛ مانند كسى كه تحت فشار قرار گرفته و اميدوار گشايش است حمله كنيد ، هر گاه نيزه‌ها به سوى شما نشانه رفت در آنها بپيچيد و هر گاه شمشيرها شما را هدف گرفت دندانهايتان را بر هم فشار دهيد ، چون اين كار شما را مصمّمتر مىسازد و با سرهايتان به استقبال دشمن بشتابيد .\r\n\r\nرشادتهاى اشتر\r\nآن روز اشتر ، سوار بر اسبى كوتاه و تيره رنگ بود . نبرد بشدّت هر چه تمامتر درگرفت . در آن نبرد ، اشتر هفت تن از افراد سرشناس دشمن را به هلاكت رساند ، و اشعث پنج تن را كشت . شاميان فرار را بر قرار ترجيح دادند و همه از ميدان نبرد گريختند . نام كسانى كه اشتر آنان را كشت از اين قرار است :\r\n1 . صالح بن فيروز عَكّى .\r\n2 . مالك سَلْمانى .\r\n3 . رياح بن عتيك غسّانى .\r\n4 . اجلح بن منصور كندى كه سوار مردِ معروفِ شاميان بود .\r\n5 . ابراهيم بن وَضّاح جُمَحى .\r\n6 . زامل بن عبيدهء حِزامى .\r\n7 . محمد بن روضهء جُمَحى .\r\nاولين كسى كه اشتر در آن روز او را به قتل رساند ، صالح بن فيروز بود . نخست او در مقابل اشتر قرار گرفت و اين چنين رجز خواند :\r\nاى صاحب اسب تيره رنگ ،\r\nاگر مىخواهى به نزد ما بيا ،\r\n\r\n","description":"","footnote":"","page_name":" 49 ","page_number":49},
  {"content":"\r\n\r\nمن فرزند عزّت و كرامتم .\r\nو سرور قبيلهء عَكّ .\r\nاشتر به نبرد با او رفت در حالى كه اين رجز را بر زبان داشت :\r\nسوگند خورده‌ام كه تا ضربهء خود را فرود نياورم باز نگردم .\r\nبا شمشير صيقل يافته‌ام ضربتى شگفت آور مىنوازم .\r\nمن فرزند قبيلهء مَذْحجْ نيكان هستم .\r\nاز بهترين پدرها و مادرها .\r\nآن گاه با نيزه به حريف خود حمله‌ور شد و ضربه‌اى به او زد كه از پشت سرش بيرون آمد و او را كشت . پس از او سوارمرد ديگرى به نام مالك بن ادهم سَلْمانى كه يكى از سواركاران به نام اهل شام بود به ميدان آمد در حالى كه اين رجز را مىخواند :\r\nمن نيزهء خود را براى قاتل صالح آماده كرده‌ام ،\r\nنيزه‌ام آماده براى دشمنان است ،\r\nبراى سوارمردى كه هدف من قرار دارد .\r\nاين را گفت و بر مالك اشتر حمله‌ور شد . وقتى به وى نزديك شد ، اشتر روى اسب خود پيچش كرد و با اين واكنش ، نيزهء حريف به خطا رفت . سپس اشتر روى اسب خود قرار گرفت ، و با نيزهء خود حريف را نشانه رفت در حالى كه اين چنين رجز مىخواند :\r\nاين بار نيزهء باوفايت به تو خيانت كرد ،\r\nدر حالى كه پيش از آن هماوردان را با آن مىكشتى .\r\nآن را براى بهترين قحطانى پيچاندى ،\r\nزاغ چشمى كه نه پست است و نه ترسو .\r\nهمزمان با خواندن رجز حريف را كشت . آن گاه سوار مرد ديگرى به نام\r\n\r\n","description":"","footnote":"","page_name":" 50 ","page_number":50},
  {"content":"\r\n\r\n« رياح‌بن عتيك » به ميدان آمد و اين رجز را مىخواند :\r\nمن انتقام خون مالك بن ادهم را از تو خواهم گرفت ،\r\nبا خيالى راحت و خاطرى آسوده ،\r\nبا بازوانى نيرومند و كمرى استوار و محكم .\r\nاشتر به سوى او رفت در حالى كه اين رجز را زمزمه مىكرد :\r\nآرام باش و از هماوردى من گريزان مباش ،\r\nهماوردى با مردى داراى قلبى استوار ،\r\nكه در نبردها دعوت حريف را مىپذيرد ،\r\nو با شمشير بر دشمنان مىتازد .\r\nاشتر بر او نيز تاخت و او را كشت . آن گاه سوار مرد ديگرى به نام ابراهيم بن وَضّاح به نبرد با اشتر آمد و چنين رجز مىخواند :\r\nاى اشْتَر آيا خواهان مبارزه با من هستى ؟\r\nمبارزه با قهرمانى تيزچنگ و با عزّت ،\r\nدر برابر حريف مقاومت مىكند و خود را به او مىچسباند .\r\nاشتر به نبرد با او رفت و اين رجز را مىخواند :\r\nآرى ! آرى ! من نيز در جستجوى چنين هماوردى هستم ،\r\nشمشيرى همراهم هست كه آهن را به دو نيم مىكند ،\r\nو مانند داس ، گردن دشمن را درو مىكند .\r\nاين را گفت و حريف را به هلاكت رساند . آن گاه سوار مرد ديگرى به نام « زامل‌بن عتيك » كه يكى از پرچمداران معاويه بود به ميدان آمد ، و اين رجز را بر لب داشت :\r\nاى صاحب شمشير به خون آغشته ،\r\nواى صاحب زرهء زرين فام .\r\n\r\n","description":"","footnote":"","page_name":" 51 ","page_number":51},
  {"content":"\r\n\r\nآيا آمادهء حمله به جوان رزمجو هستى ؟\r\nآنكه نيزه‌اى دارد كه نوك آن مستقيم است ،\r\nو سازشكار و ترسو نيست .\r\nسپس با نيزه به اشتر حمله‌ور شد و آن را حوالهء زره اشتر نمود ، اشتر از اسب به زير آمد و صدمه‌اى به او نرسيد . آن گاه اشتر بر حريف تاخت و نخست اسب او را پى كرد و سپس بر خود وى حمله برد در حالى كه اين رجز را مىخواند :\r\nيا بايد من كشته شوم و يا تو را بكشم ،\r\nپيش از تو پنج تن ديگر را كشته‌ام ،\r\nو هر يك از آنان قهرمانى مانند تو بودند .\r\nدر حالى كه هر دو پياده بودند آن گاه اشتر او را كشت . پس از آن سوار مردى به نام « اجلح بن منصور » به ميدان اشتر آمد ، اجلح يكى از سواركاران سرشناس عرب بود . او اسبى به نام « لاحق » داشت ، وقتى ديد اشتر به سوى او مىرود ، تمايلى به رويارويى با وى نداشت ، امّا از اينكه از ميدان نبرد باز گردد خجالت مىكشيد ، بنابراين به سوى اشتر رفت و اين رجز را مىخواند :\r\nسوار بر لاحق به ميدان رو و حريف را مهلت مده . . .\r\nاشتر بر وى حمله برد و اين رجز را سرود :\r\nدر دام اشتر مذحجى گرفتار شده‌اى .\r\nسوار مردى در حلقه‌هاى متحرك ،\r\nمانند شيرى بر آشفته ،\r\nكه هر گاه حريف او را بخواند از رويارويى با او گريزان نباشد .\r\nاين را گفت و او را از پاى درآورد . آن گاه محمد بن روضه جُمَحى به ميدان رفت و از هر سو بر سپاه عراق مىتاخت در حالى كه چنين مىگفت :\r\n\r\n","description":"","footnote":"","page_name":" 52 ","page_number":52},
  {"content":"\r\n\r\nاى مردم كوفه اى اهل فتنه .\r\nاى كشندگان عثمان .\r\nبا شمشير بر شما مىتازم ولى ابوالحسن را نمىبينم .\r\nمالك اشتر بر او تاخت و با خواندن اشعارى در نكوهش طرفداران عثمان ، خطاب به آنان چنين گفت :\r\nخداوند غم شما را به شادى مبدل نسازد ،\r\nو بر شما خفت و خوارى نازل گرداند ،\r\nاين را گفت و بر حريف حمله ور شد و او را كشت . « 1 » \r\nآن گاه اشتر با شمشير بر سپاه دشمن يورش برد و چنان حمله‌اى كرد كه شاميان را از كنارهء فرات به عقب راند و اين چنين رجز مىخواند :\r\nآنچه در گذشته انجام شده است را ديگر بار به خاطر نياوريد ،\r\nچون خداوند است كه مردگان را بار ديگر زنده مىكند .\r\nمن امروز سپاه خود را به فرات وارد مىكنم ،\r\nكه يالهايشان را غبار گرفته يا همهء ما كشته شويم . « 2 » \r\n\r\n","description":"","footnote":" ( 1 ) . وقعهء صفين ، نصربن مزاحم ، ص 90 .  ( 2 ) . وقعهء صفين ، منقرى ، ص 93 . ","page_name":" 53 ","page_number":53},
  {"content":"\r\n . \r\n","description":"","footnote":"","page_name":" 54 ","page_number":54},
  {"content":"\r\n\r\n\r\nفصل ششم : شير شرزه\r\n\r\nحماسه‌هاى اشتر\r\nمسعودى در تاريخ خود مىنويسد : پيش از غروب آفتاب روز آخر ماه محرم على عليه السلام به شاميان پيام داد كه :\r\n« من با كتاب خدا با شما اتمام حجّت مىكنم و شما را به قرآن فرا مىخوانم و من پيام خود را به همهء شما ابلاغ نمودم ، خدا خيانتكاران را دوست نمىدارد . » شاميان پاسخى ندادند جز اينكه گفتند : شمشير ميان ما و شما حاكم است و جنگ تا مرگ ناتوان ادامه دارد .\r\nروز چهارشنبه ، اوّل ماه صفر ، على ( ع ) فرمان آماده باش به سپاه خود داد و اشتر را به سپاه معرفى كرد . از سوى ديگر ، معاويه لشكر خود را به جنگ فراخواند و حبيب بن مَسلَمه فِهْرى را جانشين خود معرفى كرد . در آن حال ، سپاه عراق و سپاه شام در برابر يكديگر صف‌آرايى كردند و بر يكديگر يورش بردند ، كه در نتيجه از هر دو گروه جمعى كشته شدند .\r\nهمچنين از برخى از فرماندهان سپاه على عليه السلام روايت شده است كه اميرمؤمنان على ( ع ) در روز هفتم كه روز سه شنبه بود ، اشتر را به فرماندهى قبيلهء\r\n\r\n","description":"","footnote":"","page_name":" 55 ","page_number":55},
  {"content":"\r\n\r\nنخع و ديگر قبيله‌ها گماشت و معاويه ، حبيب بن مسلمه فهرى را به هماوردى او روانهء ميدان كرد . جنگ سختى ميانشان درگرفت كه به كشته و زخمى شدن هر دو طرف انجاميد و زخميان سپاه شام بيشتر بود . « 1 » \r\nخوارزمى در مناقب مىنويسد : در آخرين روز ماه صفر ، اميرمؤمنان على ( ع ) صبحگاهان به منظور سان ديدن از سپاه خود ايستاد . نخست ، سعيد بن قيس همدانى با سواران خود در برابر جايگاه موضع گرفتند . آن‌گاه اشتر با افراد تحت امر خود آمدند ، سپس حجربن عدى كندى و قيس بن سعد بن عباده حضور يافتند . پس از آن عبداللَّه ابن عباس ، سليمان بن صُرَد خُزاعى ، مُغَيْرةبن‌خالد ، رُفاعةبن‌شَدّاد و جُنْدَب‌بن‌زهيربه حضور آن حضرت رسيدند .\r\nعلى ( ع ) زره رسول خدا صلى اللَّه عليه و آله را بيرون آورد و شمشير رسول خدا ( ص ) را به كمر بست و چوبدستى رسول خدا ( ص ) را به دست گرفت . آن گاه متوجه اشتر شد و به او فرمود : اى مالك ! پرچمى همراه من هست كه تاكنون در هيچ نبردى آن را نيفراشتم و اين نخستين پرچمى است كه پيامبر صلى اللَّه عليه و آله در جنگ با دشمنان اسلام برافراشت . آن حضرت در هنگام وفات به من فرمود :\r\n« اى اباالحسن ! تو با ناكثين و مارقين و قاسطين پيكار خواهى كرد و چه رنج و محنتى از سوى شام به تو خواهد رسيد ؛ امّا تو بردبارى پيشه‌كن كه خدا با صابران است . »\r\nآن گاه على عليه السلام آن پرچم را بيرون آورد در حالى كه پوسيده وكهنه شده بود . سپاه با ديدن آن به گريه افتادند و خود آن حضرت نيز گريست و آنها كه توانستند آن را بوسيدند . سپس على ( ع ) به قنبر فرمود : نيزهء رسول خدا را بيرون آر ؛ نيزه‌اى كه به فرزندم حسن عليه السلام مىرسد و پس از او به فرزندم حسين عليه السلام خواهد رسيد .\r\nعلى ( ع ) پيشاپيش سپاه خود حركت كرد تا به رزمگاه رسيد . در آنجا صفها را منظم\r\n\r\n","description":"","footnote":" ( 1 ) . مروج الذهب ، ج 3 ، ص 110 . ","page_name":" 56 ","page_number":56},
  {"content":"\r\n\r\nكرد و همه آمادهء جنگ شدند . نخستين كسى كه از شاميان به ميدان آمد ، مردى بود با زرهى مطلّا و كلاهخودى بر سر و شمشيرى حِمْيَرى در دست ، فرياد برآورد كه : اى اهل عراق ! امروز خونها بر زمين روان مىشود ، همان‌گونه كه آب در رودخانه جارى است . امروز خون شما را مىريزيم ، اكنون كسى از شما به جنگ من بيايد .\r\nعمروبن عدى نخعى به جنگ با او شتافت و به او گفت : اى شامى ! تو اولين كشته هستى . آن گاه با يكديگر پيكار كردند و عمرو تيزدستى كرد و ضربتى بر حريف وارد ساخت كه او را از پاى درآورد . سپس در جاى خود ايستاد و گفت : اى اهل شام ! يك تن ديگر به ميدان بيايد . در پاسخ به اين درخواست ، مردى كه به شجاعت مشهور بود و معاويه او را براى روزهاى سخت ذخيره مىكرد و نامش « ابو جندب عبيد بن ذؤيب سكونى » بود به ميدان آمد و عمرو را به شهادت رسانيد .\r\nپس از او عبيداللَّه بن بشير نخعى به جنگ ابو جندب رفت و او نيز شهيد شد . بعد از او « ستحير بن يحياى نخعى » كه مردى فقيه و نيك و اهل بخشش بود به مبارزهء با ابوجندب رفت و او نيز به دست ابوجندب به شهادت رسيد .\r\nاشتر با ديدن اين صحنه بسيار خشمگين شد و از عموزادهء خود « طرفل بن عبيده » خواست كه زرهش را به او عاريه دهد ، چون اشتر مىدانست كه اگر با تن‌پوش رزمى خود به نبرد ابوجندب رود او از رويارويى با وى سر باز مىزند . اشتر به ميدان رفت در حالى كه ابوجندب بر كُشتگان خود نظاره مىكرد . اشتر بر او بانگ زد و گفت : خدا تو را بكشد كه سروران قبيلهء نخع را كشتى . ابوجندب گفت :\r\nكشتن آنها واجب بود چون ايشان بر ضد عثمان شورش كرده بودند .\r\nاشتر گفت : شما شاميان چقدر احمق هستيد ؛ معاويه شما را با اين حرفهاى بيهوده فريب داده ، شما پيرو مخلوق هستيد ولى خالق را معصيت مىكنيد .\r\nابوجندب نمىدانست كه اشتر حريف اوست ، او با شمشير به اشتر حمله كرد ، اشتر ضربهء او را با سپر بى اثر كرد ، آن گاه ضربتى بر سر حريف فرود آورد كه از پاى درآمد . اشتر در جاى خود ايستاد و مبارز خواست ، هماوردى به ميدان آمد ، اشتر\r\n\r\n","description":"","footnote":"","page_name":" 57 ","page_number":57},
  {"content":"\r\n\r\nاو را كشت ، سپس هر كه به ميدان آمد او را كشت ، تا اينكه دوازده تن را به هلاكت رساند . آن گاه با چهره‌اى غمبار از ميدان بازگشت . برادرش به او گفت : چقدر جان خود را به خطر مىاندازى ؟ از قديم گفته‌اند :\r\nاى كوزه‌اى كه زمانهاى بس دراز از تو سيراب شديم ،\r\nروزى خواهد رسيد كه تو را شكسته ببينيم .\r\nاشتر در پاسخ گفت :\r\nآيا پس از عمّار و هاشم مِرْقال ،\r\nو فرزند بديل ، قهرمان جنگها ،\r\nآرزوى ماندن در انديشهء تو هست ؟\r\nما بارها انگشت ابهام را به دندان گزيده‌ايم ،\r\nامّا امروز از جنگ باكى نداريم .\r\nآن گاه مردى از شاميان به ميدان آمد و فرياد برآورد : اى اهل عراق ! كدام يك از شما دوازده تن از ما را كشت كه برادر و عمو و دايى من در ميان آنها بودند ؟ اشتر به او گفت : تو نيز هم اكنون به خواست خدا به آنها خواهى پيوست و سپس اين چنين سرود :\r\nمنم جوان خوش طبع از قبيلهء كِنده ،\r\nدر جامه‌هاى ديبا و جواهرنشان مىدرخشم .\r\nاين راگفت و چنان ضربه‌اى بر سر حريف زد كه سرش را پرتاب كرد . « 1 » \r\n\r\nاشتر مىخروشد\r\n« ابو مخنف » از غلام اشتر روايت كرده است كه وقتى بيشتر آنان كه از جناح راست سپاه على عليه السلام عقب‌نشينى كرده بودند به سوى اشتر بازگشتند ، او با سخنان آتشين خود ، آنان را به جهاد تشويق كرد و گفت :\r\n« دندان بر دندان بساييد و با سر به استقبال دشمن برويد و آن چنان حمله\r\n\r\n","description":"","footnote":" ( 1 ) . مناقب خوارزمى ، ص 163 ، چاپ ايران . ","page_name":" 58 ","page_number":58},
  {"content":"\r\n\r\nكنيد كه مانند كسانى باشيد كه مىخواهند انتقام خون پدر و برادر را از قاتلينشان بگيرند و كينهء دشمن سراپايشان را پر ساخته و تسليم مرگ شده‌اند ، تا ضربه‌اى از دشمن به شما نرسد و ننگى در اين سرا نصيبتان نگردد . به خدا سوگند هيچ مصيبتى بر يك ملّت زيانبارتر از مصيبت در دينشان نيست و اين گروه به خاطر دينتان با شما سر جنگ دارند ، آنها مىخواهند سنّت پيامبر را بميرانند و بدعتها را زنده كنند و شما را به گمراهى بازگردانند كه خداوند شما را از آن نجات داده . پس اى بندگان خدا ! دل خوش داريد كه خونتان فداى دينتان مىشود و پاداش شما نزد خداست و خداوند داراى بهشتها و نعمتهاى فراوان است و گريز از برابر دشمن مايهء بى ارادگى و از دست دادن حق و خوارى در حيات و ممات است و ننگ و عار در دنيا و آخرت مىباشد . »\r\nآن‌گاه آن‌چنان بردشمن‌حمله‌بردكه همهء آنهارابه صفوف معاويه بازگرداند .\r\n\r\nپشتيبان ياران امام\r\nاشتر خود را به عبداللَّه بن بديل رساند . عبداللَّه با ياران خود كه همگى از قاريان قرآن و تعدادشان بين دويست تا سيصد تن بود ، در برابر دشمن زمين‌گير شده بودند . اشتر دشمن را از ايشان دور ساخت و با همراهان خود به عبداللَّه و يارانش نزديك شد . آنها پرسيدند : اميرمؤمنان عليه السلام در چه حالى است ؟ اشتر و يارانش پاسخ دادند : او زنده و بانشاط در جناح چپ مشغول پيكار با دشمن است و رزمندگانش پيشاپيش او به جنگ مشغولند . گفتند : سپاس خدا را ؛ ما همه گمان داشتيم كه آن حضرت كشته شده و شما كشته شده‌ايد .\r\nعبداللَّه به ياران خود گفت : بر دشمن حمله كنيد و به پيش بتازيد . اشتر به او پيام داد كه اين كار را مكن و در رأس نيروهايت مواضع خود را حفظ كن و در همان جا بجنگ كه اين براى تو و يارانت بهتر است . عبداللَّه امتناع كرد و به سوى جايگاه معاويه حمله برد ، در حالى كه توده‌هاى عظيم سپاه شام او را هدف قرار\r\n\r\n","description":"","footnote":"","page_name":" 59 ","page_number":59},
  {"content":"\r\n\r\nداده بودند . عبداللَّه در حالى كه شمشير در دست داشت زخمى شد ، او پيشاپيش نيروهاى خود شمشير مىزد ، هر كه از سپاه دشمن به او نزديك مىشد ، عبداللَّه ضربتى به او مىزد و او را مىكشت تا اينكه هفت تن را كشت و خود را به معاويه رساند . دشمن از هر طرف به سوى او و جمعى از يارانش هجوم برد . عبداللَّه پيكار سختى كرد تا به شهادت رسيد و گروهى از ياران او نيز به شهادت رسيدند و گروهى ديگر ناچار به عقب‌نشينى شدند .\r\nاشتر ، « حارث بن جهمان جعفى » را مأموريت داد كه از ياران باقيماندهء عبداللَّه حمايت كند و مانع حملهء شاميان به ايشان شود . حارث مأموريت خود را انجام داد .\r\nوقتى نيروهاى تحت امر عبداللَّه به اشتر رسيدند به آنان گفت : مگر نظر من بهتر از رأى و نظر شما نبود ، مگر من به شما نگفتم حمله نكنيد و در مواضع خود باقى بمانيد .\r\n\r\nگردانندهء جنگ\r\nاشتر ، بر دشمن حمله برد . معاويه قبيله‌هاى « عَكّ » و « اشعريّون » را مأمور دفع حملات اشتر كرد . اشتر از قبيلهء خود يعنى « مذحج » خواست كه در برابر قبيلهء عكّ بايستند و از قبيلهء كِنده خواست كه مسؤوليت دفع اشعريون را به عهده بگيرند . تا غروب آن روز هر دو طرف با يكديگر پيكار سختى كردند . خود اشتر با جمعى از قبيلهء همدان و ساير قبايل با سپاه شام جنگيد تا به جايگاه معاويه رسيد ، معاويه اسب خود را طلبيد و بر آن سوار شد و خواست از صحنه بگريزد .\r\nنصر مىنويسد : على عليه السلام در روز دهم ربيع الاول ، نماز بامداد را در آخرين تاريكى شب به جا آورد . سپس با سپاه خود بر شاميان حمله برد . مردم شام نيز به جنگ با ايشان آمدند در حالى كه جنگ هر دو گروه را فرسوده كرده بود و فرسايش شاميان به مراتب بيش از عراق بود .\r\nدر آن حال ، مردى از سپاه عراق سوار بر اسبى سياه و سرخ و داراى دمى بزرگ پديدار شد ، او غرق در سلاح بود بطورى كه جز چشمهايش جاى ديگرى از بدنش نمودار نبود و\r\n\r\n","description":"","footnote":"","page_name":" 60 ","page_number":60},
  {"content":"\r\n\r\nاو كسى جز اشتر نبود ، نيزه‌اى در دست داشت كه با آن صفهاى لشكر را مرتب مىكرد .\r\nاو پس از آنكه صفها و پرچمها را مرتب كرد ، روى به سوى ياران على ( ع ) و پشت به سوى دشمن‌نمود وپس‌ازستايش وسپاس خداچنين گفت :\r\n« حمد خداى را كه عموزادهء پيامبر خود را ميان شما قرار داد ، آن كه پيش از ديگران هجرت كرد و نخستين كسى است كه به اسلام گرويد ، او شمشيرى از شمشيرهاى خداست كه او را بر دشمنان خود فرو ريخت . نيك بنگريد كه آن گاه كه آتش جنگ برافروخت و گرد و غبار از آن برخاست و جنگ‌افزارها در هم شكست و تركتازى قهرمانان بر اسبها شدّت يافت ، در آن حال نبايد جز همهمه‌اى از شما شنيده شود . »\r\nآن گاه اشتر بر سپاه شام حمله برد و آنقدر جنگيد تا نيزه‌اش شكست ، سپس به اردوگاه بازگشت .\r\nنصربن مزاحم مىنويسد : در يكى از روزهاى جنگ صفين ، على عليه السلام از سپاه خود جدا گشت و در حالى كه اشتر با وى بود به سوى تپهء جايگاه معاويه رهسپار شد . او در آن حال چنين رجز مىخواند :\r\nمن على هستم ، بپرسيد تا بدانيد ،\r\nسپس به نبردگاه من بياييد يا از برابرم بگريزيد .\r\nشمشيرم بُرنده و نيزه‌ام تابنده است .\r\nپيامبر پاك پاكيزه از ماست ،\r\nو حمزهء نيك سرشت و جعفر از مايند ،\r\nاو كه داراى بالهاى سبز در بهشت است ،\r\nحمزه شير خداست و ما به او بر خود مىباليم ،\r\nدر برابر اين مفاخر ، زادهء هند سرافكنده است ،\r\nاو بى پايه و رانده شده و واپس نهاده شده است .\r\nنزديك تپه ، « بسْر بن ارْطاة » در حالى كه غرق در آهن بود و شناخته نمىشد صدا برآورد كه اى ابوالحسن ! به جنگ من بيا .\r\n\r\n","description":"","footnote":"","page_name":" 61 ","page_number":61},
  {"content":"\r\n\r\nعلى عليه السلام با گامهايى استوار بى آنكه براى او اهميتى قايل باشد به سوى او رفت . وقتى به او رسيد با نيزه بر او حمله برد ، « بسر » زره بر تن داشت ، زره وى مانع آن شد كه نيزه به او برسد . آن حضرت او را به زمين افكند ، « بسر » براى نجات خود خواست عورت خود را بگشايد تا بدين وسيله از چنگ آن حضرت رهايى يابد . على ( ع ) روى خود را از او گردانيد . هنگامى كه « بسر » نقش زمين شد ، اشتر او را شناخت و به على ( ع ) گفت :\r\nاى اميرمؤمنان ! اين مرد « بُسْربن ارْطاة » دشمن خدا و دشمن شماست . على ( ع ) فرمود : او را واگذار ، لعنت خدا بر او باد . آيا پس از اينكه او آن كار را كرد او را بكشيم ؟\r\nآن‌گاه عموزادهء « بسر » كه جوان بود ، بر على ( ع ) حمله برد و اين رجز بر زبان داشت : « بسر » را نقش زمين‌كردى ، اكنون يك جوان‌به يارى اوآمده است .\r\nبزرگمردى را كه يار و ياورى نداشت بر زمين افكندى .\r\nهمهء ما مدافع و پشتيبان « بسر » هستيم .\r\nاشتر بر آن جوان حمله‌ور شد در حالى كه اين رجز را مىخواند :\r\nآيا هر روز زير پاى مردى گشوده است .\r\nو در ميان گرد و خاك عورتى آشكار است ؟\r\nكه براى نجات از مرگ انجام گرفته است .\r\nاميدوارم پشت « عمرو » و « بسر » شكسته شود .\r\nاين را گفت و چنان نيزه‌اى به جوان زد كه ستون فقرات او شكست و بسر نيز از صحنه گريخت . « 1 » \r\n\r\nاشتر و عمروعاص\r\nصف شكنيهاى اشتر ، خواب از چشم معاويه ربود . از اين رو « مروان حكم » را فراخواند و از وى خواست كه در رأس قبيله‌هاى « كَلاع » و « يَحْصَب » با اشتر مبارزه\r\n\r\n","description":"","footnote":" ( 1 ) . وقعهء صفين ، نصربن مزاحم ، ص 246 . ","page_name":" 62 ","page_number":62},
  {"content":"\r\n\r\nكند . مروان از زير بار اين فرمان شانه خالى كرد و از معاويه خواست كه عمروعاص را به جاى او به ميدان جنگ روانه كند . معاويه عمرو را طلبيد و خواستهء خود را به وى گفت . عمرو نيز از اين كار سر باز زد و اميد معاويه را به يأس مبدل ساخت ، ولى وقتى ديد اگر از شركت در جنگ خوددارى ورزد حكومت مصر را از دست خواهد داد ، حاضر شد به معاويه پاسخ مثبت دهد .\r\nبامدادان عمرو در رأس سواره‌نظام به پيكار اشتر رفت . اشتر نيز با سواران سپاه عراق به استقبال عمرو شتافت . وقتى نگاه عمرو به اشتر افتاد ، هوش از سرش پريد و خون در رگهايش از حركت ايستاد و خواست بازگردد ، ولى حكومت مصر به خاطرش رسيد و تصور زشتى وننگ فرار ، او را از اين كار بازداشت . از اين رو ، به سختى خود را به پيش مىكشاند .\r\nاشتر به او نزديك شد و نيزه را حوالهء او كرد . عمرو خود را كنار كشيد . بار ديگر اشتر نيزه را متوجه صورت عمرو كرد . اين بار نيز نيزه كارساز نبود ، ولى عمرو در يك لحظه افسار اسب را برگرداند و دست بر صورت خود گرفت و با سرعت عقبگرد كرد و به اردوگاه بازگشت . همهء سپاه شام او را به باد مسخره گرفتند و جوانى از قبيلهء « يَحْصَب » فرياد زد : « اى عمرو ! خاك بر سرت . »\r\nسپس آن جوان پرچم را به دست گرفت و به ميدان آمد . وقتى به اشتر نزديك شد و اشتر جوانى او را ملاحظه كرد ، نخواست خودش با او مبارزه كند . بدين جهت ، فرزند خود ابراهيم را فراخواند و پرچم را به دستش داد و او را به مبارزه با آن جوان فرستاد . ابراهيم با يك دست پرچم و با دست ديگر نيزه‌اى برداشت و برابر جوان يحصبى ظاهر شد . چند ضربه ميانشان رد و بدل شد . عاقبت ابراهيم حريف را از پاى درآورد و شاميان شكست خورده نزد معاويه بازگشتند .\r\n\r\nاشتر و عبيداللَّه‌بن عمر\r\nدر يكى از روزهاى جنگ صفين معاويه ، عبيداللَّه بن عمر را به هماوردى اشتر\r\n\r\n","description":"","footnote":"","page_name":" 63 ","page_number":63},
  {"content":"\r\n\r\nفرستاد . عبيداللَّه هر چه شجاع و نام‌آور در سپاه معاويه بود ، همه را فراخواند و همراه خود آمادهء پيكار كرد و با سپاهى گران عازم رويارويى با اشتر شد . وقتى عبيداللَّه خواست ، حمله را آغاز كند ، معاويه او را نگاهداشت و مشغول دلدارى و روحيّه بخشى به او شد . معاويه به دو گفت : عبيداللَّه ، حواست را جمع كن ، تو اكنون با افعيان عراق روبه‌رو هستى ، آرام باش و با احتياط عمل كن .\r\nعبيداللَّه حمله را آغاز كرد ، اشتر در حالى كه فرمانده سوارگان بود به استقبالشان آمد ، حتى وقتى به يكديگر نزديك شدند ، اشتر او را نشناخت . اشتر از او پرسيد :\r\nكيستى ؟ گفت :\r\nعبيداللَّه بن عمر . اشتر به او گفت :\r\nبد راهى پيش گرفتى اى پسر عمر ! چرا مانند برادرت كناره‌گيرى نكردى ؟ اگر از قصاص به خون هُرْمُزان هراس داشتى چرا به مكه پناه نبردى ؟\r\nعبيداللَّه گفت : عتاب و خطاب را واگذار . اشتر خشمناك شد و بر عبيداللَّه حمله برد و اين رجز بر زبان داشت :\r\nبا ضربتى در آرزوى پاداشى در آينده خواهيم بود .\r\nزره از لباسهاى نرم و لطيف بهتر است .\r\nخداوندا مرا از راه كافران دور بدار .\r\nو خيراتت را با دست بدكاران به من برسان .\r\nهمهء دنيا ارزش تار مويى را ندارد .\r\nو جز پاداش نيكان بقيه‌اش به اندازهء مگسى نمىارزد .\r\nآن‌گاه اشتر با نيزه به عبيداللَّه حمله‌ور شد ، عبيداللَّه از برابر اشتر گريخت و شاميان نيز از او پيروى كرده ، همگى گريختند . عمرو بن تميم ، عبيداللَّه را به باد تمسخر گرفت و خود به نبرد با اشتر به ميدان آمد و هر دو با نيزه به يكديگر حمله‌ور شدند . اشتر با نيزه چنان ضربه‌اى به او زد كه نوك آن از پشتش سر برآورد . از اين واقعه ، دنيا در برابر چشمان معاويه تيره وتار شد و اندوه بر اندوهش افزوده گشت .\r\n\r\n","description":"","footnote":"","page_name":" 64 ","page_number":64},
  {"content":"\r\n\r\nبار ديگر عبيداللَّه در رأس 4300 اسب سوار كه همگى پيشانى بندهاى سبز داشتند به ميدان آمد . طبق نقشهء قبلى كه معاويه آن را ترسيم كرده بود ، مىبايست عبيداللَّه و نيروهايش لشگر على عليه السلام را دور بزنند و از پشت سر ، سپاه آن حضرت را هدف قرار دهند . قبيلهء همدان متوجه اين شگرد شدند و شب را تا به صبح كشيك دادند . بامدادان منادى امام ( ع ) ندا برآورد كه همه براى جنگ آماده شوند . قبيلهء همدان و ديگر قبايل آمادهء كارزار شدند . تنها قبيله‌اى كه از جاى خود حركت نكرد « ربيعه » بود . على ( ع ) پيكى نزد « ربيعه » فرستاد كه :\r\n« چرا پيشروى نمىكنيد ؟ »\r\nآن حضرت بار ديگر يكى از ياران خود به نام « ابوثَرْوان » را نزد « ربيعه » فرستاد ، او فرمان على ( ع ) را به ايشان ابلاغ كرد و گفت :\r\nاميرمؤمنان ( ع ) به شما سلام مىرساند و مىفرمايد : اى گروه ربيعه ، چرا شما مانند بقيهء سپاه بر دشمن نمىتازيد ؟ پاسخ دادند : چگونه مىتوان حمله‌كرد در حالىكه سواران عبيداللَّه‌بن عمر پشت سرما قرار دارند ، به اميرمؤمنان بگو كه به قبيلهء همدان يا قبيله‌هاى ديگر فرمان دفع حملهء نيروهاى عبيداللَّه را صادر كند تا ما بتوانيم بردشمن يورش بريم .\r\nابوثروان نزدامام عليه السلام بازگشت وپيام قبيلهء ربيعه رابه‌آن حضرت رساند .\r\nعلى ( ع ) اشتر را نزد ايشان فرستاد . اشتر در برابرشان ايستاد و به آنان گفت :\r\n« چرا مانند ديگران بر دشمن يورش نمىبريد ؟ شما كه مردان شجاعت و رشادت هستيد . » سپس اشتر دلاوريهاى آنان را برشمرد . پاسخ دادند : « ما حمله نخواهيم كرد تا وقتى كه تكليف اين سوارگان پشت سر ما روشن شود . به اميرمؤمنان بگو :\r\nجمعى را جهت دفع آنان اعزام كند . »\r\nاشتر گفت : اميرمؤمنان ( ع ) مىگويد : « شما در برابرشان بايستيد . » و ادامه داد :\r\n« چه شما اگر گروهى از خود را به مقابله با آنها روانه كنيد ، آنان مانند گلهء آهو از برابر شما مىگريزند . » فرمانده قبيلهء ربيعه سه گروه از قبايل تابعه را موظف به مقابله با نيروهاى عبيداللَّه كرد ، آنها زره بر تن داشتند وغرق در سلاح بودند . وقتى\r\n\r\n","description":"","footnote":"","page_name":" 65 ","page_number":65},
  {"content":"\r\n\r\nنيروهاى عبيداللَّه ايشان را ديدند ، مانند ملخ از برابرشان گريختند ، آنها دشمن را همان گونه كه اشتر توصيف كرده بود ، يافتند .\r\n\r\nاشتر و اصبغ\r\nدر ميان سپاه دشمن مردى بود به نام « أصبغ بن ضِرار ازدى » كه على عليه السلام را غمناك و نگران كرده بود . آن حضرت از اشتر خواست كه او را به چنگ آورد .\r\nاشتر به سپاه دشمن رفت و بىآنكه به جنگ متوسل شود ، اصبغ را مانند يك چارپا به اسارت گرفت و او را به اردوگاه آورد ، سپس او را طناب پيچ كرد و در كنار ياران خود بر زمين انداخت ، تا صبح او را نزد على ( ع ) ببرد . وقتى پاسى از شب گذشت و رزمندگان به خواب رفتند . اصبغ با صدايى رسا بگونه‌اى كه صدايش به گوش اشتر برسد ، اشعارى قرائت كرد و در آن از اشتر كمك خواست .\r\nصبحگاهان اشتر او را نزد على ( ع ) برد و گفت : اى اميرمؤمنان ! اين مرد از جلوداران سپاه دشمن است كه ديروز او را به چنگ آوردم . به خدا سوگند اگر مىدانستم كه او مستحق كشتن است او را مىكشتم . او شب را نزد ما سپرى كرد و با سروده‌اش ما را تحت تأثير قرار داد . اگر او سزاوار كشته‌شدن است او را بكش هر چند ما را ناخوش آيد و اگر شايستهء بخشش است او را به ما ببخش .\r\nعلى ( ع ) به او گفت : مالك ، او را به تو بخشيدم . هر گاه اسيرى از دشمن گرفتى او را مكش ، چون اسيرِ اهلِ قبله نه سَرْبَها مىپردازد و نه كشته مىشود . اشتر اصبغ را به جاى خود بازگردانيد و آنچه را كه هنگام اسارت همراه داشت به او بازپس داد و او را رها كرد .\r\n\r\n","description":"","footnote":"","page_name":" 66 ","page_number":66},
  {"content":"\r\n\r\n\r\nفصل هفتم : پيام‌آور پيروزى\r\n\r\nهمرزم امام\r\nخوارزمى نوشته است : اميرمؤمنان على ( ع ) در يكى از روزهاى جنگ صفين به اشتر گفت : هيچ يك از افراد دشمن حاضر نيست به مبارزهء من يا تو بيايد ، من در رأس جناح راست حمله مىبرم و تو در رأس جناح چپ برايشان بتاز . اشتر فرمان آن حضرت را اجرا كرد كه در نتيجهء آن جناح راست معاويه كه از حدود ده‌هزار سپاهى تشكيل يافته بود تارومار شد . در آن حال آن حضرت چنين مىسرود :\r\nآيا نمىبينى كه چگونه من در جنگها پيروزم ،\r\nدر جنگ شير بيشه و حيدرم .\r\nبراى قهرمانان ، در روز نبرد ماتم به پا مىكنم ،\r\nيك هزار و ديگر بار يك هزار يا بيشتر از دشمن را مىكشم .\r\nآسياى سنگين جنگ را مىگردانم ،\r\nكه سرموهاى آن زردرنگ است .\r\nاز سوى ديگر اشتر بر جناح چپ دشمن حمله كرد ، سپاهيان دشمن پا به فرار گذاشتند و از ميدان گريختند . يكى از شاميان بر اشتر حمله برد و ضربه‌اى بر او\r\n\r\n","description":"","footnote":"","page_name":" 67 ","page_number":67},
  {"content":"\r\n\r\nحواله كرد ، اشتر با سپر خود ضربه را دفع نمود . سپس بر او تاخت و او را نقش بر زمين كرد و اين شعر را سرود :\r\nسوگند به جان تو كه من در جنگها اشترم ،\r\nفرق سر مردان جنگ را مىشكافم ،\r\nضربه‌اى همچون ضربه‌هاى سرورمان على ( ع ) بر شمافرود مىآورم . « 1 » \r\n\r\nاشتر و جندب\r\nدر يكى از روزهاى جنگ صفين اشتر به ميدان آمد و فرياد برآورد كه :\r\n« معاويه بايد به جنگ با من بيايد . »\r\nمعاويه پاسخ داد كه تو همتاى من نيستى . اشتر در جواب گفت : پس به ميدان يار من بيا كه او سرور قريش و همهء اعراب است و از اين درخواست طفره مرو .\r\nمعاويه جُنْدب بن ربيعه را كه پيش از آن « رمله » دخترش را از وى خواستگارى كرده بود فرا خواند . عمروعاص به او گفت : اى جندب ! اگر تو اشتر را نابود كنى معاويه دختر خود « رمله » را به همسرى تو درخواهد آورد . جندب به رزمگاه اشتر آمد ، اشتر از او پرسيد : تو كيستى ؟ واى بر تو ! معاويه در برابر جنگ با من چه چيز را براى تو تضمين كرده ؟ گفت دخترش « رمله » را به همسرى من در مىآورد و من هم اكنون سر تو را براى او خواهم برد .\r\nاشتر خنديد . جندب با نيزه به اشتر حمله‌ور شد ، اشتر نيزهء او را زير بغل خود نگاهداشت ، هر چه جندب تلاش كرد نيزهء خود را رها كند ، نتوانست ، تا اينكه اشتر ضربه‌اى بر نيزهء حريف وارد آورد كه آن را به دو نيم كرد . جندب از برابر اشتر گريخت ، اما اشتر با نيزه بر او حمله كرد و او را از پاى درآورد .\r\nاشتر پس از وى شخص معاويه را مورد حمله قرار داد ، امّا مردى از قبيلهء جمح به طرفدارى از معاويه وارد جنگ با اشتر شد و موجب نجات وى گرديد ، در حالى كه\r\n\r\n","description":"","footnote":" ( 1 ) . مناقب خوارزمى ، ص 148 . ","page_name":" 68 ","page_number":68},
  {"content":"\r\n\r\nاشتر تا معاويه فاصله‌اى نداشت . اشتر چندان جنگ را با ياران معاويه ادامه داد تا اينكه تاريكى شب آنان را از يكديگر جدا ساخت و معاويه از جايگاه خود گريخت . « 1 » \r\n\r\nپناهگاه رزمندگان\r\nدر يكى از روزهاى پايانى جنگ صفين ، معاويه به عبدالرحمن‌بن خالدبن وليد مأموريت داد كه پرچم شاميان را به دست گيرد و عمروعاص را به پشتيبانى او فرستاد .\r\nعبدالرحمن به سپاه على ( ع ) حمله كرد و آرايش رزمى لشكر آن حضرت را درهم ريخت . رزمندگان سپاه اميرمؤمنان ( ع ) به اشتر پناه آوردند و از وى خواستند كه ايشان را رهبرى كند و يكى از حمله‌هاى جاودانه‌اش را به ظهور رساند . اشتر پذيرفت و پرچمى را به دست گرفت و بر شاميان حمله برد در حالى كه اين رجز را مىخواند :\r\nمن همان اشتر معروف هستم ،\r\nمن اژدهاى نر عراقم ،\r\nمن از هيچ يك از قبيله‌هاى ربيعه و مُضَر نيستم ،\r\nبلكه من از قبيلهء مَذْحِج بزرگ منشم .\r\nآن گاه با شمشير و نيزه بر دشمن حمله‌ور شد و در مدّت كوتاهى شكست ننگينى بر ايشان تحميل كرد .\r\nمعاويه تنى چند از رزم آوران سپاه خود را فرا خواند و فرمان ضدحمله عليه اشتر را صادر كرد . آنها بر اشتر حمله‌ور شدند . اشتر به استقبال ايشان رفت و چنين مىگفت :\r\nآنها را مىزنم امّا معاويه در ميانشان پيدا نيست ،\r\nآن زاغ چشم شكم بزرگ ،\r\nكه اميدوارم در قعر دوزخ فرو رود ،\r\nو در آنجا سگانى زوزه‌كش نزد او باشند ،\r\n\r\n","description":"","footnote":" ( 1 ) - مناقب خوارزمى ، ص 151 . ","page_name":" 69 ","page_number":69},
  {"content":"\r\n\r\nكه مايهء فريب گروههايى گرديد .\r\nاين بار نيز سپاه معاويه شكست تلخى را متحمل شدند و گريختند . وقتى معاويه فرار نيروهاى خود را ديد ، خودش به جمع آورى نيرو و بسيج ايشان پرداخت و سعى در تشويق آنان به جنگ نمود . شاميان خود را سازماندهى كردند و بار ديگر حمله را آغاز كردند ، اشتر راه را بر ايشان بست و اين چنين مىسرود :\r\nاين جنگى است كه ستم پايه‌گذار آن است\r\nكه قهرمان سراپا مسلح در آن به هلاكت مىرسد .\r\nهمدان و مذحج گردانندگان جنگند .\r\nبشتابيد به سوى خدا و سستى نكنيد\r\nكه اين آيينى استوار و راهى پررهرو است .\r\nسپس اشتر حمله را آغازكرد و جنگ سختى نمود و دشمن‌را از مواضع خودبرگردانيد .\r\n\r\nرمز پايدارى\r\nدر يكى از روزهاى جنگ صفين ، سپاه دشمن فشار سختى بر جناح راست ارتش عراق وارد كرد . در اين حادثه گروهى سرسختانه مقاومت كردند و به شهادت رسيدند و جمع ديگرى عقب‌نشينى نمودند . در اين حال اشتر با شتاب به سوى جناح راست مىدويد تا مانع شكست سپاه در اين جناح گردد ، در اين هنگام على ( ع ) با او برخورد كرد و به او فرمود : اى مالك ! اشتر پاسخ داد : لبيك يا اميرالمؤمنين . على ( ع ) به او گفت : به سوى اين گروه برو و به ايشان بگو : چگونه از مرگ فرار مىكنيد و در جستجوى آن چنان زندگى هستيد كه پايدار نخواهد بود .\r\nاشتر از آن حضرت دور شد و به آن گروهى كه از جنگ رويگردان شده بودند ، رسيد . پيام على ( ع ) را به ايشان ابلاغ كرد . سپس افزود : هان اى مردم ! من مالك بن حارث هستم ، در اين حال با خود انديشيد كه مردم او را با لقب اشتر بهتر مىشناسند ، بنابراين گفت : اى مردم ! من اشترم ، مردم به سوى من بياييد .\r\n\r\n","description":"","footnote":"","page_name":" 70 ","page_number":70},
  {"content":"\r\n\r\nگروهى خود را به او رساندند و جمعى نيز به او توجهى نكردند ، اشتر روى به آنان كرد و گفت :\r\nاى زشت خويان امروز چه كار بدى انجام داديد . « مذحج » را برايم فراخوانيد .\r\nقبيلهء مذحج به سوى او آمدند . اشتر با سخنان آتشين خود ايشان را به جهت عقب‌نشينى از برابر دشمن نكوهش كرد و به رويارويى با سپاه شام تشويق نمود .\r\nاو در ضمن سخنانش چنين گفت :\r\n« سوگند به آنكه جان مالك در قبضهء قدرت اوست ، هيچ كدام از اينان ( و اشاره به سوى اهل شام كرد ) به مقدار بال مگسى از شريعت پيامبر اسلام ( ص ) بهره نبرده است . شما آن گونه كه بايد با دشمن روبه رو نشديد ، شما مرا شرمنده كرديد ، آن را با شجاعت خود پاك كنيد ، تا خون سرافرازى به چهرهء من باز گردد . . . » .\r\nايشان در پاسخ وى گفتند : به هر كجا كه خواهى ما را روانه ساز . در اينجا اشتر به سوى مركز تجمع سپاه دشمن هجوم برد و با حمله برايشان آنان را وادار به عقب نشينى كرد . در همين حال هشتصد تن از رزمندگان قبيلهء همدان كه مقاومت سرسختانه‌اى از خود نشان داده بودند ، بطورى كه يك صد و هشتاد تن ايشان كه در ميان آنان يازده فرمانده بود به شهادت رسيدند ، با اشتر برخورد كردند ، آنها آرزويشان اين بود كه : اى كاش ما با فرماندهان ارشد ، پيمان تا سر حد جان مىبستيم و بر دشمن يورش مىبرديم ، تا اينكه يا همه كشته مىشديم و يا به پيروزى دست مىيافتيم .\r\nآنها وقتى اشتر را ديدند ، درخواست خود را بر لب داشتند . اشتر از خواهش آنان استقبال كرد و به ايشان گفت :\r\n« من با شما هم پيمان مىشوم ، و سوگند ياد مىكنم كه از برابر دشمن واپس ننشينيم تا پيروز شويم و يا همگى به شهادت برسيم . »\r\nآنان پشت سر اشتر صف بستند . اشتر به جناح راست دشمن يورش برد . او به هر گروه دشمن كه مىرسيد آنها را تارومار مىكرد تا اينكه صفوف آنان را متلاشى\r\n\r\n","description":"","footnote":"","page_name":" 71 ","page_number":71},
  {"content":"\r\n\r\nنمود . در همين حال ، گروهى از سپاه على ( ع ) زياد بن نضر ( يكى از فرماندهان ارشد ) را به اردوگاه حمل مىكردند . اشتر پرسيد : اين كيست ؟ پاسخ دادند : اين زياد بن نضر است كه پس از عبداللَّه بن بديل و يارانش در ميمنهء سپاه بر دشمن تاخت و پرچم ميمنه را برافراشت و نيكو در برابر دشمن از خود پايدارى نشان داد .\r\nديرى نگذشت كه يزيد بن قيس أرحبى را به سوى اردوگاه بردند ، اشتر پرسيد : اين كيست ؟ گفتند : اين يزيد بن قيس است كه پس از زياد بن نضر پرچم او را به دست گرفت و جنگيد تا از پاى افتاد . اشتر گفت : به خدا سوگند اين است صبر زيباو كار شرافتمندانه ، آيا يك رزمنده شرم نمىكند از اينكه نه بكشد و نه كشته شود ؟\r\nابومخنف گويد : در آن روز اشتر بر اسب خود سوار بود و شمشير پهنى كه ساخت يمن بود در دست داشت و بگونه‌اى بود كه هر گاه آن را حركت مىداد ، بيننده گمان مىكرد كه از آن آب مىريزد و هر زمان كه آن را بالا مىبرد برق آن چشم را خيره مىكرد . او با شمشير خود بر دشمن مىتاخت و مىگفت :\r\n« بايد دل به دريا زد تا پيروزى به دست آيد . »\r\nدر آن حال « حارث بن جهمان جعفى » ( يكى از افراد قبيلهء مذحج ) به او رسيد ، در حالى كه اشتر غرق در سلاح بود . بنابراين ، اشتر را نشناخت . او خود را به اشتر رساند و گفت : خدا جزاى خير به تو دهد كه اين گونه از اميرمؤمنان و جمعيت مسلمانان دفاع مىكنى . اشتر او را شناخت و به او گفت : اى پسر جهمان ! مانند تو نبايد از جايگاه من عقب رود ، ببين من در چه موقعيتى هستم . ابن جهمان نگاهى به اشتر كرد و او را شناخت و به او گفت : جانم به قربان تو ، به خدا قسم موقعيت تو را تا اين زمان نمىدانستم ، اكنون تا لحظهء مرگم از تو جدا نمىشوم .\r\n\r\nدر يوم الهرير\r\nمنقرى مىنويسد : روز دهم ربيع الأول روز اوج جنگ صفين بود كه آن روز يوم\r\n\r\n","description":"","footnote":"","page_name":" 72 ","page_number":72},
  {"content":"\r\n\r\nالهرير « 1 »  نام گرفت . در آن روز خورشيد گرفتگى اتفاق افتاد و دو طرف درگير در يكديگر آميختند و پرچمها از جايگاههايشان پراكنده شدند .\r\nدر اين حال اشتر ميان دو جناح سپاه رفت و آمد مىكرد و هر قبيله يا گروه قاريان را به موضعگيرى در جاى تعيين شدهء خود سفارش مىنمود . رزمندگان از بامداد تا نيمه شب با شمشيرها و عمودهاى آهنين پيكار كردند . اشتر در آن روز فرماندهء جناح راست و ابن عبّاس در رأس جناح چپ و على عليه السلام قلب را فرماندهى مىكردند و سپاهيان مىجنگيدند . در اين حال اشتر فرياد مىزد :\r\n« به اندازهء كمان من پيش بياييد . » و آنها به جلو قدم مىنهادند . بار ديگر اشتر گفتهء خود را تكرار مىكرد ، او اين عمل را تا آنجا ادامه داد كه سپاهيان در پيشروى توقف كردند ، در اين هنگام اشتر به ايشان گفت :\r\n« پناه مىبرم به خدا از اينكه شما پست و زبون باشيد . »\r\nآن گاه اسب خود را طلبيد و پرچم را به دست گرفت و پيشاپيش سپاه حركت كرد و فرياد مىزد :\r\n« كيست كه جان خود را به خدا بفروشد و با اشتر همرزم باشد تا به پيروزى دست يابد يا به خدا بپيوندد ؟ » اين ندا در سپاهيان تأثير بسزايى داشت و آنان يكى پس از ديگرى پا به پاى اشتر به رزمگاه مىرفتند .\r\n\r\nپيشتاز جنگ\r\nعمارة بن ربيعه گويد : اشتر بر من گذشت ، من خود را به او رساندم و با او بودم . او به قرارگاه خود بازگشت و به ياران خود گفت :\r\n« عمو و دايىام فدايتان باد ! حمله كنيد ، آن چنان حمله‌اى كه خدا و رسول را\r\n\r\n","description":"","footnote":" ( 1 ) . هرير به معناى صداى سگ است و چون جنگاوران در اين روز از شدّت خشم اين‌صدا را در حال جنگ از خود سرمىدادند آن روز به يوم الهرير معروف شد . مترجم . ","page_name":" 73 ","page_number":73},
  {"content":"\r\n\r\nخوشنود كند و دين را عزت بخشد . هرگاه من يورش بردم ، شما نيز يورش بريد . » سپس اشتر و يارانش بر شاميان هجوم بردند . اشتر به پرچمدار خود فرمان داد كه به پيش بتازد . اشتر و نيروهاى تحت امر وى آن چنان بر دشمن يورش بردند كه در اندك زمانى به اردوگاه آنان رسيدند و در آنجا جنگ سختى كردند . در اين نبرد ، پرچمدار اشتر به شهادت رسيد . وقتى اميرمؤمنان على عليه السلام اين پيروزى چشمگير را مشاهده كرد ، براى كمك به اشتر نيرو فرستاد . « 1 » \r\nجنگ با سختى هر چه تمامتر ادامه يافت ، هر دو گروه تا پاى جانبازى مىجنگيدند ، آن قدر تير به يكديگر انداختند تا تيرها به پايان رسيد ، آن قدر با نيزه جنگيدند تا نيزه‌ها شكست ، آنها با شمشير و عمودهاى آهنين با يكديگر مىجنگيدند و در پايان با چنگ و دندان به جان يكديگر افتادند . در آن حال ، خورشيد گرفته ، از هر سو گرد و غبار برخاسته بود ، پرچمها زير دست و پا گم شد ، هار نماز بر آنها گذشت كه ايشان تنها با نداى تكبير نماز به جاى مىآوردند . « 2 » \r\nسالمندان شامى شكست خود را حتمى مىدانستند . از اين رو ، فرياد مىزدند :\r\n« شما را به خدا ، شما را به خدا ، با زنان و دختران ما خوشرفتارى كنيد . »\r\nدر آن حال اشتر سوار بر اسبى سياه و سرخ و كوتاه قد آمد ، در حالى كه كلاهخودش را روى برجستگى زين اسب گذاشته بود و فرياد مىزد :\r\n« بردبار باشيد اى گروه مؤمنان ! كه تنور جنگ داغ شده است . »\r\n\r\nدر حكميّت\r\nجنگ صفين با شدت هر چه تمامتر ادامه يافت ، سپاه شام در اين نبرد تلفات سختى را متحمل شدند و هر روز كه مىگذشت دورنماى شكست نهايى معاويه نمايانتر مىشد .\r\nدر روزهاى پايانى جنگ ، همزمان با شدّت يافتن حملات عليه معاويه و نزديك شدن\r\n\r\n","description":"","footnote":" ( 1 ) . وقعه صفين ، منقرى ، ص 255 .  ( 2 ) . به اين نماز در اصطلاح ، نماز « مطارده » گفته مىشود كه در حال شدت ترس انجام مىگيرد . ","page_name":" 74 ","page_number":74},
  {"content":"\r\n\r\nرزمندگان اسلام به جايگاه وى ، چندين بار معاويه اسب خود را طلبيد و تصميم به فرار گرفت . معاويه هر چه در توان داشت براى رويارويى با سپاه على عليه السلام به كار گرفت امّا كارى از پيش نبرد و شكست خود را قطعى مىديد . حمله‌هاى دليرانهء اشتر دمار از روزگار شاميان برآورده بود و هر لحظه انتظار آن مىرفت كه اشتر قهرمان ، معاويه را زنده دستگير كند و او را به حضور على ( ع ) ببرد و يا او را از دم تيغ بگذراند .\r\nمعاويه ، عمروعاص را طلبيد و از او چاره‌اى خواست . عمرو كه كانون حيله و نيرنگ بود تنها راه را در آن ديد كه سپاهيان شام قرآنها را بر سر نيزه كنند و درخواست حكميّت قرآن را سردهند ، تا با اين عمل اختلاف و دودستگى در سپاه على ( ع ) ايجاد شود و جنگ پايان يابد . نيرنگ عمرو تحقق يافت و همان گونه كه دشمن انتظار داشت اثر بد خود را در سپاه على ( ع ) به جاى نهاد و گروهى كه پس از آن « خوارج » ناميده شدند ، فريب ترفند دشمن را خورده و مخالفت خود را با ادامهء جنگ ابراز داشتند . هر چه على عليه السلام ، ابن عباس ، اشتر و ديگر فرماندهان زنده دل سعى كردند آنان را از مسير انحرافى خود بازدارند ، موفق نشدند .\r\nاشتر ، آخرين تلاش خود را در جهت وارد آوردن ضربهء نهايى بر پيكر دشمن به كار برد و پيروزى را بسيار نزديك مىديد ؛ امّا خوارج بر على ( ع ) فشار آوردند كه مانع حملات اشتر شود ، آن حضرت از روى ضرورت فرمان عقب نشينى اشتر را صادر كرد .\r\nخوارج نه تنها پذيرش حكميت را بر على ( ع ) تحميل كردند ، بلكه حق انتخاب نماينده را نيز از آن حضرت سلب كردند . نخست آن حضرت ابن‌عباس را براى نمايندگى در جلسات حكميت پيشنهاد كرد ، اما آنها او را نپذيرفتند . سپس على ( ع ) اشتر را نامزد نمايندگى خود كرد ، اين بار نيز آنان بشدّت با اين نظر مخالفت ورزيدند و گفتند :\r\n« تو در همهء امور اشتر را بر ديگران مقدم مىدارى ، مگر كسى جز اشتر زمين را به آتش كشيد ؟ » آنها در نهايت « ابو موسى اشعرى » كه مردى بىخرد و ابله و از مخالفان على ( ع ) بود را بر آن حضرت تحميل كردند كه در جريان حكميت ، على ( ع ) را از خلافت بر كنار كرد و نتيجه به سود معاويه پايان يافت .\r\n\r\n","description":"","footnote":"","page_name":" 75 ","page_number":75},
  {"content":"\r\n\r\n\r\nشهادت اشتر\r\nدربارهء كيفيت وفات اشتر ميان تاريخ نويسان اختلاف نظر وجود دارد .\r\nگروهى بر اين عقيده هستند كه او به مرگ طبيعى از دنيا رفت ولى بيشتر مورخان معتقدند كه او را زهر خورانيده و به شهادت رسانده‌اند .\r\nميان اين دسته مورخان نيز در جزئيات شهادت اشتر اختلاف است و خلاصهء آن اين است كه : پس از آنكه اميرمؤمنان على عليه السلام او را به استاندارى مصر منصوب كرد ، معاويه همهء توان و نيرنگ خود را كار گرفت تا از رسيدن اشتر به مصر جلوگيرى كند ، او توسط عوامل مزدورش زهرى در عسل آميخت و با حيله به خورد اشتر داد . اشتر پس از آنكه عسل مسموم را نوشيد و از دنيا رخت بربست و به سراى آخرت شتافت و امير مؤمنان على ( ع ) را در غم شهادت خود داغدار ساخت . اين مصيبت بزرگ در سال 38 هجرى اتفاق افتاد .\r\n\r\nدلها مىگدازد\r\nابراهيم بن مالك اشتر گويد : وقتى گزارش شهادت پدرم به على ( ع ) رسيد ، بشدّت غمناك شد و گفت : « انا لله و انا اليه راجعون و الحمد لله رب العالمين » خدايا ، من از اين مصيبت بزرگ به تو پناه مىبرم كه شهادت او از مصايب روزگار است . سپس فرمود : خدا مالك را رحمت كند كه به عهد خود وفا كرد و زندگى را وداع گفت و به ديدار خدا شتافت . با اين كه ما بر آن بوديم كه پس از مصيبت فقدان پيامبر صلىالله عليه و آله همهء مصيبتها را سبك بگيريم ، با وجود اين ، مصيبت اشتر از بزرگترين مصيبتهاست .\r\nهمچنين ابراهيم از گروهى از مردان قبيلهء نخع نقل كرده است كه گفتند :\r\nپس از آنكه خبر شهادت اشتر به على عليه السلام رسيد ، ما به ديدار آن حضرت رفتيم . ديديم آن بزرگوار آه از دل برمىآورد و بر مرگ اشتر تأسف مىخورد و چنين مىگفت : كسى مانند مالك نبود ، هنوز مردم حقيقت مالك را نشناخته‌اند ، كوه در سوگ مالك مىگدازد و اگر ماتم او سنگ بود هر آينه از سخت‌ترين سنگها مىشد .\r\n\r\n","description":"","footnote":"","page_name":" 76 ","page_number":76},
  {"content":"\r\n\r\nاى اشتر ! به خدا سوگند مرگ تو جهانى را داغدار كرد و جهانى ديگر را خوشنود ساخت . بر كسى مانند مالك ، زنانِ نوحه‌گر بگريند ، آيا كسى مانند مالك هست ؟ پس آن حضرت آن قدر در سوگ مالك آه و ناله سرداد و تأسف خورد كه ما پنداشتيم كه صاحب عزاى واقعى اوست نه ما . و پيوسته آثار غم و اندوه مدتها پس از شهادت اشتر در چهرهء على ( ع ) باقى بود .\r\nابن ابى الحديد روايت كرده است كه وقتى خبر شهادت اشتر به اميرمؤمنان على عليه السلام رسيد فرمود :\r\n« خدا مالك را رحمت كند ، او براى من همان گونه بود كه من براى رسول خدا ( ص ) بودم . »\r\nاين بود فشرده‌اى از زندگانى سراسر حماسه و جهاد ابر مردى كه دلاوريها و رشادتهاى او در عرصهء نبرد زبانزد قهرمانان نام آور بود . رادمردى كه مادر روزگار از زادن چنان فرزندى ناتوان است . اميد آنكه زندگى اين سرباز رشيد اسلام براى همهء مسلمانان به پاخاستهء جهان ، سرمشق جهاد و فداكارى در راه رسيدن به اهداف مقدس خود باشد .\r\n\r\n","description":"","footnote":"","page_name":" 77 ","page_number":77},
  {"content":"\r\n . \r\n","description":"","footnote":"","page_name":" 78 ","page_number":78},
  {"content":"\r\n\r\n\r\nمنابع و مآخذ\r\nمهمترين منابعى كه محمد رضا حكيم به آنها اعتماد داشته است در اينجا آورده مىشود . لازم به توجه است كه مظفرى فقط به پاره‌اى از منابع خود در پاورقى اشاره كرده است كه در اين كتاب نيز ثبت شده است .\r\n1 - شرح نهج‌البلاغه ، ابن‌ابى الحديد .\r\n2 - تاريخ طبرى\r\n3 - كامل ابن اثير\r\n4 - الأمامه و السياسه\r\n5 - البداية و النهايه ، ابن كثير\r\n6 - وقعهء صفين ، نصربن مزاحم\r\n7 - اسابه ، ابن حجر\r\n8 - العقد الفريد ، ابن عبدربه\r\n9 - الأخبار الطوال ، دينورى\r\n10 - مروج الذهب ، مسعودى\r\n\r\n","description":"","footnote":"","page_name":" 79 ","page_number":79},
  {"content":"\r\n\r\n11 - بحارالانوار ، مجلسى ، ج 8 و 9 .\r\n12 - تنقيح المقال ، مامقانى\r\n13 - معجم الشعراء ، مرزبانى\r\n14 - المؤتلف و المختلف ، آمدى\r\n15 - ديوان الحماسه ، بخترى\r\n16 - ديوان الحماسه ، ابى تمام طايى\r\n17 - الراعى و الرعيه ، استاد فكيكى\r\n18 - ابوذر و عماربن‌ياسر ، استادسبيتى\r\n19 - تاريخ يعقوبى\r\n20 - عيون الأخبار ، ابن قتيبه\r\n21 - الكنى والألقاب ، شيخ عباس قمى\r\n22 - مناقب خوارزمى\r\n\r\n","description":"","footnote":"","page_name":" 80 ","page_number":80},
  {"content":"\r\n . \r\n\r\n","description":"","footnote":"","page_name":" 81 ","page_number":81}
  ]