[
  {"content":"\r\nمتن و ترجمهء\r\nكمال الدّين و تمام النّعمة\r\nتأليف\r\nشيخ صدوق\r\nابى جعفر محمد بن على بن الحسين قمى\r\nقدّس سرّه\r\nمترجم\r\nمنصور پهلوان\r\nمجلد دوم\r\n","description":"","footnote":"","page_name":" 1 ","page_number":1},
  {"content":"\r\nشابك : 6 - 05 - 7489 - 964\r\nابن بابويه ، محمد بن على ، 311 - 381 ق .\r\n[ كمال الدين و تمام النعمة ، ترجمه 
  ]\r\nمتن و ترجمه كمال الدين و تمام النعمه / تأليف شيخ صدوق ابى جعفر محمد بن على بن الحسين قمى ؛ مترجم منصور پهلوان . سازمان چاپ و نشر دارالحديث ، 1380 .\r\n2 ج\r\n. ( دوره ) 6000 تومان 1 . احاديث شيعه - قرن 4 ق . 2 . محمد بن حسن ، امام دوازدهم ( عج ) ، 256 ق . - احاديث . 3 . مهدويت - احاديث . الف . پهلوان ، منصور ، مترجم . ب . عنوان .\r\n8041 ك 2 الف / 139 bp 212 / 297\r\nكمال الدين و تمام النعمة\r\nجلد دوم\r\nتأليف : شيخ صدوق ( ره )\r\nترجمه : منصور پهلوان\r\nتحقيق و تصحيح : على اكبر غفارى\r\nناشر : سازمان چاپ و نشر دار الحديث\r\nنوبت چاپ : دوم\r\nچاپخانه : دار الحديث\r\nسال نشر : 2000 دوره\r\nبهاى دوره دو جلدى : 6000 تومان\r\n* كليه حقوق براى ناشر محفوظ است *\r\nسازمان چاپ و نشر دار الحديث - قم - خيابان معلم نبش كوچه 12 - پلاك 125\r\nتلفن : 7740545 ، 7740523 - 0251 ص . پ 4468 / 37185\r\n","description":"","footnote":"","page_name":" 2 ","page_number":2},
  {"content":"\r\n\r\nباب 33 روايات امام صادق عليه السّلام در بارهء امام دوازدهم عليه السّلام و غيبت او\r\nبِسْمِ الله الرَّحْمنِ الرَّحِيمِ\r\nالْحَمْدُ لِلَّه رَبِّ الْعالَمِينَ و صلَّى الله على سيّدنا محمّد و آله الطَّاهرين شيخ فقيه ابو جعفر محمّد بن عليّ بن حسين بن موسى بن بابويه قمّى - رحمه الله - مؤلَّف اين كتاب مىفرمايد :\r\n1 - صفوان بن مهران از امام صادق عليه السّلام روايت كند كه فرمود : كسى كه به همهء امامان اقرار كند امّا مهدي را انكار كند مانند كسى است كه به همهء پيامبران اقرار كند امّا نبوّت محمّد صلَّى الله عليه و آله و سلَّم را انكار نمايد . گفتند : يا ابن رسول الله ! مهديّ از\r\n","description":"","footnote":"","page_name":" 3 ","page_number":3},
  {"content":"\r\nفرزندان شما كيست ؟ فرمود : پنجمين از فرزندان هفتمين ، شخص او از شما نهان مىشود و بردن نام وى بر شما روا نيست .\r\n2 - ابو هيثم از امام صادق عليه السّلام روايت كند كه فرمود : چون در بين ائمّه سه نام محمّد و علىّ و حسن اجتماع كرده و پى در پى درآيد چهارمين آنها قائم خواهد بود .\r\n3 - ابو هيثم تميمىّ از امام صادق عليه السّلام روايت كند كه فرمود : چون در بين ائمّه سه نام محمّد و علىّ و حسن پى در پى شود چهارمين آنها قائم خواهد بود .\r\n4 - مفضّل بن عمر گويد : بر آقاى خود امام صادق عليه السّلام وارد شدم و گفتم : اى آقاى من ! اى كاش در بارهء جانشين پس از خود وصيّت مىفرموديد ، فرمود :\r\nاى مفضّل امام پس از من فرزندم موسى و جانشين مأمول منتظر « م ح م د » فرزند\r\n","description":"","footnote":"","page_name":" 4 ","page_number":4},
  {"content":"\r\nحسن بن علىّ بن محمّد بن علىّ بن موسى است .\r\n5 - ابراهيم كرخىّ گويد : بر امام صادق عليه السّلام وارد شدم و نزد او نشسته بودم كه ابو الحسن موسى بن جعفر عليهما السّلام كه نوجوانى بود درآمد و من برخاستم و او را بوسيدم و نشستم ، آنگاه امام صادق عليه السّلام فرمود : اى ابراهيم ! آيا مىدانى كه پس از من او امام توست ، بدان كه اقوامى در بارهء او به هلاكت افتاده و اقوام ديگرى به سعادت رسند ، لعنت خدا بر قاتل او باد و خدا عذاب روحش را دو چندان كند ، بدان كه خداى تعالى از صلب او بهترين اهل زمين در عصر خود را خارج سازد كه همنام جدّش و وارث علم و احكام و فضايل اوست و معدن امامت و رأس حكمت است ، و پس از شگفتيها و كرامات مستحسنى كه از وى به ظهور رسد ، جبّار بنى فلان از روى حسادت وى را خواهد كشت ، و لكن خداى تعالى امرش را مىرساند گرچه مشركان را ناخوش آيد و از صلب او امام مهدى را كه تكلمهء ائمّهء دوازده‌گانه است خارج سازد و آنان را به كرامت خود مخصوص گرداند و در دار القدس خود فرود آورد ، كسى كه منتظر دوازدهمين آنان باشد\r\n","description":"","footnote":"","page_name":" 5 ","page_number":5},
  {"content":"\r\nمانند كسى است كه شمشيرش را از غلاف بيرون كشيده و پيشاروى رسول خدا صلَّى الله عليه و آله و سلَّم از آن حضرت دفاع نمايد .\r\nراوى گويد : در اين هنگام مردى از دوستان بنى اميّه داخل شد و سخن منقطع گرديد و من يازده بار ديگر به نزد امام صادق عليه السّلام رفتم تا از آن حضرت درخواست كنم كه كلامشان را كامل كنند و بدان توفيق نيافتم تا آنكه در سال بعد بر امام وارد شدم و او نشسته بود ، فرمود : اى ابراهيم ! او كسى است كه پس از سختى شديد و بلاى طويل و جزع و خوف ظاهر شده و حزن و مشقّت را از شيعيانش بر طرف سازد و خوشا به حال كسى كه آن زمان را ادراك كند ، اى ابراهيم ! ترا بس است . ابراهيم گويد : من هيچ گاه مسرورتر از آن زمان نبودم كه پس از شنيدن اين مژده از نزد امام صادق عليه السّلام برمىگشتم .\r\n6 - سماعة بن مهران گويد : من و ابو بصير و محمّد بن عمران - كه آزادشدهء امام باقر عليه السّلام بود - در منزلى در مكَّه بوديم ، محمّد بن عمران گفت : از امام صادق عليه السّلام شنيدم كه مىفرمود : ما دوازده مهدى هستيم ، ابو بصير گفت : تو را به خدا سوگند\r\n","description":"","footnote":"","page_name":" 6 ","page_number":6},
  {"content":"\r\nآيا اين كلام را از امام صادق عليه السّلام شنيدى ؟ و او يك بار يا دو بار سوگند ياد كرد كه آن را از امام صادق شنيده است ، آنگاه ابو بصير گفت : امّا من آن را از امام باقر عليه السّلام شنيدم . حديث فوق به سند ديگر نيز براى ما روايت شده است .\r\n7 - مفضّل بن عمر گويد : امام صادق عليه السّلام فرمود : خداى تعالى چهارده هزار سال پيش از آنكه خلقش را بيافريند ، چهارده نور آفريد كه ارواح ما بود ، گفته شد : يا ابن رسول الله ! آن چهارده تن چه كسانى هستند ؟ فرمود : محمّد و علىّ و فاطمه و حسن و حسين و ائمّهء از فرزندان حسين و آخرين آنها قائمى است كه پس از غيبتش قيام كند و دجّال را بكشد و زمين را از هر جور و ظلمى پاك سازد .\r\n8 - علىّ بن رئاب از امام صادق عليه السّلام روايت كند كه در تأويل اين آيهء قرآن :\r\n","description":"","footnote":"","page_name":" 7 ","page_number":7},
  {"content":"\r\n* ( يَوْمَ يَأْتِي بَعْضُ آياتِ رَبِّكَ لا يَنْفَعُ نَفْساً إِيمانُها لَمْ تَكُنْ آمَنَتْ مِنْ قَبْلُ ) * ( 1 ) فرمود :\r\n\r\nآيات عبارت از ائمّه هستند و آيهء منتظره قائم عليه السّلام است ، و در آن روز ايمان كسى كه پيش از قيام او با شمشير ايمان نياورده باشد سودى ندارد ، گرچه به پدرانش ايمان آورده باشد .\r\n9 - تميم بن بهلول گويد : از عبد الله بن ابى الهذيل از امامت پرسيدم كه بر چه كسانى ثابت است و نشانه‌هاى امام بر حقّ چيست ؟ گفت : دلالتكنندهء بر آن و حجّت بر مؤمنان و قائم به امور مسلمين و ناطق به قرآن و عالم به احكام دين ، برادر پيامبر اكرم صلَّى الله عليه و آله و سلَّم است كه جانشين او بر امّت و وصىّ او بر ايشان ، و ولىّ اوست كسى كه براى پيامبر به منزلهء هارون است براى موسى ، كسى كه طاعتش به واسطهء اين قول خداى تعالى واجب شده است : * ( يا أَيُّهَا الَّذِينَ آمَنُوا أَطِيعُوا الله وَأَطِيعُوا الرَّسُولَ وَأُولِي الأَمْرِ مِنْكُمْ ) * . ( 3 ) و در اين آيه او را داراى مقام ولايت\r\n\r\n","description":"","footnote":"\r\n( 1 ) - الانعام : 158 .\r\n\r\n( 3 ) - النساء : 59 .\r\n","page_name":" 8 ","page_number":8},
  {"content":"\r\nخوانده است : * ( إِنَّما وَلِيُّكُمُ الله وَرَسُولُه وَالَّذِينَ آمَنُوا الَّذِينَ يُقِيمُونَ الصَّلاةَ وَيُؤْتُونَ الزَّكاةَ وَهُمْ راكِعُونَ ) * . ( 1 ) و در روز غديرخم رسول اكرم صلَّى الله عليه و آله و سلَّم از جانب خداى تعالى براى او مقام امامت اثبات كرده و فرموده است :\r\n« من كنت مولاه فعليّ مولاه ، اللهمّ وال من والاه ، و عاد من عاداه ، و انصر من نصره و اخذل من خذله و أعن من أعانه » . چنين شخصى امير المؤمنين علىّ بن أبى طالب و امام المتّقين و پيشواى دست و روسپيدان و افضل اوصيا و بهترين همهء خلايق پس از رسول ربّ العالمين است .\r\nو بعد از او حسن و حسين دو سبط رسول خدا صلَّى الله عليه و آله و سلَّم و دو فرزند سيّدة النّساء است ، سپس علىّ بن الحسين و محمّد بن علىّ و جعفر بن محمّد و موسى ابن جعفر و علىّ بن موسى و محمّد بن علىّ و علىّ بن محمّد و حسن بن علىّ و سپس فرزند حسن بن على صلوات الله عليهم كه تا امروز يكى پس از ديگرى بوده‌اند ، آنان عترت رسول خدا صلَّى الله عليه و آله و سلَّم هستند كه به وصيّت و امامت در هر عصر و زمانى و هر وقت و اوانى معروف هستند ، آنان عروة الوثقى و ائمّهء هدى و حجّت بر اهل -\r\n\r\n","description":"","footnote":"\r\n( 1 ) - المائدة : 55 .\r\n","page_name":" 9 ","page_number":9},
  {"content":"\r\nدنيا هستند تا خداى تعالى زمين و اهلش را وارث شود و هر كه به آنان مخالفت ورزد گمراه و گمراه‌كننده و تارك حقّ و هدايت است آنان قرآن را تعبير مىكنند و ناطق از جانب رسول اكرم صلَّى الله عليه و آله و سلَّم هستند و كسى كه بميرد و ايشان را نشناسد به مرگ جاهليّت مرده است و اوصاف آنان چنين است : ورع و عفّت و صدق و صلاح و اجتهاد و اداى امانت به نيك و بد و طول سجود و نماز شب و اجتناب از محارم و انتظار فرج با شكيبائى ، و حسن مصاحبت و حسن همجوارى .\r\n10 - ابراهيم بن هاشم به سند خود از مفضّل بن عمر از امام صادق عليه السّلام روايت كند كه فرمود : نزديكترين و پسنديده‌ترين حالت بندگان به خداى تعالى آنگاه است كه حجّت خدا مفقود گردد و بر بندگان آشكار نباشد و مكانش را ندانند و در آن حال عالم باشند كه حجّتها و بيّنات الهى باطل نمىشود ، در چنين زمانى صبح و شام متوقّع فرج باشيد ، و سختترين خشم خداى تعالى بر دشمنانش آنگاه است كه حجّت خدا مفقود گردد و بر بندگان آشكار نباشد ، و\r\n","description":"","footnote":"","page_name":" 10 ","page_number":10},
  {"content":"\r\nخداى تعالى مىداند كه اوليايش شكّ نمىكنند و اگر مىدانست كه آنان شكّ مىكنند حجّتش را چشم بر هم زدنى از آنها غايب نمىكرد و آن بر سر بدترين مردم واقع شود .\r\n11 - مفضّل بن عمر گويد : از امام صادق عليه السّلام شنيدم كه مىفرمود : هر كه منتظر اين امر باشد و بميرد مانند كسى است كه با قائم عليه السّلام در خيمه‌اش باشد ، نه ، بلكه مانند كسى است كه پيشاروى رسول خدا صلَّى الله عليه و آله و سلَّم شمشير زده باشد .\r\n12 - عبد الله بن أبى يعفور گويد امام صادق عليه السّلام فرمود : كسى كه به امامان از آباء و ابنايم معتقد باشد ، امّا مهدىّ از فرزندان مرا انكار كند ، مانند كسى است كه به جميع پيامبران اقرار كند امّا منكر نبوّت محمّد صلَّى الله عليه و آله و سلَّم باشد ، گفتم : اى آقاى من مهدىّ از فرزندان شما كيست ؟ فرمود : پنجمين از فرزندان هفتمين ، شخص او از شما نهان مىشود و بردن نام او بر شما روا نباشد .\r\n13 - ابو بصير گويد : از امام صادق عليه السّلام شنيدم كه مىفرمود : در ميان ما\r\n","description":"","footnote":"","page_name":" 11 ","page_number":11},
  {"content":"\r\nدوازده مهدىّ است كه شش مهدىّ در گذشته و شش مهدىّ باقى است و خداوند با ششمين مهدىّ آنچه كه خواهد كند .\r\n14 - ابو حمزه از امام صادق عليه السّلام روايت كند كه فرمود : از ما دوازده مهدى است .\r\n15 - سماعة بن مهران گويد : من و ابو بصير و محمّد بن عمران - آزادشدهء امام باقر عليه السّلام - در مكَّه در منزلى بوديم ، محمّد بن عمران گفت : از امام صادق عليه السّلام شنيدم كه مىفرمود : ما دوازده مهدى هستيم ، ابو بصير به او گفت : ترا به خدا سوگند آيا آن را از امام صادق عليه السّلام شنيدى ؟ و او دو بار سوگند ياد كرد كه اين كلام را از او شنيده است .\r\n16 - مضمون حديث دهم اين باب از طريق احمد بن محمّد بن عيسى نيز براى\r\n","description":"","footnote":"","page_name":" 12 ","page_number":12},
  {"content":"\r\nما روايت شده است .\r\n17 - مضمون حديث دهم اين باب به سند ديگر از محمّد بن نعمان از امام صادق عليه السّلام نيز براى ما روايت شده است .\r\n18 - عبد الله بن سنان گويد : از امام صادق عليه السّلام شنيدم كه مىفرمود : در امام قائم سنّتى از موسى بن عمران عليه السّلام است ، گفتم : سنّت موسى بن عمران چه بود ؟\r\nفرمود : خفاء مولد و غيبتش از قومش گفتم : چقدر موسى بن عمران عليه السّلام از قوم و\r\n","description":"","footnote":"","page_name":" 13 ","page_number":13},
  {"content":"\r\nخاندانش غيبت كرد ؟ فرمود : بيست و هشت سال .\r\n19 - داود بن كثير رقّى از امام صادق عليه السّلام روايت كند كه در تفسير اين قول خداى تعالى : * ( الَّذِينَ يُؤْمِنُونَ بِالْغَيْبِ ) * ( 1 ) فرمود : آن كسانى كه اقرار به قيام قائم كنند كه آن حقّ است .\r\n20 - يحيى بن ابو القاسم گويد : از امام صادق عليه السّلام از تفسير اين آيه پرسش كردم : * ( الم ذلِكَ الْكِتابُ لا رَيْبَ فِيه هُدىً لِلْمُتَّقِينَ الَّذِينَ يُؤْمِنُونَ بِالْغَيْبِ ) * . فرمود :\r\n« متّقين » شيعيان علىّ عليه السّلام و « غيب » همان حجّت غائب است .\r\nو شاهد آن نيز اين قول خداى تعالى است : * ( وَيَقُولُونَ لَوْ لا أُنْزِلَ عَلَيْه آيَةٌ مِنْ رَبِّه فَقُلْ إِنَّمَا الْغَيْبُ لِلَّه فَانْتَظِرُوا إِنِّي مَعَكُمْ مِنَ الْمُنْتَظِرِينَ ) * .\r\n21 - سدير صيرفى گويد : از امام صادق عليه السّلام شنيدم كه مىفرمود : در قائم\r\n\r\n","description":"","footnote":"\r\n( 1 ) - البقرة : 2 .\r\n","page_name":" 14 ","page_number":14},
  {"content":"\r\nشباهتى از يوسف عليه السّلام وجود دارد ، گفتم : گويا از حيرت يا غيبت ياد مىكنيد ، فرمود : اين امّت همانند خنازير چگونه آن را انكار مىكنند ؟ برادران يوسف همهء اسباط و اولاد پيامبران بودند ، با يوسف تجارت كردند و او را فروختند در حالى كه آنها برادران او بودند و او هم برادر آنان بود او را نشناختند تا آنكه به آنها گفت : من يوسف هستم ، پس چگونه اين امّت انكار مىكنند كه خداى تعالى در وقتى از اوقات اراده فرمايد كه حجّتش را مستور كند ؟ يوسف سلطان مصر بود و بين او و پدرش هيجده روز راه بود و اگر خداى تعالى مىخواست جاى او را به وى نشان مىداد و بر آن كار توانا بود ، به خدا سوگند وقتى مژدهء يوسف را به يعقوب و فرزندانش دادند آن راه را در نه روز درنورديدند و از بيابان و سرزمينى كه بودند خود را به مصر رسانيدند ، پس چگونه اين امّت انكار مىكنند كه خداى تعالى با حجّتش همان كند كه با يوسف كرد ، او در بازارهايشان راه مىرود و بر بساط آنها پا مىنهد امّا آنها او را نمىشناسند تا آنكه خداى تعالى إذن فرمايد كه خود را به آنان معرّفى نمايد همچنان كه به يوسف إذن داد و به آنها گفت : آيا مىدانيد كه در نادانى با يوسف و برادرش چه كرديد ؟ گفتند : آيا تو يوسفى ؟\r\n","description":"","footnote":"","page_name":" 15 ","page_number":15},
  {"content":"\r\nگفت : آرى من يوسفم و اين هم برادر من است . ( 1 )\r\n22 - صفوان بن مهران جمّال گويد : امام صادق عليه السّلام فرمود : آگاه باشيد كه به خدا سوگند مهدى شما غايب خواهد شد تا به غايتى كه جاهل شما گويد : براى خداوند در آل محمّد عليهم السّلام نيازى نيست ، سپس مانند شهاب ثاقب پيش مىآيد و زمين را از عدل و داد آكنده مىسازد همان گونه كه پر از ظلم و جور شده باشد .\r\n23 - سيّد بن محمّد حميرىّ در ضمن حديثى طولانى گويد : به امام صادق عليه السّلام گفتم : يا ابن رسول الله ! از پدران بزرگوار شما در باب غيبت و درستى آن اخبارى براى ما روايت شده است ، به من خبر دهيد كه اين غيبت در زمان كدام امام واقع مىشود ؟ فرمود : غيبت در زمان ششمين از فرزندان من واقع مىشود و او دوازدهمين امام هادى پس از رسول خدا صلَّى الله عليه و آله و سلَّم است ، اوّل آنان امير المؤمنين علىّ بن أبى طالب و آخرين آنها قائم به حقّ بقيّة الله در زمين و صاحب الزّمان\r\n\r\n","description":"","footnote":"\r\n( 1 ) - يوسف : 90 و 91 .\r\n","page_name":" 16 ","page_number":16},
  {"content":"\r\nاست و به خدا سوگند اگر او به اندازه‌اى كه نوح در ميان قومش بود در غيبت باشد از دنيا نرود تا آنكه ظاهر شود و زمين را از عدل و داد آكنده سازد همچنان كه از ظلم و جور پر شده باشد .\r\n24 - زرارة بن أعين گويد : از امام صادق عليه السّلام شنيدم كه مىفرمود : براى قائم پيش از آنكه قيام نمايد غيبتى است ، گفتم : براى چه ؟ فرمود : مىترسد - و با دست به شكم خود اشاره كرد - سپس فرمود : يا زراره ! او منتظر است و او كسى است كه مردم در ولادتش شكّ مىكنند ، برخى گويند او حمل است و هنوز متولَّد نشده و برخى گويند غايب است و برخى گويند متولَّد نشده است و برخى ديگر گويند دو سال قبل از وفات پدرش متولَّد شده است ، جز آنكه خداى تعالى دوست مىدارد كه شيعيان را امتحان كند و در اين وقت است كه باطلجويان شكّ كنند .\r\nزراره گويد : فداى شما شوم ! اگر آن زمان را دريافتم چه عملى را انجام دهم ؟\r\nفرمود : اى زراره ! اگر آن زمان را دريافتى به اين دعا مداومت كن :\r\n« اللَّهمّ\r\n","description":"","footnote":"","page_name":" 17 ","page_number":17},
  {"content":"\r\nعرّفني نفسك ، فإنّك إن لم تعرّفني نفسك لم أعرف نبيّك ، اللَّهمّ عرّفني رسولك فإنّك إن لم تعرّفني رسولك لم أعرف حجّتك ، اللَّهم عرّفني حجّتك فإنّك إن لم تعرّفني حجّتك ضللت عن ديني » .\r\nسپس فرمود : اى زراره بناچار نوجوانى در مدينه كشته شود ، گفتم : فداى شما شوم ! آيا لشكر سفيانى او را مىكشد ؟ فرمود : خير ، بلكه او را لشكر بنى فلان خواهد كشت ، خروج مىكند تا آنكه داخل مدينه مىشود و مردم نمىدانند براى چه داخل شده است و او را دستگير كرده و مىكشند و چون او را از سر سركشى و دشمنى و ستم مىكشند خداى تعالى به آنها مهلت نمىدهد ، و در آن هنگام منتظر فرج باشيد .\r\nاين حديث را محمّد بن اسحاق رضى الله عنه براى ما روايت كرده است .\r\nهمچنين محمّد بن حسن رضى الله عنه نيز اين حديث را بىهيچ تفاوت براى ما روايت كرده است .\r\n","description":"","footnote":"","page_name":" 18 ","page_number":18},
  {"content":"\r\n25 - هانى تمّار گويد : امام صادق عليه السّلام فرمود : براى صاحب الامر غيبتى است و بايد هر بنده‌اى تقوا پيشه كند و متمسّك به دين خود باشد .\r\n26 - داود بن فرقد از امام صادق عليه السّلام روايت كند كه فرمود : علىّ بن - أبى طالب عليه السّلام همراه رسول خدا صلَّى الله عليه و آله و سلَّم در غيبت بود و هيچ كس به آن غيبت عالم نگرديد .\r\n27 - عبد الحميد بن أبى الدّيلم طائىّ گويد : امام صادق عليه السّلام به من فرمود : اى عبد الحميد بن أبى الدّيلم ! براى خداى تعالى رسولانى آشكار و رسولانى نهان است و چون از خدا به حقّ رسولان آشكار درخواست كردى به حقّ رسولان نهان نيز درخواست كن .\r\n28 - محمّد بن علىّ حلبىّ از امام صادق عليه السّلام روايت كند كه فرمود : رسول -\r\n","description":"","footnote":"","page_name":" 19 ","page_number":19},
  {"content":"\r\nخدا پنج يا فرمود : سه سال در مكَّه مختفى و خائف و نهان بود و امرش را اظهار نمىكرد و تنها على و خديجه همراه او بودند ، سپس خداى تعالى فرمان داد كه رسالتش را آشكار كند و رسول خدا صلَّى الله عليه و آله و سلَّم ظهور كرد و امرش را آشكار فرمود .\r\n29 - عبيد الله بن علىّ حلبىّ گويد : از امام صادق عليه السّلام شنيدم كه مىفرمود :\r\nرسول خدا صلَّى الله عليه و آله و سلَّم بعد از آنكه وحى بر او نازل شد سيزده سال درنگ كرد كه سه سال آن را مختفى و خائف بود و ظاهر نمىشد تا آنكه خداى تعالى فرمان داد كه رسالتش را آشكار كند و در اين هنگام دعوت را اظهار كرد .\r\n30 - عمر بن سالم گويد : از امام صادق عليه السّلام از معنى اين آيه پرسش كردم :\r\n* ( أَصْلُها ثابِتٌ وَفَرْعُها فِي السَّماءِ ) * ( 2 ) فرمود : اصل آن رسول خدا صلَّى الله عليه و آله و سلَّم و فرع آن\r\n\r\n","description":"","footnote":"\r\n( 2 ) - ابراهيم : 24 .\r\n","page_name":" 20 ","page_number":20},
  {"content":"\r\nامير المؤمنين عليه السّلام و ميوهء آن حسن و حسين عليهما السّلام و شاخه‌هاى آن ائمّهء نه‌گانهء از فرزندان حسين عليهم السّلام و برگهاى آن شيعيانند ، به خدا سوگند مردى از آنها كه مىميرد برگى از آن درخت فرو مىافتد . گفتم : معناى اين سخن او چيست كه مىفرمايد : * ( تُؤْتِي أُكُلَها كُلَّ حِينٍ بِإِذْنِ رَبِّها ) * ( 1 ) فرمود : آنچه كه هر سال از علم امام در حجّ و عمره به شما مىرسد .\r\n31 - ابو بصير گويد : از امام صادق عليه السّلام شنيدم كه مىفرمود : سنّتهاى انبياء با غيبتهايى كه بر آنان واقع شده است همه در قائم ما اهل البيت مو به مو و طابق النّعل بالنّعل پديدار مىگردد .\r\nابو بصير گويد : گفتم : يا ابن رسول الله ! قائم شما اهل البيت كيست ؟ فرمود : اى ابو بصير ! او پنجمين از فرزندان پسر موسى است او فرزند سيّدهء كنيزان است و غيبتى كند كه باطلجويان در آن شكّ كنند ، سپس خداى تعالى او را آشكار كند\r\n\r\n","description":"","footnote":"\r\n( 1 ) - إبراهيم : 25 .\r\n","page_name":" 21 ","page_number":21},
  {"content":"\r\nو بر دست او شرق و غرب عالم را بگشايد و روح الله عيسى بن مريم عليه السّلام فرود آيد و پشت سر او نماز گزارد و زمين به نور پروردگارش روشن گردد و در زمين بقعه‌اى نباشد كه غير خداى تعالى در آن پرستش شود و همهء دين از آن خداى تعالى گردد ، گرچه مشركان را ناخوش آيد .\r\n32 - منصور گويد : امام صادق عليه السّلام فرمود : اى منصور ! اين امر بر شما در نيايد مگر پس از يأس و نه به خدا قسم تا آنكه از يك ديگر متمايز شويد ، نه به خدا سوگند اين امر بر شما در نيايد تا آنكه امتحان شويد ، نه به خدا سوگند اين امر بر شما در نيايد تا آنكه شقى بدبخت و سعيد نيكبخت گردد .\r\n33 - زرارة بن أعين گويد : از امام صادق عليه السّلام شنيدم كه مىفرمود : براى قائم پيش از آنكه قيام كند غيبتى است ، گفتم : فداى شما شوم ! براى چه ؟ فرمود :\r\nمىترسد - و با دست به بطن و گردن خود اشاره كرد - سپس فرمود : او منتظرى است كه مردم در ولادتش شكّ مىكنند ، بعضى مىگويند : چون پدرش مرد\r\n","description":"","footnote":"","page_name":" 22 ","page_number":22},
  {"content":"\r\nفرزندى براى او نبود ، و بعضى گويند : دو سال پيش از وفات پدرش متولَّد شده است ، زيرا خداى تعالى امتحان خلقش را دوست مىدارد و در اين هنگام باطلجويان شكّ مىكنند .\r\n34 - عبيد بن زرارة گويد : از امام صادق عليه السّلام شنيدم كه مىفرمود : مردم امام خود را نيابند ، او در موسم حجّ شاهد ايشان است و آنها را مىبيند امّا آنها او را نمىبينند .\r\n35 - هانى تمّار گويد : امام صادق عليه السّلام فرمود : براى صاحب اين امر غيبتى است كه ديندار در آن غيبت مانند كسى است كه دستش را بر روى شاخهء درخت خار كشد ، سپس فرمود - با دستش اين چنين - آنگاه فرمود : براى صاحب اين امر غيبتى است و بنده بايستى تقواى الهى پيشه سازد و متمسّك به دينش باشد .\r\n36 - مفضّل بن عمر گويد : از امام صادق عليه السّلام شنيدم كه مىفرمود : فرياد\r\n","description":"","footnote":"","page_name":" 23 ","page_number":23},
  {"content":"\r\nنكنيد ، به خدا سوگند امام شما ساليانى از روزگارتان غيبت كند و حتما مورد آزمايش واقع شويد تا به غايتى كه بگويند : او مرده يا هلاك شده و به كدام وادى سلوك كرده است ؟ و چشمان مؤمنان بر او بگريد و واژگون شويد همچنان كه كشتى در امواج دريا واژگون شود ، و تنها كسى نجات يابد كه خداى تعالى از او ميثاق گرفته و در قلبش ايمان نقش كرده و او را به روحى از جانب خود مؤيّد كرده باشد ، و دوازده پرچم مشتبه برافراشته شود كه هيچ يك از ديگرى بازشناخته نشود ، راوى گويد : من گريستم ، آنگاه فرمود : اى ابا عبد الله ! چرا گريه مىكنى ؟\r\nگفتم : چگونه نگريم در حالى كه شما مىگوئيد : دوازده پرچم مشتبه كه هيچ يك از ديگرى باز شناخته نشود ، پس ما چه كنيم ؟ راوى گويد : امام به پرتو آفتاب كه به داخل ايوان تابيده بود نگريست و فرمود : اى ابا عبد الله ! آيا اين آفتاب را مىبينى ؟ گفتم : آرى ، فرمود : به خدا سوگند امر ما از اين آفتاب روشنتر است .\r\n37 - عبد الرّحمان بن سيابة از امام صادق عليه السّلام روايت كند كه فرمود : حال شما\r\n","description":"","footnote":"","page_name":" 24 ","page_number":24},
  {"content":"\r\nچگونه است آنگاه كه بىامام و نشانهء هدايت باقى بمانيد و بعضى از شما از بعضى ديگر براءت جويند ، بدانيد كه در آن زمان از يك ديگر ممتاز شويد و مورد آزمايش واقع گرديد و غربال شويد و در آن زمان شمشيرها رفت و آمد كند و در اوّل روز كسى به امارت رسد امّا در پايان روز خلع و كشته شود .\r\n38 - عمر بن عبد العزيز از امام صادق عليه السّلام روايت كند كه فرمود : آنگاه كه صبح و شام مىكنى در حالى كه امامى را نمىبينى كه از وى پيروى كنى ، آن را كه دوست مىداشتى دوست بدار و آن را كه دشمن مىداشتى دشمن بدار تا خداى تعالى او را آشكار كند .\r\n39 - راوى از امام صادق عليه السّلام روايت كند كه فرمود : حال شما چون خواهد بود آنگاه كه روزگارى بمانيد كه امامتان را نشناسيد ؟ گفتند : چون چنين شود چه كنيم ؟ فرمود : به همان امر اوّل متمسّك شويد تا بر شما روشن شود .\r\n","description":"","footnote":"","page_name":" 25 ","page_number":25},
  {"content":"\r\n40 - عبد الله بن سنان گويد : من و پدرم بر امام صادق عليه السّلام وارد شديم ، فرمود : حال شما چون باشد آنگاه كه به حالى درآئيد كه امام هدايت را نبينيد و نشانهء هدايت رؤيت نشود و هيچ كس نجات نيابد مگر آنكه دعاى غريق را بخواند ، پدرم گفت : در آن شب ظلمانى كه چنين امرى واقع شود ما چه كنيم ؟\r\nفرمود : امّا تو آن را ادراك نمىكنى و چون آن واقع گردد به آنچه كه داريد متمسّك شويد تا امر برايتان روشن گردد .\r\n41 - ابان بن تغلب گويد : امام صادق عليه السّلام به من فرمود : زمانى بر مردم در آيد كه گداخته شوند و علم در بين اين دو مسجد در هم پيچيده شود همچنان كه مار در لانه‌اش نهان شود ، يعنى بين مكَّه و مدينه ، و در اين بين كه چنين باشند به ناگاه خداى تعالى ستارهء آنها را آشكار سازد ، گويد : گفتم : مقصود از « گداخته شدن » چيست ؟ فرمود : دوران فترت و غيبت امامتان ، گويد : گفتم : در اين ميانه\r\n","description":"","footnote":"","page_name":" 26 ","page_number":26},
  {"content":"\r\nچه كنيم ؟ فرمود : بر آنچه هستيد استوار باشيد تا آنكه خداوند ستارهء شما را آشكار سازد .\r\n42 - مفضّل بن عمر گويد : از امام صادق عليه السّلام از تفسير جابر پرسيدم ، فرمود : آن را بر سفلگان مخوان كه آن را ضايع كنند ، آيا در كتاب خداى تعالى نخوانده‌اى * ( فَإِذا نُقِرَ فِي النَّاقُورِ ) * ( 1 ) ؟ كه از ما امامى نهان است و چون خداى تعالى بخواهد او را ظاهر سازد ، قلبش را تحت تأثير قرار دهد و او ظاهر شود و به دستورات خداى تعالى فرمان دهد .\r\n43 - عيسى بن عبد الله گويد به دايى خود امام صادق عليه السّلام گفتم : اگر روزگارى پيش آمد و شما را نديدم از كه پيروى كنم ؟ و او به موسى عليه السّلام اشاره فرمود ، گفتم : اگر موسى در گذشت از چه كسى ؟ فرمود : از فرزندش ، گفتم : اگر او درگذشت و برادرى بزرگ و فرزندى كوچك باقى گذاشت از كه پيروى كنم ؟\r\n\r\n","description":"","footnote":"\r\n( 1 ) - المدثر : 9 .\r\n","page_name":" 27 ","page_number":27},
  {"content":"\r\nفرمود : از فرزندش ، سپس فرمود : پيوسته چنين خواهد بود ، گفتم : اگر او را و جايگاه او را نشناسم چه كنم ؟ فرمود : مىگويى : بار الها ! من بر ولايت حجّتهاى از فرزندان امام در گذشته باقى هستم ، و اين كفايت از آن مىكند .\r\n44 - زرارة از امام صادق عليه السّلام روايت كند كه فرمود : بر مردم روزگارى درآيد كه امامشان از آنها غايب شود ، گفتم : مردم در آن زمان چه مىكنند ؟\r\nفرمود : به همان امرى كه بر آن بوده‌اند متمسّك مىشوند تا آنكه بر ايشان روشن شود .\r\n45 - ابو بصير از امام صادق عليه السّلام روايت كند كه فرمود : پس از حسين عليه السّلام نه امام خواهد بود كه نهمين آنان قائم ايشان است .\r\n46 - ابو بصير گويد : امام صادق عليه السّلام فرمود : در صاحب اين امر سنّتهايى از\r\n","description":"","footnote":"","page_name":" 28 ","page_number":28},
  {"content":"\r\nانبياء وجود دارد ، سنّتى از موسى بن عمران و سنّتى از عيسى و سنّتى از يوسف و سنّتى از محمّد صلوات الله عليهم .\r\nامّا سنّت او از موسى بن عمران آن است كه او نيز خائف و منتظر است ، امّا سنّت او از عيسى آن است كه در حقّ او نيز همان مىگويند كه در بارهء عيسى گفتند ، امّا سنّت او از يوسف مستور بودن است ، خداوند بين او و خلق حجابى قرار مىدهد ، مردم او را مىبينند امّا نمىشناسند ، و امّا سنّت او از محمّد صلى الله عليه و آله و سلم آن است كه به هدايت او مهتدى مىشود و به سيرهء او حركت مىكند .\r\n47 - حارث بن مغيره گويد : از امام صادق عليه السّلام پرسيدم : آيا مىشود مردم در حالى باشند كه امامشان را نشناسند ؟ فرمود : چنين گفته شده است ، گفتم :\r\nمردم در آن حال چه مىكنند ؟ فرمود : به امر اوّل مىآويزند تا آنكه آن ديگر نيز بر آنها روشن شود .\r\n48 - از امام موسى كاظم عليه السّلام روايت شده است كه فرمود : از امام صادق عليه السّلام شنيدم كه در تفسير اين قول خداى تعالى : * ( قُلْ أَ رَأَيْتُمْ إِنْ أَصْبَحَ\r\n","description":"","footnote":"","page_name":" 29 ","page_number":29},
  {"content":"\r\nماؤُكُمْ غَوْراً فَمَنْ يَأْتِيكُمْ بِماءٍ مَعِينٍ ) * فرمود : بنگريد اگر امامتان غايب شود ، چه كسى امامى جديد براى شما مىآورد ؟ .\r\n49 - عبيد گويد : از امام صادق عليه السّلام شنيدم كه مىفرمود : مردم امام خود را نيابند ، او در موسم حجّ آنها را مىبيند امّا آنها او را نمىبينند .\r\n50 - عبد الله بن سنان از امام صادق عليه السّلام روايت كند كه فرمود : به زودى شبهه‌اى به شما مىرسد و در آن بىنشانهء هويدا و امام هدايت بمانيد و كسى از آن شبهه نجات نمىيابد مگر آنكه دعاى غريق را بخواند ، گفتم : دعاى غريق چگونه است ؟ فرمود : مىگويى :\r\n« يا الله يا رحمان يا رحيم يا مقلَّب القلوب ثبّت قلبي على دينك » ، و من هم گفتم :\r\n« يا الله يا رحمان يا رحيم يا مقلَّب القلوب و الأبصار ثبّت قلبي على دينك » ، امام فرمود : خداى تعالى مقلَّب القلوب و الأبصار است و ليكن همچنان كه من گفتم بگو :\r\n« يا مقلَّب القلوب ثبّت قلبي على دينك » .\r\n","description":"","footnote":"","page_name":" 30 ","page_number":30},
  {"content":"\r\n51 - سدير صيرفيّ گويد : من و مفضّل بن عمر و ابو بصير و ابان بن تغلب بر مولايمان امام صادق عليه السّلام وارد شديم و ديديم كه بر خاك نشسته و جبّهء خيبرى طوقدار بىگريبان گريبان آستين كوتاهى در بر او بود و او مانند مادر فرزند مردهء شيداى جگر سوخته‌اى مىگريست و اندوه تا وجناتش رسيده و گونه‌هايش دگرگون شده و ديدگانش پر از اشك گرديده است و مىگويد :\r\nاى آقاى من ! غيبت تو خواب از ديدگانم ربوده و بسترم را بر من تنگ ساخته و آسايش قلبم را از من سلب نموده است . اى آقاى من ! غيبت تو اندوه مرا به فجايع ابدى پيوند داده ، و فقدان يكى پس از ديگرى جمع و شمار را نابود كرده است ، من ديگر احساس نمىكنم اشكى را كه از ديدگانم بر گريبانم روان است و ناله‌اى را كه از مصائب و بلاياى گذشته از سينه‌ام سر مىكشد ، جز آنچه را كه در برابر ديدگانم مجسّم است و از همهء گرفتاريها بزرگتر و جانگدازتر و سختتر و ناآشناتر است ، ناملايماتى كه با غضب تو در آميخته و مصائبى كه با خشم تو عجين شده است .\r\n","description":"","footnote":"","page_name":" 31 ","page_number":31},
  {"content":"\r\nسدير گويد : چون امام صادق عليه السّلام را در چنين حالى ديديم از شدّت وله عقل از سرمان پريد و به واسطهء آن رخداد هائل و پديدهء وحشتناك و از شدّت جزع قلوبمان چاك چاك گرديد و پنداشتيم كه آن نشانهء مكروهى كوبنده و يا مصيبتى از مصائب روزگار است كه بر وى نازل شده است . و گفتيم : اى فرزند بهترين خلايق ! چشمانت گريان مباد ! از چه حادثه‌اى اشكتان روان و سرشك از ديدگانتان ريزان است ؟ و كدام حالتى است كه اين ماتم را بر شما واجب كرده است ؟\r\nگويد : امام صادق عليه السّلام نفس عميقى كشيد كه بر اثر آن درونش برآمد و هراسش افزون شد و فرمود : واى بر شما صبح امروز در كتاب جفر مىنگريستم و آن كتابى است كه مشتمل بر علم منايا و بلايا و مصائب عظيمه و علم ما كان و ما يكون تا روز قيامت است ، همان كتابى كه خداى تعالى آن را به محمّد صلى الله عليه و آله و سلم و ائمّهء پس از او عليهم السّلام اختصاص داده است و در فصولى از آن مىنگريستم ، ميلاد قائم ما و غيبتش و تأخير كردن و طول عمرش و بلواى مؤمنان در آن زمان و پيدايش شكوك در قلوب آنها به واسطهء طول غيبت و مرتد شدن آنها از دينشان و بركندن رشته اسلام از گردنهايشان كه خداى تعالى فرموده است : * ( وَكُلَّ إِنسانٍ أَلْزَمْناه طائِرَه فِي عُنُقِه ) * ( 1 ) كه مقصود از آن ولايت است و پس از آنكه در آن فصول\r\n\r\n","description":"","footnote":"\r\n( 1 ) - الاسراء : 13 .\r\n","page_name":" 32 ","page_number":32},
  {"content":"\r\nنگريستم رقّتى مرا فرا گرفت و اندوه بر من مستولى شد . گفتيم : اى فرزند رسول خدا ! ما را مشرّف و گرامى بدار و در بعضى از آنچه در اين باب مىدانى شريك گردان ! فرمود : خداى تعالى در قائم ما سه خصلت جارى ساخته كه آن خصلتها در سه تن از پيامبران نيز جارى بوده است : مولدش را چون مولد موسى و غيبتش را مانند غيبت عيسى و تأخير كردنش را مانند تأخير كردن نوح مقدّر كرده است و بعد از آن عمر عبد صالح - يعنى خضر عليه السّلام - را دليلى بر عمر او قرار داده است . به آن حضرت گفتيم : اى فرزند رسول خدا ! اگر ممكن است وجوه اين معانى را براى ما توضيح دهيد .\r\nفرمود : امّا تولَّد موسى عليه السّلام ، چون فرعون واقف شد كه زوال پادشاهى او به دست موسى است ، دستور داد كه كاهنان را حاضر كنند و آنها وى را از نسب موسى آگاه كردند و گفتند كه وى از بنى اسرائيل است و فرعون به كارگزاران خود دستور مىداد كه شكم زنان باردار بنى اسرائيل را پاره كنند و حدود بيست و چند هزار نوزاد را كشت امّا نتوانست به كشتن موسى عليه السّلام دست يابد زيرا او در\r\n","description":"","footnote":"","page_name":" 33 ","page_number":33},
  {"content":"\r\nحفظ و حمايت خداى تعالى بود و بنى اميّه و بنى عبّاس نيز چنيناند ، وقتى واقف شدند كه زوال پادشاهى آنها و پادشاهى اميران و ستمگران آنها به دست قائم ماست ، با ما به دشمنى برخاستند و در قتل آل رسول صلى الله عليه و آله و سلم و نابودى نسل او شمشير كشيدند به طمع آنكه بر قتل قائم دسترسى پيدا كنند ، امّا خداى تعالى امر خود را مكشوف يكى از ظلمه نمىسازد و نور خود را كامل مىكند ، گر چه مشركان را ناخوش آيد .\r\nو امّا غيبت عيسى عليه السّلام ، يهود و نصارى اتّفاق كردند كه او كشته شده است ، امّا خداى تعالى با اين قول خود آنان را تكذيب فرمود : * ( وَما قَتَلُوه وَما صَلَبُوه وَلكِنْ شُبِّه لَهُمْ ) * . ( 3 ) و غيبت قائم نيز چنين است ، زيرا اين امّت به واسطهء طول مدّتش آن را انكار مىكند ، پس گوينده‌اى به هذيان گويد او متولَّد نشده است ، و گوينده‌اى ديگر گويد : او مرده است ، و گوينده‌اى ديگر اين كلام كفرآميز را گويد كه يازدهمين ما ائمّه عقيم بوده است ، و گوينده‌اى ديگر با اين كلام از دين خارج شود كه تعداد ائمّه به سيزده و يا بيشتر رسيده است ، و گوينده‌اى ديگر به\r\n\r\n","description":"","footnote":"\r\n( 3 ) - النساء : 157 .\r\n","page_name":" 34 ","page_number":34},
  {"content":"\r\nنافرمانى خداى تعالى پرداخته و گويد روح قائم در جسد ديگرى سخن مىگويد .\r\nامّا تأخير كردن نوح عليه السّلام چنين است كه چون از خداوند براى قوم خود طلب عقوبت كرد ، خداى تعالى روح الأمين عليه السّلام را با هفت هستهء خرما به نزد وى فرستاد و به او گفت : اى پيامبر خدا ! خداى تعالى به تو مىگويد : اينها خلايق و بندگان من هستند و آنها را با صاعقه‌اى از صواعق خود نابود نمىكنم مگر پس از تأكيد كردن دعوت و الزام ساختن حجّت ، پس بار ديگر در دعوت قومت تلاش كن كه من به تو ثواب خواهم داد و اين هسته‌ها را به كار و فرج و خلاص تو آنگاه است كه آنها برويد و بزرگ شود و ميوه به بار آورد و اين مژده را به مؤمنان پيرو خود بده .\r\nو چون پس از زمانى طولانى درختها روئيد و پوست گرفت و داراى ساقه و شاخه شد و ميوه داد و به بار نشست از خداى تعالى درخواست كرد كه وعده را عملى سازد ، امّا خداى تعالى فرمان داد كه هستهء اين درختها را بكارد و دوباره صبر و تلاش كند و حجّت را بر قومش تأكيد كند و او نيز آن را به طوائفى كه به او ايمان آورده بودند گزارش كرد و سيصد تن از آنان از دين برگشتند و گفتند : اگر\r\n","description":"","footnote":"","page_name":" 35 ","page_number":35},
  {"content":"\r\nمدّعاى نوح حقّ بود در وعدهء پروردگارش خلفى واقع نمىشد .\r\nسپس خداى تعالى هر بار دستور مىداد كه هسته‌ها را بكارد و نوح نيز هفت مرتبه آنها را كاشت و هر مرتبه طوائفى از مؤمنين از دين بر مىگشتند تا آنكه هفتاد و چند نفر بيشتر باقى نماندند . آنگاه خداى تعالى وحى فرمود كه اى نوح ! هم اكنون صبح روشن از پس شب تار دميد و حقّ محض و صافى از ناخالص و كدر آن جدا شد ، زيرا بدطينتان از دين بيرون رفتند و اگر من كفّار را نابود مىكردم و اين طوائف از دين بيرون شده را باقى مىگذاشتم به وعدهء خود در بارهء مؤمنانى كه در توحيد با اخلاص بودند و به رشتهء نبوّت تو متمسّك بودند وفا نكرده بودم ، زيرا من وعده كرده بودم كه آنان را جانشين زمين كنم و دينشان را استوار سازم و خوفشان را مبدّل به امن نمايم تا با رفتن شكّ از قلوب آنها عبادت من خالص شود ، و چگونه اين جانشينى و استوارى و تبديل خوف به امن ممكن بود در حالى كه ضعف يقين از دين بيرونشدگان و خبث طينت و سوء سريرت آنها - كه از نتايج نفاق است - و گمراه شدن آنها را مىدانستم ، و اگر\r\n","description":"","footnote":"","page_name":" 36 ","page_number":36},
  {"content":"\r\nرائحهء سلطنت مؤمنان را آن هنگام كه ايشان را جانشين زمين ساخته و بر تخت سلطنت نشانده و دشمنانشان را نابود مىسازم استشمام مىكردند ، باطن نفاقشان را مستحكم كرده و دشمنى با برادرانشان را آشكار مىكردند و در طلب رياست و فرماندهى با آنها مىجنگيدند و با وجود فتنه انگيزى و جنگ و نزاع بين ايشان چگونه تمكين و استوارى در دين و إعلاء امر مؤمنين ممكن خواهد بود ، خير چنين نيست « * ( وَاصْنَعِ الْفُلْكَ بِأَعْيُنِنا وَوَحْيِنا ) * » .\r\nامام صادق عليه السّلام فرمود : قائم عليه السّلام نيز چنين است زيرا ايّام غيبت او طولانى مىشود تا حقّ محض و ايمان صافى از كدر آن مشخّص شود و هر كسى كه از شيعيان طينت ناپاكى دارد از دين بيرون رود ، كسانى كه ممكن است چون استخلاف و تمكين و امنيّت منتشره در عهد قائم عليه السّلام را احساس كنند نفاق ورزند .\r\nمفضّل گويد : گفتم اى فرزند رسول خدا ! اين نواصب مىپندارند كه اين آيه ( يعنى آيهء 55 سورهء نور ) در شأن ابو بكر و عمر و عثمان و علىّ عليه السّلام نازل شده است ، فرمود : خداوند قلوب نواصب را هدايت نمىكند ، چه زمانى دينى كه خدا و\r\n","description":"","footnote":"","page_name":" 37 ","page_number":37},
  {"content":"\r\nرسولش از آن خشنود بوده‌اند متمكَّن و استوار و برقرار بوده و امنيّت در ميان امّت منتشر و خوف از قلوبشان رخت بربسته و شكّ از سينه‌هاى آنها مرتفع شده است ؟ آيا در عهد آن خلفاى سه‌گانه ؟ يا در عهد علىّ عليه السّلام كه مسلمين مرتدّ شدند و فتنه‌هايى برپا شد و جنگهايى بين مسلمين و كفّار به وقوع پيوست ؟\r\nسپس امام صادق عليه السّلام اين آيه را تلاوت فرمودند : * ( حَتَّى إِذَا اسْتَيْأَسَ الرُّسُلُ وَظَنُّوا أَنَّهُمْ قَدْ كُذِبُوا جاءَهُمْ نَصْرُنا ) * . ( 1 ) و امّا عبد صالح - يعنى خضر - خداى تعالى عمر او را طولانى ساخته است ، ولى نه بخاطر نبوّتى كه براى وى تقدير كرده است و يا كتابى كه بر وى فرو فرستد و يا شريعتى كه به واسطهء آن شرايع انبياء پيشين را نسخ كند و يا امامتى كه بر بندگانش اقتداء به آن لازم باشد و يا طاعتى كه انجام دادن آن بر وى واجب باشد ( كه حضرت خضر پيامبر و يا امام نبوده است ) بلكه چون در علم خداوند گذشته بود كه عمر قائم عليه السّلام در دوران غيبتش طولانى خواهد شد ، تا به جائى كه بندگانش آن را به واسطهء طولانى بودنش انكار كنند ، عمر بندهء صالح خود را طولانى كرد تا از طول عمر او به طول عمر قائم عليه السّلام استدلال شود و حجّت\r\n\r\n","description":"","footnote":"\r\n( 1 ) - يوسف : 110 .\r\n","page_name":" 38 ","page_number":38},
  {"content":"\r\nمعاندان منقطع گردد و براى مردم عليه خداوند حجّتى نباشد .\r\n54 - ابو بصير از امام صادق عليه السّلام روايت كند كه در تفسير اين قول خداى تعالى : * ( يَوْمَ يَأْتِي بَعْضُ آياتِ رَبِّكَ لا يَنْفَعُ نَفْساً إِيمانُها لَمْ تَكُنْ آمَنَتْ مِنْ قَبْلُ أَوْ كَسَبَتْ فِي إِيمانِها خَيْراً ) * . ( 1 ) فرمود : يعنى خروج قائم منتظر ما ، سپس فرمود : اى ابا بصير ! خوشا به حال شيعيان قائم ما ، كسانى كه در غيبتش منتظر ظهور او هستند و در حال ظهورش نيز فرمانبردار اويند ، آنان اولياى خدا هستند كه نه خوفى بر آنهاست و نه اندوهگين مىشوند .\r\n55 - ابو بصير از امام صادق عليه السّلام روايت كند كه فرمود : خوشا به حال كسى كه در غيبت قائم ما به امر ما تمسّك جويد و قلبش پس از هدايت منحرف نشود ، گفتم : فداى شما شوم طوبى چيست ؟ فرمود : درختى در بهشت است كه ريشهء آن\r\n\r\n","description":"","footnote":"\r\n( 1 ) - الانعام : 158 .\r\n","page_name":" 39 ","page_number":39},
  {"content":"\r\nدر سراى علىّ بن أبى طالب عليه السّلام است و هيچ مؤمنى نيست جز آنكه شاخه‌اى از شاخه‌هاى آن درخت در سراى اوست و آن همان قول خداى تعالى است كه فرمود : * ( طُوبى لَهُمْ وَحُسْنُ مَآبٍ ) * . ( 1 )\r\n56 - ابو بصير گويد : به امام صادق عليه السّلام گفتم : اى فرزند رسول خدا ! من از پدر شما شنيدم كه مىفرمود : پس از قائم دوازده مهدىّ خواهد بود ، امام صادق عليه السّلام فرمود : دوازده مهدىّ گفته است نه دوازده امام آنها قومى از شيعيان ما هستند كه مردم را به موالات و معرفت حقّ ما مىخوانند .\r\n57 - مفضّل بن عمر گويد : از امام صادق عليه السّلام از اين قول خداى سبحان پرسش كردم * ( وَإِذِ ابْتَلى إِبْراهِيمَ رَبُّه بِكَلِماتٍ ) * . ( 2 ) كه اين چه كلماتى است ؟ فرمود :\r\nهمان كلماتى است كه آدم آن را از پروردگارش دريافت كرد و بر زبان جارى نمود و خداوند توبه‌اش را پذيرفت و آن اين كلمات است كه گفت :\r\n« أسألك بحقّ\r\n\r\n","description":"","footnote":"\r\n( 1 ) - الرعد : 29 .\r\n( 2 ) - البقرة : 124 .\r\n","page_name":" 40 ","page_number":40},
  {"content":"\r\nمحمّد و عليّ و فاطمة و الحسن و الحسين إلَّا تبت عليّ » .\r\nو خداوند توبه او را پذيرفت كه او توّاب و رحيم است . گفتم : اى فرزند رسول خدا ! منظور خداى تعالى از جملهء « فأتمّهنّ » چه بوده است ؟ فرمود : يعنى ائمّه دوازده‌گانه را به قائم تمام مىكند كه نه امام آنها از فرزندان حسين عليه السّلام خواهند بود .\r\nمفضّل گويد : گفتم : اى فرزند رسول خدا ! مرا از معنى اين كلام الهى كه مىفرمايد : * ( وَجَعَلَها كَلِمَةً باقِيَةً فِي عَقِبِه ) * ( 1 ) آگاه كنيد : فرمود مقصود از آن امامت است كه خداى تعالى آن را تا روز قيامت در دنبالهء حسين عليه السّلام قرار داد . گويد :\r\nگفتم : اى فرزند رسول خدا ! چرا امامت اختصاص به فرزندان حسين عليه السّلام يافت نه فرزندان حسن عليه السّلام ، در حالى كه آنها هر دو فرزندان رسول خدا و دو سبط او و سيّد جوانان بهشت هستند ؟ فرمود : موسى و هارون دو پيامبر مرسل و دو برادر بودند و خداى تعالى پيامبرى را در سلالهء هارون قرار داد نه در سلالهء موسى ، هيچ يك از آن دو پيامبر را نسزد كه بگويد : چرا خداوند چنين كرده است ؟ و امامت مأموريت از سوى حقّ تعالى در زمين است و هيچ كس را نسزد كه\r\n\r\n","description":"","footnote":"\r\n( 1 ) - الزخرف : 28 .\r\n","page_name":" 41 ","page_number":41},
  {"content":"\r\nبگويد : چرا آن را در سلالهء حسين قرار داده است و نه حسن ، زيرا خداى تعالى در جميع افعالش حكيم است از كردارش پرسش نشود امّا از افعال آنها پرسش شود .\r\n\r\nباب 34 روايات امام موسى كاظم عليه السّلام در بارهء قائم عليه السّلام و غيبت او\r\n1 - علىّ بن جعفر از برادر خود امام كاظم عليه السّلام روايت كند كه فرمود : چون پنجمين امام از فرزندان امام هفتمين غايب شود الله ا لله در دينتان مراقب باشيد كسى آن را از شما زايل نسازد ، اى فرزندان من ! بناچار صاحب الامر غيبتى دارد تا به غايتى كه معتقدان به اين امر از آن بازگردند ، اين محنتى است كه خداى تعالى خلقش را به واسطهء آن بيازمايد و اگر پدران و اجداد شما دينى بهتر از اين مىشناختند از آن پيروى مىكردند . گفتم : اى آقاى من ! پنجمين از فرزندان هفتمين كيست ؟ فرمود : اى فرزندان من ! عقلهاى شما از درك آن ناتوان است و\r\n","description":"","footnote":"","page_name":" 42 ","page_number":42},
  {"content":"\r\nخردهاى شما تاب تحمّل آن را ندارد و ليكن اگر بمانيد او را درك خواهيد كرد .\r\n2 - عبّاس بن عامر قصبانى گويد : از امام موسى كاظم عليه السّلام شنيدم كه مىفرمود : صاحب اين امر كسى است كه مردم مىگويند هنوز متولَّد نشده است .\r\n3 - علىّ بن جعفر گويد : به برادرم امام كاظم عليه السّلام گفتم : تأويل اين كلام الهى چيست : * ( قُلْ أَ رَأَيْتُمْ إِنْ أَصْبَحَ ماؤُكُمْ غَوْراً فَمَنْ يَأْتِيكُمْ بِماءٍ مَعِينٍ ) * . فرمود : چون امامتان مفقود گردد و او را نبينيد چه خواهيد كرد ؟\r\n4 - داود بن كثير رقّى گويد : از امام كاظم عليه السّلام پرسيدم صاحب الامر كيست ؟\r\nفرمود : او مطرود و يگانه و غريب و غائب از خاندان خود و خونخواه پدرش مىباشد .\r\n5 - يونس بن عبد الرّحمن گويد : بر موسى بن جعفر وارد شدم و گفتم : اى\r\n","description":"","footnote":"","page_name":" 43 ","page_number":43},
  {"content":"\r\nفرزند رسول خدا ! آيا شما قائم به حقّ هستيد ؟ فرمود : من قائم به حقّ هستم و ليكن قائمى كه زمين را از دشمنان خدا پاك سازد و آن را از عدل و داد آكنده سازد همچنان كه پر از ظلم و جور شده باشد او پنجمين از فرزندان من است و او را غيبتى طولانى است زيرا بر نفس خود مىهراسد و اقوامى در آن غيبت مرتدّ شده و اقوامى ديگر در آن ثابت قدم خواهند بود .\r\nسپس فرمود : خوشا بر احوال شيعيان ما كه در غيبت قائم ما به رشتهء ما متمسّك هستند و بر دوستى ما و بيزارى از دشمنان ما ثابت قدم هستند ، آنها از ما و ما از آنهائيم ، آنها ما را به امامت و ما نيز آنان را به عنوان شيعيان پذيرفته‌ايم پس خوشا بر احوال آنها و خوشا بر احوال آنها به خدا سوگند آنان در روز قيامت هم درجهء ما هستند .\r\nمؤلَّف اين كتاب - رضى الله عنه - گويد :\r\n« يكى از علَّتهايى كه بخاطر آن غيبت واقع گرديده - چنان كه در اين حديث ذكر شده - خوف است و خود موسى بن جعفر عليهما السّلام در دوران ظهورشان امر امامت خود را پنهان مىكردند و شيعيانشان\r\n","description":"","footnote":"","page_name":" 44 ","page_number":44},
  {"content":"\r\nبخاطر خوف از سركش زمانه يعنى هارون الرّشيد به نزد امام رفت و آمد نمىكردند و به او اشاره نمىنمودند تا به جايى كه چون در مجلس يحيى بن خالد از هشام بن حكم راجع به دلائل امامت پرسش شد او به آنها پاسخ گفت و چون گفتند : كسى كه داراى اين صفات است كيست ؟ گفت : صاحب اين كاخ امير المؤمنين هارون الرّشيد . و هارون از پشت پرده كلامش را شنيد و گفت : به خدا سوگند ( او ما را گرفته و ) از انبان نوره به ما عطا كرده است . و چون هشام شنيد كه او آمده است گريخت و در طلب او شدند امّا ( هارون ) به او دسترسى پيدا نكرد ، و او به كوفه رفت و نزد يكى از شيعيان بود تا آنكه در گذشت و از تعقيب او دست بر نداشت تا آنكه جنازهء او را در خرابهء كوفه گذاشتند و نامه‌اى نوشتند كه اين هشام بن حكم است كه امير المؤمنين در تعقيب او بود تا آنكه قاضى و معين و عدول و كارگزارش او را شناسايى كردند ، آنگاه آن سركش زمانه از تعقيب او دست برداشت » .\r\n","description":"","footnote":"","page_name":" 45 ","page_number":45},
  {"content":"\r\nبيان سخنان هشام بن حكم رضى الله عنه در اين مجلس و سرانجام او\r\nعلىّ أسوارى گويد : يحيى بن خالد روزهاى شنبه در سراى خود مجلسى داشت و متكلَّمان از هر فرقه و مذهب آنجا گرد مىآمدند و در بارهء اديان و مذاهب خود با يك ديگر مناظره و احتجاج مىكردند و خبر آن به هارون الرّشيد رسيد و به يحيى بن خالد گفت : اى عبّاسى ! اين انجمنى كه خبرش به من رسيده و در منزل تو تشكيل مىشود و متكلَّمان در آن حضور مىيابند چيست ؟ گفت : اى امير المؤمنين ! هيچ ترفيعى كه امير المؤمنين به من مرحمت كرده‌اند و هيچ كرامت و رفعتى كه دارا هستم براى من نيكوتر از اين مجلس نيست ، زيرا هر گروهى با وجود اختلاف مذاهبشان در آن حاضر مىشوند و با يك ديگر احتجاج مىكنند و حقّ آنها شناخته مىشود و فساد هر يك از مذاهب باطله نمودار مىگردد .\r\nهارون گفت : دوست دارم در اين مجلس حاضر شوم و سخنان آنها را بشنوم\r\n","description":"","footnote":"","page_name":" 46 ","page_number":46},
  {"content":"\r\nمشروط بر آنكه از حضور من آگاه نشوند و از من نترسند و مذاهب خود را اظهار كنند . گفت : اختيار با امير المؤمنين است هر وقت اراده فرمايد در خدمتم .\r\nگفت : دستت را بر سرم بگذار و تعهّد كن كه از حضور من مطَّلع نشوند و او نيز چنين كرد ، بعد از آن ، اين خبر به معتزله رسيد و ميان خود مشورت كردند و تصميم گرفتند در آن مجلس با هشام در باب امامت گفتگو كنند چون مذهب هارون و مخالفت او را با اماميّه مىدانستند ، راوى گويد : آنها به مجلس درآمدند و هشام نيز حاضر شد و عبد الله بن يزيد إباضى كه سر سخت ترين مردم نسبت به هشام بن حكم و طرف گفتگوى او بود حضور داشت و چون هشام وارد شد بر عبد الله بن يزيد سلام گفت . يحيى بن خالد به عبد الله بن يزيد گفت : اى عبد الله ! با هشام در موضوع امامت كه مورد اختلاف شماست گفتگو كن .\r\nهشام گفت : اى وزير ! آنها پرسشى از ما و پاسخى براى ما ندارند ، زيرا آنان گروهى هستند كه با ما در امامت مردى اتّفاق داشتند و بدون علم و معرفت از ما جدا شدند ، نه آنگاه كه با ما بودند حقّ را شناختند و نه آنگاه كه از ما جدا شدند دانستند كه براى چه جدا شدند ؟ پس از ما سؤالى ندارند و پاسخى هم براى ما\r\n","description":"","footnote":"","page_name":" 47 ","page_number":47},
  {"content":"\r\nنخواهند داشت .\r\nبُنان ( 1 ) كه از خوارج حروريّه بود گفت : اى هشام از تو پرسشى دارم ، آيا اصحاب علىّ آن روز كه دو حكم معيّن كردند مؤمن بودند يا كافر ؟ هشام گفت :\r\nسه گروه بودند ، گروهى مؤمن ، گروهى مشرك و گروهى گمراه .\r\nامّا مؤمنان كسانى بودند كه مثل من مىگفتند : علىّ عليه السّلام از جانب خداى تعالى امام است و معاويه شايستگى آن را ندارد و به آنچه خداى تعالى در بارهء علىّ عليه السّلام گفته است ايمان آورده و به آن معترف بودند .\r\nامّا مشركان كسانى بودند كه مىگفتند : علىّ امام است و معاويه نيز شايستهء آن است و چون معاويه را در صلاحيّت همراه علىّ عليه السّلام كردند مشرك بودند .\r\nامّا گمراهان كسانى بودند كه از سر حميّت و عصبيّت قبايل و عشاير از دين خارج شدند و چيزى از اين مطالب نفهميدند و نادان بودند .\r\nبنان گفت : اصحاب معاويه كه بودند ؟ هشام گفت : آنان نيز سه گروه بودند ، گروهى كافر و گروهى مشرك و گروهى گمراه .\r\n\r\n","description":"","footnote":"\r\n( 1 ) - بنان بضمّ الباء روى الكشّى انّ الصادق عليه السّلام لعنه . توضيح الاشتباه و الاشكال / 81 .\r\n","page_name":" 48 ","page_number":48},
  {"content":"\r\nامّا كافران كسانى بودند كه مىگفتند : معاويه امام است و علىّ شايستهء آن نيست و از دو جهت كافر شدند يكى از آن جهت كه امامى را كه از جانب خداى تعالى منصوب بود انكار كردند و ديگر از آن جهت كه فردى را كه از جانب خداى تعالى منصوب نبود به امامت برگزيدند .\r\nامّا مشركان گروهى بودند كه مىگفتند : معاويه امام است و علىّ نيز شايستهء آن است و معاويه را در صلاحيّت شريك علىّ عليه السّلام كردند .\r\nامّا گمراهان اصحاب معاويه نيز مانند گمراهان اصحاب علىّ عليه السّلام بودند ، آنان نيز كسانى بودند كه از سر حميّت و عصبيّت قبايل و عشاير از دين خارج شدند . در اينجا بنان از كلام فرو ماند .\r\nبعد از آن يكى ديگر از خوارج بنام ضرار گفت : اى هشام ! در اين باب ، من پرسشى دارم و هشام گفت : خطا كردى ، گفت : براى چه ؟ هشام گفت : براى آنكه همهء شما در انكار امامت مولاى من متّفق هستيد و اين شخص از من پرسشى كرد و شما حقّ پرسش دوم را نداريد تا من اى ضرار ! از مذهبت در اين باب پرسش كنم . ضرار گفت : بپرس ، هشام گفت : آيا تو معتقدى كه خداى تعالى عادل است و ستم نمىكند ؟ گفت : آرى او عادل است و ستم نمىكند . هشام گفت : اگر خداى\r\n","description":"","footnote":"","page_name":" 49 ","page_number":49},
  {"content":"\r\nتعالى زمين گير را تكليف كند كه به مساجد برود و در راه خدا جهاد كند و نابينا را تكليف كند كه قرآن و كتاب بخواند آيا او عادل است يا ستمكار ؟ ضرار گفت :\r\nخدا چنين نمىكند ، هشام گفت : مىدانم كه خدا چنين نمىكند ، امّا بر سبيل بحث و جدل مىپرسم : اگر خدا بنده را تكليفى كند كه بر ادا و انجام آن راهى نداشته باشد آيا ستمكار نخواهد بود ؟ گفت : اگر چنين كند ستمكار خواهد بود .\r\nهشام گفت : به من بگو آيا خداى تعالى بندگانش را به دين واحدى تكليف كرده كه اختلافى در آن نيست و آنها هم بايد طبق آن تكليف عمل كنند ؟ گفت :\r\nچنين است ، هشام گفت : آيا براى آنها دليلى براى وجود آن دين قرار داده است يا آنكه آنها را به چيزى تكليف كرده كه هيچ دليلى بر وجود آن ندارند ؟ و در آن صورت آيا او به منزلهء كسى نيست كه نابينا را به قرائت كتابها تكليف كند و زمين گير را به رفتن به مساجد و جهاد تكليف نمايد ؟ راوى گويد : ضرار ساعتى سكوت كرد و سپس گفت : بناچار بايد دليلى باشد امّا او مولاى شما نيست ، راوى گويد : هشام تبسّمى كرد و گفت : نيمى از تو شيعه شد و بناچار به حقّ گرائيدى و ميان من و تو اختلافى نيست جز در نامگذارى . ضرار گفت : من در اين باب\r\n","description":"","footnote":"","page_name":" 50 ","page_number":50},
  {"content":"\r\nسخن را به تو برمىگردانم ، و او گفت : برگردان ، ضرار به هشام گفت : امامت را چگونه منعقد مىكنى ؟ هشام گفت : همان گونه كه خداى تعالى نبوّت را منعقد كرد .\r\nگفت : پس در اين صورت او پيامبر است ، هشام گفت : خير ، زيرا نبوّت را اهل آسمانها منعقد مىكنند امّا امامت را اهل زمين ، عقد نبوّت به توسّط ملائكه است و عقد امامت به دست پيامبر و هر دو عقد به امر خداى تعالى صورت مىگيرد ، گفت : دليل آن چيست ؟ هشام گفت : اضطرار در آن باب ، ضرار گفت : چگونه ؟\r\nهشام گفت : كلام در اين مقام از سه وجه خارج نيست : يا آنكه خداى تعالى پس از رسول اكرم از خلايق رفع تكليف كرده و آنها را مكلَّف ننموده و امر و نهى به آنها نكرده است و خلايق به منزلهء درندگان و چهار پايانى شدند كه هيچ تكليفى بر آنها نيست ، اى ضرار ! آيا تو چنين مىگويى ؟ و پس از رسول اكرم رفع تكليف شده است ؟ گفت : من چنين نمىگويم . هشام گفت : وجه دوم آن است كه مردمان مكلَّف پس از رسول خدا به دانشمندانى تبديل شده باشند كه به مانند رسول اكرم عالم باشند و هيچ يك از آنها به ديگرى نيازمند نبوده و به وجود خود بىنياز از غير باشند و به حقّى كه هيچ اختلافى در آن نيست رسيده باشند ، آيا تو چنين مىگويى كه مردمان همه دانشمند شدند و در علم دين به مانند رسول اكرم\r\n","description":"","footnote":"","page_name":" 51 ","page_number":51},
  {"content":"\r\nگرديدند به غايتى كه هيچ يك از آنها به ديگرى محتاج نبوده و در وصول به حقّ به وجود خود بىنياز از ديگران شدند ؟ گفت : من چنين نمىگويم ، بلكه مردم محتاج به غير خود هستند .\r\nگفت : تنها آن وجه سوم باقى ماند و آن اين است كه ناچار بايد عالمى باشد كه رسول اكرم او را براى مردم معيّن كند و مرتكب سهو و غلط و ستم نشود ، معصوم از گناهان و مبرّاى از خطايا باشد ، مردم به دو محتاج باشند و او نيازمند به يكى از آنها نباشد . گفت : دليل بر آن چيست ؟ هشام گفت : هشت دليل دارد ، چهار دليل در صفات نسب اوست و چهار دليل در صفات خودش .\r\nامّا آن چهار دليلى كه در صفات نسب اوست چنين است : او بايد معروف الجنس و معروف القبيله و معروف البيت باشد و از طرف صاحب دين و ملَّت به او اشاره شده باشد . امّا در ميان اين خلق جنسى معروفتر از جنس عرب كه صاحب دين و ملَّت از ميان آنهاست ديده نشده است ، كسى كه نامش را\r\n","description":"","footnote":"","page_name":" 52 ","page_number":52},
  {"content":"\r\nهر روزه در عبادتگاهها پنج مرتبه فرياد مىكنند و مىگويند : أشهد أن لا إله إلَّا الله و أنّ محمّدا رسول الله . و دعوت او به گوش هر نيكوكار و بدكار و عالم و نادان و معترف و منكر در شرق و غرب عالم مىرسد و اگر روا بود كه حجّت خداى تعالى بر خلق از غير اين جنس باشد روزگارى بر جوينده و خواستار مىآمد كه او را مىجست امّا نمىيافت و روا بود كه او را در اجناس ديگرى از اين خلق همچون عجم و غيره بجويد و لازم مىآمد . آنجايى كه خداوند ارادهء صلاح دارد فساد پديد آيد ، و اين در حكمت و عدل خداوند روا نباشد كه بر مردم امرى را واجب كند كه يافت نشود و چون اين روا نباشد جايز نخواهد بود كه امام در غير اين جنس باشد زيرا به صاحب دين و ملَّت متّصل است ، و در ميان جنس عرب هم روا نباشد كه در غير قبيلهء پيامبر يعنى قريش باشد زيرا نسب آنان قرب به پيامبر دارد و چون روا نباشد كه از اين جنس و قبيله نباشد روا نخواهد بود كه از اين خاندان نباشد ، زيرا نسب اين خاندان قرب به پيامبر دارد و چون اهل اين خاندان بسيارند و بخاطر علوّ و شرافت اين مقام با يك ديگر به مشاجره پرداخته و هر يك از آنها اين مقام را براى خود ادّعا كند ، بر صاحب دين و ملَّت است كه به او اشاره كرده و شخص و نام و نسبش را بيان كند تا\r\n","description":"","footnote":"","page_name":" 53 ","page_number":53},
  {"content":"\r\nديگرى در آن طمع نكند .\r\nامّا آن چهار دليلى كه در صفات خود اوست چنين است : او بايد اعلم همهء خلايق به واجبات و مستحبّات و احكام خداى تعالى باشد تا به غايتى كه هيچ حكم كوچك و بزرگى بر وى پوشيده نباشد و بايد از همهء گناهان معصوم باشد و از همهء مردم شجاعتر بوده و در بخشندگى از همهء خلايق سخاوتمندتر باشد .\r\nآنگاه عبد الله بن يزيد إباضىّ گفت : از كجا مىگويى كه او بايد اعلم مردم باشد ؟ گفت : براى آنكه اگر عالم به همهء حدود الهى و احكام و شرايع و سنن او نباشد اطمينانى بر او نيست كه حدود الهى را دگرگون نكند و ممكن است كسى را كه بايد قطع عضو كند تازيانه بزند و كسى را كه بايد تازيانه بزند قطع عضو كند و حدّى را براى خداى تعالى بر طبق فرمانش اجرا نكند و آنجايى كه خداوند ارادهء صلاح دارد فساد واقع گردد .\r\nگفت : از كجا مىگويى كه بايد او از گناهان معصوم باشد ؟ گفت : زيرا اگر از گناهان معصوم نباشد ، مرتكب خطا شود و خود و خويشان و نزديكانش را نتواند حفظ كند و خداى تعالى به مثل چنين شخصى بر خلايق احتجاج نكند .\r\n","description":"","footnote":"","page_name":" 54 ","page_number":54},
  {"content":"\r\nگفت : از كجا مىگويى كه بايد شجاعترين مردم باشد ؟ گفت : براى آنكه او فئه و پناه مسلمين است كسى كه مسلمانان به دو رجوع كنند و خداى تعالى فرموده است : * ( وَمَنْ يُوَلِّهِمْ يَوْمَئِذٍ دُبُرَه إِلَّا مُتَحَرِّفاً لِقِتالٍ أَوْ مُتَحَيِّزاً إِلى فِئَةٍ فَقَدْ باءَ بِغَضَبٍ مِنَ الله ) * ( 1 ) و اگر شجاع نباشد بگريزد و به غضب الهى گرفتار آيد و كسى كه به غضب الهى گرفتار آيد روا نباشد كه حجّت خداى تعالى بر خلقش باشد .\r\nگفت : از كجا مىگويى كه او بايد بخشنده‌ترين مردم باشد ؟ گفت : براى آنكه او خزانه‌دار مسلمانان است و اگر بخشنده نباشد ، با اشتياق به اموال مسلمين ميل كند و آنها را بگيرد و خيانت كند و روا نبود كه خداى تعالى به خائنى بر خلقش احتجاج نمايد .\r\nدر اينجا ضرار گفت : امروز چه كسى داراى اين صفات است ؟ گفت :\r\nصاحب اين كاخ امير المؤمنين ! و هارون الرّشيد همهء كلام او را مىشنيد و وقتى اين كلام او را شنيد گفت : به خدا سوگند كه او ما را گرفته و از انبان نوره به ما عطا كرده است واى بر تو اى جعفر ! - و جعفر بن يحيى با او در پس پرده نشسته بود -\r\n\r\n","description":"","footnote":"\r\n( 1 ) - الانفال : 16 .\r\n","page_name":" 55 ","page_number":55},
  {"content":"\r\nمقصود او كيست ؟ گفت : يا امير المؤمنين مقصود او موسى بن جعفر است ، گفت :\r\nقطعا مقصود او كسانى هستند كه شايستگى آن را دارند و سپس لبان خود را گزيد و گفت : اگر چنين شخصى زنده باشد پادشاهى ساعتى براى من نخواهد بود ، به خدا سوگند تأثير زبان اين شخص در قلوب مردم از صد هزار شمشير بيشتر است و يحيى دانست كه هشام را خواهند گرفت و به پشت پرده برفت ، هارون گفت : اى عبّاسى ! واى بر تو ، اين مرد كيست ؟ گفت : يا امير المؤمنين ! بس است و مقصود شما را برآورده مىكنيم آنگاه به مجلس درآمد و به هشام اشاره زد ، هشام دانست كه او را خواهند گرفت ، برخاست و چنين وانمود كرد كه براى قضاى حاجت بيرون مىرود ، پس كفشهايش را پوشيد و مخفيانه به خانهء خود رفت و به آنها دستور داد كه متوارى شوند و خود نيز از همان جا به جانب كوفه گريخت و در كوفه به منزل بشير نبّال كه از حاملان حديث و اصحاب امام صادق عليه السّلام بود فرود آمد و خبر را براى وى بازگفت ، سپس بيمارى سختى بر وى عارض شد ، بشير به او گفت : آيا طبيب بر بالينت بياورم ؟ گفت : خير كه اين مرض موت من است و چون مرگش فرا رسيد به بشير گفت : چون از تجهيز من فارغ شدى ، نيمه شب جنازهء مرا در ميدان كناسهء كوفه قرار بده و نامه‌اى بنويس و بگو : اين\r\n","description":"","footnote":"","page_name":" 56 ","page_number":56},
  {"content":"\r\nهشام بن حكم است كه امير المؤمنين در جستجوى او بود و به كورى چشم او فوت كرده است .\r\nو هارون دوستان و خويشان هشام را مورد بازجويى و بازخواست قرار داده بود و چون صبح آن شب فرا رسيد ، كوفيان او را ديدند و قاضى و معين و كارگزار و عدول كوفه حاضر شدند و هارون الرّشيد را مطَّلع كردند و او گفت :\r\nسپاس خدا را كه از او آسوده شديم و كسانى را كه به واسطهء وى گرفته بود آزاد ساخت .\r\n6 - محمّد بن زياد أزدىّ گويد : از سرور خود موسى بن جعفر عليهما السّلام از تفسير اين كلام الهى پرسيدم : * ( وَأَسْبَغَ عَلَيْكُمْ نِعَمَه ظاهِرَةً وَباطِنَةً ) * فرمود نعمت ظاهره امام ظاهر است و نعمت باطنه امام غائب است ، گفتم : آيا در ميان ائمّه كسى هست كه غائب شود ؟ فرمود : آرى شخص او از ديدگان مردم غايب مىشود امّا ياد او از قلوب مؤمنين غايب نمىشود و او دوازدهمين ما امامان است ، خداوند براى او هر امر سختى را آسان و هر امر دشوارى را هموار سازد و گنجهاى زمين را برايش آشكار كند و هر بعيدى را براى وى قريب سازد و به توسّط وى تمامى\r\n","description":"","footnote":"","page_name":" 57 ","page_number":57},
  {"content":"\r\nجبّاران عنود را نابود كند و هر شيطان متمرّدى را به دست وى هلاك سازد ، او فرزند سرور كنيزان است كسى كه ولادتش بر مردمان پوشيده و ذكر نامش بر آنها روا نيست تا آنگاه كه خداى تعالى او را ظاهر ساخته و زمين را پر از عدل و داد نمايد همان گونه كه پر از ظلم و جور شده باشد .\r\nمصنّف اين كتاب - رضى الله عنه - گويد :\r\nمن اين حديث را تنها از احمد بن زياد بن جعفر همدانى - رضى الله عنه - در همدان آنگاه كه از حجّ بيت الله برمىگشتم شنيده‌ام و او مردى موثّق ديندار و فاضل بود رحمت و رضوان خداى تعالى بر او باد .\r\n\r\nباب 35 روايات امام رضا عليه السّلام در بارهء امام دوازدهم و غيبت آن حضرت عليه السّلام\r\n1 - ايّوب بن نوح گفت : به امام رضا عليه السّلام عرض كردم : ما اميدواريم كه شما صاحب الامر باشيد و خداى تعالى بدون خونريزى و شمشير آن را به شما\r\n","description":"","footnote":"","page_name":" 58 ","page_number":58},
  {"content":"\r\nبازگرداند كه با شما بيعت شده و سكَّه بنامتان ضرب گرديده است ، فرمود :\r\nهيچ يك از ما ائمّه نيست كه نامه‌ها به نزد او آمد و شد كند و از مسائل پرسيده شود و با انگشتان به دو اشاره كنند و اموال به نزد وى حمل شود جز آنكه به خدعه كشته شود و يا آنكه بر بستر خود بميرد تا به غايتى كه خداى تعالى مردى را براى اين امر مبعوث فرمايد كه مولد و منشأ او مخفى امّا نسبش آشكار است .\r\n2 - ريّان بن صلت گويد : از امام رضا عليه السّلام از قائم عليه السّلام پرسش شد فرمود :\r\nجسمش ديده نشود و نامش بر زبان جارى نگردد .\r\n3 - حسن بن محبوب گويد : امام رضا عليه السّلام به من فرمود : بناچار فتنه‌اى سخت و هولناك خواهد بود كه در آن هر صميميّت و دوستى ساقط گردد و آن هنگامى است كه شيعه سومين از فرزندان مرا از دست بدهد و اهل آسمان و زمين و هر دلسوخته و اندوهناكى بر وى بگريد ( مقصود وفات امام حسن عسكرىّ عليه السّلام است )\r\n","description":"","footnote":"","page_name":" 59 ","page_number":59},
  {"content":"\r\nسپس ( در بارهء حضرت مهدىّ عليه السّلام ) فرمود : پدر و مادرم فداى او باد همنام جدّم و شبيه من و شبيه موسى بن عمران است و بر او گريبان و طوقهاى نور است كه از شعاع نور قدس پرتو گرفته است و هنگام فقدان « ماء معين » بسيارى از زنان و مردان مؤمن ، دلسوخته و متأسّف و اندوهناك خواهند بود ، گويا آنها را در نااميدترين حالتشان مىبينم كه ندا مىشوند به ندايى كه از دور همان گونه شنيده مىشود كه از نزديك : او رحمتى بر مؤمنان و عذابى بر كافران است .\r\n4 - احمد بن زكريّا گويد : امام رضا عليه السّلام فرمود : منزل تو در كجاى بغداد است ؟ گفتم : در محلَّهء كرخ ، فرمود : بدان كه آنجا سالمترين مكان است و ناچار فتنه‌اى سخت و هولناك واقع خواهد شد و در آن هر دوستى و صميميّتى ساقط خواهد شد و آن وقتى است كه جمعيّت شيعه سومين از فرزندانم را از دست بدهند .\r\n5 - حسين بن خالد گويد : امام رضا عليه السّلام فرمود : كسى كه ورع نداشته باشد\r\n","description":"","footnote":"","page_name":" 60 ","page_number":60},
  {"content":"\r\nدين ندارد و كسى كه تقيّه نداشته باشد ايمان ندارد ، گرامىترين شما نزد پروردگار كسى است كه بيشتر به تقيّه عمل كند ، گفتند : اى فرزند رسول خدا ! تا به كى ؟\r\nفرمود : تا روز وقت معلوم كه روز خروج قائم ما اهل البيت است ، و كسى كه تقيّه را پيش از خروج قائم ما ترك كند از ما نيست ، گفتند : اى فرزند رسول خدا ! قائم شما اهل بيت كيست ؟ فرمود : چهارمين از فرزندان من ، فرزند سرور كنيزان ، خداوند به واسطهء وى زمين را از هر ستمى پاك گرداند و از هر ظلمى منزّه سازد و او كسى است كه مردم در ولادتش شكّ كنند و او كسى است كه پيش از خروجش غيبت كند و آنگاه كه خروج كند زمين به نورش روشن گردد و در ميان مردم ميزان عدالت وضع كند و هيچ كس به ديگرى ستم نكند و او كسى است كه زمين براى او در پيچيده شود و سايه‌اى براى او نباشد و او كسى است كه از آسمان نداكننده‌اى او را به نام ندا كند و به وى دعوت نمايد به گونه‌اى كه همهء اهل زمين آن ندا را بشنوند ، مىگويد :\r\n« الا إنّ حجّة الله قد ظهر عند بيت الله فاتّبعوه فإنّ الحقّ معه و فيه » . و اين همان قول خداى تعالى است كه فرموده است : * ( إِنْ نَشَأْ نُنَزِّلْ عَلَيْهِمْ مِنَ السَّماءِ آيَةً فَظَلَّتْ أَعْناقُهُمْ لَها خاضِعِينَ ) * . ( 2 )\r\n\r\n","description":"","footnote":"\r\n( 2 ) - الشعراء : 4 .\r\n","page_name":" 61 ","page_number":61},
  {"content":"\r\n6 - عبد السّلام بن صالح هروى گويد : من از دعبل بن علىّ خزاعى شنيدم كه مىگفت : بر مولاى خود امام رضا عليه السّلام قصيدهء خود را كه چنين آغاز مىشود خواندم :\r\n\r\nمدارس آيات خلت من تلاوة\r\nو منزل وحى مقفر العرصات\r\n\r\nو چون به اين ابيات رسيدم :\r\n\r\nخروج امام لا محالة خارج\r\nيقوم على اسم الله و البركات\r\nيميّز فينا كلّ حقّ و باطل\r\nو يجزى على النعماء و النّقمات\r\n\r\nامام رضا عليه السّلام به سختى گريستند ، سپس سر خود را بلند كرده و به من فرمودند : اى خزاعى ! روح القدس اين دو بيت را بر زبان تو جارى كرده است ، آيا مىدانى اين امام كيست ؟ و كى قيام خواهد كرد ؟ گفتم نه اى مولاى من ! فقط شنيده‌ام كه امامى از شما خروج مىكند و زمين را از فساد پاك مىسازد و آن را از عدل آكنده مىسازد همان گونه كه از ستم پر شده باشد .\r\nفرمود : اى دعبل ! امام پس از من فرزندم محمّد است و پس از او فرزندش\r\n","description":"","footnote":"","page_name":" 62 ","page_number":62},
  {"content":"\r\nعلى و پس از او فرزندش حسن و پس از او فرزندش حسن و پس از فرزندش حجّت قائم كه در دوران غيبتش منتظر او باشند و در ظهورش از او اطاعت كنند و اگر از دنيا جز يك روز باقى نمانده باشد خداى تعالى آن روز را طولانى فرمايد تا خروج كند و زمين را از عدل آكنده سازد همچنان كه از جور پر شده باشد .\r\nامّا كى خواهد بود ، اين إخبار از وقت است و پدرم از پدرانش روايت كند كه به پيامبر اكرم صلى الله عليه و آله و سلم گفتند : اى رسول خدا ! قائم از فرزندان شما كى خروج مىكند ؟ فرمود : مثل او مثل قيامت است كه « * ( لا يُجَلِّيها لِوَقْتِها إِلَّا هُوَ ثَقُلَتْ فِي السَّماواتِ وَالأَرْضِ لا تَأْتِيكُمْ إِلَّا بَغْتَةً ) * » .\r\nو براى دعبل بن علىّ خزاعىّ - رضى الله عنه - حديث ديگرى است كه مىخواهم آن را به دنبال اين حديثى كه گذشت بياورم .\r\n7 - عبد السّلام بن صالح هروى گويد : دعبل بن علىّ خزاعىّ - رضى الله عنه - بر امام رضا عليه السّلام در شهر مرو درآمد و به ايشان گفت : اى فرزند رسول خدا ! من در بارهء\r\n","description":"","footnote":"","page_name":" 63 ","page_number":63},
  {"content":"\r\nشما قصيده‌اى سروده‌ام و سوگند ياد كرده‌ام كه آن را پيش از شما بر احدى نخوانم .\r\nفرمود : برخوان ، و او نيز چنين خواند :\r\nمدارس آياتى كه از تلاوت تهى شده ، و منزل وحيى كه عرصه‌هاى آن به بيابانهاى بىآب و علف مبدّل شده است .\r\nو چون به اين بيت رسيد :\r\nمىبينم غنائمى كه حقّ آنهاست در ميان غير آنها تقسيم شده و دستان آنها از غنائم خودشان خالى شده است .\r\nامام رضا عليه السّلام گريست و فرمود : اى خزاعىّ ! راست گفتى .\r\nو چون به اين بيت رسيد :\r\nچون خونخواهى كنند دستانشان را كه از ساز و برگ تهى است به طرف دشمنانشان دراز كنند .\r\nامام رضا عليه السّلام دستهاى خود را زير و رو كرد و فرمود : آرى به خدا سوگند دستهاى ما تهى و بسته است . و چون به اين بيت رسيد :\r\nمن در دنيا و ايّام تلاشم ترسان بودم و اميدوارم كه پس از وفاتم در امان باشم .\r\n","description":"","footnote":"","page_name":" 64 ","page_number":64},
  {"content":"\r\nامام رضا عليه السّلام فرمود : خداوند تو را در روز قيامت در امان بدارد .\r\nو چون به اين بيت رسيد :\r\nو قبرى در بغداد متعلَّق به نفس زكيّه است كه خداوند آن را در ميان غرفه‌هاى بهشت قرار داده است .\r\nامام رضا عليه السّلام فرمود : آيا دو بيت به قصيده تو بيفزايم كه با آنها قصيدهء تو كامل شود ؟ گفت : آرى اى فرزند رسول خدا ! آنگاه امام عليه السّلام فرمود :\r\nو قبرى در طوس است و چه مصيبت بزرگى دارد كه درون را با شعله‌هاى سوزانش آتش مىزند .\r\nتا روز حشر كه خداى تعالى قائم را برانگيزد و غم و اندوه را از ما بزدايد .\r\nدعبل گفت : اى فرزند رسول خدا ! اين قبرى كه در طوس است قبر كيست ؟\r\nامام رضا عليه السّلام فرمود : قبر من است و روزگارى نگذرد كه طوس محلّ رفت و آمد شيعيان و زوّار من در غربتم گردد ، بدان هر كس مرا در طوس و در غربتم زيارت كند در روز قيامت همجوار من و آمرزيده خواهد بود .\r\n","description":"","footnote":"","page_name":" 65 ","page_number":65},
  {"content":"\r\nسپس امام رضا عليه السّلام بعد از فراغ دعبل از خواندن قصيده برخاست و به دو امر كرد كه از جاى خود برنخيزد و داخل سراى خود شد و پس از ساعتى خادم امام صد دينار رضوى براى وى آورد و به دو گفت : مولايم مىگويد : آن را براى خود هزينه كن ، دعبل گفت : به خدا سوگند من براى اين نيامده‌ام و اين قصيده را براى صله نسروده‌ام و كيسهء پول را نپذيرفت و براى تبرّك و تشرّف جامه‌اى از جامه‌هاى امام رضا عليه السّلام را درخواست كرد ، امام رضا عليه السّلام جبّه‌اى از خز را به همراه آن كيسه كرد و به خادم فرمود : به او بگو : مولاى من مىگويد اين كيسه را بگير كه به زودى بدان نيازمند خواهى شد و در اين باره ديگر سخن مگو ، دعبل كيسه و جبّه را گرفت و بازگشت و همراه قافله‌اى از مرو رفت و چون به موضع « ميان قوهان » رسيد دزدان بر آنان حمله‌ور شدند و همهء قافله را گرفتند و بستند و دعبل نيز جزء دستگيرشدگان بود ، و دزدان اموال قافله را تصرّف كردند و به تقسيم آنها پرداختند ، يكى از آنان به شعر دعبل تمثّل جسته و گفت .\r\nمىبينم غنائمى كه حقّ آنهاست در ميان غير آنها تقسيم شده و دستان آنها از غنائم خودشان خالى شده است .\r\n","description":"","footnote":"","page_name":" 66 ","page_number":66},
  {"content":"\r\nدعبل آن را شنيد و گفت : اين بيت از كيست ؟ او گفت : از مردى از خزاعه كه به او دعبل بن علىّ مىگويند ، دعبل به او گفت : دعبل بن علىّ گويندهء اين قصيده كه اين بيت از آنست منم ! آن مرد با شتاب به نزد رئيسشان رفت كه از شيعيان بود و بر سر تلَّى نماز مىگزارد و او خودش آمد و مقابل دعبل ايستاد و گفت : آيا تو دعبلى ؟ گفت : آرى ، گفت : قصيده را برخوان و او نيز آن را بازخواند . آنگاه او و همهء كاروانيان را از قيد اسارت آزاد و هر آنچه را كه از آنها گرفته بودند به احترام دعبل باز گردانيدند ، و دعبل رفت تا به قم رسيد و اهالى قم از او درخواست كردند كه آن قصيده را براى آنها برخواند ، و او گفت : همه در مسجد جامع مجتمع شوند و چون گرد آمدند بالاى منبر رفت و قصيده را برخواند و مردم مال و خلعت بسيارى به دو دادند و خبر جبّهء اهدايى امام رضا عليه السّلام به آنها رسيد ، و از او درخواست كردند كه آن را به هزار دينار به آنها بفروشد و او نپذيرفت ، گفتند : تكَّه‌اى از آن را به هزار دينار بفروشد و او نپذيرفت و از قم رفت و چون از روستا و آبادى بلد خارج شد گروهى از جوانان عرب به دو رسيدند و جبّه را از وى ستاندند . دعبل به قم بازگشت و از آنها درخواست كرد كه جبّه را به وى\r\n","description":"","footnote":"","page_name":" 67 ","page_number":67},
  {"content":"\r\nبازگردانند ، امّا جوانان امتناع كردند و نافرمانى مشايخ خود را نمودند و به دعبل گفتند : دسترسى به جبّه نخواهى داشت ، بهاى آن يعنى هزار دينار را بگير و برو ، و او نپذيرفت و چون از باز پس گرفتن جبّه نوميد شد ، درخواست كرد كه تكَّه‌اى از آن را به دو دهند و آنها پذيرفتند و تكَّه‌اى از آن و بهاى بقيهء آن را كه هزار دينار بود به وى دادند ، و او به وطن خود بازگشت و ديد دزدان هر چه در منزلش بوده برده‌اند و آن صد دينار صلهء امام رضا عليه السّلام را به شيعيان فروخت ، هر دينارى را به صد درهم و ده هزار درهم به دست آورد و سخن امام رضا عليه السّلام را به ياد آورد كه « به زودى به آن نيازمند خواهى شد » .\r\nو او را كنيزى بود كه در دلش جاى داشت و به چشم درد سختى مبتلا شده بود ، طبيبان را بر بالين وى آورد و در او نگريسته و گفتند : چشم راست او را نمىتوانيم درمان كنيم و تباه شده است امّا چشم چپ او را تلاش مىكنيم و درمان خواهيم كرد امّا گمان نمىكنيم كه بهبود يابد ، دعبل از اين بابت عميقا اندوهناك شد و بىتابى شديدى نمود ، سپس به ياد آن جبّه و فضيلت آن افتاد و آن تكَّه جامه را بر چشمان آن كنيز كشيد و از سر شب چشمان او را با آن بست و چون صبح شد چشمانش سالمتر از گذشته گرديد و گويا به بركت امام رضا عليه السّلام\r\n","description":"","footnote":"","page_name":" 68 ","page_number":68},
  {"content":"\r\nاصلا مريض نبوده است .\r\n8 - ريّان بن صلت گويد : به امام رضا عليه السّلام گفتم : آيا شما صاحب الامر هستيد ؟ فرمود : من صاحب الامر هستم امّا آن كسى كه زمين را از عدل آكنده سازد همچنان كه پر از جور شده باشد نيستم و چگونه او باشم در حالى كه ضعف بدن مرا مىبينى ، و قائم كسى است كه در سنّ شيوخ و منظر جوانان قيام كند و نيرومند باشد به غايتى كه اگر دستش را به بزرگترين درخت روى زمين دراز كند آن را از جاى بركند و اگر بين كوهها فرياد برآورد صخره‌هاى آن فرو پاشد عصاى موسى و خاتم سليمان عليهما السّلام با اوست ، او چهارمين از فرزندان من است ، خداوند او را در ستر خود نهان سازد سپس او را ظاهر كند و به واسطهء او زمين را از عدل و داد آكنده سازد همچنان كه پر از ظلم و ستم شده باشد .\r\n","description":"","footnote":"","page_name":" 69 ","page_number":69},
  {"content":"\r\n\r\nباب 36 روايات امام جواد عليه السّلام در بارهء امام دوازدهم عليه السّلام و غيبت او\r\n1 - عبد العظيم حسنىّ گويد : بر مولاى خود امام جواد عليه السّلام وارد شدم و مىخواستم از قائم پرسش كنم كه آيا مهدى هم اوست يا غير او ؟ امام آغاز سخن كرد و فرمود : اى ابو القاسم قائم ما همان مهدىّ است كسى كه بايد در غيبتش او را انتظار كشند و در ظهورش او را فرمان برند و او سومين از فرزندان من است و سوگند به كسى كه محمّد صلَّى الله عليه و آله و سلَّم را به نبوّت مبعوث فرمود و ما را به امامت مخصوص گردانيد اگر از عمر دنيا جز يك روز باقى نمانده باشد خداوند آن روز را طولانى گرداند تا در آن قيام كند و زمين را پر از عدل و داد نمايد همچنان كه آكنده از ظلم و جور شده باشد و خداى تعالى امر او را در يك شب اصلاح\r\n","description":"","footnote":"","page_name":" 70 ","page_number":70},
  {"content":"\r\nفرمايد چنان كه امر موسى كليم الله عليه السّلام را اصلاح فرمود ، او رفت تا براى خانواده‌اش شعله‌اى آتش بياورد امّا چون برگشت او رسول و پيامبر بود .\r\nسپس فرمود : برترين اعمال شيعيان ما انتظار فرج است .\r\n2 - عبد العظيم حسنىّ گويد : به امام جواد عليه السّلام گفتم : اميدوارم شما قائم اهل - بيت محمّد باشيد كسى كه زمين را پر از عدل و داد نمايد همچنان كه آكنده از ظلم و جور شده باشد . فرمود : اى أبو القاسم ! هيچ يك از ما نيست جز آنكه قائم به امر خداى تعالى و هادى به دين الهى است ، امّا قائمى كه خداى تعالى به توسّط او زمين را از اهل كفر و انكار پاك سازد و آن را پر از عدل و داد نمايد كسى است كه ولادتش بر مردم پوشيده و شخصش از ايشان نهان و بردن نامش حرام است ، و او همنام و هم كنيهء رسول خدا صلَّى الله عليه و آله و سلَّم است و او كسى است كه زمين برايش در پيچيده شود و هر دشوارى برايش هموار گردد و از اصحابش سيصد و سيزده تن به تعداد اصحاب بدر از دورترين نقاط زمين به گرد او فراهم آيند و اين همان\r\n","description":"","footnote":"","page_name":" 71 ","page_number":71},
  {"content":"\r\nقول خداى تعالى است كه فرمود : * ( أَيْنَ ما تَكُونُوا يَأْتِ بِكُمُ الله جَمِيعاً إِنَّ الله عَلى كُلِّ شَيْءٍ قَدِيرٌ ) * ( 1 ) و چون اين تعداد از اهل اخلاص به گرد او فراهم آيند خداى تعالى امرش را ظاهر سازد و چون عقد كه عبارت از ده هزار مرد باشد كامل شد به اذن خداى تعالى قيام كند و دشمنان خدا را بكشد تا خداى تعالى خشنود گردد .\r\nعبد العظيم گفت : اى سرورم چگونه مىداند كه خداى تعالى خشنود گرديده است ؟ فرمود : در قلبش رحمت مىافكند و چون به مدينه درآيد لات و عزّى را بيرون كشيده و آن دو را بسوزاند .\r\n3 - صقر بن أبى دلف گويد : از امام جواد عليه السّلام شنيدم كه مىفرمود : امام پس از من فرزندم علىّ است ، دستور او دستور من و سخن او سخن من و طاعت او طاعت من است و امام پس از او فرزندش حسن است ، دستور او دستور پدرش و سخن او سخن پدرش و طاعت او طاعت پدرش باشد ، سپس سكوت كرد .\r\nگفتم : اى فرزند رسول خدا ! امام پس از حسن كيست ؟ او به شدّت گريست و سپس فرمود : پس از حسن فرزندش قائم به حقّ امام منتظر است ، گفتم : اى فرزند رسول خدا ! چرا او را قائم مىگويند ؟ فرمود : زيرا او پس از آنكه يادش\r\n\r\n","description":"","footnote":"\r\n( 1 ) - البقرة : 148 .\r\n","page_name":" 72 ","page_number":72},
  {"content":"\r\nاز بين برود و اكثر معتقدين به امامتش مرتدّ شوند قيام مىكند ، گفتم : چرا او را منتظر مىگويند ؟ فرمود : زيرا ايّام غيبتش زياد شود و مدّتش طولانى گردد و مخلصان در انتظار قيامش باشند و شكَّاكان انكارش كنند ، و منكران يادش را استهزاء كنند ، و تعيينكنندگان وقت ظهورش دروغ گويند ، و شتابكنندگان در غيبت هلاك شوند ، و تسليمشوندگان در آن نجات يابند .\r\n\r\nباب 37 روايات امام هادى عليه السّلام در بارهء امام دوازدهم عليه السّلام و غيبت او\r\n1 - عبد العظيم حسنىّ گويد : بر مولاى خود امام هادى عليه السّلام وارد شدم چون مرا ديد فرمود : مرحبا بر تو اى ابو القاسم ! تو دوست حقيقى ما هستى ، گويد :\r\nگفتم : اى فرزند رسول خدا ! مىخواهم دين خود را بر شما عرضه بدارم ، اگر پسنديده بود بر آن استوار باشم تا آنكه خداى تعالى را ملاقات كنم . فرمود : اى\r\n","description":"","footnote":"","page_name":" 73 ","page_number":73},
  {"content":"\r\nأبو القاسم ! بازگو ، گفتم : من معتقدم كه خداى تعالى واحد است و چيزى مانند او نيست و از دو حدّ خارج است : حدّ ابطال و حدّ تشبيه ، و اينكه او جسم و صورت و عرض و جوهر نيست ، بلكه او پديد آورندهء اجسام و تصويركنندهء صورتها و آفرينندهء اعراض و جواهر و ربّ و مالك و جاعل و پديد آورندهء هر چيزى است ، و اينكه محمّد صلَّى الله عليه و آله و سلَّم بنده و رسول اوست ، خاتم پيامبران است ، و پس از او تا روز قيامت پيامبرى نخواهد بود و آئين او ختمكنندهء آئينهاست و پس از آن تا روز قيامت آئينى نخواهد بود .\r\nو من معتقدم كه پس از او امام و خليفه و ولىّ امر امير المؤمنين عليّ بن - أبى طالب است سپس حسن و بعد حسين و بعد علىّ بن الحسين و بعد محمّد بن علىّ و بعد جعفر بن محمّد و بعد موسى بن جعفر و بعد علىّ بن موسى و بعد محمّد بن علىّ و بعد تويى اى مولاى من ، امام هادى عليه السّلام فرمود : و پس از من فرزندم حسن است و مردم با جانشين او چگونه باشند ؟ گفتم : اى مولاى من ! آن چگونه است ؟\r\nفرمود : زيرا شخص او را نمىبينند و ذكر نام او روا نباشد تا آنكه قيام كند و زمين را پر از عدل و داد نمايد همچنان كه پر از ظلم و جور شده باشد . گويد : گفتم :\r\n","description":"","footnote":"","page_name":" 74 ","page_number":74},
  {"content":"\r\nاقرار مىكنم و معتقدم دوست آنان دوست خدا و دشمن ايشان دشمن خدا و طاعت ايشان طاعت خدا و معصيت ايشان معصيت خداست و معتقدم كه معراج حقّ است و سؤال قبر حقّ است و جنّت و نار حقّ است و صراط و ميزان حقّ است و قيامت مىآيد و شكَّى در آن نيست و خداى تعالى اصحاب قبور را مبعوث مىفرمايد و معتقدم كه فرايض واجبه بعد از ولايت نماز و زكات و روزه و حجّ و جهاد و امر به معروف و نهى از منكر است .\r\nامام هادى عليه السّلام فرمود : اى ابو القاسم ! به خدا سوگند اين دين خداست كه آن را براى بندگانش پسنديده است ، پس بر آن ثابت باش خداوند تو را به قول ثابت در حيات دنيا و آخرت استوار بدارد .\r\n2 - علىّ بن مهزيار گويد : به امام هادى عليه السّلام نامه‌اى نوشتم و در آن از فرج پرسش نمودم ، به من نوشت : هنگامى كه صاحب شما از سراى ستمكاران غيبت كرد منتظر فرج باشيد .\r\n3 - عليّ بن محمّد بن زياد گويد : به امام هادى عليه السّلام نامه‌اى نوشتم ، و در آن از\r\n","description":"","footnote":"","page_name":" 75 ","page_number":75},
  {"content":"\r\nفرج پرسش نمودم ، به من نوشت : هنگامى كه صاحب شما از سراى ستمكاران غيبت كرد در انتظار فرج باشيد .\r\n4 - ابراهيم بن محمّد بن فارس گويد : من و نوح و ايّوب بن نوح در راه مكَّه بوديم و در وادى زباله فرود آمديم و نشستيم و با يك ديگر صحبت مىكرديم ، سخن از اوضاع زمانه و دورى امر امامت از ما بود ، ايّوب بن نوح گفت : امسال نامه‌اى نوشتم و از اين مطلب پرسش نمودم ، به من نوشت : چون امام شما از ميان شما برداشته شد از زير پاهاى خود منتظر فرج باشيد .\r\n5 - داود بن قاسم جعفرىّ گويد : از امام هادى عليه السّلام شنيدم كه مىفرمود :\r\nجانشين پس از من فرزندم حسن است و شما با جانشين پس از جانشين من چگونه خواهيد بود ؟ گفتم : فداى شما شوم براى چه ؟ فرمود : زيرا شما شخص او را نمىبينيد و براى نام او بر شما روا نباشد ، گفتم : پس چگونه او را ياد كنيم ؟ فرمود :\r\nبگوئيد : حجّة آل محمّد عليه السّلام .\r\n","description":"","footnote":"","page_name":" 76 ","page_number":76},
  {"content":"\r\n6 - اسحاق بن محمّد بن ايّوب گويد : از امام هادى عليه السّلام شنيدم كه مىفرمود :\r\nصاحب الامر كسى است كه مردم مىگويند : هنوز متولَّد نشده است .\r\n7 - حديث فوق را محمّد بن ابراهيم بن اسحاق نيز براى ما روايت كرده است .\r\n8 - علىّ بن عبد الغفّار گويد : چون امام جواد عليه السّلام درگذشت شيعيان به امام هادى عليه السّلام نامه نوشتند و از امر امامت از وى پرسش كردند و او نوشت : آن امر تا من در قيد حياتم با من است و چون تقدير خداى تعالى بر من نازل شود ، خداى تعالى جانشين مرا بياورد و شما با جانشين پس از جانشين من چه خواهيد كرد ؟\r\n9 - صقر بن ابو دلف گويد : چون متوكَّل آقاى ما امام هادى عليه السّلام را برد آمدم تا از او خبرى بگيرم ، دربان متوكَّل به من نگريست و امر كرد كه مرا به نزد او\r\n","description":"","footnote":"","page_name":" 77 ","page_number":77},
  {"content":"\r\nبرند و بردند و او گفت : اى صقر ! چه كارى دارى ؟ گفتم : يا استاد ! خير است ، گفت : بنشين ، صقر گويد : اين امور مرا به انديشه فرو برد و با خود گفتم : در اين آمدن خطا كردم ، گويد : مردم را از خود دور كرد ، سپس گفت : چه كار دارى ؟ و براى چه آمده‌اى ؟ گفتم : براى خبرى ، گفت : شايد آمده‌اى از خبر مولايت بپرسى ؟ گفتم : مولاى من كيست ؟ مولاى من امير المؤمنين است ، گفت : خاموش باش كه مولاى تو حقّ است ، از من نترس كه من با تو هم عقيده‌ام ، گفتم :\r\nالحمد لله ، گفت : آيا دوست دارى او را ببينى ؟ گفتم : آرى ، گفت : بنشين تا پيام رسان برود ، گويد : نشستم و چون او رفت به غلامش گفت : دست صقر را بگير و او را به همان سرايى ببر كه آن مرد علوى آنجا زندانى است و آنها را تنها بگذار ، او مرا به آن سرا برد و به اتاقى اشاره كرد و وارد شدم و بناگاه ديدم كه امام عليه السّلام بر حصيرى نشسته و در مقابل او قبرى حفر شده قرار داشت ، گويد : سلام كردم و او سلام مرا پاسخ گفت ، سپس فرمان داد كه بنشينم و من نيز نشستم سپس فرمود : اى صقر ! براى چه به اينجا آمدى ؟ گفتم : اى سرورم ! آمده‌ام تا از شما خبرى بگيرم ، گويد : آنگاه به آن قبر نگريستم و گريستم و او به من نگاه كرد و\r\n","description":"","footnote":"","page_name":" 78 ","page_number":78},
  {"content":"\r\nگفت : اى صقر ! غم مخور ! كه بدى آنها هرگز به ما نخواهد رسيد ، گفتم : الحمد الله ، سپس گفتم : اى سرورم حديثى است كه از پيامبر صلَّى الله عليه و آله و سلَّم روايت شده و معناى آن را نمىفهمم ، فرمود : آن چه حديثى است ؟ گفتم : معناى اين كلام او چيست : با ايّام دشمنى نكنيد كه با شما دشمنى خواهند كرد ؟\r\nفرمود : آرى ، مقصود از ايّام ما هستيم و به واسطهء ماست كه آسمان و زمين برپاست ، شنبه نام رسول خداست ، و يك شنبه نام امير المؤمنين ، و دوشنبه نام امام حسن و امام حسين ، و سه شنبه نام امام سجاد و امام باقر و امام صادق ، و چهارشنبه نام امام كاظم و امام رضا و امام جواد و من است ، و پنجشنبه نام فرزندم حسن ، و جمعه نام فرزند فرزندم كه حقّ خواهان به گرد او آيند و او كسى است كه زمين را پر از عدل و داد نمايد همچنان كه پر از ظلم و جور شده باشد ، اين معناى « ايّام » است و در دنيا با آنها دشمنى نكنيد كه آنها در آخرت دشمن شما خواهند بود ، سپس فرمود : وداع كن و برو كه بر تو ايمن نيستم .\r\n10 - صقر بن ابو دلف گويد : از امام هادى عليه السّلام شنيدم كه مىفرمود : امام\r\n","description":"","footnote":"","page_name":" 79 ","page_number":79},
  {"content":"\r\nپس از من فرزندم حسن است و پس از حسن فرزندش قائم كسى كه زمين را از عدل و داد آكنده سازد همچنان كه پر از ظلم و جور شده باشد .\r\n\r\nباب 38 روايات امام عسكرىّ عليه السّلام در بارهء امام دوازدهم عليه السّلام و غيبت او\r\n1 - احمد بن اسحاق گويد : بر امام عسكرىّ عليه السّلام وارد شدم و مىخواستم از جانشين پس از وى پرسش كنم او آغاز سخن كرد و فرمود : اى احمد بن اسحاق خداى تعالى از زمان آدم عليه السّلام زمين را خالى از حجّت نگذاشته است و تا روز قيامت نيز خالى از حجّت نخواهد گذاشت ، به واسطهء اوست كه بلا را از اهل زمين دفع مىكند و به خاطر اوست كه باران مىفرستد و بركات زمين را بيرون مىآورد .\r\nگويد : گفتم : اى فرزند رسول خدا امام و جانشين پس از شما كيست ؟\r\n","description":"","footnote":"","page_name":" 80 ","page_number":80},
  {"content":"\r\nحضرت شتابان برخاست و داخل خانه شد و سپس برگشت در حالى كه بر شانه‌اش كودكى سه ساله بود كه صورتش مانند ماه شب چهارده مىدرخشيد ، فرمود : اى احمد بن اسحاق اگر نزد خداى تعالى و حجّتهاى او گرامى نبودى اين فرزندم را به تو نمىنمودم ، او همنام و همكنيهء رسول خدا صلَّى الله عليه و آله و سلَّم است ، كسى است كه زمين را پر از عدل و داد مىكند همچنان كه پر از ظلم و جور شده باشد .\r\nاى احمد بن اسحاق ! مثل او در اين امّت مثل خضر و ذو القرنين است ، او غيبتى طولانى خواهد داشت كه هيچ كس در آن نجات نمىيابد مگر كسى كه خداى تعالى او را در اعتقاد به امامت ثابت بدارد و در دعاء به تعجيل فرج موفّق سازد .\r\nاحمد بن اسحاق گويد : گفتم : اى مولاى من آيا نشانه‌اى هست كه قلبم بدان مطمئن شود ؟ آن كودك به زبان عربى فصيح به سخن درآمد و فرمود :\r\nأنا بقيّة الله في أرضه و المنتقم من أعدائه ، اى احمد بن اسحاق ! پس از مشاهده جستجوى نشانه مكن ! احمد بن اسحاق گويد : من شاد و خرّم بيرون آمدم و فرداى آن روز به نزد\r\n","description":"","footnote":"","page_name":" 81 ","page_number":81},
  {"content":"\r\nامام عسكرىّ عليه السّلام بازگشتم و گفتم : اى فرزند رسول خدا ! شادى من به واسطهء منّتى كه بر من نهاديد بسيار است ، بفرمائيد آن سنّتى كه از خضر و ذو القرنين دارد چيست ؟ فرمود : اى احمد ! غيبت طولانى ، گفتم : اى فرزند رسول خدا ! آيا غيبت او به طول خواهد انجاميد ؟ فرمود : به خدا سوگند چنين است تا به غايتى كه اكثر معتقدين به او بازگردند و باقى نماند مگر كسى كه خداى تعالى عهد و پيمان ولايت ما را از او گرفته و ايمان را در دلش نگاشته و با روحى از جانب خود مؤيّد كرده باشد .\r\nاى احمد بن اسحاق ! اين امرى از امر الهى و سرّى از سرّ ربوبى و غيبى از غيب پروردگار است ، آنچه به تو عطا كردم بگير و پنهان كن و از شاكرين باش تا فردا با ما در علَّيّين باشى .\r\nمصنّف اين كتاب گويد : اين حديث را فقط از على بن عبد الله ورّاق شنيدم آن را به خطَّ او يافتم و از وى پرسش كردم ، او نيز آن را از سعد بن عبد الله از احمد ابن اسحاق همچنان كه ذكر كردم روايت نمود .\r\n","description":"","footnote":"","page_name":" 82 ","page_number":82},
  {"content":"\r\n\r\nرواياتى در بارهء خضر عليه السّلام ( 1 )\r\n1 - عبد الله بن سليمان گويد : در بعضى از كتابهاى آسمانى خوانده‌ام كه ذو القرنين بندهء صالحى بود كه خداى تعالى او را حجّتى بر عبادش قرار داد ، امّا او پيامبر نبود ، خداوند او را در زمين قدرت داد و از هر چيزى به دو سببى داد ، براى او چشمهء آب حيات را وصف كردند و گفتند هر كه از آن بنوشد نمىميرد تا آنكه صيحهء آسمانى را بشنود ، و او در جستجوى آب حيات بيرون رفت تا آنكه به جايى رسيد كه در آن سيصد و شصت چشمه بود و خضر در پيشاپيش ياران او بود و از همهء مردم نزد او محبوبتر بود و به او يك شور ماهى داد و به هر يك از ياران او نيز يك شور ماهى داد و به آنها گفت هر يك شور ماهى خود را در يكى از آن چشمه‌ها بشوئيد و خضر عليه السّلام بر سر يكى از آن چشمه‌ها رفت و چون ماهى خود را در آن چشمه فرو برد ، زنده شد و شتابان حركت كرد و چون خضر چنان ديد دانست كه به آب حيات دست يافته است جامهء خود را فرو\r\n\r\n","description":"","footnote":"\r\n( 1 ) - ذكر المصنف هذا الفصل و الذى بعده استطرادا بين باب اخبار ابى محمّد العسكرى عليه السّلام .\r\n","page_name":" 83 ","page_number":83},
  {"content":"\r\nافكند و در آب افتاد و در آن غوطه مىخورد و از آن مىنوشيد ، پس تمامى آنان به نزد ذو القرنين بازگشتند و ماهى خود را نيز به همراه داشتند امّا خضر بازآمد و ماهى به همراه وى نبود ، ذو القرنين از ماجرا پرسيد و او داستان باز گفت ، به دو گفت : آيا از آن آب نوشيدى ؟ گفت : آرى ، گفت : تو صاحب آنى و براى آن آفريده‌شده‌اى ، مژده باد بر تو كه در اين دنيا مىپايى و از ديدگان نهانى تا آنكه نفخ صور شود .\r\n2 - حمزة بن حمران و ديگران از امام صادق عليه السّلام روايت كرده‌اند كه فرمود در مدينه روزى امام باقر عليه السّلام بيرون آمد و غمناك شد و انديشناك بر يكى از ديوارهاى مدينه تكيه كرد ، به ناگاه مردى پيش آمد و گفت : اى ابا جعفر اندوه تو براى چيست ؟ اگر بر دنياست كه رزقي حاضر است و برّ و فاجر در آن مشتركند و اگر بر آخرت است كه وعده‌اى صادق است و پادشاهى توانا در آن حكم مىكند . ابو جعفر عليه السّلام فرمود : اندوه من بر اين نيست ، اندوه من بر فتنهء ابن زبير است . آن مرد گفت : آيا احدى را ديده‌اى كه از خدا بترسد و خدا او را نجات ندهد ؟ يا آنكه احدى را ديده‌اى كه بر خدا توكَّل كند و خدا او را كفايت نكند و\r\n","description":"","footnote":"","page_name":" 84 ","page_number":84},
  {"content":"\r\nآيا احدى را ديده‌اى كه به خدا پناه برد و خدا او را پناه ندهد ؟ ابو جعفر عليه السّلام فرمود : خير ، سپس آن مرد راه خود گرفت و رفت ، گفتند : اين مرد كه بود ؟\r\nابو جعفر عليه السّلام فرمود : او خضر بود .\r\nمصنّف اين كتاب رضى الله عنه گويد :\r\nاين حديث چنين وارد شده است ، امّا در خبرى ديگر آمده كه اين ماجرا براى علىّ بن الحسين عليهما السّلام اتّفاق افتاده است .\r\n3 - اسيد بن صفوان صحابى رسول خدا صلَّى الله عليه و آله و سلَّم گويد : روزى كه امير المؤمنين عليه السّلام وفات يافت ، كوفه از ناله و گريه به لرزه درآمد و مردم بمانند روزى كه پيامبر صلَّى الله عليه و آله و سلَّم از دنيا رفته بود به دهشت افتادند و مردى گريان و شتابان و انا لله گويان آمد و مىگفت : امروز خلافت نبوّت بريده شد ، تا آنكه بر در خانه‌اى كه امير المؤمنين در آن بود ايستاد و گفت : اى ابو الحسن ! خدا ترا رحمت كند تو در اسلام اوّلين مسلمان بودى و در ايمان از همه مخلصتر و در يقين از همه استوارتر و از خداى تعالى ترسانتر از همه بودى ؛ رنج تو از همه بيشتر و\r\n","description":"","footnote":"","page_name":" 85 ","page_number":85},
  {"content":"\r\nاحتياط تو بر پيامبر از همه افزونتر و امنيّت تو بر اصحاب از همه بيشتر بود ؛ از حيث مناقب افضل آنها و از حيث سوابق گراميترين آنها و در مقام و درجه رفيعترين آنها بودى ؛ از همه به رسول خدا نزديكتر و در رهبرى و نطق و سكوت و كردار شبيه‌ترين مردم به او بودى ؛ در منزلت و شرف شريفترين خلايق و گراميترين آنها در نزد رسول خدا صلَّى الله عليه و آله و سلَّم بودى ؛ خدا ترا از اسلام و رسولش و مسلمين جزاى خير دهد ، آنگاه كه اصحاب او ناتوان مىشدند تو نيرومند بودى و چون از ضعف مىنشستند تو به مبارزه برمىخاستى و هنگامى كه سست مىشدند تو قيام مىكردى و آنگاه كه اصحاب قصدى مىكردند تو بر روش رسول خدا ملازم بودى ، حقّا كه به رغم منافقان و خشم كافران و بد آمد حسودان و كينهء فاسقان تو جانشين بلا منازع و بىمانند رسول خدا بودى .\r\nتو بدين امر برخاستى آنگاه كه آنها سستى كردند و به سخن درآمدى آنگاه كه آنها فرو ماندند و به نور خدا گذشتى آنگاه كه آنها ايستادند و اگر از تو پيروى مىكردند هدايت مىشدند . صدايت از همه فروتر و نيرويت از همه فزونتر و كلامت از همه كوتاهتر و گفتارت از همه درستتر و رأيت از همه بيشتر و دلت از همه شجاعتر و يقينت از همه محكمتر و كردارت از همه نيكوتر و به امور از همه\r\n","description":"","footnote":"","page_name":" 86 ","page_number":86},
  {"content":"\r\nداناتر بودى .\r\nبه خدا سوگند تو براى دين پيشوا بودى و چون مؤمنان به سرپرستى تو در آمدند بر آنها پدرى مهربان بودى و بارهاى سنگينى را كه از حملش ناتوان بودند بر دوش گرفتى و آنچه را كه آنان ضايع كردند حفظ نمودى و آنچه را كه واگذاشتند ضبط كردى و چون خوار شدند دامن همّت بر كمر بستى و چون بىتاب شدند به فراز آمدى و چون بىتابى كردند شكيبايى نمودى و چون آنها تخلَّف كردند تو به مقصد و اصل شدى و به واسطهء تو بدان چه گمان نداشتند رسيدند .\r\nتو بر كافران عذابى نازل و بر مؤمنان باران رحمت و سرسبزى و خرّمى بودى ؛ به خدا سوگند ، تو بر نعمات آن آفريده شدى و بدانها رسيدى و سوابق آن را به دست آوردى و فضائل آن را با خود بردى ؛ حجّت تو كند نشد و دلت منحرف و بصيرتت ضعيف و نفست هراسان نگرديد .\r\nتو مانند كوهى بودى كه تندبادها آن را نمىجنباند و طوفانها آن را زايل نمىسازد و تو چنان بودى كه پيامبر فرموده بود : با تن ضعيف در امر خداى تعالى نيرومند بودى ، در پيش خود فروتن و در نزد خداى تعالى عظيم بودى ، در\r\n","description":"","footnote":"","page_name":" 87 ","page_number":87},
  {"content":"\r\nزمين بزرگ و نزد مؤمنين جليل بودى ، هيچ كس در تو عيبى نمىيافت و نمى - توانست بر تو طعنى وارد كند و هيچ كس طمعى در تو و نفوذى بر تو نداشت ، ناتوان و خوار نزد تو نيرومند و عزيز بود تا آنكه حقّ او را از ظالم بستانى و نيرومند و عزيز نزد تو ناتوان و خوار بود تا آنكه حقّ را از او بازستانى و خويش و بيگانه در اجراى عدالت نزد تو برابر بودند ، شأن تو حقّ و صدق و مدارا بود و قول تو حكم و حتم و امر تو حلم و حزم و رأى تو علم و عزم در كردار بود ، راه را هموار و سختى را آسان نمودى ، آتش را فرونشاندى و دين بواسطهء تو اعتدال گرفت و امر خدا آشكار گرديد گر چه كافران ناخوش داشتند و ايمان بواسطهء تو نيرومند شد و اسلام و مؤمنان استوار گرديد ، بسيار سبقت گرفتى و آيندگان پس از خود را به سختى و تعب افكندى ، پس تو از گريه برترى و مصيبت تو در آسمانها بزرگ است و ماتم تو مردم را در هم كوفته است * ( إِنَّا لِلَّه وَإِنَّا إِلَيْه راجِعُونَ ) * ، به قضاى خداى تعالى خشنوديم و امر او را به دو وامىگذاريم و به خدا سوگند مسلمانان هرگز بمانند رفتن تو سوگوار نشوند .\r\n","description":"","footnote":"","page_name":" 88 ","page_number":88},
  {"content":"\r\nتو براى مؤمنان پناه و دژى استوار و بر كافران سختى و خشم بودى ، پس خداوند ترا به پيامبرش ملحق كند و ما را از اجر تو محروم نسازد و پس از تو گمراه نكند . و مردم خاموش شدند تا آنكه كلامش به پايان رسيد و گريست و اصحاب رسول خدا صلَّى الله عليه و آله و سلَّم را گرياند ، سپس به جستجوى او درآمدند امّا او را نيافتند .\r\n4 - حسن بن علىّ بن فضّال گويد از امام رضا عليه السّلام شنيدم كه مىفرمود :\r\nخضر عليه السّلام از آب حيات نوشيد و او زنده است و تا نفخ صور نخواهد مرد و او نزد ما مىآيد و سلام مىكند و آوازش را مىشنويم امّا شخصش را نمىبينيم و او هر جا كه ياد شود حاضر مىشود و هر كه او را ياد كند بايستى بر او سلام كند و او همه ساله در موسم حجّ حاضر مىشود و همهء مناسك را به جا مىآورد و در بيابان عرفه وقوف مىكند و بر دعاى مؤمنين آمين مىگويد و خداوند بواسطهء او تنهائى قائم ما را در دوران غيبتش به انس تبديل كند و غربت و تنهائيش را با وصلت او مرتفع سازد .\r\n","description":"","footnote":"","page_name":" 89 ","page_number":89},
  {"content":"\r\n5 - و باز حسن بن علىّ بن فضّال گويد : امام رضا عليه السّلام فرمود : چون رسول - خدا صلَّى الله عليه و آله و سلَّم رحلت فرمود خضر آمد و بر در خانه‌اى كه علىّ و فاطمه و حسن و حسين عليه السّلام در آن بودند و رسول خدا صلَّى الله عليه و آله و سلَّم در آنجا در كفن بود ايستاد و گفت :\r\nالسّلام عليكم يا اهل بيت محمّد ! هر نفسى مرگ را مىچشد و شما پاداش خود را در روز قيامت دريافت خواهيد كرد ، خدا را براى هر از دست رفته‌اى جانشينى است و براى هر مصيبتى تسليتى است و براى هر فوتشده‌اى جبرانى است ، پس بر او توكَّل كنيد و به او اعتماد نمائيد و از براى خود و شما از خداى تعالى استغفار مىكنم . امير المؤمنين عليه السّلام فرمود : اين برادرم خضر است كه براى تسليت پيامبرتان آمده است .\r\n6 - امام رضا عليه السّلام فرمود : چون رسول خدا صلَّى الله عليه و آله و سلَّم رحلت فرمود ، شخصى آمد و پشت در خانه ايستاد و به ايشان تسليت گفت و اهل البيت كلام او را مىشنيدند امّا او را نمىديدند . پس علىّ بن أبى طالب عليه السّلام فرمود : اين همان خضر عليه السّلام است آمده است تا رحلت پيامبرتان را تسليت گويد .\r\n","description":"","footnote":"","page_name":" 90 ","page_number":90},
  {"content":"\r\nو نام خضر ، خضرويه فرزند قابيل فرزند آدم عليه السّلام است و به دو خضرون و جعدا نيز مىگويند و او را خضر نامند زيرا بر زمين سپيدى نشست و آن زمين خضر و خرّم گرديد و بدين سبب او را خضر ناميدند و عمر او از همه آدميزادگان طولانيتر است . و صحيح آن است كه نام او بليا [ تاليا خل 
  ] فرزند ملكان فرزند عامر فرزند ارفخشذ فرزند سام فرزند نوح است و من خبر آن را با سند در كتاب علل الشّرائع آورده‌ام .\r\n7 - از امام سجّاد عليه السّلام حديثى طولانى نقل شده است كه در آخر آن مىفرمايد :\r\nچون رسول خدا صلَّى الله عليه و آله و سلَّم رحلت فرمود و براى تسليت او آمدند شخصى آمد كه صدايش را مىشنيدند امّا او را نمىديدند و گفت :\r\nالسّلام عليكم و رحمة الله و بركاته . هر نفسى مرگ را مىچشد و شما پاداشهاى خود را در روز قيامت دريافت خواهيد كرد ، خدا را براى هر مصيبتى تسليتى است و براى هر از دست رفته‌اى جانشينى است و براى هر فوتشده‌اى جبرانى است پس به خداوند اعتماد كنيد و به او اميدوار باشيد كه مصيبت زده كسى است كه از ثواب محروم\r\n","description":"","footnote":"","page_name":" 91 ","page_number":91},
  {"content":"\r\nباشد .\r\nو السّلام عليكم و رحمة الله و بركاته . علىّ عليه السّلام فرمود : آيا مىدانيد كه اين شخص كيست ؟ اين همان خضر عليه السّلام است .\r\nمصنّف اين كتاب رضى الله عنه گويد :\r\nبيشتر مخالفين ما حديث خضر عليه السّلام را پذيرفته‌اند و معتقدند كه او زنده و غايب از ديدگان است و هر گاه او را ياد كنند حاضر مى - شود و طول عمر او را انكار نمىكنند و حديث او را خلاف عقولشان نمىشمارند ، امّا قائم عليه السّلام و طول عمر او را در غيبتش انكار مىكنند و به اعتقاد آنها قدرت خداوند مىتواند خضر عليه السّلام را تا نفخ صور زنده بدارد و ابليس ملعون را تا روز قيامت در غيبتش زنده نگاه دارد ، امّا نمىتواند حجّت خدا را در ميان بندگانش و در دوران غيبتش تا مدّتى طولانى زنده بدارد ، با وجود آنكه اخبار صحيحه در بارهء او و نام و نسب و غيبت او از ناحيهء خداى تعالى و رسول او صلَّى الله عليه و آله و سلَّم و ائمّه عليه السّلام وارد شده است .\r\n","description":"","footnote":"","page_name":" 92 ","page_number":92},
  {"content":"\r\n\r\nاحاديث ذو القرنين\r\n1 - ابو بصير از امام باقر عليه السّلام روايت كند كه فرمود : ذو القرنين پيامبر نبود ولى او بندهء شايسته‌اى بود كه خدا را دوست داشت و خداوند نيز او را دوست داشت ، براى خدا خيرخواهى كرد و خداوند نيز براى او خير خواهى نمود ، قومش را به تقواى الهى فرمان داد و آنها ضربتى بر طرفى از سر او زدند و او مدّتى از نظر آنها غايب گرديد و سپس به نزد آنها بازگشت و آنها ضربتى ديگر بر طرف ديگر سر او زدند ، و در ميان شما هم كسى هست كه بر روش او باشد .\r\n2 - مردى از بنى اسد گويد : شخصى از علىّ عليه السّلام پرسيد كه چگونه ذو القرنين توانست به مشرق و مغرب برسد ؟ فرمود : خداوند ابر را مسخّر او گردانيد و وسايل را براى او مهيّا ساخت و روشنى به دو بخشيد و شب و روز براى او برابر بود .\r\n","description":"","footnote":"","page_name":" 93 ","page_number":93},
  {"content":"\r\n3 - اصبغ بن نباته گويد : علىّ عليه السّلام بر منبر بود ، ابن كوّاء پيش آمد و گفت : اى امير المؤمنين ! مرا از احوال ذو القرنين خبر ده ، آيا او پيامبر بود يا پادشاه ؟ آن دو قرن او چه بود ؟ آيا طلا بود يا نقره ؟ علىّ عليه السّلام فرمود : نه پيامبر بود و نه پادشاه و آن دو قرن او نه از طلا بود و نه از نقره ، لكن او بنده‌اى بود كه خدا را دوست داشت و خداوند نيز او را دوست داشت و براى خدا خير خواهى كرد و خداوند براى او خير خواهى فرمود ؛ و او را ذو القرنين ناميده‌اند براى آنكه قومش را به حقّ فرا خواند و آنها ضربتى بر طرفى از سر او زدند و او زمانى از ديدگان آنها غايب شد ، سپس به نزد ايشان آمد و آنها ضربتى ديگر بر طرف ديگر سر او زدند و در ميان شما هم مانند او هست .\r\n4 - جابر بن عبد الله انصارى گويد از رسول خدا صلَّى الله عليه و آله و سلَّم شنيدم كه مىفرمود :\r\nذو القرنين بندهء صالحى بود كه خداى تعالى او را بر بندگانش حجّت قرار داد و او قومش را به خداى تعالى فراخواند و آنها را به تقواى الهى فرمان داد ولى آنها\r\n","description":"","footnote":"","page_name":" 94 ","page_number":94},
  {"content":"\r\nضربتى بر طرفى از سر او زدند و او زمانى از ديدگان آنها غايب شد تا به غايتى كه گفتند او مرده است يا هلاك شده است ! در كدام وادى گذر مىكند ؟ سپس آشكار گرديد و به نزد قومش بازگشت و آنها ضربتى ديگر بر طرف ديگر سر او زدند و در ميان شما كسى هست كه بر سنّت او باشد و خداى تعالى ذو القرنين را در زمين مقتدر كرد و وسيلهء هر كارى را به دو داد و او به مغرب و مشرق رسيد و خداى تعالى روش او را در قائم از فرزندان ما جارى مىسازد و او را به شرق و غرب زمين مىرساند تا به غايتى كه هيچ آب انبار و موضعى از كوه و دشت نباشد كه ذو القرنين بر آن گام نهاده باشد جز آنكه او نيز بر آن گام نهد و خداوند گنجها و معادن زمين را براى او آشكار كند و او را بواسطهء ترسى كه در دل دشمن مىافكند يارى مىكند و زمين را پر از عدل و داد مىنمايد همان گونه كه پر از ظلم و ستم شده باشد .\r\nديگر از احاديث ذو القرنين اين روايت است :\r\n5 - عبد الله بن سليمان كه قارى كتب بود گويد : در بعضى از كتابهاى آسمانى\r\n","description":"","footnote":"","page_name":" 95 ","page_number":95},
  {"content":"\r\nخوانده‌ام كه ذو القرنين مردى از اهالى اسكندريه بود و مادرش پيرزنى از عجوزه‌هاى آن شهر بود و جز او فرزندى نداشت و به او اسكندروس مىگفتند و او از كودكى مؤدّب و خوشخلق و پارسا بود تا آنكه مرد كاملى شد و در خواب ديد كه گويا به خورشيد نزديك شده است به غايتى كه دو شاخهء شرقى و غربى آن را گرفته است . چون خوابش را براى قومش بازگو كرد او را ذو القرنين ناميدند ، از آن پس همّت و آوازه‌اش بلند گرديد و در ميان قومش عزّت يافت .\r\nو آغاز كار او چنين بود كه گفت من براى خداى تعالى اسلام آوردم سپس قومش را به اسلام فراخواند و از هيبت او همه اسلام آوردند ، آنگاه فرمان داد برايش مسجدى بسازند و آنان نيز اجابت كردند و حدود آن را چنين معيّن كرد :\r\nطول آن چهار صد ذراع و عرض آن دويست ذراع و پهناى ديوار آن بيست و دو ذراع و ارتفاع آن صد ذراع . گفتند : اى ذو القرنين ! از كجا تيرى مىآورى كه به دو سر ديوار برسد ؟ گفت : چون از ساخت آن دو ديوار فارغ شديد درون آن را پر از خاك كنيد تا با ديوارها برابر شود و چون چنين كرديد بر هر فردى از مؤمنان به قدر توانائيش طلا و نقره مقرّر كنيد و آنها را به اندازهء سر ناخن\r\n","description":"","footnote":"","page_name":" 96 ","page_number":96},
  {"content":"\r\nريز ريز كنيد و با آن خاكها مخلوط نمائيد و تيرهايى از مس بسازيد و ورقه‌هايى از مس بر روى آنها قرار داده و آنها را ذوب كنيد و شما بر چنين كارهايى توانائيد ، زيرا بر زمين هموار قرار داريد و چون از اين كارها فارغ شديد مساكين را فراخوانيد تا آن خاكها را خارج سازند و آنها بخاطر طلا و نقره‌اى كه در آن وجود دارد بر اين كار شتاب خواهند كرد .\r\nآنان مسجد را ساختند و مساكين نيز آن خاك را بيرون بردند و سقف برجا ماند و مساكين نيز بىنياز شدند و آنها را در چهار لشكر منظَّم كرد و در هر لشكرى ده هزار نفر وجود داشتند ، آنگاه آنها را به شهرها فرستاد و در انديشهء مسافرت افتاد ، قومش به گرد او آمدند و گفتند : اى ذو القرنين ! تو را به خدا سوگند كه ديگران را نسبت به خود بر ما مقدّم ندارى ، ما سزاوارتريم كه تو را زيارت كنيم و مسقط الرّأس تو در ميان ما باشد ، تو در ميان ما زاده شدى و پرورش يافتى و اين اموال و نفوس ماست كه در اختيار تو نهاده‌ايم تا بر آنها حكومت كنى و اين مادر توست كه پير و ناتوان است و حقّش از همهء خلق خداوند بر تو بيشتر است و تو را نسزد كه نافرمانى او را كرده و با وى مخالفت كنى ، گفت به خدا سوگند كه سخن شما درست و نظرتان صواب است ، امّا من مانند\r\n","description":"","footnote":"","page_name":" 97 ","page_number":97},
  {"content":"\r\nشخصى هستم كه قلب و گوش و چشمش را ربوده‌اند ، او را مىبرند و از خلقش دور مىسازند و نمىداند كه از او چه مىخواهند ولى اى قوم من ! بيائيد و در اين مسجد درآئيد و تا آخرين نفر مسلمان شويد و با من مخالفت نكنيد كه هلاك خواهيد شد .\r\nسپس شهردار اسكندريّه را خواست و به دو گفت : مسجدم را آباد بدار و مادرم را دلدارى ده ، و چون شهردار بىتابى و گريه و زارى وى را ديد چاره‌اى انديشيد تا بواسطهء مصيبتهايى كه مردم پيش از او و پس از او ديده‌اند وى را دلدارى دهد و جشن بزرگى برپا كرد و جارچى وى مىگفت : اى مردم ! شهردار بار عام داده است تا در فلان روز حاضر شويد ، و چون آن روز فرا رسيد جارچى ندا در داد كه بشتابيد و تنها كسانى كه مصيبت و بلا ديده‌اند نبايستى در اين جشن شركت كنند و همهء مردم از حضور در آن جشن بازماندند و گفتند در ميان ما كسى نيست كه بلا نديده و خويشى از وى نمرده باشد و مادر ذو القرنين اين سخن را شنيد و شگفت زده شد و ندانست كه مقصود شهردار چيست . سپس شهردار منادى فرستاد و گفت : اى مردم ! شهردار شما را احضار كرده است كه در\r\n","description":"","footnote":"","page_name":" 98 ","page_number":98},
  {"content":"\r\nفلان روز به نزد وى رويد و كسى كه مصيبت و بلا نديده است و داغدار نيست نبايستى در اين جشن شركت كند ، زيرا كسى كه بلا نديده خيرى در او نيست و چون چنين كرد مردم گفتند : اين مردى است كه ابتدا بخل ورزيد ولى سپس پشيمان و شرمگين گرديد و در مقام تدارك و جبران برآمد و عيب خود را از بين برد و چون مردم گرد آمدند براى آنها به سخنرانى پرداخت و گفت :\r\nاى مردم ! من شما را براى جشن دعوت نكرده‌ام بلكه مقصودم اين است كه با شما در بارهء ذو القرنين و ناراحتيهايى كه در اثر فراق و فقدان وى حاصل شده است سخن گويم . شما آدم عليه السّلام را در نظر آوريد ، خداى تعالى او را به دست خود آفريد و از روح خود در وى دميد و فرشتگان را براى وى به سجده درآورد و در بهشتش نشانيد و او را چنان گرامى داشت كه كسى را گرامى نداشته است ، بعد از آن او را به بزرگترين بلايى كه در دنيا وجود دارد مبتلا ساخت و آن خروج از بهشت است ، مصيبتى كه جبرانى براى آن نيست ؛ سپس بعد از او ابراهيم عليه السّلام را به آتش و ذبح فرزندش مبتلا ساخت و يعقوب را مبتلا به اندوه و گريه كرد و همچنين يوسف را به بردگى و ايّوب را به بيمارى و يحيى را به سر بريدن و زكريّا را به كشتن و عيسى را به اسيرى مبتلا ساخت و بيشتر خلق خداى تعالى گرفتار و\r\n","description":"","footnote":"","page_name":" 99 ","page_number":99},
  {"content":"\r\nمبتلا بوده‌اند ، و تنها خداوند است كه شمارهء آنان را مىداند .\r\nچون سخنش به انجام رسيد به آنها گفت : برويد و مادر اسكندروس را دلدارى دهيد تا ببينيم كه صبرش چگونه است زيرا مصيبت او در بارهء فرزندش عظيم است . و چون بر او وارد شدند گفتند : آيا امروز در ميان جمعيّت بودى و آن سخنان را شنيدى ؟ گفت : چيزى از امور شما بر من مخفى نيست و تمام سخنان شما را هم شنيده‌ام و در ميان شما كسى چون من مبتلا به مصيبت اسكندروس نيست و خداى تعالى به من صبر داد و مرا خشنود ساخت و دلم را آرام كرد و اميدوارم كه اجرم به اندازهء آن باشد و اجر شما نيز به اندازهء مصائبى كه در فقدان برادرانتان داريد باشد و به اندازهء نيّت خود در بارهء مادر اسكندروس مأجور باشيد و اميدوارم كه خداوند من و شما را بيامرزد و من و شما را مورد مرحمت خود قرار دهد . و چون نيكويى تعزيت و صبر او را ديدند بازگشتند و او را به حال خود گذاشتند و ذو القرنين نيز راه خود را پيش گرفت و بلاد را درنورديد و قصد مغرب داشت و لشكريان او در آن روز از مساكين بودند و خداى تعالى به دو وحى فرمود كه اى ذو القرنين تو حجّت من بر همهء خلايق از مشرق تا به مغربى و اين تأويل رؤياى توست .\r\n","description":"","footnote":"","page_name":" 100 ","page_number":100},
  {"content":"\r\nذو القرنين گفت : اى خداى من ! تو مرا بر كار بزرگى گماشتى كه قدر آن را فقط خودت مىدانى ، پس مرا از حال اين امّت آگاه كن كه با چه قدرتى با آنها نبرد كنم و با چه لشكرى بر آنها غلبه نمايم و با چه حيله‌اى آنها را به دام اندازم و با چه صبرى آنها را به ستوه آورم و با چه زبانى با ايشان سخن گويم ؟ و چگونه زبان آنها را بفهمم و با كدام گوش كلام آنها را بشنوم ؟ و با چه ديده‌اى در آنها بنگرم ؟ و با چه دليلى با آنها محاجّه نمايم ؟ و با چه قلبى آنها را تعقّل كنم ؟ و با چه حكمتى امور آنها را تدبير كنم و با چه حلمى بر آنها شكيبايى ورزم ؟ و با چه عدلى در ميان آنها دادگرى نمايم و با كدام معرفت در ميان ايشان حكم نمايم و با چه عملى كارهاى آنها را استوار نمايم ؟ و با چه عقلى آنها را احصا كنم و با كدام لشكر به كارزار آنها بپردازم ؟ پروردگارا از آنچه گفتم چيزى نزد من نيست ، مرا بر آنها نيروبخش كه تو پروردگار رحيمى هستى كه هيچ كس را بيش از توانائيش تكليف نفرمايى و بارى افزون بر طاقتش بر وى ننهى .\r\nخداى تعالى بر وى وحى فرمود كه به تو طاقت آنچه را كه تكليف كرده‌ام خواهم داد و فهمت را توسعه مىدهم تا هر چيزى را بفهمى و شرح صدر به تو\r\n","description":"","footnote":"","page_name":" 101 ","page_number":101},
  {"content":"\r\nارزانى مىكنم تا هر چيزى را بشنوى و زبانت را به هر چيزى باز مىكنم و گوشت را مىگشايم تا هر چيزى را بشنوى و چشمت را بينا مىكنم تا هر چيزى را بنگرى و برايت شماره مىكنم تا چيزى از تو فوت نشود و برايت حفظ مىكنم تا چيزى از تو نهان نشود و پشتت را استوار مىسازم تا چيزى تو را به هراس نيفكند و لباس هيبت بر اندام تو مىپوشم تا چيزى تو را نترساند و انديشه‌ات را درست و استوار مىگردانم تا به هر چيزى برسى و تنت را مسخّرت مىسازم تا همه چيز را نيكو گردانى و نور و ظلمت را در اختيار تو قرار مىدهم و آنها را دو لشكر از لشكريان تو قرار مىدهم تا نور هدايتت كند و ظلمت صيانتت نمايد و امّت به دنبال تو درآيد .\r\nو ذو القرنين با رسالت پروردگارش روان شد و خداوند او را بدان چه وعده فرموده بود مؤيّد كرد تا آنكه به مغرب آفتاب گذر كرد و به هيچ امّتى از امّتها نمىگذشت جز آنكه آنها را به خداى تعالى فرا مىخواند ، اگر مىپذيرفتند از آنها قبول مىكرد و اگر نمىپذيرفتند تاريكى آنها را فرا مىگرفت و شهر و ده و دژ و خانه و سراهاى آنها تاريك مىشد و ديده‌هايشان تار مىگرديد و در دهان و بينى و گوش و درونشان در مىآمد و متحيّر باقى مىماندند تا در نهايت\r\n","description":"","footnote":"","page_name":" 102 ","page_number":102},
  {"content":"\r\nخداى تعالى را اجابت مىكردند و به درگاه او مىناليدند و چون به مغرب آفتاب رسيد آن امّتى را ديد كه خداى تعالى در كتابش از آنها ياد كرده است و با آنها همان عملى را كرد كه با اقوام پيش از آنها كرده بود تا آنكه از كار مردم مغرب فارغ شد و جمعيّت و شمارى به دست آورد كه تنها خداوند تعداد آنها را مىداند و قدرت و سطوتى بهم رسانيد كه جز خداى تعالى توانايى آن را نداشت و زبانهاى مختلفه و تمايلات درهم و برهم و دلهاى پراكنده براى وى حاصل شد ، سپس در تاريكى هشت شبانه روز طىّ مسافت كرد و يارانش چشم به راه او بودند تا آنكه به كوهى رسيد كه محيط به همهء زمين بود و ناگهان فرشته‌اى از فرشتگان را ديد كه آن كوه را در قبضه داشت و مىگفت : منزّه است پروردگارم از الآن تا آخر روزگار ، منزّه است پروردگارم از اوّل دنيا تا آخر آن ، منزّه است پروردگارم از موضع دستم تا عرش ربّم ، منزّه است پروردگارم از منتهاى تاريكى تا سرحدّ نور ، و چون ذو القرنين آن تسبيحات را شنيد به سجده افتاد و سر بر نداشت تا آنكه خداى تعالى او را نيرومند كرد و بر نگريستن به آن فرشته يارى نمود . فرشته به دو گفت :\r\nاى آدميزاده چگونه توانستى بدين موضع برسى در حالى كه پيش از تو آدمىزاده‌اى بدينجا نرسيده است ؟ ذو القرنين گفت : آنكه تو را به قبضه كردن\r\n","description":"","footnote":"","page_name":" 103 ","page_number":103},
  {"content":"\r\nاين كوه كه محيط بر زمين است نيرو داده مرا بدين كار توانا ساخته است .\r\nآن فرشته گفت : راست گفتى . ذو القرنين گفت : اى فرشته ! از حال خود برايم بازگو ، گفت : من بر اين كوه كه محيط بر زمين است گمارده شده‌ام و اگر اين كوه نبود زمين با اهلش سرنگون مىشد و در روى زمين كوهى بزرگتر از اين نيست و آن اوّلين كوهى است كه خداى تعالى استوار كرده است و قلَّهء آن به آسمان دنيا متّصل است و ريشهء آن در زمين هفتم است و حلقه‌وار زمين را احاطه كرده است و در روى زمين شهرى نيست جز آنكه ريشه‌اى به اين كوه دارد و چون خداى تعالى اراده فرمايد شهرى فرو ريزد به من وحى كند و من آن ريشه را كه متّصل به آن شهر است مىجنبانم و زلزله به وقوع خواهد پيوست .\r\nو چون ذو القرنين ارادهء رجوع نمود به آن فرشته گفت : مرا سفارشى كن ، فرشته گفت : غم روزى فردا مدار و كار امروز را به فردا ميفكن و بر آنچه از دستت رفته اندوه مخور و تو را به مدارا سفارش مىكنم و جبّار و متكبّر مباش .\r\nآنگاه ذو القرنين به نزد يارانش برگشت و آنها را به طرف مشرق برگردانيد و\r\n","description":"","footnote":"","page_name":" 104 ","page_number":104},
  {"content":"\r\nامّتهايى را كه تا مشرق بودند استقراء نمود و با آنان همان كرد كه با امّتهاى مغرب كرده بود تا به غايتى كه ما بين مشرق و مغرب را درنورديد و به طرف سدّى كه خداى تعالى در كتابش از آن ياد كرده است رو كرد و به ناگاه امّتى را ديد كه * ( لا يَكادُونَ يَفْقَهُونَ قَوْلًا ) * ، سخنى را نمىفهميدند و به ناگاه امّتى را ديد كه بين او و سدّ موج مىزدند و به آنها يأجوج و مأجوج مىگفتند و مانند چهارپايان مىخوردند و مىنوشيدند و زايش مىكردند و نر و ماده داشتند در صورت و پيكر و خلقت مشابه انسان بودند امّا قامتشان خيلى كوتاه بود و طول قدّ زن و مردشان مانند بچه‌ها از پنج وجب تجاوز نمىكرد و از نظر خلقت و صورت همه در يك اندازه بودند ، آنان عريان و پابرهنه بودند ، پشمريسى و لباس و كفش در ميان آنها نبود و بر تن آنها پشمى مانند پشم شتر بود كه آنان را مىپوشانيد و از سرما و گرما محافظت مىكرد و هر كدام آنان دو گوش بزرگ داشتند كه درون و بيرون آنها يكى مو و ديگرى پشم داشت و به جاى ناخن چنگال داشتند و دندان و نيشهاى آنان مانند دندانها و نيشهاى درندگان بود و چون يكى از آنها مىخوابيد يكى از دو گوش را فرش و ديگرى را لحاف خود قرار مىداد و آنان\r\n","description":"","footnote":"","page_name":" 105 ","page_number":105},
  {"content":"\r\nرا در بر مىگرفت و خوراك آنها نهنگهايى بود كه همه ساله ابر و باد آنها را براى ايشان پرتاب مىكرد و با آن زندگانى خوشى داشتند و با آنها سازگار بود و در وقتش منتظر آن بودند همچنان كه مردم در وقت باران منتظر آن هستند و چون آن نهنگها مىرسيد فراوانى داشتند و فربه مىشدند و توالد مىكردند و زياد مىشدند و يك سال كامل از آن مىخوردند تا سال آينده درآيد و با آن چيز ديگرى نمىخوردند و كسى شمارهء آنها را جز خداى تعالى كه خالق آنهاست نمىداند و چون نهنگها نمىرسيد گرفتار قحطى و خشكسالى و گرسنگى مىشدند و نسل و فرزند منقطع مىگرديد و آنها مانند چهارپايان سر راهها و هر كجا كه بود آميزش مىكردند و چون نهنگ نمىرسيد گرسنه مىشدند و به شهرها يورش مىبردند و بر سر هر چه كه مىآمدند آن را تباه كرده و مىخوردند و تباه كردن آنها از تباهى ملخ و تگرگ و همهء آفات بيشتر بود و چون از سرزمينى به سرزمينى ديگر مىرفتند اهالى آنجا فرار مىكردند و راهشان را باز مىگذاشتند و كسى بر آنها غلبه نمىكرد و نمىتوانست جلوى آنها را بگيرد تا آنكه از كثرت عدد ايشان هيچ كس از مخلوقات خداى تعالى جاى پا نهادن نداشت و جاى نشستن براى\r\n","description":"","footnote":"","page_name":" 106 ","page_number":106},
  {"content":"\r\nانسان باقى نمىماند و هيچ يك از مخلوقات خداى تعالى نمىدانست كه اوّل و آخر آنها كجاست ؟ و بخاطر نجاست و پليدى و بدى آنها كسى نمىتوانست به آنها بنگرد و يا آنكه به ايشان نزديك شود و به همين دليل بود كه غلبه و ظفر مىيافتند و آنها آواز و غوغايى داشتند كه اگر به سرزمينى نزديك مىشدند آواز و غوغاى آنها بخاطر كثرتشان از صد فرسخى شنيده مىشد ، همان گونه كه صداى باد يا باران دور دست شنيده مىشد و چون در بلادى واقع مىشدند همهمه مىكردند مانند همهمهء زنبور عسل ولى شديدتر و بلندتر و زمين را پر مىكردند و كسى نمىتوانست بخاطر همهمهء آنها صدايى را بشنود و چون به سرزمينى روى مىآوردند وحوش و درندگان آنجا مىترسيدند و چيزى در آنجا باقى نمىماند ، زيرا اقطار آن سرزمين را پر مىكردند و چون بيرون مىرفتند جاندارى در آن باقى نمىماند زيرا آنها از هر چيزى بيشتر بودند .\r\nواقعا امر آنها از هر شگفتى شگفت انگيزتر بود و تمام آنها مىدانستند كه كى خواهند مرد و اين از آن رو بود كه هيچ مردى از آنها نمىمرد مگر آنكه هزار فرزند براى وى متولَّد شود و هيچ زنى از آنان نمىمرد مگر آنكه هزار فرزند بزايد و از اين رو مدّت عمر خود را مىدانستند و چون آن هزار فرزند متولَّد مىشدند خود را براى مرگ آماده مىكردند و امور معيشت و زندگانى را رها\r\n","description":"","footnote":"","page_name":" 107 ","page_number":107},
  {"content":"\r\nمىساختند .\r\nاين داستان آنهاست كه روزى كه خدا آنها را آفريد تا روزى كه نابودشان كند .\r\nو در زمان ذو القرنين آنها شروع كرده بودند در سرزمينها و امّتها يك به يك سياحت كنند و چون رو به سويى مىكردند از آن منحرف نمىشدند و به راست و چپ التفات نمىنمودند .\r\nو چون امّتهاى آن روزگار آنها را احساس كردند و همهمهء آنها را شنيدند به ذو القرنين استغاثه نمودند و ذو القرنين در آن روز در ناحيهء آنها فرود آمده بود ، به گرد او اجتماع كرده و گفتند : اى ذو القرنين ! ما از پادشاهى و سلطنت و هيبتى كه خداوند به تو ارزانى كرده است آگاهيم و مىدانيم كه خداوند تو را با لشكريان زمين و نور و ظلمت مؤيّد كرده است و ما همسايگان يأجوج و مأجوج هستيم و بين ما و آنها غير از اين كوهها حائلى نيست و راه نفوذ آنها به ما تنها از طريق اين درّه است و اگر به سمت ما روى آورند بواسطهء كثرتشان ما را از ديارمان آواره سازند و براى ما قرار نباشد و آنها آفريدگان خداى تعالى هستند كه بسيارند و در ميان آنها كسانى مشابه انسانند امّا مانند چهارپايانند كه از گياهان\r\n","description":"","footnote":"","page_name":" 108 ","page_number":108},
  {"content":"\r\nمىخورند ، مانند درندگان به شكار جنبندگان و وحوش مىپردازند و همهء حشرات زمين را مىخورند از مار و عقرب و هر جاندارى كه خداوند آفريده است ، و در ميان مخلوقات خداوند آفريده‌اى نيست كه مانند آنها رشد كند و افزون شود و بىشكّ آنها زمين را پر مىسازند و اهالى آن را آواره مىكنند و در آن تباهى نمايند و ما پيوسته بيم آن داريم كه پيشقراولان آنها از ميان اين دو كوه بر ما هجوم آورند و خداى تعالى تدبير و نيرويى به تو داده كه به احدى از جهانيان نداده است « آيا باجى بر تو مقرّر گردانيم تا ميان ما و آنها سدّى بسازى ؟ گفت : قدرتى كه خداوند به من ارزانى كرده بهتر است ، مرا يارى كنيد تا بين شما و ايشان سدّى بسازم ، برويد پاره‌هاى آهن بياوريد » . كهف : 94 إلى 96 .\r\nگفتند : ما از كجا اين مقدار آهن و مس بياوريم تا براى عملى كه مىخواهى انجام دهى كافى باشد ؟ گفت : من شما را به معدن آهن و مس راهنمايى مىكنم . پس به دو كوه نقب زد و آنها را شكافت و از آن آهن و مس استخراج نمود . گفتند : به كدام نيرو آهن و مس را قطع نمائيم ؟ او معدن ديگرى براى آنها استخراج كرد كه بدان « سامور » مىگفتند و از برف سفيدتر بود و سامور را روى هر چه مىنهادند\r\n","description":"","footnote":"","page_name":" 109 ","page_number":109},
  {"content":"\r\nزيرا آن را ذوب مىكرد و از آن براى آنها ابزارى ساخت و اين ابزار همان بود كه سليمان فرزند داود ستونهاى بيت المقدس و سنگهاى آن را بريده بود و آن را شياطين از اين معادن براى وى آورده بودند . از آن به ميزان كفايت فراهم آوردند و آهن را گداختند و پاره‌هايى از آن را مانند صخره‌ها ساختند و از آنها به جاى سنگ استفاده مىكردند ، مس مذاب را مانند ملاط براى آن سنگها استعمال مىنمودند ، سپس بنا را آغاز كرد و ميان دو كوه را اندازه گرفت و آن سه ميل بود و پى آن را تا نزديك آب كند و پهناى آن را يك ميل قرار داد و در ميان آن پاره‌هاى آهن ريخت و مس را ذوب نمود و در خلال آنها قرار داد و طبقه‌اى را از مس و طبقهء ديگر را از آهن قرار داد تا آنكه سد به اندازهء دو كوه شد و از زردى و سرخى مس و سياهى آهن به مانند برد يمانى گرديد و يأجوج و مأجوج سالى يك بار با آن مصادف مىشوند و آن بدان جهت است كه آنها در بلاد خويش سياحت مىكنند و چون به اين سدّ مىرسند باز مىايستند و به بلاد خود بازمىگردند و پيوسته چنين است تا قيامت نزديك شود و علائم آن ظاهر شود و چون نشانه‌هاى آن كه عبارت از قيام قائم عليه السّلام است ظاهر شود خداى تعالى آن\r\n","description":"","footnote":"","page_name":" 110 ","page_number":110},
  {"content":"\r\nرا براى ايشان بگشايد و آن قول خداى تعالى كه فرموده است : « تا آنكه يأجوج و مأجوج گشوده گردد و آنها از هر تلَّى سرازير شدند » . ( 1 ) و چون ذو القرنين از كار سدّ فارغ شد به سير خود ادامه داد و در آن هنگام كه با لشكريانش مىگذشتند به پيرمردى برخورد كرد كه نماز مىخواند ، با لشكريان خود ايستادند تا نمازش به پايان رسيد ، ذو القرنين گفت : چگونه اين لشكر ترا نترسانيد ؟ گفت : من با كسى مناجات مىكردم كه لشكرش از لشكر تو بيشتر و سلطنتش از سلطنت تو گرامىتر و نيرويش از نيروى تو شديدتر است و اگر رو به سوى تو مىكردم نيازم به درگاه او برآورده نمىشد . ذو القرنين گفت :\r\nآيا دوست مىدارى كه با من بيايى تا با تو مواسات كنم و در پاره‌اى از امور از تو استعانت بجويم ؟ گفت : آرى به شرط آنكه برايم چهار چيز را تضمين كنى ، اوّل : نعمتى كه زايل نشود ، دوم : صحّتى كه مرضى در آن نباشد ، سوم : شبابى كه در آن پيرى نباشد ، چهارم : حياتى كه در آن مرگ نباشد . ذو القرنين گفت : كدام مخلوق است كه بتواند اين خصال را تضمين كند ؟ آن مرد گفت : من نزد كسى هستم كه بر اين خصال تواناست و مالك آنها و مالك توست .\r\n\r\n","description":"","footnote":"\r\n( 1 ) - الأنبياء : 96 .\r\n","page_name":" 111 ","page_number":111},
  {"content":"\r\nسپس به مرد دانشمندى گذشت كه به ذو القرنين گفت : به من خبر ده از دو چيزى كه از اوّل آفرينش جهان برپاست و از دو چيزى كه جارى است و از دو چيزى كه مختلف است و از دو چيزى كه مبغوض يك ديگرند . ذو القرنين گفت : امّا آن دو چيز برپا آسمان و زمين است و آن دو چيز جارى خورشيد و ماه است و آن دو چيز مختلف شب و روز است و آن دو شىء كه مبغوض يك دگرند موت و حيات است ، آن مرد گفت : برو كه تو دانشمندى ! ذو القرنين به راه خود ادامه داد و در شهرها گردش مىكرد تا آنكه به مردى رسيد كه جمجمه‌هاى مردگان را زير و رو مىكرد با لشكر خود نزد او ايستاد گفت : اى مرد ! چرا اين جمجمه‌ها را زير و رو مىكنى ؟ گفت : براى آنكه شريف و وضيع آنها را بشناسم و من بيست سال است كه به چنين كارى مشغولم و هنوز نشناخته‌ام ، ذو القرنين به راه خود ادامه داد و او را به حال خودش واگذاشت و گفت : گمان نمىكنم مقصود تو كسى غير من باشد .\r\nو در اين ميان كه به راه خود مىرفت ناگاه به امّت دانشمندى رسيد كه از قوم موسى بودند كسانى كه به حقّ هدايت مىكردند و عدالت مىورزيدند . امّتى\r\n","description":"","footnote":"","page_name":" 112 ","page_number":112},
  {"content":"\r\nدادگر و عادل كه به مساوات تقسيم مىكردند و به عدالت حكم مىنمودند و با يك ديگر مواسات و مهربانى مىكردند ، حال و گفتارشان يكى بود و دلهايشان به يك ديگر الفت داشت و طريقهء آنها مستقيم و سيرتشان نيكو بود ، قبرهاى مردگان آنها در آستانهء آنها و در خانه‌ها و اتاقهايشان بود ، خانه‌هايشان در نداشت و اميران بر آنها حكومت نمىكردند و قاضى نداشتند و ثروتمندان و پادشاهان و اشراف در ميان آنها نبود . تفاوت و برترى در زندگانى آنها وجود نداشت و با يك ديگر اختلاف و نزاع نمىكردند و يك ديگر را دشنام نمىدادند و نمىكشتند و آفات به آنها نمىرسيد .\r\nچون وضع آنها را چنين ديد سر تا پا شگفت زده شد و گفت : اى قوم ! حال خود را به من گزارش دهيد كه من شرق و غرب زمين را گشته‌ام و خشكيها و درياها و دشتها و كوهها و نور و ظلمت زمين را درنورديده‌ام ولى به مانند شما نديده‌ام ، بگوئيد : چرا قبر مردگان شما در آستانهء بيوت شما و در خانه‌هاى شماست ؟ گفتند : اين كار را عمدا انجام مىدهيم تا مرگ را فراموش نكنيم و يادش از قلوب ما خارج نشود .\r\n","description":"","footnote":"","page_name":" 113 ","page_number":113},
  {"content":"\r\nگفت : چرا خانه‌هاى شما در ندارد ؟ گفتند : براى آنكه در ميان ما دزد و متّهم نيست و همه امين هستند . گفت : چرا اميران در بين شما نيستند ؟ گفتند : براى آنكه بر يك ديگر ظلم نمىكنيم . گفت : چرا حاكمان در بين شما نيستند ؟ گفتند : براى آنكه ما با يك ديگر مخاصمه و دشمنى نمىكنيم . گفت : چرا پادشاهان در بين شما نيستند ؟\r\nگفتند : زيرا ما تكاثر نمىكنيم و افزونطلبى نداريم . گفت : براى چه در بين شما اشراف نيستند ؟ گفتند : به دليل آنكه در بين ما مناقشه و رقابت نيست گفت : چرا برترى و تفاوت در ميان شما نيست ؟ گفتند : از آن رو كه با يك ديگر همدرد و مهربان هستيم . گفت : چرا با يك ديگر اختلاف و نزاع نداريد ؟ گفتند : از آن رو كه دلهاى ما مهربان و روابط ما نيكوست . گفت : چرا يك ديگر را دشنام نمىدهيد و نمىكشيد ؟ گفتند : از آن رو كه بر طبايع خود با عزم پيروز شديم و نفوس خود را با حلم رهبرى كرديم . گفت : چگونه است كه گفتارتان يكى و راهتان مستقيم است ؟ گفتند : از آن رو كه دروغ و فريب و بدگويى در ميان ما نيست . گفت : به من بگوئيد چرا در بين شما مسكين و فقير وجود ندارد ؟ گفتند : از آن رو كه برابر و بالسّويّه تقسيم مىكنيم . گفت : چرا در بين شما درشتخو و سختدل وجود\r\n","description":"","footnote":"","page_name":" 114 ","page_number":114},
  {"content":"\r\nندارد ؟ گفتند : به جهت فروتنى و تواضع . گفت : چرا خداوند طولانىترين عمر مردمان را به شما داده است ؟ گفتند : از آن رو كه داد و ستد ما به حقّ و داورى ما به عدل است . گفت : چرا دچار قحطى نمىشويد ؟ گفتند : از آن رو كه از استغفار غافل نيستيم . گفت : چرا محزون نيستيد ؟ گفتند : زيرا خود را آمادهء بلا كرده‌ايم و بر آن حريصيم و نفوس خود را تعزيت داده‌ايم . گفت : چرا به شما آفات نمىرسد ؟\r\nگفتند : از آن رو كه به غير خدا توكَّل نمىكنيم و از بروج و نجوم باران نمىطلبيم .\r\nگفت : اى قوم ! بگوئيد آيا پدرانتان همچنين بودند ؟ گفتند : آرى پدرانمان به مساكين ترحّم مىكردند و غمخوار فقرا بودند و از كسى كه به آنها ستم مىكرد در مىگذشتند و به كسى كه به آنها بدى مىكرد احسان مىنمودند و براى گناهكاران خودشان استغفار مىكردند و با خويشان خود در ارتباط بودند و امانات آنها را باز پس مىدادند و راست مىگفتند و از دروغ پرهيز مىكردند و بدين سبب خداوند امورشان را اصلاح فرمود .\r\nذو القرنين اقامت در ميان آنان را برگزيد تا آنكه وفات كرد و عمر چندانى هم در ميان آنها نكرد ، زيرا سنّ زيادى داشت و پيرى هم به سراغ وى آمده بود\r\n","description":"","footnote":"","page_name":" 115 ","page_number":115},
  {"content":"\r\nو مدّت سير او در بلاد از آن روز كه خداى تعالى او را مبعوث فرمود تا آنگاه كه وى را قبض روح كرد پانصد سال بود .\r\n\r\nرجوع به روايات امام عسكرىّ عليه السّلام در بارهء فرزندش صاحب الزّمان عليه السّلام\r\n2 - يعقوب بن منقوش گويد : وارد بر امام عسكرىّ عليه السّلام شدم و او بر مصطبهء سرا ( نيمكت سنگى ) نشسته بود و سمت راستش اتاقى بود كه بر در آن پرده‌اى آويزان بود ، گفتم : سرورم ! صاحب الأمر كيست ؟ فرمود : پرده را بردار ، آن را بالا بردم و پسر بچه‌اى كه حدود پنج وجب طول او بود و سنّش هشت يا ده سال بود بيرون آمد با پيشانى نورانى و روئى سپيد و چشمانى درخشان و كف دستى سطبر و زانوانى برگشته ، بر گونهء راستش خالى بود و بر سرش گيسوانى ، آمد و بر زانوى پدرش امام عسكرىّ عليه السّلام نشست ، آنگاه به من فرمود : اين صاحب\r\n","description":"","footnote":"","page_name":" 116 ","page_number":116},
  {"content":"\r\nشماست ، سپس آن فرزند از جا برجست و امام به دو گفت : فرزندم ! به درون خانه برو تا وقت معلوم بيايد و او به داخل خانه رفت و من او را نگريستم ، سپس فرمود :\r\nاى يعقوب ! بنگر كه در آن خانه كيست ؟ من داخل خانه شدم امّا كسى را نديدم !\r\n3 - موسى بغدادى گويد : از امام عسكرىّ عليه السّلام توقيعى صادر شد كه در آن نوشته بود : پنداشتند كه مىتوانند مرا بكشند تا اين نسل منقطع شود و خداى تعالى گفتار آنها را باطل كرد و الحمد لله .\r\n4 - علَّان رازىّ گويد : يكى از اصحاب به من خبر داد كه چون جاريهء امام عسكرىّ عليه السّلام باردار شد به او فرمود : تو حامل پسرى هستى كه نامش محمّد است و او قائم پس از من مىباشد .\r\n5 - علىّ بن احمد رازىّ گويد : يكى از برادران من از اهل رى پس از درگذشت امام عسكرىّ عليه السّلام در طلب امام برآمده بود و در اين ميان كه در مسجد كوفه اندوهگين نشسته بود و در مقصد خود انديشه مىنمود ، با دست ريگهاى مسجد را كاوش مىكرد و ناگاه ريگى به دستش رسيد كه روى آن\r\n","description":"","footnote":"","page_name":" 117 ","page_number":117},
  {"content":"\r\nنوشته شده بود « محمّد » آن مرد گويد : در آن ريگ نگريستم نوشته‌اى ثابت و حك شده بود و نه آنكه با مركَّب بر آن نوشته باشند .\r\n6 - ابو غانم گويد : از امام عسكرىّ عليه السّلام شنيدم كه مىفرمود : در سال دويست و شصت پيروانم فرقه فرقه مىشوند . و در آن سال امام عسكرىّ عليه السّلام رحلت فرمود و پيروان و ياورانش متفرق شدند ، دسته‌اى خود را منتسب به جعفر ( پسر امام دهم ) كردند و دسته‌اى سرگردان شدند و دسته‌اى به شك افتادند و دسته‌اى در حالت تحيّر ايستادند و دسته‌اى ديگر به توفيق خداى تعالى بر دين خود ثابت ماندند .\r\n7 - احمد بن اسحاق گويد : از امام عسكرىّ عليه السّلام شنيدم كه مىفرمود : سپاس از آن خدايى است كه مرا از دنيا نبرد تا آنكه جانشين مرا به من نشان داد ، او از نظر آفرينش و اخلاق شبيه‌ترين مردم به رسول خداست . خداى تعالى او را در\r\n","description":"","footnote":"","page_name":" 118 ","page_number":118},
  {"content":"\r\nغيبتش حفظ فرمايد سپس او را آشكار كند و او زمين را پر از عدل و داد فرمايد همچنان كه مملوّ از جور و ستم شده باشد .\r\n8 - موسى بغدادى گويد : از امام عسكرىّ عليه السّلام شنيدم كه مىفرمود : گويا شما را مىبينم كه پس از من در باره جانشين من اختلاف مىكنيد ، آگاه باشيد كه هر كس مقرّ به ائمّهء بعد از رسول خدا باشد امّا منكر فرزندم شود مانند كسى است كه به همهء انبياء الهى و رسولانش اقرار داشته باشد امّا نبوّت رسول اكرم را انكار كند و منكر رسول خدا مانند كسى است كه جميع انبياء الهى را انكار كند ، زيرا اطاعت از آخر ما مانند اطاعت از اوّل ماست و منكر آخر ما مانند منكر اوّل ماست .\r\nآگاه باشيد كه براى فرزندم غيبتى است كه مردم در آن شك كنند مگر كسى كه خداى تعالى وى را حفظ فرمايد .\r\n9 - ابو علىّ بن همّام گويد : از محمّد بن عثمان عمرىّ - قدّس الله روحه - شنيدم كه مىگفت : از پدرم شنيدم كه مىگفت : من نزد امام عسكرىّ عليه السّلام بودم كه از آن حضرت از خبرى كه از پدران بزرگوارش روايت شده است پرسش كردند كه زمين از حجّت الهى بر خلايق تا روز قيامت خالى نمىماند و كسى كه بميرد و امام\r\n","description":"","footnote":"","page_name":" 119 ","page_number":119},
  {"content":"\r\nزمانش را نشناسد به مرگ جاهليّت درگذشته است . فرمود : اين حقّ است همچنان كه روز روشن حقّ است . گفتند : اى فرزند رسول خدا حجّت و امام پس از شما كيست ؟ فرمود : فرزندم محمّد ، او امام و حجّت پس از من است ، كسى كه بميرد و او را نشناسد به مرگ جاهليّت درگذشته است ، آگاه باشيد كه براى او غيبتى است كه نادانان در آن سرگردان شوند و مبطلان در آن هلاك گردند و كسانى كه براى آن وقت معيّن كنند دروغ گويند ، سپس خروج مىكند و گويا به پرچمهاى سپيدى مىنگرم كه بر بالاى سر او در نجف كوفه در اهتزاز است .\r\n\r\nباب 39 كسانى كه منكر قائم يا فرد دوازدهمين ائمّه عليه السّلام شوند\r\n1 - ابن مسكان از امام صادق عليه السّلام روايت كند كه فرمود : كسى كه يكى از زندگان را انكار كند مانند كسى است كه اموات را انكار كرده باشد .\r\n2 - روايت فوق به سندهاى ديگر نيز از امام صادق عليه السّلام روايت شده است .\r\n","description":"","footnote":"","page_name":" 120 ","page_number":120},
  {"content":"\r\n3 - ابان بن تغلب گويد : به امام صادق عليه السّلام گفتم : كسى كه ائمّه را بشناسد ولى امام زمانش را نشناسد آيا او مؤمن است ؟ فرمود : خير ، گفتم : آيا او مسلمان است ؟ فرمود : آرى .\r\nمصنّف اين كتاب رضى الله عنه گويد :\r\nاسلام عبارت از اقرار شهادتين است و آن همان است كه خونها و مالها بدان محفوظ ماند ، امّا ثواب و پاداش به واسطهء داشتن ايمان است و پيامبر اكرم صلَّى الله عليه و آله و سلَّم فرموده است : هر كه گواهى دهد به * ( لا إِله إِلَّا الله ) * و محمّد رسول الله مال و خونش محفوظ است مگر به واسطهء حقوق آن دو ، و حساب او با خداى تعالى است .\r\n4 - ابن أبى يعفور گويد : امام صادق عليه السّلام فرمود : كسى كه به ائمّهء از پدران و فرزندانم اقرار كند امّا مهدى از فرزندانم را انكار نمايد مانند كسى است كه به جميع\r\n","description":"","footnote":"","page_name":" 121 ","page_number":121},
  {"content":"\r\nانبياء اقرار كند امّا محمّد صلَّى الله عليه و آله و سلَّم را انكار نمايد ، گفتم : سرورم ! مهدى از فرزندان شما كيست ؟ فرمود : پنجمين امام از فرزندان امام هفتم كه شخص او از ديدگان مردم نهان شود و نام بردنش روا نباشد .\r\n5 - صفوان بن مهران از امام صادق عليه السّلام روايت كند كه فرمود : كسى كه به جميع ائمّه اقرار كند امّا مهدى را انكار نمايد مانند كسى است كه به جميع انبياء اقرار كند امّا نبوّت محمّد صلَّى الله عليه و آله و سلَّم را انكار نمايد . به دو گفتند : اى فرزند رسول خدا ! مهدى از فرزندان شما كيست ؟ فرمود : پنجمين امام از فرزندان امام هفتم كه شخص او از ديدگان مردم نهان شود و نامبردنش روا نباشد .\r\n6 - هشام بن سالم از امام صادق و او از پدرش و او از جدّش و او از رسول خدا صلَّى الله عليه و آله و سلَّم روايت كند كه فرمود : قائم از فرزندان من است نامش نام من و كنيه‌اش كنيهء من است ، شمائل او شمائل من و روش او روش من مىباشد و مردم را بر آئين و دينم بدارد و آنها را به كتاب پروردگارم فراخواند ، كسى كه او را\r\n","description":"","footnote":"","page_name":" 122 ","page_number":122},
  {"content":"\r\nاطاعت كند مرا اطاعت كرده است و كسى كه او را نافرمانى كند مرا نافرمانى كرده است و كسى كه او را در دوران غيبتش انكار نمايد مرا انكار نموده است و كسى كه او را تكذيب كند مرا تكذيب كرده است و كسى كه او را تصديق نمايد مرا تصديق نموده است ، از كسانى كه گفتار مرا در بارهء او انكار و تكذيب مىكنند و از كسانى از امّتم كه مردم را از طريقهء او گمراه مىسازند به خداوند شكايت مىبرم * ( وَسَيَعْلَمُ الَّذِينَ ظَلَمُوا أَيَّ مُنْقَلَبٍ يَنْقَلِبُونَ ) * .\r\n7 - ابو ليلى از امام صادق عليه السّلام حديثى طولانى روايت كند كه در پايان آن فرموده است : كسى كه بصيرت نداشته باشد چگونه هدايت شود ؟ و كسى كه ترسانيده نشود چگونه بصيرت يابد ؟ از كلام رسول خدا صلَّى الله عليه و آله و سلَّم پيروى كنيد و بر آنچه كه از جانب خداى تعالى فرود آمده است اقرار نمائيد و از آثار هدايت تبعيّت كنيد كه آن نشانه‌هاى امانت و تقوا است و بدانيد كه اگر كسى عيسى بن مريم عليه السّلام را انكار كند و به ساير پيامبران اقرار نمايد ايمان نياورده است ، راه را به واسطهء مناره‌ها بجوئيد و از وراى پرده‌ها آثار را طلب كنيد تا امر دينتان را كامل نموده و به پروردگارتان ايمان آورده باشيد .\r\n","description":"","footnote":"","page_name":" 123 ","page_number":123},
  {"content":"\r\n8 - غياث بن ابراهيم از امام صادق عليه السّلام و او از پدر و اجدادش روايت كند كه رسول خدا صلَّى الله عليه و آله و سلَّم فرمود : كسى كه قائم از فرزندان مرا انكار كند مرا انكار كرده است .\r\n9 - مروان بن مسلم گويد امام صادق عليه السّلام فرمود : امام نشانهء بين خداى تعالى و خلقش مىباشد ، كسى كه او را بشناسد مؤمن و كسى كه او را انكار نمايد كافر است .\r\n10 - فضيل بن يسار از امام باقر عليه السّلام روايت كند كه فرمود : كسى كه بميرد و امامى نداشته باشد به مرگ جاهليّت مرده است و مردم اگر امامشان را نشناسند معذور نخواهند بود .\r\n11 - عمّار گويد از امام صادق عليه السّلام شنيدم كه مىفرمود : كسى كه بميرد و\r\n","description":"","footnote":"","page_name":" 124 ","page_number":124},
  {"content":"\r\nامامى نداشته باشد به مرگ كفر جاهلى و شرك و ضلالت مرده است .\r\n12 - غياث بن ابراهيم از امام صادق عليه السّلام و او از پدر و اجدادش از رسول خدا صلَّى الله عليه و آله و سلَّم روايت كند كند كه فرمود : كسى كه قائم از فرزندان مرا در زمان غيبتش انكار كند به مرگ جاهلى مرده است .\r\n13 - محمّد بن فضيل از امام رضا عليه السّلام و او از پدرانش روايت كند كه رسول خدا صلَّى الله عليه و آله و سلَّم فرمود : اى علىّ ! پس از من تو و ائمّهء از فرزندان تو حجّتهاى الهى بر خلايق و أعلام او بر مردمان هستيد ، كسى كه يكى از شما را انكار نمايد مرا انكار نموده است و كسى كه يكى از شما را نافرمانى كند مرا نافرمانى كرده است و كسى كه بر يكى از شما جفا نمايد بر من جفا نموده است و هر كه به شما بپيوندد به من پيوسته است و هر كه از شما اطاعت كند از من اطاعت كرده است و هر كس با شما\r\n","description":"","footnote":"","page_name":" 125 ","page_number":125},
  {"content":"\r\nدوستى يا دشمنى نمايد با من دوستى و دشمنى نموده است ، زيرا شما از من هستيد و از گل من سرشته شده‌ايد و من نيز از شمايم .\r\n14 - عبد الله بن قدامه گويد امام كاظم عليه السّلام فرمود : كسى كه در چهار چيز شك كند به جميع كتابهاى خداى تعالى كافر شده است يكى از آنها معرفت امام است كه در هر عصر و زمانى بايستى او را به شخص و صفاتش بشناسد .\r\n15 - سليم بن قيس هلالىّ از سلمان و ابو ذر و مقداد حديثى را شنيده است كه پيامبر اكرم صلَّى الله عليه و آله و سلَّم فرموده است : كسى كه بميرد و براى او امامى نباشد به مرگ جاهلى مرده است . سپس آن حديث را به جابر و ابن عبّاس عرضه كرده است و آنها گفته‌اند : راست گفته‌اند و نيكى كرده‌اند ، ما هم بر آن گواهيم و آن را از رسول خدا صلَّى الله عليه و آله و سلَّم شنيده‌ايم و به دنبال آن سلمان گفته است : اى رسول خدا شما فرموديد : من مات و ليس له إمام مات ميتة جاهليّة ، اين امام كيست ؟ فرمود : اى سلمان ! او از اوصياى من است ، كسى كه از امّت من بميرد و امامى از ايشان\r\n","description":"","footnote":"","page_name":" 126 ","page_number":126},
  {"content":"\r\nنداشته باشد و او را نشناسد ، به مرگ جاهلى مرده است ، و اگر به او نادان باشد و با او دشمنى ورزد مشرك است و اگر به او نادان باشد امّا با او دشمنى نورزد و با دشمن او دوستى نكند چنين كسى نادان است امّا مشرك نيست .\r\n\r\nباب 40 پس از امام حسن و امام حسين عليهما السّلام امامت در دو برادر نباشد\r\n1 - حسين بن ثوير از امام صادق عليه السّلام روايت كند كه فرمود : هرگز امامت پس از امام حسن و امام حسين عليهما السّلام در دو برادر نباشد ، امامت از امام سجاد عليه السّلام بدينسان جارى شد ، چنان كه خداى تعالى فرمود : * ( وَأُولُوا الأَرْحامِ بَعْضُهُمْ أَوْلى بِبَعْضٍ فِي كِتابِ الله ) * . ( 1 ) و امامت پس از امام سجاد عليه السّلام در فرزندان و فرزندان فرزندان جارى است .\r\n\r\n","description":"","footnote":"\r\n( 1 ) - الانفال : 76 و الاحزاب : 7 .\r\n","page_name":" 127 ","page_number":127},
  {"content":"\r\n2 - حمّاد بن عيسى از امام صادق عليه السّلام روايت كند كه فرمود : پس از امام حسن و امام حسين عليهما السّلام امامت در دو برادر نباشد و آن در فرزندان و فرزندان فرزندان جارى است .\r\n3 - يونس بن يعقوب از امام صادق عليه السّلام روايت كند كه فرمود : خداى تعالى ابا دارد كه پس از امام حسن و امام حسين عليهما السّلام امامت را در دو برادر قرار دهد .\r\n4 - ابو بصير از امام باقر عليه السّلام در تفسير اين سخن خداى تعالى : * ( وَجَعَلَها كَلِمَةً باقِيَةً فِي عَقِبِه ) * روايت كند كه فرمود : اين آيه در بارهء امام حسين عليه السّلام است كه امامت در فرزندان او از فرزندى به فرزند ديگر منتقل مىشود و به برادر و عمو برنمىگردد .\r\n5 - ابو اسماعيل از امام صادق عليه السّلام روايت كند كه فرمود : هرگز پس از امام\r\n","description":"","footnote":"","page_name":" 128 ","page_number":128},
  {"content":"\r\nحسن و امام حسين عليهما السّلام امامت در دو برادر نباشد ، بلكه آن در فرزندان و فرزندان فرزندان جارى است .\r\n6 - ابو بصير از امام صادق عليه السّلام روايت كند كه فرمود : چون فاطمه عليها السّلام حسين عليه السّلام را به دنيا آورد رسول خدا صلَّى الله عليه و آله و سلَّم به او خبر داد كه امّتش بعد از وى حسين را خواهند كشت . فاطمه گفت : مرا به وى نيازى نيست . رسول خدا صلَّى الله عليه و آله و سلَّم فرمود : خداى تعالى به من خبر داده است كه ائمّه را در فرزندان وى قرار داده است . فاطمه گفت : اكنون خشنود شدم .\r\n7 - عيسى بن عبد الله گويد به امام صادق عليه السّلام گفتم : فداى شما گردم ، اگر پيش آمدى كرد - و خدا روز مرگ شما را به من ننمايد - چه كسى را امام بدانم ؟ گويد : به موسى عليه السّلام اشاره كرد ، گفتم اگر موسى عليه السّلام درگذشت چه كسى را امام بدانم ؟\r\nفرمود : به فرزندش ، گفتم : اگر فرزندش درگذشت و برادرى كبير و فرزندى صغير بجاى گذاشت ، كدام را امام بدانم ؟ فرمود : به فرزندش و پس از او نيز هميشه چنين خواهد بود . گفتم : اگر او و مكان او را نشناسم چه كنم ؟ فرمود :\r\n","description":"","footnote":"","page_name":" 129 ","page_number":129},
  {"content":"\r\nمىگويى : بار الها ! من باقيمانده از حجّتهاى تو را كه از فرزندان امام درگذشته است به ولايت بر مىگزينم و آن تو را كافى است .\r\n8 - علىّ بن رئاب گويد : امام صادق عليه السّلام فرمود : چون فاطمه عليها السّلام به حسين عليه السّلام باردار گرديد ، رسول خدا به وى فرمود كه خداوند پسرى به تو مىبخشد كه نامش حسين عليه السّلام است و امّت من او را خواهند كشت ، فاطمه عليها السّلام گفت : مرا به وى نيازى نيست ، فرمود : خداى تعالى در بارهء وى به من وعده‌اى فرموده است ، گفت : آن وعده چيست ؟ فرمود مرا وعده فرموده است كه امامت پس از حسين در فرزندان وى باشد ، فاطمه عليها السّلام گفت : اكنون خشنود شدم .\r\n9 - هشام بن سالم گويد : به امام صادق عليه السّلام گفتم : حسن افضل است يا حسين ؟ فرمود : حسن از حسين افضل است . گويد گفتم : پس چگونه است كه امامت پس از حسين در فرزندان وى است و نه در فرزندان حسن ؟ فرمود :\r\nخداى تعالى خواسته است كه روش موسى و هارون را در حسن و حسين عليهما السّلام\r\n","description":"","footnote":"","page_name":" 130 ","page_number":130},
  {"content":"\r\nجارى سازد آيا نمىبينى كه آن دو در نبوّت شريك بودند همچنان كه حسن و حسين در امامت شريك بودند و خداى تعالى نبوّت را در فرزندان هارون قرار داد نه در فرزندان موسى ، گرچه موسى افضل از هارون بود ، گفتم : آيا ممكن است در يك زمان دو امام باشند ؟ فرمود : خير ، مگر آنكه يكى از آن دو خاموش باشد و از ديگرى پيروى نمايد و ديگرى ناطق و پيشواى وى باشد ، امّا در يك زمان دو امام ناطق نخواهد بود ، گفتم : آيا مىشود پس از حسن و حسين عليهما السّلام دو برادر امام باشند فرمود : خير و امامت در عقب حسين عليه السّلام جارى است همچنان كه خداى تعالى فرموده است : * ( وَجَعَلَها كَلِمَةً باقِيَةً فِي عَقِبِه ) * ، بعد از آن نيز در فرزندان و فرزندان فرزندان او تا روز قيامت جارى است .\r\n10 - ابو بصير گويد : امام صادق عليه السّلام در تفسير اين آيه * ( وَبِئْرٍ مُعَطَّلَةٍ وَقَصْرٍ مَشِيدٍ ) * فرمود : مقصود از * ( « بِئْرٍ مُعَطَّلَةٍ » ) * امام خاموش و مقصود از * ( « قَصْرٍ مَشِيدٍ » ) * امام ناطق است .\r\n","description":"","footnote":"","page_name":" 131 ","page_number":131},
  {"content":"\r\n\r\nباب 41 رواياتى كه در بارهء مادر قائم عليه السّلام وارد شده است و او نامش مليكه دختر يشوعا ( 1 ) فرزند قيصر است\r\n1 - محمّد بن بحر شيبانى گويد : در سال دويست و هشتاد و شش وارد كربلا شدم و قبر آن غريب رسول خدا صلَّى الله عليه و آله و سلَّم را زيارت كردم سپس به جانب بغداد رو كردم تا مقابر قريش را زيارت كنم و در آن وقت گرما در نهايت خود بود و بادهاى حارّه مىوزيد و چون به مشهد امام كاظم عليه السّلام رسيدم نسيم تربت آكنده از رحمت وى را استشمام نمودم كه در باغهاى مغفرت در پيچيده بود ، با اشكهاى پياپى و ناله‌هاى دمادم بر وى گريستم و اشك چشمانم را فراگرفته بود و نمىتوانستم ببينم و چون از گريه باز ايستادم و ناله‌ام قطع گرديد ، ديدگانم را گشودم پيرمردى را ديدم پشت خميده با شانه‌هاى منحنى كه پيشانى و هر دو كف\r\n\r\n","description":"","footnote":"\r\n( 1 ) - في بعض النسخ « يوشما » و في بعضها « يستوعا » .\r\n","page_name":" 132 ","page_number":132},
  {"content":"\r\nدستش پينهء سجده داشت و به شخص ديگرى كه نزد قبر همراه او بود مىگفت :\r\nاى برادرزاده ! عمويت به واسطهء علوم شريفه و غيوب دشوارى كه آن دو سيد به وى سپرده‌اند شرف بزرگى يافته است كه كسى جز سلمان بدان شرف نرسيده است و هم اكنون مدّت حيات وى استكمال پذيرفته و عمرش سپرى گرديده است و از اهل ولايت مردى را نمىيابد كه سرّش را به وى بسپارد . با خود گفتم اى نفس ! هميشه از جانب تو رنج و تعب مىكشم و با پاى برهنه و در كفش براى كسب علم بدينسو و آن سو مىروم و اكنون گوشم از اين شخص سخنى را مىشنود كه بر علم فراوان و آثار عظيم وى دلالت دارد . گفتم : اى شيخ ! آن دو سيّد چه كسانى هستند ؟ گفت : آن دو ستارهء نهان كه در سرّ من رأى خفته‌اند .\r\nگفتم : من به موالات و شرافت محلّ آن دو در امامت و وراثت سوگند ياد مىكنم كه من جوياى علوم و طالب آثار آنها هستم و به جان خود سوگند كه حافظ اسرار آنان باشم . گفت : اگر در گفتارت صادق هستى آنچه از آثار و اخبار آنان دارى بياور و چون كتب و روايات را وارسى كرد ، گفت : راست مىگويى من بشر بن سليمان نخّاس از فرزندان ابو ايّوب انصارىّ و يكى از مواليان امام هادى و امام\r\n","description":"","footnote":"","page_name":" 133 ","page_number":133},
  {"content":"\r\nعسكرىّ عليهما السّلام و همسايهء آنها در « سرّمنراى » بودم گفتم : برادرت را به ذكر برخى از مشاهدات خود از آثار آنان گرامى بدار ، گفت : مولاى ما امام هادى عليه السّلام مسائل بنده فروشى را به من آموخت و من جز با اذن او خريد و فروش نمىكردم و از اين رو از موارد شبهه‌ناك اجتناب مىكردم تا آنكه معرفتم در اين باب كامل شد و فرق ميان حلال و حرام را نيكو دانستم .\r\nيك شب كه در « سرّمنراى » در خانهء خود بودم و پاسى از شب گذشته بود ، كسى در خانه را كوفت ، شتابان به پشت درآمدم ديدم كافور فرستادهء امام هادى عليه السّلام است كه مرا به نزد او فرا مىخواند ، لباس پوشيدم و بر او وارد شدم ديدم با فرزندش ابو محمّد و خواهرش حكيمه خاتون از پس پرده گفتگو مىكند ، چون نشستم فرمود : اى بشر ! تو از فرزندان انصارى و ولايت ائمّه عليه السّلام پشت در پشت ، در ميان شما بوده است و شما مورد اعتماد ما اهل البيت هستيد و من مىخواهم تو را مشرّف به فضيلتى سازم كه بدان بر ساير شيعيان در موالات ما سبقت بجويى ، تو را از سرّى مطَّلع مىكنم و براى خريد كنيزى گسيل مىدارم ،\r\n","description":"","footnote":"","page_name":" 134 ","page_number":134},
  {"content":"\r\nآنگاه نامه‌اى به خط و زبان رومى نوشت و آن را در پيچيد و به خاتم خود ممهور ساخت و دستمال زرد رنگى را كه در آن دويست و بيست دينار بود بيرون آورد و فرمود : آن را بگير و به بغداد برو و ظهر فلان روز در معبر نهر فرات حاضر شو و چون زورقهاى اسيران آمدند ، جمعى از وكيلان فرماندهان بنى عبّاس و خريداران و جوانان عراقى دور آنها را بگيرند و چون چنين ديدى سراسر روز شخصى به نام عمر بن يزيد برده فروش را زير نظر بگير و چون كنيزى را كه صفتش چنين و چنان است و دو تكه پارچهء حرير در بردارد براى فروش عرضه بدارد و آن كنيز از گشودن رو و لمس كردن خريداران و اطاعت آنان سرباز زند ، تو به آن مكاشف مهلت بده و تأملى كن ، بنده فروش آن كنيز را بزند و او به زبان رومى ناله و زارى كند و بدان كه گويد : واى از هتك ستر من ! يكى از خريداران گويد من او را سيصد دينار خواهم خريد كه عفاف او باعث مزيد رغبت من شده است و او به زبان عربى گويد : اگر در لباس سليمان و كرسى سلطنت او جلوه كنى در تو رغبتى ندارم ، اموالت را بيهوده خرج مكن ! برده فروش گويد : چاره\r\n","description":"","footnote":"","page_name":" 135 ","page_number":135},
  {"content":"\r\nچيست ؟ گريزى از فروش تو نيست ، آن كنيز گويد : چرا شتاب مىكنى بايد خريدارى باشد كه دلم به امانت و ديانت او اطمينان يابد ، در اين هنگام برخيز و به نزد عمر بن يزيد برو و بگو : من نامه‌اى سربسته از يكى از اشراف دارم كه به زبان و خط رومى نوشته و كرامت و وفا و بزرگوارى و سخاوت خود را در آن نوشته است نامه را به آن كنيز بده تا در خلق و خوى صاحب خود تأمّل كند اگر به دو مايل شد و بدان رضا داد من وكيل آن شخص هستم تا اين كنيز را براى وى خريدارى كنم .\r\nبشر بن سليمان گويد : همهء دستورات مولاى خود امام هادى عليه السّلام را در بارهء خريد آن كنيز بجاى آوردم و چون در نامه نگريست به سختى گريست و به عمر ابن يزيد گفت : مرا به صاحب اين نامه به فروش ! و سوگند اكيد بر زبان جارى كرد كه اگر او را به صاحب نامه نفروشد خود را خواهد كشت ، و در بهاى آن گفتگو كردم تا آنكه بر همان مقدارى كه مولايم در دستمال زرد رنگ همراهم كرده بود توافق كرديم و دينارها را از من گرفت و من هم كنيز را خندان و شادان تحويل گرفتم و به حجره‌اى كه در بغداد داشتم آمديم و چون به حجره درآمد نامهء مولايم\r\n","description":"","footnote":"","page_name":" 136 ","page_number":136},
  {"content":"\r\nرا از جيب خود درآورده و آن را مىبوسيد و به گونه‌ها و چشمان و بدن خود مىنهاد و من از روى تعجّب به او گفتم : آيا نامهء كسى را مىبوسى كه او را نمىشناسى ؟ گفت : اى درمانده و اى كسى كه به مقام اولاد انبياء معرفت كمى دارى ! به سخن من گوش فرادار و دل به من بسپار كه من مليكهء دختر يشوعا ( 1 ) فرزند قيصر روم هستم و مادرم از فرزندان حواريون يعنى شمعون وصىّ مسيح است و براى تو داستان شگفتى نقل مىكنم ، جدّم قيصر روم مىخواست مرا در سنّ سيزده سالگى به عقد برادرزاده‌اش در آورد و در كاخش محفلى از افراد زير تشكيل داد : از اولاد حواريون و كشيشان و رهبانان سيصد تن ، از رجال و بزرگان هفتصد تن ، از اميران لشكرى و كشورى و اميران عشائر چهار هزار تن و تخت زيبايى كه با انواع جواهر آراسته شده بود در پيشاپيش صحن كاخش و بر بالاى چهل سكَّو قرار داد و چون برادرزاده‌اش بر بالاى آن رفت و صليبها افراشته شد و كشيشها به دعا ايستادند و انجيلها را گشودند ، ناگهان صليبها به\r\n\r\n","description":"","footnote":"\r\n( 1 ) - في بعض النسخ « يوشعا » .\r\n","page_name":" 137 ","page_number":137},
  {"content":"\r\nزمين سرنگون شد و ستونها فرو ريخت و به سمت ميهمانان جارى گرديد و آنكه بر بالاى تخت رفته بود بيهوش بر زمين افتاد و رنگ از روى كشيشان پريد و پشتشان لرزيد و بزرگ آنها به جدّم گفت : ما را از ملاقات اين نحسها كه دلالت بر زوال دين مسيحى و مذهب ملكانى دارد معاف كن ! و جدّم از اين حادثه فال بد زد و به كشيشها گفت : اين ستونها را برپا سازيد و صليبها را برافرازيد و برادر اين بخت برگشتهء بدبخت را بياوريد تا اين دختر را به ازدواج او درآورم و نحوست او را به سعادت آن ديگرى دفع سازم و چون دوباره مجلس جشن برپا كردند همان پيشامد اوّل براى دومى نيز تكرار شد و مردم پراكنده شدند و جدّم قيصر اندوهناك گرديد و به داخل كاخ خود درآمد و پرده‌ها افكنده شد .\r\nمن در آن شب در خواب ديدم كه مسيح و شمعون و جمعى از حواريون در كاخ جدّم گرد آمدند و در همان موضعى كه جدّم تخت را قرار داده بود منبرى نصب كردند كه از بلندى سر به آسمان مىكشيد و محمّد صلَّى الله عليه و آله و سلَّم به همراه جوانان و\r\n","description":"","footnote":"","page_name":" 138 ","page_number":138},
  {"content":"\r\nشمارى از فرزندانش وارد شدند مسيح به استقبال او آمد و با او معانقه كرد ، آنگاه محمّد صلَّى الله عليه و آله و سلَّم به او گفت : اى روح الله ! من آمده‌ام تا از وصىّ تو شمعون دخترش مليكا را براى اين پسرم خواستگارى كنم و با دست خود اشاره به ابو محمّد صاحب اين نامه كرد . مسيح به شمعون نگريست و گفت : شرافت نزد تو آمده است با رسول خدا صلَّى الله عليه و آله و سلَّم خويشاوندى كن . گفت : چنين كردم ، آنگاه محمّد بر فراز منبر رفت و خطبه خواند و مرا به پسرش تزويج كرد و مسيح عليه السّلام و فرزندان محمّد صلَّى الله عليه و آله و سلَّم و حواريون همه گواه بودند و چون از خواب بيدار شدم ترسيدم اگر اين رؤيا را براى پدر و جدّم بازگو كنم مرا بكشند ، و آن را در دلم نهان ساخته و براى آنها بازگو نكردم و سينه‌ام از عشق ابو محمّد لبريز شد تا به غايتى كه دست از خوردن و نوشيدن كشيدم و ضعيف و لاغر شدم و سخت بيمار گرديدم و در شهرهاى روم طبيبى نماند كه جدّم او را بر بالين من نياورد و درمان مرا از وى نخواهد و چون نااميد شد به من گفت : اى نور چشم ! آيا آرزويى در اين دنيا دارى تا آن را برآورده كنم ؟ گفتم : اى پدربزرگ ! همهء درها به رويم بسته شده است ، اگر شكنجه و زنجير را از اسيران مسلمانى كه در زندان هستند بر مىداشتى و آنها را آزاد مىكردى اميدوار بودم كه مسيح و مادرش شفا و عافيت\r\n","description":"","footnote":"","page_name":" 139 ","page_number":139},
  {"content":"\r\nبه من ارزانى كنند ، و چون پدربزرگم چنين كرد اظهار صحّت و عافيت نمودم و اندكى غذا خوردم پدر بزرگم بسيار خرسند شد و به عزّت و احترام اسيران پرداخت و نيز پس از چهار شب ديگر سيّدة النّساء را در خواب ديدم كه به همراهى مريم و هزار خدمتكار بهشتى از من ديدار كردند و مريم به من گفت : اين سيّدة النّساء مادر شوهرت ابو محمّد است ، من به او در آويختم و گريستم و گلايه كردم كه ابو محمّد به ديدارم نمىآيد . سيّدة النّساء فرمود : تا تو مشرك و به دين نصارى باشى فرزندم ابو محمّد به ديدار تو نمىآيد و اين خواهرم مريم است كه از دين تو به خداوند تبرّى مىجويد و اگر تمايل به رضاى خداى تعالى و رضاى مسيح و مريم دارى و دوست دارى كه ابو محمّد تو را ديدار كند پس بگو : أشهد أن لا إله إلَّا الله و أشهد أنّ محمّدا رسول الله و چون اين كلمات را گفتم : سيّدة النّساء مرا در آغوش گرفت و مرا خوشحال نمود و فرمود : اكنون در انتظار ديدار ابو محمّد باش كه او را نزد تو روانه مىسازم . سپس از خواب بيدار شدم و مىگفتم : وا شوقاه به ديدار ابو محمّد ! و چون فردا شب فرا رسيد ، ابو محمّد\r\n","description":"","footnote":"","page_name":" 140 ","page_number":140},
  {"content":"\r\nدر خواب به ديدارم آمد و گويا به او گفتم : اى حبيب من ! بعد از آنكه همهء دل مرا به عشق خود مبتلا كردى ، در حقّ من جفا نمودى ! و او فرمود : تأخير من براى شرك تو بود حال كه اسلام آوردى هر شب به ديدار تو مىآيم تا آنكه خداوند وصال عيانى را ميسر گرداند و از آن زمان تاكنون هرگز ديدار او از من قطع نشده است .\r\nبشر گويد : به دو گفتم : چگونه در ميان اسيران درآمدى و او گفت : يك شب ابو محمّد به من گفت : پدربزرگت در فلان روز لشكرى به جنگ مسلمانان مىفرستد و خود هم به دنبال آنها مىرود و بر توست كه در لباس خدمتگزاران درآيى و بطور ناشناس از فلان راه به روى و من نيز چنان كردم و طلايه‌داران سپاه اسلام بر سر ما آمدند و كارم بدان جا رسيد كه مشاهده كردى و هيچ كس جز تو نمىداند كه من دختر پادشاه رومم كه خود به اطَّلاع تو رسانيدم و آن مردى كه من در سهم غنيمت او افتادم نامم را پرسيد و من آن را پنهان داشتم و گفتم : نامم نرجس است و او گفت : اين نام كنيزان است .\r\nگفتم : شگفتا تو رومى هستى امّا به زبان عربى سخن مىگويى ! گفت :\r\n","description":"","footnote":"","page_name":" 141 ","page_number":141},
  {"content":"\r\nپدربزرگم در آموختن ادبيات به من حريص بود و زن مترجمى را بر من گماشت و هر صبح و شامى به نزد من مىآمد و به من عربى آموخت تا آنكه زبانم بر آن عادت كرد .\r\nبشر گويد : چون او را به « سرّمنراى » رسانيدم و بر مولايمان امام هادى عليه السّلام وارد شدم ، به دو فرمود : چگونه خداوند عزّت اسلام و ذلَّت نصرانيّت و شرافت اهل بيت محمّد صلَّى الله عليه و آله و سلَّم را به تو نماياند ؟ گفت : اى فرزند رسول خدا ! چيزى را كه شما بهتر مىدانيد چگونه بيان كنم ؟ فرمود : من مىخواهم تو را اكرام كنم ، كدام را بيشتر دوست مىدارى ، ده هزار درهم ؟ يا بشارتى كه در آن شرافت ابدى است ؟ گفت : بشارت را ، فرمود : بشارت باد تو را به فرزندى كه شرق و غرب عالم را مالك شود و زمين را پر از عدل و داد نمايد همچنان كه پر از ظلم و جور شده باشد ! گفت : از چه كسى ؟ فرمود : از كسى كه رسول خدا صلَّى الله عليه و آله و سلَّم در فلان شب از فلان ماه از فلان سال رومى تو را براى او خواستگارى كرد ، گفت :\r\nاز مسيح و جانشين او ؟ فرمود : پس مسيح و وصىّ او تو را به چه كسى تزويج كردند ؟ گفت : به پسر شما ابو محمّد ! فرمود : آيا او را مىشناسى ؟ گفت : از آن شب\r\n","description":"","footnote":"","page_name":" 142 ","page_number":142},
  {"content":"\r\nكه به دست مادرش سيّدة النّساء اسلام آورده‌ام شبى نيست كه او را نبينم .\r\nامام هادى عليه السّلام فرمود : اى كافور ! خواهرم حكيمه را فراخوان ، و چون حكيمه آمد ، فرمود : هشدار كه اوست ، حكيمه او را زمانى طولانى در آغوش كشيد و به ديدار او مسرور شد ، بعد از آن مولاى ما فرمود : اى دختر رسول خدا او را به منزل خود ببر و فرائض و سنن را به وى بياموز كه او زوجهء ابو محمّد و مادر قائم عليه السّلام است .\r\n\r\nباب 42 روايات ميلاد قائم عليه السّلام\r\n1 - حكيمه دختر امام جواد عليه السّلام گويد : امام حسن عسكرى عليه السّلام مرا به نزد خود فراخواند و فرمود : اى عمّه ! امشب افطار نزد ما باش كه شب نيمهء شعبان\r\n","description":"","footnote":"","page_name":" 143 ","page_number":143},
  {"content":"\r\nاست و خداى تعالى امشب حجّت خود را كه حجّت او در روى زمين است ظاهر سازد . گويد : گفتم : مادر او كيست ؟ فرمود : نرجس ، گفتم : فداى شما شوم اثرى در او نيست ، فرمود : همين است كه به تو مىگويم ، گويد آمدم و چون سلام كردم و نشستم نرجس آمد كفش مرا بردارد و گفت : اى بانوى من و بانوى خاندانم حالتان چطور است ؟ گفتم : تو بانوى من و بانوى خاندان من هستى ، گويد : از كلام من ناخرسند شد و گفت : اى عمّه جان ! اين چه فرمايشى است ؟ گويد : به دو گفتم : اى دختر جان ! خداى تعالى امشب به تو فرزندى عطا فرمايد كه در دنيا و آخرت آقاست ، گويد : نرجس خجالت كشيد و استحيا نمود .\r\nو چون از نماز عشا فارغ شدم افطار كردم و در بستر خود قرار گرفته و خوابيدم و در دل شب براى اداى نماز برخاستم و آن را به جاى آوردم در حالى كه نرجس خوابيده بود و رخدادى براى وى نبود ، سپس براى تعقيبات نشستم و پس از آن نيز دراز كشيدم و هراسان بيدار شدم و او همچنان خواب بود سپس برخاست و نماز گزارد و خوابيد .\r\nحكيمه گويد : بيرون آمدم و در جستجوى فجر به آسمان نگريستم و ديدم فجر اوّل دميده است و او در خواب است و شك بر دلم عارض گرديد ناگاه\r\n","description":"","footnote":"","page_name":" 144 ","page_number":144},
  {"content":"\r\nابو محمّد عليه السّلام از محلّ خود فرياد زد اى عمّه ! شتاب مكن ! كه اينجا كار نزديك شده است . گويد : نشستم و به قرائت سورهء الم سجده و سورهء يس پرداختم و در اين اثنا او هراسان بيدار شد و من به نزد او پريدم و به دو گفتم : اسم الله بر تو باد آيا چيزى را احساس مىكنى ؟ گفت : اى عمّه ! آرى ، گفتم : خودت را جمع كن و دلت را استوار دار كه همان است كه با تو گفتم . حكيمه گويد : مرا و نرجس را ضعفى فرا گرفت و به آواز سرورم به خود آمدم و جامه را از روى او برداشتم و ناگهان سرور خود را ديدم كه در حال سجده است و مواضع سجودش بر زمين است او را در آغوش گرفتم ديدم پاك و نظيف است . ابو محمّد عليه السّلام فرياد برآورد كه اى عمّه ! فرزندم را به نزد من آور ! او را نزد وى بردم و او دو كف دستش را گشود و فرزند را در ميان آن قرار داد و دو پاى او را بر سينهء خود نهاد سپس زبانش را در دهان او گذاشت و دستش را بر چشمان و گوش و مفاصل وى كشيد ، سپس فرمود : اى فرزندم ! سخن گوى ، گفت :\r\nأشهد أن لا إله إلَّا الله وحده لا شريك له و أشهد أنّ محمّدا رسول الله صلَّى الله عليه و آله و سلَّم سپس درود بر امير المؤمنين و ائمّه فرستاد تا آنكه بر پدرش رسيد و زبان دركشيد .\r\n","description":"","footnote":"","page_name":" 145 ","page_number":145},
  {"content":"\r\nسپس ابو محمّد عليه السّلام فرمود : اى عمّه ! او را به نزد مادرش ببر تا بر او سلام كند آنگاه به نزد من آور ، پس او را بردم و بر مادر سلام كرد و او را بازگردانيده و در مجلس نهادم سپس فرمود : اى عمّه ! چون روز هفتم فرا رسيد نزد ما بيا . حكيمه گويد : چون صبح شد آمدم تا بر او ابو محمّد سلام كنم و پرده را كنار زدم تا از سرورم تفقّدى كنم و او را نديدم ، گفتم : فداى شما شوم ، سرورم چه مىكند ؟\r\nفرمود : اى عمّه ! او را به آن كسى سپردم كه مادر موسى موسى را به وى سپرد .\r\nحكيمه گويد : چون روز هفتم فرا رسيد آمدم و سلام كردم و نشستم فرمود :\r\nفرزندم را به نزد من آور ! و من سرورم را آوردم و او در خرقه‌اى بود و با او همان كرد كه اوّل بار كرده بود ، سپس زبانش را در دهان او گذاشت و گويا شير و عسل به وى مىداد ، سپس فرمود : اى فرزندم ! سخن گوى ! و او گفت : أشهد أن لا إله إلَّا الله و درود بر محمّد و امير المؤمنين و ائمّهء طاهرين فرستاد و تا آنكه بر پدرش رسيد ، سپس اين آيه را تلاوت فرمود : * ( بِسْمِ الله الرَّحْمنِ الرَّحِيمِ ) * و ما اراده مىكنيم كه بر مستضعفان زمين منّت نهاده و آنان را ائمّه و وارثين قرار دهيم و آنان\r\n","description":"","footnote":"","page_name":" 146 ","page_number":146},
  {"content":"\r\nرا متمكَّن در زمين ساخته و به فرعون و هامان و لشكريان آنها آنچه كه از آن برحذر بودند بنمايانيم . ( 1 ) موسى بن محمّد راوى اين روايت گويد از عقبهء خادم از اين قضيّه پرسش كردم ، گفت : حكيمه راست گفته است .\r\n2 - محمّد بن عبد الله گويد : پس از درگذشت ابو محمّد عليه السّلام به نزد حكيمه دختر امام جواد عليه السّلام رفتم تا در موضوع حجّت و اختلاف مردم و حيرت آنها در بارهء او پرسش كنم . گفت : بنشين ، و من نشستم ، سپس گفت : اى محمّد ! خداى تعالى زمين را از حجّتى ناطق و يا صامت خالى نمىگذارد و آن را پس از حسن و حسين عليهما السّلام در دو برادر ننهاده است و اين شرافت را مخصوص حسن و حسين ساخته براى آنها عديل و نظيرى در روى زمين قرار نداده است جز اينكه خداى تعالى فرزندان حسين را بر فرزندان حسن عليهما السّلام برترى داده ، همچنان كه فرزندان هارون را بر فرزندان موسى به فضل نبوّت برترى داد ، گرچه موسى حجّت بر هارون بود ، ولى فضل نبوّت تا روز قيامت در اولاد هارون است و به\r\n\r\n","description":"","footnote":"\r\n( 1 ) - القصص : 5 و 6 .\r\n","page_name":" 147 ","page_number":147},
  {"content":"\r\nناچار بايستى امّت يك سرگردانى و امتحانى داشته باشند تا مبطلان از مخلصان جدا شوند و از براى مردم بر خداوند حجّتى نباشد و اكنون پس از وفات امام حسن عسكرىّ عليه السّلام دورهء حيرت فرا رسيده است .\r\nگفتم : اى بانوى من ! آيا از براى امام حسن عليه السّلام فرزندى بود ؟ تبسّمى كرد و گفت : اگر امام حسن عليه السّلام فرزندى نداشت پس امام پس از وى كيست ؟ با آنكه تو را گفتم كه امامت پس از حسن و حسين عليهما السّلام در دو برادر نباشد . گفتم : اى بانوى من ! ولادت و غيبت مولايم عليه السّلام را برايم بازگو . گفت : آرى ، كنيزى داشتم كه به دو نرجس مىگفتند ، برادرزاده‌ام به ديدارم آمد و به او نيك نظر كرد ، به دو گفتم : اى آقاى من ! دوستش دارى او را به نزدت بفرستم ؟ فرمود : نه عمّه جان ! امّا از او در شگفتم ! گفتم : شگفتى شما از چيست ؟ فرمود : به زودى فرزندى از وى پديد آيد كه نزد خداى تعالى گرامى است و خداوند به واسطهء او زمين را از عدل و داد آكنده سازد ، همچنان كه پر از ظلم و جور شده باشد ، گفتم : اى آقاى من ! آيا او را به نزد شما بفرستم ؟ فرمود : از پدرم در اين باره كسب اجازه كن ، گويد :\r\nجامه پوشيدم و به منزل امام هادى عليه السّلام درآمدم ، سلام كردم و نشستم و او خود\r\n","description":"","footnote":"","page_name":" 148 ","page_number":148},
  {"content":"\r\nآغاز سخن فرمود و گفت : اى حكيمه ! نرجس را نزد فرزندم ابى محمّد بفرست ، گويد : گفتم : اى آقاى من ! بدين منظور خدمت شما رسيدم كه در اين باره كسب اجازه كنم ، فرمود : اى مباركه ! خداى تعالى دوست دارد كه تو را در پاداش اين كار شريك كند و بهره‌اى از خير براى تو قرار دهد ، حكيمه گويد : بىدرنگ به منزل برگشتم و نرجس را آراستم و در اختيار ابو محمّد قرار دادم و پيوند آنها را در منزل خود برقرار كردم و چند روزى نزد من بود سپس به نزد پدرش رفت و او را نيز همراهش روانه كردم .\r\nحكيمه گويد : امام هادى عليه السّلام درگذشت و ابو محمّد بر جاى پدر نشست و من همچنان كه به ديدار پدرش مىرفتم به ديدار او نيز مىرفتم . يك روز نرجس آمد تا كفش مرا برگيرد و گفت : اى بانوى من كفش خود را به من ده ! گفتم : بلكه تو سرور و بانوى منى ، به خدا سوگند كه كفش خود را به تو نمىدهم تا آن را برگيرى و اجازه نمىدهم كه مرا خدمت كنى ، بلكه من به روى چشم تو را خدمت مىكنم . ابو محمّد عليه السّلام اين سخن را شنيد و گفت : اى عمّه ! خدا به تو جزاى خير دهاد و تا هنگام غروب آفتاب نزد امام نشستم و به آن جاريه بانگ مىزدم كه لباسم را بياور تا بازگردم ! امام مىفرمود : خير ، اى عمّه جان ! امشب را نزد ما\r\n","description":"","footnote":"","page_name":" 149 ","page_number":149},
  {"content":"\r\nباش كه امشب آن مولودى كه نزد خداى تعالى گرامى است و خداوند به واسطهء او زمين را پس از مردنش زنده مىكند متولَّد مىشود ، گفتم : اى سرورم ! از چه كسى متولَّد مىشود و من در نرجس آثار باردارى نمىبينم . فرمود : از همان نرجس نه از ديگرى . حكيمه گويد : به نزد او رفتم و پشت و شكم او را وارسى كردم و آثار باردارى در او نديدم ، به نزد امام برگشتم و كار خود را به دو گزارش كردم ، تبسّمى فرمود و گفت : در هنگام فجر آثار باردارى برايت نمودار خواهد گرديد ، زيرا مثل او مثل مادر موسى عليه السّلام است كه آثار باردارى در او ظاهر نگرديد و كسى تا وقت ولادتش از آن آگاه نشد ، زيرا فرعون در جستجوى موسى ، شكم زنان باردار را مىشكافت و اين نيز نظير موسى عليه السّلام است .\r\nحكيمه گويد : به نزد نرجس برگشتم و گفتار امام را به دو گفتم و از حالش پرسش كردم ، گفت : اى بانوى من ! در خود چيزى از آن نمىبينم ، حكيمه گويد :\r\nتا طلوع فجر مراقب او بودم و او پيش روى من خوابيده بود و از اين پهلو به آن پهلو نمىرفت تا چون آخر شب و هنگام طلوع فجر فرارسيد هراسان از جا جست و او را در آغوش گرفتم و به دو « اسم الله » مىخواندم ، ابو محمّد عليه السّلام بانگ\r\n","description":"","footnote":"","page_name":" 150 ","page_number":150},
  {"content":"\r\nبرآورد و فرمود : سورهء إنّا أنزلنا بر او برخوان ! و من بدان آغاز كردم و گفتم :\r\nحالت چون است ؟ گفت : امرى كه مولايم خبر داد در من نمايان شده است و من همچنان كه فرموده بود بر او مىخواندم و جنين در شكم به من پاسخ داد و مانند من قرائت كرد و بر من سلام نمود .\r\nحكيمه گويد : من از آنچه شنيدم هراسان شدم و ابو محمّد عليه السّلام بانگ برآورد :\r\nاز امر خداى تعالى در شگفت مباش ، خداى تعالى ما را در خردى به سخن درآورد و در بزرگى حجّت خود در زمين قرار دهد و هنوز سخن او تمام نشده بود كه نرجس از ديدگانم نهان شد و او را نديدم گويا پرده‌اى بين من و او افتاده بود و فريادكنان به نزد ابو محمّد عليه السّلام دويدم ، فرمود : اى عمّه ! برگرد ، او را در مكان خود خواهى يافت .\r\nگويد : بازگشتم و طولى نكشيد كه پرده‌اى كه بين ما بود برداشته شد و ديدم نورى نرجس را فراگرفته است كه توان ديدن آن را ندارم و آن كودك عليه السّلام را ديدم كه روى به سجده نهاده است و دو زانو بر زمين نهاده است و دو انگشت سبّابهء خود را بلند كرده و مىگويد : أشهد أن لا إله إلَّا الله [ وحده لا شريك له 
  ] و أنّ جدّي محمّدا\r\n","description":"","footnote":"","page_name":" 151 ","page_number":151},
  {"content":"\r\nرسول الله و أنّ أبي أمير المؤمنين ، سپس امامان را يكايك برشمرد تا به خودش رسيد ، سپس فرمود : بار الها ! آنچه به من وعده فرمودى به جاى آر ، و كار مرا به انجام رسان و گامم را استوار ساز و زمين را به واسطهء من پر از عدل و داد گردان .\r\nابو محمّد عليه السّلام بانگ برآورد و فرمود : اى عمّه ، او را بياور و به من برسان . او را برگرفتم و به جانب او بردم ، و چون او در ميان دو دست من بود و مقابل او قرار گرفتم بر پدر خود سلام كرد و امام حسن عليه السّلام او را از من گرفت و زبان خود در دهان او گذاشت و او از آن نوشيد ، سپس فرمود : او را به نزد مادرش ببر تا به دو شير دهد ، آنگاه به نزد من بازگردان . و او را به مادرش رسانيدم و به دو شير داد بعد از آن او را به ابو محمّد عليه السّلام بازگردانيدم در حالى كه پرندگان بر بالاى سرش در طيران بودند ، به يكى از آنها بانگ برآورد و گفت : او را برگير و نگاهدار و هر چهل روز يك بار به نزد ما بازگردان و آن پرنده او را برگرفت و به آسمان برد و پرندگان ديگر نيز به دنبال او بودند ، شنيدم كه ابو محمّد عليه السّلام مىگفت :\r\nتو را به خدايى سپردم كه مادر موسى موسى را سپرد ، آنگاه نرگس گريست و امام به دو فرمود : خاموش باش كه بر او شير خوردن جز از سينهء تو حرام است و\r\n","description":"","footnote":"","page_name":" 152 ","page_number":152},
  {"content":"\r\nبه زودى نزد تو بازگردد همچنان كه موسى به مادرش بازگردانيده شد و اين قول خداى تعالى است كه * ( فَرَدَدْناه إِلى أُمِّه كَيْ تَقَرَّ عَيْنُها وَلا تَحْزَنَ ) * . ( 1 ) حكيمه گويد :\r\nگفتم : اين پرنده چه بود ؟ فرمود : اين روح القدس است كه بر ائمّه عليهم السّلام گمارده شده است ، آنان را موفّق و مسدّد مىدارد و به آنها علم مىآموزد .\r\nحكيمه گويد : پس از چهل روز آن كودك برگردانيده شد و برادرزاده‌ام به دنبال من كس فرستاد و مرا فراخواند و بر او وارد شدم و به ناگاه ديدم كه همان كودك است كه مقابل او راه مىرود . گفتم : اى آقاى من ! آيا اين كودك دو ساله نيست ؟ تبسّمى فرمود و گفت : اولاد انبياء و اوصياء اگر امام باشند به خلاف ديگران نشو و نما كنند و كودك يك ماههء ما به مانند كودك يك ساله باشد و كودك ما در رحم مادرش سخن گويد و قرآن تلاوت كند و خداى تعالى را بپرستد و هنگام شيرخوارگى ملائكه او را فرمان برند و صبح و شام بر وى فرود آيند .\r\nحكيمه گويد : پيوسته آن كودك را چهل روز يك بار مىديدم تا آنكه چند روز پيش از درگذشت ابو محمّد عليه السّلام او را ديدم كه مردى بود و او را نشناختم و به برادرزاده‌ام گفتم : اين مردى كه فرمان مىدهى در مقابل او بنشينم كيست ؟\r\n\r\n","description":"","footnote":"\r\n( 1 ) - القصص : 13 .\r\n","page_name":" 153 ","page_number":153},
  {"content":"\r\nفرمود : اين پسر نرجس است و اين جانشين پس از من است و به زودى مرا از دست مىدهيد پس به دو گوش فرادار و فرمانش ببر .\r\nحكيمه گويد : پس از چند روز ابو محمّد عليه السّلام درگذشت و مردم چنان كه مىبينى پراكنده شدند و به خدا سوگند كه من هر صبح و شام او را مىبينم و مرا از آنچه مىپرسيد آگاه مىكند و من نيز شما را مطَّلع مىكنم و به خدا سوگند كه گاهى مىخواهم از او پرسشى كنم و او نپرسيده پاسخ مىدهد و گاهى امرى بر من وارد مىشود و همان ساعت پرسش نكرده از ناحيهء او جوابش صادر مىشود .\r\nشب گذشته مرا از آمدن تو باخبر ساخت و فرمود : تو را از حقّ خبر دار سازم .\r\nمحمّد بن عبد الله راوى حديث گويد : به خدا سوگند حكيمه امورى را به من خبر داد كه جز خداى تعالى كسى بر آن مطَّلع نيست و دانستم كه آن صدق و عدل و از جانب خداى تعالى است ، زيرا خداى تعالى او را به امورى آگاه كرده است كه هيچ يك از خلايق را بر آنها آگاه نكرده است .\r\n3 - معلَّى بن محمّد بصرىّ گويد : از ناحيهء امام حسن عسكرىّ عليه السّلام هنگامى كه زبيرى كشته شد اين توقيع صادر گرديد « اين كيفر كسى است كه بر خداى تعالى\r\n","description":"","footnote":"","page_name":" 154 ","page_number":154},
  {"content":"\r\nو اوليائش افتراء بندد ، گمان برده است كه مرا مىكشد و فرزندى برايم نخواهد بود ، قدرت خداى تعالى را چگونه ديد ؟ » و براى او در سال دويست و پنجاه و شش فرزندى متولَّد شد و نامش را محمّد ناميد .\r\n4 - عليّ بن محمّد گويد : صاحب الزّمان عليه السّلام در نيمهء شعبان سال دويست و پنجاه و پنج متولَّد گرديد .\r\n5 - نسيم و ماريه گويند : چون صاحب الزّمان عليه السّلام از رحم مادر به دنيا آمد دو زانو بر زمين نهاد و دو انگشت سبّابه را به جانب آسمان بالا برد ، آنگاه عطسه كرد و فرمود : * ( الْحَمْدُ لِلَّه رَبِّ الْعالَمِينَ ) * و صلَّى الله على محمّد و آله ، ستمكاران پنداشته‌اند كه حجّت خدا از ميان رفته است اگر براى ما اذن در كلام بود شكّ زايل مىگرديد .\r\nنسيم ، خادم امام حسن عسكرىّ عليه السّلام گويد : يك شب پس از ولادت\r\n","description":"","footnote":"","page_name":" 155 ","page_number":155},
  {"content":"\r\nصاحب الزّمان عليه السّلام بر او وارد شدم و عطسه كردم ، فرمود : يرحمك الله ، نسيم گويد : من بدان شاد شدم ، فرمود : آيا تو را در بارهء عطسه كردن بشارت دهم ؟\r\nگفتم : آرى ، فرمود : كسى كه عطسه كند تا سه روز از مرگ در امان است .\r\n6 - ابو جعفر عمرىّ گويد : چون سيّد عليه السّلام متولَّد شد امام حسن عسكرى عليه السّلام فرمود : به دنبال ابو عمرو بفرستيد و چون به دنبال او فرستادند و به نزد امام آمد ، به دو فرمود : ده هزار رطل نان و ده هزار رطل گوشت خريدارى كن ، به گمانم فرمود آن را ميان بنى هاشم تقسيم نما و چندان و چند گوسفند براى او عقيقه كن .\r\n7 - ابو عليّ خزيزرانى كنيزى داشت كه او را به امام حسن عسكرىّ عليه السّلام اهدا كرد و چون جعفر كذّاب خانهء امام را غارت كرد وى از دست جعفر گريخت و با ابو علىّ ازدواج نمود . ابو علىّ مىگويد كه او گفته است در ولادت سيّد عليه السّلام حاضر بود و مادر سيّد صقيل نام داشت و امام حسن عسكرىّ عليه السّلام صقيل را از آنچه بر\r\n","description":"","footnote":"","page_name":" 156 ","page_number":156},
  {"content":"\r\nسر خاندانش مىآيد آگاه كرد و او از امام درخواست نمود كه از خداى تعالى بخواهد تا مرگ وى را پيش از آن برساند و در حيات امام حسن عسكرى عليه السّلام درگذشت و بر سر قبر وى لوحى است كه بر آن نوشته‌اند : اين قبر مادر محمّد است .\r\nابو علىّ گويد : از همين كنيز شنيدم كه مىگفت : چون سيّد عليه السّلام متولَّد شد ، نور درخشان وى را ديده است كه از او ظاهر گرديده و به افق آسمانها رسيده است و پرندگان سپيدى ديده كه از آسمان فرود مىآيند و پرهاى خود را به سر و صورت و ساير اعضاى وى مىكشند و سپس پرواز مىكنند ، اين مطلب را به امام حسن عسكرىّ عليه السّلام خبر داديم ، خنديد و فرمود : آنها ملائكه‌اى هستند كه براى تبرّك جستن به اين مولود فرود آمده‌اند و چون ظهور كند ياوران وى خواهند بود .\r\n8 - ابو غانم خادم گويد : براى امام حسن عسكرى عليه السّلام فرزندى به دنيا آمد كه نام او را محمّد ناميد و وى را در سومين روز ولادتش به اصحاب خود عرضه كرد و فرمود : پس از من اين صاحب شما و جانشين من بر شماست و او قائمى است كه مردم در انتظار وى بمانند و چون زمين پر از ظلم و ستم شود ظهور كند و آن را پر از عدل و داد نمايد .\r\n","description":"","footnote":"","page_name":" 157 ","page_number":157},
  {"content":"\r\n9 - محمّد بن حسن كرخى گويد از ابو هارون - كه مردى از اصحاب ما بود - شنيدم كه مىگفت : صاحب الزّمان عليه السّلام را ديدم و ولادت او در جمعه‌اى از سال دويست و پنجاه و شش واقع گرديد .\r\n10 - محمّد بن ابراهيم كوفى گويد : امام حسن عسكرىّ عليه السّلام براى يكى از كسانى كه نامش را برايم ذكر كرد ، گوسفند سربريده‌اى فرستاد و فرمود : اين از عقيقهء فرزندم محمّد است .\r\n11 - حسن بن منذر گويد : روزى حمزة بن أبى الفتح به نزد من آمد و گفت :\r\nمژده كه دوش براى امام حسن عسكرى عليه السّلام در سرا فرزندى متولَّد گرديد و او فرمان داد كه كودك را پنهان دارند ، گفتم : نام او چيست ؟ گفت : او را محمّد ناميده‌اند و كنيه‌اش ابو جعفر است .\r\n12 - غياث بن اسيد گويد : مهدىّ خليفة الله عليه السّلام در روز جمعه متولَّد گرديد و\r\n","description":"","footnote":"","page_name":" 158 ","page_number":158},
  {"content":"\r\nمادرش ريحانه نام داشت و به او نرجس و صقيل و سوسن نيز مىگفتند جز آنكه او را به واسطهء حملش صقيل ناميده‌اند و ميلاد او هشت شب گذشته از ماه شعبان سال دويست و پنجاه و شش بود و وكيل او عثمان بن سعيد بود و چون عثمان درگذشت به فرزندش ابو جعفر محمّد بن عثمان وصيّت كرد و ابو جعفر نيز به ابو القاسم حسين بن روح وصيّت نمود و ابو القاسم به ابو الحسن على بن محمّد سمرى وصيّت كرد - رضى الله عنهم - گويد و چون وفات سمرى فرا رسيد از وى درخواست كردند كه وصيّت كند و او گفت : لله أمر هو بالغه غيبت تامّه همان است كه پس از درگذشت سمرى واقع مىشود .\r\n13 - غياث بن اسيد گويد : محمّد بن عثمان عمري - قدس الله روحه - را ديدار كردم و مىگفت : چون مهدى خليفة الله متولَّد گرديد نورى از بالاى سرش به عنان آسمان ساطع گرديد ، سپس براى سجدهء پروردگارش به روى درافتاد ، آنگاه سر خود را برداشت در حالى كه مىگفت :\r\n* ( شَهِدَ الله أَنَّه لا إِله إِلَّا هُوَ وَالْمَلائِكَةُ وَأُولُوا الْعِلْمِ قائِماً بِالْقِسْطِ لا إِله إِلَّا هُوَ الْعَزِيزُ الْحَكِيمُ إِنَّ الدِّينَ عِنْدَ الله\r\n","description":"","footnote":"","page_name":" 159 ","page_number":159},
  {"content":"\r\nالإِسْلامُ ) * ( 1 ) . گويد ميلاد او در روز جمعه واقع گرديد .\r\n14 - محمّد بن عثمان عمرى - قدّس الله روحه - گويد : سيّد عليه السّلام ختنه شده به دنيا آمد و از حكيمه خاتون شنيدم كه مىگفت : خون در زايمان مادرش ديده نشد و مادران ائمّه عليه السّلام همه چنين بودند و محمّد بن زياد ازدى گويد : از امام كاظم عليه السّلام شنيدم كه مىفرمود : چون اين فرزندم رضا متولَّد گرديد ختنه شده و پاك و پاكيزه بود و هر يك از ائمّه ختنه و پاك و پاكيزه متولَّد مىشود امّا براى مراعات سنّت اسلام و پيروى از دين حنيف تيغ را بر آن مىكشيم .\r\n15 - احمد بن حسن بن اسحاق قمّى گويد : چون خلف صالح عليه السّلام متولَّد گرديد از مولايم امام حسن عسكرىّ عليه السّلام به جدّم احمد بن اسحاق نامه‌اى رسيد كه در آن ، امام با دستخط خود - كه توقيعات با آن دستخط صادر مىشد - آمده بود :\r\nبراى ما فرزندى متولَّد شده است و بايد نزد تو مستور و از مردم مكتوم بماند كه ما\r\n\r\n","description":"","footnote":"\r\n( 1 ) - آل عمران : 18 و 19 .\r\n","page_name":" 160 ","page_number":160},
  {"content":"\r\nجز به خويشان و دوستان اظهار نكنيم ، خواستيم خبر آن را به تو اعلام كنيم تا خداوند تو را شاد سازد همچنان كه ما را شاد ساخت و السّلام .\r\nآنان كه به امام حسن عسكرىّ به واسطهء ولادت فرزندش قائم عليهما السّلام تهنيت گفتند\r\n1 - حسن بن حسين علوىّ گويد : بر ابو محمّد حسن بن علىّ عليهما السّلام در « سرّمنرأى » وارد شدم و به واسطهء ولادت فرزندش قائم عليه السّلام به دو تهنيت گفتم .\r\n\r\nباب 43 كسانى كه قائم عليه السّلام را ديدار كرده و با وى تكلَّم كرده‌اند\r\n1 - محمّد بن حسن كرخىّ گويد از ابو هارون كه مردى از اصحاب ما بود شنيدم كه مىگفت : من صاحب الزّمان عليه السّلام را ديدم كه رويش مانند ماه شب\r\n","description":"","footnote":"","page_name":" 161 ","page_number":161},
  {"content":"\r\nچهارده مىدرخشيد و بر نافش مويى مانند خط روئيده بود ، جامه را از او برداشتم ختنه شده بود و در بارهء آن از امام حسن عليه السّلام پرسيدم ، فرمود : اين چنين متولَّد شده است و ما نيز چنين متولدشده‌ايم ولى براى مراعات سنّت اسلامى تيغ بر آن مىكشيم .\r\n2 - معاوية بن حكيم و محمّد بن ايّوب و محمّد بن عثمان گويند ما چهل نفر در منزل امام حسن عليه السّلام بوديم و او فرزندش را به ما عرضه كرد و فرمود : اين امام شما پس از من و خليفهء من بر شماست ، از او اطاعت كنيد و پس از من در دين خود متفرّق نشويد كه هلاك خواهيد شد ، بدانيد كه بعد از اين او را نخواهيد ديد ، گويند : از حضورش بيرون آمديم و پس از چند روزى قليل امام حسن عليه السّلام درگذشت .\r\n3 - عبد الله بن جعفر گويد به محمّد بن عثمان عمرى گفتم : از تو همان سؤالى را مىكنم كه ابراهيم از پروردگارش كرد آنگاه كه گفت : پروردگارا ! به من بنما كه چگونه مرده‌ها را زنده مىكنى ؟ گفت : مگر ايمان ندارى ؟ گفت : دارم ولى\r\n","description":"","footnote":"","page_name":" 162 ","page_number":162},
  {"content":"\r\nمىخواهم دلم اطمينان يابد ، پس از صاحب الأمر مرا خبر ده آيا او را ديده‌اى ؟\r\nگفت : آرى و گردنى چنين دارد و با دست به گردن خود اشاره كرد .\r\n4 - ضوء بن علىّ عجلىّ از مردى پارسى كه نام او را برد روايت كند كه گفت :\r\nبه سرّ من راى درآمدم و ملازم در خانهء امام حسن عليه السّلام شدم و بىآنكه اذن ورود بخواهم مرا فراخواند و چون داخل شدم و سلام كردم فرمود : فلانى ! حالت چطور است ؟ سپس فرمود : بنشين و از حال مردان و زنان خاندانم پرسش كرد ، بعد از آن فرمود : براى چه آمدى ؟ گفتم : براى اشتياقى كه در خدمتگزارى شما دارم ، فرمود : در خانه باش ، گويد با خدمه در آن خانه بودم و براى خريد نيازمنديها به بازار مىرفتم و چون امام در بيرونى بود ، بىاذن به حضورش مىرفتم . يك روز كه در بيرونى بود بر وى وارد شدم و صداى حركتى را در خانه شنيدم فرمود : در جاى خود باش و حركت مكن ، من جرأت آن را نداشتم كه بيرون روم و يا آنكه داخل شوم ، كنيزى به نزد من آمد و همراه او چيزى\r\n","description":"","footnote":"","page_name":" 163 ","page_number":163},
  {"content":"\r\nسرپوشيده بود .\r\nسپس فرمود : داخل شو ، و من به درون آمدم و آن كنيز را صدا كرد و او نيز بازگشت آنگاه به دو فرمود : از آنچه كه همراه توست پرده بردار و او پرده را از يك پسر بچهء سفيد زيبا رويى برداشت و جامه از شكم او يكسو نهاد و مويى از بالاى سينه تا ناف او به رنگ سبز نه سياه روئيده بود ، آنگاه فرمود :\r\nاين صاحب شماست و بعد به آن كنيز دستور داد و او را برد و ديگر او را نديدم تا آنكه امام حسن عليه السّلام درگذشت . ضوء بن علىّ گويد : به آن مرد پارسى گفتم : در آن هنگام آن كودك چند ساله بود ؟ و او گفت : دو ساله . عبدى گويد : به ضوء گفتم : اكنون چند ساله است ؟ او گفت : چهارده ساله . ابو على و ابو عبد الله گويند : و در اين هنگام او بيست و يك ساله است .\r\n5 - يعقوب بن منقوش گويد : بر امام حسن عسكرىّ عليه السّلام وارد شدم و او بر سكَّويى در سرا نشسته بود و سمت راست او اتاقى بود كه پرده‌هاى آن آويخته بود ، گفتم : اى آقاى من صاحب الامر كيست ؟ فرمود : پرده را بردار ، و پرده را بالا زدم و پسر بچه‌اى به قامت پنج وجب كه حدود هشت يا ده سال داشت\r\n","description":"","footnote":"","page_name":" 164 ","page_number":164},
  {"content":"\r\nبيرون آمد با پيشانى درخشان و رويى سپيد و چشمانى در افشان و دو كف ستبر و دو زانوى برگشته و خالى بر گونهء راستش و گيسوانى بر سرش بود ، آمد و بر زانوى پدرش ابو محمّد عليه السّلام نشست ، آنگاه به من فرمود : اين صاحب شماست ، سپس برخاست و امام به دو گفت : پسرم ! تا وقت معلوم داخل شو و او داخل خانه شد و من به دو مىنگريستم ، سپس به من فرمود : اى يعقوب ! به داخل بيت برو و ببين آنجا كيست ؟ و من داخل شدم امّا كسى را نديدم .\r\n6 - مسلم بن فضل گويد در كوفه به نزد ابو سعيد غانم آمدم و نشستم و چون مجالستم با او به درازا كشيد از حالش پرسش كردم و بعضى از اخبارش را شنيده بودم ، گفت : در يكى از شهرهاى هند به نام كشمير نزد پادشاه هند نشسته بوديم و\r\n","description":"","footnote":"","page_name":" 165 ","page_number":165},
  {"content":"\r\nما چهل تن بوديم كه اطراف تخت او نشسته و تورات و انجيل و زبور را خوانده و مرجع علم و دانش بوديم ، روزى در بارهء محمّد صلَّى الله عليه و آله و سلَّم گفتگو كرديم و گفتيم نام او در كتابهاى ما هست و متّفق شديم كه من در طلب او بيرون روم و او را بجويم ، من با مالى فراوان از هند بيرون آمدم و تركان قطع طريق مرا كردند و اموالم را ربودند ، بعد از آن به كابل آمدم و از آنجا وارد بلخ شدم و امير آنجا ابن ابى شور بود .\r\nبه نزد او آمدم و مقصدم را به دو باز گفتم و او فقهاء و علما را براى مناظرهء با من گرد آورد و من از آنها در بارهء محمّد صلَّى الله عليه و آله و سلَّم پرسش كردم ، گفتند : او ، محمّد بن عبد الله پيامبر ماست صلَّى الله عليه و آله و سلَّم و او درگذشته است ، گفتم : خليفهء او كيست ؟ گفتند :\r\nابو بكر ، گفتم : نژادش را برايم باز گوئيد ، گفتند : از قريش ، گفتم : چنين شخصى پيامبر نيست زيرا جانشين پيامبرى كه در كتب ما معرّفى شده است پسر عمو و داماد و پدر فرزندان اوست . به آن امير گفتند : اين مرد از شرك درآمده و كافر شده است ، گردنش را بزن ، گفتم : من دينى دارم و آن را جز با دليلى روشن فرو نگذارم .\r\nآن امير حسين بن اشكيب را فراخواند و گفت : اى حسين با اين مرد مناظره كن ، گفت : اين همه عالمان و فقيهان اطراف تو هستند به آنان دستور بده تا با وى\r\n","description":"","footnote":"","page_name":" 166 ","page_number":166},
  {"content":"\r\nمناظره كنند ، گفت : همان گونه كه گفتم در خلوت و با نرمى با وى مناظره كن ، گويد : حسين با من خلوت كرد و من در بارهء محمّد صلَّى الله عليه و آله و سلَّم از وى پرسيدم ، گفت :\r\nاو چنان است كه براى تو گفته‌اند جز آنكه جانشين او پسر عموى وى علىّ بن أبى طالب است كه شوهر دخترش فاطمه و پدر فرزندانش حسن و حسين است ، گفتم : أشهد أن لا إله إلَّا الله و أنّه رسول الله و نزد آن امير رفتم و اسلام آوردم و او مرا به حسين بن اشكيب سپرد و او هم احكام و دستورات اسلامى را به من آموخت ، به دو گفتم : ما در كتب خود يافته‌ايم كه هيچ خليفه‌اى از دنيا نرود جز آنكه خليفه‌اى جانشين او شود ، خليفهء علىّ عليه السّلام كه بود ؟ گفت : حسن و بعد از او حسين - آنگاه ائمّه را يكايك برشمرد - تا آنكه به حسن بن علىّ رسيد و گفت :\r\nاكنون بايد در طلب جانشين حسن باشى و از او پرسش كنى و من نيز در طلب او بيرون آمدم .\r\nمحمّد بن محمّد راوى حديث گويد : او با ما وارد بغداد شد و براى ما گفت كه رفيقى داشته كه مصاحب او در اين امر بوده است امّا از بعضى خصائل اخلاقى او خوشش نيامده و او را ترك كرده است .\r\nگويد : يك روز كه در آب نهر فرات يا صراة كه نهرى در بغداد است غسل\r\n","description":"","footnote":"","page_name":" 167 ","page_number":167},
  {"content":"\r\nكرده بودم و در بارهء مقصد خود انديشه مىكردم ، ناگاه مردى آمد و گفت : مولاى خود را اجابت كن ! و مرا از محلَّى به محلّ ديگر برد تا آنكه مرا به سرا و بستانى وارد كرد و به ناگاه ديدم مولايم نشسته است و چون مرا ديد به زبان هندى با من سخن گفت و بر من سلام كرد و نامم را گفت و از حال چهل تن از دوستانم يكايك پرسش كرد ، سپس فرمود : مىخواهى امسال با كاروان قم به حجّ به روى ، امّا امسال به حجّ مرو و به خراسان برگرد و سال آينده حجّ به جاى آر ، گويد : كيسهء زرى به من داد و گفت : آن را صرف هزينهء خود كن و در بغداد به خانهء هيچ كس وارد مشو و از آنچه ديدى كسى را مطَّلع مكن .\r\nمحمّد - راوى حديث - گويد : در آن سال از عقبه برگشتيم و حجّ نصيب ما نگرديد و غانم به خراسان برگشت و سال آينده به حجّ رفت و هدايايى براى ما فرستاد و وارد قم نشد ، حجّ كرد و به خراسان بازگشت و در آنجا درگذشت .\r\nمحمّد بن شاذان از كابلىّ روايت كند - و من او را نزد ابو سعيد هندى ديده بودم - مىگفت : او از كابل در جستجو و طلب امام بيرون آمد و درستى اين دين را در انجيل يافته بود و مهتدى شد .\r\n","description":"","footnote":"","page_name":" 168 ","page_number":168},
  {"content":"\r\nمحمّد بن شاذان در نيشابور برايم روايت كرد و گفت : به من خبر رسيد كه او به اين نواحى رسيده است و من مترصّد بودم كه او را ملاقات كرده و از اخبار او پرسش كنم . گفت پيوسته در طلب بوده و مدّتى در مدينه اقامت داشته است و با هر كس اظهار مىكرده او را مىرانده است تا آنكه يكى از مشايخ بنى هاشم به نام يحيى بن محمّد عريضى را ملاقات كرده و به او گفته است آن كس كه در طلب اويى در صرياء است ، گويد من به جانب صرياء روان شدم و در آنجا به دهليز آب پاشيده‌شده‌اى در آمدم و بر سكَّوئى نشستم ، غلام سياهى بيرون آمد و مرا راند و با من درشتى كرد و گفت از اين مكان برخيز و برو ! گفتم چنين نكنم ، آنگاه داخل خانه شد و بيرون آمد و گفت : داخل شو و من داخل شدم ، ديدم مولايم در ميان خانه نشسته است و مرا با اسم مخصوصى كه آن را كسى جز خاندانم در كابل نمىدانند نام برد و مرا از امورى مطَّلع كرد گفتم : خرجى من تمام شده است بفرمائيد نفقه‌اى به من بدهند ، فرمود : بدان كه آن به واسطهء دروغت از دستت مىرود و نفقه‌اى به من داد و آنچه همراه من بود ضايع شد امّا آنچه به من اعطا فرموده بود سالم ماند و سال ديگر به آنجا برگشتم امّا در آن خانه كسى را نيافتم .\r\n","description":"","footnote":"","page_name":" 169 ","page_number":169},
  {"content":"\r\n7 - عبيد بن زراره گويد : از امام صادق عليه السّلام شنيدم كه مىفرمود : مردم امامشان را نيابند ، او در موسم حجّ حاضر باشد و مردم را مىبيند امّا آنها او را نمىبينند .\r\n8 - عبد الله بن جعفر گويد : از محمّد بن عثمان عمرى شنيدم كه مىگفت : و الله صاحب الأمر همه ساله در موسم حجّ حاضر مىشود و مردم را مىبيند و مىشناسد و مردم نيز او را مىبينند امّا نمىشناسند .\r\n9 - عبد الله بن جعفر گويد : از محمّد بن عثمان عمرى پرسيدم : آيا صاحب الأمر را ديدى ؟ گفت : آرى و آخرين ديدار نزد بيت الله الحرام بود و مىگفت : بار الها ! آنچه به من وعده فرموده‌اى برآور .\r\n10 - عبد الله بن جعفر گويد : از محمّد بن عثمان عمرى شنيدم كه مىگفت : او - صلوات الله عليه - را ديدم كه در مستجار به پرده‌هاى كعبه آويخته بود و\r\n","description":"","footnote":"","page_name":" 170 ","page_number":170},
  {"content":"\r\nمىگفت : بار الها ! از دشمنان من انتقام بگير .\r\n11 - نسيم - خادمهء امام حسن عليه السّلام - گويد : بر صاحب الأمر عليه السّلام يك شب پس از تولَّدش وارد شدم و نزد او عطسه زدم ، فرمود : يرحمك الله ، نسيم گويد :\r\nبدان خوشحال شدم ، فرمود : آيا تو را در باب عطسه زدن مژده بدهم ؟ گفتم :\r\nآرى ، فرمود : كسى كه عطسه مىزند تا سه روز از مرگ در امان است .\r\n12 - ابو نصر طريف گويد : بر صاحب الزّمان عليه السّلام وارد شدم فرمود : برايم صندل سرخ بياور ، برايش آوردم ، سپس فرمود : آيا مرا مىشناسى ؟ گفتم :\r\nآرى ، فرمود : من كيستم ؟ گفتم : شما آقاى من و فرزند آقاى من هستيد ، فرمود :\r\nاز اين نپرسيدم ، طريف گويد : گفتم : فداى شما شوم ، برايم بيان كنيد ، فرمود : من خاتم الأوصياء هستم و خداى تعالى به واسطهء من بلا را از خاندان و شيعيانم\r\n","description":"","footnote":"","page_name":" 171 ","page_number":171},
  {"content":"\r\nبر طرف مىكند .\r\n13 - عبد الله سورى گويد : به بستان بنى عامر رفتم و پسرانى را ديدم كه در بركهء آبى بازى مىكردند و جوانى را ديدم كه بر سجاده نشسته و آستينش را بر دهانش نهاده بود ، گفتم : اين كيست ؟ گفتند : محمّد بن الحسن عليه السّلام است و شبيه پدرش بود .\r\n14 - عبد الله بن جعفر گويد : با احمد بن اسحاق نزد عمرى - رضى الله عنه - بودم و به او گفتم : من براى اطمينان قلبم از تو پرسشى دارم ، همچنان كه خداى تعالى در داستان ابراهيم فرمود : * ( أَ وَلَمْ تُؤْمِنْ قالَ بَلى وَلكِنْ لِيَطْمَئِنَّ قَلْبِي ) * . آيا صاحب مرا ديدى ؟ فرمود : آرى و براى او گردنى است مثل اين - و با هر دو دست به گردنش اشاره كرد - گويد : گفتم : اسم او چيست ؟ گفت : از جستجوى آن بپرهيز كه اين قوم مىپندارند اين نسل منقطع شده است .\r\n15 - محمّد بن صالح گويد : پس از درگذشت امام حسن عليه السّلام هنگامى كه جعفر\r\n","description":"","footnote":"","page_name":" 172 ","page_number":172},
  {"content":"\r\nكذّاب در امر ميراث منازعه مىكرد ، صاحب الزّمان از موضع نامعلومى در برابر جعفر درآمد و فرمود : اى جعفر ! براى چه متعرّض حقوق ما مىشوى ؟ جعفر متحيّر و مبهوت شد ، سپس وى از ديدگانش نهان گرديد ، بعد از آن جعفر در ميان مردم به طلب او درآمد امّا وى را نديد ، و چون مادر امام حسن - جدّهء آن حضرت - درگذشت گفته بود كه در همان سرا دفن شود و جعفر با آنها به منازعه برخاست و گفت : اين سراى من است و كسى در آن دفن نمىشود ، آن حضرت بيرون آمد و فرمود : اى جعفر ! آيا اين سراى توست ؟ سپس از ديدگانش نهان گرديد و بعد از آن آن حضرت را نديد .\r\n16 - محمّد بن أبى عبد الله اسامى بعضى از كسانى را كه بر معجزات صاحب - الزّمان عليه السّلام واقف شده و آن حضرت را زيارت كرده‌اند بدين شرح گزارش كرده است : وكلاء :\r\nبغداد : عمرى و پسرش و حاجز و بلالى و عطار .\r\nكوفه : عاصمىّ . اهواز : محمّد بن إبراهيم بن مهزيار .\r\nقم : أحمد بن إسحاق . همدان : محمّد بن صالح .\r\n","description":"","footnote":"","page_name":" 173 ","page_number":173},
  {"content":"\r\nرىّ : بسامى و أسدى كه يكى از راويان همين حديث است .\r\nآذربايجان : قاسم بن علاء . نيشابور : محمّد بن شاذان .\r\nغير وكلاء بغداد : ابو القاسم بن أبى حليس . ( 1 ) و أبو عبد الله كندى . و أبو عبد الله جنيدى . و هارون قزّاز . و نيلى . و ابو القاسم بن دبيس . ( 2 ) و أبو عبد الله بن - فروخ . و مسرور طبّاخ - كه آزادشدهء امام هادى عليه السّلام است - . و أحمد و محمّد فرزندان حسن . و إسحاق كاتب از خاندان نوبخت . و صاحب نواء . و صاحب صرّهء مختومه .\r\nهمدان : محمّد بن كشمرد . و جعفر بن حمدان . و محمّد بن هارون بن عمران .\r\nدينور : حسن بن هارون . و أحمد بن أخيه . ( 3 ) و أبو الحسن .\r\nاصفهان : ابن باذشاله . ( 4 ) صيمره : زيدان .\r\nقم : حسن بن نضر . و محمّد بن محمّد . و عليّ بن محمّد بن إسحاق . و پدرش . و حسن بن يعقوب .\r\n\r\n","description":"","footnote":"\r\n( 1 ) - في بعض النسخ « أبى حابس » و في بعضها « أبى عابس » .\r\n( 2 ) - في بعض النسخ « بن دميس » و في بعضها « رميس » . و في بعضها « دبيش » .\r\n( 3 ) - في بعض النسخ « أحمد « أخوه » .\r\n( 4 ) - في بعض النسخ « ابن پادشاكة » .\r\n","page_name":" 174 ","page_number":174},
  {"content":"\r\nرى : قاسم بن موسى . و پسرش . و أبو محمّد بن هارون . و صاحب الحصاة . و عليّ بن محمّد . و محمّد بن محمّد كلينىّ . و ابو جعفر رفاء .\r\nقزوين : مرداس و على بن أحمد . فاقتر يا قابس يا قائن : دو مرد .\r\nشهر زور : ابن الخال . فارس : محروج . ( 2 ) مرو : صاحب هزار دينار و رقعهء سفيد . و ابو ثابت .\r\nنيشابور : محمّد بن شعيب بن صالح .\r\nيمن : فضل بن يزيد . و پسرش حسن . و جعفرى . و ابن اعجمى . و شمشاطى .\r\nمصر : صاحب مولودين . ( 3 ) مكَّه : صاحب المال . و أبو رجاء .\r\nنصيبين : ابو محمّد بن الوجناء . اهواز : خصينى .\r\n17 - حسن بن وجناء گويد : در روز چهارم از حجّ پنجاه و چهارم خود در كنار خانهء خدا پس از نماز عشاء و در حجر اسماعيل و زير ناودان در سجده بودم و در دعا ناله و زارى مىكردم كه به ناگاه كسى مرا تكان داد و گفت : اى\r\n\r\n","description":"","footnote":"\r\n( 2 ) - في بعض النسخ « المحووج » .\r\n( 3 ) - في بعض النسخ المصحّحة « صاحبها المولودين » . و لعل المراد من سيجيء ذكرهما في باب ذكر التوقيعات .\r\n","page_name":" 175 ","page_number":175},
  {"content":"\r\nحسن بن وجناء برخيز ، گويد : برخاستم : كنيزى بود زرد و لاغر و سنّش چهل يا بيشتر بود ، پيش روى من حركت كرد و من نيز سؤالاتى از وى كردم تا آنكه مرا به خانهء خديجه عليها السّلام برد و در آنجا اتاقى بود كه درش در وسط حياط بود و پلَّكانى چوبى و ساجى داشت آن كنيز بالا رفت و ندايى آمد كه اى حسن بالا برو ، من نيز بالا رفتم و پشت در ايستادم و صاحب الزّمان عليه السّلام به من فرمود : اى حسن آيا مىپندارى كه از من نهانى ؟ به خدا سوگند در همهء اوقات حجّ همراهت بودم و شروع كرد اوقات مرا برشمرد ، من به روى درافتادم و احساس كردم دستى مرا نوازش مىكند برخاستم و به من فرمود : اى حسن در مدينه در خانهء جعفر بن محمّد عليهما السّلام اقامت كن و در انديشهء طعام و شراب و لباس مباش ، سپس دفترى به من داد كه در آن دعاى فرج و صلواتى بر وى بود و فرمود : اين دعا را برخوان و اين چنين بر من درود بفرست و اين دفتر را جز به دوستان لايقم مده كه خداى تعالى تو را توفيق دهد گويد : گفتم : آيا بعد از اين شما را نمىبينم ؟ فرمود : اى حسن ! اگر خداى تعالى بخواهد . گويد : از حجّ برگشتم و در خانهء جعفر بن محمّد عليهما السّلام اقامت گزيدم و گاهى از آنجا بيرون مىآمدم و براى تجديد وضوء يا\r\n","description":"","footnote":"","page_name":" 176 ","page_number":176},
  {"content":"\r\nخواب و يا افطار بدان جا بازمىگشتم و چون هنگام افطار مىآمدم كاسه‌اى بزرگ و پر آب و گرده نانى روى آن و طعامى كه در آن روز دلم مىخواست آنجا بود و آن را مىخوردم و به حدّ كفايت بود و در هنگام زمستان لباس زمستانى و در هنگام تابستان لباس تابستانى بود من در روز آب مىآوردم و در خانه مىپاشيدم و كوزه را خالى مىگذاشتم و گاهى طعام مىرسيد و بدان نيازمند نبودم و آن را شبانه به صدقه مىدادم تا آنكه همراه من است از حالم مطَّلع نشود .\r\n18 - ازدى گويد : وقتى در طواف بودم و شش شوط كرده بودم و مىخواستم شوط هفتم را به جاى آورم ناگهان جمعى را ديدم كه سمت راست كعبه حلقه زده بودند و جوانى خوشرو و خوشبو و با هيبت و وقار نزديك آنها ايستاده و با آنها سخن مىگويد و من كسى را همچون او نيكو سخن و شيرين كلام و خوش مجلس نديده بودم ، پيش رفتم تا با او سخن بگويم امّا مردم مرا راندند از بعضى از آنان پرسيدم : اين كيست ؟ گفتند : فرزند رسول الله است كه در هر سال يك روز ظاهر مىشود و براى خاصّان خود سخن مىگويد : به دو گفتم : اى سرورم ! به نزد شما\r\n","description":"","footnote":"","page_name":" 177 ","page_number":177},
  {"content":"\r\nآمده‌ام تا مرا ارشاد كنيد خدا هادى شما باشد ، ريگى به من داد و من برگشتم ، يكى از همنشينان او به من گفت : به تو چه داد ؟ گفتم : ريگى ، دستم را گشودم ديدم طلاست ، رفتم و به ناگاه به من ملحق شد و خود را در مقابل او ديدم ، فرمود : آيا بر تو حجّت ثابت و حقّ آشكار گرديد و كورى زايل گرديد ؟ آيا مرا مىشناسى ؟ گفتم : خير ، فرمود : من مهدى و قائم زمانه هستم ، من كسى هستم كه زمين را پر از عدل و داد كنم پس از جور ، زمين از حجّت خالى نمىماند و مردم بىپيشوا نباشند و اين امانتى نزد توست و آن را جز به برادران حقّ جوى خود مگو .\r\n19 - ابراهيم بن مهزيار گويد : به مدينهء رسول خدا صلَّى الله عليه و آله و سلَّم در آمدم و از اخبار خاندان ابو محمّد حسن بن علىّ عليهما السّلام تفحّص كردم و به خبرى دست نيافتم ، آنگاه براى جستجو به مكَّه آمدم و چون در طواف بودم جوانى گندمگون و زيبا و خوشسيما را ديدار كردم كه مرا به دقّت نگريست به نزد او بازگشتم در حالى كه اميدوار بودم مقصود خود را در او بيابم و چون به نزديك او رسيدم سلام كردم و او پاسخ داد ، سپس گفت : اهل كدام شهرى ؟ گفتم : مردى از اهل عراقم گفت : از\r\n","description":"","footnote":"","page_name":" 178 ","page_number":178},
  {"content":"\r\nكدام عراق ؟ گفتم : از اهواز ، گفت : مرحبا به ديدار تو ، آيا در آنجا جعفر بن حمدان حصينى را مىشناسى ؟ گفتم : داعى حقّ را لبّيك گفته است ، گفت : رحمة الله عليه چه شبهاى بلندى در عبادت گذرانيد و چقدر پاداش او بزرگ است ! آيا ابراهيم بن مهزيار را مىشناسى ؟ گفتم من خود عليّ بن مهزيارم ! مرا به گرمى در آغوش گرفت ، سپس گفت : مرحبا به تو اى ابا اسحاق ! با آن علامتى كه بين تو و ابو محمّد عليه السّلام بود چه كردى ؟ گفتم : گويا مقصود شما آن انگشترى است كه خداى تعالى آن را از ناحيهء طيّب آل محمّد ، حسن بن علىّ عليهما السّلام به من ارزانى فرمود ؟\r\nگفت : آرى مقصودم جز آن نبود ، آنگاه انگشترى را بيرون آوردم و چون در آن نگريست گريست و آن را بوسيد ، سپس نقش آن را خواند كه « يا الله يا محمّد يا علىّ » بود ، و بعد از آن گفت : پدرم فداى آن دستى باد كه تو اى انگشترى در آن مىگشتى ؟\r\nو بعد از آن سخنان ديگرى گفتيم تا آنكه فرمود : اى ابا اسحاق ! مقصد مهمّ تو پس از حجّ چه بود ؟ گفتم : سوگند به پدرتان كه مقصدى ندارم جز آنكه از مكنون آن از شما استعلام خواهم كرد . فرمود : از هر چه مىخواهى بپرس كه من ان شاء الله برايت شرح خواهم داد ، گفتم : از اخبار خاندان ابو محمّد امام\r\n","description":"","footnote":"","page_name":" 179 ","page_number":179},
  {"content":"\r\nحسن عليه السّلام چه مىدانى ؟ گفت : به خدا سوگند پيشانى محمّد و موسى فرزندان حسن بن علىّ عليهما السّلام را نورانى و درخشان مىبينم و من سفير آنها هستم كه اخبار آنها را به تو برسانم و اگر مشتاق ملاقات آنهائى و دوست دارى ديدگانت به ديدار آنها روشن شود همراه من به طائف بيا و بايد كه اين سفر از خاندانت مكتوم و پوشيده باشد .\r\nابراهيم گويد : همراه او به سمت طائف رهسپار شدم و بيابانها را در نور ديديم و فلاتى را پشت سر گذاشتيم تا آنكه خيمه‌اى پشمين بر ما نمودار گرديد كه بر بلندى ريگستانى برپا شده بود و بقاع اطراف خود را روشن كرده بود ، او نخست به درون چادر رفت تا براى ورودم اجازه بگيرد و به آنها سلام كرد و از وجودم آنها را مطَّلع گردانيد ، آنگاه بزرگتر آن دو يعنى محمّد بن الحسن عليهما السّلام بيرون آمد و او جوانى نورس و نورانى و سپيد پيشانى بود با ابروانى گشاده و گونه و بينى كشيده و قامتى بلند و نيكو چون شاخهء سرو و گويا پيشانيش ستاره‌اى درخشان بود و بر گونهء راستش خالى بود كه مانند مشك و عنبر بر صفحه‌اى نقره‌اى مىدرخشيد و بر سرش گيسوانى پرپشت و سياه و افشان بود كه روى گوشش را پوشانده بود و سيمايى داشت كه هيچ چشمى برازنده‌تر و زيباتر و با طمأنينه‌تر و\r\n","description":"","footnote":"","page_name":" 180 ","page_number":180},
  {"content":"\r\nباحياتر از آن نديده است .\r\nو چون بر من ظاهر شد شتافتم تا خود را به دو رسانم و خويشتن را به رويش افكندم و دست و پايش را بوسيدم ، آنگاه فرمود : اى ابا اسحاق ! روزگار مرا وعده مىداد كه تو را ديدار مىكنم و رابطهء قلبى ما - با وجود دورى منزل و تأخير ملاقات - همواره تو را در نظرم مجسّم مىنمود تا به غايتى كه گويا هيچ گاه از لذّت مصاحبه و خيال مشاهده يك ديگر خالى نبوده است و خدا را كه ولىّ حمد است شكر مىگويم كه ملاقات را حاصل كرد و سختى درد و دورى را به آسايش و آگاهى مبدّل ساخت .\r\nگفتم : پدر و مادرم فداى شما باد ! از روزى كه آقايم ابو محمّد عليه السّلام دعوت الهى را لبّيك گفته است پيوسته در جستجوى شما بوده‌ام و از شهرى به شهرى رفته‌ام و همهء درهاى اميد بر رويم بسته مىشد تا آنكه خداى تعالى بر من منّت نهاد و كسى را بر سر را هم قرار داد تا مرا به نزد شما آورد و شكر خدايى را سزاست كه بزرگوارى و احسان شما را به من الهام فرمود ، آنگاه خود و برادرش موسى را معرّفى و مرا به گوشه‌اى برد و فرمود : پدرم عليه السّلام از من پيمان گرفته است كه جز در سرزمينهاى نهان و دور مسكن اختيار نكنم تا امرم مخفى بماند و مكانم از مكائد\r\n","description":"","footnote":"","page_name":" 181 ","page_number":181},
  {"content":"\r\nگمراهان و خطرات مردم سركش و بدانديش در امان باشد از اين رو مرا به طرف بيابانها و شنزارها روان ساخت و پايانى در انتظار من است كه در آن گره از كار گشوده شود و فرياد و وحشت مردم بر طرف گردد . و او عليه السّلام از خزانه‌هاى حكمت و اسرار دانش آنقدر به من آموخت كه اگر شمّه‌اى از آن را برايت بازگويم از باقى آن بىنياز مىشوى .\r\nبدان اى ابا اسحاق ! كه پدرم عليه السّلام فرمود : اى پسرم ! خداى تعالى اقطار زمين و اهل طاعت و عبادتش را بدون حجّت و امام خالى نگذارد او وسيلهء كمال و تعالى آنهاست ، امامى كه پيرو وى باشند و به راه و روش وى اقتدا كنند ، و اى فرزند ! اميدوارم تو از كسانى باشى كه خداوند آنها را براى نشر حق و برچيدن اساس باطل و اعلاى دين و خاموش كردن آتش گمراهى آماده كرده است و بر تو باد كه در مكانهاى پنهان و دور ساكن شوى كه هر يك از اولياى خداى تعالى دشمنى كوبنده و ضدّى ستيزنده دارد ، خداوند جهاد با اهل نفاق و خلاف يعنى ملحدان و دشمنان را واجب مىداند ، پس زيادى دشمن تو را به وحشت نيندازد .\r\n","description":"","footnote":"","page_name":" 182 ","page_number":182},
  {"content":"\r\nو بدان كه دلهاى مردم ديندار و بااخلاص مانند پرندگانى كه ميل به آشيانه دارند مشتاق لقاى تو خواهد بود آنها در ميان خلق با ذلَّت به سر برند ولى در نزد خداى تعالى نيكوكار و عزيزند در ظاهر مردمى بيچاره و محتاجند در حالى كه چنين نيست و آنها مردمى اهل قناعت و خويشتن دارند . دين را فهميده‌اند و آن را با مبارزهء با مخالفان پشتيبانى مىكنند ، خداوند آنها را به تحمّل و استقامت در برابر ستم امتياز داده تا در آخرت كه قرارگاه ابديست مشمول عزّت واسعهء او باشند و به آنها خوى شكيبايى داده است تا عاقبت نيك و فرجامى نيكو را دريابند .\r\nاى فرزند ! در هر از نور صبر و پايدارى اقتباس كن تا به درك عمل در عاقبت فائز شوى و در نيّت خود عزّت را شعار قرار ده تا إن شاء الله از آنچه موجب حمد و ذكر جميل است برخوردار شوى ، پسرم ! گويا وقت آن رسيده كه به نصرت الهى مؤيّد باشى و پيروزى و برترى ميسّر گردد و گويا پرچمهاى زرد و سفيد را روى شانه‌هايت مىبينم كه بين حطيم و زمزم در جنبش است و گويا در اطراف حجر الأسود دسته‌هاى بيعتكنندگان و دوستان خالص تو را مىبينم كه چون رشتهء مرواريد در دو سوى گردنبند بر پيرامون تو صف كشيده‌اند و صداى\r\n","description":"","footnote":"","page_name":" 183 ","page_number":183},
  {"content":"\r\nدستها را كه با تو بيعت مىكنند مىشنوم ، كسانى به آستان تو پناه مىآورند كه خداى تعالى طهارت مولد و پاكى سرشت آنها را مىداند ، كسانى كه قلوبشان از پليدى نفاق و آلودگى شقاق پاك است و بدنشان براى ديندارى نرم و براى عداوت خشن است و براى پذيرش حقّ خوشرو هستند و متديّن به دين حقّ و اهل آن مىباشند و چون اركان و ستونهاى آنها نيرومند گردد به واسطهء اجتماع آنها طبقات ملل به امام نزديك شوند در وقتى كه آنها در سايهء درخت بزرگى كه شاخ و برگ آن بر اطراف درياچهء طبريّه سركشيده با تو بيعت كنند ، آنگاه صبح حقيقت بدمد و تيرگى باطل از ميان برود و خداوند به وسيلهء تو پشت طغيان را در هم شكند و راه و رسم ايمان را اعاده كند و به واسطهء تو استقامت آفاق عيان شود و صلح و آشتى جماعات مرافق آشكار گردد . كودك در گهواره آرزو مىكند كه برخيزد و به نزد تو آيد و وحوش صحرا مايلند كه راهى به جوار تو داشته باشند جهان به وجود تو خرّم شود و شاخه‌هاى عزّت به ظهور تو جنبش گيرد و مبانى حقّ در قرارگاه خود پابرجا گردد و رمندگان از دين به آشيانه‌هاى خود برگردند ، ابرهاى پيروزى سيل آسا بر تو ببارد و دشمنان به خناق دچار\r\n","description":"","footnote":"","page_name":" 184 ","page_number":184},
  {"content":"\r\nشده و دوستان فيروزى يابند و در روى زمين جبّار ستمگر و منكر ناسپاس و دشمن كينه‌توز و معاند بدخواه باقى نماند * ( وَمَنْ يَتَوَكَّلْ عَلَى الله فَهُوَ حَسْبُه إِنَّ الله بالِغُ أَمْرِه قَدْ جَعَلَ الله لِكُلِّ شَيْءٍ قَدْراً ) * .\r\nسپس فرمود : اى ابا اسحاق ! اين مجلس را پنهان بدار و خبر آن را جز بر اهل تصديق و برادران صادق دينى مگو و چون نشانه‌هاى ظهور بر تو آشكار گرديد با برادرانت به سوى ما بشتاب و به مركز نور يقين و روشنى چراغهاى دين مسارعت كن تا إن شاء الله به رشد و كمال نايل شوى .\r\nابراهيم بن مهزيار گويد : مدّتى نزد آن بزرگوار ماندم و از ايشان حقايق و ادلَّهء روشن و احكام نورانى را فراگرفتم و بوستان سينه را از خرّمى طبع او از حكمتهاى لطيف و دانشهاى ظريف آبيارى كردم تا به غايتى كه ترسيدم خانواده‌اى كه در اهواز بجا گذاشته‌ام به واسطهء تأخير ملاقاتشان از ميان بروند و از حضرت اجازهء مراجعت گرفتم و تنهايى و درد خود را در مفارقت و كوچ لا محالهء خود به وى باز گفتم . به من اجازه فرمود و دعاى نيكويى بدرقهء را هم كرد كه إن شاء الله ذخيرهء خود و خاندانم خواهد بود .\r\n","description":"","footnote":"","page_name":" 185 ","page_number":185},
  {"content":"\r\nو چون سفرم نزديك شد و تصميم بر كوچ گرفتم ، بامدادى براى توديع و تجديد عهد به نزد او آمدم و مبلغى كه در اختيار داشتم و بالغ بر پنجاه هزار درهم بود تقديم ايشان نمودم و مسألت كردم كه آن را بپذيرد ، او تبسّمى كرد و فرمود :\r\nاى ابا اسحاق ! آن را براى هزينهء بازگشت خود بردار زيرا سفرى طولانى و بيابانى وسيع در پيش دارى و از اينكه از آن إعراض كرديم محزون مباش ، زيرا شكر آن را مىگوئيم و يادآورى و قبول اين منّت را مىنمائيم ، خداوند در آنچه به تو ارزانى فرموده بركت عطا فرمايد و آن را مستدام بدارد و براى تو بهترين ثواب نيكوكاران و آثار مطيعان را درج كند ، و از خدا مىخواهم كه با بهرهء كافى و سلامتى كامل به نزد دوستانت برگردى و خداوند راه را برايت دشوار نسازد و در يافتن راه سرگردان نشوى ، تو را به خدا مىسپارم و إن شاء الله در سايهء لطف او باشى و ضايع و تباه نگردى .\r\nاى ابا اسحاق ! ما به عوائد احسان و فوائد انعام او قانعيم و او ما را از يارى دوستانمان مصون داشته است فقط از آنها توقّع اخلاص در نيّت و نصيحت بىغرض و محافظت بر امر آخرت و تقوى و پاكدامنى و سربلندى داريم . گويد :\r\n","description":"","footnote":"","page_name":" 186 ","page_number":186},
  {"content":"\r\nسفر خود را آغاز نمودم در حالى كه در برابر هدايت و ارشاد خداى تعالى شاكر بودم و مىدانستم كه خداى تعالى زمينش را معطَّل نگذارد و پيوسته در آن حجّت واضح و امام قائمى خواهد بود .\r\nو من اين خبر مأثور ( 4 ) و نسب مشهور را ذكر كردم تا بصيرت اهل يقين افزوده گردد و منّتى را كه خداى تعالى بر مردم نهاده است تعريف كرده باشم كه آن ايجاد نژاد پاك و تربت مزكَّى است و مقصودم اداى امانت و تسليم آن است تا خداى تعالى ملَّت هاديه و طريقهء مستقيمهء مرضيه را قوّت و عزم و تأييد و پشتيبانى و عصمت عطا فرمايد : * ( وَالله يَهْدِي مَنْ يَشاءُ إِلى صِراطٍ مُسْتَقِيمٍ ) * .\r\n20 - و از يكى از اساتيد علم حديث به نام احمد بن فارس اديب شنيدم كه مىگفت : در همدان حكايتى شنيدم و آن را براى يكى از برادرانم نقل كردم و او از من درخواست كرد كه آن را به خط خود بنويسم و چون نمىتوانستم خواهش او را ردّ كنم به ناچار نوشتم و صحّت و سقم اين داستان بر عهدهء كسى است كه آن\r\n\r\n","description":"","footnote":"\r\n( 4 ) - يعنى خبرى را كه نوشته‌اند و حكايت مىكنند و ممكن است ساختگى باشد .\r\n","page_name":" 187 ","page_number":187},
  {"content":"\r\nرا حكايت كرده است .\r\nو آن چنين است كه در همدان مردمى هستند كه به بنى راشد شهرت دارند و همهء آنها شيعه و امامى هستند ، من از آنها پرسيدم كه چرا در ميان مردم همدان تنها اين خاندان شيعه شده‌اند يكى از شيوخ آنها - كه ظاهر الصّلاح و وجيه بود - گفت : سبب آن اين است كه جدّ ما « راشد » كه نسبت ما به اوست سالى به زيارت بيت الله رفته بود ، و در بازگشت نقل مىكرد كه هنگام بازگشت از حجّ كه چند منزل را در بيابان پيموده بوديم ، ميل پيدا كردم كه از مركب فرود آيم و قدرى پياده راه بروم و چندان پياده راه رفتم كه خسته شدم و خوابم گرفت ، با خود گفتم : اندكى مىخوابم و چون دنبالهء كاروان رسيد بر مىخيزم ، گويد : خوابى سير كردم و چون از حرارت آفتاب برخاستم كسى را نديدم ، وحشت كردم نه راه را مىشناختم و نه اثرى نمايان بود آنگاه به خدا توكَّل كردم و گفتم به راهى مىروم كه او مىخواهد ، هنوز چندان نرفته بودم كه خود را در سرزمين سبز و خرّمى ديدم كه گويا به تازگى در آنجا باران باريده بود و تربتش نيكو بود ، در وسط آن سرزمين خرّم قصرى ديدم كه مانند برق شمشير مىدرخشيد ، با خود گفتم اى كاش مىدانستم اين چه قصرى است كه تاكنون آن را نديده و وصف آن\r\n","description":"","footnote":"","page_name":" 188 ","page_number":188},
  {"content":"\r\nرا نشنيده‌ام و به طرف آن رفتم و چون به در قصر رسيدم دو خدمتكار سفيد پوست را ديدم و به آنها سلام كردم و آنها نيز به گرمى پاسخ داده و گفتند : بنشين كه خداوند خير تو را خواسته است ، يكى از آنها برخاست و به درون قصر رفت و طولى نكشيد كه بيرون آمد و گفت : برخيز و به درون قصر داخل شو ، و چون درآمدم قصرى ديدم كه بهتر و روشنتر از آن نديده بودم ، خدمتكار پيش رفت و پرده‌اى را كه بر اتاقى آويخته بود بالا زد و گفت : داخل شو و من هم داخل شدم ، ديدم جوانى در وسط اتاق نشسته است و بر بالاى سرش شمشير بلندى از سقف آويخته بود كه نزديك بود نوك آن شمشير به سر آن جوان برخورد كند و آن جوان مانند ماه شب چهارده در تاريكى شبها مىدرخشيد . سلام كردم و او با لطف و نيكويى پاسخ گفت ، سپس فرمود : آيا مىدانى كه من كيستم ؟ گفتم : به خدا سوگند نمىدانم ، فرمود : من قائم آل محمّد هستم همان كس كه در آخر الزّمان با اين شمشير قيام كند - و به آن اشاره كرد - و زمين را پر از عدل و داد نمايم همان گونه كه پر از ظلم و ستم شده باشد .\r\nمن به روى در افتادم و صورت بر خاك ماليدم ، فرمود : چنين مكن و سر بردار ! تو فلان شخصى كه اهل شهرى كوهستانى به نام همدانى ، گفتم : اى سيّد و\r\n","description":"","footnote":"","page_name":" 189 ","page_number":189},
  {"content":"\r\nسرورم درست است ، فرمود : آيا ميل دارى به نزد خانوادهء خود برگردى ؟ گفتم :\r\nآرى اى آقاى من و به آنها مژدهء ديدار شما را خواهم داد و او به آن خدمتكار اشاره فرمود و خدمتكار دست مرا گرفت و كيسه‌اى به من داد و چند قدم همراه من آمد و ناگاه چشمم به سايه‌ها و درختها و منارهء مسجدى افتاد ، گفت : آيا اين شهر را مىشناسى ؟ گفتم : در نزديكى وطن ما شهرى است كه به آن اسدآباد مىگويند و اين شبيه آن است گويد گفت : اين اسدآباد است برو و راشد باش من متوجّه شدم امّا او را نديدم .\r\nبعد از آن به اسدآباد درآمدم و در آن كيسه چهل يا پنجاه دينار بود آنگاه به همدان وارد شدم و خانواده‌ام را گرد آوردم و به آنها بدان چه خداوند برايم ميسّر كرده بود مژده دادم و تا آن دينارها با ما بود روزگار خوبى داشتيم .\r\n21 - سعد بن عبد الله قمّى گويد : من شوق زيادى به گرد آورى كتابهايى داشتم كه مشتمل بر علوم مشكله و دقايق آنها باشد و در كشف حقايق از آن كتابها تلاش و كوشش مىكردم و آزمند حفظ موارد اشتباه و نامفهوم آنها بودم و بر\r\n","description":"","footnote":"","page_name":" 190 ","page_number":190},
  {"content":"\r\nآنچه از معضلات و مشكلات علمى دست مىيافتم به آسانى به كسى نمىگفتم و نسبت به مذهب اماميّه تعصّب داشتم ، از امن و سلامتى گريخته و در پى نزاع و خصومت و كينه‌ورزى و بدگويى بودم ، و فرقه‌هاى مخالف اماميّه را نكوهش مىكردم و معايب پيشوايان آنها را فاش مىگفتم و از آنها پرده‌درى مىكردم تا آنكه گرفتار يك ناصبىّ شدم كه در منازعهء عقيدتى سختگيرتر و در دشمنى كينه‌توزتر و در جدال و پيروى از باطل تندتر و در پرسش بدزبانتر و در پيروى از باطل از همه متعصّبتر بود .\r\nيك روز كه با وى مناظره مىكردم گفت : اى سعد ! واى بر تو و بر اصحاب تو شما رافضيان زبان به طعن مهاجر و انصار مىگشائيد و ولايت و امامت آنها را از ناحيهء رسول خدا انكار مىكنيد ، اين صدّيق كسى است كه بر جميع صحابه به واسطهء شرف سابقهء خود سرآمد است ، آيا نمىدانيد كه رسول خدا او را با خود به غار نبرد مگر براى آنكه مىدانست او خليفه است و او كسى است است كه در امر تأويل مقتدا است و زمام امّت اسلامى به دو واگذار مىشود و او تكيه‌گاه امّت مىگردد . تا در جمع تفرقه و جبران شكست و سدّ خلل و اقامهء حدود و\r\n","description":"","footnote":"","page_name":" 191 ","page_number":191},
  {"content":"\r\nلشكركشى براى فتح بلاد مشركين به او اعتماد شود و همان گونه كه پيامبر بر نبوّت خود مىترسيد بر خلافت خود هم مىهراسيد زيرا كسى كه در جايى پنهان مىشود يا از كسى فرار مىكند قصدش جلب مساعدت ديگران نيست و چون مىبينيم كه پيامبر به غار پناه برد و چشم به مساعدت كسى هم نداشت روشن مىشود كه مقصود پيامبر چنان كه شرح داديم حفظ جان ابو بكر بود و علىّ را در بستر خود خوابانيد چون به او اعتنايى نداشت و با او همسفر نشد زيرا كه سنگينى مىكرد و مىدانست كه اگر او كشته شود كارهاى او را ديگرى هم مىتواند انجام دهد .\r\nسعد گويد : من پاسخهاى متعدّدى به وى دادم امّا او هر يك را نقض كرد و به من باز گردانيد ، سپس گفت : اى سعد ! ايراد ديگرى دارم كه بينى رافضيان را خرد مىكند ، آيا شما نمىپنداريد كه صديقى كه از شكّ و ترديد مبرّاست و فاروقى كه حامى ملَّت اسلام بوده است منافق بودند و بىدينى خود را نهان مىكردند و در اين باب به واقعهء شب عقبه استدلال مىكنيد ، حالا به من بگو آيا صديق و فاروق از روى رغبت اسلام آوردند و يا آنكه به زور و اكراه ؟ سعد گويد : من\r\n","description":"","footnote":"","page_name":" 192 ","page_number":192},
  {"content":"\r\nانديشه كردم كه چگونه اين سؤال را از خود بگردانم كه تسليم وى نشوم و بيم آن داشتم كه اگر بگويم ابو بكر و عمر از روى ميل و رغبت اسلام آوردند او بگويد : با اين وصف ديگر پيدايش نفاق در دل آنها معنى ندارد ، زيرا نفاق هنگامى به قلب آدمى درآيد كه هيبت و هجوم و غلبه و فشار سختى انسان را ناچار سازد كه بر خلاف ميل قلبى خود چيزى را اظهار كند چنان كه خداى تعالى فرموده است :\r\n* ( فَلَمَّا رَأَوْا بَأْسَنا قالُوا آمَنَّا بِالله وَحْدَه وَكَفَرْنا بِما كُنَّا بِه مُشْرِكِينَ فَلَمْ يَكُ يَنْفَعُهُمْ إِيمانُهُمْ لَمَّا رَأَوْا بَأْسَنا ) * . ( 2 ) و اگر مىگفتم آنها به اكراه اسلام آوردند مرا مورد سرزنش قرار مىداد و مىگفت : آنجا شمشيرى نبود كه موجب وحشت آنها بشود ! سعد گويد : من با تزوير خود را از دست او رهانيدم ولى از خشم اندرونم پر شده بود و از غصّه نزديك بود جگرم پاره پاره شود ، و من پيش از آن طومارى تهيه كرده بودم و در آن چهل و چند مسألهء دشوار را نوشته بودم كه پاسخگويى براى آنها نيافته بودم و مىخواستم از عالم شهر خود احمد بن اسحاق كه مصاحب مولايمان ابو محمّد عليه السّلام بود پرسش كنم و به دنبال او رفتم ، او به قصد سرّ من راى و براى شرفيابى حضور امام عليه السّلام از قم بيرون رفته بود و در يكى از منازل راه به او\r\n\r\n","description":"","footnote":"\r\n( 2 ) - المؤمن : 85 .\r\n","page_name":" 193 ","page_number":193},
  {"content":"\r\nرسيدم و چون با او مصافحه كردم گفت : خير است ، گفتم : اوّلا مشتاق ديدار شما بودم و ثانيا طبق معمول سؤالهايى از شما دارم ، گفت : در اين مورد با هم برابر هستيم ، من هم مشتاق ملاقات مولايم ابو محمّد عليه السّلام هستم و مىخواهم مشكلاتى در تأويل و معضلاتى در تنزيل را از ايشان پرسش كنم ، اين رفاقت ميمون و مبارك است زيرا به وسيلهء آن به دريايى خواهى رسيد كه عجائبش تمام و غرائبش فانى نمىشود و او امام ما است .\r\nبعد از آن با هم به سامرّا درآمديم و به در خانهء مولايمان رسيديم اجازه خواستيم و براى ما اذن دخول صادر شد و بر شانهء احمد بن اسحاق انبانى بود كه آن را زير يك عباى طبرى پنهان كرده بود و در آن يك صد و شصت كيسهء دينار و درهم بود و سر هر كيسه را صاحبش مهر زده بود .\r\nسعد گويد : من نمىتوانم مولاى خود ابو محمّد عليه السّلام را در آن لحظه كه ديدار كردم و نور سيمايش ما را فرا گرفته بود به چيزى جز ماه شب چهارده تشبيه كنم .\r\nو بر زانوى راستش پسر بچه‌اى نشسته بود كه در خلقت و منظر مانند ستارهء مشترى بود و بر سرش فرقى مانند الفى بين دو واو بود و در پيش روى مولاى ما\r\n","description":"","footnote":"","page_name":" 194 ","page_number":194},
  {"content":"\r\nانارى طلايى بود كه نقشهاى بديعش در ميان دانه‌هاى قيمتى آن مىدرخشيد كه آن را يكى از رؤساى بصره تقديم كرده بود و در دستش قلمى بود كه چون مىخواست بر صفحهء كاغذ چيزى بنويسد آن پسر بچه انگشتانش را مىگرفت و مولاى ما آن انار طلايى را در مقابلش رها مىكرد و او را به آوردن آن سرگرم مىكرد تا او را از نوشتن باز ندارد . بر او سلام كرديم و او پاسخ گرمى داد و اشاره فرمود كه بنشينيم و چون از نوشتن نامه فارغ شد ، احمد بن اسحاق انبانش را از زير عبايش بيرون آورد و آن را در مقابلش نهاد امام عليه السّلام به آن پسر بچه نگريست و گفت : پسر جان ! مهر از هداياى شيعيان و دوستانت بردار و او گفت :\r\nاى مولاى من ! آيا رواست دست طاهر را به هداياى نجس و اموال پليدى كه حلال و حرامش به يك ديگر در آميخته است دراز كنم ؟ و مولايم فرمود : اى ابا اسحاق ! آنچه در انبان است بيرون بياور تا حلال و حرام آن را جدا كند و چون اوّلين كيسه را احمد از انبان بدر آورد آن پسر بچه گفت : اين كيسه از آن فلان بن فلان است كه در فلان محلَّهء قم ساكن است و در آن شصت و دو دينار است كه چهل و پنج دينار آن مربوط به بهاى فروش زمين سنگلاخى است كه صاحبش آن را از پدر خود به ارث برده و چهارده دينار آن مربوط به بهاى نه\r\n","description":"","footnote":"","page_name":" 195 ","page_number":195},
  {"content":"\r\nجامه و سه دينار آن مربوط به اجارهء دكانهاست .\r\nمولاى ما فرمود : پسر جان ! راست گفتى ، اكنون اين مرد را راهنمايى كن كه حرام آن كدامست ؟ گفت : وارسى كن كه آن دينار رازى كه تاريخ آن فلان سال است و نقش يك روى آن محو شده و آن قطعه طلاى آملى كه وزن آن ربع دينار است كجاست و سبب حرمتش اين است كه صاحب اين دينارها در فلان ماه از فلان سال يك من و يك چارك نخ به همسايهء بافندهء خود داده كه آن را ببافد و مدّتى بعد دزدى آن نخها را ربوده است ، آن بافنده به صاحبش خبر داده كه نخها را دزد ربوده است ، امّا صاحب نخها وى را تكذيب كرده و بجاى آن ، يك من و نيم نخ باريكتر از وى بازستانده است و از آن جامه‌اى بافته است كه اين دينار رازى و آن قطعه طلاى آملى بهاى آن است . و چون سر كيسه را باز كرد در آن نامه‌اى بود كه بر آن نام صاحب آن دينارها و مقدار آن نوشته شده بود و آن دينارها و آن قطعه طلا به همان نشانه در آن بود .\r\nسپس كيسهء ديگرى در آورد و آن كودك گفت : اين از فلان بن فلان ساكن فلان محلَّهء قم است و در آن پنجاه دينار است كه دست زدن به آن بر ما روا نيست .\r\n","description":"","footnote":"","page_name":" 196 ","page_number":196},
  {"content":"\r\nگفت : براى چه ؟ فرمود : براى آنكه آن از بهاى گندمى است كه صاحبش بر زراع خود در تقسيم آن ستم كرده است ، زيرا سهم خود را با پيمانهء تمام برداشته امّا سهم زارع را با پيمانهء ناتمام داده است ، مولاى ما فرمود : پسر جان ! راست گفتى .\r\nسپس به احمد بن اسحاق فرمود : همه را بردار و به صاحبانش برگردان و يا سفارش كن به صاحبانش برگردانند كه ما را در آن حاجتى نيست ، و جامهء آن عجوز را بياور . احمد گويد : آن لباس در جامه دانى بود كه من فراموشش كرده بودم و چون احمد بن اسحاق رفت تا آن لباس را بياورد ، ابو محمّد عليه السّلام به من نظر كرد و فرمود : اى سعد ! تو براى چه آمدى ؟ گفتم : احمد بن اسحاق مرا به ديدار مولايمان تشويق كرد ، فرمود : و مسائلى كه مىخواستى بپرسى ! گفتم : اى مولاى من آن مسائل نيز بر حال خود است ، فرمود : از نور چشمم بپرس ! و به آن پسر بچه اشاره فرمود و آن پسر بچه گفت : از هر چه مىخواهى بپرس . گفتم : اى مولى و اى فرزند مولاى ما از ناحيهء شما براى ما روايت كرده‌اند كه رسول خدا صلَّى الله عليه و آله و سلَّم طلاق زنان خود را به دست امير المؤمنين عليه السّلام قرار داد تا جايى كه در روز جمل به دنبال عايشه فرستاد و به او فرمود : تو با فتنه انگيزى خود بر\r\n","description":"","footnote":"","page_name":" 197 ","page_number":197},
  {"content":"\r\nاسلام و مسلمين غبار ستيزه پاشيدى و فرزندان خود را از روى نادانى به پرتگاه نابودى كشاندى ، اگر دست از من برندارى تو را طلاق مىدهم ، در حالى كه زنان رسول خدا صلَّى الله عليه و آله و سلَّم با وفات وى مطلَّقه شده‌اند . فرمود : طلاق چيست ؟\r\nگفتم : باز گذاشتن راه فرمود : اگر طلاق آنها با وفات رسول خدا صلَّى الله عليه و آله و سلَّم صورت مىگيرد چرا بر آنها حلال نبود كه شوهر كنند ؟ گفتم : براى آنكه خداى تعالى شوهر كردن را بر آنها حرام كرده است ، فرمود : چرا در حالى كه وفات رسول خدا راه را بر آنها باز گذاشته است ؟ گفتم : اى فرزند مولاى من ! پس آن طلاقى كه رسول خدا صلَّى الله عليه و آله و سلَّم حكمش را به امير المؤمنين عليه السّلام واگذار كرد چه بود ؟\r\nفرمود : خداى تعالى شأن زنان پيامبر را عظيم گردانيد و آنان را به شرافت مادرى امّت مخصوص كرد و رسول خدا به امير المؤمنين فرمود : اى ابا الحسن ؟\r\nاين شرافت تا وقتى براى آنها باقى است كه به طاعت خدا مشغول باشند و هر كدام آنها كه پس از من خدا را نافرمانى كند و بر تو خروج نمايد راه را براى شوهر كردن وى بازگذار و او را از شرافت مادرى مؤمنين ساقط كن .\r\nگفتم : معناى « فاحشه مبيّنه » كه چون زن در زمان عدّه مرتكب شود بر\r\n","description":"","footnote":"","page_name":" 198 ","page_number":198},
  {"content":"\r\nشوهرش رواست كه او را از خانهء خود اخراج كند چيست ؟ فرمود : مقصود از فاحشهء مبيّنه مساحقه است نه زنا ، زيرا اگر زنى زنا كند و حدّ بر او جارى شود مردى كه مىخواسته با او ازدواج كند نبايستى بخاطر اجراى حدّ از ازدواج با او امتناع ورزد امّا اگر مساحقه كند بايستى رجم شود و رجم خوارى است و كسى كه خدا فرمان رجمش را دهد او را خوار ساخته است و كسى را كه خدا خوار سازد وى را دور ساخته است و هيچ كس را نسزد كه با وى نزديكى كند .\r\nگفتم : اى فرزند رسول خدا معناى فرمان خداوند به پيامبرش موسى عليه السّلام كه فرمود : نعلين خود را بدرآر كه تو در وادى مقدّس طوى هستى چيست ، ( 1 ) كه فقهاى فريقين مىپندارند نعلين او از پوست مردار بوده است . فرمود هر كه چنين گويد به موسى افترا بسته و او را در نبوتش نادان شمرده است زيرا امر از دو حال بيرون نيست يا نماز موسى در آن روا و يا ناروا بوده است ، اگر نمازش در آن روا بوده طبعا جايز است كه به آن نعلين در آنجا پا نهد كه هر چند آن بقعه مقدّس و مطهّر باشد امّا از نماز مقدّستر و مطهّرتر نبوده است ، و اگر نماز موسى در آن روا نبوده است لازم آيد كه موسى حلال و حرام را نداند و نداند كه چه چيزى در نماز\r\n\r\n","description":"","footnote":"\r\n( 1 ) - طه : 12 .\r\n","page_name":" 199 ","page_number":199},
  {"content":"\r\nروا و چه چيزى نارواست كه اين خود كفر است .\r\nگفتم : پس مقصود از آن چيست ؟ فرمود : موسى در وادى مقدّس با پروردگارش مناجات كرد و گفت : بار الها ! من خالصانه تو را دوست دارم و از هر چه غير تو است دل شسته‌ام ، با آنكه اهل خود را بسيار دوست مىداشت .\r\nخداى تعالى به او فرمود : نعلين خود را بدر آر ، يعنى اگر مرا خالصانه دوست دارى و از هر چه غير من است دل شسته‌اى ، قلبت را از محبت اهل خود تهى ساز .\r\nگفتم : اى فرزند رسول خدا تأويل آيهء * ( « كهيعص » ) * چيست ؟ فرمود : اين حروف از اخبار غيبى است كه خداوند زكريّا را از آن مطَّلع كرده و بعد از آن داستان آن را به محمّد صلَّى الله عليه و آله و سلَّم باز گفته است و داستان آن از اين قرار است كه زكريّا از پروردگارش درخواست كرد كه اسماء خمسهء طيّبه را به او بياموزد و خداى تعالى جبرئيل را بر او فرو فرستاد و آن اسماء را به دو تعليم داد ، زكريّا چون محمّد و علىّ و فاطمه و حسن را ياد مىكرد اندوهش بر طرف مىشد و گرفتاريش زايل مىگشت و چون حسين را ياد مىكرد بغض و غصّه گلويش را مىگرفت و مىگريست و مبهوت مىشد ، روزى گفت : بار الها ! چرا وقتى آن چهار نفر را ياد مىكنم تسليت مىيابم و اندوهم بر طرف مىشود ، امّا چون\r\n","description":"","footnote":"","page_name":" 200 ","page_number":200},
  {"content":"\r\nحسين را ياد مىكنم اشكم جارى مىشود و ناله‌ام بلند مىشود ؟ خداى تعالى او را از اين داستان آگاه كرد و فرمود : كهيعص و كاف اسم كربلاست و هاء رمز هلاك عترت است و ياء نام يزيد ظالم بر حسين عليه السّلام است و عين اشاره به عطش و صاد نشان صبر او است .\r\nو چون زكريّا اين مطلب را شنيد نالان و غمين شد و تا سه روز از مسجدش بيرون نيامد و به كسى اجازه نداد كه نزد او بيايد و گريه و ناله سرداد و نوحهء او چنين بود : بار الها ! از مصيبتى كه براى فرزند بهترين خلايق خود تقدير كرده‌اى دردمندم ، خدايا ! آيا اين مصيبت را در آستانهء او نازل مىكنى ؟ و آيا جامهء اين مصيبت را بر تن علىّ و فاطمه مىپوشانى ؟ و آيا اين فاجعه را در ساحت آنها فرود مىآورى ؟ و بعد از آن مىگفت : بار الها ! فرزندى به من عطا كن تا در پيرى چشمم به دو روشن باشد و او را وارث و وصىّ من قرار ده و منزلت او را در نزد من مانند منزلت حسين قرار بده و چون او را به من ارزانى داشتى مرا شيفتهء او گردان آنگاه مرا دردمند او گردان همچنان كه حبيبت محمّد را دردمند فرزندش گرداندى ، و خداوند يحيى را به دو داد و او را دردمند وى ساخت و دورهء حمل يحيى شش ماه بود و باردارى از حسين عليه السّلام نيز شش ماه بود و براى آن نيز\r\n","description":"","footnote":"","page_name":" 201 ","page_number":201},
  {"content":"\r\nداستانى طولانى است .\r\nگفتم : اى مولاى من علَّت چيست كه مردم از برگزيدن امام براى خويشتن ممنوع شده‌اند ؟ فرمود : امام مصلح برگزينند و يا امام مفسد ؟ گفتم : امام مصلح ، فرمود : آيا امكان ندارند كه برگزيدهء آنها مفسد باشد ؟ چون كسى از درون ديگرى كه صلاح است و يا فساد مطَّلع نيست . گفتم : آرى امكان دارد ، فرمود :\r\nعلَّت همين است و براى تو دليل ديگرى بياورم كه عقلت آن را بپذيرد ، فرمود :\r\nرسولان الهى كه خداى تعالى آنها را برگزيده و بر آنها كتاب فرو فرستاده و آنها را به وحى و عصمت مؤيّد ساخته تا پيشوايان امّتها باشند چگونه‌اند ؟ آيا مثل موسى و عيسى عليهما السّلام كه پيشوايان امتند و بر برگزيدن شايسته‌ترند و عقلشان بيشتر و علمشان كاملتر آيا ممكن است منافق را به جاى مؤمن برگزينند ؟ گفتم :\r\nخير ، فرمود : اين موسى كليم الله است كه با وفور عقل و كمال علم و نزول وحى بر او از اعيان قوم و بزرگان لشكر خود براى ميقات پروردگارش هفتاد تن را برگزيد و در ايمان و اخلاص آنها هيچ گونه شك و ترديدى نداشت ، امّا منافقين را برگزيده بود ، خداى تعالى مىفرمايد : * ( وَاخْتارَ مُوسى قَوْمَه سَبْعِينَ رَجُلًا لِمِيقاتِنا ) * ( 2 ) تا\r\n\r\n","description":"","footnote":"\r\n( 2 ) - الأعراف : 155 .\r\n","page_name":" 202 ","page_number":202},
  {"content":"\r\nاين آيه : * ( لَنْ نُؤْمِنَ لَكَ حَتَّى نَرَى الله جَهْرَةً ) * تا آنجا كه فرمود : * ( فَأَخَذَتْهُمُ الصَّاعِقَةُ بِظُلْمِهِمْ ) * و چون مىبينيم كه برگزيدهء پيامبر افسد بوده و نه اصلح در حالى كه مىپنداشته آنها اصلح هستند ، مىفهميم برگزيدن مخصوص كسى است كه ما في الصّدور و ضمائر و سرائر مردم را بداند و برگزيدن مهاجرين و انصار ارزشى ندارد جايى كه برگزيدهء پيامبران به جاى افراد صالح افراد فاسد باشند .\r\nسپس مولايمان فرمود : اى سعد ! خصم تو مىگويد كه رسول اكرم صلَّى الله عليه و آله و سلَّم هنگام مهاجرت برگزيدهء اين امّت را همراه خود به غار برد چون مىدانست كه خلافت با او است و در تأويل پيشواست و زمام امور امّت به دست او خواهد افتاد و او در ايجاد اتّحاد و سدّ خلل و اقامهء حدود و اعزام جيوش براى فتح بلاد كفر معتمد است و همان گونه كه پيامبر بر نبوّت خود مىترسيد بر خلافت خود هم مىهراسيد زيرا كسى كه در جايى پنهان مىشود يا از كسى فرار مىكند قصدش جلب مساعدت ديگران نيست و علىّ را در بستر خود خوابانيد چون به او اعتنايى نداشت و با او همسفر نشد زيرا كه بر او سنگينى مىكرد و مىدانست كه\r\n","description":"","footnote":"","page_name":" 203 ","page_number":203},
  {"content":"\r\nاگر او كشته شود شخص ديگرى را نصب خواهد كرد كه بتواند كارهاى او را انجام دهد .\r\nپس چرا دعوى او را اين چنين نقض نكردى كه آيا رسول خدا صلَّى الله عليه و آله و سلَّم به زعم شما نفرمود : دوران خلافت پس از من سى سال است و اين سى سال مدّت عمر خلفاى راشدين است و گريزى نداشت جز آنكه تو را تصديق كند ، آنگاه مىگفتى : آيا همان گونه كه رسول خدا مىدانست كه خليفهء پس از وى ابو بكر است آيا نمىدانست كه پس از ابو بكر عمر و پس از عمر عثمان و پس از عثمان على خليفه خواهند بود ؟ و او راهى جز تصديق تو نداشت سپس به او مىگفتى : پس بر رسول خدا صلَّى الله عليه و آله و سلَّم واجب بود كه همهء آنها را به غار ببرد و بر جان آنها بترسد همچنان كه بر جان ابو بكر مىهراسيد و به واسطهء ترك آن سه و تخصيص ابو بكر به همراهى خود آنها را خوار نسازد .\r\nو آنگاه كه گفت : به من بگو كه اسلام صديق و فاروق آيا به طوع و رغبت بوده است يا به اكراه و اجبار ؟ چرا به او نگفتى كه اسلام آن دو از روى طمع بوده است زيرا آنها با يهوديان مجالست داشتند و از آنها از پيشگوييهاى تورات و\r\n","description":"","footnote":"","page_name":" 204 ","page_number":204},
  {"content":"\r\nساير كتب پيشينيان و داستان محمّد صلَّى الله عليه و آله و سلَّم و پايان كار او استخبار كرده بودند و آنها يادآور مىشدند كه محمّد بر عرب مسلَّط مىشود همچنان كه بخت نصر بر بنى اسرائيل مسلَّط شد و از پيروزى او بر عرب گريزى نيست همچنان كه از پيروزى بخت نصر بر بنى اسرائيل گريزى نبود جز آنكه او در دعوى نبوّت خود دروغگو بود . پس به نزد محمّد آمدند و با او در اداى شهادت * ( لا إِله إِلَّا الله ) * همراهى كردند و به طمع آنكه چون امور او استقرار يافت و احوالش استقامت گرفت به هر يك حكومت شهرى خواهد رسيد و چون از رسيدن به اين مقصد نااميد شدند نقاب بر چهره كشيدند و با عدّه‌اى از همگنان منافق خود به بالاى آن گردنه رفتند تا او را بكشند و خداى تعالى مكر آنها را بر طرف ساخت و در حالى كه خشمگين بودند برگشتند و خيرى به آنها نرسيد ، چنان كه طلحه و زبير به نزد عليّ عليه السّلام آمدند و با او به طمع آنكه هر كدام به حكومت شهرى نايل شوند بيعت كردند و چون مأيوس شدند بيعت خود را شكستند و بر او خروج كردند و خداوند هر يك از آن دو را به سرنوشت بيعتشكنان ديگر به خاك افكند .\r\nسعد گويد : سپس مولاى ما حسن بن عليّ عليه السّلام با آن پسربچه براى اقامهء نماز برخاستند و من نيز برگشتم و در جستجوى احمد بن اسحاق برآمدم و او گريان به\r\n","description":"","footnote":"","page_name":" 205 ","page_number":205},
  {"content":"\r\nاستقبال من آمد گفتم : چرا تأخير كردى ؟ و چرا گريه مىكنى ؟ گفت : آن جامه‌اى را كه مولايم فرمود گم كرده‌ام ، گفتم : گناهى بر تو نيست برو و او را خبر ده ، شتابان رفت و خندان برگشت و بر محمّد و آل محمّد صلوات فرستاد .\r\nگفتم : چه خبر ؟ گفت : آن جامه را ديدم كه زير پاى مولايم گسترده بود و روى آن نماز مىخواند .\r\nسعد گويد : خدا را سپاس گفتيم و بعد از آن تا چند روز به منزل مولايمان مىرفتيم و آن پسر بچه را نزد او نمىديدم و چون روز خداحافظى فرا رسيد با احمد بن اسحاق و دو تن از همشهريان خود بر مولايمان وارد شديم و احمد بن - اسحاق در مقابل امام ايستاد و گفت : اى فرزند رسول خدا ! هنگام كوچ فرا رسيده و محنت شدّت گرفته است ، از خداى تعالى مسألت مىكنيم كه بر جدّت محمّد مصطفى و پدرت علىّ مرتضى و مادرت سيدة النّساء و بر عمو و پدرت آن دو سرور جوانان اهل بهشت و پدرانت كه ائمّهء طاهرين هستند درود بفرستد و همچنين بر شما و فرزند شما درود بفرستد و اميدواريم كه خداى تعالى شما را برترى دهد و دشمنتان را سركوب كند و اين ملاقات را آخرين ديدار ما قرار ندهد .\r\n","description":"","footnote":"","page_name":" 206 ","page_number":206},
  {"content":"\r\nگويد : چون اين كلمات را ادا كرد مولاى ما گريست به غايتى كه اشك از ديدگانش جارى شد ، سپس فرمود : اى پسر اسحاق ! خود را در دعا به تكلَّف مينداز و افراط مكن كه تو در همين سفر به ملاقات خدا خواهى رفت ، احمد بيهوش بر زمين افتاد و چون به هوش آمد گفت : شما را به خدا و حرمت جدّتان سوگند مىدهم كه خرقه‌اى به من عطا فرمائيد تا آن را كفن خود سازم ، مولاى ما دست به زير بساط كرد و سيزده درهم بيرون آورد و فرمود : آن را بگير و جز آن را هزينه مكن كه آنچه را خواستى از دست نخواهى داد و خداى تعالى اجر نيكوكاران را ضايع نخواهد كرد .\r\nسعد گويد : در بازگشت از محضر مولايمان سه فرسخ مانده به شهر حلوان احمد بن اسحاق تب كرد و بيمارى سختى بر وى عارض شد كه از ادامهء حيات نااميد گرديد و چون به حلوان وارد شديم و در يكى از كاروانسراهاى آن فرود آمديم احمد بن اسحاق يكى از همشهريان خود را كه در آنجا ساكن بود فراخواند ، سپس گفت : امشب از نزدم بيرون برويد و مرا تنها بگذاريد ، ما از نزد او بيرون آمديم و هر يك به خوابگاه خود رفتيم . سعد گويد : نزديك صبح دستى مرا تكان\r\n","description":"","footnote":"","page_name":" 207 ","page_number":207},
  {"content":"\r\nداد ، چشم باز كردم و به ناگاه ديدم كافور خدمتكار ابو محمّد عليه السّلام است و مىگويد : أحسن الله بالخير عزاكم خدا در اين مصيبت به شما جزاى خير دهد و مصيبت شما را به نيكى جبران كند ما از غسل و تكفين دوست شما فارغ شديم ، برخيزيد و او را دفن كنيد كه او نزد آقاى شما از همه گرامىتر بود آنگاه از ديدگان ما نهان شد و ما با گريه و ناله بر بالين او حاضر شديم و حقّ او را ادا كرديم و از كار دفن او فارغ شديم . خداى او را رحمت كناد .\r\n23 - ابو جعفر محمّد بن حسن بن عليّ بن ابراهيم بن مهزيار گويد : ( 1 ) از پدرم شنيدم كه مىگفت : از جدّم عليّ بن ابراهيم مهزيار شنيدم كه مىگفت : در بسترم خوابيده بودم و در خواب ديدم كه گوينده‌اى به من مىگويد : به حجّ برو كه صاحب الزّمان را خواهى ديد . علىّ بن ابراهيم گويد : من خوشحال و خندان از خواب بيدار شدم و در نماز بودم تا آنكه سپيدهء صبح دميد و از نماز فارغ شدم و از\r\n\r\n","description":"","footnote":"\r\n( 1 ) - في بعض النّسخ « محمّد بن علي قال سمعت أبي يقول : سمعت جدّي عليّ بن مهزيار » و هو كما ترى مضطرب لأنّ عليّ بن ابراهيم أبوه دون جدّه و من اراد الاطلاع على كيفية السند و ما في المتن فليراجع طبعتنا الاولى لهذا الكتاب صفحة 465 و 466 .\r\n","page_name":" 208 ","page_number":208},
  {"content":"\r\nخانه در جستجوى كاروان حاجيان بيرون آمدم و گروهى را ديدم كه مىخواهند به حجّ بروند و به نزد اوّلين آنها شتافتم و چنين بود تا آنكه بيرون رفتند و من در اين سفر مىخواستم به كوفه بروم و چون به آنجا رسيدم از مركب خود پياده شدم و متاع خود را به برادران مورد اعتمادم سپردم و رفتم تا از آل ابو محمّد عليه السّلام جويا شوم و جستجو كردم امّا هيچ اثر و خبرى نشنيدم و با اوّلين گروه خارج شدم و در اين سفر مىخواستم به مدينه بروم و چون به آنجا درآمدم بىصبرانه از مركب پياده شدم و متاع خود را به برادران مورد اعتمادم سپردم و رفتم تا از اخبار و آثار پرسش كنم امّا نه خبرى شنيدم و نه اثرى مشاهده كردم و پيوسته چنين بودم تا آنكه مردم به سمت مكَّه حركت كردند و من هم با آنها آمدم و به مكَّه رسيدم و فرود آمدم و بنهء خود را به امينى سپردم و در جستجوى آل ابو محمّد عليه السّلام بودم امّا خبرى نشنيدم و اثرى به دست نياوردم و پيوسته بين نااميدى و اميد بودم و در كار خود انديشه مىكردم و خود را سرزنش مىنمودم تا آنكه شب دامن گسترد و با خود گفتم : انتظار مىكشم تا گرد كعبه خالى شود تا بتوانم طواف كنم و از خداى تعالى مىخواهم كه مرا به آرزوى خود برساند و چون گرد خانهء خدا خلوت شد براى طواف برخاستم كه به ناگاه جوانى نمكين و\r\n","description":"","footnote":"","page_name":" 209 ","page_number":209},
  {"content":"\r\nخوش بو را ديدم كه بردى را به كمر بسته و برد ديگر را حمايل كرده و نيز رداى خود را به گردنش برگردانيده بود . من خود را كنار كشيدم و او به من التفات كرد و گفت : اين مرد از كجاست ؟ گفتم : از اهواز ، گفت : آيا ابن الخصيب را مىشناسى ؟\r\nگفتم آرى خداى تعالى او را رحمت كند دعوت حق را لبّيك گفته است . سپس گفت : خدا رحمتش كند كه روزها روزه مىگرفت و شبها به نماز مىپرداخت و به قراءت قرآن مشغول و از دوستان ما بود ، آنگاه گفت : آيا علىّ بن ابراهيم بن - مهزيار را مىشناسى ؟ گفتم : من على هستم ، گفت : اى ابو الحسن ، أهلا و سهلا ، آيا صريحين را مىشناسى ؟ گفتم : آرى ، گفت : آنان چه كسانى هستند ؟ گفتم :\r\nمحمّد و موسى . آنگاه گفت : آن علامتى كه بين تو و ابو محمّد عليه السّلام بود چه كردى ؟\r\nگفتم : همراه من است ، گفت : نشانم بده ، آن را بيرون آوردم ، انگشترى زيبائى بود كه بر خاتم آن نوشته شده بود « محمّد و على » ، و هنگامى كه آن را ديد گريه‌اى طولانى سر داد و در همان حال گريستن مىگفت : اى ابا محمّد خدا تو را رحمت كند كه امامى عادل و فرزند امامان و پدر امام بودى ، خداوند تو را با پدرانت عليهم السّلام در بهشت اعلى سكنى دهد .\r\n","description":"","footnote":"","page_name":" 210 ","page_number":210},
  {"content":"\r\nسپس گفت : اى ابو الحسن ! به منزل برو و آماده شو تا با ما سفر كنى تا آنكه چون ثلثى از شب گذشته و دو ثلث آن باقى بود به نزد ما بيا تا إن شاء الله به آرزويت برسى . ابن مهزيار گويد : من به نزد بنهء خود برگشتم و در انديشه بودم تا پاسى از شب گذشت برخاستم و بنهء خود را فراهم آوردم و آن را نزديك مركب خود آورده و بار آن كردم و روى آن سوار شدم و خود را به آن درّه رسانيدم و به ناگاه ديدم آن جوان ايستاده است و مىگويد : أهلا و سهلا بك اى ابو الحسن ، خوشا بر تو كه اجازه يافتى ، او به راه افتاد و من هم به دنبال او و مرا از بيابان عرفات و منا گذرانيد و به پاى كوه طائف رسيديم و گفت : اى ابو الحسن پياده شو و آمادهء نماز باش ، او پياده شد و منهم پياده شدم او از نماز فارغ شد و منهم فارغ شدم آنگاه گفت : نماز صبح را مختصر برخوان و من نيز مختصر كردم ، سلام داد و روى بر خاك ماليد ، آنگاه سوار شد و به من دستور داد سوار شوم من نيز سوار شدم و به راه افتاد و من نيز به دنبالش روان شدم تا آنكه به قلَّه‌اى برآمد و گفت :\r\nببين آيا چيزى مىبينى ؟ نگريستم و مكانى خرّم و سرسبز و پردرخت ديدم ، گفتم : اى آقاى من ! مكانى خرّم و سرسبز و پردرخت مىبينم ، گفت : آيا در\r\n","description":"","footnote":"","page_name":" 211 ","page_number":211},
  {"content":"\r\nبالاى آن چيزى نمىبينى ؟ نگريستم و ناگهان خود را در مقابل تپّه‌اى ديدم كه خيمه‌اى پشمين و نورانى بر روى آن بود ، گفت : آيا چيزى ديدى ؟ گفتم : چنين و چنان مىبينم ، گفت : اى پسر مهزيار ! نفست خوش و چشمت روشن باد ! كه آرزوى هر آرزومندى آنجاست . سپس گفت : با من بيا ، رفت و منهم به دنبالش روان شدم تا به پايهء آن بلندى رسيديم ، سپس گفت : پياده شو كه اينجا هر گردن كشى خوار شود و پياده شد و من هم پياده شدم و گفت : اى پسر مهزيار ! زمام مركب را رها كن ، گفتم : آن را به چه كسى بسپارم كه كسى اينجا نيست ، گفت : اينجا حرمى است كه در آن جز دوست آمد و شد نمىكند ، و افسار مركب را رها كردم سپس به دنبال او رفتم و چون به نزديك خيمه رسيد از من سبقت گرفت و گفت : همين جا بايست تا تو را اجازه دهند ، و چيزى نگذشت كه نزد من برگشت و گفت : خوشا بر تو كه به آرزويت رسيدى ، گويد : بر آن حضرت صلوات الله عليه درآمدم و او بر بساطى كه بر آن پوست گوسفند سرخى گسترده شده بود نشسته بود و بر بالشى پوستين تكيه كرده بود ، بر او سلام كردم و مرا پاسخ داد ، در او نگريستم و رويش مانند پارهء ماه بود ، نه مدهوش و بطيء العمل و نه سريع العمل بود و قامتش\r\n","description":"","footnote":"","page_name":" 212 ","page_number":212},
  {"content":"\r\nمعتدل بود نه بلند و نه كوتاه ، پيشانيش صاف و ابروانش پيوسته و چشمانش درشت و بينىاش كشيده و گونه‌هايش هموار ، و خالى بر گونهء راستش بود . چون چشمم به دو افتاد در نعت و وصف او حيران شدم . آنگاه به من فرمود : اى پسر مهزيار ! برادرانت در عراق چگونه‌اند ؟ گفتم : تنگدست و گرفتار و شمشير بنى شيصبان پياپى بر آنها فرود مىآيد . فرمود : خدا آنها را بكشد تا كى نيرنگ مىورزند ، گويا آنها را مىبينم كه در خانه‌هاى خود كشته افتاده‌اند و امر پروردگارشان شب و روز آنها را فرا گرفته است ، گفتم : اى فرزند رسول خدا ! اين امر كى واقع خواهد شد ؟ فرمود : هنگامى كه مردمى بىفرهنگ كه خدا و رسول از آنها بيزارند ميان شما و كعبه حائل شوند و در آسمان سه سرخى پديدار شود و در آن ستونهايى سيمين و نورانى نمودار گردد و از ارمنستان و آذربايجان « سروسى » به شورش برخيزد و قصد سرزمينهاى و راى رى را داشته باشد هم آنجا كه آن كوه سياه به آن كوه سرخ بهم پيوسته و نزديك به كوه طالقان است و ميان او و مروزى نبرد سختى درگيرد كه كودكان در آن پير شوند و بزرگان در آن به نهايت پيرى رسند و كشتار در ميان آنها ظاهر گردد ، در چنين هنگامى منتظر ظهور او باشيد تا به « زوراء » درآيد و چندان در آنجا نماند و به « ماهان » وارد\r\n","description":"","footnote":"","page_name":" 213 ","page_number":213},
  {"content":"\r\nشود و بعد از آن به واسط عراق بيايد و در آنجا يك سال يا اندكى كمتر بماند سپس به سمت كوفه حركت كند و ميان آنها جنگى درگيرد كه از نجف تا حيره و غرىّ را فرا گيرد ، جنگى سخت كه عقول را زايل كند و هر دو طايفه نابود شوند و خداوند باقيماندهء آنها را درو كند .\r\nسپس اين قول خداى تعالى را برخواند : * ( بِسْمِ الله الرَّحْمنِ الرَّحِيمِ ) * امر ما در شب يا روز بر آنها درآيد و آنها را درو خواهيم كرد ، گوئيا كه از ديروز گذشته اصلا نبوده‌اند . ( 1 ) گفتم : اى آقاى من و اى فرزند رسول خدا ! مقصود از امر چيست ؟ فرمود : ما امر خدا و لشكريان او هستيم . گفتم : اى آقاى من و اى فرزند رسول خدا ! آيا وقت آن نرسيده است ؟ فرمود : * ( اقْتَرَبَتِ السَّاعَةُ وَانْشَقَّ الْقَمَرُ ) * .\r\n24 - ابو نعيم انصارىّ زيدىّ گويد : من در مكَّه بودم و با جماعتى از مقصّره كه محمودىّ و علَّان كلينىّ و ابو الهيثم دينارىّ و ابو جعفر همدانىّ كه بالغ بر سى مرد مىشديم در نزد مستجار و كنار خانهء كعبه نشسته بوديم و من در ميان ايشان جز\r\n\r\n","description":"","footnote":"\r\n( 1 ) - يونس : 24 .\r\n","page_name":" 214 ","page_number":214},
  {"content":"\r\nمحمّد بن قاسم علوىّ عقيقىّ مخلصى را نمىشناختم و در آن روز كه ششم ذى حجّهء سال دويست و نود و سه هجرى بود به ناگاه از ميان طوافكنندگان جوانى به نزد ما آمد كه دو حولهء احرام بر او بود و نعلين در دست داشت چون چشم ما به دو افتاد از هيبت او همه از جا برخاستيم و سلام كرديم ، آنگاه نشست و به راست و چپ نگريست و گفت : آيا مىدانيد كه ابو عبد الله عليه السّلام در دعاى الحاح چه مىفرمود ؟ گفتيم : چه مىفرمود ؟ گفت : مىفرمود :\r\nبار الها ! از تو درخواست مىكنم به حقّ آن اسمى كه آسمان و زمين بدان برپاست و بدان حقّ و باطل را از يك ديگر جدا مىكنى و متفرّق را گرد مىآورى و مجتمع را پراكنده مىسازى و بدان ريگها را بشمارى و كوهها را وزن كنى و درياها را پيمانه نمايى كه بر محمّد و خاندانش درود فرستى و در هر كارم فرج و گشايش قرار دهى .\r\nسپس برخاست و داخل در طواف شد و در آن هنگام به احترامش ما هم به پا خواستيم و فراموش كرديم كه به او بگوئيم : تو كيستى ؟ و چون فردا همان وقت فرا رسيد باز از صف طواف خارج شد و به نزد ما آمد و مانند روز گذشته به\r\n","description":"","footnote":"","page_name":" 215 ","page_number":215},
  {"content":"\r\nاحترام او برخاستيم و او در ميان ما نشست و به راست و چپ نگريست و گفت :\r\nآيا مىدانيد كه امير المؤمنين عليه السّلام پس از نماز فريضه چه مىگفت ؟ گفتيم : چه مىفرمود ؟ گفت : مىفرمود :\r\nبار الها ! آوازها به سوى تو بلند است و صورتها بر آستان تو بر خاك است و گردنها براى تو خاضع است و محاكمهء اعمال با توست ، اى بهترين مسئول و بهترين معطى ! اى صادق و اى خالق و اى كسى كه خلف وعده نمىكنى ، اى كسى كه دستور دعا دادى و اجابت را ضامن شدى و فرمودى : * ( ادْعُونِي أَسْتَجِبْ لَكُمْ ) * و فرمودى : * ( وَإِذا سَأَلَكَ عِبادِي عَنِّي فَإِنِّي قَرِيبٌ أُجِيبُ دَعْوَةَ الدَّاعِ إِذا دَعانِ فَلْيَسْتَجِيبُوا لِي وَلْيُؤْمِنُوا بِي لَعَلَّهُمْ يَرْشُدُونَ ) * و فرمودى : * ( يا عِبادِيَ الَّذِينَ أَسْرَفُوا عَلى أَنْفُسِهِمْ لا تَقْنَطُوا مِنْ رَحْمَةِ الله إِنَّ الله يَغْفِرُ الذُّنُوبَ جَمِيعاً إِنَّه هُوَ الْغَفُورُ الرَّحِيمُ ) * .\r\nآنگاه پس از اين دعا به راست و چپ نگريست و گفت : آيا مىدانيد كه امير المؤمنين عليه السّلام در سجدهء شكر چه مىفرمود ؟ گفتيم : چه مىفرمود ؟ گفت :\r\nمىفرمود :\r\n","description":"","footnote":"","page_name":" 216 ","page_number":216},
  {"content":"\r\nاى كسى كه پافشارى درخواستكنندگان جز بر جود و كرمش نيفزايد ، اى كسى كه خزانه‌هاى آسمان و زمين از آن اوست ، اى كسى كه خزانه‌هاى كوچك و بزرگ از آن اوست ، بدكردارى من تو را از احسان باز ندارد ، از تو درخواست مىكنم كه با من چنان كنى كه خود شايستهء آنى ، تو اهل جود و كرم و عفوى ، اى خداى من يا الله با من چنان كن كه خود شايستهء آنى ، تو بر كيفر توانايى و من سزاوار آنم ، هيچ حجّت و عذرى در پيشگاه تو ندارم و به همهء گناهان خود اقرار مىكنم ، اعتراف مىكنم تا آنها را ببخشايى و تو بهتر از من آنها را مىدانى ، به گناهان و خطاها و سيّئات خود اعتراف مىكنم ، بار الها ! ببخش و ترحّم كن و از آنچه مىدانى درگذر كه تو عزيز و كريمى .\r\nو برخاست و داخل در طواف شد و ما هم به احترامش برخاستيم و فردا همان وقت آمد و ما هم چون گذشته به استقبالش برخاستيم و در ميان ما نشست و به راست و چپ نگريست و گفت : سيد العابدين علىّ بن الحسين عليهما السّلام در سجود نمازش در اين مكان چنين مىفرمود : - و با دست به جانب حجر و ناودان اشاره كرد :\r\n« بندهء كوچك تو در آستان توست و بندهء مسكين تو به درگاه توست از تو\r\n","description":"","footnote":"","page_name":" 217 ","page_number":217},
  {"content":"\r\nچيزى را درخواست مىكنم كه غير تو بر آن توانا نيست » ، آنگاه به راست و چپ نگريست و به محمّد بن قاسم علوىّ نظر كرد و گفت : اى محمّد بن قاسم ! ان شاء الله عاقبت تو به خير خواهد بود و برخاست و داخل در طواف شد و همهء ما دعاهاى او را آموختيم و فراموش كرديم كه تا پايان روز در بارهء او گفتگو كنيم ، تا آنكه محمودى بما گفت : آيا او را شناختيد ؟ گفتيم : خير ، گفت : به خدا سوگند كه او صاحب الزّمان عليه السّلام است . گفتيم : اى ابا علىّ ! از كجا چنين مىگويى ؟ و او گفت : هفت سال است كه از درگاه خداى تعالى مسألت مىكند كه صاحب الأمر عليه السّلام را به وى بنماياند ، گفت : در شامگاه يك روز عرفه همين جوان را ديدم كه دعايى مىخواند و آن دعا را حفظ كردم . از او پرسيدم : شما كه هستيد ؟ گفت : از اين مردم ، گفتم : از كدام مردم از عرب و يا از موالى ؟ گفت : از عرب ، گفتم : از كدام عرب ؟ گفت : از شريفترين و بلندترين آنها ، گفتم : آنها چه كسانى هستند ؟ گفت : بنى هاشم ، گفتم : از كدام بنى هاشم ؟ گفت : از بلندترين و رفيعترين آنها ، گفتم : آنها چه كسانى هستند ؟ گفت : از كسانى كه جماعات مردم را شكافتند و مردم را اطعام كردند و در دل شب كه مردم در خوابند ،\r\n","description":"","footnote":"","page_name":" 218 ","page_number":218},
  {"content":"\r\nنماز گزاردند .\r\nمن دانستم كه او علوىّ است و او را به واسطهء علوى بودنش دوست داشتم و به ناگاه از نظرم نهان شد و ندانستم كه به آسمان رفت يا به زمين ، از آن مردمى كه اطرافش بودند پرسيدم : آيا اين علوىّ را مىشناسيد ؟ گفتند : آرى ، او هر ساله با ما پياده به حجّ مىآيد ، گفتم : سبحان الله ! به خدا سوگند نشانهء پياده‌روى در او نديدم و با دلى مغموم و محزون از فراقش به مزدلفه آمدم و در آن شب بيتوته كردم و در خواب رسول خدا صلَّى الله عليه و آله و سلَّم را ديدم و فرمود : اى محمّد ! آيا مطلوب خود را ديدى ؟ گفتم : اى آقاى من ! او كه بود ؟ فرمود : كسى را كه در شامگاه عرفه ديدار كردى صاحب الزّمان شماست . و چون اين داستان را از او شنيدم او را سرزنش كرديم كه چرا پيشتر ما را از آن مطَّلع نكردى و او گفت :\r\n","description":"","footnote":"","page_name":" 219 ","page_number":219},
  {"content":"\r\nمن اين داستان را فراموش كرده بودم تا آنكه ما درخواست كرديم . اين حديث را عمّار بن حسين و محمّد بن محمّد نيز به طرق خود برايم روايت كرده‌اند .\r\n25 - ابو الحسين حسن بن وجناء از پدرش و او از جدّش ( 1 ) روايت مىكند كه گفت : در خانهء امام حسن عليه السّلام بوديم كه سواران خليفه همراه جعفر كذّاب ما را فرا گرفتند و به چپاول و غارت مشغول شدند و تمام توجّه من به قائم عليه السّلام بود كه آسيبى نبيند ، گويد : در اين حال و در مقابل چشمم ناگهان او پيش آمد و از در خانه بيرون رفت ، در آن هنگام او شش ساله بود و هيچ كس او را نديد تا از ديدگان نهان شد .\r\nو از بعضى كتابهاى تاريخى به طريق و جاده ( نوشته‌ها ) نقل مىكنم و از كسى آن را سماع نكردم . از محمّد بن حسين بن عبّاد نقل است كه گفت : امام حسن عليه السّلام روز جمعه وقت نماز صبح درگذشت و در آن شب كه هشت روز از ماه ربيع الأوّل سال دويست و شصت هجرى گذشته بود نامه‌هاى بسيارى بدست خود براى\r\n\r\n","description":"","footnote":"\r\n( 1 ) - في بعض النسخ « عن جدى » .\r\n","page_name":" 220 ","page_number":220},
  {"content":"\r\nمردم مدينه نوشته بود و در آن شب كسى جز صقيل كنيز و عقيد خادم و آنكه خداى تعالى مىداند در نزد او نبودند . عقيد گويد : از ما آب جوشيدهء با مصطكى خواست و برايش آورديم ، فرمود : ابتدا نماز مىخوانم ، مرا آماده كنيد ، براى او آب وضو آورديم و دستمالى در دامنش گسترديم ، آب را از صقيل گرفت ، روى و دو دست خود را دو بار شست و بر سر و دو پايش مسحى كرد و نماز صبح را در بسترش خواند و قدح را گرفت تا بنوشد و قدح به دندانهايش مىخورد و دستش مىلرزيد و صقيل قدح را از دستش گرفت و در همان ساعت درگذشت و در سراى خود در سامرّاء كنار پدرش - صلوات الله عليهما - به خاك سپرده شد و به كرامت خداى تعالى نايل آمد و عمرش بيست و نه سال تمام بود .\r\nراوى گويد : عبّاد در اين حديث مىگويد : چون خبر وفات ابو محمّد عليه السّلام به مادرش رسيد از مدينه به سامرّاء آمد و نامش « حديث » بود و داستانهاى مفصّلى با جعفر برادر امام حسن عليه السّلام دارد و جعفر از او مطالبهء ميراث نمود و نزد سلطان از وى سعايت كرد و كشف ستر او را كه خداى تعالى فرمان به حفظ آن داده است نمود . در اين هنگام صقيل ادّعا كرد كه باردار است و او را به خانهء معتمد عبّاسىّ\r\n","description":"","footnote":"","page_name":" 221 ","page_number":221},
  {"content":"\r\nبردند و زنان و خدمهء معتمد و موفّق و زنان قاضى ابن أبى الشّوارب متعهّد شدند كه در همه حال وى را تحت مراقبت قرار دهند تا آنكه حوادث زير بر سر آنها فرود آمد : خروج يعقوب ليث صفّار و مرگ ناگهانى عبيد الله بن يحيى بن خاقان و خارج شدن آنها از سامرّا و شورش صاحب الزّنج در بصره و غير ذلك كه آنها را از توجّه به صقيل بازداشت .\r\nو ابو سهل بن نوبخت گويد : عقيد خادم مىگويد : ولىّ خدا حجّة بن الحسن - صلوات الله عليه - در شب جمعه اوّل ماه رمضان سال دويست و پنجاه و چهار هجرى به دنيا آمد و كنيهء او ابو القاسم و ابو جعفر و لقبش مهدى است و او حجّت خداى تعالى بر همهء خلايق است ، مادرش صقيل جاريه و مولدش سامرّاء و در محلَّه درب الرّاضة ( 4 ) بود و مردم در ولادت او آمد و شد كردند ، بعضى از آنها آن را\r\n\r\n","description":"","footnote":"\r\n( 4 ) - في بعض النسخ « درب الرصافة » و في بعضها « دار الرصافة » .\r\n","page_name":" 222 ","page_number":222},
  {"content":"\r\nاظهار و بعضى ديگر آن را كتمان مىكنند ، بعضى از بيان خبر او نهى مىكنند و بعضى ديگر ذكر او را آشكارا بر زبان آورند و خداوند به او داناتر است .\r\nو ابو الاديان گويد : من خدمتكار امام حسن عليه السّلام بودم و نامه‌هاى او را به شهرها مىبردم و در آن بيمارى كه منجر به فوت او شد نامه‌هايى نوشت و فرمود آنها را به مدائن برسان ، چهارده روز اينجا نخواهى بود و روز پانزدهم وارد سامرّاء خواهى شد و از سراى من صداى وا ويلا مىشنوى و مرا در مغتسل مىيابى . ابو الاديان گويد : اى آقاى من ! چون اين امر واقع شود امام و جانشين شما كه خواهد بود ؟ فرمود : هر كس پاسخ نامه‌هاى مرا از تو مطالبه كرد همو قائم پس از من خواهد بود ، گفتم : ديگر چه ؟ فرمود : كسى كه بر من نماز خواند همو قائم پس از من خواهد بود ، گفتم : ديگر چه ؟ فرمود : كسى كه خبر دهد در آن هميان چيست همو قائم پس از من خواهد بود . و هيبت او مانع شد كه از او بپرسم در آن هميان چيست ؟\r\nنامه‌ها را به مدائن بردم و جواب آنها را گرفتم و همان گونه كه فرموده بود روز پانزدهم به سامرّاء در آمدم و به ناگاه صداى وا ويلا از سراى او شنيدم و او\r\n","description":"","footnote":"","page_name":" 223 ","page_number":223},
  {"content":"\r\nرا بر مغتسل يافتم و برادرش جعفر بن علىّ را بر در سرا ديدم و شيعيان را بر در خانه‌اش ديدم كه وى را به مرگ برادر تسليت و بر امامت تبريك مىگويند ، با خود گفتم : اگر اين امام است كه امامت باطل خواهد بود ، زيرا مىدانستم كه او شراب مىنوشد و در كاخ قمار مىكند و تار مىزند ، پيش رفتم و تبريك و تسليت گفتم و از من چيزى نپرسيد ، آنگاه عقيد بيرون آمد و گفت : اى آقاى من ! برادرت كفن شده است برخيز و بر وى نمازگزار ! جعفر بن علىّ داخل شد و بعضى از شيعيان كه سمّان و حسن بن علىّ كه معتصم او را كشت و به سلمه معروف بود در اطراف وى بودند .\r\nچون به سرا درآمديم حسن بن علىّ را كفن شده بر تابوت ديدم و جعفر بن علىّ پيش رفت تا بر برادرش نماز گزارد و چون خواست تكبير گويد كودكى گندم گون با گيسوانى مجعّد و دندانهاى پيوسته بيرون آمد و رداى جعفر بن علىّ را گرفت و گفت : اى عمو ! عقب برو كه من به نماز گزاردن بر پدرم سزاوارترم . و جعفر با چهره‌اى رنگ پريده و زرد عقب رفت .\r\nآن كودك پيش آمد و بر او نماز گزارد و كنار آرامگاه پدرش به خاك سپرده شد ، سپس گفت : اى بصرى ! جواب نامه‌هايى را كه همراه توست بياور ، و آنها\r\n","description":"","footnote":"","page_name":" 224 ","page_number":224},
  {"content":"\r\nرا به او دادم و با خود گفتم اين دو نشانه ، باقى مىماند هميان ، آنگاه نزد جعفر بن علىّ رفتم در حالى كه او آه مىكشيد . حاجز وشّاء به او گفت : اى آقاى من ! آن كودك كيست تا بر او اقامهء حجّت كنيم ، گفت : به خدا سوگند هرگز او را نديده‌ام و او را نمىشناسم . ما نشسته بوديم كه گروهى از اهل قم آمدند و از حسن بن علىّ عليهما السّلام پرسش كردند و فهميدند كه او در گذشته است و گفتند : به چه كسى تسليت بگوئيم ؟ و مردم به جعفر بن علىّ اشاره كردند ، آنها بر او سلام كردند و به او تبريك و تسليت گفتند و گفتند : همراه ما نامه‌ها و اموالى است ، بگو نامه‌ها از كيست ؟ و اموال چقدر است ؟ جعفر در حالى كه جامه‌هاى خود را تكان مىداد برخاست و گفت : آيا از ما علم غيب مىخواهيد ، راوى گويد : خادم از خانه بيرون آمد و گفت : نامه‌هاى فلانى و فلانى همراه شماست و هميانى كه درون آن هزار دينار است كه نقش ده دينار آن محو شده است . آنها نامه‌ها و اموال را به او دادند و گفتند : آنكه تو را براى گرفتن اينها فرستاده همو امام است و جعفر بن علىّ نزد معتمد عبّاسىّ رفت و ماجراى آن كودك را گزارش داد ، معتمد كارگزاران خود را فرستاد و صقيل جاريه را گرفتند و از وى مطالبهء آن كودك كردند ، صقيل\r\n","description":"","footnote":"","page_name":" 225 ","page_number":225},
  {"content":"\r\nمنكر او شد و مدّعى شد كه باردار است تا به اين وسيله كودك را از نظر آنها مخفى سازد و وى را به ابن الشّوارب قاضى سپردند و مرگ ناگهانى عبيد الله بن يحيى بن خاقان و شورش صاحب زنج در بصره پيش آمد و از اين رو از آن كنيز غافل شدند و او از دست آنها گريخت * ( وَالْحَمْدُ لِلَّه رَبِّ الْعالَمِينَ ) * .\r\n26 - علىّ بن سنان موصلى گويد : پدرم گفت : چون آقاى ما ابو محمّد حسن بن علىّ عليهما السّلام درگذشت ، از قم و بلاد كوهستان نمايندگانى كه معمولا وجوه و اموال را مىآوردند درآمدند و خبر از درگذشت امام حسن عليه السّلام نداشتند و چون به سامرّاء رسيدند از امام حسن عليه السّلام پرسش كردند ، به آنها گفتند كه وفات كرده است ، گفتند : وارث او كيست ؟ گفتند : برادرش جعفر بن علىّ ، آنگاه از او پرسش كردند ، گفتند كه او براى تفريح بيرون رفته و سوار زورقى شده است شراب مىنوشد و همراه او خوانندگانى هم هستند ، آنها با يك ديگر مشورت كردند و گفتند : اينها از اوصاف امام نيست ، و بعضى از آنها مىگفتند : باز گرديم و اين\r\n","description":"","footnote":"","page_name":" 226 ","page_number":226},
  {"content":"\r\nاموال را به صاحبانشان برگردانيم .\r\nابو العبّاس محمّد بن جعفر حميرىّ قمىّ گفت : بمانيد تا اين مرد بازگردد و او را به درستى بيازمائيم . راوى گويد : چون بازگشت به حضور وى رفتند و بر او سلام كردند و گفتند : اى آقاى ما ! ما از اهل قم هستيم و گروهى از شيعيان و ديگران همراه ما هستند و ما نزد آقاى خود ابو محمّد حسن بن علىّ اموالى را مىآورديم ، گفت : آن اموال كجاست ؟ گفتند : همراه ماست ، گفت : آنها را به نزد من آوريد ، گفتند : اين اموال داستان جالبى دارد ، گفت : آن داستان چيست ؟ گفتند : اين اموال از عموم شيعه يك دينار و دو دينار گردآورى مىشود ، سپس همه را در كيسه‌اى مىريزند و بر آن مهر مىكنند و چون اين اموال را نزد آقاى خود ابو محمّد عليه السّلام مىآورديم مىفرمود : همهء آن چند دينار است و چند دينار آن از كى و چند دينار آن از چه كسى است و نام همهء آنها را مىگفت و نقش مهرها را هم مىفرمود ، جعفر گفت : دروغ مىگوئيد شما به برادرم چيزى را نسبت مىدهيد كه انجام نمىداد ، اين علم غيب است و كسى جز خدا آن را نمىداند .\r\nراوى گويد : چون آنها كلام جعفر را شنيدند به يك ديگر نگريستند و جعفر\r\n","description":"","footnote":"","page_name":" 227 ","page_number":227},
  {"content":"\r\nگفت : آن مال را نزد من آوريد ، گفتند : ما مردمى اجير و وكيل صاحبان اين مال هستيم و آن را تسليم نمىكنيم مگر به همان علاماتى كه از آقاى خود حسن بن علىّ مىدانيم ، اگر تو امامى بر ما روشن كن و الَّا آن را به صاحبانش بر مىگردانيم تا هر كارى كه صلاح مىدانند بكنند .\r\nراوى گويد : جعفر به نزد خليفه - كه در آن روز در سامرّاء بود - رفت و عليه آنها دشمنى كرد و خليفه آنها را احضار كرد و گفت : آن مال را به جعفر تسليم كنيد ، گفتند : خدا امير المؤمنين را به صلاح آورد ، ما گروهى اجير و وكيل اين اموال هستيم و آنها سپردهء مردمانى است و به ما گفته‌اند كه آن را جز با علامت و دلالت به كسى ندهيم ، و با ابو محمّد حسن بن علىّ عليهما السّلام نيز همين عادت جارى بود .\r\nخليفه گفت : چه علامتى با ابو محمّد داشتيد ؟ گفتند : دينارها و صاحبانش و مقدار آن را گزارش مىكرد ، و چون چنين مىكرد آنها را تسليم وى مىكرديم ، ما مكرّر به نزد او مىآمديم و اين علامت و دلالت ما بود و اكنون او در گذشته است ، اگر اين مرد صاحب الأمر است بايستى همان كارى را كه برادرش انجام مىداد انجام دهد و الَّا آن اموال را به صاحبانش برمىگردانيم .\r\n","description":"","footnote":"","page_name":" 228 ","page_number":228},
  {"content":"\r\nو جعفر گفت : اى امير المؤمنين اينان مردمى دروغگو هستند و بر برادرم دروغ مىبندند و اين علم غيب است . خليفه گفت : اينها فرستاده و مأمورند * ( وَما عَلَى الرَّسُولِ إِلَّا الْبَلاغُ ) * . جعفر مبهوت شد و نتوانست پاسخى بدهد و آنها گفتند :\r\nامير المؤمنين بر ما منّت نهد و كسى را به بدرقهء ما بفرستد تا از اين شهر به در رويم و چون از شهر بيرون آمدند ، غلامى نيكو منظر كه گويا خادمى بود به طرف آنها آمد و ندا مىكرد اى فلان بن فلان ! اى فلان بن فلان ! مولاى خود را اجابت كنيد ، گويد : گفتند آيا تو مولاى ما هستى ؟ گفت : معاذ الله ! من بندهء مولاى شما هستم ، نزد او بياييد ، گويند : ما به همراه او رفتيم تا آنكه بر سراى مولايمان حسن ابن علىّ عليهما السّلام وارد شديم و به ناگاه فرزندش آقاى ما قائم عليه السّلام را ديدم كه بر تختى نشسته بود و مانند پارهء ماه مىدرخشيد و جامه‌اى سبز در برداشت ، بر او سلام كرديم و پاسخ ما را داد ، سپس فرمود : همهء مال چند دينار است و چند دينار از فلانى و چند دينار از فلانى است و بدين سياق همهء اموال را توصيف كرد . سپس به وصف لباسها و اثاثيه و چهارپايان ما پرداخت و ما براى خداى تعالى به سجده افتاديم كه امام ما را به ما معرّفى فرمود و بر آستانهء وى بوسه زديم و هر\r\n","description":"","footnote":"","page_name":" 229 ","page_number":229},
  {"content":"\r\nسؤالى كه خواستيم از او پرسيديم و او جواب داد ، آنگاه اموال را نزد او نهاديم و قائم عليه السّلام فرمود كه بعد از اين مالى را به سامرّاء نبريم و فردى را در بغداد نصب مىكند كه اموال را دريافت كند و توقيعات از نزد او خارج شود ، گويد : از نزد او بيرون آمديم و به ابو العبّاس محمّد بن جعفر قمّى حميرىّ مقدارى حنوط و كفن داد و به او فرمود : خداوند تو را در مصيبت خودت اجر دهد . راوى گويد : ابو العبّاس به گردنهء همدان نرسيده درگذشت و بعد از آن اموال را به بغداد و به نزد وكلاء منصوب او مىبرديم و توقيعات نيز از نزد آنها خارج مىگرديد .\r\nمصنّف اين كتاب - رضى الله عنه - گويد : اين خبر دلالت دارد كه خليفهء امر امامت را مىشناخته است كه چيست و موضع آن كجاست و از اين رو از اين گروه و اموالى كه با آنها بود دفاع كرد و جعفر كذّاب را از مطالبهء آنها بازداشت و به آنها دستور نداد كه اموال را به جعفر تسليم كنند جز اينكه او مىخواست اين امر پنهان باشد و منتشر نشود تا مردم به سوى او راه نجويند و او را نشناسند و جعفر كذّاب هنگامى كه امام حسن عليه السّلام درگذشت بيست هزار دينار به نزد خليفه برد و\r\n","description":"","footnote":"","page_name":" 230 ","page_number":230},
  {"content":"\r\nگفت : اى امير المؤمنين ! مرتبت و منزلت برادرم حسن را براى من قرار بده ! و خليفه به دو گفت : بدان كه منزلت برادرت به واسطهء ما نبود ، بلكه به واسطهء خداى تعالى بود و ما تلاش مىكرديم كه منزلت او را تنزّل دهيم و ناچيز گردانيم ، امّا خداى تعالى از آن ابا كرد و هر روز رفعت او را افزود ، زيرا او خوددارى و خوش رفتارى و علم و عبادت داشت ، اگر تو نزد شيعيان برادرت همان منزلت را دارى نيازى به ما ندارى و اگر نزد آنها چنان منزلتى ندارى و اوصاف او هم در تو نيست در اين باب ما نمىتوانيم كارى براى تو انجام دهيم .\r\n\r\nباب 44 علَّت غيبت\r\n1 - ابو بصير از امام صادق عليه السّلام روايت كند كه فرمود : ولادت صاحب الأمر بر اين خلق پوشيده است تا چون ظهور كند بيعت احدى بر گردنش نباشد .\r\n2 - جميل بن صالح از امام صادق عليه السّلام روايت كند كه فرمود : قائم مبعوث شود\r\n","description":"","footnote":"","page_name":" 231 ","page_number":231},
  {"content":"\r\nو بيعت هيچ كس بر گردنش نباشد .\r\n3 - هشام بن سالم از امام صادق عليه السّلام روايت كند كه فرمود : قائم عليه السّلام قيام كند و بيعت هيچ كس بر گردنش نباشد .\r\n4 - حسن بن علىّ بن فضّال از امام رضا عليه السّلام روايت كند كه فرمود : گويا شيعيان را مىبينم كه در فقدان سومين پشت از فرزندانم مانند چهارپايان در طلب چراگاه برآيند امّا آن را نيابند ، گفتم : اى فرزند رسول خدا ! براى چه ؟\r\nفرمود : براى آنكه امامشان از آنها نهان شود ، گفتم : براى چه ؟ فرمود : براى آنكه چون با شمشير قيام كند بيعت هيچ كس بر گردنش نباشد .\r\n5 - ابو بصير از امام صادق عليه السّلام روايت كند كه فرمود : ولادت صاحب الأمر بر اين مردم نهان است تا چون خروج كند بيعت هيچ كس بر گردنش نباشد و خداى تعالى امر وى را در يك شب اصلاح فرمايد .\r\n","description":"","footnote":"","page_name":" 232 ","page_number":232},
  {"content":"\r\n6 - حنان بن سدير از پدرش از امام صادق عليه السّلام روايت كند كه فرمود : براى قائم ما غيبتى است كه مدّت آن به طول مىانجامد ، گفتم : اى فرزند رسول خدا ! آن براى چيست ؟ فرمود : زيرا خداى تعالى مىخواهد در او سنّتهاى پيامبران عليه السّلام را در غيبتهايشان جارى كند و اى سدير ! گريزى از آن نيست كه مدّت غيبتهاى آنها به سرآيد ، خداى تعالى فرمود : * ( لَتَرْكَبُنَّ طَبَقاً عَنْ طَبَقٍ ) * ( 1 ) يعنى : سنّتهاى پيشينيان در شما جارى است .\r\n7 - زراره گويد : امام صادق عليه السّلام فرمود : اى زراره ! گريزى از غيبت قائم نيست ، گفتم : براى چه ؟ فرمود : بر جان خود مىترسد - و با دست به شكمش اشاره كرد - .\r\n8 - زراره گويد : از امام باقر عليه السّلام شنيدم كه مىفرمود : براى قائم پيش از\r\n\r\n","description":"","footnote":"\r\n( 1 ) - الانشقاق : 19 .\r\n","page_name":" 233 ","page_number":233},
  {"content":"\r\nقيامش غيبتى است ، گفتم : براى چه ؟ فرمود : مىترسد - و با دست به شكمش اشاره كرد - .\r\n9 - زراره گويد : از امام باقر عليه السّلام شنيدم كه مىفرمود : براى قائم پيش از ظهورش غيبتى است ، گفتم : براى چه ؟ فرمود : مىترسد - و با دست به شكمش اشاره كرد - زراره گويد : مقصود قتل است .\r\n10 - زراره از امام صادق عليه السّلام روايت كند كه فرمود : براى قائم پيش از قيامش غيبتى است ، گفتم : براى چه ؟ فرمود : مىترسد ذبحش كنند .\r\n11 - عبد الله بن فضل هاشمى گويد : از امام صادق عليه السّلام شنيدم كه مىفرمود :\r\nبراى صاحب الأمر غيبت ناگزيرى است كه هر باطلجويى در آن به شكّ مىافتد ، گفتم : فداى شما شوم ، براى چه ؟ فرمود : به خاطر امرى كه ما اجازه\r\n","description":"","footnote":"","page_name":" 234 ","page_number":234},
  {"content":"\r\nنداريم آن را هويدا كنيم ، گفتم : در آن غيبت چه حكمتى وجود دارد ؟ فرمود :\r\nحكمت غيبت او همان حكمتى است كه در غيبت حجّتهاى الهى پيش از او بوده است و وجه حكمت غيبت او پس از ظهورش آشكار گردد ، همچنان كه وجه حكمت كارهاى خضر عليه السّلام از شكستن كشتى و كشتن پسر و بپاداشتن ديوار بر موسى عليه السّلام روشن نبود تا آنكه وقت جدايى آنها فرارسيد .\r\nاى پسر فضل اين امر ، امرى از امور الهى و سرّى از اسرار خدا و غيبى از غيوب پروردگار است و چون دانستيم كه خداى تعالى حكيم است ، تصديق مىكنيم كه همهء افعال او حكيمانه است اگر چه وجه آن آشكار نباشد .\r\n\r\nباب 45 توقيعات وارده از قائم عليه السّلام\r\n1 - از علىّ بن عاصم كوفى نقل است كه مىگفت : در توقيعى از صاحب الزّمان\r\n","description":"","footnote":"","page_name":" 235 ","page_number":235},
  {"content":"\r\nآمده است : ملعون است ملعون كسى كه مرا در محفل مردم نام برد .\r\n2 - محمّد بن صالح همدانى گويد : به صاحب الزّمان عليه السّلام نوشتم : خاندانم مرا آزار مىكنند و سركوفت مىزنند به واسطهء حديثى كه از پدران شما روايت شده است كه فرموده‌اند : متكفّل و خادمين ما بدترين خلق خدا هستند و امام عليه السّلام نوشتند : واى بر شما ، آيا كلام خداى تعالى را نمىخوانيد كه بين آنها و بين قريه‌هايى كه مباركشان ساختيم قريه‌هاى ظاهرى قرار داديم ، ( 1 ) به خدا سوگند ما آن قريه‌هاى مبارك و شما آن قريه‌هاى ظاهر هستيد .\r\nعبد الله بن جعفر نيز اين حديث را روايت كرده است .\r\n3 - ابو علىّ گويد از محمّد بن عثمان عمرىّ شنيدم كه مىگفت : توقيعى به خطَّى كه مىشناختم اين چنين صادر شد : لعنت خدا بر كسى باد كه مرا در مجمع مردم نام برد . ابو علىّ گويد : نامه‌اى نوشتم و پرسيدم كه فرج كى خواهد بود ؟ پاسخ آمد : تعيينكنندگان وقت دروغ مىگويند .\r\n\r\n","description":"","footnote":"\r\n( 1 ) - السبأ : 18 .\r\n","page_name":" 236 ","page_number":236},
  {"content":"\r\n4 - اسحاق بن يعقوب گويد : از محمّد بن عثمان عمرى درخواست كردم نامه‌اى را كه مشتمل بر مسائل دشوارم بود برساند و توقيعى به خط مولاى ما صاحب الزّمان عليه السّلام چنين صادر شد :\r\nخداوند تو را ارشاد كند و پايدار بدارد ، امّا سؤالى كه در بارهء منكران از خاندان ، و عموزادگان ما كردى ، بدان كه بين خداى تعالى و هيچ كس خويشاوندى نيست و كسى كه مرا انكار كند از من نيست و راه او مانند راه پسر نوح است ، امّا راه عمويم جعفر و فرزندانش راه برادران يوسف است .\r\nامّا نوشيدن آبجو حرام است و نوشيدن شلماب كه نوعى شربت است مانعى ندارد و امّا اموال شما را نمىپذيريم مگر آنكه آن را طاهر سازيد هر كه خواهد بفرستد و هر كه خواهد قطع كند كه آنچه خداى تعالى به من داده است بهتر از آن است كه به شما داده است .\r\nو امّا ظهور فرج ، آن با خداى تعالى است و تعيينكنندگان وقت دروغ مىگويند .\r\nو امّا اعتقاد كسى كه مىگويد حسين عليه السّلام كشته نشده است آن كفر و تكذيب\r\n","description":"","footnote":"","page_name":" 237 ","page_number":237},
  {"content":"\r\nو گمراهى است .\r\nو امّا حوادث واقعه ، در بارهء آن مسائل به راويان حديث ما رجوع كنيد كه آنان حجّت من بر شما هستند من نيز حجّت خدا بر آنها هستم .\r\nو امّا محمّد بن عثمان عمرى - كه درود خدا بر او و پدرش باد - مورد وثوق من است و كتاب او كتاب من است .\r\nو امّا محمّد بن علىّ بن مهزيار اهوازى ، خداى تعالى به زودى قلب او را به صلاح آورد و شكَّش را بر طرف سازد .\r\nو امّا آنچه را براى ما فرستادى از آن رو مىپذيريم كه پاكيزه و طاهر است ، و بهاى كنيز خواننده حرام است .\r\nو امّا محمّد بن شاذان بن نعيم ، او مردى از شيعيان ما اهل البيت است .\r\nو امّا ابو الخطاب محمّد بن أبى زينب اجدع ، او و اصحابش ملعونند و با همفكران او مجالست مكن كه من از آنها بيزارم و پدرانم نيز از آنها بيزار بودند .\r\nو امّا كسانى كه اموال ما را با اموال خودشان در مىآميزند ، هر كس چيزى از اموال ما را حلال شمارد و آن را بخورد همانا آتش خورده است .\r\n","description":"","footnote":"","page_name":" 238 ","page_number":238},
  {"content":"\r\nو امّا خمس ، آن بر شيعيان ما مباح است و تا هنگام ظهور امر ما از آن معافند تا ولادتشان پاكيزه شود و نه خبيث .\r\nو امّا پشيمانى گروهى كه در دين خداى تعالى به واسطهء آنچه به ما دادند شكّ كردند ، ما از هر كسى كه فسخ بيعت كند بيعتمان را برداشتيم و نيازى به عطاى شكّكنندگان نيست .\r\nو امّا علت وقوع غيبت ، خداى تعالى مىفرمايد : * ( يا أَيُّهَا الَّذِينَ آمَنُوا لا تَسْئَلُوا عَنْ أَشْياءَ إِنْ تُبْدَ لَكُمْ تَسُؤْكُمْ ) * ( 1 ) ، بر گردن همهء پدرانم بيعت سركشان زمانه بود امّا من وقتى خروج نمايم بيعت هيچ سركشى بر گردنم نيست .\r\nو امّا وجه انتفاع از من در غيبتم ، آن مانند انتفاع از خورشيد است چون ابر آن را از ديدگان نهان سازد و من امان اهل زمينم همچنان كه ستارگان امان اهل آسمانها هستند و از امورى كه سودى برايتان ندارد پرسش نكنيد و خود را در آموختن آنچه از شما نخواسته‌اند به زحمت نيفكنيد و براى تعجيل فرج بسيار دعا كنيد كه همان فرج شماست و اى اسحاق بن يعقوب ! درود بر تو و بر پيروان\r\n\r\n","description":"","footnote":"\r\n( 1 ) - المائدة : 102 .\r\n","page_name":" 239 ","page_number":239},
  {"content":"\r\nهدايت باد .\r\n5 - محمّد بن شاذان گويد : مقدارى مال براى قائم عليه السّلام در نزد من فراهم آمد كه از پانصد درهم بيست درهم كمتر بود و من ناخوش داشتم كه آن را ناقص بفرستم ، بنا بر اين از مال خود آن را كامل گردانيده و نزد محمّد بن جعفر فرستادم و ننوشتم كه چقدر آن از من است ، محمّد بن جعفر قبض آن را برايم فرستاد كه در آن آمده بود : پانصد درهم رسيد كه بيست درهم آن از توست .\r\n6 - اسحاق بن يعقوب گويد : از شيخ عمرى - رضى الله عنه - شنيدم كه مىگفت : با مردى شهرى مصاحبت داشتم و به همراه او مالى براى قائم عليه السّلام بود و آن را براى او فرستاد و آن مال را به او برگردانيد و به او گفتند : حق عموزادگانت را كه بالغ بر چهار صد درهم است از آن خارج كن ، آن مرد متحيّر و مبهوت و متعجّب گرديد و حسابرسى كرد و در دستش مزرعه‌اى بود كه متعلَّق به عموزادگانش بود كه مقدارى از آن را به آنها تسليم كرده بود ولى بقيهء آن را به آنها واگذار\r\n","description":"","footnote":"","page_name":" 240 ","page_number":240},
  {"content":"\r\nنكرده بود و سهم آنان از آن مال چنان كه فرموده بود چهار صد درهم گرديد ، پس آن را از مال خود خارج ساخت و باقى را فرستاد و او آن را پذيرفت .\r\n7 - گروهى از اصحاب ما روايت كرده‌اند كه غلامى را نزد ابو عبد الله بن جنيد كه در واسط بود فرستادند و گفتند كه آن را بفروشد ، آن را فروخت و بهاى آن را گرفت و چون آنها را به ترازو گذاشت هيجده قيراط و يك حبّه كم آمد و از مال خود هيجده قيراط و يك حبّه وزن كرد و بدان افزود و فرستاد [ امام 
  ] يك دينار از آن مال را برگردانيد كه وزن آن هيجده قيراط و يك حبّه بود .\r\n8 - از محمّد بن ابراهيم بن مهزيار نقل شده است كه در حال شكّ و ترديد وارد عراق شد و اين توقيع براى وى صادر گرديد : به مهزيارى بگو آنچه را از دوستان آن سامان حكايت كردى فهميديم ، به آنها بگو آيا قول خداى تعالى را نشنيديد كه مىفرمايد : * ( يا أَيُّهَا الَّذِينَ آمَنُوا أَطِيعُوا الله وَأَطِيعُوا الرَّسُولَ وَأُولِي الأَمْرِ مِنْكُمْ ) * آيا اين دستور تا روز قيامت نيست ؟ آيا خداى تعالى پناهگاههايى براى شما قرار نداده است كه بدان پناهنده شويد ؟ آيا از زمان آدم عليه السّلام تا زمان\r\n","description":"","footnote":"","page_name":" 241 ","page_number":241},
  {"content":"\r\nامام گذشته ابو محمّد صلوات الله عليه اعلام هدايت براى شما قرار نداده است ؟ و اگر علمى نهان شد علمى آشكار نگرديد و اگر ستاره‌اى افول كرد ستاره‌اى ندرخشيد ؟ و چون خداى تعالى ابو محمّد را قبض روح كرد پنداشتيد كه او رابطهء بين خود و خلقش را قطع كرده است ؟ هرگز چنين نبوده و تا روز قيامت چنين نخواهد بود در آن روز امر خداى تعالى ظاهر شود و آنان ناخشنود باشند .\r\nاى محمّد بن ابراهيم ! براى چيزى كه بخاطر آن آمدى شكّ به خود راه مده كه خداى تعالى زمين را از حجّت خالى نگذارد ، آيا پدرت پيش از وفاتش به تو نگفت : هم اكنون بايد كسى را حاضر كنى كه اين دينارهايى را كه نزد من است وزن كند و چون دير شد و شيخ بر جان خود ترسيد كه به زودى بميرد به تو گفت :\r\nآنها را تو خود وزن كن و كيسهء بزرگى به تو داد و تو سه كيسه داشتى و يك كيسه كه دينارهاى گوناگون در آن بود ، آنها را وزن كردى و شيخ با خاتم خود آنها را مهر كرد و گفت تو هم آنها را مهر كن ، اگر زنده ماندم كه خود مىدانم چه كنم و اگر مردم ، تو اوّلا در بارهء خود و ثانيا در بارهء من از خدا بپرهيز و مرا خلاص كن و چنان باش كه به تو گمان دارم ، خدا تو را رحمت كند آن دينارهايى را كه از ما بين\r\n","description":"","footnote":"","page_name":" 242 ","page_number":242},
  {"content":"\r\nنقدين از حساب ما جدا كردى و ده و اندى دينار است بيرون كن و از جانب خود آنها را مسترد كن كه زمانه بسيار سخت است و * ( حَسْبُنَا الله وَنِعْمَ الْوَكِيلُ ) * .\r\nمحمّد بن ابراهيم گويد : براى ديدار به عسكر رفتم و قصد ناحيهء مقدّسه را داشتم ، زنى مرا ديد و گفت : آيا تو محمّد بن ابراهيمى ؟ گفتم : آرى ، گفت : بازگرد كه در اين هنگام به مقصود نمىرسى و شب هنگام مراجعت كن كه در به رويت باز است داخل در سرا شو و قصد آن اتاقى را كن كه چراغش روشن است و من هم چنان كردم و قصد آن در را كردم و به ناگاه ديدم كه باز است داخل در سرا شدم و قصد همان اتاقى را كردم كه توصيف كرده بود و در اين بين كه خود را ميان دو قبر ديدم و گريه و ناله مىكردم ناگهان صدايى را شنيدم كه مىگفت : اى محمّد ! تقواى الهى پيشه ساز و از گذشته توبه كن كه كار بزرگى را عهده‌دار شدى .\r\n9 - نصر بن صبّاح بلخىّ گويد : كاتبى در مرو براى خوزستانىّ بود كه نصر نام او را به من گفت و هزار دينار نزد او براى ناحيهء مقدّسه گرد آمده بود و با من مشورت كرد ، گفتم : آن را به نزد حاجزى بفرست ، گفت : اگر روز قيامت خداى\r\n","description":"","footnote":"","page_name":" 243 ","page_number":243},
  {"content":"\r\nتعالى از من سؤال كرد آيا بر گردن مىگيرى ؟ گفتم : آرى ، نصر گويد : از او جدا شدم و بعد از دو سال به نزد او آمدم و او را ديدار كردم و از آن مال پرسيدم ، گفت : دويست دينار آن را به توسّط حاجزى فرستاده است و وصول آن و دعاى خير براى او صادر شده است و به او نوشته است كه مال هزار دينار بوده است و دويست دينار فرستاده‌اى و اگر خواستى از طريق كسى اقدام كنى اسدى در رى است از طريق او اقدام كن .\r\nنصر گويد : اندكى بعد خبر مرگ حاجز رسيد و شديدا بىتاب و مغموم شدم .\r\nگفتم چرا بىتاب و مغموم مىشوى در حالى كه خداى تعالى با دو دلالت بر تو منّت نهاده است ، يكى آنكه مبلغ مال را به تو اخبار كرده و ديگر آنكه خبر مرگ حاجزى را ابتداء به تو داده است .\r\n10 - نصر بن صبّاح گويد : مردى از اهالى بلخ پنج دينار به توسّط حاجزى فرستاد و نامه‌اى نوشت و نام خود را در آن تغيير داد ، رسيدى به نام و نسب وى به همراه دعاى خير برايش صادر شد .\r\n11 - محمّد بن شاذان گويد : مردى از اهالى بلخ مالى را فرستاد نامه‌اى ضميمهء\r\n","description":"","footnote":"","page_name":" 244 ","page_number":244},
  {"content":"\r\nآن بود كه در آن نوشته‌اى نبود و انگشت خود را بىآنكه چيزى را نوشته باشد روى آن چرخانيده بود و به نامه‌رسان گفت : اين مال را ببر و هر كس داستان آن را به تو باز گفت و پاسخ نامه را داد مال را به او بده آن مرد به محلَّهء عسكر رفت و به سراغ جعفر رفت و داستان را به او گفت . جعفر گفت : آيا تو به بداء اقرار دارى ؟ آن مرد گفت : آرى ، گفت : براى صاحب تو بدا شده است و به تو امر كرده است كه اين مال را به من بدهى ، نامه‌رسان گفت : اين جواب مرا قانع نمىسازد و از نزد او بيرون آمد و در ميان اصحاب ما مىچرخيد و اين توقيع براى او صادر شد : اين مال ، در معرض خطر و بالاى صندوقى بوده است و دزدان بر آن خانه درآمده و محتويات صندوق را برده ولى مال سالم مانده است و جواب نامه در همان رقعه نوشته شده بود كه وقتى انگشت را روى نامه مىچرخانيدى التماس دعا داشتى خداوند به تو چنان كند و چنان كرد .\r\n12 - محمّد بن صالح گويد : وقتى ابن عبد العزيز باداشاله را به زندان افكند نامه‌اى به او نوشتم كه در بارهء او دعا كند و اجازه دهد كنيزى اختيار كنم تا از او داراى فرزند شوم و توقيعى چنين صادر شد : او را اختيار كن و خداوند هر چه\r\n","description":"","footnote":"","page_name":" 245 ","page_number":245},
  {"content":"\r\nخواهد كند و زندانى را خلاص گرداند .\r\nپس كنيز را براى داشتن فرزند اختيار كردم و فرزندى به دنيا آورد و بعد از آن مرد و آن زندانى در همان روزى كه توقيع به دستم رسيد آزاد شد .\r\nگويد : ابو جعفر برايم گفت : فرزندى برايم به دنيا آمد و نامه‌اى نوشتم و اجازه خواستم تا در روز هفتم يا هشتم او را غسل دهم ، پاسخى ننوشت و آن فرزند در روز هشتم درگذشت بعد از آن نامه‌اى نوشتم و درگذشت او را خبر دادم توقيعى چنين صادر شد : خداوند غير او و غير او را جانشين وى كند و نام اوّلى را احمد و نام دومى را جعفر بگذار . و چنان شد كه او فرموده بود و نهانى با زنى ازدواج كردم و با وى آميزش كردم و باردار شد و دخترى به دنيا آورد ، مغموم و تنگدل شدم و نامه‌اى گله آميز نوشتم ، جواب آمد كه به زودى از آن كفايت مىشوى و چهار سال پس از آن زندگى كرد و سپس درگذشت و نامه‌اى رسيد كه خداى تعالى صبور و شما عجول هستيد .\r\nگويد : چون خبر مرگ ابن هلال - لعنه الله - رسيد ، شيخ نزد من آمد و گفت :\r\nآن كيسه‌اى را كه نزد توست بيرون آور ، كيسه را به او دادم و نامه‌اى به من داد كه در آن نوشته شده بود : امّا آنچه در بارهء صوفى ظاهر ساز - يعنى هلالى - يادآور\r\n","description":"","footnote":"","page_name":" 246 ","page_number":246},
  {"content":"\r\nشدى ، خداوند عمر او را قطع كرد و پس از مرگش توقيعى چنين صادر شد : او قصد ما كرد و ما صبر پيشه ساختيم و خداوند به نفرين ما عمر او را قطع كرد .\r\n13 - حسن بن فضل يمانىّ گويد : قصد سامرّاء كردم و يك كيسهء دينار و دو جامه برايم آوردند و من آنها را برگردانيدم و با خود گفتم : آيا منزلت من نزد آنها اين مقدار است و فريفته شدم ، بعد از آن پشيمان شدم و نامه‌اى نوشتم و عذرخواهى و استغفار كردم و گوشه‌اى رفته و با خود مىگفتم : به خدا سوگند اگر آن كيسه را به من بازگردانند ، گرهء آن را باز نكنم و آن را خرج نكنم تا آنكه آن را به نزد پدرم برم كه او داناتر از من به آن است گويد : آن كسى كه كيسه را از من گرفت اشاره‌اى نكرد و مرا از آن كار باز نداشت ، آنگاه براى او نامه‌اى چنين صادر شد : خطا كردى كه به او نگفتى كه بسا ما اين عمل را با دوستانمان مىكنيم و بسا آنها از ما چنين درخواست مىكنند تا بدان تبرّك جويند ، و براى من نيز نامه‌اى چنين صادر شد : خطا كردى كه احسان ما را باز گردانيدى و چون از خداى تعالى استغفار كنى او تو را مىآمرزد و اگر قصد و نيّت تو آن است كه به آن كيسه دست نزنى و چيزى از آن را در راه خرج نكنى آن را به تو نخواهيم\r\n","description":"","footnote":"","page_name":" 247 ","page_number":247},
  {"content":"\r\nداد امّا آن دو جامه براى آن است كه در آن محرم شوى .\r\nگويد : نامه‌اى در دو موضوع نوشتم و موضوع سومى هم در نظرم بود و با خود گفتم ممكن است از آن ناخشنود گردد ، و آنگاه پاسخ آن دو موضوع و پاسخ موضوع سومى كه ننوشته بودم صادر گرديد .\r\nگويد : براى تبرّك درخواست مالى كردم و او آن را در خرقه‌اى سفيد برايم فرستاد و آن در محمل همراهم بود ، در عسفان شترم رميد و محملم فرو افتاد و هر چه در آن بود پراكنده شد ، متاع خود را فراهم آوردم امّا آن كيسه مفقود گرديد و در جستجوى آن تلاش بسيارى كردم تا به غايتى كه يكى از همراهانم گفت : در جستجوى چه چيزى ؟ گفتم : كيسه‌اى كه همراهم بود ، گفت : در آن چه بود ؟\r\nگفتم : هزينهء سفرم ، گفت : كسى را ديدم كه آن را برداشت و برد و پيوسته از آن مىپرسيدم تا آنكه از پيدا كردن آن نااميد شدم و چون به مكَّه رسيدم و جامه‌دان خود را گشودم ، ناگهان اوّلين چيزى كه به چشمم خورد آن كيسه بود با آنكه آن خارج از آن محمل بود و هنگامى كه متاعم پراكنده گرديد بود از آن بيرون افتاده بود .\r\nگويد : در بغداد از طول اقامتم دلتنگ شدم و با خود گفتم : مىترسم در اين\r\n","description":"","footnote":"","page_name":" 248 ","page_number":248},
  {"content":"\r\nسال نه حجّ بجا آورم و نه به منزلم بازگردم و به جانب ابو جعفر رفتم تا پاسخ نامه‌اى را كه نوشته بودم دريافت كنم ، گفت : به مسجدى كه در فلان مكان است برو و مردى به سراغ تو خواهد آمد و پاسخ حوائج تو را خواهد داد ، به آن مسجد رفتم و در آنجا بودم كه مردى وارد شد و چون به من نگريست سلام كرد و خنديد و گفت : تو را مژده مىدهم كه در اين سال به حجّ مىروى و ان شاء الله سالم به نزد خانواده‌ات بازمىگردى .\r\nگويد : نزد ابن وجناء رفتم و از او درخواست كردم كه مركب و كجاوه‌اى برايم كرايه كند و او را ناخشنود ديدم بعد از چند روز او را ديدم و گفت : چند روز است كه در جستجوى تو هستم ، ابتداء براى من نوشته و دستور داده است كه مركب و كجاوه‌اى براى تو كرايه كنم . حسن برايم گفت كه او در اين سال برده دلالت واقف گرديده است * ( وَالْحَمْدُ لِلَّه رَبِّ الْعالَمِينَ ) * .\r\n14 - علىّ بن محمّد شمشاطىّ فرستادهء جعفر بن ابراهيم يمانىّ گويد : در بغداد بودم و قافلهء يمنيها آمادهء حركت بود نامه‌اى نوشتم و اجازهء مسافرت با آنها را درخواستم ، پاسخ آمد كه با آنها مرو كه در اين سفر خيرى براى تو نيست و در\r\n","description":"","footnote":"","page_name":" 249 ","page_number":249},
  {"content":"\r\nكوفه بمان . قافله حركت كرد و پسران حنظله بر آنها تاختند و اموالشان را غارت كردند . گويد : نامه‌اى نوشتم و اجازه خواستم كه از راه دريا مسافرت كنم . پاسخ آمد كه چنين مكن و در آن سال كشتيهاى جنگى راه را بر كشتيهاى مسافرى مىبستند و اموالشان را مىربودند .\r\nگويد : براى زيارت به محلَّهء عسكر رفتم و هنگام مغرب در مسجد جامع بودم كه غلامى نزد من آمد و گفت : برخيز ، گفتم : من كيستم و برخيزم به كجا روم ؟\r\nگفت : تو علىّ بن محمّد فرستادهء جعفر بن ابراهيم يمانىّ هستى ، برخيز تا به منزل رويم ، گويد : هيچ يك از ياران ما آمدنم را نمىدانست ، گفت : برخاستم و به منزلش رفتم و از داخل منزل اجازهء ديدار خواستم و به من اجازه داد .\r\n15 - ابو رجاء مصرىّ ( 2 ) گويد كه من پس از درگذشت ابو محمّد عليه السّلام تا دو سال در جستجوى امام بودم و چيزى به دست نياوردم و در سال سوم در مدينه و در محلَّهء صرياء در جستجوى فرزند ابو محمّد عليه السّلام بودم و ابو غانم از من درخواست كرده بود كه شام را نزد او باشم و من نشسته بودم و فكر مىكردم و با\r\n\r\n","description":"","footnote":"\r\n( 2 ) - في بعض النسخ « البصرى » .\r\n","page_name":" 250 ","page_number":250},
  {"content":"\r\nخود مىگفتم : اگر چيزى بود پس از سه سال ظاهر مىگرديد ، ناگهان هاتفى كه صدايش را شنيدم ولى او را نديدم گفت : اى نصر بن عبد ربّه ( 1 ) به اهل مصر بگو : به رسول خدا - صلَّى الله عليه و آله و سلَّم - ايمان آورده‌ايد ، آيا او را ديده‌ايد ؟ نصر گويد : من خودم هم نام پدرم را نمىدانستم زيرا من در مدائن به دنيا آمدم و پدرم درگذشت و نوفلى مرا با خود به مصر برد و در آنجا بزرگ شدم و چون آن صوت را شنيدم شتابان برخاستم و به نزد ابو غانم نرفتم و راه مصر را در پيش گرفتم .\r\nگويد : دو مرد مصرى در بارهء دو فرزندشان نامه نوشته بودند و براى آنها چنين صادر شد : امّا تو اى فلانى ! خداوند [ در مصيبت 
  ] اجرت دهد و براى ديگرى دعا فرموده بود و فرزند آنكه وى را تسليت گفته بود درگذشت .\r\n16 - ابو محمّد وجنايى گويد : چون امور شهر مضطرب شد و فتنه برخاست تصميم گرفتم در بغداد بمانم و هشتاد روز ماندم آنگاه شيخى آمد و گفت : به شهر خود بازگرد . من ناخرسند از بغداد بيرون آمدم و چون به سامرّاء رسيدم قصد كردم آنجا بمانم چون به من خبر رسيده بود كه شهر مضطرب است ، بيرون آمدم و\r\n\r\n","description":"","footnote":"\r\n( 1 ) - في بعض النسخ « نصر بن عبد اللَّه » .\r\n","page_name":" 251 ","page_number":251},
  {"content":"\r\nهنوز به منزل نرسيده بودم كه همان شيخ به استقبالم آمد و نامه‌اى از خانواده‌ام آورد كه نوشته بودند شهر آرام شده و آمدن مرا درخواست كرده بودند .\r\n17 - محمّد بن هارون گويد : از اموال امام عليه السّلام پانصد دينار بر ذمّهء من بود شبى در بغداد بودم و طوفان و ظلمت آنجا را فرا گرفته بود و هراس شديدى بر من مستولى شد و در انديشهء دينى بودم كه بر ذمّه داشتم ، با خود گفتم : چند دكَّان به پانصد و سى دينار خريده‌ام آنها را به امام عليه السّلام به پانصد دينار مىفروشم ، گويد : مردى آمد و آن دكَّانها را تحويل گرفت با آنكه نامه‌اى در اين باب پيش از آنكه چيزى بر زبان آورم ننوشته بودم و به احدى هم خبر نداده بودم .\r\n18 - ابو القاسم : ابن أبى حليس گويد : هر ساله در نيمهء شعبان مقام عسكريين را زيارت مىكردم سالى پيش از ماه شعبان به محلَّهء عسكر درآمدم و قصد داشتم در شعبان به زيارت نروم چون ماه شعبان فرا رسيد با خود گفتم زيارت معهود خود را فرو ننهم و براى زيارت بيرون آمدم و هر وقت كه براى زيارت به محلَّهء عسكر وارد مىشدم با نامه يا رقعه‌اى آنها را مطَّلع مىكردم ولى اين بار به\r\n","description":"","footnote":"","page_name":" 252 ","page_number":252},
  {"content":"\r\nابو القاسم حسن بن احمد وكيل گفتم : ورود مرا به آنها اطَّلاع ندهد تا زيارتم خالصانه باشد .\r\nگويد : ابو القاسم تبسّم كنان نزد من آمد و گفت : اين دو دينار را براى من فرستاده‌اند و گفته‌اند آن را به حليسىّ بده و به او بگو : هر كس در كار خداى تعالى باشد خداى نيز در كار او خواهد بود . گويد : در سامرّاء سخت بيمار شدم به گونه‌اى كه ترسيدم و خود را براى مرگ آماده كردم ، آنگاه كوزه‌اى برايم فرستاد كه در آن بنفسجين ( بر وزن ترنجبين ) بود و دستور رسيد كه از آن استفاده كنم و هنوز از آن فارغ نشده بودم كه از بيمارى خود بهبود يافتم * ( وَالْحَمْدُ لِلَّه رَبِّ الْعالَمِينَ ) * .\r\nگويد : بدهكارى داشتم كه مرد و نامه‌اى نوشتم و اجازه خواستم كه نزد ورثهء او در واسط بروم و بگويم براى مرگ او آمده‌ام و اميدوارم از اين طريق به حقّ خود برسم ، اجازه نداد ، دوباره نامه نوشتم اجازه نداد ، سوم بار نامه نوشتم اجازه نداد ، بعد از دو سال ابتداء به من نوشت : به نزد آنها برو ، رفتم و به حقّ خود رسيدم .\r\n","description":"","footnote":"","page_name":" 253 ","page_number":253},
  {"content":"\r\nابو القاسم گويد : ابن رميس ( 1 ) به توسّط حاجز ده دينار فرستاده بود و حاجز فراموش كرده بود كه آن را برساند ، آنگاه ابتداء به حاجز نوشت : دينارهاى ابن رميس را بفرست .\r\nگويد : هارون بن موسى در بارهء امورى نامه‌اى نوشت و با قلم بىمركب نوشت كه براى دو فرزند برادرش كه در زندان بودند دعا كند ، پاسخ نامهء او صادر شد و براى آن دو زندانى - به نام - دعا كرده بود .\r\nگويد : مردى از بستگان حميد نامه‌اى نوشت و درخواست كرد دعا كند تا فرزندش پسر باشد ، پاسخ آمد : دعاى در باب فرزند بايستى پيش از آنكه جنين چهار ماه شود صورت پذيرد و به زودى دخترى براى تو به دنيا مىآيد . و چنان شد كه فرموده بود .\r\nگويد : محمّد بن محمّد بصرىّ ( 2 ) نامه‌اى نوشت و در آن درخواست دعا كرد كه امور دخترانش را كفايت كند و حجّ روزيش شود و مالش به دو بازگردد ، پاسخ درخواست وى صادر شد و در همان سال به حجّ رفت و چهار دختر از شش دخترانش مردند و مالش به دو بازگشت .\r\n\r\n","description":"","footnote":"\r\n( 1 ) - في بعض النسخ « ابو رميس » و في بعضها « أبو دميس » .\r\n( 2 ) - في بعض النسخ « القصرى » .\r\n","page_name":" 254 ","page_number":254},
  {"content":"\r\nگويد : محمّد بن يزداد نامه‌اى نوشت و در آن درخواست كرد تا براى پدر و مادرش دعا كند و پاسخى چنين آمد : خداوند تو را و پدر و مادر و خواهر در - گذشته‌ات را كه ملقّب به كلكى بود بيامرزد و او زنى صالح بود كه با جوارى ازدواج كرده بود .\r\nو نامه‌اى نوشتم و آن را به همراه پنجاه دينار كه متعلَّق به مؤمنين بود فرستادم ولى ده دينار آن از آن دختر عمويم بود كه بهره‌اى از ايمان نداشت و نامش را در آخر نامه و تفصيلات نوشتم تا نشانه‌اى باشد كه براى او دعا نكند ، پاسخ آمد و براى مؤمنين چنين دعا شده بود : خداوند از ايشان بپذيرد و به آنها احسان كند و تو را پاداش نيكو دهد . و براى دختر عمويم دعايى نكرده بود .\r\nگويد : ديگر بار دينارهايى كه متعلَّق به جمعى از مؤمنين بود فرستادم و مردى كه به او محمّد بن سعيد مىگفتند چند دينار داد و من متعمّدا آن را به اسم پدرش فرستادم چون از دين خدا بهره‌اى نداشت وصول آن با اين عنوان صادر شد نام او محمّد است .\r\n","description":"","footnote":"","page_name":" 255 ","page_number":255},
  {"content":"\r\nگويد : در همين سال كه اين نشانه ظاهر شد هزار دينار با خود بردم كه ابو جعفر فرستاده بود و همراه من ابو الحسين محمّد بن محمّد بن خلف و اسحاق بن جنيد بودند ، ابو الحسين خورجين را به داخل خانه‌ها برد و ما سه رأس الاغ كرايه كرديم و چون به محلَّهء قاطول رسيدم الاغى نيافتم و به ابو الحسين گفتم : خورجينى را كه دينارها در آن است بردار و همراه قافله برو تا من الاغى براى اسحاق بن جنيد كه پيرمرد است كرايه كنم و به دنبال بيايم و الاغى براى او كرايه كردم و شب هنگام در سامرّاء به ابو الحسين رسيدم و به او گفتم : خدا را بر اين توفيق سپاس گو ، گفت : دوست دارم اين كار ادامه داشته باشد ، در سامرّاء آنچه همراه داشتيم تحويل داديم و وكيل ناحيه آن را در حضور من تحويل گرفت و در كيسه‌اى گذشت و همراه غلام سياهى آن را فرستاد و هنگام عصر كيسهء كوچكى برايم آورد و فردا صبح ابو القاسم با من خلوت كرد و ابو الحسين و اسحاق پيش افتادند ، ابو القاسم به آن غلامى كه كيسهء كوچك را برده بود گفت : مقدارى درهم به من بدهد و گفت : آنها را به فرستاده‌اى كه آن كيسه را آورده بده ، آنها را از او گرفتم و چون از در سرا بيرون آمديم ابو الحسين پيش از آنكه سخنى بگويم يا\r\n","description":"","footnote":"","page_name":" 256 ","page_number":256},
  {"content":"\r\nبداند كه چيزى همراه دارم گفت : آن هنگام كه همراه تو در آن سرا بودم تمنّا كردم از ناحيهء او مقدارى درهم به من برسد تا به آنها تبرّك جويم و سال اوّلى هم كه با تو در عسكر بودم چنين شد ، گفتم : بگير كه خدا به تو ارزانى كرده است * ( وَالْحَمْدُ لِلَّه رَبِّ الْعالَمِينَ ) * .\r\nگويد : محمّد بن كشمرد نامه‌اى نوشت و درخواست كرد كه دعا كند فرزندش احمد از امّ ولدش در حلَّيت باشد و چنين صادر شد : « راجع به صقرى خداوند آن را براى او حلال گردانيد » و با اين عبارت اعلام فرمود كه كنيهء او ابو الصقر است .\r\nگويد : ابو سعيد هندى غانم گويد : در يكى از شهرهاى هند به نام كشمير نزد پادشاه هند نشسته بودم و ما چهل تن بوديم كه اطراف تخت او نشسته و تورات و انجيل و زبور را خوانده و مرجع علم و دانش بوديم ، روزى در بارهء محمّد صلَّى الله عليه و آله و سلَّم گفتگو كرديم و گفتيم نام او در كتابهاى ما هست و متّفق شديم كه من در طلب او بيرون روم و او را بجويم ، من با مالى فراوان از هند بيرون آمدم و تركان قطع طريق مرا كردند و اموالم را ربودند ، بعد از آن به كابل آمدم و از آنجا وارد بلخ\r\n","description":"","footnote":"","page_name":" 257 ","page_number":257},
  {"content":"\r\nشدم و امير آنجا ابن ابى شور ( 1 ) بود .\r\nبه نزد او آمدم و مقصدم را به دو باز گفتم و او فقهاء و علما را براى مناظرهء با من گرد آورد و من از آنها در بارهء محمّد صلَّى الله عليه و آله و سلَّم پرسش كردم ، گفتند : او ، محمّد بن عبد الله پيامبر ماست صلَّى الله عليه و آله و سلَّم و او درگذشته است ، گفتم : خليفهء او كيست ؟ گفتند :\r\nابو بكر ، گفتم : نژادش را برايم بازگوئيد ، گفتند : از قريش ، گفتم : چنين شخصى پيامبر نيست زيرا جانشين پيامبرى كه در كتب ما معرّفى شده است پسر عمو و داماد و پدر فرزندان اوست . به آن امير گفتند : اين مرد از شرك درآمده و كافر شده است ، گردنش را بزن ، گفتم : من دينى دارم و آن را جز با دليلى روشن فرو نگذارم .\r\nآن امير حسين بن إسكيب را فراخواند و گفت : اى حسين با اين مرد مناظره كن ، گفت : اين همه عالمان و فقيهان اطراف تو هستند به آنان دستور بده تا با وى مناظره كنند ، گفت : همان گونه كه گفتم در خلوت و با نرمى با وى مناظره كن ، گويد : حسين با من خلوت كرد و من در بارهء محمّد صلَّى الله عليه و آله و سلَّم از وى پرسيدم ، گفت :\r\nاو چنان است كه براى تو گفته‌اند جز آنكه جانشين او پسر عموى وى علىّ بن - أبى طالب است كه شوهر دخترش فاطمه و پدر فرزندانش حسن و حسين است ، گفتم :\r\nأشهد أن لا إله إلَّا الله و أنّ محمّدا رسول الله و نزد آن امير رفتم و اسلام آوردم و او\r\n\r\n","description":"","footnote":"\r\n( 1 ) - في بعض النسخ « ابو أبي شبور » .\r\n","page_name":" 258 ","page_number":258},
  {"content":"\r\nمرا به حسين بن اشكيب سپرد و او هم احكام و دستورات اسلامى را به من آموخت ، به دو گفتم : ما در كتب خود يافته‌ايم كه هيچ خليفه‌اى از دنيا نرود جز آنكه خليفه‌اى جانشين او شود ، خليفهء علىّ عليه السّلام كه بود ؟ گفت : حسن و بعد از او حسين - آنگاه ائمّه را يكايك برشمرد - تا آنكه به حسن بن علىّ رسيد و گفت :\r\nاكنون بايد در طلب جانشين حسن باشى و از او پرسش كنى و من نيز در طلب او بيرون آمدم .\r\nمحمّد بن محمّد راوى حديث گويد : او با ما وارد بغداد شد و براى ما گفت كه رفيقى داشته كه مصاحب او در اين امر بوده است امّا از بعضى خصائل اخلاقى او خوشش نيامده و او را ترك كرده است .\r\nگويد : يك روز كه در آب نهر فرات يا صراة كه نهرى در بغداد است غسل كرده بودم و در بارهء مقصد خود انديشه مىكردم ، ناگاه مردى آمد و گفت : مولاى خود را اجابت كن ! و مرا از محلَّى به محلّ ديگر برد تا آنكه مرا به سرا و بستانى وارد كرد و به ناگاه ديدم مولايم نشسته است و چون مرا ديد به زبان هندى با من سخن گفت و بر من سلام كرد و نامم را گفت و از حال چهل تن از دوستانم يكايك پرسش كرد ، سپس فرمود : مىخواهى امسال با كاروان قم به حجّ به روى ، امّا امسال به حجّ مرو و به خراسان برگرد و سال آينده حجّ به جاى آر ،\r\n","description":"","footnote":"","page_name":" 259 ","page_number":259},
  {"content":"\r\nگويد : كيسهء زرى به من داد و گفت : آن را صرف هزينهء خود كن و در بغداد به خانهء هيچ كس وارد مشو و از آنچه ديدى كسى را مطَّلع مكن .\r\nمحمّد - راوى حديث - گويد : در آن سال از عقبه برگشتيم و حجّ نصيب ما نگرديد و غانم به خراسان برگشت و سال آينده به حجّ رفت و هدايايى براى ما فرستاد و وارد قم نشد ، حجّ كرد و به خراسان بازگشت و در آنجا درگذشت .\r\nمحمّد بن شاذان از كابلىّ روايت كند - و من او را نزد ابو سعيد هندى ديده بودم - مىگفت : او از كابل در جستجو و طلب امام بيرون آمد و درستى اين دين را در انجيل يافته بود و مهتدى شد .\r\nمحمّد بن شاذان در نيشابور برايم روايت كرد و گفت : به من خبر رسيد كه او به اين نواحى رسيده است و من مترصّد بودم كه او را ملاقات كرده و از اخبار او پرسش كنم . گفت پيوسته در طلب بوده و مدّتى در مدينه اقامت داشته است و با هر كس اظهار مىكرده او را مىرانده است تا آنكه يكى از مشايخ بنى هاشم به نام يحيى بن محمّد عريضىّ را ملاقات كرده و به او گفته است آن كس كه در طلب اويى در صرياء است ، گويد من به جانب صرياء روان شدم و در آنجا به دهليز آب\r\n","description":"","footnote":"","page_name":" 260 ","page_number":260},
  {"content":"\r\nپاشيده‌شده‌اى درآمدم و بر سكَّوئى نشستم ، غلام سياهى بيرون آمد و مرا راند و با من درشتى كرد و گفت از اين مكان برخيز و برو ! گفتم چنين نكنم ، آنگاه داخل خانه شد و بيرون آمد و گفت : داخل شو و من داخل شدم ، ديدم مولايم در ميان خانه نشسته است و مرا با اسم مخصوصى كه آن را كسى جز خاندانم در كابل نمىدانند نام برد و مرا از امورى مطَّلع كرد گفتم : خرجى من تمام شده است بفرمائيد نفقه‌اى به من بدهند ، فرمود : بدان كه آن به واسطهء دروغت از دستت مىرود و نفقه‌اى به من داد و آنچه همراه من بود ضايع شد امّا آنچه به من اعطا فرموده بود سالم ماند و سال ديگر به آنجا برگشتم امّا در آن خانه كسى را نيافتم .\r\n19 - علىّ بن محمّد بن اسحاق اشعرىّ گويد : من زنى از مواليان داشتم كه مدّتى او را ترك كرده بودم ، روزى نزد من آمد و گفت : اگر مرا طلاق داده‌اى مرا آگاه كن ! گفتم طلاق نگفته‌ام و در آن روز با وى نزديكى كرده و بعد از چند ماه برايم نامه نوشت و مدّعى شد كه باردار است من در اين باره و همچنين در بارهء خانه‌اى كه دامادم براى امام قائم عليه السّلام وصيّت كرده بود نامه‌اى نوشتم ، درخواستم آن بود كه خانه را بفروشم و بهاى آن را به اقساط بپردازم ، در بارهء خانه چنين جوابى\r\n","description":"","footnote":"","page_name":" 261 ","page_number":261},
  {"content":"\r\nرسيد : آنچه درخواستى به تو داديم و از ذكر آن زن و حملش خوددارى كرد ، خود آن زن نيز بعد از آن برايم نوشت كه قبلا سخن باطلى گفته و آن حمل اصلى نداشته است * ( وَالْحَمْدُ لِلَّه رَبِّ الْعالَمِينَ ) * .\r\n20 - ابو علىّ گويد : ابو جعفر به نزد من آمد و مرا به عباسيّه برد و به ويرانه‌اى درآورد ، آنگاه نامه‌اى را خارج ساخت و برايم خواند ديدم شرح همهء حوادثى است كه در سراى امام عليه السّلام رخ داده است و در آن چنين آمده بود : فلانى - يعنى امّ عبد الله - را گيسويش بگيرند و از سرا بيرون كشند و به بغداد ببرند و در مقابل سلطان بنشيند و امور ديگرى كه واقع خواهد شد . سپس گفت : آنها را حفظ كن و نامه را پاره كرد و اين مدّتى پيش از وقوع آن حوادث بود .\r\n21 - جعفر بن عمرو گويد : در زمان حيات مادر ابو محمّد عليه السّلام با جمعى به محلَّهء عسكر رفتيم و ياران من براى زيارت نامه‌اى نوشتند و براى يك يك اجازه گرفتند ، من گفتم : اسم مرا ننويسيد كه من اجازه نمىخواهم و اسمم را ننوشتند ، جواب رسيد : همه داخل شويد و آن هم كه از اجازه سرباز زد داخل شود .\r\n","description":"","footnote":"","page_name":" 262 ","page_number":262},
  {"content":"\r\n22 - جعفر بن احمد گويد : ابراهيم بن محمّد در بارهء امورى نامه نوشت و درخواست كرد براى نوزاد وى نامى بنهد ، پاسخ سؤالات وى رسيد امّا چيزى در بارهء نوزاد ننوشته بود و آن فرزند درگذشت * ( وَالْحَمْدُ لِلَّه رَبِّ الْعالَمِينَ ) * .\r\nگويد : در مجلسى بين بعضى از دوستان ما سخنى ردّ و بدل شد و به يكى از آنها نامه‌اى صادر شد و شرح ماجراى آن مجلس در آن نامه بود .\r\n23 - عاصمىّ گويد : مردى در انديشه بود كه حقوق واجب امام قائم عليه السّلام را به چه كسى بدهد تا به او برساند و دلتنگ شده بود و نداى هاتفى را شنيد كه به او مىگفت : آنچه همراه توست به حاجز بده ! گويد : ابو محمّد سروىّ به سامرّاء آمد و همراه او اموالى بود ، ابتداء نامه‌اى براى وى صادر شد كه در ما و قائم مقام ما شكَّى نيست ، آنچه كه همراه توست به حاجز بده !\r\n24 - ابو جعفر گويد : به همراه يكى از برادران موثّق خود به محلَّهء عسكر رفتيم و چيزى با خود برديم ، آن مرد آن را گرفت و بىآنكه ما بدانيم نامه‌اى در آن مخفى ساخت و نامه بىپاسخ به وى برگردانيده شد .\r\n","description":"","footnote":"","page_name":" 263 ","page_number":263},
  {"content":"\r\n25 - ابو عبد الله حسين بن اسماعيل كندى گويد : ابو طاهر بلالىّ به من گفت : آن توقيعى كه از ابو محمّد عليه السّلام براى من صادر شده و آن را به جانشين پس از او تعليق كرده‌اند وديعه‌اى از جانب من در بيت توست ، من اين مطلب را به سعد گفتم و او گفت : دوست دارم آن توقيع را ببينى و عين لفظ آن توقيع را برايم بنويسى 
  ] و من به ابو طاهر گفتم : دوست دارم عين لفظ توقيع را برايم استنساخ كنى و او را از مسألت خود با خبر كردم ، او گفت : سعد را نزد من بياور تا وسائط ميان من و او ساقط شود و توقيعى از ابو محمّد عليه السّلام دو سال قبل از درگذشت او برايم صادر شد و مرا از جانشين پس از خود با خبر كرد و سه روز پس از درگذشت او نيز توقيعى به دستم رسيد كه مرا از آن خبر داده بود ، پس لعنت خدا بر كسانى باد كه حقوق اولياء خدا را منكرند و مردمان را بر دوش آنان سوار مىكنند و الحمد لله كثيرا .\r\n26 - و جعفر بن حمدان نامه‌اى نوشت و اين مسائل را فرستاد : كنيزى را براى خود حلال كردم و با او شرط كردم كه از او فرزند نخواهم و او را به سكونت در منزل خود الزام نكنم چون مدّتى گذشت گفت : بار دارم ، گفتم : چگونه و من\r\n","description":"","footnote":"","page_name":" 264 ","page_number":264},
  {"content":"\r\nياد ندارم كه از تو خواستار فرزند شده باشم ، سپس مسافرت كردم و بازگشتم و پسرى به دنيا آورده بود و من او را انكار نكردم و اجرت و نفقهء او را قطع نكردم و من مزرعه‌اى دارم كه پيش از آنكه اين زن به سراغم آيد آن را به ورثه و ساير اولادم خيرات كردم و شرط كردم تا زنده‌ام كم و زياد كردن آن با خودم باشد ، اكنون اين زن اين فرزند را آورده است و من او را به وقف متقدم مؤبّد ملحق نكردم و وصيّت كرده‌ام كه اگر مرگ فرا رسد تا صغير است خرج او را بدهند و چون كبير شد از مجموع اين مزرعه دويست دينار به او بدهند و پس از آنكه اين مبلغ را به او دادند ديگر براى او و فرزندانش حقّى در اين وقف نباشد اكنون رأى شما را - اعزّك الله - در بارهء اين فرزند براى ارشاد خود خواستارم و امتثال مىكنم و براى عافيت و خير دنيا و آخرت ملتمس دعايم .\r\nپاسخ آن : مردى كه آن كنيز را بر خود حلال ساخته و با وى شرط كرده كه از او فرزند نخواهد ، سبحان الله ! اين شرط با كنيز شرط با خداى تعالى است ، اين\r\n","description":"","footnote":"","page_name":" 265 ","page_number":265},
  {"content":"\r\nشرطى است كه از بودنش نمىتوان در امان بود و در صورتى كه شكّ كند و نداند كه چه وقت با وى همبستر شده است ، اين شكّ موجب براءت از فرزند نخواهد شد .\r\nو امّا دادن دويست دينار و بيرون ساختن فرزند از وقف ، پس مال مال اوست و هر چه صلاح دانسته انجام داده است ، ابو الحسين گويد : زمان قبل از تولَّد فرزند را حساب كرده است و فرزند مطابق آن حساب متولَّد شده است .\r\nو گويد : در نسخهء ابو الحسين همدانى آمده است : خدا تو را باقى بدارد ! نامهء تو و آن نامه كه فرستاده بودى رسيد و اين توقيع را حسن بن على بن ابراهيم از سيارى روايت كرده است .\r\n27 - و علىّ بن محمّد صيمرىّ رضى الله عنه نامه‌اى نوشت و درخواست كفنى كرد ، جواب آمد : او در سال هشتاد يا هشتاد و يك بدان نيازمند خواهد شد . و او در همان وقتى كه معيّن فرموده بود درگذشت و يك ماه پيش از آن ، برايش كفن فرستاد .\r\n28 - احمد بن ابراهيم گويد : در مدينه بر حكيمه ( 1 ) دختر امام جواد و خواهر\r\n\r\n","description":"","footnote":"\r\n( 1 ) - في بعض النسخ « حليمة » و في بعضها « خديجة » .\r\n","page_name":" 266 ","page_number":266},
  {"content":"\r\nامام هادى عليهما السّلام در سال دويست و شصت و دو ( 1 ) وارد شدم و از پشت پرده با وى سخن گفتم و از دينش پرسيدم امام را نام برد و گفت : فلان بن الحسن و نام وى را بر زبان جارى ساخت ، گفتم : فداى شما شوم ! آيا او را مشاهده كرده‌اى و يا آنكه خبر او را شنيده‌اى ؟ گفت : خبر او را از ابو محمّد عليه السّلام شنيده‌ام و آن را براى مادرش نوشته بود ، گفتم : آن مولود كجاست ؟ گفت : مستور است ، گفتم : پس شيعه به چه كسى مراجعه كند ؟ گفت : به جدّهء او مادر ابو محمّد عليه السّلام ، گفتم : آيا به كسى اقتدا كنم كه به زنى وصيّت كرده است ؟ گفت : به حسين بن علىّ بن أبى طالب اقتداء كرده است زيرا حسين عليه السّلام در ظاهر به خواهرش زينب وصيّت كرد و دستورات علىّ بن الحسين عليهما السّلام بخاطر حفظ جانش به زينب نسبت داده مىشد .\r\nسپس گفت : شما اهل اخباريد آيا براى شما روايت نشده است كه نهمين از فرزندان حسين عليه السّلام ميراثش در دوران حياتش تقسيم مىشود ؟\r\n29 - ابو جعفر محمّد بن علىّ اسود رضى الله عنه گويد : من اموالى را كه وقف امام بود به\r\n\r\n","description":"","footnote":"\r\n( 1 ) - في بعض النسخ « اثنين و ثمانين » و الصحيح ما في المتن كما في الرواية الاخرى في هذا الباب تحت الرقم 37 .\r\n","page_name":" 267 ","page_number":267},
  {"content":"\r\nنزد ابو جعفر محمّد بن عثمان عمرىّ مىبردم و او آنها را از من تحويل مىگرفت يك روز در اواخر حياتش كه گويا دو سه سال پيش از مرگش بود اموالى را به نزد او بردم دستور داد آنها را به ابو القاسم روحى رضى الله عنه تسليم كنم و از او مطالبهء قبض مىكردم و به ابو جعفر عمرى شكايت كرد و او دستور داد مطالبهء قبض از وى نكنم و گفت : هر چه كه به دست ابو القاسم برسد به دست من رسيده است ، گويد :\r\nبعد از آن اموال را به نزد او مىبردم و مطالبهء قبض از وى نمىكردم .\r\nمصنّف اين كتاب گويد : دلالتى كه در اين حديث وجود دارد اين است كه او به مبلغ آن اموال آگاه بوده است و از قبض آنها بىنياز بوده است و آن جز به توفيق خداى تعالى صورت نمىپذيرد .\r\n30 - محمّد بن علىّ اسود گويد : ابو جعفر عمرىّ براى خود قبرى حفر كرده بود و روى آن را تخته انداخته بود ، من در بارهء آن از وى پرسش كردم ، گفت : هر كس به سببى مىميرد ، بعد از آن نيز پرسيدم ، گفت : به من دستور داده‌اند كه آمادهء مرگ باشم و بعد از دو ماه درگذشت .\r\n","description":"","footnote":"","page_name":" 268 ","page_number":268},
  {"content":"\r\n31 - محمّد بن علىّ اسود گويد : سالى از سالها زنى جامه‌اى به من داد و گفت :\r\nآن را نزد عمرى ببر ، آن را به همراه جامه‌هاى بسيارى نزد او بردم و چون به بغداد رسيدم دستور داد آنها را به محمّد بن عبّاس قمّى تسليم كنم ، و من نيز همهء جامه‌ها را به جز جامهء آن زن به وى تسليم كردم ، بعد از آن عمرى به نزد من كس فرستاد و گفت : جامهء آن زن را نيز به وى بده ! و بعد از آن به يادم آمد كه زنى جامه‌اى به من داده بود و در جستجوى آن برآمدم امّا آن را نيافتم ، آنگاه به من گفت : غم مخور كه به زودى آن را خواهى يافت و نزد عمرى رضى الله عنه صورتى از جامه‌هايى كه نزد من بود وجود نداشت .\r\n32 - و محمّد بن علىّ اسود گويد : علىّ بن حسين بن موسى بن بابويه رضى الله عنه پس از درگذشت محمّد بن عثمان عمرى رضى الله عنه از من درخواست كرد تا از ابو القاسم روحى بخواهم تا مولاى ما صاحب الزّمان عليه السّلام از خداى تعالى بخواهد كه فرزند ذكورى به وى ارزانى فرمايد . گويد : از او درخواست كردم و او نيز آن را إخبار كرد و پس از سه روز به من خبر داد كه امام عليه السّلام براى على بن الحسين دعا فرموده است و به زودى فرزند مباركى براى وى متولَّد خواهد شد كه خداوند به\r\n","description":"","footnote":"","page_name":" 269 ","page_number":269},
  {"content":"\r\nواسطهء وى سود رساند و بعد از او نيز اولادى خواهد بود .\r\nابو جعفر محمّد بن علىّ اسود گويد : من براى خود نيز درخواست كردم كه از خداى تعالى بخواهد فرزند ذكورى به من ارزانى فرمايد و اجابت نفرمود و گفت :\r\nراهى براى آن نيست . گويد : براى علىّ بن الحسين محمّد بن علىّ ( مصنّف اين كتاب ) متولَّد شد و بعد از او نيز اولاد ديگرى متولَّد شدند امّا براى من فرزندى متولَّد نشد .\r\nمصنّف اين كتاب رضى الله عنه گويد : بسيارى از اوقات ابو جعفر محمّد بن علىّ اسود مرا مىديد كه به درس شيخمان محمّد بن حسن بن احمد بن وليد رضى الله عنه مىرفتم - و اشتياق فراوانى در كتب علمى و حفظ آن داشتم - و به من مىگفت : اين اشتياق در طلب علم از تو عجيب نيست كه تو به دعاى امام عليه السّلام متولَّدشده‌اى !\r\n33 - احمد بن ابراهيم بن مخلَّد گويد : در بغداد به محضر مشايخ - رضى الله عنهم - درآمدم و شيخ ابو الحسن علىّ بن محمّد سمرىّ - قدس الله روحه - ابتداء به من گفت : خداوند علىّ بن الحسين بن موسى بن بابويه قمّى را رحمت كند . گويد :\r\n","description":"","footnote":"","page_name":" 270 ","page_number":270},
  {"content":"\r\nمشايخ تاريخ آن روز را نوشتند ، و بعد از آن خبر آمد كه وى در همان روز درگذشته است ، و ابو الحسين سمرى نيز بعد از آن در نيمهء شعبان سال سيصد و بيست و هشت درگذشت .\r\n34 - جعفر بن محمّد بن متّيل گويد : در حال احتضار ابو جعفر محمّد بن عثمان عمرى رضى الله عنه بالاى سرش نشسته بودم و از او سؤال مىكردم و با وى سخن مىگفتم و حسين بن روح پائين پايش نشسته بود آنگاه به من التفات كرد و گفت :\r\nبه من دستور داده‌اند كه به ابو القاسم حسين بن روح وصيّت كنم . گويد : من از بالاى سر او برخاستم و دست ابو القاسم را گرفتم و در مكان خود نشانيدم و خود به پائين پاى وى آمدم .\r\n35 - محمّد بن علىّ بن متّيل گويد : زنى بود از اهل « آبه » كه نامش زينب و همسر محمّد بن عبديل آبى بود و سيصد دينار همراه داشت و به نزد عمويم جعفر ابن محمّد بن متّيل آمد و گفت : دوست دارم كه اين مال را به دست خود تسليم ابو القاسم بن روح كنم ، عمويم مرا همراه وى فرستاد تا گفتارش را ترجمه كنم ،\r\n","description":"","footnote":"","page_name":" 271 ","page_number":271},
  {"content":"\r\nچون بر ابو القاسم رضى الله عنه درآمديم وى به زبان فصيح آبى با آن زن مكالمه كرد و گفت : زينب ! چونا ، خوبذا ، كوابذا ، چون استه ؟ كه معنايش اين است : حالت چطور است ؟ چه مىكردى ؟ دخترانت چطورند ؟ گويد : آن زن از ترجمه بىنياز شد مال را تسليم كرد و بازگشت .\r\n36 - جعفر بن محمّد بن متّيل گويد : ابو جعفر محمّد بن عثمان سمّان معروف به عمرى مرا فراخواند و چند تكه پارچهء راه راه و يك كيسه‌اى كه چند درهم در آن بود به من داد و گفت : لازم است كه هم اكنون خود به واسط به روى و اينها را كه به تو دادم به اوّلين كسى بدهى كه پس از سوار شدن بر مركب براى رفتن به شطَّ واسط به استقبال تو آيد ، گويد : از اين مأموريت اندوه گرانى در دلم نشست و با خود گفتم آيا مثل منى را با اين كالاى كم ارزش به چنين مأموريتى مىفرستند ؟\r\nگويد : به واسط درآمدم و بر مركب سوار شدم و از اوّلين مردى كه مرا ديدار كرد پرسيدم : حسن بن محمّد بن قطاة صيدلانىّ وكيل وقف در واسط كجاست ؟\r\n","description":"","footnote":"","page_name":" 272 ","page_number":272},
  {"content":"\r\nگفت : من همويم تو كيستى ؟ گفتم : من جعفر بن محمّد بن متّيل هستم ، گويد : مرا به نام مىشناخت ، بر من سلام كرد و من نيز بر وى سلام كردم و معانقه كرديم ، گفتم : ابو جعفر عمرىّ سلام مىرساند و اين چند تكه پارچه و اين كيسه را داده است تا به شما تسليم كنم گفت : الحمد لله ، محمّد بن عبد الله حائرى ( 1 ) درگذشته است و من براى فراهم كردن كفن او بيرون آمده‌ام جامه‌دان را گشود و به ناگاه ديديم كه در آن لوازم مورد نياز از قبيل كفن و كافور موجود بود و اجرت حمّال و حفّار هم در آن كيسه بود ، گويد تابوتش را تشييع كرديم و برگشتم .\r\n37 - ابو الحسن علىّ بن احمد بن علىّ عقيقىّ در سال دويست و نود و هشت به بغداد آمد و نزد علىّ بن عيسى بن جرّاح كه در آن روز وزير در امور املاك او بود رفت و درخواستى كرد ، علىّ بن عيسى گفت : خاندان تو در اين شهر فراوانند و اگر بخواهيم درخواستهاى آنها را برآوريم به درازا خواهد كشيد ، عقيقىّ گفت : من از كسى درخواست مىكنم كه قضاى حاجتم به دست اوست ، علىّ بن عيسى گفت : او كيست ؟ عقيقىّ گفت : خداى تعالى و خشمناك بيرون آمد ، گويد : بيرون\r\n\r\n","description":"","footnote":"\r\n( 1 ) - في بعض النسخ « العامرى » .\r\n","page_name":" 273 ","page_number":273},
  {"content":"\r\nآمدم و با خود مىگفتم : خداوند تسليت بخش هر هالك و جبرانكنندهء هر مصيبتى است .\r\nگويد : بازگشتم و فرستاده‌اى از جانب حسين بن روح به نزدم آمد و به دو شكايت بردم ، او رفت و حال مرا به او گزارش داد و با صد درهم و يك دستمال و مقدارى حنوط و چند تكَّه كفن باز آمد و گفت : مولايت به تو سلام مىرساند و مىگويد : هر گاه غم و اندوه به سراغت آمد اين دستمال را به روى صورتت بكش كه آن دستمال مولايت عليه السّلام است و اين درهمها و حنوط و كفن را بگير كه حاجت تو را در اين شب بر طرف مىسازد و چون به مصر درآيى ده روز پيش از آن محمّد بن اسماعيل درگذشته است و پس از او نيز تو خواهى مرد و اين كفن و حنوط جهاز توست .\r\nگويد : آنها را گرفتم و حفظ كردم و آن فرستاده برگشت و من در سراى خود مشغول كارهاى خود بودم كه در زدند ، به غلام خود خير گفتم : اى خير ! ببين كيست ؟ خير گفت : غلام حميد بن محمّد كاتب پسر عموى وزير است و او را نزد من آورد و او گفت : وزير تو را طلب كرده است و مولايم حميد مىگويد : سوار شو\r\n","description":"","footnote":"","page_name":" 274 ","page_number":274},
  {"content":"\r\nو نزد من آى ، گويد : سوار شدم و به خيابان رزّازين آمدم و ديدم حميد نشسته و منتظر من است چون مرا ديد دست مرا گرفت و سوار شديم و به نزد وزير رفتيم ، وزير گفت : اى شيخ ! خداوند حاجت تو را برآورده كرد و از من عذر خواهى نمود و نامه‌هايى با مهر و امضاء كه قبلا آماده كرده بود به من داد ، گويد : آنها را گرفتم و خارج شدم .\r\nابو محمّد حسن بن محمّد [ بن يحيى 
  ] گويد : اين حديث را علىّ بن احمد عقيقى رحمه الله در نصيبين برايم گفت كه آن حنوط براى عمّه‌ام فلانى - و نام او را نبرد - استعمال شد و خبر مرگم را دادند و حسين بن روح رضى الله عنه گفت كه من مالك آن مزرعه مىشوم و چيزى را كه خواسته‌ام برايم نوشته‌اند ، آنگاه برخاستم و سر و چشمش را بوسه دادم و گفتم : اى آقاى من ! آن حنوط و كفنها و درهمها را به من نشان بده ! گويد : كفنها را آورد و در ميان آنها بردى حاشيه‌دار بود كه در يمن بافته شده بود و سه تكه كفن مروى ( 2 ) و يك عمامه و حنوط در كيسه‌اى سربسته قرار داشت و درهمها را بيرون آورد و آنها را شمردم به عدد و وزن صد درهم\r\n\r\n","description":"","footnote":"\r\n( 2 ) - في بعض النسخ « فروى » و في بعضها « مروزي » .\r\n","page_name":" 275 ","page_number":275},
  {"content":"\r\nبود ، گفتم : اى آقاى من ! يكى از آنها را به من ببخش تا از آن انگشترى بسازم ، گفت : چگونه چنين امرى ممكن است ؟ از مال خود هر چه خواهى به تو مىدهم ، گفتم : از همين مىخواهم و اصرار كردم و سر و چشمش را بوسه دادم ، درهمى به من داد ، آن را در دستمال پيچيدم و در جيبم گذاشتم و چون به خانه برگشتم زنبيلى كه با خود داشتم گشودم و آن دستمال را درون آن زنبيل نهادم و آن درهم به دستمال پيچيده در آن بود و كتابها و دفترهاى خود را بالاى آن قرار دادم ، چند روزى گذشت سپس در جستجوى آن درهم برآمدم ديدم آن كيسه همان گونه بسته است امّا چيزى در ميان آن نيست و چيزى بمانند وسواس مرا فرا گرفت و به خانهء عقيقى رفتم و به غلامش خير گفتم : مىخواهم به نزد شيخ بروم ، مرا به نزد او برد ، گفت : چه شده است ؟ گفتم : اى آقاى من ! آن درهمى كه به من عطا فرموديد گم شده است ، گفت زنبيلم را بياوريد و درهمها را بيرون آورد كه به لحاظ تعداد و وزن يك صد عدد بود هيچ كس همراه من نبود تا به او بدگمان شوم ديگر بار درخواست كردم آن را به من بدهد و نپذيرفت .\r\nسپس وى به مصر رفت و آن مزرعه را گرفت و ده روز پيش از آن محمّد بن اسماعيل درگذشت و بعد از آن نيز جان به جان آفرين تسليم كرد و در آن\r\n","description":"","footnote":"","page_name":" 276 ","page_number":276},
  {"content":"\r\nكفنهايى كه به او داده بودند كفن شد .\r\n38 - احمد بن ابراهيم گويد : بر حكيمه دختر امام جواد و خواهر امام هادى عليهما السّلام در سال دويست و شصت و دو وارد شدم و از پشت پرده با وى صحبت كردم و از دينش پرسيدم ، نام كسانى را كه امام مىداند برد ، سپس گفت :\r\nحجّة بن الحسن بن علىّ و نامش را برد ، گفتم : فدايت شوم آيا او را مشاهده كرده‌ايد يا آنكه خبر او را شنيده‌ايد ؟ گفت : خبر است و ابو محمّد عليه السّلام به مادرش اخبار كرده است . گفتم : آن فرزند كجاست ؟ گفت : مستور است ، گفتم : پس شيعه به چه كسى رجوع كند ؟ گفت : به جدّه‌اش مادر ابو محمّد عليه السّلام ، گفتم : آيا به كسى اقتداء كنم كه به زنى وصيّت كرده است ؟ گفت به حسين بن علىّ عليهما السّلام اقتدا كرده است زيرا حسين بن علىّ عليهما السّلام ظاهرا به خواهرش زينب دختر علىّ عليه السّلام وصيت كرد و هر علمى كه از حسين بن علىّ عليهما السّلام صادر مىشد به خاطر آنكه او مستور بماند به زينب نسبت داده مىشد ، سپس گفت : شما اهل اخباريد ، آيا براى شما روايت نكرده‌اند كه ميراث نهمين فرزند حسين بن علىّ عليهما السّلام در زمان حياتش تقسيم\r\n","description":"","footnote":"","page_name":" 277 ","page_number":277},
  {"content":"\r\nمىشود ؟\r\n39 - محمّد بن ابراهيم گويد : با جمعى نزد شيخ ابو القاسم حسين بن روح - قدس الله روحه - بودم كه در ميان آنها على بن عيسى هم بود ، مردى نزد او آمد و گفت : مىخواهم از شما پرسشى كنم ، گفت : هر چه مىخواهى بپرس ، گفت : آيا حسين بن علىّ عليهما السّلام دوست خدا بود ؟ گفت : آرى ، پرسيد : آيا قاتل او دشمن خدا بود ؟ گفت : آرى ، پرسيد : آيا رواست كه خداى تعالى دشمنش را بر دوستش مسلَّط سازد ؟ ابو القاسم حسين بن روح - قدّس الله روحه - گفت : آنچه به تو مىگويم بفهم ، بدان كه خداى تعالى با مردم با مشاهدهء عيانى خطاب نمىكند و با مشافهه با آنها سخن نمىگويد ، ولى خداى تعالى رسولانى از جنس و صنف خودشان بر آنها مبعوث مىكند كه بمانند آنها بشرند و اگر رسولانى از غير صنف و صورتشان مبعوث مىكرد از آنان مىرميدند و كلامشان را نمىپذيرفتند و چون پيامبران به نزد آنها آمدند و از جنس آنها بودند طعام مىخوردند و در بازارها راه مىرفتند ، گفتند : شما بشرى به مثل ما هستيد و كلام شما را نمىپذيريم\r\n","description":"","footnote":"","page_name":" 278 ","page_number":278},
  {"content":"\r\nمگر آنكه معجزه‌اى بياوريد كه ما از آوردن مثل آن عاجز باشيم آنگاه خواهيم دانست كه شما را به كارى اختصاص داده‌اند كه ما بر انجام آن توانا نيستيم ، آنگاه خداى تعالى براى آنها معجزاتى قرار داد كه خلايق از انجام آن ناتوان بودند ، يكى از آنها پس از انذار و بر طرف ساختن عذر و بهانه طوفان آورد و جميع طاغيان و متمرّدان غرق شدند و ديگرى را در آتش افكندند و آتش بر او سرد و سلامت شد و ديگرى از سنگ سخت ناقه بيرون آورد و از پستانش شير جارى ساخت و ديگرى دريا را شكافت و از سنگ چشمه‌ها جارى ساخت و عصاى خشك او را اژدهايى قرار داد كه سحر آنها را بلعيد و ديگرى كور و پيس را شفا داد و مردگان را به اذن خداوند زنده كرد و به مردم خبر داد كه در خانه‌هايشان چه مىخورند و چه ذخيره مىكنند و براى ديگرى شقّ القمر شد و چهارپايانى مثل شتر و گرگ و غير ذلك با وى سخن گفتند .\r\nو چون اين كارها را كردند و مردم در كار آنان عاجز شدند و نتوانستند كارى مانند ايشان انجام دهند خداى تعالى پيامبران را با اين قدرت و معجزات از روى لطف و از سر حكمت گاهى غالب و گاهى مغلوب و زمانى قاهر و زمانى\r\n","description":"","footnote":"","page_name":" 279 ","page_number":279},
  {"content":"\r\nديگر مقهور ساخت ، و اگر آنان را در جميع احوال غالب و قاهر قرار مىداد و مبتلا و خوار نمىساخت مردم آنان را به جاى خداى تعالى مىپرستيدند و فضيلت صبرشان در برابر بلا و محنت و امتحان شناخته نمىشد ولى خداى تعالى احوال آنان را در اين باره مانند احوال سايرين قرار داد تا در حال محنت و آشوب صابر و به هنگام عافيت و پيروزى بر دشمن شاكر و در جميع احوالشان متواضع باشند ، نه گردنفراز و متكبّر و چنين كرد تا بندگان بدانند پيامبران نيز خدايى دارند كه خالق و مدبّر آنهاست و او را بپرستند و از رسولان او اطاعت نمايند و حجّت خدا ثابت و تمام گردد بر كسى كه در بارهء آنها از حدّ درگذرد و براى آنها ادّعاى ربوبيت كند يا عناد و مخالفت و عصيان ورزد و منكر تعاليم و دستورات رسولان و انبياء گردد . * ( لِيَهْلِكَ مَنْ هَلَكَ عَنْ بَيِّنَةٍ وَيَحْيى مَنْ حَيَّ عَنْ بَيِّنَةٍ ) * .\r\nمحمّد بن ابراهيم بن اسحاق رضى الله عنه گويد : فردا به نزد شيخ ابو القاسم بن روح - قدّس الله روحه - بازگشتم و با خود مىگفتم : آيا مىپندارى آنچه كه روز گذشته براى ما مىگفت از پيش خود بود ؟ شيخ ابتداء به كلام كرد و گفت : اى محمّد بن - ابراهيم ! اگر از آسمان بر زمين فرو افتم و پرندگان مرا بربايند و يا طوفان مرا در\r\n","description":"","footnote":"","page_name":" 280 ","page_number":280},
  {"content":"\r\nدرّهء عميقى افكند نزد من محبوبتر است تا در دين خداى تعالى به رأى خود يا از جانب خود سخنى گويم ، بلكه گفتار من مأخوذ از اصل و مسموع از حجّت صلوات الله و سلامه عليه است .\r\n39 - محمّد بن شاذان گويد : پانصد درهم بيست درهم كم نزد من فراهم آمده بود و از اموال خود بيست درهم وزن كردم و بدان افزودم و به ابو الحسين اسدى رضى الله عنه تسليم كردم و در بارهء آن بيست درهم چيزى نگفتم پاسخ آمد كه پانصد درهمى كه بيست درهم آن از آن تو بود رسيد .\r\nمحمّد بن شاذان گويد : بعد از آن مالى فرستادم و ننوشتم كه از آن كيست ، پاسخ آمد : فلان مقدار رسيد كه اين مقدار آن از فلانى و اين مقدار آن از فلانى است .\r\nگويد ابو العبّاس كوفيّ گفت : مردى مالى را برد كه به او برساند و دوست داشت كه بر دلالتى واقف شود و اين توقيع را صادر فرمود : اگر ارشاد خواهى ارشاد شوى و اگر طلب كنى خواهى يافت ، مولاى تو مىگويد : آنچه با خوددارى حمل كن ، آن مرد گويد : از آنچه با خود داشتم شش دينار نسنجيده برداشتم\r\n","description":"","footnote":"","page_name":" 281 ","page_number":281},
  {"content":"\r\nو باقى را حمل كردم و اين توقيع صادر شد : اى فلانى ! آن شش دينار نسنجيده را كه وزنش شش دينار و پنج دانگ و يك حبّه و نيم است تحويل بده ، آن مرد گويد : آن دينارها را وزن كردم و در نهايت شگفتى ديدم كه چنان بود كه امام عليه السّلام فرموده بود .\r\n40 - ابو صالح خجندى رضى الله عنه گويد از ناحيهء صاحب الزّمان عليه السّلام پس از آنكه فحص و طلب بسيارى كرده و از وطنش مسافرت نموده است تا بر او روشن شود كه چه بايد كند ، توقيعى صادر شد .\r\nو نسخهء آن توقيع چنين بود : هر كه بحث كند طلب كرده است و هر كه طلب كند دلالت كرده است و هر كه دلالت كند هلاك كرده است و هر كه هلاك كند مشرك شده است . گويد : از طلب باز ايستاده و برگشت .\r\nو از ابو القاسم بن روح - قدّس الله روحه - حكايت شده است كه او در تفسير حديثى كه در بارهء اسلام ابو طالب روايت شده كه او به حساب جمّل اسلام آورده است و با دستش شصت و سه را برشمرد و معنايش اين است كه او خداى احد جواد است .\r\n","description":"","footnote":"","page_name":" 282 ","page_number":282},
  {"content":"\r\n41 - اسحاق بن حامد كاتب گويد : مرد بزّاز مؤمنى در قم بود و شريكى داشت كه از فرقهء مرجئه بود ، آنها مالك پارچهء نفيسى شدند ، آن مؤمن گفت : اين پارچه براى مولاى من بافته شده است و شريكش گفت : من مولاى تو را نمىشناسم ولى با آن هر چه خواهى كن و چون پارچه به دست او عليه السّلام رسيد آن را از طول دو پاره كرد ، نصف آن را برداشت و نصف ديگر را بازگردانيد و گفت :\r\nما نيازى به مال مرجئه نداريم .\r\n42 - به شيخ ابو جعفر محمّد بن عثمان عمرىّ در تسليت مرگ پدرش - رضى الله عنهما - توقيعى صادر شد و در بخشى از آن آمده بود : * ( إِنَّا لِلَّه وَإِنَّا إِلَيْه راجِعُونَ ) * تسليم فرمان او و راضى به قضاى اوئيم ، پدرت نيكو زندگى كرد و ستوده درگذشت ، خدا او را رحمت كند و به اولياء و دوستانش ملحق سازد كه پيوسته در كارشان كوشا بود و در آنچه او را به خدا و به ايشان نزديك مىساخت ساعى بود ، خداوند رويش را شادان گرداند و از لغزش او درگذرد .\r\nو در بخش ديگر آن آمده است : خداوند پاداش خيرت دهد و اين عزا را بر\r\n","description":"","footnote":"","page_name":" 283 ","page_number":283},
  {"content":"\r\nتو نيكو گرداند ، تو سوگوار شدى و ما نيز سوگواريم و جدايى او تو را تنها ساخت و ما نيز تنها شديم خداوند او را در جايگاهش مسرور سازد و از كمال سعادت اوست كه خداى تعالى فرزندى مثل تو به او ارزانى فرموده كه جانشين و قائم مقام وى باشد و براى او طلب رحمت كند و من مىگويم : الحمد لله كه خداى تعالى نفوس را به منزلت تو و آنچه كه به تو مرحمت فرموده طيّب ساخته است ، خداوند تو را يارى كند و نيرومند سازد و پشتيبانت باشد و توفيقت دهد و تو را ولىّ و نگاهبان و رعايتكننده و كافى و معين باشد .\r\n\r\n43 - توقيعى از صاحب الزّمان عليه السّلام كه براى عمرى و پسرش صادر شده است\r\nشيخ ابو جعفر رضى الله عنه گويد اين توقيع را سعد بن عبد الله - رحمه الله - چنين ثبت كرده است : خداوند هر دوى شما را توفيق طاعت دهد و بر دينش پايدار سازد و به خشنوديهاى خود سعادتمند سازد ، آنچه نوشته بوديد كه ميثمىّ از احوال مختار و مناظرات و احتجاج او كه جانشينى غير از جعفر بن علىّ نيست و\r\n","description":"","footnote":"","page_name":" 284 ","page_number":284},
  {"content":"\r\nتصديق كردن او همه و اصل شد و جميع مطالبى را كه اصحابتان از او نقل كرده‌اند همه را دانستم ، من از كورى پس از روشنى و از گمراهى پس از هدايت و رفتار هلاكت بار و فتنه‌هاى تباه‌كننده به خدا پناه مىبرم كه او مىفرمايد : * ( الم أَ حَسِبَ النَّاسُ أَنْ يُتْرَكُوا أَنْ يَقُولُوا آمَنَّا وَهُمْ لا يُفْتَنُونَ ) * . چگونه در فتنه درافتادند و در وادى سرگردانى گام مىزنند و به چپ و راست مىروند از دينشان دست برداشته‌اند و يا آنكه شكّ و ترديد كرده‌اند و يا آنكه با حقّ عناد و دشمنى مىكنند و يا آنكه روايات صادقه و اخبار صحيحه را نمىدانند و يا آن را مىدانند و خود را به فراموشى مىزنند ؟ آيا نمىدانند كه زمين هيچ گاه از حجّت خدا - كه يا ظاهر است و يا نهان - خالى نمىماند .\r\nآيا انتظام امامان خود را كه پس از پيامبرشان صلَّى الله عليه و آله و سلَّم يكى پس از ديگرى آمده‌اند نمىدانند تا آنكه به ارادهء الهى كار به امام ماضى - يعنى حسن بن علىّ عليهما السّلام - رسيد و جانشين پدران بزرگوار خود شد و به حقّ و طريق مستقيم هدايت كرد ، او نورى ساطع و شهابى لامع و ماهى فروزان بود ، آنگاه خداوند او را به جوار رحمت خود برد و او نيز بر اساس پيمانى كه با او بسته شده بود طابق\r\n","description":"","footnote":"","page_name":" 285 ","page_number":285},
  {"content":"\r\nالنّعل بالنّعل به روش پدران بزرگوارش عمل كرد و به جانشينى كه بدان سفارش شده بود وصيّت نمود ، جانشينى كه خداى تعالى او را تا غايتى به فرمان خويش نهان دارد و بر اساس مشيّتش در قضاى سابق و قدر نافذ جايگاه او را مخفى سازد ، ما جايگاه قضاى الهى هستيم و فضيلت او براى ماست و اگر خداى تعالى منع را از او بردارد و حكمت نهان زيستى را از او زايل سازد حقّ را به نيكوترين زيور به آنها بنماياند و با روشنترين دليل و آشكارترين نشانه به آنها معرّفى كند و چهرهء او را ظاهر ساخته و حجّت و دليلش را اقامه نمايد و ليكن بر تقديرات الهى نمىتوان غلبه نمود و ارادهء او مردود نمىشود و بر توفيق او نمىتوان سبقت جست . پس بايد پيروى هواى نفس را فرو نهند و همان اصلى را كه بر آن قرار داشتند اقامه كنند و در بارهء آنچه كه از آنها پوشيده داشته‌اند به جستجو برنخيزند كه گناهكار شوند و كشف ستر خداى تعالى نكنند كه پشيمان گردند و بدانند كه حقّ با ما و در نزد ماست و هر كه غير ما چنين گويد كذّاب و مفتر است و هر كه جز ما ادّعاى آن را بنمايد گمراه و منحرف است ، پس بايد به اين مختصر اكتفا كنند و تفسيرش را نخواهند و به اين تعريض قناعت نمايند و تصريح آن را نطلبند إن شاء الله .\r\n","description":"","footnote":"","page_name":" 286 ","page_number":286},
  {"content":"\r\n\r\n44 - دعا در غيبت قائم عليه السّلام\r\nابو علىّ گويد : اين دعا را شيخ ابو جعفر عمرىّ براى من املا فرمود و امر كرد كه آن را بخوانم و آن دعاى غيبت قائم عليه السّلام است :\r\nبار الها ! خود را به من معرّفى كن كه اگر خودت را به من معرّفى نكنى پيامبرت را نشناسم ، بار الها پيامبرت را به من معرّفى كن كه اگر پيامبرت را به من معرّفى نكنى حجّتت را نشناسم ، بار الها حجّتت را به من معرّفى كن كه اگر حجّتت را به من معرّفى نكنى از دين خود گمراه شوم ، بار الها مرا به مرگ جاهليّت نميران و قلبم را پس از هدايت منحرف مساز ، بار الها همچنان كه مرا به ولايت واليان مفترض الطاعهء امر خود پس از رسولت هدايت كردى و من نيز ولايت آنان را پذيرفتم يعنى امير المؤمنين و حسن و حسين و علىّ و محمّد و جعفر و موسى و علىّ و محمّد و علىّ و حسن و حجّت قائم مهدىّ - صلوات الله عليهم اجمعين - بار الها ! مرا بر دين خود استوار بدار و مرا به طاعت خود بدار و قلبم را براى ولىّ امرت نرم كن\r\n","description":"","footnote":"","page_name":" 287 ","page_number":287},
  {"content":"\r\nو مرا از آنچه خلق را بدان امتحان مىكنى سلامت بدار و مرا در اطاعت ولىّ امرت استوار كن ولى امرى كه او را از چشمان خلايق مستور ساختى و با اذن تو از مردمان غايب گرديد و تنها امر تو را انتظار مىبرد و تو هنگامى را كه صلاح امر وليّت در آن است بىتعلَّم مىدانى و به ظهور امر او فرمان مىدهى و او را هويدا مىسازى ، پس مرا بر آن شكيبا ساز كه تعجيل آنچه را كه به تأخير انداختى نخواهم و تأخير آنچه را كه معجّل ساختى نطلبم و از مستورت پرده - بردارى ، و از مكتومت تفحّص ، و در تدبيرت منازعه ننمايم و چون و چرا نكنم و نگويم چرا ولىّ امرت ظهور نمىكند در حالى كه زمين از جور آكنده شده است .\r\nو همهء امورم را به تو تفويض مىكنم .\r\nبار الها ! از تو مىخواهم كه ولىّ امرت را در حالى كه ظاهر است و امر تو را جارى مىسازد به من بنمايانى و من مىدانم كه سلطان و قدرت و برهان و حجّت و مشيّت و اراده و توانايى و نيرو از آن توست ، پس من و جميع مؤمنين را بدان موفّق بدار تا وليّت را بنگريم در حالى كه گفتارش ظاهر و دلالتش واضح است و هادى و شافى از ضلالت و جهالت است . اى خداى من ! مشاهد وى را ظاهر ساز\r\n","description":"","footnote":"","page_name":" 288 ","page_number":288},
  {"content":"\r\nو قواعدش را تثبيت كن و ما را از كسانى قرار بده كه چشمشان به ديدار او روشن شود و ما را به خدمت او درآور و بر ملَّت او بميران و همراه او محشور ساز .\r\nبار الها ! او را از شرّ جميع مخلوقات مصون دار و او را از مقابل و پشت و راست و چپ و بالا و پائين حافظ باش كه آن را كه تو حافظ باشى ضايع نشود و رسول و وصىّ رسولت را نگاهبان باش .\r\nبار الها ! عمر او را طولانى كن و بر اجلش بيفزا و او را بر امورى كه والى ساختى و حفظش را از وى درخواست كردى كمك كن و كرامتت را بر وى بيفزا كه او هادى و مهتدى و قائم مهدى است و طاهر تقىّ نقىّ زكىّ رضىّ مرضىّ و صابر مجتهد شكور است .\r\nبار الها ! به واسطهء غيبت طولانيش و بىخبرى ما از او يقين ما را سلب مكن و ياد و انتظار و ايمان و قوّت يقين ما را در ظهورش و دعا و درود ما را بر او از خاطر ما مبر تا به غايتى كه طول غيبتش در ظهور و قيامش ما را نااميد نسازد و يقين ما در اين باب مانند يقين ما در قيام و قرآن رسولت باشد و قلوب ما را بر ايمان به او تقويت كن تا به غايتى كه ما را به دست او بر منهاج هدايت و حجّت\r\n","description":"","footnote":"","page_name":" 289 ","page_number":289},
  {"content":"\r\nكبرى و طريقهء وسطى سالك سازى و ما را بر طاعت او نيرومند كن و بر پيروى او استوار دار و در حزب و اعوان و انصار و خرسندان از افعالش قرار بده و آن را در حيات و هنگام وفات ما از ما مگير تا هنگام مرگ شكّكننده و پيمان - شكننده و مرتاب و مكذّب نباشيم .\r\nبار الها ! فرج او را نزديك ساز و او را با نصرت مؤيّد كن و ياورانش را يارى نما و خواركنندگانش را خوار ساز و ناصب و مكذّب او را هلاك كن و به واسطهء او حقّ را ظاهر ساز و باطل را بميران و بندگان مؤمنت را از خوارى نجات بده و بلاد را آبادان كن و جبابرهء كفر را بكش و سران ضلالت را درهم شكن و جبّاران و كافران را خوار ساز و منافقين و پيمانشكنان و همهء مخالفان و ملحدان را در شرق و غرب و برّ و بحر و دشت و كوهسار نابود ساز تا به غايتى كه احدى از ايشان و اثرى از آثار آنها را باقى نگذارى و بلاد خود را از وجود آنها پاك سازى و سينهء بندگانت را تشفّى ده و دين محوشدهء خودت را تجديد كن و احكام\r\n","description":"","footnote":"","page_name":" 290 ","page_number":290},
  {"content":"\r\nتبديل شده و سنن تغيير يافتهء خود را اصلاح كن تا به او و دست او دين تو عودت كند در حالى كه با طراوت و جديد و صحيح و عارى از كژى و بدعت باشد تا شعله‌هاى كفر را با عدلش خاموش سازى كه او بندهء تو است و او را براى خودت برگزيدى و براى يارى پيامبرت پسنديدى و به واسطهء علمت انتخاب نمودى و از گناهان بازداشتى و از عيوب مبرّا كردى و بر غيوب مطَّلع ساختى و بر او نعمت ارزانى داشتى و از پليدى طاهر و از ناپاكى پاكيزه ساختى .\r\nبار الها ! بر او و بر پدران امام و طاهرش و همچنين بر شيعيان برگزيدهء آنان درود فرست و آنها را به آمال خودشان برسان و اين را از ناحيهء ما خالص از هر گونه شكّ و شبهه و ريا و سمعه قرار بده تا به غايتى كه غير تو را نخواهيم و جز وجه تو را نجوئيم .\r\nبار الها ! به درگاه تو از فقدان پيامبر و غيبت ولىّ خود و سختى زمانه و وقوع فتنه‌ها و چيرگى دشمنان و كثرت دشمنان و كمى عددمان شكايت مىكنيم .\r\nبار الها ! با فتح عاجل و نصرت عزّتمند خود و امام عادلى كه ظاهر مىسازى\r\n","description":"","footnote":"","page_name":" 291 ","page_number":291},
  {"content":"\r\nفرج را برسان إله الحق ربّ العالمين .\r\nبار الها ! از تو مسألت مىكنيم كه به ولىّ خود اذن دهى تا عدل تو را در ميان بندگانت ظاهر سازد و دشمنانت را در بلادت بكشد تا به غايتى كه اى خداى من ! براى ستم ستونى نماند جز آنكه آن را درشكنى و بنايى نماند جز آنكه آن را نابود سازى و هيچ نيرويى نماند مگر آنكه آن را سست كنى و ركنى نماند مگر آنكه آن را نابود سازى و هيچ حدّى نباشد جز آنكه آن را شكست دهى و سلاحى نماند مگر آنكه آن را از كار بيندازى و پرچمى نباشد جز آنكه آن را سرنگون كنى و شجاعى نباشد مگر آنكه او را بكشى و لشكرى نماند جز آنكه آن را خوار سازى و سنگ خودت را بر فرق سر آنان بينداز و شمشير قاطع خود را بر آنها فرود آور و بأس خودت را كه از قوم مجرم بازنگردد بر ايشان ببار و به دست ولىّ خود و بندگان مؤمن خود دشمنان خود و رسولت را عذاب كن .\r\nبار الها ! از ولىّ و حجّت خودت در زمين هراس دشمنش را كفايت كن و با كسى كه با او كيد كند كيد كن و با كسى كه با او مكر كند مكر كن و مدار بدى را بر كسى قرار ده كه بدى وى را بخواهد و مادّهء آنها را از ايشان ببر و هراس وى را در قلوب آنها بيفكن و گامهايشان را بلرزان و آشكارا و ناگهانى آنها را بگير و\r\n","description":"","footnote":"","page_name":" 292 ","page_number":292},
  {"content":"\r\nعقوبتت را بر ايشان جارى ساز و در ميان بندگانت خوار كن و در ميان بلادت ملعون ساز و در درك اسفل جاى ده و در محاصرهء شديدترين عذاب خود درآور و آتشت را لا ينقطع به آنها برسان و قبور اموات آنها را مملوّ از آتش كن و آتش سوزان خود را از آنها دريغ مدار ، كه آنها نماز را ضايع ساخته و پيروى شهوات كرده و بندگانت را خوار ساخته‌اند .\r\nبار الها ! به واسطهء وليّت قرآن را زنده كن و نور سرمدى خويش را كه ظلمتى در آن نيست بما بنما و به واسطهء او قلوب مرده را زنده كن و دلهاى پركينه را شفا بخش و آراء مختلفه را بر محور حقّ گرد آور و حدود معطَّله و احكام مهمله را اقامه كن تا به غايتى كه حقّى باقى نماند جز آنكه آن را ظاهر سازد و عدلى نباشد جز آنكه آن را شكوفا كند ، و اى خداى من ! ما را از اعوان و تقويتكنندگان سلطنت و فرمانبرداران دستورات و خشنودان از افعال و تسليمكنندگان احكامش قرار ده و از كسانى كه هيچ حاجتى براى او به تقيّه كردن از آنها نباشد ، اى خداى من ! تو كسى هستى كه سوء را بر طرف مىكنى و آن هنگام كه مضطرّ تو را بخواند اجابت كنى و از بلاى عظيم نجات بخشى ، اى خداى من ضرر را از وليّت\r\n","description":"","footnote":"","page_name":" 293 ","page_number":293},
  {"content":"\r\nبر طرف ساز و همچنان كه براى او تضمين كردى او را خليفهء در زمين قرار ده .\r\nبار الها ! مرا از دشمنان و اعداء آل محمّد مگردان و مرا از اهل غيظ و غضب بر آل محمّد قرار مده كه من از آن به تو پناه مىبرم پس به من پناه ده و مىخواهم به جوار تو درآيم پس مرا در جوار خود درآور .\r\nاللهمّ صلّ على محمّد و آل محمّد و مرا به واسطهء آنها در دنيا و آخرت رستگار ساز و از مقرّبين قرار بده .\r\n45 - ابو محمّد حسن بن احمد مكتّب گويد : در سالى كه شيخ علىّ بن محمّد سمرى - قدّس الله روحه - در بغداد درگذشت ، چند روز قبل از وفاتش در محضرش بودم و توقيعى را براى مردم خارج ساخت كه نسخهء آن چنين است :\r\n* ( بِسْمِ الله الرَّحْمنِ الرَّحِيمِ ) * اى علىّ بن محمّد سمرىّ ! خداوند اجر برادرانت را در عزاى تو عظيم گرداند كه تو ظرف شش روز آينده خواهى مرد ، پس خود را براى مرگ مهيّا كن و به احدى وصيّت مكن كه پس از وفات تو قائم مقام تو شود كه دومين غيبت واقع گرديده است و ظهورى نيست مگر پس از اذن خداى عزّ و جلّ\r\n","description":"","footnote":"","page_name":" 294 ","page_number":294},
  {"content":"\r\nو آن بعد از مدّتى طولانى و قساوت دلها و پر شدن زمين از ستم واقع خواهد شد و به زودى كسانى نزد شيعيان من آيند و ادّعاى مشاهده كنند بدانيد هر كه پيش از خروج سفيانىّ و صيحهء آسمانى ادّعاى مشاهده كند دروغگوى مفترى است و لا حول و لا قوّة إلَّا با لله العليّ العظيم .\r\nگويد : از اين توقيع استنساخ كرديم و از نزد او بيرون آمديم و چون روز ششم فرا رسيد بازگشتيم و او در حال احتضار بود به او گفتند : وصىّ شما از پس شما كيست ؟ گفت : براى خدا امرى است كه خود او رسانندهء آن است و درگذشت و اين آخرين كلامى بود كه از او شنيده شد .\r\n46 - محمّد بن حسن صيرفى دورقى ( 1 ) كه مقيم بلخ بود مىگويد : ارادهء سفر حجّ كردم و مقدارى اموال به من داده بودند كه آنها را به شيخ أبو القاسم حسين بن روح - قدّس الله روحه - تسليم كنم ، مقدارى از اين اموال طلا و مقدارى ديگر نقره بود كه آنها را تبديل به شمش كردم و چون به سرخس فرود آمدم خيمهء خود\r\n\r\n","description":"","footnote":"\r\n( 1 ) - في بعض النسخ « الدورى » .\r\n","page_name":" 295 ","page_number":295},
  {"content":"\r\nرا در ريگزارى نصب كردم و آن اموال را وارسى كردم و يكى از آن شمشها نادانسته از دستم افتاد و در ميان آن ريگها فرو رفت و چون به همدان درآمدم به خاطر اهتمامى كه به آن اموال داشتم بار ديگر به وارسى آنها پرداختم و ديدم يك شمش صد و سه مثقالى - و يا گفت نود و سه مثقالى - را گم كرده‌ام و به عوض آن از اموال خود شمش به همان وزن ساخته و در بين آنها شمشها نهادم و چون به بغداد درآمدم قصد شيخ ابو القاسم حسين بن روح - قدّس الله روحه - كردم و شمشهاى طلا و نقره را تسليم وى نمودم ، او دست برد و از بين آن شمشها ، شمشى را كه از مال خود تهيّه كرده بودم و به عوض آن شمش گمشده قرار داده بودم به من داد و گفت : اين شمش از آن ما نيست و شمش ما را در سرخس آنجا كه خيمه زده بودى گم كردى به همان مكان برگرد و همان جا كه فرود آمده بودى فرود آى و در آنجا شمش را زير ريگزار جستجو كن كه آن را خواهى يافت و به زودى به اينجا بازمىگردى امّا مرا نخواهى ديد .\r\nگويد : به سرخس بازگشتم و به همان مكانى كه فرود آمده بودم فرود آمدم و شمش را زير ريگزار يافتم كه نباتات آن را فرا گرفته بود ، آن را برداشتم و به شهر\r\n","description":"","footnote":"","page_name":" 296 ","page_number":296},
  {"content":"\r\nخود بازگشتم و بعد از آن به حجّ رفتم و آن شمش را همراه خود بردم و به بغداد وارد شدم و ابو القاسم حسين بن روح - رضى الله عنه - درگذشته بود و ابو الحسين علىّ بن محمّد سمرى رضى الله عنه را ملاقات كردم و آن شمش را به وى تسليم كردم .\r\n47 - ابو جعفر بزرجى گويد : در سامرا مرد جوانى را در مسجد معروف به مسجد زبيده در خيابان بازار ديدار كردم كه مىگفت هاشمى و از فرزندان موسى ابن عيسى است و ابو جعفر نام وى را ذكر نكرد من نماز مىخواندم و چون سلام نماز را بر زبان جارى كردم گفت : آيا تو قمّى هستى يا رازى ؟ گفتم : من قمّى هستم امّا در مسجد امير المؤمنين عليه السّلام در كوفه مجاورم ، گفت : آيا بيت موسى بن عيسى را در كوفه مىشناسى ؟ گفتم : آرى ، گفت : من از فرزندان اويم و گفت : من پدرى داشتم كه چند برادر داشت و برادر بزرگتر ثروتمند بود امّا برادر كوچك چيزى نداشت ، روزى بر برادر بزرگ درآمد و ششصد دينار از وى سرقت كرد ، برادر بزرگ مىگويد من با خود گفتم : نزد امام حسن بن علىّ بن محمّد بن رضا عليه السّلام بروم و از وى درخواست كنم كه به برادر كوچك ملاطفت كند شايد كه مال مرا\r\n","description":"","footnote":"","page_name":" 297 ","page_number":297},
  {"content":"\r\nبازگرداند كه كلام او شيرين است ، چون هنگام صبح فرا رسيد با خود گفتم به جاى رفتن به نزد امام بهتر است به نزد اشناس ترك داروغهء سلطان بروم و به او شكايت برم ، گويد : به نزد اشناس ترك رفتم و او مشغول بازى با نرد بود ، نشستم تا از بازى فارغ شود ، در اين بين فرستادهء حسن بن علىّ عليهما السّلام آمد و گفت :\r\nاجابت كن ، من برخاستم و بر حسن بن علىّ عليهما السّلام وارد شدم فرمود : سر شب نيازمند ما بودى امّا هنگام صبح رأى خود را تغيير دادى ، برو كه آن كيسه‌اى كه از اموالت ربوده شده بود بازگردانده شده است و از برادرت گلايه مكن بلكه به او نيكى كن و مالى به او بده و اگر چنين نكنى او را به نزد ما بفرست تا ما به او اعطا كنيم و چون از آنجا بيرون آمد غلامى به استقبال وى آمد و پيدا شدن كيسه را إخبار كرد .\r\nابو جعفر بزرجى گويد : چون فردا فرارسيد آن هاشمى مرا به منزل خود برد و مهمان كرد ، سپس كنيزى را صدا كرد و گفت : اى غزال ! - و يا گفت : اى زلال ! - كنيز پيرى پيش آمد ، به او گفت : اى كنيز ! حديث ميل و مولود را بازگو ، او گفت : ما طفلى بيمار داشتيم و بانويم به من گفت : به منزل حسن بن علىّ عليهما السّلام برو و\r\n","description":"","footnote":"","page_name":" 298 ","page_number":298},
  {"content":"\r\nبه حكيمه بگو چيزى بدهد تا بدان براى اين مولود استشفا كنيم و چون رفتم و آنچه را كه بانويم گفته بود بازگو كردم ، حكيمه گفت : آن ميلى را بياوريد كه با آن چشم مولودى كه ديروز متولد شد سرمه كشيديم - و مقصودش فرزند حسن بن علىّ عليهما السّلام بود - و ميل را آوردند و آن را به من داد و من آن را براى بانويم بردم و نوزاد را با آن سرمه كشيدند و بهبودى يافت ، آن ميل تا مدّتها نزد ما بود و بدان استشفا مىجستيم سپس مفقود شد .\r\nابو جعفر بزرجىّ گويد : در مسجد كوفه ابو الحسن بن برهون برسى را ديدم و اين حديث را از آن مرد هاشمى برايش بازگفتم ، گفت : آن مرد هاشمى اين حديث را بىهيچ زيادى و نقصان براى من نيز بازگو كرده است .\r\n48 - حسين بن علىّ بن محمّد قمّى معروف به ابو علىّ بغدادىّ گويد : در بخارا بودم و شخصى به نام ابن جاوشير ده شمش طلا به من داد و گفت كه آنها را در بغداد به شيخ ابو القاسم حسين بن روح - قدّس الله روحه - تسليم كنم . من آنها را برداشتم و چون به آمويه رسيدم يكى از آن شمشها گم شد و من ندانستم تا آنكه\r\n","description":"","footnote":"","page_name":" 299 ","page_number":299},
  {"content":"\r\nوارد بغداد شدم و شمشها را بيرون آوردم تا آنها را تسليم كنم ديدم يكى از آنها كم است يك شمش به وزن آن خريدم و به آن نه شمش ديگر افزودم و بر شيخ ابو القاسم حسين بن روح - قدّس الله روحه - وارد شدم و شمشها را مقابلش نهادم ، گفت : اين شمشى كه خريدارى كردى بردار - و با دست به آن اشاره كرد - و گفت : آن شمشى كه گم كردى به ما و اصل شد و آن اين است ، سپس آن شمشى كه در آمويه گم كرده بودم بيرون آورد و من بدان نگريستم و آن را شناختم .\r\nحسين بن علىّ بن محمّد معروف به ابو علىّ بغدادى گويد : در همان سال در بغداد زنى را ديدم كه از من پرسيد وكيل مولاى ما عليه السّلام كيست ؟ يكى از قمّىها به او گفت كه ابو القاسم حسين بن روح است و نشانى وى را به دو داد ، آن زن به نزد وى آمد و من نيز آنجا بودم ، گفت : اى شيخ ! همراه من چيست ؟ گفت : برو آنچه با خوددارى به دجله بينداز آنگاه بيا تا به تو بگويم ، گويد آن زن رفت و آنچه با خود داشت به دجله انداخت و بازگشت و بر ابو القاسم روحى - قدّس الله روحه - درآمد . ابو القاسم به خدمتكار خود گفت : آن حقّه را بياور و حقّه‌اى آورد ،\r\n","description":"","footnote":"","page_name":" 300 ","page_number":300},
  {"content":"\r\nآنگاه به آن زن گفت : اين حقّه‌اى است كه همراه تو بود و آن را به دجله انداختى ، آيا به تو بگويم كه درون آن چيست يا آنكه تو مىگويى ؟ گفت : شما بفرمائيد ، گفت : در اين حقّه يك جفت دستبند طلاست و يك حلقهء بزرگ كه گوهرى بر آن نصب است و دو حلقهء كوچك كه بر آنها نيز گوهرى نصب است و دو انگشترى كه يكى فيروزه و ديگرى عقيق است ، و چنان بود كه شيخ فرموده بود و چيزى را فروگذار نكرده بود سپس حقّه را گشود و محتويات آن را به من عرضه داشت و آن زن نيز بدان نگريست و گفت : اين عين آن چيزى است كه من با خود آوردم و در دجله انداختم و از خوشحالى مشاهدهء اين دلالت صادقانه من و آن زن مدهوش شديم .\r\nسپس حسين بن علىّ بعد از آنكه اين حديث را برايم نقل كرد گفت : روز قيامت نزد خداى تعالى گواهى مىدهم كه مطلب همان بود كه گفتم نه بدان افزودم و نه چيزى از آن كاستم و به ائمّهء دوازده‌گانه سوگند خورد كه راست مىگويد و كم و زياد نكرده است .\r\n49 - ابو الحسن محمّد بن احمد داودىّ از پدرش روايت كند كه گفت : نزد\r\n","description":"","footnote":"","page_name":" 301 ","page_number":301},
  {"content":"\r\nابو القاسم حسين بن روح - قدّس الله روحه - بودم كه مردى از او پرسيد معناى قول عبّاس به پيامبر اكرم صلَّى الله عليه و آله و سلَّم چه بود كه گفت : عموى شما ابو طالب به حساب جمّل اسلام آورد و با دستش شصت و سه را برشمرد . او گفت : مقصود از آن إله احد جواد است .\r\nو تفسير آن چنين است كه كه الف يك و لام سى و هاء پنج و الف يك و حاء هشت و دال چهار و جيم سه و واو شش و الف يك و دال چهار است كه مجموع آن شصت و سه مىشود .\r\n50 - ابو الحسين محمّد بن جعفر اسديّ رضى الله عنه گويد : به توسط شيخ ابو جعفر محمّد ابن عثمان - قدّس الله روحه - از صاحب الزّمان عليه السّلام سؤالهايى كردم و اين پاسخها صادر شد :\r\nامّا آنچه پرسيدى از نماز خواندن هنگام طلوع و غروب آفتاب ، اگر مطلب چنان باشد كه مىگويند آفتاب از ميان دو شاخ شيطان طلوع مىكند و در همان جا هم غروب مىكند ، هيچ عملى بهتر از نماز بينى شيطان را به خاك نمىمالد پس\r\n","description":"","footnote":"","page_name":" 302 ","page_number":302},
  {"content":"\r\nنماز بخوان و بينى شيطان را به خاك بمال .\r\nامّا آنچه پرسيدى كه اگر كسى مالى را وقف ناحيهء ما كند يا براى ما قرار دهد آنگاه به آن نيازمند شود ، پس هر چه را كه تسليم نكرده باشد صاحبش مختار است و هر چه را كه تسليم كرده است اختيارى براى او نيست ، بدان محتاج باشد و يا محتاج آن نباشد بدان نيازمند باشد و يا از آن مستغنى و بىنياز .\r\nو امّا آنچه پرسيدى از كسى كه اموالى از ما در تصرّف دارد و آن را حلال مىشمارد و بىاذن ما بمانند مال خود در آن تصرّف مىكند ، پس كسى كه چنين كند ملعون است و ما در روز قيامت خصم اوئيم و پيامبر صلَّى الله عليه و آله و سلَّم فرموده است :\r\nكسانى كه از عترتم حلال شمارند آنچه را كه خداى تعالى حرام شمرده است به زبان من و هر پيامبرى ملعون است ، و هر كه بر ما ستم كند از جملهء ستمكاران است و لعنت خداى تعالى بر او خواهد بود زيرا خداى تعالى فرموده است : * ( أَلا لَعْنَةُ الله عَلَى الظَّالِمِينَ ) * .\r\nامّا آن پرسشى كه از امر نوزادى كردى كه پس از ختنه كردن دوباره بر آن پوست برويد ، آيا واجب است ديگر بار ختنه شود ؟ آرى واجب است آن پوست\r\n","description":"","footnote":"","page_name":" 303 ","page_number":303},
  {"content":"\r\nبريده شود كه زمين از بول كسى كه ختنه نشده است تا چهل صباح ناله مىكند .\r\nامّا پرسش از نمازگزارى كه مقابلش آتش و تصوير و چراغ است آيا نماز او جائز است كه مردم از پيش در اين باره اختلاف كرده‌اند پاسخ اين است كه براى فرزندان كسانى كه بت پرست و آتش پرست نبوده‌اند جايز است كه نماز بخوانند و مقابلشان آتش و تصوير و چراغ باشد امّا براى فرزندان بت پرستان و آتش - پرستان جايز نيست .\r\nامّا پرسش از مزارعى كه متعلَّق به ناحيهء ماست كه آيا جايز است آنها را عمران كرد و خراج آنها را پرداخت و هر چه از درآمدش بيش باشد براى دريافت ثواب و تقرّب بما به ناحيه فرستاد ؟ بدان كه تصرّف در مال احدى بىاذن او جايز نيست ، پس چگونه در مال ما جايز باشد و هر كس بدون اذن ما چنين كند چيزى را حلال شمرده است كه بر وى حرام است و هر كس چيزى از اموال ما را بخورد جز اين نيست كه در شكمش آتش پر كرده باشد و به زودى به آتش افكنده شود .\r\nامّا پرسش از امر كسى كه مزرعه‌اى را وقف ناحيهء ما كند و آن را به\r\n","description":"","footnote":"","page_name":" 304 ","page_number":304},
  {"content":"\r\nسرپرستى تسليم نمايد كه از آن نگهدارى كرده و آن را آباد سازد و از درآمدش خرج و مخارجش را بپردازد و باقى آن را به ناحيهء ما بفرستد ، آرى اين كار براى كسى كه صاحب مزرعه او را سرپرست آن كار نمايد جائز است ولى براى ديگرى روا نيست .\r\nامّا پرسش از ميوه‌هايى كه متعلَّق به ما است و رهگذر بر آنها عبور مىكند و آنها را بر مىدارد و مىخورد كه آيا آن جايز است ؟ پاسخ اين است كه خوردنش جايز و بردنش حرام است .\r\n51 - ابو بصير گويد : به امام باقر عليه السّلام گفتم : اصلحك الله ! ساده‌ترين چيزى كه بنده به واسطهء آن داخل در دوزخ مىشود چيست ؟ فرمود : كسى كه درهمى از مال يتيم بخورد و ما يتيم هستيم .\r\nمصنّف اين كتاب - رضى الله عنه - گويد : يتيم در اين موضع به معنى منقطع از قرين است و به اين معنى پيامبر صلَّى الله عليه و آله و سلَّم يتيم ناميده شده است و همچنين هر امامى كه پس از وى آمده است به اين معنى يتيم است و آيهء * ( الَّذِينَ يَأْكُلُونَ أَمْوالَ الْيَتامى ظُلْماً ) * در بارهء آنها نازل شده است و پس از ايشان در بارهء ساير ايتام جارى است\r\n","description":"","footnote":"","page_name":" 305 ","page_number":305},
  {"content":"\r\nو درّ يتيم را از آن رو يتيم مىگويند كه از قرين منقطع است .\r\n52 - ابو علىّ بن ابو الحسين اسديّ از پدرش روايت كند كه گفت : توقيعى از جانب شيخ ابو جعفر محمّد بن عثمان عمرى - قدّس الله روحه - ابتداء و بدون سؤال چنين صادر گرديد :\r\n* ( بِسْمِ الله الرَّحْمنِ الرَّحِيمِ ) * لعنت خداوند و ملائكه و همهء مردم بر كسى باد كه درهمى از مال ما را بر خود حلال شمارد . ابو الحسين اسديّ گويد : در دلم خطور كرد كه اين توقيع در بارهء كسى است كه درهمى از اموال ناحيه را بر خود حلال شمارد و نه كسى كه از اموال ناحيه مىخورد ولى آن را بر خود حلال نمىشمارد و با خود گفتم : آن در بارهء همهء كسانى است كه حرامى را حلال شمارند و برترى امام عليه السّلام بر ديگران در اين باب چيست ؟ گويد : قسم به خدايى كه محمّد صلَّى الله عليه و آله و سلَّم را به عنوان پيامبر و بشير فرستاد ديگر بار به آن توقيع نگريستم و ديدم آن توقيع بر طبق آنچه در دلم خطور كرد تغيير يافته و چنين است : * ( بِسْمِ الله الرَّحْمنِ الرَّحِيمِ ) * لعنت خداوند و ملائكه و همهء مردم بر كسى باد كه درهمى از مال ما را به حرام بخورد .\r\n","description":"","footnote":"","page_name":" 306 ","page_number":306},
  {"content":"\r\nابو جعفر محمّد بن محمّد خزاعىّ گويد : ابو علىّ اسديّ اين توقيع را براى ما بيرون آورد و ما به آن نگريستيم و آن را خوانديم .\r\n53 - محمّد بن عيسى بن عبيد يقطينىّ گويد : به امام هادى عليه السّلام نوشتم : فداى شما شوم ! مردى براى شما از اموال خود چيزى قرار داده است ، آنگاه بدان نيازمند مىشود ، آيا مىتواند آن را براى خود بردارد و يا بايد آن را برايتان بفرستد ؟\r\nفرمود : مادام كه آن مال در دست اوست مختار است و اگر به دست ما هم رسيده باشد چنان كه بدان محتاج باشد عقيدهء ما چنان است كه بدان مال با وى مواسات كنيم .\r\n\r\nباب 46 در عمر طولانى\r\n1 - هشام بن سالم از امام صادق عليه السّلام روايت كند كه فرمود : نوح عليه السّلام دو هزار و پانصد سال زندگانى كرد كه هشتصد و پنجاه سال آن پيش از بعثت بود و\r\n","description":"","footnote":"","page_name":" 307 ","page_number":307},
  {"content":"\r\nنهصد و پنجاه سال در ميان قومش بود و آنها را فرا مىخواند و هفتصد سال پس از آنكه از كشتى فرود آمد و آب فرو نشست و آن شهرها را بنا نهاد و فرزندانش را در آن شهرها سكنى داد بعد از آن ملك الموت عليه السّلام در حالى كه نوح در آفتاب بود به سراغ وى آمد و به او سلام كرد نوح سلام وى را پاسخ داد و گفت : اى ملك الموت براى چه آمده‌اى ؟ گفت : آمده‌ام كه تو را قبض روح كنم ، گفت : آيا اجازه مىدهى كه از آفتاب برخيزم و به سايه روم ؟ گفت : آرى ، و نوح عليه السّلام نقل مكان كرد ، سپس گفت : اى ملك الموت گويا زندگانى من در دنيا به مانند نقل مكان كردنم از آن آفتاب به اين سايه بود ، آنچه بدان مأمورى به انجام رسان و جان او عليه السّلام را گرفت .\r\n2 - ايّوب بن راشد از مردى و او از امام صادق عليه السّلام روايت كند كه فرمود :\r\nعمر افراد قوم نوح عليه السّلام سيصد سال سيصد سال بود .\r\n3 - امام صادق عليه السّلام از پدرش روايت كند كه پيامبر اكرم صلَّى الله عليه و آله و سلَّم فرمود : آدم\r\n","description":"","footnote":"","page_name":" 308 ","page_number":308},
  {"content":"\r\nابو البشر عليه السّلام نهصد و سى سال زندگانى كرد و نوح عليه السّلام دو هزار و چهار صد و پنجاه سال و ابراهيم عليه السّلام صد و هفتاد و پنج سال و اسماعيل بن ابراهيم عليهما السّلام صد و بيست سال و اسحاق بن ابراهيم صد و هشتاد سال و يعقوب بن اسحاق صد و بيست سال و يوسف بن يعقوب عليهما السّلام صد و بيست سال و موسى عليه السّلام صد و بيست و شش سال و هارون عليه السّلام صد و سى و سه سال و داود عليه السّلام صد سال و پادشاهى او چهل سال بود و سليمان بن داود عليهما السّلام هفتصد و دوازده سال زندگانى كرد .\r\n4 - حسن بن محمّد بن صالح گويد : از امام حسن بن علىّ عسكرىّ عليهما السّلام شنيدم كه مىفرمود : اين فرزندم قائم پس از من است و او همان كسى است كه سنّتهاى انبياء عليه السّلام از طول عمر و غيبت در او جارى است تا به غايتى كه دلها به واسطهء طول مدّت سخت گردد و جز كسى كه خداى تعالى ايمان را در دلش نقش كرده و وى را با روحى از جانب خود مؤيّد ساخته است در عقيدهء به امامت او ثابت\r\n","description":"","footnote":"","page_name":" 309 ","page_number":309},
  {"content":"\r\nنماند .\r\n5 - سعيد بن جبير گويد : از امام زين العابدين عليه السّلام شنيدم كه مىفرمود : در قائم سنّتى از نوح عليه السّلام است كه آن طول عمر است .\r\n6 - هشام بن سالم گويد : امام صادق عليه السّلام در حديثى كه در آن داستان داود عليه السّلام را ذكر مىكند فرمود : داود در حالى كه زبور تلاوت مىكرد بيرون آمد و هنگامى كه او زبور تلاوت مىكرد كوهها و سنگها و پرندگان پاسخ وى را مىگفتند و به كوهى رسيد كه پيامبر عابدى به نام حزقيل در آنجا بود و چون آواى كوهها و آواز درندگان و پرندگان را شنيد دانست كه وى داود عليه السّلام است ، داود عليه السّلام به او گفت : اى حزقيل ! آيا اذن مىدهى كه به نزد تو بالا بيايم ؟ گفت :\r\nنه ، و داود گريست و خداى تعالى به حزقيل وحى كرد كه داود را سرزنش مكن و از من عافيت بخواه ، گويد : حزقيل دست داود را گرفت و او را به جانب خود بالا برد داود گفت : اى حزقيل ! آيا هيچ گاه قصد گناه كرده‌اى ؟ گفت : نه ، گفت :\r\nآيا از اين عبادت خداوند تو را عجبى رسيده است ؟ گفت : نه ، گفت : آيا دل به\r\n","description":"","footnote":"","page_name":" 310 ","page_number":310},
  {"content":"\r\nدنيا داده‌اى و شهوات و لذّات آن را دوست داشته‌اى ؟ گفت : آرى ، گاهى بر دلم راه يافته است ، گفت : وقتى چنين شود چه مىكنى ؟ گفت : من به اين درّه مىروم و از آنچه در آن است عبرت مىگيرم . گويد : داود عليه السّلام به آن درّه رفت و به ناگاه تختى از آهن ديد كه جمجمه و استخوانهاى پوسيده‌اى بر آن بود و لوحى آهنين نيز آنجا بود كه نوشته‌اى داشت ، داود عليه السّلام آن را خواند و بر آن چنين نوشته بود : من اروى بن سلم هستم كه هزار سال پادشاهى كردم و هزار شهر ساختم و با هزار دوشيزه آميزش كردم ، آخر كار چنين شد كه خاك بسترم و سنگ بالشم و كرمها و مارها همسايگانم هستند ، پس هر كه مرا بنگرد به دنيا فريفته نشود .\r\n\r\nباب 47 حديث دجّال\r\n1 - نزال بن سبرة گويد : امير المؤمنين علىّ بن أبى طالب عليه السّلام براى ما خطبه خواند و بر خداى تعالى حمد و ثنا گفت و بر محمّد و خاندانش درود فرستاد آنگاه\r\n","description":"","footnote":"","page_name":" 311 ","page_number":311},
  {"content":"\r\nسه بار فرمود : اى مردم ! پيش از آنكه مرا از دست بدهيد از من پرسش كنيد ، آنگاه صعصعة بن صوحان برخاست و گفت : اى امير المؤمنين ! چه وقت دجّال خروج مىكند ؟ علىّ عليه السّلام فرمود : بنشين كه خداوند كلامت را شنيد و خواستهء تو را دانست به خدا سوگند در اين باب سؤالشونده از سئوالكننده داناتر نيست و ليكن براى آن علامات و نشانه‌هايى است كه طابق النّعل بالنّعل دنبال يك ديگر بيايد كه اگر خواستى تو را بدان آگاه كنم و او گفت آرى اى امير المؤمنين ! و علىّ عليه السّلام فرمود : آنها چنين است : آنگاه كه مردم نماز را تباه سازند و امانت را ضايع كنند و دروغ را حلال شمارند و رباخوارى كنند و رشوه گيرند و ساختمانهاى استوار بنا كنند و دين را به دنيا بفروشند و سفيهان را به كار گمارند و با زنان مشورت كنند و قطع رحم نمايند و از هوس پيروى كنند و خونريزى را سبك شمارند و بردبارى ضعف و ستمگرى افتخار به شمار آيد و اميران فاجر و وزيران ستمكار و كدخدايان خيانتكار و قاريان فاسق باشند و گواهيهاى دروغ ظاهر گردد و فجور و بهتان و گناه و طغيان علنى شود و قرآنها را زيور كنند و مساجد را بيارايند و مناره‌ها را بلند سازند و اشرار را احترام كنند و صفوف درهم آيد و\r\n","description":"","footnote":"","page_name":" 312 ","page_number":312},
  {"content":"\r\nقلوب مختلف شود و پيمانها شكسته گردد و موعود نزديك شود و زنان به خاطر حرص بر دنيا در تجارت با شوهرانشان مشاركت كنند و آواز فاسقان بلند شود و آن را استماع كنند و رذلترين مردم رهبر آنها شود و از فاجر به خاطر ترس از شرّش بپرهيزند و دروغگو را تصديق كنند و خائن را امين شمارند و زنان آوازه‌خوان و تار و طنبور فراهم آورند و آخر اين امّت اوّل آن را لعنت كند و زنان بر زينها سوار شوند و زنان به مردان و مردان به زنان تشبّه كنند و شاهد بدون استشهاد گواهى دهد و ديگرى بىآنكه حقّ را بشناسد و تفقّه در دين داشته باشد قضاء ذمّه را گواهى دهد و كار دنيا را بر آخرت ترجيح دهند و پوست ميش را بر دل گرگ بپوشند و دلهايشان بدبوتر از مردار و تلختر از زهر باشد ، در اين وقت سرعت و شتاب كنيد سرعت و شتاب كنيد و بهترين جاها در آن روز بيت المقدس باشد و بر مردم زمانى درآيد كه هر كدامشان آرزو كنند كه از ساكنان آنجا باشند .\r\nآنگاه اصبغ بن نباته از جا برخاست و گفت : يا امير المؤمنين ! دجّال كيست ؟\r\nفرمود : دجّال صائد بن صائد ( 1 ) است و بدبخت كسى است كه او را تصديق كند و\r\n\r\n","description":"","footnote":"\r\n( 1 ) - في بعض النسخ « صائد بن الصيد » . و في سنن الترمذى « ابن صياد » .\r\n","page_name":" 313 ","page_number":313},
  {"content":"\r\nنيك بخت كسى است كه او را تكذيب نمايد او از شهرى خروج كند كه به آن اصفهان گويند از قريه‌اى كه آن را يهوديّه مىشناسند چشم راستش ممسوح است و چشم ديگرش بر پيشانى اوست آنچنان مىدرخشد كه گوئى ستارهء سحرى است و در آن علقه‌اى است كه با خون درآميخته است و ميان دو چشمش نوشته « كافر » و هر كاتب و بىسوادى آن را مىخواند در درياها فرو مىرود ، آفتاب با او حركت مىكند در مقابلش كوهى از دود است و پشت سرش كوه سفيدى است كه مردم آن را طعام پندارند ، در قحطى شديدى در حالى كه بر حمار سپيدى كه فاصلهء هر گامش يك ميل است خروج كند و زمين منزل به منزل در زير پايش درنورديده شود و بر آبى نگذرد جز آنكه تا روز قيامت فرو رود و با صداى بلندى كه جنّ و انس و شياطين در شرق و غرب عالم آن را مىشنوند مىگويد :\r\nاى دوستان من ! به نزد من آئيد ، من كسى هستم كه آفريد و تسويه كرد و تقدير كرد و هدايت نمود من پروردگار اعلاى شما هستم ، در حالى كه آن دشمن خدا دروغ مىگويد ، او يك چشمى است كه غذا مىخورد و در بازارها راه مىرود و پروردگار شما يك چشم نيست و غذا نمىخورد و راه نمىرود و زوالى ندارد ،\r\n","description":"","footnote":"","page_name":" 314 ","page_number":314},
  {"content":"\r\nتعالى الله عن ذلك علوّا كبيرا .\r\nبدانيد كه در آن روز بيشتر پيروان او زنازادگان و صاحبان پوستينهاى سبزند ، خداوند او را در شام بر سر گردنه‌اى كه آن را افيق نامند به دست كسى كه عيسى عليه السّلام پشت سرش نماز مىخواند هنگامى كه سه ساعت از روز جمعه گذشته است خواهد كشت و بدانيد كه بعد از آن قيامت كبرى واقع خواهد گرديد .\r\nگفتيم : يا امير المؤمنين آن چيست ؟ فرمود : خروج دابّة الارض از كوه صفا كه همراه او خاتم سليمان و عصاى موسى است آن خاتم را بر روى هر مؤمنى كه بنهد اين كلام بر آن نقش بندد هذا مؤمن حقا و بر روى هر كافرى كه بنهد بر آن نوشته شود هذا كافر حقا . تا به غايتى كه مؤمن ندا كند : اى كافر ! واى بر تو ، و كافر ندا كند : اى مؤمن ! خوشا بر تو ، دوست داشتم كه امروز مثل تو بودم و به فوز عظيمى مىرسيدم .\r\nسپس آن دابّه سر بلند كند و به اذن خداى تعالى همهء كسانى كه بين مشرق و مغرب هستند او را ببينند و اين بعد از آن است كه آفتاب از مغرب خود برآيد در اين هنگام توبه برداشته شود و هيچ توبه‌اى پذيرفته نشود و عملى بالا نرود و * ( لا\r\n","description":"","footnote":"","page_name":" 315 ","page_number":315},
  {"content":"\r\nيَنْفَعُ نَفْساً إِيمانُها لَمْ تَكُنْ آمَنَتْ مِنْ قَبْلُ أَوْ كَسَبَتْ فِي إِيمانِها خَيْراً ) * .\r\nسپس فرمود :\r\nديگر از من نپرسيد كه بعد از آن چه خواهد شد زيرا حبيبم رسول خدا صلَّى الله عليه و آله و سلَّم از من پيمان گرفته است كه آن را جز به خاندانم نگويم .\r\nنزال بن سبرة گويد : به صعصعة بن صوحان گفتم : اى صعصعه ! مقصود امير المؤمنين عليه السّلام از اين كلام چه بود ؟ و صعصعه گفت : اى ابن سبرة ! آن كسى كه عيسى عليه السّلام پشت سر او نماز مىخواند دوازدهمين امام از عترت و نهمين امام از فرزندان حسين بن علىّ عليهما السّلام است و او آفتابى است كه از مغرب خود طلوع كند و از ما بين ركن و مقام ظاهر شود و زمين را طاهر سازد و موازين عدالت را برپا كند و هيچ كس به ديگرى ستم نكند و امير المؤمنين به ما خبر داد كه حبيبش رسول خدا صلَّى الله عليه و آله و سلَّم از او پيمان گرفته است كه حوادث پس از آن را جز بر خاندانش - صلوات الله عليهم اجمعين - نگويد .\r\nاين حديث را ابو بكر محمّد بن عمر بن عثمان بن فضل عقيلىّ فقيه به سند خود از\r\n","description":"","footnote":"","page_name":" 316 ","page_number":316},
  {"content":"\r\nابن عمر از رسول خدا صلَّى الله عليه و آله و سلَّم نيز عينا نقل كرده است .\r\n2 - ابن عمر گويد : روزى رسول خدا با اصحاب خود نماز صبح را به جاى آورد و با اصحاب خود برخاست و به در خانه‌اى در مدينه آمد و در را كوبيد زنى بيرون آمد و گفت : اى ابو القاسم ! چه مىخواهى ؟ رسول خدا صلَّى الله عليه و آله و سلَّم فرمودى اى امّ عبد الله ! مىخواهم مرا به نزد عبد الله ببرى ، آن زن گفت : اى ابو القاسم ! با عبد الله چه كار دارى ؟ به خدا سوگند او عقلش را از دست داده و جامه‌اش را آلوده مىكند و از من امر عظيمى را مىخواهد فرمود : مرا به نزد او ببر ، گفت : آيا مسئوليّت آن بر عهدهء خود شماست ؟ فرمود : آرى ، گفت : داخل شو پيامبر داخل شد و او را ديد كه در قطيفه است و با خود زمزمه مىكند ، مادرش گفت : ساكت باش و بنشين كه اين محمّد است كه به نزد تو آمده است و او ساكت شد و نشست ، و به پيامبر صلَّى الله عليه و آله و سلَّم گفت : خداى اين زن را لعنت كند اگر مرا به حال خود مىگذاشت به شما مىگفتم كه آيا او همان است ؟ سپس پيامبر صلَّى الله عليه و آله و سلَّم فرمود : چه مىبينى ؟ گفت : حقّى و باطلى را مىبينم و عرشى را مىبينم كه بر روى\r\n","description":"","footnote":"","page_name":" 317 ","page_number":317},
  {"content":"\r\nآب است ، فرمود : شهادت بده كه خدايى جز الله نيست و من رسول خدايم ، گفت :\r\nبلكه تو شهادت بده كه خدايى جز الله نيست و من رسول خدايم ، خداوند تو را به رسالت سزاوارتر از من قرار نداده است .\r\nو چون روز دوم فرا رسيد پيامبر نماز صبح را با اصحابش خواند سپس برخاست و همراه اصحاب به در خانهء آن زن آمدند و پيامبر در زد ، مادر عبد الله بيرون آمد و گفت : داخل شو و او بر بالاى درخت خرمايى بود و آواز مىخواند ، مادرش گفت : ساكت باش و پائين بيا كه اين مرد محمّد است كه به نزد تو آمده است و او ساكت شد بعد از آن به پيامبر صلَّى الله عليه و آله و سلَّم گفت : خدا اين زن را لعنت كند اگر مرا به حال خود مىگذاشت به شما مىگفتم كه آيا او همان است ؟\r\nو چون روز سوم فرا رسيد پيامبر نماز صبح را با اصحابش خواند ، سپس برخاستند و به آن مكان آمدند و ديدند او در ميان گوسفندان است و آنها را مىراند ، مادرش به او گفت : ساكت باش و بنشين كه اين محمّد است كه به نزد تو آمده است و او ساكت شد و نشست و در آن روز آياتى از سورهء دخان نازل شده بود و پيامبر اكرم آن آيات را در نماز صبح خوانده بود ، پيامبر فرمود : آيا به يكتايى خداوند و رسالت من شهادت مىدهى ؟ گفت : بلكه تو بايد به يكتايى\r\n","description":"","footnote":"","page_name":" 318 ","page_number":318},
  {"content":"\r\nخداوند و رسالت من شهادت دهى كه خداوند تو را به رسالت سزاوارتر از من قرار نداده است . پيامبر صلَّى الله عليه و آله و سلَّم فرمود : من چيزى را براى تو نهان كرده‌ام ، آن چيست ؟ و او گفت : دود ، دود . پيامبر فرمود : دور شو كه تو از اجلت در نگذرى و به آرزويت نرسى و تو جز به آنچه برايت مقدّر شده است نايل نشوى .\r\nسپس به اصحابش فرمود : اى مردم ! خداوند هيچ پيامبرى را به رسالت مبعوث نكرد جز آنكه قومش را از دجّال ترسانيد و خداى تعالى آن را تا به امروز بر شما تأخير انداخته است و اگر امر بر شما مشتبه شد بدانيد كه خداوند يك چشم نيست و دجّال بر حمارى كه فاصله بين دو گوشش يك ميل است خروج كند ، او به همراه بهشت و دوزخ و كوهى از نان و نهرى از آب خروج مىكند و بيشتر پيروان او يهود و زنان و اعرابند و به همهء كرانه‌هاى زمين جز مكَّه و دو حومهء آن و مدينه و دو حومهء آن درآيد .\r\nمصنّف اين كتاب رضى الله عنه گويد :\r\nاهل عناد و انكار امثال اين خبر را ( كه در صحاح ستهء آنها آمده است ) تصديق مىكنند و در بارهء دجّال و غيبت و مدّت\r\n","description":"","footnote":"","page_name":" 319 ","page_number":319},
  {"content":"\r\nعمر طولانى و ظهورش در آخر الزّمان آنها را روايت مىكنند امّا اخبار قائم عليه السّلام را و اينكه او مدّتى طولانى غيبت مىكند آنگاه ظاهر مىشود و زمين را پر از عدل و داد مىنمايد از آن پس كه آكنده از ظلم و جور شده باشد تصديق نمىكنند ، با وجود آنكه پيامبر اكرم صلَّى الله عليه و آله و سلَّم و ائمّهء پس از او عليه السّلام به نام و غيبت و نسب او تصريح كرده‌اند و خبر از طولانى بودن غيبت او داده‌اند و مقصود آنها خاموش كردن نور خداى تعالى و باطل ساختن امر ولى الله است ، امّا خداى تعالى نورش را تمام مىسازد اگر چه مشركان را ناخوش آيد و بيشترين احتجاج آنها در امر انكار امر حجّت عليه السّلام اين است كه مىگويند اين اخبارى كه در اين باره شما روايت مىكنيد ما روايت نكرده‌ايم و آنها را نمىشناسيم .\r\nو ملحدين و براهمه و يهود و نصارى و گبران نيز همين را مىگويند كه ما آنچه را شما مسلمانان در بارهء معجزات و دلائل پيامبر خود روايت مىكنيد صحيح نمىدانيم زيرا آنها را نمىشناسيم و روايت نكرده‌ايم و از اين جهت به بطلان امر او معتقدشده‌ايم و اگر دليل منكران امر غيبت ، ما را ملزم سازد ، دليل منكران نبوّت هم آنها را ملزم خواهد ساخت و تعداد آن اقوام از اينها افزونتر نيز هست . همچنين مىگويند به موجب عقل ما هيچ كس نمىتواند عمرى افزون\r\n","description":"","footnote":"","page_name":" 320 ","page_number":320},
  {"content":"\r\nبر عمر اهل زمانه داشته باشد و عمر صاحب شما افزون از عمر اهل زمانه است ما به آنها مىگوئيم : آيا شما تصديق مىكنيد كه دجّال و ابليس در غيبت عمرى بيشتر از عمر اهل زمانه داشته باشند امّا مثل آن را براى قائم آل محمّد عليه السّلام روا نمىشماريد ؟ با وجود آنكه در بارهء غيبت و طول عمر و ظهور او براى قيام به امر الهى نصوصى وارد شده است و بعضى از آن روايات را در اين كتاب ذكر كرده‌ام ، و با وجود آنكه پيامبر صلَّى الله عليه و آله و سلَّم فرموده‌اند : هر آنچه در امّتهاى پيشين واقع شده است ، طابق النّعل بالنّعل و مو به مو در اين امّت واقع خواهد شد .\r\nو در ميان پيامبران و حجّتهاى الهى در گذشته كسانى بوده‌اند كه عمرى طولانى داشته‌اند ، اين نوح عليه السّلام است كه دو هزار و پانصد سال عمر كرده است و قرآن كريم مىفرمايد تنها در ميان قوم خود نهصد و پنجاه سال درنگ كرد .\r\nو در آن روايتى كه آن را با سند در اين كتاب ذكر كرده‌ام مىگويد : در قائم عليه السّلام سنّتى از نوح عليه السّلام وجود دارد كه آن طول عمر است ، پس چگونه است\r\n","description":"","footnote":"","page_name":" 321 ","page_number":321},
  {"content":"\r\nكه امر او را انكار مىكنيد امّا امور مشابه آن را كه بر خلاف معمول و ظاهر عقل است انكار نمىكنيد ؟ ! آرى اقرار به آنها به واسطهء رواياتى كه از پيامبر اكرم صلَّى الله عليه و آله و سلَّم وارد شده است ضرورى است همچنان كه اقرار به وجود قائم عليه السّلام كه از طريق روايات به ما اخبار شده است ضرورى است . و به موجب كدام عقل از عقول ظاهريّه اصحاب كهف مىتوانند سيصد و نه سال در غار خود بمانند ؟ آيا تصديق آن جز از طريق نقل است ؟ پس چرا تصديق به امر قائم عليه السّلام از طريق نقل واقع نگردد ؟ و چگونه است كه اخبار وهب بن منبّه و كعب الاحبار را در بارهء محالاتى كه نتوان نسبت به پيامبر داد تصديق مىكنند امّا رواياتى كه از پيامبر اكرم صلَّى الله عليه و آله و سلَّم و ائمّهء اطهار عليه السّلام در بارهء قائم و غيبت و ظهورش - پس از شكّ اكثر مردم و ارتداد آنها از اعتقاد به او - به طريق صحيح رسيده است تصديق نمىكنند ؟ آيا اين جز مكابره و روگردانى از حقّ است ؟\r\nو چرا نمىگويند : چون در اهل زمانه كسى كه عمر طولانى داشته باشد وجود ندارد لازم است كه سنّت پيشينيان در داشتن عمر طولانى در جنسى مشهور جارى باشد تا گفتار صاحب شريعت تحقّق يابد ؟ و هيچ جنسى مشهورتر از\r\n","description":"","footnote":"","page_name":" 322 ","page_number":322},
  {"content":"\r\nجنس قائم عليه السّلام نيست زيرا او در شرق و غرب عالم بر زبان مقرّين و منكرينش مذكور است و اگر با وجود روايات صحيحه‌اى كه از پيامبر اكرم صلَّى الله عليه و آله و سلَّم رسيده است وقوع غيبت دوازدهمين ائمّه : باطل باشد نبوّت او هم باطل خواهد بود ، زيرا از غيبتى خبر داده است كه واقع نشده است و اگر دروغ او در يك مورد ثابت شود او پيامبر نخواهد بود و چگونه مىتوان او را در ساير اخبارش تصديق نمود مثل اينكه فرموده است : عمّار ياسر را فئهء باغيه خواهند كشت و محاسن امير المؤمنين عليه السّلام با خون سرش خضاب مىشود و حسن بن علىّ عليهما السّلام با سمّ كشته خواهد شد و حسين بن علىّ عليهما السّلام را با شمشير خواهند كشت و اخبار او را در بارهء قائم و وقوع غيبت و تعيين نام و نسب وى را نبايد تصديق نمود ، امّا او در جميع گفتارش صادق است و همهء احوالش حقّ است و ايمان بنده‌اى درست نباشد مگر آنكه ترديدى در نفس خود در داورى وى نداشته باشد و در جميع امور تسليم او باشد و آن را با شكّ و ريب نياميزد ، اين عبارت از اسلام است و اسلام به معنى تسليم و انقياد است * ( وَمَنْ يَبْتَغِ غَيْرَ الإِسْلامِ دِيناً فَلَنْ يُقْبَلَ مِنْه وَهُوَ فِي الآخِرَةِ مِنَ\r\n","description":"","footnote":"","page_name":" 323 ","page_number":323},
  {"content":"\r\nالْخاسِرِينَ ) * .\r\nو از شگفت انگيزترين عجائب اين است كه مخالفين ما روايت مىكنند كه عيسى بن مريم به سرزمين كربلا مىگذشت و آنجا آهوانى را ديد كه مجتمع شده‌اند آنها گريان به نزد او آمدند ، عيسى نشست و حواريّون نيز نشستند و او گريست و حواريّون نيز گريستند در حالى كه نمىدانستند كه چرا عيسى نشسته و چرا گريه مىكند ؟ آنگاه گفتند : اى روح خدا و اى كلمة الله ! براى چه گريه مىكنيد ؟ گفت :\r\nآيا مىدانيد كه اين چه سرزمينى است ؟ گفتند : نه ، گفت : اين سرزمينى است كه نونهال احمد رسول و نونهال حرّهء طاهره يعنى بتول كه شبيه مادرم مريم است در اينجا كشته مىشود و در تربتى كه به واسطهء طينت آن نونهال شهيد از مشك خوشبوتر است دفن مىشود و طينت پيامبران و اولاد پيامبران چنين است و اين آهوها با من مكالمه كرده و مىگويند كه ما به خاطر اشتياقى كه به تربت اين نونهال شهيد داريم در اين سرزمين مىچريم و يقين دارند كه در اين سرزمين در امانند ، سپس با دست خود پشك يكى از آن آهوها را برداشت و بوئيد و فرمود :\r\nبار الها ! آن را براى ابد باقى بدار تا پدرش آن را ببويد و براى او مايهء تسليت و\r\n","description":"","footnote":"","page_name":" 324 ","page_number":324},
  {"content":"\r\nآرامش باشد و آن تا ايّام امير المؤمنين عليه السّلام باقى بود تا به غايتى كه آن را بوئيد و گريست و چون به كربلا مىگذشت قصّهء آن را بازگفت .\r\nآرى آنها تصديق مىكنند كه پشك آن آهو متجاوز از پانصد سال باقى بماند و گذشت زمان و باد و باران و گذشت ايّام و ليالى و ساليان آن را تغيير ندهد و تصديق نمىكنند كه قائم آل محمّد عليه السّلام باقى مىماند تا آنكه با شمشير خروج كند و دشمنان خداى تعالى را نابود كند و دين پروردگار را آشكار نمايد ، با وجود اخبار وارده از پيامبر اكرم و ائمّهء اطهار - صلوات الله عليهم اجمعين - كه او را به نام و نسب تعيين كرده‌اند و از غيبت طولانى و عمر دراز وى كه مطابق سنّت اوّلين است خبر داده‌اند ، آيا اين جز عناد و ستيز با حقّ است نعوذ با لله من الخذلان .\r\n\r\nباب 48 حديث آهوهاى سرزمين نينوا\r\n1 - ابن عبّاس گويد : من در سفر امير المؤمنين عليه السّلام به صفّين همراه او بودم و چون\r\n","description":"","footnote":"","page_name":" 325 ","page_number":325},
  {"content":"\r\nبه نينوا كه بر كنار شطَّ فرات است فرود آمد به آواز بلند فرمود : اى ابن عبّاس ! آيا اينجا را مىشناسى ؟ گويد : گفتم : اى امير المؤمنين نمىشناسم ، فرمود : اگر مثل من آن را مىشناختى از آن عبور نمىكردى ، تا آنكه مثل من سرشك از ديده مىباريدى ، گويد : آنگاه گريست و اشك از ديدگان بر محاسن و از محاسن بر روى سينه‌اش جارى شد و ما هم به همراه او مىگريستيم و مىفرمود : آه آه مرا با آل ابو سفيان و حزب شيطان و اولياى كفر چكار است ؟ اى ابا عبد الله صبر پيشه كن كه پدرت نيز از ايشان همان را ديد كه تو مىبينى ، سپس آب خواست و براى نماز وضو گرفت و آن مقدار كه مشيّت خدا بود نماز خواند و همان سخن سابق را پس از نماز تكرار كرد و اندكى خوابيد و بعد بيدار شد و فرمود : اى ابن عبّاس ! گفتم : بله قربان ، فرمود : آيا برايت بگويم كه السّاعه در خواب چه ديدم ؟ گفتم : يا امير المؤمنين ! چشمانت به خواب رفت و خواب خوشى ديدى ، فرمود : در خواب ديدم كه مردان سپيدى با پرچمهايى سپيد از آسمان فرود آمدند و شمشيرهايى سپيد و درخشان بر كمر بسته‌اند و بر اطراف اين زمين خطى كشيدند ، سپس\r\n","description":"","footnote":"","page_name":" 326 ","page_number":326},
  {"content":"\r\nديدم كه شاخه‌هاى اين درختان خرما بر زمين خورد و از آنها خون جارى بود و گويا فرزند نونهال و جگر گوشه‌ام حسين در ميان اين خونها غرق است و استغاثه مىكند امّا كسى به فريادش نمىرسد ، و گويا آن مردان سپيد كه از آسمان فرود آمده بودند او را ندا مىكنند و مىگويند اى آل رسول ! صبر پيشه كنيد كه شما به دست بدترين مردمان كشته مىشويد ، و اى ابا عبد الله ! اين بهشت است كه مشتاق توست ، سپس مرا سر سلامتى دادند و گفتند : اى ابا الحسن ! تو را بشارت باد كه فرداى قيامت كه مردم در برابر پروردگار برخيزند خداوند به خاطر اين فرزند چشمت را روشن مىكند آنگاه بيدار شدم .\r\nو اين چنين است و قسم به خدايى كه ما را آفريد صادق مصدّق ابو القاسم صلَّى الله عليه و آله و سلَّم برايم باز گفته است كه من هنگامى كه براى مقابله با اهل بغي خروج مىكنم آن سرزمين را خواهم ديد و اين سرزمين كرب و بلا است و حسين و هفده تن از فرزندان من و فاطمه در اين مكان دفن شوند و آن در آسمانها معروف است و آن را سرزمين كرب و بلا خوانند همچنان كه بقعهء حرمين و بيت المقدس را ياد كنند . سپس فرمود : اى ابن عبّاس ! در اين اطراف جستجو كن\r\n","description":"","footnote":"","page_name":" 327 ","page_number":327},
  {"content":"\r\nو پشك آن آهوها را بجو ، به خدا سوگند هرگز دروغ نگفتم و از حبيبم دروغ نشنيدم آنها زرد و به رنگ زعفران است .\r\nابن عبّاس گويد : در جستجوى آنها برآمدم و همهء آنها را در يك جا يافتم و ندا كردم اى امير المؤمنين ! آنها را به همان نحوى كه وصف كردى پيدا كردم ، على عليه السّلام فرمود : خدا و رسولش راست گفتارند ، سپس برخاست و هروله‌كنان پيش آمد آنها را برداشت و بوئيد و فرمود : اينها بعينه همان است ، اى ابن عبّاس ! آيا مىدانى اين پشكها چيست ؟ اينها را عيسى بن مريم بوئيده است و داستان آن چنين است كه به همراه حواريّون از اينجا مىگذشتند و اين آهوها را ديد كه مجتمع شده‌اند آنها گريان به نزد او آمدند ، عيسى عليه السّلام نشست و حواريّون نيز نشستند و او گريست و حواريّون نيز گريستند و در حالى كه نمىدانستند كه چرا عيسى نشسته و چرا گريه مىكند ، آنگاه گفتند : اى روح خدا و اى كلمة الله ! براى چه گريه مىكنيد ؟ گفت : آيا مىدانيد كه اين چه سرزمينى است ؟ گفتند : نه ، گفت : اين سرزمينى است كه نونهال احمد رسول و نونهال حرّهء طاهره يعنى بتول كه شبيه مادرم مريم است در اينجا كشته مىشود و در تربتى كه به واسطهء طينت\r\n","description":"","footnote":"","page_name":" 328 ","page_number":328},
  {"content":"\r\nآن نونهال شهيد از مشك خوشبوتر دفن مىشود و طينت پيامبران و اولاد پيامبران چنين است و اين آهوها با من مكالمه كرده و مىگويند كه ما به خاطر اشتياقى كه به تربت اين نونهال شهيد داريم در اين سرزمين مىچريم و يقين دارند كه در اين سرزمين در امانند ، سپس با دست خود مشتى از آنها برداشت و بوئيد و فرمود : اينها پشك آهوهاست كه به خاطر گياهانى كه در اين سرزمين مىرويد چنين خوشبو است بار الها ! آنها را براى ابد باقى بدار تا پدرش آنها را ببويد و بدان تسليت آرامش يابد و فرمود : تا به اين زمان باقى مانده‌اند و رنگ زرد آنها به خاطر طول مدّتى است كه بر آنها گذشته است ، اين سرزمين كرب و بلاست .\r\nو با صداى بلند فرمود : اى پروردگار عيسى بن مريم ! قاتلان حسين و حمله‌كنندگان به او و ياوران آنها را مبارك مگردان و به كسانى كه دست از يارى او كشند خير مده ، آنگاه گريهء سختى كرد و ما هم با او گريستيم تا آنكه به رو در افتاد و زمانى طولانى بيهوش گرديد ، بعد از آن به هوش آمد و مقدارى از آن پشكها را برداشت و در رداء خود بست و به من نيز فرمود چنين كنم ، آنگاه گفت :\r\nاى ابن عبّاس ! هر گاه ديدى كه از آنها خون بتراود بدان كه ابا عبد الله در اين سرزمين كشته شده و دفن گرديده است .\r\n","description":"","footnote":"","page_name":" 329 ","page_number":329},
  {"content":"\r\nابن عبّاس گويد : به خدا سوگند من آنها را از واجبات الهيّه بيشتر حفظ مىكردم و از گوشهء آستينم باز نمىكردم و يك روز كه در خانهء خود خوابيده بودم بيدار شدم و ديدم از آن خون تازه جارى شده است و آستينم از آن خون پر شده است ، نشستم و گريستم و گفتم : به خدا سوگند كه حسين كشته شده است و هرگز على حديث دروغى به من نگفته است و از وقوع امرى إخبار نكرده است مگر آنكه آن واقع گرديده است زيرا رسول خدا صلَّى الله عليه و آله و سلَّم او را به امورى آگاه كرد كه ديگران را از آنها با خبر نساخت ، بعد از آن سحرگاه نالان از خانه بيرون آمده و ديدم سراسر مدينه مه آلود است و چشم چشم را نمىبيند بعد از آن آفتاب برآمد و ديدم بىنور است و ديوارهاى مدينه را ديدم كه گويا بر آنها خون پاشيده بودند ، نشستم و گريستم و گفتم : به خدا سوگند حسين كشته شده است و از ناحيهء بيت ندايى را شنيدم كه مىگفت :\r\n\r\nصبر اى آل رسول\r\nكشته شد ابن بتول\r\nآمده روح الامين\r\nزار و گريان و ملول\r\n\r\nو آن نداكننده به سختى گريست و من نيز گريستم و نزد خود تاريخ آن روز را\r\n","description":"","footnote":"","page_name":" 330 ","page_number":330},
  {"content":"\r\nثبت كردم و آن دهمين روز محرّم بود و چون خبر شهادت حسين و تاريخ آن به ما رسيد با آن مطابق بود . ابن عبّاس گويد : من اين حديث را براى كسانى كه آن روز با علىّ بودند بازگو كردم و آنان گفتند : به خدا سوگند ما نيز آنچه تو شنيدى شنيديم امّا در ميدان نبرد بوديم و ندانستيم كه آن نداكننده كيست ؟ و بعد از آن پنداشتيم كه او خضر است - درود خدا بر خضر و بر حسين باد - و خداوند قاتلان حسين را لعنت كند .\r\n\r\nباب 49 حديث حبابهء والبيّه\r\nروايت كرده‌اند كه حبابهء والبيّه امير المؤمنين عليه السّلام را ملاقات كرد و بعد از او يك به يك ائمّه عليهم السّلام را تا امام رضا عليه السّلام ديدار كرده است و طول عمر وى را كسى انكار نكرده است ، پس چرا طول عمر قائم عليه السّلام را انكار مىكنند .\r\n1 - عبد الكريم بن عمرو خثعمىّ از حبابهء والبيّه روايت كند كه گفت : من\r\n","description":"","footnote":"","page_name":" 331 ","page_number":331},
  {"content":"\r\nامير المؤمنين عليه السّلام را در شرطة الخميس در حالى كه تازيانه‌اى در دست داشت و بر فروشندگان درازماهى و مارماهى و ماهيهاى ريز و ماهيهاى مرده مىزد و مىگفت : اى فروشندگان مسخشدهء بنى اسرائيل ، و اى لشكريان بنى مروان ! فرات بن احنف برخاست و گفت : اى امير المؤمنين ! لشكريان بنى مروان چه كسانى هستند ؟ گويد : فرمود : اقوامى بودند كه ريشهاى خود را مىتراشيدند و سبيلهاى خود را تاب مىدادند . و گويد من سخنورى را نديدم كه بهتر از او سخن بگويد و به دنبال او رفتم و پا بر اثر وى نهادم تا آنكه در صحن مسجد نشست ، و به او گفتم : اى امير المؤمنين ! خدا شما را رحمت كند ، نشانهء امامت چيست ؟ فرمود : آن سنگريزه را بياور و با دستش به سنگ كوچكى اشاره كرد ، آوردم و با خاتم خود بر آن نقشى زد سپس فرمود : اى حبابه ! هر كس مدّعى امامت شد و توانست چنان كه ديدى نقشى بر سنگريزه زند بدان كه او امام مفترض الطَّاعة است و چيزى را كه امام بخواهد از وى پوشيده نخواهد ماند .\r\nگويد : از نزد او برگشتم تا آنكه امير المؤمنين عليه السّلام درگذشت و به نزد حسن عليه السّلام آمدم در حالى كه بر جايگاه امير المؤمنين عليه السّلام نشسته بود و مردم از وى پرسش مىكردند فرمود : اى حبابهء والبيه ! گفتم : لبّيك اى مولاى من فرمود :\r\n","description":"","footnote":"","page_name":" 332 ","page_number":332},
  {"content":"\r\nآنچه با خوددارى بياور ، گويد : آن سنگريزه را به دو دادم و بر آن نقشى زد همچنان كه امير المؤمنين عليه السّلام بر آن نقش زده بود ، گويد : به نزد حسين عليه السّلام آمدم در حالى كه او در مسجد النّبىّ صلَّى الله عليه و آله و سلَّم نشسته بود . مرا به نزديك خود فراخواند و مرحبا گفت و فرمود : در امامت چنان كه خواهى دليلى هست ، آيا دليل امامت را مىخواهى ؟ گفتم : آرى اى آقاى من ! فرمود : آنچه همراه دارى بده ، و آن سنگريزه را به حسين عليه السّلام دادم و او بر آن نقشى زد . حبابه گويد : سپس به نزد علىّ بن الحسين عليهما السّلام آمدم در حالى كه پير و ناتوان بودم و در آن روز يك صد و سيزده سال داشتم ، او را مشغول عبادت ديدم كه راكع و ساجد بود و از مشاهدهء آن نشانه نااميد بودم . با انگشت سبّابهء خود به من اشاره فرمود و جوان شدم ، گويد : گفتم : اى آقاى من ! از عمر دنيا چقدر گذشته است و چقدر باقى است ؟\r\nفرمود : آنچه گذشته است آرى ولى آنچه باقى است نه ، گويد سپس فرمود : آنچه همراه دارى بده ، و آن سنگريزه را دادم و بر آن نقشى زد ، سپس به نزد امام باقر عليه السّلام درآمدم و بر آن نقشى زد ، بعد از آن به نزد امام صادق عليه السّلام درآمدم و بر آن نقشى زد ، بعد از آن به نزد امام كاظم عليه السّلام درآمدم و بر آن نقشى زد و\r\n","description":"","footnote":"","page_name":" 333 ","page_number":333},
  {"content":"\r\nسرانجام به نزد امام رضا عليه السّلام درآمدم و او نيز بر آن سنگريزه نقشى زد . حبابهء والبيّه بعد از آن چنان كه عبد الله بن هشام ذكر كرده است نه ماه در قيد حيات بود .\r\n2 - از امام باقر عليه السّلام روايت شده است كه امام زين العابدين عليه السّلام حبابهء والبيّه را دعا كرد و خداوند جوانى وى را به دو بازگردانيد و با انگشت به وى اشاره فرمود و در آن وقت كه يك صد و سيزده ساله بود في الفور حائض شد .\r\nمصنّف اين كتاب رضى الله عنه گويد :\r\nاگر روا باشد كه خداى تعالى به دعاى امام زين العابدين عليه السّلام جوانى را به حبابهء والبيّهء يك صد و سيزده ساله بازگرداند و او باقى بماند تا امام رضا عليه السّلام را ملاقات كند و بعد از آن نيز نه ماه ديگر در قيد حيات باشد ، چرا روا نباشد كه خداى تعالى از خود امام منتظر عليه السّلام پيرى را دفع كند و جوانى او را حفظ فرمايد تا آنكه قيام كند و زمين را پر از عدل و داد نمايد همچنان كه آكنده از ظلم و جور شده باشد ، علاوه بر اخبار صحيحه‌اى كه در اين باب از پيامبر اكرم و ائمّهء اطهار عليهم السّلام وارد شده است .\r\n","description":"","footnote":"","page_name":" 334 ","page_number":334},
  {"content":"\r\nو مخالفين ما روايت كرده‌اند كه ابو الدّنيا كه معروف به معمّر مغربى است و نامش علىّ بن عثمان بن خطَّاب بن مرّة بن مزيد است وقتى كه پيامبر اكرم صلَّى الله عليه و آله و سلَّم درگذشت نزديك به سيصد سال عمر داشته است و بعد از پيامبر صلَّى الله عليه و آله و سلَّم خدمت امير المؤمنين علىّ بن أبى طالب عليه السّلام در آمده است و پادشاهان او را به نزد خود فراخوانده‌اند و از علَّت طول عمر وى پرسش كرده‌اند و از مشهودات وى كسب خبر كرده‌اند و او به آنها گفته است كه آب حيات نوشيده ، از اين رو عمرى طولانى يافته است و او تا روزگار مقتدر عبّاسى باقى بوده است و آنها مىگويند مرگ وى تا به امروز براى ما به اثبات نرسيده است و منكر طول عمر او نيستند ، پس چگونه است كه امر قائم عليه السّلام را به واسطهء طول عمرش انكار مىكنند ؟\r\n\r\nباب 50 حديث معمّر مغربى\r\n1 - محمّد بن فتح رقّى و علىّ بن حسن بن اشكى ( 3 ) گويند در مكَّه مردى مغربى را\r\n\r\n","description":"","footnote":"\r\n( 3 ) - في بعض النسخ « علي بن الحسين بن حثكا اللائكى » و احتمل كونه علي بن الحسن اللاني المعنون في التقريب .\r\n","page_name":" 335 ","page_number":335},
  {"content":"\r\nديدار كرديم و با جمعى از اصحاب حديث در آن سال يعنى سال سيصد و نه كه در موسم حجّ حاضر بودند بر وى وارد شديم مردى را ديدم كه موى سر و صورتش سياه و مانند مشكى پوسيده بود و در اطرافش فرزندان و نوه‌هايش و مشايخ همشهريش گرد آمده بودند و مىگفتند ما از بلاد اقصاى مغربيم و در نزديكى شهر باهرهء عليا زندگى مىكنيم و آن مشايخ گواهى دادند كه از پدران خود شنيده‌ايم كه آنها از پدران و اجدادشان حكايت كرده‌اند كه اين مرد همان شيخ ابو الدّنيا معمّر معروف است و نام او علىّ بن عثمان بن خطَّاب بن مرّة بن مزيد است ، مىگفتند كه او همدانى است ولى اصل او از صنعاى يمن ( 2 ) است ، به او گفتيم :\r\nآيا تو علىّ بن أبى طالب عليه السّلام را ديده‌اى ؟ با دستش پاسخ داد ، آنگاه چشمانش را در حالى كه ابروانش بر روى آنها افتاده بود گشود ، چشمانى كه گويا دو چراغ روشن بود و گفت : او را با همين دو چشم ديده‌ام و من خدمتگزار او بودم و در جنگ صفّين او را همراهى كردم و اين اثر جراحت مركب علىّ عليه السّلام است و اثر آن را كه بر ابروى راستش بود به ما نشان داد و آن جماعتى كه از مشايخ و ذرارى وى\r\n\r\n","description":"","footnote":"\r\n( 2 ) - في بعض النسخ « صعيد اليمن » .\r\n","page_name":" 336 ","page_number":336},
  {"content":"\r\nدر اطرافش بودند همگى به عمر طولانى وى گواهى دادند و گفتند : ما از وقتى كه به دنيا آمده‌ايم او را بدين حال ديده‌ايم و پدران و اجداد ما نيز همين را مىگفتند .\r\nسپس با او آغاز سخن كرديم و از داستان و حال و سبب طول عمرش پرسش كرديم و ديديم كه عقلش بجاست ، هر چه به او مىگويند مىفهمد و در كمال خردمندى به آن پاسخ مىگويد ، گفت : پدرى داشته است كه كتابهاى پيشينيان را مطالعه مىكرده است و در آنها ذكرى رفته بود از چشمهء آب حيات و اينكه در شهر ظلمات جارى است و هر كس از آن بنوشد عمرش طولانى خواهد شد و او بر وارد شدن بر شهر ظلمات حريص گرديد ، بار بست و به مقدار كفايت توشه برداشت و مرا نيز همراه كرد و دو خدمتكار چابك و تعدادى شتر باركش داشتيم در آن روز من سيزده ساله بودم و ما را برد تا به شهر ظلمات رسيديم و بر آن داخل شديم و شش شبانه روز آنجا بوديم و ميان شب و روز همين اندازه فرق بود كه روز كمى روشن و تاريكى آن از شب كمتر بود ، در ميان كوهها و درّه‌ها و تلّها فرود آمديم و پدرم در آنجا در جستجوى آب حيات مىچرخيد ، زيرا در كتب خوانده بود كه مجراى آن نهر در اينجاست و چند روز\r\n","description":"","footnote":"","page_name":" 337 ","page_number":337},
  {"content":"\r\nدر آنجا مانديم تا آنكه آبى كه همراه ما بود تمام شد و از شتران خود آب مىگرفتيم و اگر شتران ما « لبون » نبودند از عطش هلاك شده بوديم و پدرم در اطراف آنجا در جستجوى چشمه مىچرخيد و به ما دستور داده بود كه آتش بيفروزيم تا هنگام بازگشت به نزد ما راه را گم نكند ، ما مدّت پنج روز در آن مكان مانديم و پدرم در جستجوى چشمه بود و آن را نيافت و چون نااميد شد تصميم گرفت باز گردد زيرا آب و توشه به اتمام رسيده بود و بيم هلاكت بود و خدمتكاران ما هم دلتنگ شده بودند و مىترسيدند كه تلف شوند و به پدرم اصرار مىكردند كه از ظلمات بدر روند ، يك روز براى قضاى حاجت از جايى كه فرود آمده بوديم به اندازهء مسافتى كه تير از كمان بدر مىرود دور شدم و به نهرى سپيد و شيرين و لذيذ رسيدم كه نه كوچك بود و نه بزرگ و به آرامى جارى بود نزديك شدم و دو سه كف از آن نوشيدم و ديدم شيرين و خنك و لذيذ است شتابان به جايى كه فرود آمده بوديم بازگشتم و به خدمتكاران مژده دادم كه آب را يافته‌ام و مشكها و ادوات را برداشتند تا آنها را از آب پر كنيم و نمىدانستم كه پدرم در جستجوى\r\n","description":"","footnote":"","page_name":" 338 ","page_number":338},
  {"content":"\r\nهمين نهر است و خوشحالى من از آن جهت بود كه آب نداشتيم و آبى كه همراه ما بود و به اتمام رسيده بود و در اين هنگام پدرم آنجا نبود و مشغول جستجوى خود بود ، ما ساعتى كوشش كرديم و گشتيم تا آن نهر را پيدا كنيم امّا به آن ره نبرديم تا به غايتى كه آن خدمتكاران مرا تكذيب كردند و گفتند : راست نمىگويى و چون به مقرّ خود بازگشتيم و پدرم نيز بازگشت و داستان را برايش گفتم ، گفت : اى فرزندم ! من به خاطر همين نهر به اينجا آمده‌ام و اين خطرات را تحمّل كرده‌ام امّا روزى من نشد و روزى تو گرديد و زندگانيت طولانى گردد به غايتى كه از زندگانى ملول شوى و از آنجا كوچ كرديم به اوطان و شهرهاى خود برگشتيم و پدرم چند سالى بعد از آن زنده بود و سپس درگذشت .\r\nو چون عمرم به حدود سى سال رسيد و خبر وفات پيامبر اكرم صلَّى الله عليه و آله و سلَّم و دو خليفهء پس از او به ما رسيد در اواخر روزگار عثمان براى حجّ بيرون آمدم و در بين اصحاب پيامبر صلَّى الله عليه و آله و سلَّم قلبم متمايل به علىّ بن أبى طالب عليه السّلام بود همراهى او را برگزيدم و به خدمتش درآمدم و در وقايع او در ركابش بودم و در جنگ صفّين اين جراحت از مركب او بر من وارد شد و پيوسته با او بودم تا آنكه درگذشت و\r\n","description":"","footnote":"","page_name":" 339 ","page_number":339},
  {"content":"\r\nپس از وى اولاد و خانواده‌اش به من اصرار كردند كه نزد آنها بمانم امّا نماندم و به شهر خود بازگشتم و در زمان بنى مروان براى حجّ بيرون آمدم و با همشهريانم بازگشتم و ديگر تاكنون سفرى نكرده‌ام مگر آنكه پادشاهان مغرب زمين كه اخبار و طول عمر مرا شنيده بودند مرا براى ديدار احضار كردند و از سبب طول عمر و مشاهداتم پرسش كردند و آرزو داشتم و علاقمند بودم كه يك بار ديگر حجّ گزارم كه اين اولاد و ذرارى كه در اطراف من مىبينى مرا به حجّ آوردند .\r\nو گفت كه دندانهايش دو يا سه بار افتاده است ، از وى درخواستيم كه از مسموعات خود از امير المؤمنين عليه السّلام براى ما بازگويد ، گفت من آن روزگار كه مصاحب علىّ بن أبى طالب بودم حرص و همّتى در فراگيرى علوم نداشتم و صحابه نيز فراوان بودند و از فرط اشتياق و محبّتم به علىّ بن أبى طالب عليه السّلام به چيزى جز خدمت و صحبت وى نپرداختم و آنچه را از او شنيده‌ام و در يادم مانده است بسيارى از محدّثان و علماى بلاد مغرب و مصر و حجاز از من شنيده‌اند و همهء آنها منقرض شدند و از ميان رفتند و اين اهل بيت و ذرّيّهء من آنها را نوشته‌اند و آنها نسخه‌اى از آن را بيرون آوردند و او از حفظ بر ما چنين املا كرد :\r\n","description":"","footnote":"","page_name":" 340 ","page_number":340},
  {"content":"\r\nابو الدّنيا معمّر مغربىّ گويد : علىّ بن أبى طالب از رسول خدا صلَّى الله عليه و آله و سلَّم روايت كند كه فرمود : كسى كه اهل يمن را دوست بدارد مرا دوست داشته است و كسى كه اهل يمن را دشمن بدارد مرا دشمن داشته است .\r\nابو الدّنيا معمّر مغربىّ گويد : علىّ بن أبى طالب از رسول خدا صلَّى الله عليه و آله و سلَّم روايت كند كه فرمود : كسى كه اهل يمن را دوست بدارد مرا دوست داشته است و كسى كه اهل يمن را دشمن بدارد مرا دشمن داشته است .\r\nابو الدّنيا معمّر مغربىّ گويد : علىّ بن أبى طالب از رسول خدا صلَّى الله عليه و آله و سلَّم روايت كند كه فرمود : هر كس به فرياد بيچاره‌اى برسد خداوند در نامهء اعمال وى ده حسنه بنويسد و از آن ده سيّئه محو سازد و ده درجه او را بالا برد ، سپس گفت :\r\nرسول خدا صلَّى الله عليه و آله و سلَّم فرمود : هر كس در برآوردن حاجت برادر مؤمن خود تلاش كند - كه رضاى خداى تعالى و صلاح خود وى هم در آن است - گويا خداى تعالى را هزار سال عبادت كرده و طرفة العينى معصيت نكرده است .\r\nابو الدّنيا معمّر مغربىّ گويد : از علىّ بن أبى طالب عليه السّلام شنيدم كه مىفرمود :\r\nپيامبر در منزل فاطمه سخت گرسنه بود و فرمود : اى علىّ ! آن مائده را بياور ، آوردم و بر روى آن نان و گوشت بريان بود .\r\n","description":"","footnote":"","page_name":" 341 ","page_number":341},
  {"content":"\r\nابو الدّنيا معمّر مغربىّ گويد : از امير المؤمنين عليه السّلام شنيدم كه مىفرمود : در جنگ خيبر بيست و پنج زخم بر من وارد شد آنگاه به نزد پيامبر صلَّى الله عليه و آله و سلَّم آمدم و چون زخمهاى مرا ديد گريست و از اشك چشمانش برگرفت و بر آن زخمها مرهم كرد و در همان ساعت آسوده شدم .\r\nابو الدّنيا معمّر مغربىّ گويد : علىّ بن أبى طالب عليه السّلام از رسول خدا صلَّى الله عليه و آله و سلَّم روايت كند كه فرمود : كسى كه سورهء * ( قُلْ هُوَ الله أَحَدٌ ) * را يك بار بخواند گويا ثلث قرآن را خوانده است و كسى كه دو بار بخواند گويا دو ثلث آن را خوانده است و كسى كه سه بار بخواند گويا همهء قرآن را خوانده است .\r\nابو الدّنيا معمّر مغربىّ گويد : از علىّ بن أبى طالب عليه السّلام شنيدم كه مىگفت :\r\nرسول خدا صلَّى الله عليه و آله و سلَّم مىفرمود : در كودكى گوسفند مىچرانيدم ناگاه گرگى را بر سر راه ديدم ، به او گفتم : اينجا چه مىكنى ؟ و او گفت : تو اينجا چه مىكنى ؟\r\nگفتم : گوسفند مىچرانم ، گفت : بگذر - يا گفت : اين راه است - فرمود : من گوسفندان را راندم و چون آن گرگ ميان گوسفندان قرار گرفت بناگاه ديدم كه بر گوسفندى حمله كرد و آن را كشت ، فرمود : آمدم و پشت گرگ را گرفتم و سرش\r\n","description":"","footnote":"","page_name":" 342 ","page_number":342},
  {"content":"\r\nرا بريدم و آن بر دستانم بود و گوسفندان را مىراندم هنوز مسافتى را طى نكرده بودم ناگاه خود را در مقابل سه فرشته ديدم : جبرائيل و ميكائيل و ملك الموت عليهم السّلام و چون مرا ديدند گفتند : اين محمّد است ، خدايش مبارك كند ، مرا گرفتند و خوابانيدند و شكمم را با كاردى شكافتند و قلب مرا از جايگاهش درآوردند و درونم را با آب سردى كه همراه داشتند شستند تا از خون پاك شد ، سپس قلبم را در جايگاهش قرار دادند و دستانشان را به روى شكمم كشيدند و به اذن خداى تعالى آن بريدگى بهم آمد و دردى از كارد و اين عمل احساس نكردم ، فرمود : برخاستم و نزد مادرم - يعنى حليمه دايهء پيامبر صلَّى الله عليه و آله و سلَّم - دويدم ، گفت : گوسفندها كجاست ؟ و خبر را برايش بازگفتم : گفت : براى تو در بهشت مقام بزرگى خواهد بود .\r\n2 - محمّد بن فتح رقّى و علىّ بن حسين اشكى گويند چون خبر حضور ابو الدّنيا به سلطان مكَّه رسيد متعرّض او شد و گفت : بايستى تو را همراه خود به بغداد نزد امير المؤمنين مقتدر عبّاسى برم كه مىترسم مرا مورد عتاب قرار دهد كه چرا تو را نبرده‌ام ، حاجيان مغرب و مصر و شام از وى درخواست كردند كه ابو الدّنيا را\r\n","description":"","footnote":"","page_name":" 343 ","page_number":343},
  {"content":"\r\nمعاف كند و او را به اين سفر گسيل ندارد كه او پيرمردى ضعيف است و از حوادث روزگار مصون نيست و او نيز وى را معاف كرد ، ابو سعيد راوى اين حديث گويد : اگر در آن سال به حجّ رفته بودم او را ديدار مىكردم ، زيرا اخبار او در همهء شهرها مستفيض و شايع بود ، و هر كس كه در موسم حجّ حاضر بود و خبر اين پيرمرد را شنيده بود از اهالى مصر و شام و بغداد و ساير بلاد و دوست داشت كه وى را ملاقات كند و از وى استماع حديث نمايد بر اين كار توفيق يافت ، خداوند همهء ما را از اين احاديث منتفع گرداند .\r\n3 - شريف ابو عبد الله محمّد بن حسن بن اسحاق گويد : در سال سيصد و سيزده به سفر حجّ رفتم و در آن سال نصر قشورى حاجب مقتدر عبّاسى ( 3 ) به همراه ابو الهيجاء عبد الله بن حمدان نيز به حجّ آمده بودند در ذى قعده به مدينه وارد شدم و به كاروان مصريان كه ابو بكر محمّد بن علىّ ماذرائى و مردى مغربى در ميان آنها\r\n\r\n","description":"","footnote":"\r\n( 3 ) - في بعض النّسخ « صاحب المقتدر باللَّه » .\r\n","page_name":" 344 ","page_number":344},
  {"content":"\r\nبود برخوردم .\r\nاو مىگفت كه اين مرد مغربى اصحاب رسول خدا صلَّى الله عليه و آله و سلَّم را ديده است و مردم به گرد او ازدحام كردند و به سر و روى او دست مىكشيدند و نزديك بود او را خفه كنند و عمويم ابو القاسم طاهر بن يحيى به جوانان و غلامانش دستور داد و گفت : مردم را از اطرافش دور سازند و آنان نيز چنين كردند و او را برداشته و به سراى ابن أبى سهل كه عمويم آنجا فرود آمده بود بردند ، به آنجا درآوردند و به مردم اذن دادند كه به ديدار او بيايند و همراه او پنج نفر بودند كه مىگفتند از نوه‌هاى اويند يكى از آنان پيرمردى بود كه هشتاد و چند سال داشت و در بارهء وى پرسش كرديم گفت اين نوهء من است و ديگرى هفتاد ساله بود و گفت او نيز نوهء من است و دو تن ديگر كه حدودا شصت ساله و پنجاه ساله بودند و ديگرى هفده ساله بود و مىگفت او نبيرهء من است و در ميان آنها كوچكتر از آن جوان نبود و اگر تو خود او را مىديدى مىگفتى سنّ او بيش از سى يا چهل سال نيست موى سر و صورتش سياه بود ، جوانى لاغر اندام و گندمگون و ميانه بالا و تنك ريش و نسبة كوتاه . ابو محمّد علوىّ گويد : اين شخص كه نامش علىّ بن عثمان بن خطَّاب بن مرّة بن مزيد بود جميع احاديثى كه از\r\n","description":"","footnote":"","page_name":" 345 ","page_number":345},
  {"content":"\r\nوى نوشته بوديم بر ايمان بازگفت و ما از دهان خودش آنها را شنيديم و همچنين داستان آنچه را كه از وى ديديم كه موى چانه‌اش از آن پس كه سياه بود سپيد گشت و بعد از آنكه از طعام سير شد دوباره سياه گرديد ، براى ما بازگفت .\r\nابو محمّد علوى رضى الله عنه گويد : و اگر نبود كه جمعى از اشراف مدينه و حاجيان بغداد و ديگرانى از همهء آفاق از وى نقل حديث كرده‌اند از وى آنچه شنيده بودم نقل نمىكردم و من در مدينه از وى استماع حديث كردم و در مكَّه نيز در دار السّهميّين كه به خانهء مكبّريّه معروف است و آن سراى علىّ بن عيسى بن جرّاح است و همچنين در خيمه‌گاه قشورى و خيمه‌گاه ماذرائى نزد باب الصّفا از وى حديث شنيده‌ام و قشورى مىخواست كه وى و فرزندانش را به بغداد نزد مقتدر عبّاسى ببرد و فقهاء مكَّه به نزد وى آمدند و گفتند : خدا استاد را مؤيّد بدارد در اخبار مأثوره از پيشينيان براى ما روايت شده است كه معمّر مغربىّ چون به بغداد درآيد آن شهر فانى و خراب شود و ملك زايل گردد ، او را به بغداد مبر و به مغرب بازگردان . و از مشايخ مغرب و مصر پرسش كرديم ، گفتند : ما پيوسته از پدران و مشايخ خود اسم اين مرد را شنيده‌ايم و نام شهرى كه او در آن مقيم است « طنجه » است و مىگفتند احاديثى براى آنها گفته است كه بعضى از آنها را در اين\r\n","description":"","footnote":"","page_name":" 346 ","page_number":346},
  {"content":"\r\nكتاب ذكر كرده‌ايم .\r\nابو محمّد علوىّ رضى الله عنه گويد : اين علىّ بن عثمان مغربىّ داستان خروج خود را از شهرش حضرموت براى ما بازگفت و گفت كه پدر و عمويش محمّد او را برداشتند و به قصد حجّ و زيارت پيامبر صلَّى الله عليه و آله و سلَّم از شهر خودشان حضرموت بيرون آمدند و چند روز كه از سفرشان گذشته بود راه را گم كردند و سرگردان شدند و سه روز بيراهه رفتند و در تپه‌هاى ريگ كه به آنها ريگ عالج مىگويند و متّصل به ريگ * ( إِرَمَ ذاتِ الْعِمادِ ) * است واقع شدند .\r\nگويد : در اين بين به اثر گامهاى بلندى برخورديم و به دنبال آن حركت كرديم و به درّه‌اى رسيديم و به ناگاه دو مرد را ديديم كه سر چاهى و يا چشمه‌اى نشسته بودند ، گويد : چون ما را ديدند يكى از آنها برخاست و دلوى آب از آن چشمه يا چاه كشيد و به استقبال ما آمد و آب را به پدرم داد . پدرم گفت : ما امشب بر سر اين آب فرود مىآئيم و إن شاء الله افطار خواهيم كرد ، آنگاه به نزد عمويم رفت و گفت : از اين آب بنوش و او نيز همان پاسخ پدرم را داد و بعد از آن آب را به من داد و گفت بنوش و من نوشيدم و به من گفت : هنيئا لك به زودى\r\n","description":"","footnote":"","page_name":" 347 ","page_number":347},
  {"content":"\r\nعلىّ بن أبى طالب را ديدار خواهى كرد و اى جوان به او اين داستان را خبر ده و بگو خضر و الياس به تو سلام مىرسانند و تو زنده مىمانى تا آنكه مهدىّ و عيسى بن مريم را ملاقات كنى و آنگاه كه آنها را ديدى سلام ما را به او برسان .\r\nسپس گفتند : اين دو مرد با تو چه نسبتى دارند ؟ گفتم : پدر و عموى من هستند ، گفتند امّا عموى تو به مكَّه نخواهد رسيد و امّا تو و پدرت به مكَّه مىرسيد آنگاه پدرت خواهد مرد و تو زنده مىمانى و شما پيامبر صلَّى الله عليه و آله و سلَّم را درك نخواهيد كرد زيرا اجل او نزديك است .\r\nسپس رفتند و به خدا سوگند ندانستم كه آيا به آسمان رفتند و يا به قعر زمين و ديديم كه نه چاهى هست و نه چشمه‌اى و نه آبى ! و در كمال تعجّب از آن مكان رفتيم تا آنكه به نجران رسيديم و عمويم بيمار شد و درگذشت و من و پدرم حجّ را به اتمام رسانديم و به مدينه رسيديم ، پدرم نيز در آنجا بيمار شد و بدرود حيات گفت و سفارش مرا به علىّ بن أبى طالب كرد و من در دوران خلافت ابو بكر و عمر و عثمان و در روزگار خلافت خودش همراه وى بودم تا آنكه ابن ملجم - لعنه الله - او را كشت .\r\n","description":"","footnote":"","page_name":" 348 ","page_number":348},
  {"content":"\r\nو گفت : چون عثمان بن عفّان در خانه‌اش محاصره شد مرا فراخواند و نامه و اسب نجيبى به من داد و گفت به نزد علىّ بن أبى طالب برو و او را در ينبع بر سر املاك و اموالش بود نامه را گرفتم و رفتم تا به موضعى رسيدم كه به آن جدار ابى عبايه مىگفتند ، صداى تلاوت قرآن شنيدم و خود را مقابل علىّ بن أبى طالب ديدم كه از ينبع مىآمد و مىگفت : * ( أَ فَحَسِبْتُمْ أَنَّما خَلَقْناكُمْ عَبَثاً وَأَنَّكُمْ إِلَيْنا لا تُرْجَعُونَ ) * و چون مرا ديد فرمود : اى ابو الدّنيا ! در مدينه چه خبر است ؟ گفتم : اين نامهء امير المؤمنين عثمان است آن را گرفت و خواند و در آن نوشته بود :\r\n\r\nاگر مأكول باشم آكلم باش\r\nو گر نه زير تيغم ناجيم باش\r\n\r\nو چون آن را خواند گفت : زود حركت كن ! و در همان ساعتى كه عثمان كشته شد به مدينه وارد شد و به باغ بنى النجّار درآمد و مردم از مكان او آگاه شدند و دوان دوان به نزد او آمدند و با وجود آنكه قصد داشتند با طلحه بيعت كنند ولى چون او را ديدند مانند گوسفندى كه گرگ به آن زده باشد به گرد او مجتمع شدند و ابتدا طلحه با وى بيعت كرد و بعد از آن زبير و بعد هم مهاجرين و انصار بيعت\r\n","description":"","footnote":"","page_name":" 349 ","page_number":349},
  {"content":"\r\nكردند من هم به خدمت وى درآمدم و در جنگ جمل و صفّين همراه وى بودم و ميان دو صف سمت راست او ايستاده بودم كه تازيانهء او از دستش افتاد من خم شدم كه آن را بردارم و به دستش دهم و لگام اسب او از آهن مرقّع بود اسب سرش را بالا آورد و اين جراحت را بر صورتم وارد آورد ، امير المؤمنين عليه السّلام مرا فراخواند و با آب دهان و مشتى خاك بر آن مرهم نهاد و به خدا سوگند ديگر درد و المى احساس نكردم ، سپس همراه وى بودم تا آنكه به شهادت رسيد و مصاحب حسن بن علىّ عليهما السّلام گرديدم تا آنكه در دالان مدائن ضربه خورد بعد از آن نيز در مدينه او و برادرش را خدمت مىكردم تا آنكه جعده دختر اشعث بن قيس كندى - لعنها الله - به دسيسهء معاويه او را مسموم كرد و به شهادت رسيد .\r\nسپس به همراه حسين بن علىّ عليهما السّلام درآمدم و در واقعهء كربلاء حضور داشتم و او به شهادت رسيد و من از چنگ بنى اميّه گريختم و اكنون مقيم مغربم و در انتظار ظهور مهدىّ و عيسى بن مريم عليهما السّلام هستم .\r\nابو محمّد علوىّ رضى الله عنه گويد : شگفت انگيزترين چيزى كه از اين شيخ يعنى علىّ بن عثمان ديدم در آن وقتى كه در سراى عمويم طاهر بن يحيى رضى الله عنه بود و اين\r\n","description":"","footnote":"","page_name":" 350 ","page_number":350},
  {"content":"\r\nشگفتيها و آغاز خروجش را بيان مىكرد اين بود كه نگاه كردم و ديدم كه موى چانه‌اش سرخ بود سپس سپيد شد من به آن متوجّه بودم و آن را مىنگريستم زيرا نه در سر و نه در ريش و چانه‌اش موى سپيدى نبود ، گويد : او نظر كرد و ديد به موى ريش و چانه‌اش مىنگرم ، گفت : آيا نمىبينيد كه من چون گرسنه شوم اين حالت بر من عارض مىشود و چون سير شوم به سياهى خود مىگردد ، عمويم دستور داد غذا بياورند و از سرايش سه سفره غذا آوردند و يكى از آنها را مقابل شيخ گستردند و من هم بر سر آن سفره نشستم و دو سفره ديگر را در وسط سرا گستردند و عمويم به جماعت حاضر گفت : شما را به حقّى كه بر شما دارم سوگند مىدهم كه همه تناول كنيد و نمك گير من شويد و برخى خوردند و بعضى امتناع كردند و عمويم سمت راست آن شيخ نشسته بود غذا مىخورد و براى او غذا مىكشيد و او مانند جوانان غذا مىخورد و عمويم سوگندش مىداد كه بخورد و من به چانهء او مىنگريستم كه كم كم سياه مىشد تا آنكه سياه گرديد و او نيز سير شد .\r\n4 - علىّ بن عثمان از علىّ بن أبى طالب عليه السّلام روايت كند كه پيامبر اكرم صلَّى الله عليه و آله و سلَّم فرمود : هر كه اهل يمن را دوست بدارد مرا دوست داشته است و هر كه آنان را دشمن بدارد مرا دشمن داشته است .\r\n","description":"","footnote":"","page_name":" 351 ","page_number":351},
  {"content":"\r\n\r\nباب 51 حديث عبيد بن شريه جرهمىّ\r\n1 - ابو سعيد سجزى گويد : در كتاب برادرم ابو الحسن ديدم كه به خطَّ خود چنين نوشته بود : از بعضى از دانشمندان و خوانندگان كتب و شنوندگان اخبار شنيدم كه عبيد بن شريه جرهمى معروف سيصد و پنجاه سال زندگانى كرد او پيامبر صلَّى الله عليه و آله و سلَّم را درك كرد و به نيكى اسلام آورد و پس از پيامبر صلَّى الله عليه و آله و سلَّم نيز زنده ماند و در ايّام سلطنت معاويه بر وى درآمد و معاويه به او گفت : اى عبيد ! بازگو كه چه ديدى و چه شنيدى و چه كسانى را درك كردى و زمانه را چگونه ديدى ؟\r\nو او گفت : امّا روزگار ، شب را شبيه شب و روز را شبيه روز ديدم ، مولودى به دنيا مىآيد و زنده‌اى از دنيا مىرود و مردم هيچ زمانه‌اى را نديدم كه از روزگار خود مذمّت نكنند و كسى را ديدم كه هزار سال از عمرش مىگذشت و از كسى سخن مىگفت كه پيش از او دو هزار سال زندگانى كرده بود . امّا مسموعات ، يكى از پادشاهان حمير برايم گفت كه يكى از پادشاهان مقتدر تبّع كه\r\n","description":"","footnote":"","page_name":" 352 ","page_number":352},
  {"content":"\r\nاو را ذو سرح مىگفتند در دورهء جوانى به پادشاهى رسيد و با اهل مملكت خود خوشرفتارى مىكرد و بخشنده و مطاع بود و هفتصد سال فرمانروائى كرد ، و در بسيارى از اوقات با نزديكان خود به شكار و تفريح مىرفت ، يك روز كه به تفريح رفته بود به دو مار برخورد كه يكى از آنها مانند نقره سفيد بود و ديگرى چون ذغال سياه و با هم جنگ مىكردند و آن مار سياه بر مار سفيد پيروز شد و نزديك بود كه وى را بكشد . پادشاه فرمان داد كه مار سياه را بكشند و مار سفيد را بردارند و بر سر چشمهء زلالى كه زير سايهء درختى بود آمدند و بر آن آب ريختند و آب نوشانيدند تا آنكه به خود آمد و هوش به دو بازگشت و راهش را بازكردند و او به سرعت راه خود را گرفت و رفت و آن پادشاه روز خود را در شكار و تفريح گذرانيد و شب هنگام كه به منزلش بازگشت و در اندرونى خود كه دربان و غير دربانى بدان جا راه نداشت بر تخت خود نشست به ناگاه جوانى را ديد كه دو لنگهء در اتاق را گرفته است و در جوانى و زيبائى به گونه‌اى است كه نتوان وصف كرد ، آن جوان بر پادشاه سلام كرد و او كه بسيار ترسيده بود گفت : تو كيستى و چه كسى به تو اجازه داده است كه در مكانى به نزد من درآيى كه دربان و غير دربان هم بدان جا\r\n","description":"","footnote":"","page_name":" 353 ","page_number":353},
  {"content":"\r\nراه ندارد ؟ آن جوان گفت : اى پادشاه ! نترس كه من از جنس انسان نيستم بلكه من جوانى جنّى هستم ، آمده‌ام تا تو را در برابر احسانى كه به من كردى پاداشى نيكو دهم ؟ پادشاه گفت : من چه احسانى به تو كردم ؟ گفت : من همان مارى هستم كه امروز مرا جانى تازه دادى و آن مار سياهى كه كشتى و مرا از شرّش خلاص كردى يكى از غلامان متمرّد ما بود و تنى چند از خاندان مرا غافلگير كرده و از پاى درآورده بود تو دشمن مرا كشتى و مرا زنده ساختى و من آمده‌ام تا پاداشى نيكو به تو بدهم و اى پادشاه ما جنّى هستيم و نه جنّ ، پادشاه گفت : چه فرقى بين جنّى و جنّ وجود دارد ؟ در اينجا حديث در آن اصلى كه من از روى آن نوشتم قطع شده است و دنباله‌اش در آنجا مذكور نبود .\r\n\r\nباب 52 حديث ربيع بن ضبع فزارىّ\r\n1 - محمّد بن حسن بن دريد تمامى اخبار و كتابهايى كه تأليف كرده بود برايم روايت كرد و در ضمن اخبار او اين داستان بود : گويد : چون مردم به نزد\r\n","description":"","footnote":"","page_name":" 354 ","page_number":354},
  {"content":"\r\nعبد الملك بن مروان آمدند ، در ميان آنها يكى از معمّرين به نام ربيع بن ضبع فزارى بود و نوهء وى وهب بن عبد الله بن ربيع - كه او نيز پيرمردى فرتوت بود و ابروانش بر چشمانش مىافتاد و آنها را با دستمالى مىبست - همراه وى بود چون چشم دربان به وى افتاد - و روى حساب سنّ به مردم اجازهء ورود مىدادند - به او گفتند اى پيرمرد ! وارد شو و او در حالى كه بر عصايش تكيه كرده بود و به واسطهء آن خود را راست نگاه داشته بود و ريشش روى زانوانش ريخته بود وارد شد ، چون عبد الملك او را ديد ، دلش به حال او سوخت و گفت : اى پيرمرد بنشين ، گفت : اى امير المؤمنين ! آيا پيرمرد مىنشيند و جدّش پشت در مى - ايستد ؟ گفت : پس تو از اولاد ربيع بن ضبع هستى ؟ گفت : آرى ، من وهب بن - عبد الله بن ربيع هستم ، عبد الملك به دربان گفت : برو و ربيع را بياور ، دربان بيرون آمد و او را نشناخت و فرياد كرد : ربيع كجاست ، و او گفت : ربيع منم ، برخاست و شتابان آمد و چون بر عبد الملك درآمد سلام كرد ، عبد الملك به همنشينان خود گفت : شگفتا كه او از نوهء خود جوانتر است ، اى ربيع بگو بدانم چند سال از عمرت مىگذرد و از حوادث مهمّ چه ديده‌اى ؟ گفت : اين منم كه\r\n","description":"","footnote":"","page_name":" 355 ","page_number":355},
  {"content":"\r\nاين اشعار را سروده‌ام :\r\n\r\nاين منم خواستار عمر خلود\r\nدر حجر پا نهاده‌ام به وجود\r\nامرء القيس ثانى شعرم\r\nعمر كس همچو من دراز نبود\r\n\r\nعبد الملك گفت : من بچه بودم كه اين اشعارت را مىشنيدم ، وى گفت و باز سروده‌ام :\r\n\r\nدو صد سال عمرت اگر طى شود\r\nجوانى و لذّات يكسو شود\r\n\r\nعبد الملك گفت : اين شعر را نيز در بچگى شنيده‌ام ، اى ربيع ! بخت بلندى داشته‌اى ، تفصيل زندگانى تو چيست ؟ گفت : من در دوران فترت ميان عيسى و محمّد دويست سال زندگانى كرده‌ام و يك صد و بيست سال از عمرم در زمان جاهليّت گذشته است و شصت سال هم در مسلمانى زيسته‌ام .\r\nگفت : مرا از قريشيانى كه همناماند خبر ده كه چگونه بودند ؟ گفت : از هر كدام كه خواهى بپرس ، گفت : از عبد الله بن عبّاس ، گفت : فهم و علم و عطا و حلم و استادى بزرگ .\r\nگفت : از عبد الله بن عمر ، گفت : حلم و علم و بخشش و دورى از خشم و ستم\r\n","description":"","footnote":"","page_name":" 356 ","page_number":356},
  {"content":"\r\nگفت : از عبد الله بن جعفر ، گفت : گلى خوشبو و نرم و بىآزار .\r\nگفت : از عبد الله بن زبير ، گفت : كوهى سخت كه از آن صخره‌ها فرو مىريزد ، گفت : خدا تو را رحمت كند از كجا به حال آنها مطَّلع شدى ؟ گفت : از نزديكى جوار و كثرت استخبار .\r\n\r\nباب 53 حديث شقّ كاهن\r\n1 - ابن كلبىّ از پدرش روايت كند كه گفت : از شيوخ قبيلهء بجيله كه در جوانمردى و آراستگى بىنظير بودند شنيدم كه شقّ كاهن سيصد سال زندگانى كرد و چون هنگام وفاتش فرا رسيد خاندانش به گرد او جمع شدند و گفتند : ما را وصيّتى كن كه نزديك است روزگار تو را از دست ما بربايد گفت : به يك ديگر بپيونديد و از هم مگسليد و به ديدار هم برويد و به يك ديگر پشت نكنيد و صلهء رحم نماييد و عهد و پيمان را نگاه داريد و شخص خردمندى را آقاى خود سازيد و كريم را\r\n","description":"","footnote":"","page_name":" 357 ","page_number":357},
  {"content":"\r\nاجلال كنيد و پيران را احترام نمائيد و لئيم را خوار شماريد و در موقع جدّ از شوخى بپرهيزيد و بخشش خود را با منّت ميالائيد و چون توانا شديد عفو كنيد و چون ناتوان شديد صلح نمائيد و چون با شما مكر كنند احسان نمائيد و حرف مشايخ خود را بشنويد و در دشمنى راه صلح را باقى بگذاريد زيرا سختترين جراحات ، جراحتى است كه بهبودى آن به درازا كشد و از طعنه زدن در نژاد مردم بپرهيزيد و در جستجوى بديهاى مردم نباشيد و دختران خود را به مردان همشأن آنها بدهيد كه غير آن عيبى بزرگ و فسادى ننگين است و بر شما باد كه نرمى و مدارا كنيد و از سختگيرى بپرهيزيد كه سرانجام آن پشيمانى و گلايه‌مندى است ، صبر بهترين عتاب و قناعت بهترين مال است و مردمان پيروان طمع و همنشينان حرص و بار كشندگان جزعاند ، روح ذلَّت عبارت از خوار ساختن يك ديگر است و تا اميد به اموالتان داريد و بيمناك مسكن و مأوى هستيد با چشمانى فرورفتهء در خواب مىنگريد .\r\nسپس گفت : چه اندرز خوبى است كه از زبانى شيرين و شيوا جارى شده باشد و در دلى متين و جايگاهى رفيع استقرار يابد . و سپس جان داد .\r\n","description":"","footnote":"","page_name":" 358 ","page_number":358},
  {"content":"\r\nمصنّف اين كتاب رضى الله عنه گويد :\r\nمخالفين ما امثال اين اخبار را روايت مىكنند و آنها را تصديق مىنمايند و حديث شدّاد بن عاد بن ارم را روايت مىكنند كه بالغ بر نهصد سال زندگانى كرد و اوصاف بهشت او را ذكر مىكنند با وجود آنكه از چشم مردم غايب است ، ديده نمىشود ولى در زمين است ، امّا قائم آل محمّد عليهم السّلام را تصديق نمىكنند و به خاطر انكار حقّ و دشمنى با اهل آن اخبارى را كه در بارهء اوست انكار مىكنند .\r\n\r\nباب 54 حديث شدّاد بن عاد بن ارم\r\n1 - ابو وائل گويد : مردى بود به نام عبد الله بن قلابة كه شترش گم شده بود و در جستجوى آن بيابانهاى عدن را مىگشت ، در اين ميان به شهرى رسيد كه حصارى داشت و در داخل آن حصار كاخها و ستونهاى بلندى بود و چون\r\n","description":"","footnote":"","page_name":" 359 ","page_number":359},
  {"content":"\r\nنزديكتر آمد پنداشت كه در آنجا كسى باشد كه بتواند سراغ شترش را از او بگيرد امّا كسى را نديد كه در آنجا آمد و شد كند ، از مركب پياده شد و آن را بست آنگاه شمشيرش را كشيد و از دروازهء حصار داخل شد و ديد آنجا دو در بزرگ وجود دارد و در دنيا درى به آن بزرگى نديده بود و چوب آن از خوشبوترين عودها بود و ستاره‌هايى از ياقوت زرد و سرخ بر آن كوبيده شده بود كه پرتو آنها آن مكان را روشن كرده بود ، از ديدن آنها در شگفت شد ، آنگاه يكى از دو در را گشود و داخل شد ، به ناگاه شهرى ديد كه هرگز چشمى مانند آن را نديده است ، كاخهايى بود كه بر فراز ستونهايى كه از زبرجد و ياقوت برافراشته شده بود و در بالاى هر كاخى غرفه‌هايى وجود داشت و بالاى آن غرفه‌ها را با طلا و نقره و ياقوت و زبرجد آراسته بودند و بر هر درى از درهاى اين كاخها لنگه درهايى بود به مانند دروازهء شهر كه از عود خوشبوتر بود و دانه‌هاى ياقوت بر آنها نصب شده بود و اين كاخها همه با لؤلؤ و مشك و زعفران مفروش بود ، از ديدار آنها شگفتزده شده و كسى را نديد كه از وى پرسش كند ، و هراس بر وى مستولى گرديد .\r\nآنگاه به كوچه باغهاى آنجا نگريست و در هر كوچه‌اى درختهاى ميوه‌دارى\r\n","description":"","footnote":"","page_name":" 360 ","page_number":360},
  {"content":"\r\nرا مشاهده كرد كه جويهاى آب از زير آنها جارى بود و با خود گفت اين همان بهشتى است كه خداى تعالى آن را در دنيا براى بندگان خود وصف فرموده است ، خدا را سپاس كه مرا در آن وارد كرد . و از لؤلؤ و مشك و زعفران آن برداشت ولى نتوانست از زبرجد و ياقوت آن بردارد زيرا آنها بر درها و ديوارها كوبيده شده بود و لؤلؤ و مشك و زعفران مانند سنگريزه در ميان كاخها و غرفه‌ها ريخته شده بود ، آنها را برداشت و بيرون آمد و بر مركب خود سوار شد و دنبال شتر خود را گرفت تا آنكه به يمن بازگشت و آنچه همراه آورده بود به مردم نشان داد و مقدارى از آن لؤلؤها را كه به واسطهء گذشت روزگار به زردى گرائيده بود فروخت ، خبر او شايع شد و به گوش معاوية بن أبي سفيان رسيد و كسى را نزد حاكم صنعا فرستاد و دستور داد او را به شام بفرستد و او به نزد معاويه آمد و با او خلوت كرد و پرسيد كه چه ديده است ؟ و او نيز داستان آن شهر و آنچه را كه ديده بود بازگفت و مقدارى از لؤلؤ و مشك و زعفرانها را به او تقديم كرد و گفت :\r\nبه خدا سوگند به سليمان پسر داود همچنين شهرى ارزانى نشده بود ، معاويه به دنبال كعب الاحبار فرستاد و او را فراخواند و گفت : اى ابا اسحاق ! آيا شنيده‌اى\r\n","description":"","footnote":"","page_name":" 361 ","page_number":361},
  {"content":"\r\nكه در دنيا شهرى با طلا و نقره بنا شده باشد و ستونهايش از زبرجد و ياقوت و سنگ ريزهء كاخها و غرفه‌هايش لؤلؤ باشد و در كوچه باغهايش جويهايى به زير درختهايش جارى باشد ؟\r\nكعب گفت : آرى ، اين شهرى است كه صاحب آن شدّاد بن عاد است كه آن را بنا كرده است و اين همان * ( إِرَمَ ذاتِ الْعِمادِ ) * است كه خداى تعالى در كتابش آن را وصف كرده و فرموده مثل آن در بلاد ساخته نشده است .\r\nمعاويه گفت : داستان آن را بر ايمان بازگو ، گفت : عاد اوّل - نه عاد قوم هود عليه السّلام - دو پسر داشت كه يكى شديد و ديگرى را شدّاد ناميده بود ، عاد درگذشت و آن دو پسر باقى ماندند و پادشاهان ستمگرى شدند و مردم در شرق و غرب زمين از آنها اطاعت مىكردند ، شديد نيز درگذشت و شدّاد بلا منازع پادشاه گرديد .\r\nو او به خواندن كتابها اشتياق وافرى داشت و چون نام بهشت و كاخها و ياقوت و زبرجد و لؤلؤهاى آن را شنيده بود مايل گرديد كه مانند آن را در دنيا بنا كند ، و تا گردنكشى و رقابتى با خداى تعالى كرده باشد و يك صد مهندس را\r\n","description":"","footnote":"","page_name":" 362 ","page_number":362},
  {"content":"\r\nبرگماشت و زير نظر هر يك از آنان يك هزار كمك كار قرار داد و گفت : برويد و پاكيزه‌ترين و وسيعترين جاى زمين را معيّن كنيد و در آنجا براى من شهرى از طلا و نقره و ياقوت و زبرجد و لؤلؤ بنا كنيد و ستونهاى آن را از زبرجد قرار دهيد و در آن شهر كاخها و در آن كاخها غرفه‌ها و بر بالاى آن غرفه‌ها غرفه‌هاى ديگرى بسازيد و در كوچه باغهاى آن شهر درختهاى ميوه بكاريد و زير آنها جوىها جارى كنيد كه من در كتابها خوانده‌ام كه بهشت چنين اوصافى دارد و دوست دارم كه مانند آن را در زمين بسازم . گفتند : اين همه جواهر و طلا و نقره را از كجا فراهم آوريم تا بتوانيم شهرى را با اين اوصاف بنا كنيم ؟ شدّاد گفت : آيا نمىدانيد كه پادشاهى دنيا با من است ؟ گفتند : مىدانيم ، گفت برويد و بر همهء معادن جواهر و طلا و نقره كسانى را بگماريد و در دست مردم نيز هر چه طلا و نقره يافتيد بگيريد تا نيازتان مرتفع شود .\r\nو به همهء شاهان شرق و غرب نوشتند و در طىّ ده سال انواع جواهر را فراهم آوردند و اين شهر را در مدّت سيصد سال براى وى ساختند و عمر شدّاد نهصد سال بود . چون به نزد وى آمدند و او را از اتمام بناى قصر آگاه كردند ، گفت\r\n","description":"","footnote":"","page_name":" 363 ","page_number":363},
  {"content":"\r\nبرويد و بر گرداگرد آن حصارى بسازيد و بر اطراف آن حصار هزار كاخ بنا كنيد و بر فراز هر يك هزار پرچم برافرازيد كه هر يك از آن كاخها مقرّ يكى از وزراى من خواهد بود ، آنها رفتند و همهء آن كارها را به انجام رسانيدند و آمدند و او را از پايان كار آگاه كردند آنگاه مردم را براى تجهيز * ( إِرَمَ ذاتِ الْعِمادِ ) * فراخواند و ده سال نيز اين كار به طول انجاميد .\r\nآنگاه پادشاه براى ديدار ارم حركت كرد و تنها يك شبانه روز مانده بود كه به آنجا برسد كه خداى تعالى بر او و همراهانش عذاب آسمانى فرو فرستاد و همهء آنها را نابود كرد و نه او و نه هيچ يك از همراهانش نتوانستند بر آن ارم داخل شوند ، آرى اين است داستان ارم ذات العمادى كه مانند آن در بلاد آفريده نشده است .\r\nو من در كتابها خوانده‌ام كه مردى بر آن داخل مىشود و آنچه در آن است مىبيند بعد از آن بيرون مىآيد و مشهودات خود را براى مردم بازگو مىكند ، امّا كسى باور نمىكند و به زودى در آخر الزّمان دينداران به آن درآيند .\r\nمصنّف اين كتاب رضى الله عنه گويد : اگر روا باشد كه در زمين بهشتى از چشمان مردمان نهان وجود داشته باشد و احدى از مردم بدان راه نبرد و وجود آن از\r\n","description":"","footnote":"","page_name":" 364 ","page_number":364},
  {"content":"\r\nطريق اخبار براى آنها به اثبات رسيده باشد ، چگونه است كه وجود قائم عليه السّلام را در دوران غيبت از طريق اخبار نمىپذيرند ، و اگر روا باشد كه شدّاد بن عاد نهصد سال عمر كند چگونه است كه روا نباشد قائم عليه السّلام به مانند آن و يا بيش از آن عمر كند ، در حالى كه خبر شدّاد بن عاد از ابى وائل است امّا اخبار قائم عليه السّلام از پيامبر اكرم و ائمّهء اطهار صلوات الله عليهم وارد شده است آيا اين جز مكابره در انكار حقّ و حقيقت است ؟\r\nو در كتاب « المعمّرون » از هشام بن سعيد حكايت كرده است كه گويد : در اسكندريّه سنگى يافتيم كه بر آن نوشته بود : من شدّاد بن عاد هستم همان كه ستونهاى استوارى بنا كرد كه مانند آن در بلاد آفريده نشده و لشكريان بسيار فراهم آوردم و به بازوى خود مكرهان را بستم ، آنها را بنا كردم در حالى كه پيرى و مرگ نبود و سنگ در نرمى براى من چون گل بود و گنجى را در دريا نهادم كه دوازده منزل فاصلهء آن است و كسى جز امّت محمّد صلَّى الله عليه و آله و سلَّم آن را استخراج نكند .\r\nو اوس بن ربيعة بن كعب بن اميّة اسلمى دويست و چهارده سال زندگانى كرد و در اين باره چنين سرود :\r\n","description":"","footnote":"","page_name":" 365 ","page_number":365},
  {"content":"\r\n\r\nآنقدر عمر كرده‌ام كه شدم\r\nاز نواى حيات خويش ملول\r\nنه فقط خود ز خويش دلتنگم\r\nهمه خويشان ز خويش خويش ملول\r\nچارده سال از دو صد بگذشت\r\nبعد از آن گشته‌ام ز خويش ملول\r\nدشمنى كرد روز و شب با من\r\nدشمنم مىكند ز خويش ملول\r\nعاجز و ناتوان شدم اكنون\r\nزين سبب گشته‌ام ز خويش ملول\r\n\r\nو ابو زبيد كه نامش بدر بن حرملهء طائىّ بود و در آئين نصرانيّت دويست و پنجاه سال زيست .\r\nو نصر بن دهمان يك صد و نود سال زندگانى كرد و دندانهايش ريخت و خردش زايل و موى سرش سپيد گرديد آنگاه امر مهمّى براى قومش پيش آمد كه نيازمند رأى او شدند و از خداى تعالى خواستند كه خرد و جوانيش را به وى باز گرداند و عقل و جوانيش به وى بازگرديد و موى سرش سياه شد .\r\nو سلمة بن خرشب انمارى در بارهء وى چنين سرود :\r\n","description":"","footnote":"","page_name":" 366 ","page_number":366},
  {"content":"\r\n\r\nدر اين دار نصر بن دهمان بزيست\r\nدويست و نود سال بىبيش و كم\r\nدگر باره آمد جوانى گرفت\r\nقد و قامتش راست بىپيچ و خم\r\nسياهى مويش به دو عود كرد\r\nبه دنبال آن دانش و هوش هم\r\nو ليكن پس از اين همه انقلاب\r\nسفير اجل آمدش دمبدم\r\n\r\nو سويد بن حذّاق عبدى دويست سال زيست .\r\nو جعشم بن عوف بن جذيمه زمانى طولانى زيست و چنين سرود :\r\n\r\nخدايا تا به كى جعشم ميان زنده‌ها باشد\r\nنه او را قدرتى در تن نه در ذاتش غنا باشد\r\n\r\nخيالى باطل است آنكه اجل را هم دوا باشد و ثعلبة بن كعب بن زيد اوسى دويست سال زندگانى كرد ، آنگاه چنين سروده است كه :\r\n\r\nمصاحب بودمى با مردمانى\r\nكه خفتند از پس اين زندگانى\r\n\r\n","description":"","footnote":"","page_name":" 367 ","page_number":367},
  {"content":"\r\n\r\nنه از ايشان ندايى در جهان است\r\nنه بر آنان رسد پاسخ زمانى\r\nگذشتند از پس راهى كه رفتند\r\nمرا باشد از آن ياران نشانى\r\nدرازى يافت عمرم بعد آنها\r\nبه دل مىسوزم از داغ نهانى\r\nبدل كردم بجاى مرگ اميد\r\nهمين باشد نشان از جاودانى\r\n\r\nو رداءة بن كعب نخعى ( 1 ) سيصد سال زندگانى كرد و چنين سرود :\r\n\r\nز همزادان من حقّا كه ديّارى دگر نيست\r\nعزيزانم همه رفتند و دلدارى دگر نيست\r\nاز اين پس در ميان زندگان نامم نباشد\r\nخريدار چنين عمرى به بازارى دگر نيست\r\n\r\nو عدىّ بن حاتم طائى صد و بيست سال زندگانى كرد .\r\nو اماباة بن قيس كندى يك صد و شصت سال زندگانى كرد .\r\nو عميرة بن هاجر يك صد و هفتاد سال و يا چنان كه خود گويد دويست و ده سال زندگانى كرد و چنين سرود :\r\n\r\n","description":"","footnote":"\r\n( 1 ) - في بعض النسخ « رداد بن كعب » . و أورده ابو حاتم السجستاني في « المعمّرون » بعنوان جعفر بن قرط بن - كعب بن قيس بن سعد و ذكر له شعرا ، و لعلَّه كعب بن رداة النخعيّ كما ذكره ابن الكلبي على قول السّجستاني .\r\n","page_name":" 368 ","page_number":368},
  {"content":"\r\n\r\nدو صد سال و ده سال بر من گذشت\r\nدر اين مرغزار پر از غدر و كين\r\nدر اين حال نه مرده‌ام بىنياز\r\nنه حالى كه فرمان دهد هان و هين\r\nنباشد كسى از عشيره به خاك\r\nكه گورى برو برنچيدم چنين\r\n\r\nو عرّام بن منذر ( 2 ) در دوران جاهليّت زمانى طولانى زيست و خلافت عمر بن - عبد العزيز را نيز درك كرد و او را در حالى كه استخوانهاى گلوگاهش پائين و بالا شده بود و ابروانش بر روى چشمانش فرو ريخته بود به نزد عمر بن عبد العزيز آوردند و به او گفتند : از چه زمانى در قيد حياتى ؟ گفت :\r\n\r\nاز آن وقتى كه ذو القرنين حاكم بود در دنيا\r\nجهان را ديده‌ام من با تمام پستى و بالا\r\nاگر پيراهنم از تن برون آيد نمىبيند\r\nكسى ما بين عظم و پوست لحمى بر تنم پيدا\r\n\r\n\r\n","description":"","footnote":"\r\n( 2 ) - في بعض النسخ و الكتب « عوام بن المنذر » .\r\n","page_name":" 369 ","page_number":369},
  {"content":"\r\nو سيف بن وهب طائىّ دويست سال زندگانى كرد و چنين سرود :\r\n\r\nشتابان به سوى اجل مىروم\r\nمپندار در اين سخن كاذبم\r\nجوان بودم و از كفم رفت زود\r\nقدر غالب آمد مرا در ربود\r\nچه بسيار دشمن فرو كوفتم\r\nچه بسيار ياران كه بنواختم\r\nكه اين خلق مغرور از حقّ يله\r\nبيايند سوى خدا يكسره\r\n\r\nو ارطاة بن دشهبهء مزنىّ يك صد و بيست سال زندگانى كرد و او را ابو الوليد مىگفتند ، عبد الملك بن مروان از او پرسيد : اى ارطاة از شعر تو چه باقى است ؟\r\nگفت : اى امير المؤمنين ! من نمىنوشم و به طرب نمىآيم و خشمگين نمىشوم و شعر بر يكى از اين حالات پديد آيد ، با وجود اين مىگويم :\r\n\r\nشب و روز گويا كه ما را خورد\r\nبدانسان كه خاك آهن ريز را\r\nچو بر نفس آدم بيايد اجل\r\nبه ناگه ببرّد همه چيز را\r\nو دانم كه بر من بتازد اجل\r\nبه قلبم زند نيزهء تيز را\r\n\r\nعبد الملك از استماع اين سخن بر خود لرزيد و گفت : اى ارطاة ! چه\r\n","description":"","footnote":"","page_name":" 370 ","page_number":370},
  {"content":"\r\nمىگويى ؟ ارطاة گفت : اى امير المؤمنين كنيهء من ابو الوليد است و شايد كه مرا به كنيه‌ام بخوانى .\r\nو عبيد بن ابرص سيصد سال زندگانى كرد و چنين سرود :\r\n\r\nزمانه فنا كرد عمر مرا\r\nاز آن پس كه مردند ياران همه\r\nبه دل هست داغ عزيزان مرا\r\nز مردن نباشد مرا واهمه\r\nكنون راز گويم به نجم سما\r\nكه يارى مرا نيست جز ماه و مه\r\n\r\nسپس نعمان بن منذر در آن روز كه غضبناك شد او را دستگير كرد و كشت و شريح بن هانى يك صد و بيست سال زندگانى كرد و در زمان حجّاج بن يوسف كشته شد و در پيرى و ضعف خود چنين سرود :\r\n\r\nبسى رنج بردم به عمر دراز\r\nحذر كردم از كينهء و حرص و آز\r\nزمانى پى مشركان زيستم\r\nندانستمى در جهان كيستم\r\nاز آن پس به نزد پيمبر شدم\r\nبه آئين اسلام رهبر شدم\r\nابو بكر را ديدمى بعد از او\r\nعمر هم گرفتى خلافت از او\r\nبه مهران و ششتر حاضر بدم\r\nعلىّ را تو گويى كه قنبر بدم\r\nبه صفّين حاضر شدم بىامان\r\nاز آن سو شدم جانب نهروان\r\nخدا را كه عمرم درازى گرفت\r\nاجل روزگارم به بازى گرفت\r\n\r\n","description":"","footnote":"","page_name":" 371 ","page_number":371},
  {"content":"\r\nو مردى از بنى ضبّه كه به او مسجاح مىگفتند زمانى طولانى زيست و چنين سرود :\r\n\r\nدر آفاق گشتم زمانى دراز\r\nكنون مرگ مىآيدم بىامان\r\nبرفتم و ليكن اگر شب رود\r\nشبى ديگر آيد بمانند آن\r\nچنين است ماه و چنين است سال\r\nحيات است در اين سرا جاودان\r\n\r\nو لقمان عادى كبير پانصد و شصت سال زندگانى كرد كه معادل عمر هفت كركس است - و هر كركس هشتاد سال زنده مىماند - و او از باقيمانده‌هاى عاد اوّل بود .\r\nو روايت شده است كه او سه هزار و پانصد سال زندگانى كرد و جزء نمايندگان عاد بود كه آنها را به حريم كعبه فرستادند تا براى نزول باران دعا كند و عمر هفت كركس به وى داده شد و او يك جوجه كركس نرى را گرفت و آن را بالاى كوهى كه در پائين آن منزل داشت پرورش مىداد و آن كركس به عمر خود زنده بود و چون مىمرد جوجه كركس ديگرى مىگرفت و پرورش مىداد تا آنكه نوبت رسيد به آخرين آنها كه « لبد » نام گرفت و عمرش از همه طولانىتر شد و در بارهء آن گفته شده است : روزگار بر لبد طولانى شد .\r\n","description":"","footnote":"","page_name":" 372 ","page_number":372},
  {"content":"\r\nو در بارهء لقمان عادى اشعار معروفى گفته‌اند و نيروى سمع و بصر وى نيز چنين بود و در بارهء وى احاديث بسيارى وجود دارد .\r\nو زهير بن جناب ( 1 ) سيصد سال زندگانى كرد .\r\nو مزيقيا كه نامش عمر بن عامر بود هشتصد سال زندگانى كرد و او همان ماء السماء است ، زيرا هر جا منزل مىكرد آنجا زنده مىشد بمانند ماء سماء و او را مزيقيا مىگفتند چون هشتصد سال زندگانى كرد ، چهار صد سال رعيّت بود و چهار صد سال پادشاه . و او هر روز دو جامه مىپوشيد و آنگاه دستور مىداد كه آنها را پاره پاره كنند تا ديگرى آنها را نپوشد .\r\nو هبل بن عبد الله ششصد سال زندگانى كرد .\r\nو ابو طمحان قينىّ يك صد و پنجاه سال زندگانى كرد .\r\nو مستوغر بن ربيعة سيصد و سى سال زندگانى كرد ، سپس اسلام را درك كرد او مسلمان نشد و او شعر معروفى دارد .\r\n\r\n","description":"","footnote":"\r\n( 1 ) - في بعض النسخ « حباب » .\r\n","page_name":" 373 ","page_number":373},
  {"content":"\r\nو دريد بن زيد چهار صد و پنجاه سال زندگانى كرد و در بارهء آن چنين سرود :\r\n\r\nبه زير دست و پاى روزگارم\r\nبه پيكار فنا درگير و دارم\r\nزمانه اين نوا را خوش سرايد\r\nتبه سازم هر آن چيزى كه سازم\r\n\r\nاو در حال احتضار فرزندان خود را فراخواند و چنين گفت : اى فرزندان من ! شما را وصيّت مىكنم كه به مردم بد كنيد و معذرت خواهى آنان را نپذيريد و از لغزش آنان در نگذريد . . .\r\nو تيم الله بن ثعلبه دويست سال زندگانى كرد .\r\nو ربيع بن ضبع دويست و چهل سال زندگانى كرد و اسلام را درك كرد امّا مسلمان نشد .\r\nو معدى كرب حميرىّ دويست و پنجاه سال زندگانى كرد .\r\nو شرية بن عبد الله جعفىّ سيصد سال زندگانى كرد و بر عمر بن خطَّاب در مدينه وارد شد و گفت : من اين درّه‌اى را كه شما در آن هستيد ديدم نه قطره‌اى نه آبى و نه درختى هيچ ندارد و ديگرانى از قوم من همين شهادت شما را مىگويند - كه\r\n","description":"","footnote":"","page_name":" 374 ","page_number":374},
  {"content":"\r\nمقصود او « * ( لا إِله إِلَّا الله ) * » بود - و همراه او فرزندش بود كه به كنارى مىرفت و خرف شده بود ، به او گفتند : اى شرية ! آيا اين فرزند توست كه خرف شده است و تو هنوز بقيّه‌اى دارى ؟ گفت : به خدا سوگند من با مادر او در هفتاد سالگى ازدواج كردم و او زنى عفيف و مستور بود اگر از او خرسند بودم از او چشم روشنى داشتم و اگر بر او خشم مىگرفتم نزد من مىآمد و دلجوئى مىكرد تا خشنود مىشدم ولى اين پسرم با زنى بد كلام و بدكردار ازدواج كرد اگر چشم روشنى برايش حاصل مىشد متعرّض او مىگرديد تا به خشم آيد و اگر خشمگين مىشد او را طرد مىكرد تا هلاك شود .\r\nابو القاسم محمّد بن قاسم مصرىّ گويد : خداوند به ابو جيش ( 3 ) حمادويه فرزند احمد بن طولون آنقدر از گنجهاى مصر بخشيد كه به احدى نبخشيده بود و به جنگ در ميان اهرام رفت ، دوستان و همنشينان و خاصّانش به او سفارش كردند كه متعرّض اهرام نشود ، زيرا هر كس متعرّض آنها شده عمرش كوتاه گرديده است و او در اين باره اصرار داشت ، و هزار كارگر گمارد تا در آن را پيدا كنند و آنها\r\n\r\n","description":"","footnote":"\r\n( 3 ) - في بعض النسخ « أبا الحسن » و كذا فيما يأتي .\r\n","page_name":" 375 ","page_number":375},
  {"content":"\r\nيك سال كار كردند و دلتنگ و خسته و مأيوس شدند و چون خواستند دست از عمل كشيده و باز آيند ، زيرزمينى كشف كردند و پنداشتند اين همان درى است كه در جستجوى آنند و چون به آخر آن رسيدند به يك سنگ مرمر قائمى برخوردند و پنداشتند كه در همان است و تلاش بسيارى كردند تا آنكه آن را از جا درآورده و بيرون آوردند ، محمّد بن مظفّر گويد : در پشت آن ، شىء ميان پرى بود كه بر شكستن آن توانا نبودند و آن را يك جا بيرون آوردند و پاكيزه ساختند و بر آن نوشته‌اى يونانى ظاهر شد ، آنگاه حكيمان و دانشمندان مصر را گرد آوردند امّا نتوانستند آن را بخوانند .\r\nو در ميان مردم مردى بود كه او را ابو عبد الله مدينىّ مىگفتند كه يكى از حافظان و دانشمندان دنيا بود و به ابو جيش حمادويه گفت : در بلاد حبشه اسقفى را مىشناسم كه عمر درازى كرده است و سيصد و شصت سال از زندگانى او مىگذرد و اين خط را مىشناسد و او مىخواست كه اين خط را به من تعليم دهد امّا اشتياق من به فراگيرى علوم عربى نگذاشت كه من نزد او بمانم و او هم اكنون در قيد حيات است . ابو جيش به پادشاه حبشه نامه‌اى نوشت و از وى درخواست كرد كه آن اسقف را به نزد وى بفرستد و او چنين پاسخ داد كه او\r\n","description":"","footnote":"","page_name":" 376 ","page_number":376},
  {"content":"\r\nپيرمردى سالخورده است كه زمانه او را خورد كرده و اين آب و هوا و اين اقليم او را نگاه داشته است و اگر به آب و هوا و اقليمى ديگر منتقل شود و حركت و سختى و مشقّت سفر بيند ممكن است تلف شود و وجود او براى ما شرافت و خرّمى و آرامش خاطر است و اگر شما كتيبه‌اى داريد كه بايستى آن را بخواند و يا تفسير كند و يا پرسشى از او داريد آن را براى من بنويسيد و آن سنگ را از نزديكى اسوان از صعيد اعلى برداشته و با شتاب به حبشه كه در نزديكى اسوان است بردند و چون به نزد آن اسقف رسيد آن را خواند و به حبشى تفسير كرد ، سپس آن را به عربى برگرداندند و در آن نوشته بود :\r\nمن ريّان بن دومغ هستم ، از ابو عبد الله مدينىّ پرسيدند ريّان كيست ؟ گفت : او پدر عزيز مصر است كه در زمان يوسف پيامبر عليه السّلام زندگانى مىكرد و نامش وليد بن ريّان بن دومغ است و عزيز مصر هفتصد سال زندگانى كرد و پدرش ريّان هزار و هفتصد سال بزيست و عمر دومغ سه هزار سال بود .\r\nو در آن نوشته بود من ريّان بن دومغ هستم كه در جستجوى سرچشمه نيل اعظم بيرون آمدم و همراه من چهار هزار هزار تن بودند و هشتاد سال سير كرديم\r\n","description":"","footnote":"","page_name":" 377 ","page_number":377},
  {"content":"\r\nتا آنكه به ظلمات و بحر محيط بر دنيا رسيديم و ديديم كه رود نيل بحر محيط را قطع مىكند و از ميان آن عبور مىنمايد و ديگر راهى براى دنبال كردن آن نبود و براى من تنها چهار هزار تن باقى ماند و من بر مملكت خود ترسيدم و به مصر بازگشتم و اهرام و برانى و آن دو هرم را بنا كردم و گنجها و ذخاير خود را در آنها نهادم و اين اشعار را سرودم :\r\n\r\nكمى علم دارم از اين كائنات\r\nو ليكن خدا داند از غائبات\r\nهمه ساختم كار خود استوار\r\nبفرمودهء خالق كردگار\r\nبه سرچشمهء نيل پرسان شدم\r\nندانستم آخر پريشان شدم\r\nبسى سير كردم به بحر و به برّ\r\nفزون شد ز هشتاد سالم سفر\r\nبه هر جنّ و انسى گذارم فتاد\r\nبه درياى تارى قرارم فتاد\r\nبه جايى كه منزل پس از آن نبود\r\nتوان كسى تا بدانسان نبود\r\nدگر باره سوى وطن آمدم\r\nز غربت به سختى به جان آمدم\r\n\r\n","description":"","footnote":"","page_name":" 378 ","page_number":378},
  {"content":"\r\n\r\nمنم مالك مصر و اهرام آن\r\nمنم بانى برنى و بام آن\r\nهمه كار دستم به مصر اندر است\r\nبه حكمت جهان بوستان يكسر است\r\nدر آنجا عجائب فزون از هزار\r\nكنوز زمينى گرفته قرار\r\nولىّ خداوند ظاهر شود\r\nاز آن پس كه دنيا به آخر شود\r\nگشايد همه قفلهاى زمين\r\nهويدا كند بوالعجبهاى چين\r\nسرآغاز كارش ز بيت خداست\r\nمآلش بلندى و نام على است\r\nچو بگذشت هشت و نه و چار و دو\r\nز قتل على يك نود سال نو\r\nدگر باره هفتاد سالى چو رفت\r\nجهان را بگيرد به نازى بدست\r\nپس آنگه نمايان شود گنجها\r\nثمر مىدهد آن همه رنجها\r\nنوشتم چنين آرمانى به سنگ\r\nاجل گيردم بعد از آنم به چنگ\r\n\r\nچون سخن بدينجا رسيد ابو جيش حمادويه گفت : اين امرى است كه هيچ كس جز قائم آل محمّد عليه السّلام از پس آن برنيايد و آن سنگ نوشته را چنان كه\r\n","description":"","footnote":"","page_name":" 379 ","page_number":379},
  {"content":"\r\nبود به جايگاهش برگردانيد .\r\nو يك سال بعد ابو جيش كشته شد ، طاهر خادم او را در حال مستى در بسترش سر بريد و از آن تاريخ خبر اهرام و بانى آن معلوم گرديد ، آرى اين صحيحترين گفتار در بارهء نيل و اهرام است .\r\nو ضبيرة بن سعد قرشىّ يك صد و هشتاد سال زندگانى كرد و اسلام را درك كرد و به مرگ ناگهانى درگذشت .\r\nو لبيد بن ربيعهء جعفرى يك صد و چهل سال زندگانى كرد و اسلام را درك كرد و مسلمان شد و چون به هفتاد سالگى رسيد چنين سرود :\r\n\r\nچو هفتاد پشت سر انداختم\r\nرداى خود از دوش انداختم\r\n\r\nو چون به هفتاد و هفت سالگى رسيد چنين سرود :\r\n\r\nچو هفتاد و هفت سال بر من گذشت\r\nفغان از درونم ز گردون گذشت\r\nبه آمال نفس تو نايل شود\r\nچو عمرت به هشتاد كامل شود\r\n\r\n","description":"","footnote":"","page_name":" 380 ","page_number":380},
  {"content":"\r\nو چون به نود سالگى رسيد چنين سرود :\r\n\r\nنود ساله ديگر عناندار نيست\r\nبه بزم رقيبان ورا بار نيست\r\nفلك تير مىافكند بىامان\r\nبه مردان عارى ز تير و كمان\r\nاگر تير افلاك مرئى بدى\r\nمرا تير نيكو و مرضى بدى\r\n\r\nو در يك صد و ده سالگى سرود :\r\n\r\nصد و ده اگر عمر يا بى خوش است\r\nفزونش تو گويى كه مردمكش است\r\n\r\nو در يك صد و بيست سالگى سرود :\r\n\r\nبه پيش از تباهى بسى زيستم\r\nچه مىشد كه جاويد مىزيستم\r\n\r\nو در يك صد و چهل سالگى سرود :\r\n\r\nدگر گشته‌ام از حياتم ملول\r\nچه گويم به اين مردمان سئول ؟\r\nزمان غالب آيد به مردان مرد\r\nطويل است بر روزگاران امد\r\nشب و روز مىآيد و مىرود\r\nخلايق به دنبال خود مىبرد\r\n\r\n","description":"","footnote":"","page_name":" 381 ","page_number":381},
  {"content":"\r\nو چون مرگش فرا رسيد به پسرش گفت : اى پسر جان پدرت نمرده است بلكه فانى شده است ، هنگامى كه پدرت قبض روح شد چشمانش را ببند و او را رو به قبله كن و جامه‌اش را بر وى افكن و مسلما كس بر من ناله سر ندهد و زارى نكند و آن كاسهء بزرگى كه با آن از ميهمانان پذيرايى مىكردم بياور و آن را پر از طعام كن و به مسجد خود به نزد ميهمانان من ببر و چون امام جماعت سلام نماز را برخواند آن را تقديم ايشان كن تا از آن تناول كنند و چون فارغ شدند به آنها بگو : بر سر جنازهء برادرتان لبيد بن ربيعة حاضر شويد كه خداى تعالى او را قبض روح كرده است ، سپس چنين سرود .\r\n\r\nچو بر خاك كردى پدر را پسر\r\nبه گورش فرو ريز چوب و حجر\r\nسپس صخرهء سخت بر وى بنه\r\nكه مسدود سازد همه روزنه\r\nبدين حيله محفوظ ماند رخم ؟\r\nنماند بجز خاك زين پيكرم\r\n\r\nو در حديث لبيد بن ربيعه در بارهء آن كاسهء بزرگ روايت ديگرى چنين وارد شده است : گويند كه لبيد بن ربيعه نذر كرده بود كه چون باد شمال بوزد شترى را\r\n","description":"","footnote":"","page_name":" 382 ","page_number":382},
  {"content":"\r\nقربان كند و آن كاسهء مهمان را كه در اوّل حديث بدان اشارت رفت پر سازد .\r\nو چون وليد بن عقبة والى كوفه شد براى مردم خطبه خواند و حمد خداى تعالى بر زبان جارى ساخت و بر پيامبر اكرم درود فرستاد آنگاه گفت : اى مردم ! آيا حال لبيد بن ربيعه و شرافت و جوانمردى وى را شنيده‌ايد ؟ آيا مىدانيد كه وى نذر كرده است كه چون باد شمال بوزد شترى را قربان كند ؟ پس ابو عقيل را در جوانمرديش يارى كنيد ، سپس از منبر فرود آمد و پنج شتر براى وى فرستاد و اين اشعار را سرود :\r\n\r\nچو بينى كه قصّاب بر در بود\r\nيقين دان كه باد شمال آمده\r\nكه او رادمردى بود جعفرىّ\r\nنسب را به اوج كمال آمده\r\nسخىّ و وفىّ و جواد و كريم\r\nز عسرت به قلبش ملال آمده\r\n\r\nو گفته‌اند كه بيست شتر براى وى فرستاد و چون هديّهء امير به وى رسيد گفت : خدا به امير جزاى خير دهد او مىداند كه من شعر نمىگويم ، ولى اى دخترك بيرون بيا و دختر بچّه‌اى پنجساله بيرون آمد و به او گفت : شعر امير را پاسخ گو و او آمد و شدى كرد و گفت : بسيار خوب و اين اشعار را سرود :\r\n","description":"","footnote":"","page_name":" 383 ","page_number":383},
  {"content":"\r\n\r\nچو بر ما وزد بادهاى شمال\r\nبخوانيم و گوئيم از جان وليد !\r\nكه او رادمردى كريم و سخى است\r\nفرستاده اشتر به خان لبيد\r\nشترهاى معظم كه گويى بر آن\r\nنشسته فرازش به كوهان عبيد\r\nخدايت جزايت به نيكى دهد\r\nكه پختيم و كرديم در آن تريد\r\nكرامت چنين است اى ذو كرم\r\nبمانده است در كام جانان مزيد\r\n\r\nلبيد گفت : اى دخترم ! نيكو سرودى جز آنكه در اين اشعار مسألت و گدايى كردى ، گفت : مسألت و گدايى از پادشاهان خجالت ندارد ، گفت : اى دخترم تو از ديگران شاعرترى ! و ذو الاصبح عدوانىّ سيصد سال زيست .\r\nو جعفر بن قبط سيصد سال زندگانى كرد .\r\nو به درك اسلام نايل آمد .\r\nو عامر بن ظرب عدوانىّ سيصد سال زندگانى كرد .\r\nو محصن بن عتبان دويست و پنجاه سال زندگانى كرد و در اين باره چنين\r\n","description":"","footnote":"","page_name":" 384 ","page_number":384},
  {"content":"\r\nسرود :\r\n\r\nچو بر ما رود روزگارى دراز\r\nنباشد درى بر رخ پير باز\r\nدو داعى مرا سوى خود خوانده‌اند\r\nبه گوشم سرودند آهسته راز\r\nدگر ناتوانم ز برخاستن\r\nروم بر نشيب و شوم بر فراز\r\nمصيبت بود در جهان زيستن\r\nبه فقر و مرض روزگارى دراز\r\nزمانه خيانت كند بر همه\r\nبگيرد نصيبش ز مردم به ناز\r\n\r\nو عوف بن كنانهء كلبى سيصد سال زندگانى كرد و چون وفاتش فرا رسيد فرزندانش را گرد آورد و به آنها چنين وصيّت كرد : اى فرزندانم وصيّت مرا مراعات كنيد كه اگر چنين كنيد پس از من سادات قوم خود خواهيد بود :\r\nخداى خود را پرهيزكار باشيد و اندوه مخوريد و خيانت نورزيد و درندگان را از بيشه‌هايشان بيرون نكشانيد كه پشيمان خواهيد شد و با چشم پوشى از بديهاى مردم از آنها درگذريد تا سالم باشيد و صلاح يابيد و از ايشان درخواستى نكنيد و خود را از آنها جدا نسازيد و جز در برابر ظلم خاموش باشيد تا مورد -\r\n","description":"","footnote":"","page_name":" 385 ","page_number":385},
  {"content":"\r\nستايش واقع شويد و بر مردم محبّت كنيد تا در سينه‌هاى آنها حقد و كينه‌اى از شما نباشد و آنها را از منافع محروم نسازيد تا شاكيان پديدار نشوند و خود را از مردم در پرده نگاهداريد تا آرامش خاطر يابيد و با آنها بسيار منشينيد كه وقار شما زايل خواهد شد و چون مشكلى پيش آمد بردبار باشيد و لباس مناسب زمانه را بپوشيد كه نام نيك به همراه تنگدستى از بدنامى به همراه رفاه بهتر است و با هر كس كه براى شما تواضع كند تواضع كنيد كه دوستى نزديكترين وسايل است و بدترين گرفتارى دشمنى است و بر شما باد كه وفادارى كنيد و فريبكارى نكنيد تا قلوبتان در امان باشد [ و شنواى عدل باشيد 
  ] و حسب خود را با ترك دروغ زنده كنيد زيرا آفت جوانمردى دروغگويى و خلف وعده است و مردم را از وضع خود آگاه نكنيد كه در چشم ايشان خوار خواهيد شد و گمنام مىشويد و از غربت بپرهيزيد كه آن خوارى است و دختران خود را به همرديفان آنها بدهيد و براى نفوس خود معالى امور را بجوييد و زيبايى زنان شما را از صحّت باز ندارد كه ازدواج با زنان كريمه از مدارج شرف است و با قوم خود فروتن باشيد و با آنها\r\n","description":"","footnote":"","page_name":" 386 ","page_number":386},
  {"content":"\r\nجفا نكنيد تا به آرزوهاى خود برسيد و در امورى كه اتّفاق دارند با آنها مخالفت نكنيد زيرا مخالفت ، رئيس مطاع را خوار مىسازد و بايد كه ابتدا به قوم خود نيكى كنيد و بعد از آن به ديگران و سراهاى خود را از اهل آن خالى نسازيد كه خالى ساختن آن خاموش كردن اجاق و جلوگيرى از حقوق است و در ميان خود سخن چينى را ترك كنيد و هنگام بروز حوادث زمانه يك ديگر را يارى نمائيد تا غلبه يابيد و كوچ نكنيد مگر براى سودى كه در وطن به آن نرسيد و همسايه را اكرام كنيد تا آستانهء شما بركت يابد و ميهمان را بر خود مقدّم داريد و با سفيهان بردبار باشيد تا اندوه شما اندك شود و از تفرقه و جدايى بپرهيزيد كه آن خوارى است و بر خود بار بيش از توان تحميل نكنيد مگر در حالى كه مضطر باشيد و آنگاه كه عذر شما آشكار گردد ملامت نشويد و اگر قدرتمند باشيد بهتر از آن است كه در اضطرار با معذرت خواهى يك ديگر را يارى كنيد و جدّيت كنيد كه جدّيت مانع ستم كشيدن است و بايد كه وحدت كلمه داشته باشيد تا عزّت يابيد و شمشيرتان برّان باشد و آبروى خود را نزد غير كريم و لئيم ننهيد كه تقصير كار خواهيد بود و به يك ديگر حسد نورزيد كه هلاك خواهيد شد و از بخل اجتناب\r\n","description":"","footnote":"","page_name":" 387 ","page_number":387},
  {"content":"\r\nكنيد كه آن مرضى است و با جود و ادب و با همدستى اهل فضل و كمال بناى معالى را بسازيد و با بخشش محبت را خريدارى كنيد و اهل فضل را احترام نمائيد و از تجربيّات ديگران بهره گيريد و كار نيكوى اندك را هم به جاى آوريد كه براى آن نيز ثوابى است و مردان را كوچك مشماريد كه خوار خواهيد شد و انسان در گرو دو عضو كوچك است دل هوشمند و زبان گويا و چون حادثهء وحشتناكى شما را ترسانيد پيش از شتاب طمأنينه پيشه سازيد و با اظهار دوستى نزد شاهان خواستار منزلت باشيد كه آنان هر كه را خوار سازند خوار خواهد شد و هر كه را رفعت دهند رفيع خواهد شد و بزرگوارى كنيد تا ديدگان به شما دوخته شود و با وقار تواضع كنيد تا خداى تعالى شما را دوست بدارد . آنگاه چنين گفت :\r\n\r\nنه هر مرد خردمندى بود ناصح\r\nنه هر مرد نصيحتگر بود عاقل\r\nخدا را اى پسر هرگز مشو غافل\r\nاگر مرد نصيحتگو بود عاقل\r\n\r\nو صيفى بن رياح كه يكى از بنى اسد است دويست و هفتاد سال زندگانى كرد و مىگفت : تو بر برادرت در هر حال تسلَّط دارى مگر در جنگ و چون مرد\r\n","description":"","footnote":"","page_name":" 388 ","page_number":388},
  {"content":"\r\nسلاح برگيرد ديگر تسلَّطى بر او ندارى و شمشير برّان بهترين واعظ است و ترك مفاخره براى جلب ثنا بهتر است و سريعترين عقوبتها عقوبت سركشى و ستم است و بدترين پيروزيها تجاوز كردن است و پستترين خلق و خوها ضيقترين آنهاست و عتاب و گلايهء فراوان بىادبى است ، و او هنگامى كه اين وصايا را مىگفت سر عصاى خود بر زمين مىكوبيد و آن ضرب المثل شد .\r\n\r\nنكوبد حكيمى عصا بر زمين\r\nبه هنگام صحبت به نازى چنين\r\n\r\nو عبّاد بن شدّاد يك صد و پنجاه سال زندگانى كرد .\r\nو اكثم بن صيفىّ كه از بنى اسد است سيصد و شصت سال زندگانى كرد و بعضى گفته‌اند يك صد و نود سال و به درك دوران اسلام نايل شد و در اسلام آوردن وى اختلاف است و بيشتر رجاليان مىگويند كه اسلام نياورده است و در بارهء عمر خود چنين سرود :\r\n\r\nنود تا به صد سال عمرى بس است\r\nكه عاقل بگيرد از آن پس ملال\r\nنود سال و صد سال من زيستم\r\nاگر چه نباشد به عمرم كمال\r\n\r\n","description":"","footnote":"","page_name":" 389 ","page_number":389},
  {"content":"\r\nو محمّد بن مسلمه گويد : اكثم بن صيفىّ براى اسلام آوردن پيش آمد و پسرش او را در حالى كه عطشان بود بكشت و شنيدم كه اين آيه در بارهء وى نازل گشت :\r\n* ( وَمَنْ يَخْرُجْ مِنْ بَيْتِه مُهاجِراً إِلَى الله وَرَسُولِه ثُمَّ يُدْرِكْه الْمَوْتُ فَقَدْ وَقَعَ أَجْرُه عَلَى الله ) * ( 1 ) و عرب در حكمت هيچ كس را بر وى تقدّم نداده است ، و چون بعثت رسول خدا را شنيد پسرش حليس ( 2 ) را براى تحقيق فرستاد و به او گفت : اى پسر جان من تو را چند كلمه پند مىدهم آنها را از من فراگير و از هنگامى كه مىروى تا زمانى كه بازمىگردى آنها را به كار بند : حقّ ماه رجب را ادا كن و آن را از ماه‌هاى حرام بشمار تا ريختن خون تو را حلال نشمارند كه حرام خود را تحريم نمىكند بلكه اهل آن است كه آن را تحريم مىنمايد ، و بر هر قومى گذر كردى نزد عزيزترين آنها وارد شو و با شريفترين آنها بپيوند و از ذليل بر حذر باش كه او خود را خوار كرده است و اگر او خود را عزيز مىداشت قومش نيز او را عزيز مىشمردند ، و چون بر اين مرد وارد شدى بدان كه من او را و نسبش را مىشناسم او از خاندان قريش است كه عزيزترين عرب هستند و او از دو حال خارج نيست يا مرد با شخصيّتى است و ارادهء پادشاهى دارد و به واسطهء عزّتش براى پادشاهى خروج كرده است ، پس او را توقير كن و گرامى بدار و در مقابل او\r\n\r\n","description":"","footnote":"\r\n( 1 ) - النساء : 99 .\r\n( 2 ) - في بعض النسخ « حبيشا » .\r\n","page_name":" 390 ","page_number":390},
  {"content":"\r\nبايست و جز با اذن او منشين و جايى بنشين كه به تو فرمان مىدهد و اشاره مىنمايد كه اين ادب شرّ او را از تو مىگرداند و تو را از خير او بهره‌مند مىگرداند ، و يا آنكه پيامبر است و خداى تعالى به حواس توهّم و تجسّم و هر كه را بخواهد به پيامبرى برگزيند خطا نمىكند تا مورد عتاب واقع شود و كارها به ارادهء اوست ، پس اگر پيامبر بود همهء كارهاى او را درست و گفتارش را راست خواهى يافت و او را در نزد خود متواضع و در برابر خداوند خوار خواهى يافت ، پس تو هم در برابر او متواضع باش و بىاذن من كارى انجام مده كه رسول اگر از جانب خود كارى را انجام دهد از دستور آنكه وى را فرستاده خارج خواهد شد و چون ترا به نزد من باز فرستاد گفتارش را حفظ كن كه اگر در گفتار او توهّم كنى و يا آنكه آن را فراموش نمايى مرا به رنج ارسال فرستادهء ديگرى خواهى انداخت .\r\nو اين نامه را هم به همراه وى فرستاد : « به نام تو اى خداوند » : اين نامه از جانب بنده‌اى به جانب بنده‌اى است ، امّا بعد آنچه به تو رسيده به ما نيز برسان كه از ناحيهء تو به ما گزارشى رسيده است كه حقيقت آن را نمىدانيم ، پس اگر به تو نشان داده‌اند به ما نيز نشان بده و اگر به تو آموخته‌اند به ما نيز بياموز و ما را در\r\n","description":"","footnote":"","page_name":" 391 ","page_number":391},
  {"content":"\r\nگنجينهء خود شريك ساز و السّلام .\r\nو گفته‌اند كه رسول خدا صلَّى الله عليه و آله و سلَّم در پاسخ او چنين نوشت : از محمّد رسول خدا به اكثم بن صيفى : خدا را نزد تو ثنا مىگويم ، خداى تعالى مرا فرمان داده است كه بگويم : « لا إله الَّا الله » و مردم را به گفتن آن دستور دهم ، همهء مردم خلايق خداى تعالى هستند و همهء كارها از آن اوست ، ايشان را مىآفريند و مىميراند و مبعوث مىكند ، و بازگشت به سوى اوست ، من شما را به آداب پيامبران تأديب مىكنم و از خبر بزرگ پرسش مىشويد * ( وَلَتَعْلَمُنَّ نَبَأَه بَعْدَ حِينٍ ) * .\r\nو چون نامهء رسول خدا صلَّى الله عليه و آله و سلَّم به او رسيد به فرزندش گفت : پسر جان چه ديدى ؟ گفت : ديدم كه به مكارم اخلاق فرمان مىدهد و از اخلاق پست باز مىدارد ، اكثم صيفى بنى تميم را گرد آورد و گفت : اى بنى تميم سفيه نباشيد ، زيرا هر كس بشنود متعهّد خواهد بود و هر كس براى خود رأيى دارد ، امّا سفيه سست رأى است گرچه تنش نيرومند باشد و كسى كه عقل ندارد خيرى در او نيست .\r\nاى بنى تميم من پير شده‌ام و خوارى پيرى بر من درآمده است پس چون از من امر نيكويى ديديد بدان عمل كنيد و اگر امر زشتى ديديد مرا به راستى بياوريد تا بدان استوار شوم ، اين فرزندم به نزد من آمده است و با آن مرد بزرگ گفتگو\r\n","description":"","footnote":"","page_name":" 392 ","page_number":392},
  {"content":"\r\nكرده است او را ديده است كه به نيكى فرمان مىدهد و از زشتى باز مىدارد و محاسن اخلاق را مىگيرد و از اخلاق پست باز مىدارد و مردم را فرا مىخواند كه تنها خدا را بپرستند و بتها را ترك كنند و به آتش سوگند نخورند و مىگويد كه او رسول خداست و پيش از او نيز رسولانى بوده‌اند كه كتابهايى داشته‌اند و من نيز مىدانم كه پيش از او رسولانى بوده‌اند كه مردم را به پرستش خداى يكتا فرا خوانده‌اند ، سزاوارترين مردم به نصرت و يارى او شماها هستيد ، اگر آنچه بدان دعوت مىكند حق است آن به سود شماست و اگر باطل است شما سزاوارترين مردمى هستيد كه بايد از او دفاع كنيد و بر او پرده پوشى نمائيد .\r\nو اسقف نجران اوصاف او را مىگفت و سفيان بن مجاشع پيش از اين از او ياد مىكرد و نام پسرش را نيز محمّد نهاد و انديشمندان شما مىدانند كه فضيلت در آن چيزى است كه وى بدان فرا مىخواند و به آن فرمان مىدهد ، پس در كار او پيش قدم باشيد و نه دنباله رو و از او پيروى كنيد تا شرافت يابيد و برتر عرب باشيد و پيش از آنكه به كراهت به آئين وى درآئيد به طوع و رغبت به دين وى بگرويد ، من امرى را مىبينم كه خرد و آسان نيست ، و تمام قلَّه‌ها و بلنديها را فتح خواهد كرد ، اين مسلكى كه وى مردم را به آن فرا مىخواند اگر هم دين نباشد\r\n","description":"","footnote":"","page_name":" 393 ","page_number":393},
  {"content":"\r\nلا اقل دستورات اخلاقى نيكويى است ، پس از من اطاعت كنيد و از دستوراتم پيروى نمائيد تا براى شما چيزى را مسألت كنم كه هرگز از شما جدا نشود شما از همهء قبايل عرب بيشتر خواهيد شد و بلاد شما افزونتر خواهد گرديد ، من امرى را مىبينم كه هر ذليلى دنبال آن برود ، عزيز خواهد شد ، و هر عزيزى كه آن را ترك كند ذليل خواهد شد . شما از او پيروى كنيد تا عزّتتان افزون شود و كسى مانند شما نباشد ، اوّل براى آخر چيزى را باقى نخواهد گذاشت و اين امرى است كه دنباله‌اى دارد ، آن كس كه بدان سبقت گيرد باقى خواهد ماند و دومى به او اقتدا خواهد كرد ، پس از كارهايتان دست برداريد تا نيرومند شويد و احتياط درماندگى است .\r\nپس از آن مالك بن نويره گفت : اين شيخ شما خرف شده است و اكثم گفت :\r\nواى بر مشاركت غمدار و بىغم ، اى مردم ! چرا خاموشيد ؟ آفت موعظه روى گردانى از آن است .\r\nواى بر تو اى مالك كه تو نابود خواهى شد ، چون حقّ قيام كند هر كه با آن برخيزد بلندى مىيابد و هر كه با آن بستيزد به خاك هلاكت خواهد افتاد و بر تو باد كه از آنها نباشى ، امّا اگر مىخواهيد از من پيشى گيريد برويد شتر مرا\r\n","description":"","footnote":"","page_name":" 394 ","page_number":394},
  {"content":"\r\nبياوريد تا سوار شوم و از شما كناره گيرم ، شتر خود را خواست و سوار شد و پسرانش و برادرزادگانش دنبال او رفتند ، گفت : من تأسّف مىخورم بر امرى كه آن را ادراك نمىكنم و بر من پيشى نگرفت .\r\nقبيلهء طى كه داييهاى او بودند به او نامه نوشتند و ديگران مىگويند بنو مرّه كه داييهاى ديگرش بودند به او نامه نوشتند كه مواعظى براى آنها بنويسد كه با آنها زندگانى كنند و او نوشت :\r\nامّا بعد ، من شما را به تقواى الهى سفارش مىكنم و به صلهء رحم كه اصلش ثابت است و فرعش مىرويد و شما را از نافرمانى خداوند باز مىدارم و از اينكه از خويشان ببريد كه نه اصلى را ثابت مىگذارد و نه فرعى از آن مىرويد و بر شما باد كه از ازدواج با زنان احمق بپرهيزيد كه ازدواج با احمق پليدى است و فرزندش تباه است ، و بر شما باد كه از شتر غافل نشويد و آن را گرامى بداريد كه آن دژهاى عرب است و گردن آن را جز در مواقع لزوم بر زمين ننهيد ، زيرا مهر دختران و مايهء جلوگيرى از خونريزى است و شير آن براى سالمندان تحفه و براى خردسالان غذاست و اگر شتر را به آسيا كردن وادارند آسيا هم مىكند و هر كس كه قدر خود را بشناسد هلاك نخواهد شد و نيستى عبارت از نداشتن عقل است و مرد درستكار هرگز بىمال نماند و بسا مردى كه از صد مرد بهتر باشد و\r\n","description":"","footnote":"","page_name":" 395 ","page_number":395},
  {"content":"\r\nبسا گروهى كه از دو قبيله بهتر باشد و هر كه از زمانه گلايه كند گلايهء او به درازا خواهد كشيد و هر كه راضى به قسمت باشد زندگانيش نيكو خواهد شد ، آفت رأى هواى نفس است و عادت زمام ادب را در دست دارد و نيازمندى همراه محبّت از بىنيازى همراه با دشمنى بهتر است و دنيا در گردش است آنچه از آن توست در ناتوانى هم به دست تو مىرسد گرچه در طلب آن كوتاهى كنى ، و آنچه بر زيان توست با قدرت خود هم نتوانى آن را دفع كنى ، و بىتابى در تنگدستى شرف را زايل مىسازد ، و حسد دردى است كه درمانى ندارد ، و سرزنش كردن سرزنش را به دنبال دارد ، و هر كه روزى نيكويى كند به او نيكويى كنند ، و سرزنش كردن سفاهت به همراه دارد ، و ستون عقل بردبارى است و سررشتهء هر كارى صبر است و بهترين كارها از نظر فرجام عفو است و بهترين دوستى در تفقّد و احوال پرسى است و هر كس به نوبت و نه هر روز به ديدار دوستان برود محبّت را بيفزايد .\r\nوصيّت اكثم بن صيفىّ در هنگام وفات : اكثم در هنگام وفات فرزندانش را گرد آورد و گفت : اى فرزندان من روزگار درازى بر من گذشته است و من پيش\r\n","description":"","footnote":"","page_name":" 396 ","page_number":396},
  {"content":"\r\nاز مرگ خود توشه‌اى به شما مىدهم : شما را به تقواى الهى و صلهء رحم سفارش مىكنم و بر شما باد كه نيكى كنيد كه آن نيكى عدد را بيفزايد و ريشه را نابود نسازد و شاخه را درهم نشكند ، شما را از معصيت خداوند و قطع رحم باز مىدارم كه با وجود آن اصل و فرعى ثابت نمىماند ، زبانتان را نگاه داريد كه زبان سرخ سر سبز مىدهد بر باد ، گفتار حقّ ، دوستى براى من باقى نگذاشته است ، گردنهاى شتر را منظور داريد و آن را جز در مواقع لازم بر زمين ننهيد كه در آن مهر دختران و مايهء جلوگيرى از خونريزى است و بر شما باد كه از ازدواج كردن با زنان احمق بپرهيزيد كه ازدواج با احمق پليدى و فرزند او تباه است ، اقتصاد در سفر حفظكننده‌تر است ، و كسى كه بر آنچه از دست داده اندوهگين نشود بدنش را صيانت كرده است و كسى كه به آنچه دارد قانع باشد خوشحال خواهد بود و پيش از پشيمانى بايد پيشى گرفت ، اگر در سر كارى باشم بهتر از آن است كه بر سر دم آن باشم ، كسى كه قدر خود را شناخت هلاك نشود ، و بىتابى نزد بلا آفت تجمّل است ، مالى كه بدان پند گيرى از تو زايل نشده است ، واى بر عالمى كه از جهل خود ايمن باشد ، تنهايى عبارت از رفتن بزرگان است ، امور وقتى پيش مىآيد با يك ديگر متشابه است و چون\r\n","description":"","footnote":"","page_name":" 397 ","page_number":397},
  {"content":"\r\nمىرود زيرك و احمق هر دو آن را مىشناسد ، خوشگذرانى هنگام فراوانى نعمت حماقت است ، و عزّت در طلب معالى است ، و از سود كم خشمناك نشويد كه آن سود بسيار را جلب مىكند ، تا از شما پرسش نشود پاسخ نگوييد ، و بر چيزى كه خنده ندارد نخنديد ، در دنيا با يك ديگر نيكى كنيد نه دشمنى ، حسد از نزديكى برخيزد كه كسانى كه با يك ديگر جمع مىشوند نهادشان به جوش آيد ، در دوستى بعضى با بعضى ديگر نزديكى مىكنند ، به خويشاوندى اتّكال نكنيد كه جدا خواهيد شد ، قريب كسى است كه جانش نزديك باشد و بر شما باد كه در اصلاح مال خود بكوشيد و اموال جز به اصلاح شما به صلاح نيايد ، و هيچ يك از شما بر مال برادرش اتكال نكند و آن را قضاى حاجت خود نداند كه كسى كه چنين كند مانند آن است كه بر آب چنگ مىزند ، و هر كس بىنيازى پيشه سازد نزد كسان خود گرامى شود و اسب را گرامى داريد ، سرگرم شدن با آزادگان غزل خوان نيكوست و صبر چارهء بيچارگان است .\r\nو قردة بن ثعلبه يك صد و سى سال در دوران جاهليّت زيست ، سپس اسلام را درك كرد و به شرف مسلمانى نايل آمد\r\n","description":"","footnote":"","page_name":" 398 ","page_number":398},
  {"content":"\r\nو مصاد بن جناب يك صد و چهل سال زندگانى كرد .\r\nو قسّ بن ساعدهء ايادى ششصد سال زيست و او همان كسى است كه مىگويد :\r\n\r\nجوانى و عمرت چو فانى شود\r\nدگر برنگردد به اى كاش باز\r\nچو رودى كه از كوه‌ايد به دشت\r\nنيايد به قله به كنكاش باز\r\n\r\nو لبيد در اين باره گفته است :\r\n\r\nز قسّ مانده است اين سخن يادگار\r\nكه اى كاش مىبودمى ماندگار\r\n\r\nو حارث بن كعب دويست و شصت سال زندگانى كرد .\r\nمصنّف اين كتاب رضى الله عنه گويد : اين اخبارى را كه در بارهء معمّرين ذكر كردم مخالفين ما نيز از طريق محمّد بن السّائب و محمّد بن اسحاق و عوانة بن حكم و عيسى بن زيد و هيثم بن عدىّ روايت كرده‌اند .\r\nو از پيامبر اكرم صلَّى الله عليه و آله و سلَّم روايت شده است كه فرمود : هر چه در امّتهاى پيشين\r\n","description":"","footnote":"","page_name":" 399 ","page_number":399},
  {"content":"\r\nواقع شده است در اين امّت نيز طابق النعل بالنعل و مو به مو واقع خواهد شد و اين دراز عمرى و غيبتها در حجّتهاى الهى در قرون گذشته واقع شده است پس چگونه مىتوان قائم عليه السّلام را به واسطهء غيبت و طول عمرش انكار كرد با وجود اخبارى كه در اين باب از پيامبر اكرم صلَّى الله عليه و آله و سلَّم و ائمّه عليه السّلام وارد شده است و آن اخبار را با اسانيدش در اين كتاب ذكر كرده‌ام .\r\nغياث بن ابراهيم از امام صادق از پدران بزرگوارشان عليهم السّلام روايت كند كه پيامبر اكرم صلَّى الله عليه و آله و سلَّم فرمودند : هر چه كه در امّتهاى پيشين واقع شده است در اين امّت نيز طابق النّعل بالنّعل و مو به مو واقع خواهد شد .\r\nجعفر بن محمّد بن عماره از امام صادق از پدرش و از جدّش عليهم السّلام روايت كند كه رسول خدا صلَّى الله عليه و آله و سلَّم فرمودند : قسم به خدايى كه مرا به حقّ به عنوان پيامبر و بشير برانگيخت امّت من نيز سنّتهاى پيشينيان را طابق النّعل بالنّعل پيروى خواهند كرد حتّى اگر در امّت بنى اسرائيل مارى به سوراخى داخل شده باشد در\r\n","description":"","footnote":"","page_name":" 400 ","page_number":400},
  {"content":"\r\nاين امّت نيز مارى به مانند آن داخل سوراخ خواهد شد .\r\nسعيد بن جبير گويد : از امام زين العابدين عليه السّلام شنيدم كه مىفرمود : در قائم عليه السّلام سنّتهايى از انبياء عليهم السّلام است ، سنّتى از نوح و سنّتى از ابراهيم و سنّتى از موسى و سنّتى از عيسى و سنّتى از ايّوب و سنّتى از محمّد صلوات الله عليهم امّا از نوح طول عمر است و امّا از ابراهيم ولادت نهانى و كناره‌گيرى از مردم است و امّا از موسى خوف و غيبت است و امّا از عيسى اختلاف مردم در بارهء اوست و امّا از ايوب فرج بعد از شدّت است و امّا از محمّد صلَّى الله عليه و آله و سلَّم قيام با شمشير است .\r\nو چون عمر طولانى براى پيشينيان درست است و اخبار جارى بودن سنّتها در قائم عليه السّلام يا دوازدهمين ائمّه عليهم السّلام نيز درست است روا نبود كه به جز اين معتقد بود كه اگر تا به هر اندازه در غيبت بود جز او قائمى باشد و اگر جز يك روز\r\n","description":"","footnote":"","page_name":" 401 ","page_number":401},
  {"content":"\r\nاز عمر دنيا باقى نمانده باشد خداوند آن روز را به قدرى طولانى گرداند تا او خروج كند و زمين را پر از عدل و داد نمايد همچنان كه آكندهء از ظلم و جور شده باشد ، چنان كه از پيامبر اكرم و ائمّه پس از او نيز روايت شده است و اسلام حاصل نشود جز آنكه به روايات صحيحى كه از آنها وارد شده است تسليم بود ، و لا حول و لا قوّة إلَّا با لله العليّ العظيم .\r\nو در دوره‌هاى گذشته هم هميشه جز اين نبوده است كه اهل دين و زهد و ورع خود را نهان مىكردند و كار خود را مىپوشانيدند و در هنگام امكان و امنيّت ظاهر مىشدند و هنگام ناتوانى و خوف پنهان مىشدند و اين روش دنيا از آغاز تاكنون بوده است پس چگونه است كه تنها امر قائم عليه السّلام در دوران غيبتش انكار شود ؟ آيا اين جز به واسطهء كفر و ضلالتى است كه در نفوس دشمنان دين و دشمنان پيامبر و ائمّه عليهم السّلام موجود است ؟\r\n","description":"","footnote":"","page_name":" 402 ","page_number":402},
  {"content":"\r\n\r\nداستان بلوهر و بوذاسف\r\nمحمّد بن زكريّا گويد : راويان اخبار چنين روايت كنند كه در زمانهاى گذشته در هندوستان پادشاهى بود كه لشكريانى فراوان و كشورى پهناور داشت ، مردم از او مىترسيدند و بر دشمنانش پيروز بود و با وجود اين مردى شهوتران و اهل عيش و نوش و پيرو هوى و هوس بود ، هر كس از اين شيوهء دنياپرستى او تمجيد مىكرد نزد او عزيز و گرامى بود و هر كس كار ديگرى به او پيشنهاد مىكرد و از فرمان وى سر مىپيچيد دشمن و فريبكار به حساب مىآمد ، از دوران كودكى و نوجوانى به پادشاهى رسيده بود و داراى انديشه‌اى اصيل و لسانى بليغ بود ، تدبير امور مردم و اداره كردن آنها را نيكو مىدانست و مردم هم او را به اين صفت شناخته بودند و منقاد و مطيع وى بودند و هر سخت و آسانى در برابر وى خاضع بود ، مستى جوانى و مستى پادشاهى و شهوت و خودبينى در وى جمع شده بود و پيروزى بر دشمنان و تسلَّط بر مردم و انقياد آنها نيز بر آن\r\n","description":"","footnote":"","page_name":" 403 ","page_number":403},
  {"content":"\r\nافزوده بود ، مردم را مىكشت و حقير مىشمرد و چون مردم او را مىستودند و كارش را تمجيد مىكردند بر عجب و تكبّر وى مىافزود ، همّتى جز دنيا نداشت و دنيا هم به او روى آورده بود و هر چه مىخواست بدان مىرسيد ، جز آنكه فرزندانش همه دختر بودند و پسرى برايش به دنيا نيامد ، پيش از آنكه وى به سلطنت برسد دين رواج يافته بود و دينداران فراوان شده بودند و شيطان دشمنى با دين و دينداران را در نظر وى آراست و به واسطهء ترس از پادشاهى خود بر دينداران آسيب رسانيد و آنان را تبعيد كرد و بت پرستان را مقرّب كرد و براى آنها بتهايى از طلا و نقره ساخت و آنان را محترم و شريف شمرده و بر بتهاى آنان سجده كرد .\r\nچون مردم چنين ديدند به پرستش بتها شتافتند و دينداران را خوار شمردند .\r\nروزى از روزها پادشاه احوال يكى از شهروندان مورد عنايت و صاحب منزلت خود را پرسيد و مىخواست او را معاون خود در بعضى از امور قرار بدهد و او را احترام و تكريم مىكرد . گفتند : پادشاه او از دنيا كناره‌گيرى كرده و به جمع زاهدان پيوسته است ، اين گزارش بر او گران آمد و به دنبال او فرستاد و او را آوردند و چون او را در لباس اهل زهد و رياضت ديد به او تندى كرد و دشنام\r\n","description":"","footnote":"","page_name":" 404 ","page_number":404},
  {"content":"\r\nداد و گفت : مگر تو از چاكران درگاه ما و از رجال و اشراف مملكت ما نيستى ؟\r\nچرا خود را رسوا كردى و خاندان و اموالت را تباه ساختى و دنبال زيانكاران و بىكاران را گرفتى و خود را مضحكه و ضرب المثل قرار دادى ؟ من تو را براى كارهاى مهمّ و يارى رساندن در امور خطير آماده كرده بودم . گفت : اى پادشاه ! اگر من بر تو حقّى ندارم ، عقلت بر تو حقوقى دارد ، بدون خشم و غضب گفتهء مرا گوش كن و پس از فهم و درك به هر چه خواهى فرمان ده كه غضب دشمن عقل است و ميان فهم و صاحبش حائل مىشود . پادشاه گفت : هر چه مىخواهى بگو .\r\nزاهد گفت : آيا تو مرا سرزنش مىكنى كه بر خود گناهى كرده‌ام يا سابقهء گناهى بر تو دارم ؟\r\nپادشاه گفت : نزد من گناهى كه بر خود كرده‌اى از بزرگترين گناهان است و كسى از رعاياى من حقّ ندارد خود را به هلاكت بيندازد و من از او صرف نظر نمايم اگر تو خود را هلاك كنى مثل اين است كه يكى از اهل كشور مرا كه مسئول حفظ او هستم هلاك كرده‌اى و از تو بازخواست مىكنم چون خود را به هلاكت\r\n","description":"","footnote":"","page_name":" 405 ","page_number":405},
  {"content":"\r\nافكنده‌اى .\r\nزاهد گفت : پادشاها تو نبايد بدون دليل عليه من حكم كنى و دليل بايد در محكمهء قاضى طرح شود و در ميان مردم كسى نيست كه عليه تو داورى كند ولى در وجود تو قاضيانى هستند كه من به داورى بعضى از آنها راضى هستم و از داورى بعضى ديگر بيمناكم .\r\nپادشاه گفت : آن قاضيان كيانند ؟ گفت : آنكه به قضاى او راضيم عقل توست و آنكه از قضاى او بيمناكم هواى نفس توست . پادشاه گفت : هر چه مىخواهى بگو و راست بگو و بگو از چه زمانى اين عقيده را پيدا كرده‌اى و چه كسى تو را از راه به در كرده است ؟ گفت : من در نوجوانى كلامى را شنيدم كه در دلم نشست و مانند دانهء مزروع در دلم ريشه دوانيد و رشد كرد تا به غايتى كه چنان كه مىبينى درختى بارور گرديد و آن چنين بود كه شنيدم مردى مىگفت : نادان ناچيز را چيز به حساب مىآورد و چيز را ناچيز مىشمرد و كسى كه ناچيز را واننهد به حقيقت نمىرسد و كسى كه حقيقت را نبيند به وانهادن ناچيز خشنود نباشد و آن چيزى كه حقيقت است عبارت از آخرت است و آنچه كه ناچيز است عبارت از دنياست و اين كلام را پذيرفتم زيرا مىديدم كه حيات دنيا مرگ و غناى آن فقر\r\n","description":"","footnote":"","page_name":" 406 ","page_number":406},
  {"content":"\r\nو شادى آن اندوه و سلامتى آن بيمارى و قوّت آن ضعف و عزّت آن خوارى است ، و چگونه حيات آن مرگ نباشد در حالى كه حيات آن براى مرگ است و انسان يقين دارد كه حياتش برچيده شده و خواهد مرد ، و چگونه غناى آن فقر نباشد در حالى كه هيچ كس چيزى را به دست نمىآورد مگر آنكه براى آن نيازمند چيز ديگرى مىشود كه از به دست آوردن آن گريزى ندارد .\r\nبراى مثال مردى كه نيازمند مركب سوارى است چون آن را به دست آورد نيازمند علوفه و تيماردار و افسار و ابزار مىشود و چون آنها را به دست آورد براى هر كدام آنها نيازمند اشياى ديگرى مىشود كه گريزى از آنها نيست پس نياز چنين فردى كى منقضى خواهد شد ؟ و چگونه شادى آن اندوه نباشد ، در حالى كه هر كس يك وسيلهء شادى يافت از ناحيهء همان شادى دچار اندوه مضاعف مىشود ، اگر به واسطهء فرزند شاد است بايد در انتظار اندوه بيمارى و مرگ و آسيب وى باشد ، و اگر به داشتن مال شاد است ، هراس تلف شدن آن افزون بر آن شادى است و چون چنين است بهتر آن باشد كه كسى خود را به آن\r\n","description":"","footnote":"","page_name":" 407 ","page_number":407},
  {"content":"\r\nآلوده نسازد و چگونه سلامتى آن بيمارى نباشد در حالى كه سلامتى آن از اخلاط است و نزديكترين اخلاط به حيات خون است و خون خودش مايهء مرگ ناگهانى و درد گلو و طاعون و درد اعضاى بدن و بيمارى قلبى مىشود ، و چگونه قوّت آن ضعف نباشد در حالى كه قدرت مضرّات را گرد مىآورد ، و چگونه عزّت آن خوارى نباشد در حالى كه هيچ عزّتى ديده نشده است جز آنكه براى اهل خود خوارى طولانى به دنبال داشته است ، علاوه بر آنكه ايّام عزّت كوتاه و ايّام خوارى طولانى است و سزاوارترين مردم به مذمّت دنيا كسى است كه بساط دنياى او گسترده و حاجتش روا شده است ، و هر ساعت و هر لحظه منتظر است مالش از ميان برود و نيازمند شود و خويشاونديش ربوده شود و آن چه گرد آورده غارت شود و آنچه ساخته است از بنيان منهدم شود و مرگ به جمع او راه يابد و مستأصل گردد و به همهء عزيزان خود داغدار گردد .\r\nپس نزد تو اى پادشاه مذمّت مىكنم دنيايى را كه آنچه عطا كرد باز مىگيرد و و بال آن برگردن آدمى مىماند و بر هر كه جامه‌اى پوشانيد از او مىكند و وى را عريان مىسازد و هر كه را بلند كرد پست مىگرداند و به جزع و بىتابى\r\n","description":"","footnote":"","page_name":" 408 ","page_number":408},
  {"content":"\r\nمىافكند و عاشقان و طالبان خود را ترك مىكند و به شقاوت و محنت مىافكند و گمراه‌كننده است كسى را كه اطاعتش كند و به آن مغرور شود و غدّار است بر هر كسى كه از آن ايمن باشد و بر آن اعتماد كند ، حقّا دنيا مركبى است سركش و مصاحبى است خائن و بىوفا و راهى است لغزنده و منزلى است در غايت پستى ، گرامى دارنده‌اى است كه كسى را گرامى نداشت جز آنكه در عاقبت وى را خوار ساخت ، محبوبه‌اى است كه هرگز به كسى محبّت نكرد ، ملازمت او را كنند امّا او ملازم هيچ كس نگرديده است ، به آن وفا كنند و آن غدر و مكر مىكند . و به او راست مىگويند و او دروغ مىگويد ، با آن در وعده وفا كنند ولى آن خلف وعده مىكند و با هر كس كه با آن راست است كجى مىكند و قدرتمندان آن را به بازى مىگيرد ، در حالى كه به كسى طعام مىدهد ناگاه او را طعمهء ديگرى مىسازد ، و در حالى كه او را خدمت مىكند ناگاه او را خدمتگار ديگرى مىگرداند و در حالى كه او را مىخنداند ناگاه بر او مىخندد ، و در اثناى آنكه او را به شماتت ديگران وامىدارد ناگاه او را مورد شماتت قرار مىدهد ، و در حالى كه او را بر ديگران گريان مىسازد ناگاه ديگران را بر وى گريان مىكند ، و در هنگامى كه دستش را به عطا مىگشايد ناگاه او را به مسألت و گدايى وامىدارد ، و در عين عزّت او را ذليل مىكند ، و در عين بزرگوارى او را خوار مىسازد ، و در اثناى\r\n","description":"","footnote":"","page_name":" 409 ","page_number":409},
  {"content":"\r\nبزرگى حقير مىسازد ، و در اثناى رفعت به پستى مىافكند ، و بعد از آنكه مطيع او شد نافرمانيش مىكند ، و پس از سرور به اندوه مىافكند ، و پس از سيرى به گرسنگى مبتلا مىكند ، و در ميانهء حيات مىميراند .\r\nپس اف باد بر خانه‌اى كه حالش چنين و كردارش چنان باشد ، صبح تاج سرورى بر سر شخصى مىگذارد و شب روى او را بر خاك مذلَّت مىمالد ، شب دستش را با دستبند طلا زينت مىدهد و صبح دستش را به بند مىكشد ، صبح بر تخت پادشاهى مىنشاند و شب به زندانش مىافكند ، شب فرش ديبا برايش مىگسترد و صبح خاك را بستر او مىگرداند ، صبح آلات لهو و لعب برايش مهيّا مىكند و شب نوحه‌گران را به نوحه‌اش وامىدارد ، شب او را به حالى مىافكند كه اهلش به او تقرّب جويند و روز كارى مىكند كه همانها از او گريزان شوند ، بامداد او را خوشبو مىسازد و شامگاه او را مبدّل به جيفهء گنديده‌اى مىگرداند ، چنين شخصى در دنيا پيوسته در ترس از سطوتها و قهرهاى آن است و از بلايا و فتنه‌هاى آن نجات ندارد ، نفس از چيزهاى تازهء دنيا و چشم از امور خوش - آيند آن لذّت مىبرد و دستش به گردآورى متاع دنيا مشغول است امّا به زودى مرگ فرا مىرسد و دستش خالى مىماند و ديده‌اش خشك مىشود : رفتند و\r\n","description":"","footnote":"","page_name":" 410 ","page_number":410},
  {"content":"\r\nافتادند و نابود شدند و به هلاكت آمدند و دنيا ديگرانى را به عوض آنها مىگيرد و به بدل آنها خشنود مىشود و امّتى را در خانه‌هاى ديگران جا مىدهد و ماندهء خوراك جمعى را به جمعى ديگر مىخوراند ، و اراذل را به جاى افاضل و ناتوانان را بر جاى خردمندان مىنشاند و اقوامى را از تنگى عيش به فراخى نعمت مىكشاند و از پياده روى به مركب سوارى و از شدّت به نعمت و از تعب به استراحت مىرساند و چون آنها را غرق اين نعمتها و راحتها كرد منقلب مىسازد و آسايش و قوا را از آنها باز مىستاند و آنان را به نهايت عجز و فقر و سختى مىافكند .\r\nو امّا اى پادشاه ! آنچه گفتى كه من اهل خود را ترك و ضايع كرده‌ام ، من چنين نكرده‌ام ، بلكه به آنها پيوسته‌ام و براى آنها از هر چيزى بريده‌ام ، و ليكن بر ديدهء من مدّتى پردهء غفلت آويخته بود و گويا ديدگانم مسحور بود ، اهل و غريب را از يك ديگر تميز نمىدادم و دوست و دشمن خود را نمىشناختم و چون پردهء سحر از پيش ديدگانم برخاست و ديدگانم صحيح و بينا شد ميان دوست و دشمن و يار و بيگانه تميز قائل شدم و دانستم آنهايى كه اهل و دوست و برادر و\r\n","description":"","footnote":"","page_name":" 411 ","page_number":411},
  {"content":"\r\nآشنا مىشمردم جانوران درنده‌اى بودند كه همگى در مقام اضرار من بودند و همّتشان بر دريدن و خوردن من مصروف بود و ليكن مراتب آنها در اضرار به حسب اختلاف قوّت و ضعف مختلف بود ، بعضى در تندى و شدّت مانند شير بودند و بعضى ديگر در غارت كردن مانند گرگ بودند و بعضى ديگر در سر و صدا مانند سگ بودند و بعضى ديگر در حيله و دزدى مانند روباه بودند و مقصود همهء آنها اضرار به من بود ليكن از راههاى مختلف .\r\nاى پادشاه ! تو با اين عظمتى كه دارى از ملك و پادشاهى و فرمانبران از اهل و لشكر و حوالى و حواشى و اطاعتكنندگان ، اگر در حال خود نيك بنگرى خواهى دانست كه تنها و بىكسى و از جميع مردمان روى زمين حتّى يك دوست هم ندارى ، زيرا مىدانى كه آنان فرمانبردار تو نيستند بلكه دشمن تواند ، و آنان كه رعيّت و فرمانبردار تواند گروهى پرحسد از اهل عداوت و نفاقند كه دشمنى آنها بر تو از دشمنى جانوران درّنده و خشم آنها بر تو از خشم طوايف ديگرى كه مطيع تو نيستند بيشتر است و چون در حال فرمانبران و يارى دهندگان و خويشان خود بنگرى در مىيابى كه آنها كار تو را براى دريافت مزد انجام مىدهند و\r\n","description":"","footnote":"","page_name":" 412 ","page_number":412},
  {"content":"\r\nهمگى آنها تمايل دارند كه كار كمترى انجام دهند و مزد بيشترى دريافت كنند و چون در حال خاصّان و خويشان نزديك خود بنگرى مىيابى كه تو مشقّت و زحمت و كار و كسب خود را براى ايشان بر خود تحميل كرده و نسبت به آنها به منزلهء غلامىشده‌اى كه آنچه كسب كند قدرى مقرّر به آقاى خود دهد ، با اين حال هيچ يك از آنها از تو راضى نيستند ، هر چند جميع مال خود را بر آنها قسمت كنى و اگر مقرّرى آنها را از ايشان برگيرى البتّه با تو دشمن خواهند شد ، پس معلوم شد كه بىكس و تنهايى و خويش و مالى ندارى .\r\nامّا من كه صاحب اهل و مال و برادران و خواهران و دوستانم ، مرا نمىخورند و براى خوردن مرا نمىخواهند ، من دوست ايشانم و ايشان دوست مناند و هرگز دوستى ميان من و آنها زايل نمىشود و ايشان ناصح و خيرخواه مناند و من نيز ناصح و خيرخواه ايشانم ، نفاق در ميان من و آنها نيست ، ايشان به من راست مىگويند و من هم به آنها راست مىگويم و دروغ در ميان ما نيست ، با يك ديگر دوستى داريم و دشمنى در ميان ما نيست ، يك ديگر را يارى مىكنيم و همديگر را فرو نمىگذاريم ، خير و خوبى را خواستارند ، اگر من نيز خواستار آن شوم خوف آن ندارند كه من بر آنها غلبه كنم و خير ايشان را از آنها\r\n","description":"","footnote":"","page_name":" 413 ","page_number":413},
  {"content":"\r\nباز گيرم و آن را به خود اختصاص دهم و فساد و حسدى در ميان ما نيست ، ايشان براى من كار مىكنند و من نيز براى آنها به خاطر اجورى كار مىكنم كه هرگز تمام نمىشود و آن عمل پيوسته در ميان ما برقرار است ، اگر گمراه شوم آنان هاديان مناند ، و اگر نابينا شوم آنان نور بصر من خواهند بود ، و اگر بر من بتازند دژ استوار من خواهند بود ، و اگر به سوى من تير افكنند سپر من خواهند شد ، اگر بترسم اعوان من خواهند بود ، من و ايشان در فكر خانه و مسكن نيستيم و خواهش آن را از دل به در كرده‌ايم ، ذخاير و مكاسب دنيا را ترك كرده و آن را براى اهل دنيا گذاشته‌ايم و در تكاثر با كسى منازعه نمىكنيم و بر يك ديگر ستم روا نمىداريم و دشمنى و تباهى و حسد و جدايى در ميان ما نيست ، اى پادشاه اينها اهل و خويشان مناند ، برادران و نزديكان و دوستان من اينها هستند آنها را دوست مىدارم و از غير آنها بريده‌ام و چون آنها را شناختم كسانى را كه مسحورانه به آنها مىنگريستم رها ساختم و درخواست سلامتى از آنها را كرده‌ام .\r\nاى پادشاه ! اين است دنيايى كه تو را از آن خبر دادم و در حقيقت پوچ و ناچيز است و حسب و نسب و عاقبت آن چنين است كه شنيدى ، چون دنيا را به اين اوصاف شناختم تركش كردم و امر اصيل حقيقى را كه آخرت باشد شناختم و آن\r\n","description":"","footnote":"","page_name":" 414 ","page_number":414},
  {"content":"\r\nرا اختيار كردم و اگر بخواهى آنچه را كه دانسته‌ام از اوصاف آخرت كه امرى اصيل است برايت تعريف كنم پس مهيّاى شنيدن باش تا بشنوى آنچه را كه نشنيده‌اى .\r\nاين سخنان در دل سنگ پادشاه هيچ تأثير نكرد و گفت : تو دروغ مىگويى و به حقيقتى نرسيده‌اى و به غير از تعب و رنج و مشقّت بهره‌اى نبرده‌اى ، بيرون رو و در مملكت من مباش كه تو خود فاسدى و ديگران را نيز فاسد خواهى كرد .\r\nتولَّد بوذاسف\r\n( ) و در اين ايّام براى پادشاه پسرى متولَّد شد از آن پس كه از داشتن فرزند ذكور نااميد گشته بود ، پسرى كه در زيبايى و جمال و نورانيّت روزگار مانند آن را نديده بود و چندان از ولادت اين فرزند خوشحال شد كه نزديك بود از خوشحالى قالب تهى كند و پنداشت بتهايى كه به عبادت آنها مشغول بوده آن فرزند را به او بخشيده‌اند و جميع خزائن خود را بر بتكده‌ها قسمت كرد و فرمان داد مردم به مدّت يك سال به عيش و نوش مشغول شوند و آن فرزند را بوذاسف نام نهاد و دانشمندان و منجمان را گرد آورد تا طالع مولود را ملاحظه كنند و پس از تأمّل گفتند : از طالع اين فرزند چنين ظاهر مىشود كه از شرافت و منزلت به مرتبه‌اى رسد كه هيچ كس در سرزمين هند به آن مرتبت نرسيده باشد و همهء\r\n","description":"","footnote":"","page_name":" 415 ","page_number":415},
  {"content":"\r\nمنجّمان بر اين سخن اتّفاق كردند جز آنكه يكى از منجّمان گفت : گمان من اين است كه اين شرافت و بزرگى كه در طالع اوست مربوط به بزرگى و شرافت آخرت او باشد و مىپندارم كه او پيشواى دينى باشد و در مراتب اخروى صاحب درجات عاليه شود ، زيرا اين شرافتى كه در طالع اوست مربوط به شرافتهاى دنيوى نيست و شبيه شرافت اخروى است . اين سخن بر پادشاه گران آمد و او را محزون ساخت و نزديك بود شادى او در ولادت فرزند زايل گردد . منجّمى كه اين سخن را گفته بود در نظر او از همهء منجّمان ديگر راستگوتر و داناتر بود ، بعد از آن فرمان داد شهرى براى آن پسر خالى كردند و جمعى را كه بر آنان اعتماد داشت از دايگان و خدمتكاران براى او مقرّر كرد و به آنها سفارش كرد كه در ميان خود سخن مرگ و آخرت و اندوه و مرض و فنا و زوال بر زبان نياورند تا آنكه زبانشان به ترك اين سخنان عادت كند و اين معانى از خاطرشان محو شود و فرمان داد كه چون آن پسر به حدّ تميز رسد از اين باب سخنان نزد وى نگويند تا مبادا در دل او تأثير كند و به امور دين و عبادت راغب شود و مبالغهء تمام در اجتناب از اين قسم سخنان به خدمتكاران خود نمود تا به غايتى كه هر يك را جاسوس و نگهبان\r\n","description":"","footnote":"","page_name":" 416 ","page_number":416},
  {"content":"\r\nديگرى قرار داد و از ترس آنكه مبادا پسرش به جانب دينداران راغب شود بر آنها غضبناك گرديد .\r\nو آن پادشاه وزيرى داشت كه جميع تدابير سلطنت را متحمّل گرديده بود و به او خيانت نمىكرد و هيچ چيز را بر خيرخواهى وى ترجيح نمىداد و در هيچ كارى از كارهاى او سستى و تكاهل نمىكرد و هيچ كارى از كارهاى وى را ضايع و مهمل نمىگذاشت و با وجود اين مردى لطيف الطبع و خوش زبان بود و به خير و خوبى اشتهار داشت و همگى مردم او را دوست مىداشتند و از وى خشنود بودند و ليكن مقرّبان پادشاه بر او حسد مىبردند و بر او تفوّق مىطلبيدند و قرب و منزلت او نزد پادشاه بر طبع آنان گران بود .\r\nوزير و مرد زمينگير\r\nروزى از روزها پادشاه به قصد شكار بيرون رفت و آن وزير در خدمت او بود ، وزير در ميان درّه به مردى زمينگير برخورد كه در پاى درختى افتاده بود و ياراى حركت نداشت ، وزير از حال او پرسش كرد ، گفت مرا جانوران درنده آسيب رسانيده و به اين حال افكنده‌اند و وزير براى او دلسوزى كرد ، آن مرد گفت : اى وزير ! مرا با خود ببر و از من محافظت فرما كه از من سودى بسيار\r\n","description":"","footnote":"","page_name":" 417 ","page_number":417},
  {"content":"\r\nعايد تو خواهد شد .\r\nوزير گفت : من تو را محافظت مىكنم ، هر چند اميد سودى از تو نباشد ، و ليكن بگو كه چه منفعتى از تو متصوّر است كه مرا به آن وعده مىدهى ؟ آيا كارى انجام مىدهى ؟ و يا اينكه هنرى دارى ؟ آن مرد گفت : من رخنهء سخن را مىبندم تا از آن فسادى بر صاحب سخن مترتّب نشود ، وزير به سخن او اعتمادى نكرد و دستور داد تا او را به خانه برند و معالجه كنند تا آنكه پس از مدّتى امراى پادشاه براى دفع وزير آغاز به حيله‌گرى كردند و تدبيرها نمودند تا اينكه رأى همگى بر اين قرار گرفت كه يكى از آنها به پادشاه چنين بگويد : اين وزير طمع در هلاكت تو دارد و مىخواهد پس از تو پادشاه بشود و پيوسته احسان و نيكى به مردم مىكند و مقدّمات اين امر را فراهم مىسازد و اگر خواهى كه صدق اين مقال بر تو ظاهر شود به وزير بگو : كه مرا اين اراده پديد آمده است كه ترك پادشاهى كنم و به اهل عبادت بپيوندم و هنگامى كه اين سخن را با وزير مىگويى شادى و سرور را در سيماى او خواهى يافت ، و اين حيله را براى آن كردند كه رقّت قلب وزير را در هنگام ذكر فناى دنيا و مرگ مىدانستند و مىدانستند كه اهل دين و عبادت را تواضع بسيار مىكند و محبّت بسيار به ايشان دارد و چنين پنداشتند كه از اين راه بر وى ظفر يابند .\r\n","description":"","footnote":"","page_name":" 418 ","page_number":418},
  {"content":"\r\nپادشاه گفت : اگر از وزير چنين حالى را مشاهده كنم ديگر با او سخن نگويم و چون وزير به خدمت وى درآمد پادشاه گفت : تو مىدانستى كه من بر دنيا و به دست آوردن ملك و پادشاهى حريص بودم ، اكنون ايّام گذشتهء خود را ياد مىكنم و مىبينم كه هيچ نفعى از آن عايد من نشده است و به زودى همه چيز زايل خواهد شد و در دست من چيزى نخواهد ماند ، حال مىخواهم كه براى آخرت خود توشه برچينم چنان كه براى تحصيل دنيا چنين كردم و به عبّاد ملحق شوم و پادشاهى را به اهلش واگذارم . اى وزير ! رأى تو در اين باب چيست ؟\r\nوزير از استماع اين سخنان رقيق القلب شد به حدّى كه پادشاه نيز آن را دريافت ، سپس گفت : اى پادشاه ! آنچه باقى است و زوال ندارد ، اگر چه به دشوارى به دست آيد سزاوار است آن را طلب كنند و هر چه فانى است و نابود مىشود ، اگر چه آسان به دست آيد سزاوار است كه آن را ترك كنند . اى پادشاه ! رأيى نيكو دارى و اميدوارم كه حق تعالى شرف دنيا و آخرت را يك جا به تو بدهد . امّا اين سخنان بر پادشاه گران آمد و كينهء وزير را در دل گرفت ولى چنين اظهار نكرد گرچه وزير آثار گرانى و تغيّر را در چهرهء پادشاه مشاهده كرد و محزون به خانهء خود\r\n","description":"","footnote":"","page_name":" 419 ","page_number":419},
  {"content":"\r\nبازگشت و ندانست كه سبب اين واقعه چه بوده و چه كسى اين دام را براى وى گسترده است و چارهء آن چيست ؟ در آن شب يكسره به اين حادثه مىانديشيد و خواب به چشمانش راه نيافت ناگهان سخن آن مرد به خاطرش آمد كه گفته بود من رخنهء سخن را مىبندم ، او را طلب كرد و گفت : تو مىگفتى كه من شكاف سخن را سدّ مىكنم ، آن مرد گفت : آرى مگر به چنين چيزى محتاجشده‌اى ؟\r\nوزير گفت : آرى من مصاحب اين پادشاه بودم از آن هنگام كه او به پادشاهى نرسيده بود تا امروز كه فرمانرواى مملكت است ، در اين مدّت از من دلگير نشده بود ، زيرا مىدانست كه من خيرخواه و مشفق اويم و در همهء امور خير او را بر خير خود ترجيح مىدهم ، تا امروز كه او را از خود بسيار دور يافتم و گمان ندارم پس از اين با من بر سر شفقت آيد ، آن مرد گفت : آيا براى اين امر هيچ سبب و علَّتى گمان مىبرى ؟ گفت : آرى ، ديشب مرا طلبيد و آنچه گذشته بود به او باز گفت ، آن مرد گفت : اكنون رخنهء سخن را دانستم و آن را سدّ مىكنم تا فسادى از آن حاصل نشود ، ان شاء الله .\r\nبدان اى وزير كه پادشاه گمان برده است كه مىخواهى پادشاه دست از سلطنت بردارد و تو بر جاى او بنشينى چاره آن است كه بامداد جامه‌ها و\r\n","description":"","footnote":"","page_name":" 420 ","page_number":420},
  {"content":"\r\nزينتهاى خود را فروگذارى و كهنه‌ترين لباس عبّاد را بپوشى و موى سر خود بتراشى و به اين حال به در خانهء پادشاه روى ، پادشاه تو را خواهد طلبيد و از علَّت اين عمل از تو مىپرسد . آنگاه بگو : اين همان چيزى است كه ديروز مرا به آن فراخواندى و سزاوار نيست كسى چيزى را براى مصاحب خود بپسندد و خود با آن موافقت ننمايد و بر مشقّت آن صبر نكند گمان من آن است كه آنچه ديروز فرا مىخواندى محض خير و صلاح است و از اين حالى كه داريم بهتر است ، اى پادشاه من مهيّا شده‌ام ، هر وقت اراده فرمايى برخيز تا متوجّه آن كار شويم ، وزير به گفتار آن مرد عمل كرد و به سبب آن ، سوء ظنّ پادشاه زايل گشت .\r\nآنگاه پادشاه فرمان داد جميع عبّاد را از بلادش بيرون كنند و آنها را به قتل تهديد كرد و آنها هم گريختند و مخفى شدند .\r\nروزى پادشاه به عزم شكار بيرون رفت و از دور دو مرد را مشاهده كرد و امر به احضار آنان فرمود و چون آنها را آوردند ديد دو نفر عابد و زاهدند ، به آنها گفت : چرا از بلاد من بيرون نرفته‌ايد ؟ گفتند : رسولان تو فرمان تو را به ما رسانيدند و ما اينك در راه خروجيم ، پادشاه گفت : چرا پياده مىرويد ؟ گفتند :\r\nما مردمى ضعيفيم ، چهارپا و توشه نداريم و به اين سبب از ملك تو دير خارج\r\n","description":"","footnote":"","page_name":" 421 ","page_number":421},
  {"content":"\r\nمىشويم ، پادشاه گفت : كسى كه از مرگ مىترسد و مركب و توشه هم ندارد بيشتر شتاب مىكند ، گفتند : ما از مرگ نمىترسيم بلكه سرور و روشنى چشم ما در مرگ است .\r\nپادشاه گفت : چگونه از مرگ نمىترسيد و حال آنكه خود مىگوئيد :\r\nرسولان تو آمدند و وعدهء كشتن به ما دادند و ما اينك در راه خروجيم ، آيا اين گريختن از مرگ نيست ؟\r\nگفتند : ما از ترس مرگ نمىگريزيم ، و از تو ترسى در دل نداريم و ليكن از آن مىگريزيم كه مبادا خود به دست خويشتن خود را به هلاكت اندازيم و نزد خداوند معاقب باشيم . پادشاه از اين سخن به غضب آمد و فرمان داد تا آن دو را بسوزانند و بقيهء عابدان را نيز دستگير كنند و به آتش بسوزانند و رؤساى بتپرستان همّت خود را بر دستگيرى عبّاد و زهّاد مصروف كردند و جمع كثيرى از آنها را در آتش سوزانيدند و سنّت آتش زدن مردگان از اين زمان در سرزمين هند جارى شد و در سر تا سر هندوستان تنها گروه اندكى از عابدان و زاهدان باقى ماندند كه نخواستند از آن بلاد بيرون روند و غايب و مختفى شدند تا بتوانند هادى و داعى ديگران باشند .\r\n","description":"","footnote":"","page_name":" 422 ","page_number":422},
  {"content":"\r\nپسر پادشاه بزرگ مىشد و در نهايت قوّت و قدرت و حسن و جمال و عقل و علم و كمال نشو و نما مىكرد ، و ليكن تنها به او آدابى كه پادشاهان نيازمند آن هستند آموخته بودند و هيچ سخنى از مرگ و زوال و فنا نزد وى مذكور نساختند و دانش و هوش و حافظهء اين پسر به حدّى بود كه نزد مردم از عجائب محسوب مىگرديد و پدرش نمىدانست كه از اين حالت و مرتبت فرزند شاد باشد و يا محزون ؟ زيرا مىترسيد كه فهم و قابليّت باعث حصول آن امرى شود كه منجّم دانا در شأن او خبر داده بود .\r\nو آن پسر به فراست دريافت كه او را در آن شهر محبوس كرده‌اند و از بيرون رفتن او ممانعت مىكنند و از گفت و شنود با مردم بيگانه او را باز مىدارند و پاسبانان به حراست و حفظ او قيام كرده‌اند ، از اين رو شكَّى در خاطر او بهم رسيد و در سبب آن حيران ماند و با خود گفت : اين جماعت صلاح مرا بهتر مىدانند امّا چون سنّ و تجربه‌اش افزون شد با خود انديشه كرد كه اين جماعت را بر من فضيلتى در عقل و دانايى نيست و مرا سزاوار نيست كه در كارهاى خود تقليد آنان كنم و تصميم گرفت چون پدرش به نزد او آمد حقيقت را از وى بپرسد امّا بعد از آن با خود گفت اين امر از جانب پدر من است و او مرا بر اين سرّ مطَّلع نخواهد كرد ، بايد از كسى پرسش كنم كه اميد استكشاف اين امر از او داشته\r\n","description":"","footnote":"","page_name":" 423 ","page_number":423},
  {"content":"\r\nباشم .\r\nو در زمرهء مربّيان او مردى بود كه از ساير خدمتكاران مهربانتر بود و اين پسر به او انس بيشترى داشت و اميدوار بود كه حقيقت اين حال از ناحيهء او معلوم گردد ، پس ملاطفت و مهربانى را نسبت به او افزون كرد و شبى از شبها با نهايت ملاطفت و نرمى با او آغاز سخن كرد و گفت : تو مرا به منزلهء پدرى و از هر كس ديگر به من نزديكترى و بعد از آن گاه از روى تطميع و گاه از روى تهديد سخن مىگفت تا آنكه گفت : گمان من آن است كه پادشاهى پس از پدر به من خواهد رسيد و در آن حال تو در نزد من يكى از دو حال را خواهى داشت ، يا مرتبت و منزلت تو از هر كس بيشتر خواهد بود و يا بدحالترين مردم خواهى بود .\r\nمربّى گفت : چرا خوف آن داشته باشم كه نزد تو بدترين مردمان باشم ؟ گفت :\r\nاگر حقيقتى را از من پنهان كرده باشى و فردا آن را از ديگرى بشنوم به سختى از تو انتقام خواهم گرفت ، مربّى آثار صدق از فحواى كلام پسر پادشاه استنباط كرد و اميدوار شد كه به وعدهء خود وفا كند ، آنگاه حقيقت حال را به تمامى از گفتهء منجّمان و آنچه كه پدرش از آنها منع كرده است به او بازگفت . پسر پادشاه از او سپاسگزارى كرد و آن راز را مخفى نگاه داشت تا روزى كه پدر به نزد او آمد .\r\nپسر گفت : اى پدر جان ! اگر چه من كودكم امّا خود را مىبينم و اختلاف\r\n","description":"","footnote":"","page_name":" 424 ","page_number":424},
  {"content":"\r\nاحوال خود را مىنگرم و به آنچه برايم ياد آورى نشود و تعريف نگردد آگاهم و مىدانم پيوسته در اينجا نخواهم ماند و تو نيز بر اين منوال پايدار نخواهى ماند ، زود باشد كه روزگار تو را از خود بگرداند اگر مراد تو اين است كه امر فنا و زوال و نيستى را از من مخفى دارى ، اين امر بر من پوشيده نيست و اگر مرا از بيرون رفتن حبس كرده‌اى و از اختلاط با مردمان بازداشته‌اى تا نفسم به غير اين حالت مشتاق نشود ، بدان كه نفس من از شوق آن چيزى كه ميان من و او حائلشده‌اى بىقرار است به حدّى كه به غير از آن خيالى ديگر ندارم و دلم به هيچ امر ديگر الفت نمىگيرد ، اى پدر ! مرا از اين زندان خلاصى ده و از امور مكروه بر حذر كن تا از آن احتراز نمايم و رضاى تو را اختيار كنم .\r\nچون پادشاه اين سخنان را از پسر شنيد دانست كه او از حقيقت احوال مطَّلع شده است و حبس و منع او موجب زيادتى حرص او بر خلاصى مىشود . آنگاه گفت : اى پسر ! مقصود من از منع كردن تو اين بود كه آزارى به تو نرسد و چيزى كه مكروه طبع تو باشد به نظر تو در نيايد و هر چه مىبينى موافق طبع تو باشد و هر چه مىشنوى باعث سرور و خوشحالى تو بشود و اگر ميل تو در غير اين\r\n","description":"","footnote":"","page_name":" 425 ","page_number":425},
  {"content":"\r\nاست من هيچ چيز را بر رضاى تو اختيار نمىكنم .\r\nبعد از آن پادشاه فرمان داد كه پسرش را بر مركبهاى زينت شده سوار كنند و از سر راه او هر امر ناخوش و زشتى را دور سازند و در طريق او أسباب لعب و طرب را از دف و نى و غير آنها فراهم آورند و چنين كردند و پس از آن شاهزاده بسيار بر مركب مىنشست و گشت و گذار مىكرد .\r\nروزى شاهزاده در حالى كه موكَّلان از او غافل بودند بر راهى عبور كرد و به دو نفر سائلى برخورد كه يكى از آنها بدنش ورم كرده و رنگش زرد شده بود و آب و رنگ بر صورتش نبود و منظرش به زشتى گرائيده بود و ديگرى نابينايى بود كه آن ديگرى دست وى را گرفته و راه مىبرد چون شاهزاده آنها را ديد بر خود لرزيد و از حال آنها پرسش كرد ، گفتند : صاحب ورم دردى در اندرون دارد كه اين حالت را در وى ظاهر كرده است و آن ديگر آفتى به ديده‌هايش رسيده است و او را نابينا ساخته است شاهزاده گفت : آيا اين آفتها در ميان ساير مردمان هم هست ؟ گفتند : آرى ، گفت : آيا كسى هست كه از اين آفتها ايمن باشد ؟ گفتند : نه ، شاهزاده غمگين و محزون و گريان به خانه خود بازگشت در حالى كه عظمت پادشاهى و شاهزادگى در ديدگانش خفيف گرديده بود و چند\r\n","description":"","footnote":"","page_name":" 426 ","page_number":426},
  {"content":"\r\nروزى در اين حال و انديشه بود .\r\nبعد از آن دوباره بر مركب سوار شد و در اثناى راه پيرمردى را ديد كه از پيرى پشتش خم و حياتش متغيّر و مويهايش سپيد و رخسارش سياه گرديده بود و از ضعف پيرى گامها را كوتاه بر مىداشت ، شاهزاده از ديدار او شگفت زده شد و از حال او پرسيد : گفتند : اين حالت پيرى است ، گفت : در چه وقت آدمى به اين مرتبه مىرسد ؟ گفتند : در حدود صد سالگى ، گفت : حالت پس از آن چيست ؟ گفتند : مرگ . گفت : آيا براى آدمى آنچه از عمر خواهد ميسّر نخواهد شد ؟ گفتند : نه ، بلكه در اندك زمانى بدين حال مىرسد كه مىبينى .\r\nگفت : ماه سى روز است و سال دوازده ماه و انقضاى عمر صد سال و چه زود روزها ماه را پر مىسازد و چه زود ماهها سال را پر مىكند و چه زود سالها عمر آدمى را فانى مىكند ، آنگاه به خانهء خود بازگشت و اين سخن را مكرّر بر زبان جارى مىكرد .\r\nشاهزاده سراسر آن شب را بيدار بود و خواب به چشمانش نمىرفت او دلى زنده و پاك و عقلى مستقيم داشت ، نسيان و غفلت بر او چيره نمىشد و بدين سبب غم و اندوه بر وى غالب آمد و دل بر ترك دنيا و خواهشهاى آن نهاد و با اين حال با پدر خود مدارا مىكرد و حال خود را از او مخفى مىنمود و هر كس\r\n","description":"","footnote":"","page_name":" 427 ","page_number":427},
  {"content":"\r\nسخنى مىگفت بدان گوش فرا مىداد تا شايد كلامى بشنود كه موجب هدايتش باشد .\r\nروزى با آن شخص كه راز خود را از او پرسيده بود خلوت كرد و از او پرسيد : آيا كسى را مىشناسى كه حال او غير حال ما باشد و طريقى غير طريق ما بپيمايد ؟ آن مرد گفت : آرى ، جماعتى بودند كه آنان را عبّاد مىگفتند ترك دنيا و طلب آخرت مىكردند و ايشان را سخنان و علومى بود كه ديگران آشناى به آنها نبودند ، و ليكن با آنها عناد ورزيدند و دشمنى كردند و به آتش سوزانيدند و پادشاه همگى آنها را از مملكت بيرون راند و معلوم نيست كسى از آنها در بلاد ما باشد ، زيرا از ترس پادشاه خود را پنهان كرده‌اند و انتظار فرج مىكشند تا چون به عنايت الهى امر دين رواج گيرد ظاهر شوند و خلق را هدايت كنند و پيوسته دوستان خدا در زمان دولتهاى باطل چنين بوده‌اند و سنّت و طريقهء ايشان همين بوده است .\r\nشاهزاده از اين خبر دلتنگ شد و حزن و اندوه عميقى بر وى مستولى گرديد و مانند كسى شده بود كه چيزى گم كرده باشد و چاره‌اى از آن نداشته باشد ، و آوازهء عقل و علم و كمال و تفكَّر و تدبّر و فهم و زهد و ترك دنياى شاهزاده در اطراف عالم منتشر شد .\r\n","description":"","footnote":"","page_name":" 428 ","page_number":428},
  {"content":"\r\nاين خبر به مردى از اهل دين و عبادت رسيد كه به او بلوهر مىگفتند و در سرزمين سرانديب زندگانى مىكرد ، او مردى عابد و حكيم بود و بر كشتى سوار شد و به جانب سولابط آمد و قصد قصر شاهزاده را كرد و ملازم آنجا شد ، لباس عبّاد را از تن بركند و در زىّ تجّار در آمد و به در خانهء شاهزاده آمد و شد مىكرد تا آنكه دوستان و ياران و اهل قصر را شناخت و چون لطف مربّى شاهزاده و منزلت والاى وى را دانست وى را زير نظر گرفت و در خلوت به او گفت : من مردى از تاجران سرانديب هستم و چند روزى است كه به اين ولايت آمده‌ام و متاعى گرانبها و نفيس و ارزشمند دارم و در جستجوى مرد موثّقى بودم و تو را برگزيدم ، متاع من از كبريت احمر بهتر است ، كور را بينا مىكند و كر را شنوا مىگرداند و دواى جمله دردهاست و آدمى را از ضعف به قوّت مىآورد و از ديوانگى حفظ مىكند و بر دشمن يارى مىدهد و كسى را سزاوارتر از شاهزاده نديدم تا كالاى خويش را به وى تقديم كنم اگر مصلحت مىدانى اوصاف متاع من در نزد وى بازگو چنانچه اين متاع به كار او آيد مرا به نزد او ببر تا به او بنمايم كه اگر او متاع مرا ببيند قدرش را خواهد دانست .\r\n","description":"","footnote":"","page_name":" 429 ","page_number":429},
  {"content":"\r\nمربّى شاهزاده به حكيم گفت : تو سخنى مىگويى كه ما تاكنون از كسى چنين سخنانى نشنيده‌ايم و نيكو و عاقل مىنمايى و ليكن فردى مثل ما تا حقيقت چيزى را نداند آن را نقل نمىكند ، تو متاع خود را به من بنما اگر آن را قابل دانستم به شاهزاده عرضه خواهم كرد .\r\nبلوهر گفت : من در ديدهء تو ضعفى مشاهده مىكنم و مىترسم اگر به متاع من نظر نمايى ديدهء تو تاب ديدن آن نياورد و ضايع شود ، امّا شاهزاده جوان و ديده‌اش صحيح است و بر ديدهء او اين خوف را ندارم ، نظرى به متاع كند اگر او را خوش آيد در قيمت آن با وى مضايقه نمىكنم و اگر نخواهد نقصانى و تعبى براى او نخواهد بود ، متاع عظيمى است حيف است شاهزاده را محروم گردانى و اين خبر را به وى نرسانى ، آن مربّى به نزد شاهزاده رفت و خبر بلوهر را به عرض رسانيد شاهزاده در دلش افتاد كه نيازمنديش از ناحيهء بلوهر زايل خواهد شد ، آنگاه گفت : چون شب شود البتّه آن مرد تاجر را در پنهانى نزد من آور كه اين چين امر عظيمى را نمىتوان سهل شمرد .\r\nآن مربّى به بلوهر پيام رسانيد كه براى ملاقات با شاهزاده مهيّا باشد ، بلوهر سبدى كه كتابهاى خود را در آن مىگذاشت برداشت مربّى گفت : اين سبد\r\n","description":"","footnote":"","page_name":" 430 ","page_number":430},
  {"content":"\r\nچيست ؟ گفت : متاع من در اين سبد است مرا به نزد او ببر . او را به نزد شاهزاده برد و چون داخل شد سلام كرد ، شاهزاده در نهايت تعظيم و تكريم سلام او را پاسخ گفت و آن مربّى خارج شد ، حكيم به خلوت نزد شاهزاده نشست و گفت :\r\nاى شاهزاده مرا زياده از غلامان و بزرگان اهل بلادت تحيّت فرمودى ، شاهزاده گفت : تو را براى آن تعظيم كردم كه اميدوارى بسيارى به تو دارم ، حكيم گفت :\r\nاكنون كه با من چنين سلوك كردى پس اين حكايت را بشنو .\r\nدر گوشه‌اى از دنيا پادشاهى به خير و خوبى معروف بود ، روزى با لشكر خود به راهى مىرفت كه به ناگاه دو نفر را ديد كه جامه‌هاى كهنه پوشيده بودند و اثر فقر و درويشى در آنها ظاهر بود ، چون نظرش بر آنها افتاد از مركب فرود آمد و ايشان را تحيّت گفت و با آن دو مصافحه كرد ، چون وزراء اين حال را مشاهده كردند غمين شدند و به نزد برادر پادشاه كه بر او جسور بود آمدند و گفتند : امروز پادشاه خود را خوار ساخت و اهل مملكت خود را رسوا نمود ، براى دو نفر پست و بىمقدار بر زمين افتاد ، سزاوار است كه او را ملامت نمايى تا ديگر چنين نكند . برادر پادشاه به گفتهء وزراء عمل كرد و پادشاه را ملامت كرد و\r\n","description":"","footnote":"","page_name":" 431 ","page_number":431},
  {"content":"\r\nپادشاه در جواب او سخنى گفت و او ندانست كه پادشاه راضى و خشنود است و يا آنكه رنجيده است برادر به خانهء خود برگشت و چند روز بر اين منوال بگذشت ، بعد از آن پادشاه به منادى خود كه او را منادى مرگ مىگفتند فرمان داد تا نداى مرگ در خانهء برادر خود سر دهد . طريقهء آن پادشاه چنان بود كه اگر ارادهء قتل كسى را داشت به آن منادى فرمان مىداد كه در سراى او ندا كند ، پس از اين ندا نوحه و شيون در خانهء برادر پادشاه بلند شد و او جامهء مرگ پوشيد و به در خانهء پادشاه آمد و مىگريست و موى ريش خود را مىكند ، چون پادشاه از حضور او مطَّلع شد وى را طلبيد و چون آمد بر زمين افتاد و فرياد وا ويلاه و وا مصيبتاه برآورد و دو دست خود را به زارى و تضرّع بالا آورد . پادشاه او را به نزد خود خواند و گفت : اى بىخرد ! آيا جزع مىكنى از نداى آن منادى كه بر در خانهء تو ندا كرده است به امر مخلوقى كه خالق تو نيست بلكه برادر توست و تو مىدانى كه در پيشگاه من گناهى نكرده‌اى كه مستوجب كشتن باشى و با اين حال مرا ملامت مىكنى كه چرا بر زمين افتادم در حالى كه منادى پروردگار خود را ديدم و من از شما داناترم به گناهانى كه بر درگاه پروردگارم كرده‌ام ، برو ، من دانستم كه وزراى من تو را بر اين كار برانگيخته و فريب داده‌اند ، زود باشد كه خطاى آنها بر ايشان ظاهر گردد .\r\n","description":"","footnote":"","page_name":" 432 ","page_number":432},
  {"content":"\r\nآنگاه فرمان داد تا چهار تابوت از چوب ساختند و دستور داد دو تاى آنها را به طلا زينت كردند و دو تاى ديگر را به قير اندودند ، بعد از آن دو تابوت قيراندود را از طلا و ياقوت و زبرجد پر ساختند و دو تابوت زينت شده با طلا را از مردار و خون و فضله آكنده كردند و در آنها را محكم بستند ، آنگاه وزرا و اشرافى را كه گمان مىبرد ايشان او را بر آن عمل ملامت كرده‌اند فراخواند و تابوتها را بر آنها عرضه كرد و گفت : اينها را قيمت كنيد ، آنها گفتند : به حسب ظاهر و دريافت بر اين دو تابوت طلا قيمتى نمىتوان نهاد از بس كه قيمتى هستند و آن دو تابوت قير هم قيمتى ندارد زيرا بىمقدار و بىارزش است . پادشاه گفت :\r\nاين رأى شما به واسطهء ميزان علم شماست و فرمان داد تا تابوتهاى قيراندود را گشودند و به واسطهء جواهرهايى كه در آنها بود خانه روشن شد ، آنگاه گفت :\r\nمثل اين دو تابوت مثل آن دو مردى است كه شما حقير و خوار شمرديد ، لباس و ظاهر آنها را سهل شمرديد و حال آنكه باطن آنها از علم و حكمت و راستى و نيكويى و ساير مناقب خير آكنده بود ، مناقبى كه از ياقوت و لؤلؤ و جواهر و طلا برتر است .\r\n","description":"","footnote":"","page_name":" 433 ","page_number":433},
  {"content":"\r\nبعد از آن فرمان داد تابوتهاى طلا را گشودند و اهل مجلس از زشتى منظر و گند و تعفّن آنها بر خود بلرزيدند و متأذّى شدند . پادشاه گفت : اين دو تابوت مثل آن قوم است كه ظاهرشان را با جامه و لباس آراسته‌اند و باطنشان از انواع بديها از قبيل جهل و كورى و دروغ و ظلم آكنده است كه از اين مردارها به مراتب رسواتر و شنيعتر و بدنماتر است .\r\nهمهء وزراء و اشراف گفتند : اى پادشاه ! منظور شما را يافتيم و به خطاى خود واقف شديم و پند گرفتيم .\r\nآنگاه بلوهر گفت : اى شاهزاده ! اين مثل شماست كه مرا تحيّت فرمودى و اكرام كردى . شاهزاده كه تكيه زده بود چون اين سخن را شنيد راست نشست و گفت : اى حكيم باز هم از اين مثلها بازگو حكيم گفت : زارع بذر نيكويى را براى كاشتن مىآورد و چون كفى از آن را برگرفت و پاشيد ، بعضى از آنها بر كنار راه مىافتد و بعد از اندك زمانى مرغان آن را مىربايند و بعضى ديگر بر سنگى مىافتد و بعد از اندكى خاك و رطوبت بر روى آن است آن دانه‌ها سبز مىشود و به حركت مىآيد و چون ريشه‌اش به سنگ رسد حيات خود را از دست مىدهد و خشك مىشود ، و بعضى ديگر بر زمين پرخارى مىافتد كه چون روئيد و خوشه\r\n","description":"","footnote":"","page_name":" 434 ","page_number":434},
  {"content":"\r\nداد آن علفها و خارها بر آن مىپيچد و آن را ضايع و تباه مىسازد و تنها آن بذرى كه بر زمين پاكيزه واقع شده است هر چند اندك باشد سالم مىماند و رشد مىكند . زارع همان حكيم است و بذر او انواع سخنان حكيمانهء او و آن دانه‌هايى كه بر كنار راه مىافتد و مرغان آن را مىربايند سخنى است كه گوش آن را مىشنود و در دل اثر نمىكند و آنچه كه بر سنگى مىافتد كه اندكى خاك و رطوبت بر آن است و ريشه‌اش خشك مىشود ، سخنى است كه كسى آن را بشنود و او را خوش آيد و به آن دل بدهد و آن را بفهمد ، امّا ضبط آن ننمايد و مالك آن نشود و آنچه كه رويد و خار و علف آن را تباه كند سخنى است كه شنونده آن را دريابد و ضبط كند و چون هنگام عمل به آن فرا رسد خار و خاشاك شهوات و خواهشهاى نفسانى مانع او گردد و او را تباه سازد . و امّا آنچه سالم ماند و به بار آيد سخنى است كه عقل آن را دريابد و حافظه آن را ضبط كند و شخص عزم كرده باشد كه آن را عمل كند و اين در وقتى است كه ريشهء شهوات و خواهشها و صفات ذميمه را از دل بركنده و آن را تطهير كرده باشد .\r\nشاهزاده گفت : اى حكيم ! اميدوارم آن بذرى كه در دلم كاشتى از آن قسمى باشد كه نمو كند و سالم ماند ، مثل دنيا و فريب خوردن اهل آن را بيان كن .\r\n","description":"","footnote":"","page_name":" 435 ","page_number":435},
  {"content":"\r\nبلوهر گفت : شنيده‌ام كه مردى را فيل مستى در قفا بود و او مىگريخت و فيل هم از پى او مىشتافت تا به او رسد . آن مرد مضطرّ شد و خود را به چاهى افكند و دو شاخه در كنار آن چاه روئيده بود و به آنها آويخت و پاهاى او بر سر مارى چند واقع شد كه در ميان آن چاه سر بر آورده بودند و چون به آن دو شاخه نظر كرد ديد دو موش بزرگ به كندن ريشه‌هاى آن دو شاخه مشغولند ، يكى سفيد و ديگرى سياه و چون به زير پاى خود نظر كرد ديد كه چهار افعى از سوراخهاى خود سر بيرون كرده‌اند و چون به قعر چاه نظر افكند ديد اژدهايى دهان گشوده است كه چون به قعر چاه درافتد او را فرو بلعد . در اين حال آن مرد سر برآورد و ديد بر سر آن دو شاخه اندكى عسل وجود دارد و به ليسيدن آن عسل مشغول شد و لذّت شيرينى آن او را از مارها غافل ساخت كه كى او را مىگزند و از فكر كردن در امر آن اژدها بازداشت كه چه زمان او را مىبلعد .\r\nامّا آن چاه دنياست كه از بلاها و آفتها و مصيبتها آكنده است و آن دو شاخه ، عمر آدمى است و آن دو موش ، شب و روزند كه او را به سوى مرگ مىكشانند و آن چهار افعى اخلاط اربعه‌اند كه به منزلهء زهر كشنده‌اند از سودا و صفرا و بلغم و\r\n","description":"","footnote":"","page_name":" 436 ","page_number":436},
  {"content":"\r\nباد و خون و صاحب آن نمىداند كه چه زمانى از آنها به هيجان مىآيد و آن اژدها مرگ است كه منتظر است و پيوسته در طلب آدمى است و آن عسل كه او را فريفته و از همه چيز غافل كرده بود لذّتها و خواهشها و نعمتها و عيشهاى دنياست از خوردنى و آشاميدنى و بوئيدنى و لمس كردنى و شنيدنى و ديدنى .\r\nشاهزاده گفت : اين مثل شگفتى است و با احوال دنيا مطابق است ، براى دنيا و آنان كه فريب آن را خورده‌اند و در آن سستى مىكنند مثلى ديگر بيان كن .\r\nبلوهر گفت : روايت كرده‌اند كه مردى را سه همنشين و رفيق بود يكى از آنها را بر همهء مردم ترجيح مىداد و براى او انواع سختيها و شدايد را تحمّل مىكرد و خود را به مهلكه مىانداخت و شب و روزش را در برآوردن حوائج او سپرى مىكرد ، رفيق دوم گرچه به پايهء رفيق اوّل نبود امّا او را نيز دوست مىداشت و به وى ملاطفت مىكرد و او را خدمت و اطاعت مىنمود و هرگز از وى غافل نبود ، امّا رفيق سوم را جفا مىكرد و حقير مىشمرد و از محبّت و مال خود بهرهء اندكى به وى مىداد . ناگاه براى مرد حادثه‌اى رخ داد و محتاج به اعانت رفيقان شد و مير غضبان پادشاه نيز فرا رسيدند تا او را ببرند ، آن مرد به رفيق اوّل پناه\r\n","description":"","footnote":"","page_name":" 437 ","page_number":437},
  {"content":"\r\nبرد و گفت : مىدانى كه من چه ايثارى در بارهء تو كرده‌ام و چگونه خود را فداى تو نموده‌ام ، امروز روز نيازمندى من به توست ، چه كمكى مىتوانى كنى ؟ گفت :\r\nمن مصاحب تو نيستم ، مرا يارانى ديگر است كه گرفتار آنها هستم امروز آنها به من نزديكترند و ليكن ممكن است تو را دو جامه دهم تا از آن منتفع شوى .\r\nسپس به رفيق دوم پناه برد و گفت : مكرمت و ملاطفت من نسبت به تو معلوم است ، پيوسته خواستار مسرّت و شادى تو بودم و امروز روز نيازمندى من به توست ، چه كمكى از تو ساخته است ؟ گفت : آنقدر به كار خود گرفتارم كه نمىتوانم به تو رسيدگى كنم ، خود براى خويشتن فكرى كن و بدان كه آشنايى ميان من و تو بريده شده است و راه من با راه تو مغاير است و ممكن است كه چند گامى به همراه تو بيايم امّا سودى از آن عايد تو نخواهد شد و به دنبال كارهاى مهمتر خود خواهم رفت .\r\nآنگاه به رفيق سوم پناه برد كه در ايّام وسعت و راحت به وى جفا مىكرد و او را حقير مىشمرد و التفاتى به وى نمىنمود و به او گفت : من از روى تو شرمنده‌ام ، و ليكن احتياج و اضطرار مرا به سوى تو آورده است آيا در چنين\r\n","description":"","footnote":"","page_name":" 438 ","page_number":438},
  {"content":"\r\nروزى مىتوانى مرا كمك كنى ؟ گفت : غمخوار و حافظ تو خواهم بود و از تو غافل نخواهم شد ، تو را بشارت باد و چشمت روشن باد كه من مصاحبى هستم كه تو را فرو نمىگذارم و از تقصيراتى كه در بارهء من كرده‌اى دلگير مباش كه آنچه به من داده‌اى برايت ضبط كرده‌ام و به آن هم راضى نشدم بلكه با آن اموال برايت تجارت كرده‌ام و سود بسيار به هم رسانيده‌ام . اكنون چندين برابر آنچه به من داده‌اى از براى تو نزد من موجود است ، بشارت باد تو را و اميدوارم اين اموال تو باعث رضاى پادشاه گردد و تو را از اين بليّه بزرگت كه پيش آمده است خلاصى بخشد . آن مرد چون احوال رفيقان را مشاهده كرد گفت : نمىدانم بر كدام يك از اين دو حسرت خورم ؟ آيا بر تقصيرى كه در باب رفيق نيك كرده‌ام ؟ يا بر رنج و مشقّتى كه در باب رفيق بد متحمّل شده‌ام ؟ آنگاه بلوهر گفت : رفيق اوّل مال است و رفيق دوم اهل و فرزندان و رفيق سوم عبارت از عمل صالح است .\r\nشاهزاده گفت : اين سخنى حق و ظاهر است ، در بارهء دنيا و فريب خوردگان و دلبستگان به آن ، مثل ديگرى بيان كن .\r\nبلوهر گفت : شهرى بود كه عادت مردم آن شهر چنين بود كه مرد غريبى را كه از احوال آنها اطَّلاعى نداشت بر مىگزيدند و بر خود يك سال پادشاه و\r\n","description":"","footnote":"","page_name":" 439 ","page_number":439},
  {"content":"\r\nفرمانروا مىكردند و آن مرد چون بر احوال ايشان مطَّلع نبود گمان مىبرد هميشه پادشاه خواهد بود ، چون يك سال مىگذشت او را عريان و دست خالى و بىچيز از شهر به در مىكردند و به بلا و مشقّتى مبتلا مىشد كه هرگز به خاطرش خطور نكرده بود و از آن پادشاهى و سرورى جز و بال و اندوه و مصيبت براى وى باقى نمىماند . يك بار اهل آن شهر مرد غريبى را براى يك سال براى خود امير و پادشاه كردند آن مرد به فراستى كه داشت ديد در ميان ايشان بيگانه و غريب است و با كسى مأنوس نيست ناچار به دنبال مرد خبيرى از همشهريان خود فرستاد و او را يافت ، او نيز سرّ اين قوم را براى وى فاش ساخت و گفت :\r\nصلاح تو در آن است كه تا آنجا كه مىتوانى در طىّ اين يك سال از اموال و اسباب خود به آن مكان كه تو را خواهند فرستاد ارسال كنى تا چون به آنجا روى اسباب عيش و رفاهيت تو مهيّا باشد و هميشه در راحتى و نعمت باشى و پادشاه نيز به سفارش آن مرد خبير عمل كرد و آن را فرو نگذاشت .\r\nآنگاه بلوهر گفت : اى شاهزاده ! اميدوارم كه تو آن پادشاه باشى كه با بيگانگان و غريبان مأنوس نشوى و به پادشاهى چند روزهء دنيا فريب نخورى و من آن كسى باشم كه براى دانستن صلاح خود طلب كرده‌اى و من تو را راهنمايى\r\n","description":"","footnote":"","page_name":" 440 ","page_number":440},
  {"content":"\r\nمىكنم و احوال دنيا و اهل آن را به تو مىشناسانم و ياور تو خواهم بود .\r\nشاهزاده گفت : اى حكيم راست گفتى ، من همان پادشاه غريبم و تو آن كسى هستى كه پيوسته در طلب او بوده‌ام ، اكنون امر آخرت را برايم وصف كن كه به جان خود سوگند كه آنچه در باب دنيا گفتى محض صدق و حقيقت است و من نيز از احوال دنيا امورى را مشاهده كرده‌ام و زوال و فناى آن را دانسته‌ام و ترك آن بر ذهنم خطور كرده است و در نظرم حقير و بىمقدار شده است .\r\nبلوهر گفت : اى شاهزاده ! ترك دنيا كليد درهاى سعادت اخروى است ، هر كس طلب آخرت كند و در آن را كه ترك دنياست بيابد به زودى در آن سرا پادشاهى خواهد يافت و چگونه در اين دنيا زهد نورزى در حالى كه حقّ تعالى عقلى چنين به تو كرامت كرده است و تو مىبينى كه اهل دنيا آن را براى اين اجساد فانيه گرد مىآورند و بدن نه ثباتى دارد و نه قوامى و هيچ ضررى را نمىتواند از خود دفع نمايد ، گرما آن را مىگدازد و برودت آن را منجمد مىسازد و بادهاى سموم آن را از هم مىپاشد و آب غرقش مىكند و آفتاب مىسوزاندش ، هوا به تحليلش مىبرد و جانوران درنده او را مىدرند و مرغان آن را به منقار سوراخ مىكنند و به آهن بريده مىشود و به صدمه‌ها در هم\r\n","description":"","footnote":"","page_name":" 441 ","page_number":441},
  {"content":"\r\nمىشكند و قطع نظر از عوارض خارجى معجونى است كه از بيماريها و دردها و مرضها تركيب شده است ، چنين شخصى در گرو اين بلاها و منتظر آنهاست و پيوسته از آنها ترسان است و از آنها سالم نيست ، همچنين به هفت آفت قرين است كه هيچ بدنى از آنها خلاصى ندارد : گرسنگى و تشنگى و گرما و سرما و درد و ترس و مرگ . و امّا آنچه از امر آخرت پرسيدى ، اميدوارم آنچه را در اين دنيا بعيد مىدانستى قريب باشد و آنچه را كه سخت مىپنداشتى آسان باشد و آنچه را كه اندك مىشمردى بسيار باشد .\r\nشاهزاده گفت : چنين مىپندارم كه آن جماعتى كه پدرم ايشان را كشت و به آتش سوزانيد و از بلاد خود بيرون كرد ، اصحاب و ياران تو بودند و طريقهء تو را داشتند . بلوهر گفت : آرى ، گفت : شنيده‌ام كه جميع مردم بر عداوت و مذمّت ايشان اتّفاق كرده بودند ، بلوهر گفت : آرى چنين بوده است گفت : اى حكيم سبب آن چه بوده است ؟ بلوهر گفت : اى شاهزاده امّا آنچه در باب بدگويى مردمان نسبت به آنها گفتى ، چه مىتوان گفت در بارهء جماعتى كه راست گويند نه دروغ ، عالم باشند ، نه جاهل ، آزارشان به مردم نرسد ، نماز بسيار به جاى آورند و خوابشان اندك باشد ، و روزه گير باشند ، نه مفطر ، و به انواع بلاها مبتلا شوند و\r\n","description":"","footnote":"","page_name":" 442 ","page_number":442},
  {"content":"\r\nصبر پيشه كنند و در احوال دنيا تفكَّر كنند و عبرت گيرند ، و دل به مال و اهل نبسته و طمع در مال و اهل مردم نداشته باشند ؟\r\nشاهزاده گفت : پس چگونه اهل دنيا در عداوت ايشان متّفق شدند در حالى كه در ميان خود كمال اختلاف و نزاع دارند ؟ بلوهر گفت : مثل ايشان در اين باب مثل سگان مختلف و رنگارنگى است كه بر مردارى جمع شده باشند و بر روى يك ديگر فرياد مىكنند و با يك ديگر در مىآويزند ، در اين هنگام اگر مردى به نزديك آنان بيايد آنها دست از نزاع برداشته و متّفق شده و بر آن مرد حمله مىآورند و بر روى آن مرد مىجهند و فرياد برمىآورند در حالى كه آن شخص را با مردار ايشان كارى نيست و منازعه‌اى در آن جيفه ندارد ، امّا چون آن مرد را غريب و بيگانه مىشمرند از او وحشت مىكنند و با يك ديگر انس و الفت مىگيرند ، با يك ديگر اتّفاق مىكنند هر چند پيش از آن در ميان خود اختلاف و نزاع داشتند .\r\nبلوهر در دنباله گفت : آن مردار مثل متاع دنياست و آن سگهاى رنگارنگ مثل انواع اهل دنياست كه براى دنيا با يك ديگر نزاع مىكنند و خون يك ديگر\r\n","description":"","footnote":"","page_name":" 443 ","page_number":443},
  {"content":"\r\nمىريزند و اموال خود را براى تحصيل اعتبارات آن صرف مىكنند و آن شخص كه سگان بر او حمله مىآورند و او را به جيفهء ايشان كارى نيست مثل ديندارى است كه ترك دنيا كرده و از آن كناره گرفته و با ايشان در امر دنيا منازعه ندارد ، با اين حال اهل دنيا با او دشمنى مىكنند زيرا كه نزد آنان غريب است . اگر تعجّب كردى پس تعجّب كن از اهل دنيا كه جميع همّت ايشان مصروف است بر جمع اموال دنيا و افزونطلبى و تفاخر و غالب آمدن در آن و چون كسى را ديدند كه دنيا را براى ايشان رها ساخته و از آن دورى كرده است با او منازعهء بيشترى دارند تا آن جماعتى كه با آنها بر سر دنيا منازعه مىكنند ، اى شاهزاده ! اهل دنياى مختلف الاحوال در منازعه كردن با آن جماعت چه حجّتى دارند ؟ شاهزاده گفت :\r\nبيشتر سخن گوى و نياز مرا بر طرف ساز . بلوهر گفت : چون طبيب مهربان ببيند كه بدن را اخلاط فاسده ضايع كرده است و بخواهد آن را تقويت كند و فربه سازد ابتدا به تجويز غذاهاى كه مورث قوّت و مولَّد گوشت و خون است مبادرت نمىكند ، زيرا مىداند كه با وجود اخلاط فاسده در بدن اين غذاهاى مقوّى باعث قوّت مرض و زيادت فساد بدن مىگردد و نفعى براى قوّت نمىبخشد بلكه ابتدا او را به امساك و پرهيز فرا مىخواند و براى دفع اخلاط فاسده دوا تجويز مىكند و چون اخلاط فاسده را از بدن زايل كرد براى او طعامهاى مقوّى تجويز\r\n","description":"","footnote":"","page_name":" 444 ","page_number":444},
  {"content":"\r\nمىكند و در اين هنگام مزهء طعام را درمىيابد و فربه و قوى مىشود و مىتواند بارهاى گران را به خواست الهى بردارد .\r\nشاهزاده گفت : اى حكيم از طعام و شراب خود براى من بازگو و حكيم پاسخ وى را چنين گفت :\r\nروايت كرده‌اند كه پادشاه بزرگى بود كه لشكريان و اموال فراوانى داشت و به نظرش رسيد كه براى زيادتى ملك و مال خويش با پادشاهى ديگر به كارزار بپردازد و با جميع لشكريان و اسباب و اسلحه و اموال و زنان و فرزندان خود به جانب آن پادشاه روان شد و اتّفاق را آن پادشاه مخالف بر وى ظفر يافت و بسيارى از ايشان را كشتند و پادشاه با بقيهء لشكر خود منهزم شدند و با زن و فرزندان خود مىگريخت تا چون شب درآمد در نيستانى كه در كنار نهرى بود با عيال خود پنهان شد و اسبهاى خود را رها كردند تا مبادا به آواز آنها دشمن بر مكان ايشان مطَّلع گردد و شب در نهايت خوف در آن نيستان بسر بردند و هر لحظه صداى سم اسبهاى دشمن به گوش ايشان مىرسيد و موجب زيادتى خوف آنها مىگشت .\r\nچون صبح فرا رسيد در آنجا محصور بماند و نتوانست بيرون بيايد زيرا عبور از\r\n","description":"","footnote":"","page_name":" 445 ","page_number":445},
  {"content":"\r\nآن نهر ممكن نبود و از ترس دشمن نمىتوانست به جانب صحرا برود ، پس او و عيالش در آن جاى تنگ بماندند و با نهايت مشقّت از سرما و گرسنگى روبرو بودند و هيچ طعام و توشه‌اى همراه آنان نبود و فرزندانش از سرما و گرسنگى مىگريستند ، دو روز بر اين منوال بگذشت تا آنكه يكى از فرزندانش از اين شدّت هلاك شد و او را به آب انداختند و روزى ديگر بر اين حال سپرى گرديد .\r\nآنگاه پادشاه به همسر خود گفت : ما همهء مشرف بر هلاكت هستيم اگر بعضى از ما بميرد و بعضى ديگر زنده بماند بهتر از آن است كه همگى هلاك شويم ، مرا به خاطر رسيده است كه يكى از اين طفلان را بكشيم و او را قوت خود و باقى اطفال قرار دهيم تا خدا ما را از اين بليّه نجات بخشد و اگر اين كار را به تأخير بيندازيم طفلان ما لاغر و ضعيف مىشوند به غايتى كه از گوشت ايشان سير نخواهيم شد و چندان ضعيف شويم كه اگر گشايشى روى دهد از غايت ضعف طاقت حركت نداشته باشيم ، و آن زن نيز رأى پادشاه را پسنديد و يكى از فرزندان خود را كشتند و گوشت او را خوردند ، اى شاهزاده ! گمان تو در چنين حالى به اين مرد مضطرّ چيست ؟ آيا از آن رو كه گرسنه است و به طعام رسيده است مانند سگى حريص بسيار خواهد خورد يا به مانند مضطرّى كه به ضرورت لقمه‌اى خورد\r\n","description":"","footnote":"","page_name":" 446 ","page_number":446},
  {"content":"\r\nاندكى خواهد خورد ؟ شاهزاده گفت : او اندكى از آن را در نهايت سختى خواهد خورد . حكيم گفت : اى شاهزاده ! خوردن و آشاميدن من در دنيا چنين است .\r\nشاهزاده گفت : اى حكيم به من بگو آيا اين امرى كه مرا به آن فرا مىخوانى مردم آن را به عقل خود يافته‌اند و بر امور ديگر ترجيح داده‌اند يا آنكه حقّ سبحانه و تعالى مردم را به آن فراخوانده است و ايشان نيز او را اجابت كرده‌اند .\r\nحكيم گفت : امرى كه به آن دعوت مىنمايم بلندتر و لطيفتر از آن است كه از اهل زمين باشد يا مردم به عقل خود تدبير آن كنند ، زيرا كار اهل دنيا اين است كه مردم را به اعمال دنيا و زينتها و عيش و رفاهيت وسعت نعمت و لهو و لعب و خواهشها و لذّتهاى آن بخوانند ، بلكه اين امرى شگفت و دعوتى پرتو گرفته از جانب خداى تعالى و هدايتى مستقيم است كه اعمال اهل دنيا را در هم مىشكند و مخالف طريقهء ايشان است ، و زشتى و بدى اعمال ايشان را ظاهر مىكند و ايشان را از هوى و هوس و خواهشهاى نفسانى به طاعت پروردگارشان مىخواند ، و اين امر براى كسى كه آگاهى جويد روشن است و از غير اهلش پنهان است تا آنكه خداوند حقّ را بعد از خفايش ظاهر و دين حقّ را رفيع گرداند و مذهب اهل جهل و فساد را پست گرداند .\r\n","description":"","footnote":"","page_name":" 447 ","page_number":447},
  {"content":"\r\nشاهزاده گفت : راست گفتى اى حكيم آنگاه حكيم گفت : بعضى از مردم هستند كه به فطرت مستقيم و فكر درست خويش پيش از آمدن پيامبران حقّ را در مىيابند و به آن راغب مىشوند و بعضى ديگر هستند كه بعد از بعثت پيامبران و شنيدن دعوت آنها اطاعت مىكنند و تو اى شاهزاده از كسانى هستى كه با عقل و فراست خود به حقّ و حقيقت رسيده‌اى .\r\nشاهزاده گفت : آيا غير از گروه شما جمع ديگرى هستند كه مردم را به ترك دنيا فراخوانند ؟ حكيم گفت : امّا در بلاد شما نه و امّا در غير اين بلاد جمعى هستند كه به زبان اظهار دين مىنمايند ولى اعمالشان اعمال دينى نيست و از اين رو راه ما با راه آنان مختلف شده است . شاهزاده گفت : به چه سبب حقّ تعالى شما را سزاوارتر از آنها به حقّ نموده است و حال آنكه آن امر شگفت آسمانى از يك محلّ و يك سرچشمه به شما رسيده است ؟ حكيم گفت : حقّ به تمامى از جانب خداى تعالى است و حقّ تعالى جميع بندگان را به سوى خود خوانده است ، پس جمعى قبول كرده و به شرايط آن عمل كرده‌اند و ديگران را به آن راه حقّ به فرمودهء الهى هدايت نموده‌اند ، ظلم و خطا نمىكنند و آن را فرو نمىگذارند ، و جمعى ديگر قبول كرده‌اند امّا آن را چنانچه بايد برپا نمىدارند و به شرايط آن عمل نمىنمايند\r\n","description":"","footnote":"","page_name":" 448 ","page_number":448},
  {"content":"\r\nو به اهلش نمىرسانند ، و ايشان را در اقامت حقّ و عمل نمودن به شرايع عزمى و اهتمامى نيست و آن را فرو مىگذارند و گران مىشمارند ، پس فروگذار مانند حافظ نيست و تبهكار مانند مصلح نيست و صابر مانند جزعكننده نيست و از اين جهت است كه ما به حقّ سزاوارتر از آنها هستيم .\r\nسپس حكيم فرمود : بر زبان آن جماعت امرى از امور دين و ترك دنيا و دعوت مردم به سوى خدا جارى نمىشود مگر آنكه آن را از اصل حقّ فرا گرفته‌اند چنان كه ما نيز از اصل حق فرا گرفته‌ايم و ليكن فرق ما و ايشان در آن است كه آنها در دين بدعتها احداث كرده‌اند و طالب دنيا شده‌اند و دل بر اعتبار آن بسته‌اند ، و تفصيل اين حقيقت چنان است كه سنّت الهى چنين جارى بوده است كه در هر قرنى از قرون گذشته پيامبران ( ص ) براى دعوت خلايق به زبانهاى مختلف و گوناگون فرستاده شده‌اند و چون دين ايشان رواج مىگرفت و اهل حقّ به آنها مىگرويدند و همه بر يك امر مستقيم مىشدند ، راه حقّ واضح و دين و شريعت آن پيامبر آشكار بود و هيچ گونه اختلاف و نزاعى در ميان آنها نبود و چون پيامبران رسالتهاى پروردگارشان را تبليغ كردند و حجّت الهى ( ع ) را بر مردم\r\n","description":"","footnote":"","page_name":" 449 ","page_number":449},
  {"content":"\r\nتمام نمودند و معالم دين و احكام آن را به پا داشتند خداى تعالى با انقضاى آجال و سرآمد روزگارشان آنان را قبض روح كرد و بعد از رحلت آن پيامبران امّتشان زمانى كوتاه بر طريقهء آنان ماندند و دين آنان را تغيير ندادند ، و ليكن پس از مدّتى مردم تابع شهوتهاى نفسانى شدند و بدعتها در آن احداث كردند و علم را فرو گذاشتند ، عالم بالغ ره يافتهء آنها خود را نهان مىساخت و علمش را آشكار نمىنمود و چنان بود كه نامش را مىدانستند و به منزل و مأوايش پى نمىبردند و قليلى از ايشان كه در ميان مردم بودند اهل جهل و باطل آنها را سبك شمردند و بدين سبب علم پنهان ماند و جهل ظاهر گرديد و هر چند قرنها بيشتر مىگذشت جهالت زيادتر مىشد تا به غايتى كه مردم به غير جهل راهى نداشتند و جهّال غالب شدند و علما خمول ذكر گرفته و اندك شدند و معالم دين الهى و احكام شرايع الهى را تغيير دادند و از جادهء شريعت منحرف شدند و با اين حال دست از كتاب و دين بر نداشتند و به كتاب الهى اقرار داشتند امّا به تأويلات باطله و موافق غرضهاى خود معانى آن را تحريف كردند ، مدّعى اصل دين بودند ولى حقيقت آن را ترك كردند و احكام شريعت را تباه ساختند و بدين سبب اختلاف در ميان هر دين بهم رسيده است . پس ما با هر صفتى از اوصاف آنها كه پيامبران نيز بدان فراخوانده‌اند موافقيم امّا در احكام و سيرت با آن جماعت مخالفيم و ما در هيچ\r\n","description":"","footnote":"","page_name":" 450 ","page_number":450},
  {"content":"\r\nامرى با آنها مخالفت نمىكنيم جز آنكه ما را بر آنها حجّتها و دلايل واضح است از كتابهايى كه خدا فرستاده و در دست ايشان است . پس هر يك از ايشان كه به حكمتى متكلَّم شود آن حجّت ما بر ايشان است و آنچه از آثار دين و كلمات حكيمانه بيان مىكنند گواه ما بر بطلان آنهاست زيرا آن صفات همه موافق سيرت و صفت و طريقهء ما و مخالف آداب و طريقهء آنهاست ، آرى آنان از كتاب الهى جز لفظى و از ياد خداوند جز اسمى نمىدانند و در حقيقت ديندار نيستند تا بتوانند آن را اقامه كنند .\r\nشاهزاده گفت : چرا پيامبران در بعضى زمانها مبعوث مىشوند و در بعضى زمانها مبعوث نمىشوند ؟ حكيم گفت : مثل آن مثل پادشاهى است كه زمين مواتى داشته باشد كه هيچ آبادانى در آن نباشد و بخواهد كه آن زمين را آباد سازد و مرد كاردان ساعى امين خيرخواهى را به آن زمين بفرستد و به او فرمان دهد كه آن زمين را آباد كند و در آن انواع درختان بكارد و انواع زراعتها به عمل آورد و نام درختانى چند و بذرهاى معيّنى را به او بگويد و سفارش كند كه جز آن چيزى در آن زمين نكارد و بفرمايد كه در آن زمين نهرها جارى كند و حصارى بر گرد آن\r\n","description":"","footnote":"","page_name":" 451 ","page_number":451},
  {"content":"\r\nزمين بكشد و آن را از فساد و خرابى مفسدان محافظت كند .\r\nپس آن فرستاده بيايد و موافق فرمودهء پادشاه درختان و زراعات بكارد و نهرى عظيم جارى سازد و درختان و زراعتها برويد و به يك ديگر متّصل شود و بعد از اندك زمانى آن مرد بميرد و كسى را جانشين خود سازد امّا جمعى از آن جانشين اطاعت نكنند و در خرابى آن زمين بكوشند ، نهرها و درختان خشك و زراعت تباه گردد ، چون پادشاه از نافرمانى آن جماعت و خرابى آن زمين خبردار شود فرستادهء ديگر تعيين نمايد تا احياى آن زمين نمايد و آن را اصلاح كند و به آبادانى اوّل برگرداند و بر اين منوال است فرستادن حقّ تعالى پيامبران را كه چون يكى از آنها رفت و بعد از او امور مردم تباه گرديد باز ديگرى را براى اصلاح آنان بفرستد .\r\nشاهزاده گفت : آيا آنچه انبياء و رسل از جانب حقّ تعالى مىآورند مخصوص جمعى است و يا آنكه شامل جميع خلق مىگردد . بلوهر گفت : هر گاه انبياء و رسل از جانب خدا مبعوث شدند عامّه مردم را فراخواندند هر كه اطاعت ايشان كرد داخل در زمرهء ايشان است و هر كه نافرمانى آنها كرد از آنها نيست و\r\n","description":"","footnote":"","page_name":" 452 ","page_number":452},
  {"content":"\r\nهرگز زمين از وجود كسى كه در جميع امور اطاعت حقّ تعالى نمايد خالى نخواهد بود و او از پيامبران و رسولان و يا اوصياى او خواهد بود و براى اين امر مثلى است :\r\nگويند در ساحل دريا مرغى بود كه به آن قرم مىگفتند و بسيار تخم مىگذاشت و بر جوجه آوردن و تكثير آن بسيار راغب بود و زمانى فرا رسيد كه بر چنين امرى توانا نبود و چاره‌اى جز اين نديد كه جلاى وطن كند و به سرزمين ديگرى مهاجرت نمايد تا آن زمان منقضى گردد . و از خوف آنكه مبادا نسلش منقطع گردد تخمهاى خود را بر آشيانهء مرغان ديگر متفرّق كرد ، آن مرغان نيز تخمهاى آن مرغ را با تخمهاى خود زير بال و پر گرفتند و جوجه‌هاى آن مرغ با جوجه‌هاى ديگر سر از تخم درآوردند . چون مدّتى گذشت آن جوجه‌ها با جوجه‌هاى قرم الفت گرفتند با يك ديگر مأنوس شدند و چون ايّام مهاجرت قرم از وطن خود منقضى گرديد و شبانه به سرزمين خود بازگشت بر آشيانه‌هاى آن مرغان عبور مىكرد و آواز خود را به گوش جوجه‌هاى خود و جوجه‌هاى ديگر مىرسانيد ، جوجه‌هاى قرم چون صداى او را شنيدند در پى او شدند و جوجه‌هاى مرغان ديگر هم كه با آنها مأنوس بودند به دنبال آنها رهسپار شدند و تنها مرغانى كه جوجهء او نبودند و با جوجه‌هاى او الفت نگرفته بودند از پى\r\n","description":"","footnote":"","page_name":" 453 ","page_number":453},
  {"content":"\r\nآواز قرم نرفتند و چون قرم محبّت فرزند بسيار داشت جوجه‌هاى خود و جوجه‌هاى ديگر را به جانب خود جلب نمود . همچنين پيامبران دعوت الهى را بر همهء مردم عرضه مىنمايند و اهل حكمت و عقل اجابت ايشان مىكنند زيرا فضيلت و رتبهء حكمت را مىدانند . پس مثل آن مرغ كه به آواز خود جوجه‌ها را فراخواند مثل پيامبران است كه همهء مردم را به راه حقّ مىخوانند و مثل آن تخمها كه بر آشيانهء مرغان پراكنده كرد مثل حكمت است و آن جوجه‌ها كه از تخمهاى آن حاصل شد مثل دانايانى است كه بعد از غيبت پيامبر به بركت او بهم مىرسند و مثل ساير جوجه‌هاى آن مرغ كه الفت گرفتند مثل جماعتى است كه اجابت دعوت علما و حكما و دانايان در زمانهء پيش از بعثت پيامبران مىنمايند ، زيرا حقّ تعالى پيامبران را بر جميع خلق تفضيل داده است و از براى هر يك از آنها حجّتها و براهين و معجزات و كراماتى چند مقرّر فرموده كه به ديگران نداده است تا آنكه رسالت ايشان در ميان مردم ظاهر گردد و حجّتهاى آنها بر خلايق تمام شود ، از اين رو هنگام بعثت پيامبران جمعى به آنها مىگرويدند كه پيش از آن اجابت علما و دانشمندان اهل دين نمىكردند و اين براى آن است كه حقّ تعالى دعوت پيامبران را روشنى و وضوح و تأثير ديگر داده كه به دعوت ديگران نداده است .\r\n","description":"","footnote":"","page_name":" 454 ","page_number":454},
  {"content":"\r\nشاهزاده گفت : اى حكيم اگر تو مىگويى كه آنچه پيامبران و رسولان مىآورند كلام مردم نيست ، مگر نه اين است كه كلام خداى تعالى نيز كلام است و كلام ملائكه نيز كلام است ؟ حكيم گفت : آيا نمىبينى كه چون مردم بخواهند به بعضى از حيوانات و يا مرغان مطلبى را بفهمانند مثلا نزديك آيند و يا آنكه دور شوند از آنرو كه حيوانات و مرغان سخن ايشان را نمىفهمند ، صدايى چند براى فهمانيدن آنها از صفير و اصوات وضع مىكنند تا به آن وسيله مطلب خود را به آنها بفهمانند و اگر به زبان خود سخن گويند آنها نخواهند فهميد . همچنين بندگان چون از فهم كنه كلام ذات اقدس الهى و لطف و كمال كلام ملائكه ناتوان هستند آنها شبيه به سخنان بندگان كلام خود را به آنها مىرسانند و به آن نوع سخنى كه در ميان ايشان شايع است حكمت را به آنها تفهيم مىكنند ، همانند آوازهايى كه مردم براى فهمانيدن حيوانات و مرغان وضع كرده‌اند و به امثال اين مصطلحات كه در ميان آنها جارى است دقايق حكمت شريفه را براى آنها توضيح داده و حجّت خود را بر ايشان تمام كرده‌اند و جايگاه اين اصوات به حكمت مانند جسد و مسكن است و جايگاه حكمت به اصوات مانند جان و روح است و ليكن اكثر\r\n","description":"","footnote":"","page_name":" 455 ","page_number":455},
  {"content":"\r\nمردم به غور و كنه كلام حكمت نمىرسند و عقل ايشان به آن احاطه پيدا نمىكند و به اين سبب تفاوت و تفاضل ميان علما در علم حاصل مىشود و هر عالمى علم را از عالمى ديگر فرا گرفته است تا آنكه به علم الهى منتهى مىشود كه از ناحيهء او به خلايق رسيده است و بعضى از علما را آن قدر از علم و دانش كرامت فرموده كه آنها را از جهل نجات مىبخشد و تفاوت مراتب ايشان به قدر زيادتى علم ايشان است و نسبت مردم به علوم و حقايقى كه از آنها منتفع مىشوند ولى به كنه آنها نمىرسند مانند نسبت ايشان به آفتاب است كه از روشنايى و حرارت آن منتفع مىشوند و تقويت ابدان و تمشيت امور معاش خود مىكنند و ديدهء ايشان از ديدن قرص آفتاب ناتوان است . مثل ديگر اين حكمتها و علوم ، مثل چشمه‌اى است كه آبش جارى و ظاهر و منبعش معلوم نباشد ولى مردم از آب چشمه فايده‌ها مىبرند و حيات مىيابند ولى به اصل منبع آن واقف نيستند و مثل ديگر آن ، ستارگان درخشان است كه مردم به آن راه مىجويند امّا جايگاه آنها را نمىدانند و حكمت شريفتر و رفيعتر و بزرگتر از جميع مثالهاى مذكور در فوق است ، آن كليد درهاى خير و خوبى است كه آرزو مىكنند و موجب نجات و رستگارى از شرورى است كه از آن پرهيز مىشود و آن آب حياتى است كه هر كه از آن بنوشد هيچ گاه نمىميرد و شفاى جميع دردهاست كه هر كس خود را بدان\r\n","description":"","footnote":"","page_name":" 456 ","page_number":456},
  {"content":"\r\nمداوا كند هرگز بيمار نمىگردد و راه راستى است كه هر كس در آن سالك شود هرگز گمراه نخواهد شد و ريسمان محكمى است كه آويختن بدان آن را كهنه و فرسوده نمىسازد و هر كس بدان متمسّك شود كورى از وى زايل شود و رستگار و مهتدى خواهد شد و به عروة الوثقى درآويخته است .\r\nشاهزاده گفت : چرا جميع مردم از اين حكمت و علم كه آن را به اين درجه از فضل شرف و رفعت و كمال و روشنى وصف كردى ، منتفع نمىشوند ؟\r\nحكيم گفت : مثل حكمت مثل آفتاب است كه بر جميع مردم از سفيد و سياه و كوچك و بزرگ طالع مىگردد و هر كس از دور و نزديك بخواهد از آن منتفع شود نفع خود را از او منع نمىكند و او را از روشنى خود محروم نمىسازد و هر كس نخواهد از آفتاب منتفع شود او را بر آفتاب حجّتى نخواهد بود و آفتاب فيض خود را از هيچ كس دريغ نمىدارد .\r\nحكمت نيز در ميان مردم تا روز قيامت چنين است و همهء مردم مىتوانند از آن بهره‌مند شوند ، هيچ گاه حكمت از كسى منع فيض نكرده است و ليكن انتفاع مردم از آن متفاوت است ، چنانچه مردم از انتفاع به نور آفتاب بر سه قسماند :\r\n","description":"","footnote":"","page_name":" 457 ","page_number":457},
  {"content":"\r\nبعضى ديدهء سالم دارند و از نور آفتاب بر وجه كمال سود مىبرند و اشياء را به آن مىبينند و بعضى ديگر كورند به حدّى كه اگر چندين آفتاب بتابد از آن بهره‌اى نمىبرند و بعضى ديگر بيمار چشماند كه آنها را نه مىتوان كور شمرد و نه بينا .\r\nحكمت نيز اين چنين است ، آن آفتابى است كه بر دلها مىتابد بعضى كه صاحب بصيرتاند و ديدهء دل ايشان روشن است آن را مىيابند و به آن عمل مىكنند و بعضى ديگر كه ديدهء دل آنها كور است دل آنها از حكمت تهى است زيرا آن را انكار كرده و نپذيرفته‌اند همچنان كه آن كور از آفتاب عالم تاب بهره‌اى نمىبرد و بعضى ديگر با كسانى هستند كه دلهاى آنها به افتهاى نفسانى بيمار است و از نور خورشيد علم و حكمت بهرهء ضعيفى مىبرند و علمشان ناچيز و عملشان اندك است و چندان ميان نيك و بد و حقّ و باطل تميز نمىدهند .\r\nشاهزاده گفت : آيا كسى هست كه چون سخن حقّ را بشنود اجابت ننمايد و انكار كند و بعد از مدّتى اجابت و قبول نمايد . بلوهر گفت : آرى ، بيشتر حالات مردم در باب حكمت چنين است .\r\nشاهزاده گفت : آيا هيچ گاه پدرم چيزى از اين كلام را شنيده است ؟ بلوهر\r\n","description":"","footnote":"","page_name":" 458 ","page_number":458},
  {"content":"\r\nگفت : گمان ندارم شنيده باشد شنيدن درستى كه در دل او جا كرده باشد و خيرخواه مهربانى در اين باب به وى سخن گفته باشد .\r\nشاهزاده گفت : چرا حكما در اين مدّت مديد پدرم را به اين حال گذاشته‌اند و امثال اين سخنان حقّ را به وى نگفته‌اند ؟\r\nبلوهر گفت : او را ترك كرده‌اند زيرا محلّ سخن خود را مىدانند و بسيار باشد كه سخن حكمت را با كسى كه از پدر تو بهتر باشد ترك كنند ، كسانى كه انصاف و مهربانى و شنوايى بهترى از پدر تو دارند تا به غايتى كه دانايى با كسى در تمام عمر معاشرت كند و در ميان ايشان نهايت انس و مودّت و مهربانى باشد و هيچ جدايى نباشد مگر در دين و حكمت ، آن حكيم دانا دلسوز و غمخوار او باشد ، امّا وى را قابل نداند تا اسرار حكمت را به وى بازگويد .\r\nگويند پادشاهى بود عاقل و مهربان و پيوسته در اصلاح امور خلايق مىكوشيد و انصاف را در بارهء ايشان مراعات مىكرد ، اين پادشاه وزيرى صادق و صالح داشت كه او را در اصلاح امور ياور بود و رنج او را مىكاست و محلّ اعتماد و مشورت وى بود . آن وزير در كمال عقل و ديندارى و پرهيزكارى و دورى از دنياخواهى بود و با اهل دين ملاقات مىكرد و سخنان آنها را مىشنيد\r\n","description":"","footnote":"","page_name":" 459 ","page_number":459},
  {"content":"\r\nو برترى آنها را مىدانست و محبّت ايشان را به دل و جان قبول كرده بود و او را نزد پادشاه قرب و منزلتى عظيم بود و پادشاه هيچ امرى را از او مخفى نمىكرد و وزير نيز با پادشاه چنين بود و ليكن از امر دين و اسرار حكمت و معارف چيزى به پادشاه اظهار نمىكرد . بر اين حال ساليانى گذشت و وزير هر گاه به خدمت پادشاه مىآمد به ظاهر بتان را سجده مىكرد و از روى بقيّه تعظيم آنها مىنمود و ساير لوازم كفر را به جاى مىآورد ، و از غايت مهربانى به آن پادشاه پيوسته از گمراهى او دلگير و غمگين بود ، تا آنكه روزى با برادران و ياران خود كه اهل دين و حكمت مىبودند در باب هدايت پادشاه مشورت كرد ، ايشان گفتند :\r\nمراعات حفظ جان خود و دوستانت را بنما و اگر مىدانى كه قابل هدايت است و سخن تو در او تأثير مىكند با او سخن بگو و از كلمات حكيمانه او را آگاه ساز و گر نه با او سخن مگو كه موجب ضرر او به تو و اهل دين خواهد شد ، زيرا نبايد فريفته پادشاهان شد و از قهر ايشان ايمن بود ، بعد از آن ، وزير پيوسته با پادشاه اظهار خيرخواهى و اخلاص مىنمود و منتظر فرصت بود تا در محلّ مناسبى او را نصيحت و هدايت كند و پادشاه نيز گرچه گمراه بود ولى در نهايت تواضع و\r\n","description":"","footnote":"","page_name":" 460 ","page_number":460},
  {"content":"\r\nملايمت بود و روزگار خود را در مقام رعيّت پرورى و اصلاح امور و تفقّد احوال ايشان سپرى مىكرد و وزير و پادشاه روزگار را چنين مىگذرانيدند .\r\nشبى از شبها بعد از آنكه مردم به خواب فرو رفته بودند ، پادشاه به وزير گفت : بيا بر مركب سوار شويم و در شهر بگرديم و احوال مردم و آثار بارانهايى كه در اين ايام فرو باريده است مشاهده كنيم . وزير گفت : بسيار خوب و بر مركبهاى خود سوار شدند و در نواحى شهر مىگشتند در اثناى راه به مزبله‌اى رسيدند كه شبيه حياط سرايى بود ، پادشاه نورى را ديد كه از گوشهء آن مزبله مىتافت ، و به وزير گفت : اينجا داستانى است پياده شويم و نزديك رويم تا ببينيم چه خبر است ، پياده شدند و رفتند تا به نقبى رسيدند كه شبيه غارى بود و از آنجا روشنى مىتافت ، مسكينى از مساكين در آنجا بود و به گونه‌اى كه متوجّه نشود به او نگريستند ، مرد درويش بد قيافه‌اى بود كه جامه‌هاى بسيار كهنه كه در مزبله مىافكندند پوشيده بود و از زباله‌ها متكايى براى خود ساخته و بر آن تكيه زده بود و در پيش روى او ابريقى سفالين و پر از شراب بود و ساز و طنبورى در دست داشت و مىنواخت و زنش كه در بد تركيبى و كهنگى لباس\r\n","description":"","footnote":"","page_name":" 461 ","page_number":461},
  {"content":"\r\nمانند خودش بود در برابرش ايستاده بود و هر گاه شراب مىطلبيد ساقى او مىشد و هر گاه ساز مىنواخت آن زن برايش مىرقصيد و چون شراب مىنوشيد او را به مانند پادشاهان تحيّت مىگفت و آن درويش زن خود را سيّدة النّساء مىناميد و هر دو يك ديگر را به حسن و جمال مىستودند و به اندازه‌اى در سرور و خنده و طرب بودند كه زبان از بيان آن قاصر است . پادشاه و وزير آهسته بر روى پاهاى خود برخاستند و احوال آن دو را مخفيانه نيك نظاره كرده و از لذّت و شادى آنها در آن مزبله تعجّب كردند و بازگشتند .\r\nپادشاه به وزير گفت : گمان ندارم كه به من و تو در تمام عمر اين اندازه لذّت و سرور و شادى رسيده باشد كه به اين زن و مرد در اين شب رسيد و مىپندارم كه اين برنامهء هر شب آنها باشد . وزير آن را غنيمت شمرد و فرصت را غنيمت شمرد و گفت : اى پادشاه مىترسم كه اين دنياى ما و پادشاهى تو و بهجت و سرورى كه به اين لذّتهاى دنيوى داريم در نظر آن جماعتى كه ملكوت دائمى را مىشناسند مانند اين مزبله و اين دو نفر باشد و كاخهاى ما كه سعى در بنا و استحكامش مىكنيم و نزد كسانى كه در پى مساكن نيك بختى و ثواب آخرتند مانند اين غار در چشمان ما باشد و بدنهاى ما نزد آن كسانى كه پاكيزگى و نضارت و حسن و\r\n","description":"","footnote":"","page_name":" 462 ","page_number":462},
  {"content":"\r\nجمال معنوى را ادراك كرده‌اند مانند بدن اين دو بدتركيب زشت در چشمان ما باشد و تعجّب آن نيك بختان از لذّت و شادى ما به عيشهاى دنيوى مانند تعجّب ما باشد از لذّت اين دو شخص به حال ناخوشى كه دارند .\r\nپادشاه گفت : آيا جمعى را كه بدين صفات موصوف باشند مىشناسى ؟ وزير گفت : آرى . پادشاه گفت : آنان چه كسانى هستند ؟ وزير گفت : دينداران ، كسانى كه ملك و پادشاهى آخرت و لذّات آن شناختند و خواستار آن شدند پادشاه گفت : ملك آخرت چيست ؟ وزير گفت : نعمتهايى است كه پس از آن هيچ گونه سختى نيست و غنايى است كه فقرى پس از آن وجود ندارد و سرورى است كه اندوهى در وراى آن نيست و صحّتى است كه هيچ مرضى در پى ندارد و رضايى است كه خشمى در پس آن نخواهد بود و امنى است كه به ترس مبدّل نمىشود و حياتى است كه مرگ به دنبال ندارد و پادشاهى بىزوال است ، آن سراى بقا و دار حياتى است كه انقطاع و تغيّر احوال در آن نيست و خداوند از ساكنان آن بيمارى و پيرى و شقاوت و درد و مرض و گرسنگى و تشنگى و مرگ را در بر داشته است . آرى اى پادشاه اينها اوصاف و اخبار آخرت است .\r\n","description":"","footnote":"","page_name":" 463 ","page_number":463},
  {"content":"\r\nپادشاه گفت : آيا براى داخل شدن به آن خانه بابى و راهى مىشناسى ؟ وزير گفت : آرى آن خانه براى هر كس كه آن را از راهش طلب كند مهيّاست و هر كس از درگاهش به آن درآيد البتّه توفيق خواهد يافت . پادشاه گفت : چرا مرا پيش از اين به چنين خانه‌اى رهنمون نشدى و اوصاف آن را برايم بيان نكردى ؟ وزير گفت : از جلالت و هيبت پادشاهى شما حذر مىكردم . پادشاه گفت : اگر اين امرى كه وصف مىكنى واقع شود ، سزاوار نيست آن را ضايع كرده و خود را از آن محروم نمائيم و ليكن بايد تلاش كنيم تا به اخبار صحيح آن دست يابيم . وزير گفت :\r\nاگر شما رخصت فرمايى در بيان اوصاف آخرت مداومت كنم و آن را مكرّر بازگو كنم تا يقين شما زيادت گردد پادشاه گفت : بلكه تو را امر مىكنم كه شب و روز در اين كار باشى و نگذارى كه به كار ديگرى مشغول باشم كه آن امر عجيبى است و نمىتوان در آن سستى كرد و نبايد از چنين امورى غافل بود و راه آن پادشاه و وزير راه نجات و رستگارى بود .\r\nشاهزاده گفت : من از انديشهء راه نجات به هيچ امر ديگرى مشغول نخواهم شد تا به آن و اصل شوم و با خود چنين انديشه كرده‌ام كه شبانه هر وقت به روى با تو بگريزم .\r\n","description":"","footnote":"","page_name":" 464 ","page_number":464},
  {"content":"\r\nبلوهر گفت : تو كجا طاقت آن دارى كه با من بيايى و چگونه مىتوانى بر رفاقت و مصاحبت من صبر پيشه سازى در حالى كه مرا خانه‌اى نيست كه در آن آرام گيرم و مركبى نيست كه بر آن سوار شوم و طلا و نقره‌اى نيندوخته‌ام و هنگام صبح در فكر فراهم ساختن غذاى شب نيستم و به غير از اين كهنه جامه لباسى ندارم ، در شهرها بجز اندكى نمىمانم و از شهرى به شهر ديگر گرده نانى نمىبرم .\r\nشاهزاده گفت : اميدوارم آن كس كه به تو چنين توانايى و صبرى داده است به من نيز كرامت كند . بلوهر گفت : البته اگر مصاحبت مرا اختيار كنى شايسته آن خواهى بود كه مانند آن توانگرى باشى كه دامادى مردى فقير را اختيار كرد .\r\nبوذاسف گفت : داستان آن چيست ؟ بلوهر گفت : روايت كرده‌اند كه جوان ثروتمندى بود كه دختر عموى ثروتمند و زيبايى داشت و پدرش مىخواست پيوند زناشويى بين آن دو برقرار كند ، امّا آن جوان موافق نبود و كراهت خود را از پدر مخفى مىكرد تا آنكه پنهانى از شهر خود فرار كرد و متوجّه بلاد ديگر شد ، در راه دخترى را ديد كه لباس كهنه‌اى در برداشت و بر در خانه‌اى از خانه‌هاى فقيران ايستاده بود . از او خوشش آمد و عاشق وى شد به او گفت : اى دختر تو كيستى ؟ گفت : من دختر پيرمرد فقيرى هستم كه در اين خانه است ، جوان\r\n","description":"","footnote":"","page_name":" 465 ","page_number":465},
  {"content":"\r\nثروتمند پيرمرد را فراخواند و به او گفت : آيا دخترت را به ازدواج من در مىآورى ؟ پيرمرد گفت : تو از فرزندان ثروتمندانى و با فرزندان فقرا ازدواج نخواهى كرد . آن جوان گفت : از دختر تو خوشم آمده است در حالى كه مىخواستند دختر ثروتمند زيبايى را به ازدواج من درآورند و از او خوشم نمىآمد و از دست آنها گريخته‌ام ، دخترت را به ازدواج من درآور كه از من خير و نيكويى مشاهده خواهى كرد ان شاء الله .\r\nپيرمرد گفت : چگونه دختر خود را به تو بدهم در حالى كه ما دوست نداريم او را از ميان ما ببرى و علاوه بر آن گمان ندارم كه خانوادهء تو هم راضى باشند كه اين دختر را به نزد آنان ببرى ؟ جوان گفت : ما با شما در همين منزلتان مىمانيم .\r\nپيرمرد گفت : اگر راست مىگويى زيب و زيور خود را بيفكن و جامهء در خور ما بپوش . آن جوان چنين كرد و چند جامهء كهنه از جامه‌هاى آنها گرفت و در بر كرد و با ايشان بنشست ، پيرمرد از احوال جوان پرسش كرد و باب گفتگو را باز كرد تا عقل او را بسنجد و دانست كه او عاقل است و آن كار را از روى ديوانگى انجام نداده است ، آنگاه به جوان گفت : چون ما را برگزيدى و به ما راضى شدى و درويشى ما را پسنديدى برخيز و با من بيا و او را برد ، آن جوان به ناگاه در\r\n","description":"","footnote":"","page_name":" 466 ","page_number":466},
  {"content":"\r\nپشت آن منزل خانه‌ها و مسكنهايى را ديد كه در نهايت وسعت و غايت زيبايى بود و در سراسر عمر خود چنان سراهايى را نديده بود و خزاينى را ديد كه آنچه آدمى به آن محتاج است در آنها بود و كليد تمام خزاين خود را به او داد و گفت :\r\nجميع اين خزاين و مساكن تعلَّق به تو دارد و اختيار آنها با توست هر چه خواهى كن كه جوانى نيكو هستى و به سبب ترك خواهش به تمام خواهشها خواهى رسيد .\r\nبوذاسف گفت : اميدوارم من نيز مثل آن جوان باشم ، آن پيرمرد عقل آن جوان را آزمود تا بر او اعتماد كرد و چنين مىنمايد كه تو نيز در مقام آزمودن عقل من هستى . بفرما در باب عقل من بر تو چه ظاهر شده است ؟ حكيم گفت : اگر اين امر در دست من بود در آزمودن عقل تو به همان مكالمهء اوّل اكتفا مىكردم ، امّا بر من لازم است كه از آن سنّتى كه پيشوايان هدايت و امامان طريقت مقرّر ساخته‌اند پيروى كنم تا به غايت توفيق و علمى كه در سينه‌هاست نايل شوم و من مىترسم كه اگر مخالفت سنّت ايشان كنم بدعتى را احداث كرده باشم . من امشب از تو جدا مىشوم ولى هر شب به در خانهء تو مىآيم . در بارهء اين سخنان تفكَّر كن و از آنها عبرت گير و بايد كه فهم خود را ملاك قرار دهى ، استوار باش و در تصديق شتاب مكن تا آنكه بعد از تأمّل و تفكَّر و تأنّى بسيار حقيقت بر تو\r\n","description":"","footnote":"","page_name":" 467 ","page_number":467},
  {"content":"\r\nظاهر گردد و بر حذر باش كه مبادا هواها و شبهه‌ها و كوريها تو را از حق به باطل سوق دهد و در مسائلى كه مىپندارى در آنها شبهه وجود داشته باشد انديشه كن آنگاه با من در ميان گذار و هر گاه عزم بيرون رفتن كردى مرا آگاه ساز ، و در آن شب به همين مقدار اكتفا نمود .\r\nحكيم بار ديگر به نزد شاهزاده آمد سلام كرد و او را دعا گفت و نشست و از جمله دعاهاى او اين بود : از خداوندى درخواست مىكنم كه اوّل است و قبل از همهء اشياء بوده و هيچ چيز پيش از او نبوده است و آخر است و بعد از همهء اشياء خواهد بود و هيچ چيز با او باقى نمىماند ، باقى است و هرگز فنا در او راه ندارد ، عظيم و بزرگوارى است كه عظمت او را نهايت نيست ، يگانه‌اى است كه احدى در خداوندى با او همراه نيست و قاهرى است كه همتايى براى او وجود ندارد و پديدآورنده‌اى است كه در آفرينش كسى را شريك خود نساخته است و توانايى است كه ضدّى ندارد ، صمدى است كه مانندى ندارد ، پادشاهى است و هيچ كس همراه او نيست تا تو را پادشاه عادل و پيشواى هدايت و رهبر پرهيزكاران قرار دهد و تنها اوست كه تو را از كورى ضلالت مىرهاند و در دنيا زاهد و دوستدار خردمندان و دشمن گمراهان مىسازد ، تا آنكه تو را و ما را به آنچه بر زبان پيامبرانش از بهشت و رضوان وعده فرموده برساند ، كه رغبت ما\r\n","description":"","footnote":"","page_name":" 468 ","page_number":468},
  {"content":"\r\nبه سوى خداى تعالى آشكار و خوف ما از او نهان و ديدگان ما به سوى كرامت وى باز و گردنهاى ما در طاعت او خاضع و جميع امور ما به او بازگشت خواهد كرد .\r\nشاهزاده تحت تأثير اين دعا قرار گرفت و رغبتش در امور خير افزون گشت و از كمال و حكمت و دانايى آن حكيم متعجّب شد و پرسيد : اى حكيم از عمرت چند سال گذشته است ؟ او گفت : دوازده سال ، شاهزاده به خود آمد و گفت :\r\nفرزند دوازده ساله طفل است و من تو را در سن كهولت و شصت سالگى مىبينم .\r\nحكيم گفت : آرى از ولادتم شصت سال مىگذرد امّا تو از عمر من سؤال كردى و عمر عبارت از حيات است و حياتى وجود ندارد مگر در دين و عمل به آن و دورى از دنيا و از آن زمانى كه به اين حالات موصوف شده‌ام تا حال دوازده سال مىگذرد و پيش از آن به سبب جهالت در زمرهء مردگان بودم و آن را از عمر خود حساب نمىكنم . شاهزاده گفت : چگونه كسى را كه مىخورد و مىنوشد و حركت مىكند مرده مىخوانى ؟ حكيم گفت : زيرا با مردگان در كورى و كرى و گنگى و ضعف حيات و فقر شريك است و چون در صفات با مردگان شريك است لا جرم در نام هم شريك خواهد بود .\r\n","description":"","footnote":"","page_name":" 469 ","page_number":469},
  {"content":"\r\nشاهزاده گفت : اگر تو اين حيات ظاهرى را حيات نمىدانى و به آن غبطه نمىخورى ، سزاوار نيست كه مرگ را هم مرگ بدانى و از آن كراهت داشته باشى . حكيم گفت : اى شاهزاده اگر به اين زندگانى اعتماد مىنمودم خود را به چنين مهلكه‌اى نمىافكندم كه به نزد تو بيايم با وجود آنكه مىدانم پدرت بر اهل دين خشم بسيار دارد و در صدد قلع و قمع آنهاست ، آرى من مرگ را مرگ نمىدانم و اين حيات را نيز حيات به حساب نمىآورم و از مرگ كراهت ندارم و چگونه رغبت در اين حيات داشته باشد كسى كه ترك لذّتهاى دنيوى كرده است و چگونه از مرگ مىگريزد كسى كه نفس خود را با دست خود كشته است . اى شاهزاده آيا نمىبينى كه دينداران ترك دنيا از اهل و مال خود كرده‌اند و رضا به داده داده‌اند و رنج عبادت بر خود خريده‌اند به گونه‌اى كه جز به مرگ نمىآسايند ؟ پس كسى كه از لذّتهاى حيات متمتّع نگردد اين حيات به چه كار او آيد و كسى كه آسايش وى جز از مرگ نباشد چرا از آن بگريزد ؟\r\nشاهزاده گفت : راست مىگويى اى حكيم ، آيا دوست مىدارى كه فردا مرگت فرا رسد ؟ حكيم گفت : بلكه سرور من در آن است كه همين امشب مرگم فرا رسد نه فردا ، زيرا كسى كه نيك و بد را فهميد و دانست كه جزاى هر يك نزد\r\n","description":"","footnote":"","page_name":" 470 ","page_number":470},
  {"content":"\r\nخداى تعالى است بدى را به خاطر عقابش ترك مىكند و نيكى را به واسطهء ثوابش به جا مىآورد و كسى كه به وجود خداى يكتا يقين داشته باشد و وعده‌هاى او را تصديق كند البتّه مرگ را دوست مىدارد به دليل آنكه به آسايش پس از مرگ اميدوار است دنيا را نمىخواهد و از آن كراهت دارد زيرا مىترسد كه مبادا به شهوتهاى دنيا فريفته شود و مرتكب معصيت حقّ تعالى گردد . چنين شخصى مرگ را دوست مىدارد تا از شرّ فتنهء دنيا ايمن شود و به سعادت عقبى فائز گردد . شاهزاده گفت : چنين شخصى زيبنده است كه با دست خود خويشتن را به هلاكت افكند زيرا در آن نجات و رستگارى وجود دارد . مثل مردم اين روزگار را كه در عبادت بتهاى خود اهتمام مىورزند بيان فرما .\r\nحكيم گفت : مردى بود كه باغى داشت و در آبادانى آن باغ مىكوشيد و سعى وافر مىنمود . روزى گنجشكى را ديد كه بر روى درختى از درختان باغ او نشسته و ميوهء آن را مىخورد . به خشم آمد و تله‌اى نصب كرد و آن گنجشك را شكار نمود و چون قصد كشتن آن را كرد حقّ تعالى به قدرت كاملهء خود آن گنجشك را به سخن درآورد و آن پرنده به صاحب باغ گفت : بر كشتن من همّت كرده‌اى ولى در من آن قدر گوشت نيست كه تو را از گرسنگى سير كند و از\r\n","description":"","footnote":"","page_name":" 471 ","page_number":471},
  {"content":"\r\nضعف برهاند .\r\nآيا دوست دارى تو را به كارى هدايت كنم كه از كشتن من بهتر باشد ؟ آن مرد گفت : چه كارى ؟ گنجشك گفت : مرا رها كن و من سه كلمه به تو مىآموزم كه اگر آنها را حفظ كنى از اهل و مال برايت بهتر خواهد بود . مرد گفت : چنين خواهم كرد ، آن كلمات را بازگو ، گنجشك گفت : آنچه به تو مىگويم حفظ كن : بر آنچه كه از دست داده‌اى اندوه مخور و امر محال را باور مكن و آنچه را كه به آن نتوانى رسيد مخواه ، چون اين كلمات به پايان رسيد آن را رها كرد ، گنجشك پرواز كرد و بر شاخهء درختى نشست و گفت : اى كاش مىدانستى كه با از دست دادن من چه چيز گرانبهايى را از دست داده‌اى ، مرد گفت : چه چيزى را از دست داده‌ام ؟ گنجشك گفت : اگر مرا مىكشتى از چينه‌دان من درّ سپيدى بيرون مىآوردى كه به اندازهء تخم غاز بود و تو را در تمام عمر بىنياز مىكرد ، آن مرد چون اين سخن شنيد پشيمانى خود را از رها ساختن آن نهان ساخت و گفت :\r\nاز گذشته سخن مگو ، بيا تا تو را به منزل خود برم ، نزد من عزيز خواهى بود و جايگاه نيكويى برايت مهيّا خواهم ساخت . گنجشك گفت : اى مرد جاهل من مىدانم كه چون بر من دست يا بى مرا خواهى كشت و بدان كه از آن كلماتى كه به تو\r\n","description":"","footnote":"","page_name":" 472 ","page_number":472},
  {"content":"\r\nگفتم منتفع نشدى ، آيا نگفتم بر آنچه كه از دست داده‌اى اندوه مخور و امر محال را باور مكن و آنچه را كه به آن نتوانى رسيد مخواه ؟ آيا اكنون بر آنچه كه از دست داده‌اى اندوهگين نيستى و بازگشت مرا درخواست نمىكنى و چيزى را كه به آن نتوانى رسيد طالب نيستى ؟ آيا تو باور نكردى كه در چينه‌دان من درّ سپيدى هست كه به اندازهء تخم غاز است در حالى كه جميع بدن من به اندازهء آن تخم نيست ! آيا چنين امور محالى را باور مىكنى ؟\r\nو مردم اين روزگار نيز چنيناند ، به دست خود بتهايى ساخته‌اند و آنها را خالق خود مىپندارند و از ترس آنكه مبادا دزد آنها را ببرد به محافظت آنها مشغولند و گمان مىكنند بتها محافظت آنها مىكنند و اموال و مكاسب خود را خرج بتها مىكنند و مىپندارند آنها رازق ايشانند . پس آنها نيز در جستجوى چيزى هستند كه به دست نمىآيد و امرى را كه محال است باور كرده‌اند ، و به اندوهى كه صاحب باغ دچار شد مبتلا خواهند گرديد .\r\nشاهزاده گفت : راست مىگويى ، من نيز همواره بر حال اين بتها عارف بوده‌ام و هرگز متمايل به عبادت آنها نبوده‌ام و اميد خيرى از آنها نداشته‌ام حال مرا از آن چيزى خبر ده كه مرا به سوى آن مىخوانى و براى خود پسنديده‌اى .\r\n","description":"","footnote":"","page_name":" 473 ","page_number":473},
  {"content":"\r\nبلوهر گفت : مدار آن دينى كه تو را به آن فرا مىخوانم بر دو چيز است : يكى شناخت حقّ تعالى و ديگر عمل كردن به امورى كه موجب خشنودى اوست .\r\nشاهزاده گفت : حقّ تعالى را چگونه مىشناسند ؟\r\nحكيم گفت : تو را فرا مىخوانم به شناسايى خداوند يكتايى كه شريكى ندارد و همواره يكتا و پروردگار بوده است و جز ذات او همه مخلوق اويند و اينكه تنها او قديم است و هر چه غير اوست حادث است و تنها او صانع است و ما سواى او مصنوع است و تنها او تدبير مىكند و ديگران تدبير مىشوند و تنها او باقى است و ديگران فانى هستند و تنها او عزيز است و ما سواى او ذليلاند و او نمىخوابد و غفلت نمىكند و نمىخورد و نمىآشامد و ناتوان نمىشود و مغلوب و دلتنگ نمىگردد و چيزى او را عاجز نمىسازد ، آسمان و زمين و هوا و برّ و بحر مانع او نمىشود و او اشيا را از عدم پديد آورده است هميشه بوده و پيوسته خواهد بود و حوادث در او تأثير ندارد و احوال او را دگرگون نمىكند و روزگار او را مبدّل نمىسازد و از حالى به حالى ديگر در نمىآيد و هيچ مكانى از او خالى نيست و مكانى خاصّ او وجود ندارد و به مكانى نزديكتر از مكانى ديگر نيست و هيچ چيزى از وى نهان نيست و بر هر چيزى داناست ، توانايى است كه چيزى\r\n","description":"","footnote":"","page_name":" 474 ","page_number":474},
  {"content":"\r\nاز قدرت او بيرون نيست و بايد او را با صفات رأفت و رحمت و عدالت بشناسى و اينكه او براى مطيعان خود ثوابى مهيّا كرده است و براى عاصيان خود عذابى تدارك ديده است و بايد كه كردار تو براى خداوند و در جهت خشنودى او باشد و از آنچه باعث خشم و غضب وى مىگردد اجتناب نمايى .\r\nشاهزاده گفت : كدام اعمال موجب رضاى خالق يكتا مىشود ؟ حكيم گفت :\r\nاى شاهزاده رضاى او در طاعت و ترك نافرمانى اوست و اينكه با غير خود آن كنى كه دوست دارى با تو آن كنند و از غير خود بازدارى آنچه را كه دوست دارى از تو بازدارند كه اين عدل است و در عدل رضاى او نهفته است و اينكه از آثار انبيا و رسولان الهى پيروى كنى و از طريقهء سنّت ايشان تجاوز نكنى .\r\nشاهزاده گفت : اى حكيم ، دگرباره در باب زهد و ترك دنيا سخن بگو و مرا از احوال آن باخبر گردان .\r\nحكيم گفت : من چون ديدم كه دنيا در تغيّر و زوال و تقلَّب احوال است و ديدم كه اهل دنيا آماج بلاها و مصائباند و همگى در گرو مرگ و فنا هستند و ديدم كه پس از صحّت دنيا بيمارى و پس از جوانيش پيرى و به دنبال توانگريش فقر و در پى شادى آن اندوه و پس از عزّتش ذلَّت و به دنبال آسايش آن شدّت و\r\n","description":"","footnote":"","page_name":" 475 ","page_number":475},
  {"content":"\r\nدر پى امنيّت آن خوف و از پس حيات آن ممات است و ديدم كه عمرها كوتاه و مرگها در كمين و تيرهاى قضا آمادهء پرتاب و بدنها در نهايت ضعف و سستىاند و نمىتوانند دفع بلا از خود كنند ، از مشاهدهء اين احوال دانستم كه دنيا منقطع و زوال پذير است و از آنچه در دنيا ديدم احوال آنچه را كه نديدم دانستم و از ظاهر دنيا پى به باطنش بردم و سخت آن را با آسانش و سرّ آن را با آشكارش و صادرات آن را با وارداتش شناختم و چون حقيقت دنيا را دانستم از آن پرهيز كردم و زمانى كه به عيبهاى آن بينا شدم از آن گريختم .\r\nاى شاهزاده ! در آن حال كه مردى را در دنيا مىبينى كه در پادشاهى و نعمت و شادى و راحت و عيش و رفاهى است كه مردم بر او رشك مىبرند و در شادى جوانى و شادمانى سلطنت و كامرانى و سلامتى است ، ناگاه در اوج سرور و بهجت و راحتى و خوشوقتى دنيا از او بر مىگردد و دنيا همهء اوصاف فوق را زايل مىسازد ، عزّتش را به ذلَّت و شاديش را به اندوه و نعمتش را به نقمت و بىنيازيش را به فقر و فراخىاش را به تنگى و جوانيش را به پيرى و رفعتش را\r\n","description":"","footnote":"","page_name":" 476 ","page_number":476},
  {"content":"\r\nبه پستى و حياتش را به مرگ مبدّل مىگرداند و او را به حفره‌اى تنگ و وحشتناك راهنمايى مىكند كه در آن تنها و بىكس و غريب است در حالى كه از دوستانش جدا مىشود و دوستانش نيز از او مفارقت مىكنند و برادرانش او را فرو مىگذارند و از وى حمايتى نمىكنند و دوستانش او را فريفته و از وى دفع مضرّتى نمىكنند و عزّت و ملك و پادشاهى و اهل و مال او از پس وى به غارت مىرود و چنان از خاطره‌ها فراموش مىشود كه گويا هرگز در دنيا نبوده و نامش بر زبانها جارى نگرديده و او را جاه و منزلتى و بهره‌اى در زمين نبوده است . اى شاهزاده ! چنين دنيايى را سراى خود قرار مده و ملك و عقارى از آن مطلب ، افّ بر اين دنياى غدّار و تفو بر اين سراى ناپايدار .\r\nشاهزاده گفت : افّ بر آن باد و بر كسانى كه فريب آن را مىخورند چنان كه احوال آن چنين باشد ، آنگاه بر شاهزاده حالى دست داد و گفت : اى حكيم ! باز هم سخن بگو كه شفاى سينهء دردمند من در كلمات توست .\r\nحكيم گفت : عمر آدمى كوتاه است و شب و روز با سرعت آن را طىّ مىكنند و رحلت از دنيا به زودى و با جديّت واقع مىشود و عمر هر چند دراز باشد مرگ فرا مىرسد و كسى كه بار بسته مىكوچد و هر چه كه فراهم آورده پراكنده مىشود و هر كارى كه در دنيا كرده ناتمام مىماند و هر چه كه ساخته ويران\r\n","description":"","footnote":"","page_name":" 477 ","page_number":477},
  {"content":"\r\nمىشود نامش گم و يادش فراموش و حسبش بر باد و تنش پوسيده و شرفش به ذلَّت مبدّل مىگردد و تنعّمهاى دنيا و بال او مىشود و كسبهاى دنيوى باعث زيانكارى او مىگردد و پادشاهى او به ميراث به ديگران مىرسد و فرزندانش به خوارى مبتلا مىشوند و زنانش را ديگران به تصرّف در مىآورند و پيمانهايش شكسته مىشود و پناهش بىپناه و آثارش مندرس و اموالش منقسم و بساطش برچيده و دشمنش شاد و ملكش بر باد مىگردد ، تاج سلطنتش را ديگرى بر سر نهاده و بر سرير دولتش تكيه مىزند و او را برهنه و خوار و بىمعاون و يار از خانهء خود بيرون مىبرند و در گودال قبرش مىافكنند ، در تنهايى و غربت و تاريكى و وحشت و بيچارگى و ذلَّت از خويشان خود جدا مىشود و دوستانش او را تنها مىگذارند و هرگز از آن وحشت به در نيايد و از آن غربت نياسايد .\r\nاى شاهزاده ! بدان كه بر هر مرد خردمند لازم است كه خود را تربيت كند مانند امام عادل و دور انديشى كه عموم مردم را تأديب مىكند و رعيّت را به صلاح مىآورد و به آنچه مصلحت آنهاست فرمان مىدهد و از آنچه آنها را به تباهى مىافكند باز مىدارد ، آنگاه عاصيان را كيفر مىكند و مطيعان را اكرام مىنمايد ، همچنين بر مرد خردمند لازم است كه خود را از نظر اخلاق و هوى و\r\n","description":"","footnote":"","page_name":" 478 ","page_number":478},
  {"content":"\r\nهوس تأديب كند و خويش را به رعايت مصالح وادارد گرچه نفسش را ناخوش آيد و از زيانها بر كنار دارد و بايد براى نفسش ثواب و عقاب مقرّر كند ، آنگاه كه نيكى كند او را شاد سازد و چون بدى كرد او را مغموم گرداند .\r\nو بر خردمند لازم است كه در كارهايى كه براى او پيش مىآيد بنگرد و درست آن را برگزيند و نفسش را از نادرست آن باز دارد و به دانش و رأى خود نبالد تا خودبين نگردد كه خداى تعالى خردمندان را ستوده و خودبينان را مذمّت كرده است . به واسطهء عقل و با اذن خداى تعالى مىتوان به همهء خيرات دست يافت و به واسطهء جهل نفوس هلاك مىشوند ، و نزد خردمند ادراكات عقلى و تجارب عملى و مشهودات آدمى در ترك هوىها و شهوات نفسانى از موثّقترين و معتمدترين امورات است و بر خردمند سزاوار نيست كه كار خير را و لو اندك باشد حقير شمارد و ترك كند ، بلكه آنچه از اعمال خير ميسّر و مقدور است بايد به جاى آورد ، اين يكى از سلاحهاى پنهانى شيطان است كه آن را نمىبيند مگر كسى كه در آن تدبّر كند و حقّ تعالى او را حفظ فرمايد و از جمله سلاحهاى كشندهء شيطان دو سلاح است : يكى از آنها انكار عقل است بدين\r\n","description":"","footnote":"","page_name":" 479 ","page_number":479},
  {"content":"\r\nترتيب كه در دل مرد عاقل وسوسه مىكند كه تو عقل و بصيرتى ندارى و از دانايى منفعتى به تو عايد نمىگردد و غرضش از اين وسوسه آن است كه محبّت دانش و دانشجويى را از خاطر او بيرون كند و مشغول شدن به غير علم را همچون ملاهى دنيايى در نظر او بيارايد . و اگر آدمى از اين راه فريب وى را خورد و پيروى وى نمايد مغلوب مىشود و اگر فريب نخورد و بر وى غالب آيد شيطان به سلاح ديگر متوسّل مىشود بدين ترتيب كه چون آدمى ارادهء انجام عملى از اعمال خير كند و بدان كار بينا باشد كارهاى ديگرى را بر وى عرضه مىكند كه بدانها بينا نيست تا او را به واسطهء چيزى كه نمىداند غمگين و منزجر نمايد تا به غايتى كه آن عمل خير را مبغوض وى قرار مىدهد و در آن شبهه مىكند و مىگويد : آيا نمىبينى كه تو بر انجام اين امر توانا نيستى و نمىتوانى آن را به انجام برسانى پس چرا خود را به زحمت مىافكنى و رنج بيهوده مىبرى ؟ و با اين سلاح بسيارى از مردان را به خاك افكنده و از تحصيل كمالات محروم ساخته است .\r\nپس اى شاهزاده ! از شرّ شياطين بر حذر باش و از اكتساب علومى كه نمىدانى غافل مباش و در آنچه دانسته‌اى فريب شيطان را مخور و بدان عمل كن كه تو در خانه‌اى هستى كه شيطان به حيله‌هاى رنگارنگ و وجوه ضلالت بر\r\n","description":"","footnote":"","page_name":" 480 ","page_number":480},
  {"content":"\r\nاهل آن خانه مستولى شده است و بعضى را پرده‌ها بر گوشها و عقلها و دلهايشان آويخته است و ايشان را نادان رها كرده است و آنها مانند حيوانات از مجهولات خود پرسش نمىكنند . و عامّهء خلايق را مذاهب و طريقه‌هاى مختلفى است : بعضى از ايشان در ضلالت خود سعى وافر دارند تا به غايتى كه خون و مال مردم را بر خود حلال كرده‌اند و گمراهى و باطل خود را در لباس حقّ به مردم مىنمايند تا دين مردم را بر آنها مشتبه كنند و ضلالت خود را در نظر جمعى ضعيف العقل بيارايند و از دين حقّشان باز دارند ، پس شيطان و لشكريانش پيوسته در هلاكت و گمراهى مردم مىكوشند و در اين راه هيچ گاه خسته نمىشوند و عدد آنها را كسى جز خدا نمىداند و جز با توفيق و عون الهى و چنگ زدن در متابعت دين حقّ دفع مكائد ايشان نمىتوان كرد ، از خدا مىخواهيم كه در طاعت خود ما را توفيق دهد و ما را بر دشمنان خود نصرت عنايت فرمايد و هيچ حول و قوّه‌اى جز به واسطهء او ميسّر نمىشود .\r\nشاهزاده گفت : اى حكيم ! خداى تعالى را بر من چنان وصف كن كه گويا او را مىبينم . حكيم گفت : خداى تعالى ديدنى نيست و عقول به كنه وصف او و زبانها به كنه مدح او نمىرسند و بندگان احاطه به علوم او ندارند مگر آنچه را كه\r\n","description":"","footnote":"","page_name":" 481 ","page_number":481},
  {"content":"\r\nبر زبان پيامبران جارى كرده و آنان از صفات كماليّه او بيان كرده‌اند و عظمت پروردگار را اوهام ادراك نمىكنند كه او رفيعتر و بزرگوارتر و لطيفتر از آن است كه عقل و وهم بتواند او را ادراك كند ، پس به توسط پيامبران از علوم خود آنچه را كه خواسته است بر مردمان ظاهر گردانيده و بر شناخت خود راهنمايى فرموده است و با ايجاد اشياء از كتم عدم و معدوم كردن آنچه ايجاد فرموده به شناخت ربوبيّت خود دلالت كرده است .\r\nشاهزاده گفت : بر وجود پروردگار چه حجّتى وجود دارد ؟ حكيم گفت :\r\nچون مصنوعى را ببينى كه صانع آن از ديدگان تو نهان باشد ، عقل حكم مىكند كه كسى آن را ساخته باشد ، آسمان و زمين و آنچه در بين آنهاست نيز چنين است گرچه صانع آن را نمىبينى ولى عقل به وجود او حكم مىكند ، آيا حجّتى قوىتر و ظاهرتر از اين وجود دارد ؟\r\nشاهزاده گفت : مرا آگاه كن آيا به قضا و قدر الهى است كه بيماريها و دردها و فقر و احتياج و مكروهات به مردم مىرسد و يا آنكه به قضا و قدر الهى نيست ؟\r\nبلوهر گفت : اينها همه به قضا و قدر الهى است . گفت : مرا آگاه كن آيا كارهاى بد و گناهان مردم به قضا و قدر الهى است يا نه ؟ گفت : خداوند از كارهاى بد ايشان مبرّاست و ليكن براى مطيعان خود ثوابى عظيم و براى\r\n","description":"","footnote":"","page_name":" 482 ","page_number":482},
  {"content":"\r\nعاصيان خويش عذابى سخت مقرّر كرده است .\r\nشاهزاده گفت : مرا خبر ده چه كسى عادلترين مردم است و ظالمترين و زيركترين و احمقترين و بدبختترين و خوشبختترين مردم چه كسانى هستند ؟\r\nحكيم گفت : عادلترين مردم كسى است كه انصاف بيشترى از جانب خود در بارهء مردم به كار بندد . و ظالمترين مردم كسى است كه ظلم و جور خود را عدل پندارد و عدل عادلان را جور و ستم شمارد . و زيركترين مردم كسى است كه آمادگى لازم را براى آخرت خود فراهم كند . و احمقترين مردم كسى است كه همّت خود را مصروف دنيا كند و اعمالش به تمامى خطا باشد . و خوشبختترين مردم كسى است كه عاقبت به خير باشد . و بدبختترين مردم كسى است كه ختم اعمالش خشم و غضب پروردگار را به دنبال داشته باشد .\r\nسپس حكيم گفت : كسى كه با مردم به نحوى عمل نمايد كه اگر با او همان عمل را كنند موجب هلاكت وى گردد خداوند را به خشم آورده و نارضايى وى را فراهم كرده است و اگر كسى با مردم به گونه‌اى عمل نمايد كه اگر با او همان عمل را كنند موجب صلاح وى گردد ، او مطيع خداوند است و تحصيل رضاى الهى را كرده و از غضب وى اجتناب كرده است . سپس گفت : زينهار كه كار نيك را بد مشمارى اگر چه فاجرانكنندهء آن كار باشند ، و زينهار كه كار بد را نيك مشمارى\r\n","description":"","footnote":"","page_name":" 483 ","page_number":483},
  {"content":"\r\nهر چند كه نيكان كنندهء آن كار باشند .\r\nشاهزاده گفت : مرا خبر ده كه سزاوارترين مردم به سعادت و شقاوت چه كسانى هستند ؟\r\nبلوهر گفت : سزاوارترين مردم به سعادت كسى است كه مطيع پروردگار باشد و از معاصى اجتناب ورزد ، و سزاوارترين مردم به شقاوت كسى است كه نافرمانى پروردگار كند و اطاعت وى را ترك نمايد و شهوات نفسانى را بر رضاى رحمانى ترجيح دهد . پرسيد : چه كسى خداوند را فرمانبردارتر است ؟ گفت : آن كسى كه بيشتر متابعت فرمودهء الهى كند و در دين حق را سختر باشد و از اعمال بد دور تر باشد .\r\nشاهزاده گفت : حسنات و سيّئات كدام است ؟ حكيم گفت : حسنات عبارت از صدق نيّت و عمل صالح و سخن نيكو است و سيّئات عبارت از سوء نيّت و سوء عمل و سخن بد است . گفت : صدق نيّت چيست ؟ گفت : ميانه‌روى در قصد و همّت ، گفت : سخن بد چيست ؟ گفت : دروغ ، گفت : سوء عمل چيست ؟ گفت :\r\nمعصيت خداى تعالى ، گفت : مرا خبر ده كه ميانه‌روى در قصد و همّت چيست ؟\r\n","description":"","footnote":"","page_name":" 484 ","page_number":484},
  {"content":"\r\nگفت : در ياد داشتن زوال و انقطاع دنيا و ترك امورى كه موجب غضب الهى و و بال اخروى است .\r\nشاهزاده گفت : سخا چيست ؟ حكيم گفت : اعطاى مال در راه رضاى خداوند ، پرسيد : كرم چيست ؟ گفت : تقوى ، پرسيد : بخل چيست ؟ گفت منع كردن حقوق از اهلش و گرفتن آن از غير محلّ خويش ، پرسيد : حرص چيست ؟\r\nگفت : ميل به دنيا و نظر انداختن به امورى كه در آن فسادى است و ثمرهء آن نيز عقوبت اخروى است ، پرسيد صدق چيست ؟ گفت : آن كه خود را فريب ندهى و به خود دروغ نگويى ، پرسيد : حماقت چيست ؟ گفت : دل به دنيا دادن و ترك كردن امور بادوام و باقى ، پرسيد دروغ چيست ؟ گفت : آنكه انسان به خودش دروغ بگويد و به هواى نفسانى شادان باشد و امور دين خود را به تأخير بيندازد ، پرسيد : كدام يك از مردم در صلاح و شايستگى كاملترند ؟ گفت : آنكه عقلش كاملتر باشد و عواقب امور را بيشتر ملاحظه كند و دشمنانش را بهتر بشناسد و از آنها بيشتر دورى كند . گفت : مرا خبر ده كه اين عاقبت چيست و آن دشمنان كه گفتى عاقل آنها را مىشناسد و از آنها حذر مىكند چه كسانى هستند ؟ گفت :\r\nعاقبت عبارت از آخرت است و فنا عبارت از دنياست ، پرسيد : آن دشمنان چه\r\n","description":"","footnote":"","page_name":" 485 ","page_number":485},
  {"content":"\r\nكسانى هستند ؟ گفت : حرص و غضب و حسد و حميّت و شهوت و ريا و لجاجت در راه باطل .\r\nشاهزاده پرسيد : كدام يك از اين دشمنانى كه برشمردى قوىتر و احتراز از آن سزاوارتر است ؟ حكيم گفت : در حرص خشنودى نيست و موجب شدّت غضب مىگردد و در غضب جور غالب و شكر اندك است و موجب دشمنى بسيار مىگردد ، و حسد بدترين عمل براى نيّت و بدترين پندار است و حميّت باعث لجاجت عظيم و گناهان شنيع مىشود ، و كينه سبب طولانى شدن عداوت و كمى رحمت و شدّت قهر و سطوت است ، و ريا از هر مكرى شديدتر و مكتومتر و دروغتر است ، و لجاجت آدمى را در خصومت زود عاجز مىكند و موجب قطع اعتذار مىگردد .\r\nپرسيد : كدام يك از مكرهاى شيطان در هلاك انسان بليغتر است ؟ گفت :\r\nمشتبه كردن نيك و بد و ثواب و عقاب و اينكه هنگام ارتكاب شهوات انسان را از ديدن عواقب امور باز مىدارد . پرسيد : حق تعالى چه قوّه‌اى به آدم كرامت فرموده است كه به واسطهء آن بتواند بر اين صفات ذميمه و اعمال قبيحه چيره شود ؟ گفت : علم و عقل و عمل نمودن به آن دو و صبر كردن بر خواهشها و اميد\r\n","description":"","footnote":"","page_name":" 486 ","page_number":486},
  {"content":"\r\nداشتن به ثوابهايى كه در دين بيان فرموده و بسيار ياد كردن فناى دنيا و نزديكى آجال و محافظت كردن بر آنكه امور فانيه ناقض امور باقيه نگردد و عبرت گرفتن از امور گذشته براى عواقب آنها و محافظت كردن بر آنچه خردمندان مىدانند و بازداشتن نفس از عادات سيّئه و واداشتن آن به عادات حسنه و خلق نيكو و اينكه انسان آرزوهايش را به اندازهء عيش محدود خود قرار دهد كه آن عبارت از قناعت و عمل صبورانه و رضاى به كفاف و ملازمت قضاى الهى است ، و شناختن آنچه كه در آن شدايد و سختىهاست و آنچه كه در افراط اكتساب وجود دارد و تسلَّى دادن خود بر چيزهايى كه در دنيا از آدمى فوت مىشود خوشدل بودن بر آنها و دست برداشتن از امورى كه تمامى ندارد و بينا شدن به امورى كه بازگشت آدمى به آن است ، و برگزيدن راه رشد و فرو گذاشتن راه گمراهى ، و اطمينان داشتن بر آنكه كار نيك پاداش و كار بد كيفر دارد و شناخت حقوق و حدود تقوى و عمل كردن بر نصيحت و خوددارى از پيروى هوى و ارتكاب شهوات و پيشه ساختن حزم و ايستادگى تا اگر به او بلايى رسد معذور باشد و ملامت نشود .\r\nشاهزاده پرسيد : كدام خلق و خو گرامىتر و عزيزتر است ؟ گفت : تواضع و\r\n","description":"","footnote":"","page_name":" 487 ","page_number":487},
  {"content":"\r\nنرم سخن گفتن با برادران دينى ؟ پرسيد : كدام عبادت نيكوتر است ؟ گفت : وفا و دوستى . گفت : مرا خبر ده كه كدام روش افضل است ؟ گفت : دوست داشتن صالحان . پرسيد : كدام ذكر افضل است ؟ گفت : آن كه در بارهء امر به معروف و نهى از منكر باشد ، پرسيد : كدام دشمن سختتر است ؟ گفت : گناهان . شاهزاده گفت :\r\nمرا خبر ده كه كدام يك از فضيلتها افضل است ؟ گفت : راضى بودن به كفاف در معيشت ، گفت : مرا خبر ده كه از آداب كدام يك بهتر است ؟ گفت : آداب دينى ، پرسيد : چه چيزى جفاكارتر است ؟ گفت : پادشاه سركش و دل سر سخت ، پرسيد : چه چيزى داراى غايت دورترى است : گفت : چشم حريص كه از ديدن دنيا پر نمىشود . پرسيد : كدام كار عاقبت پليدترى دارد ؟ گفت : جستن رضايت مردم در كارى كه موجب غضب خداوند است ، پرسيد : آن چيست كه زودتر بر مىگردد و زير و رو مىشود ؟ گفت : دل پادشاهانى كه براى دنيا كار مىكنند .\r\nگفت : مرا خبر ده كه كدام فسق زشتتر است ؟ گفت : با خدا پيمان بستن و آن را شكستن ، پرسيد : چه چيز است كه زودتر از هر چيز قطع مىشود ؟ گفت : دوستى فاسق ، پرسيد : چه چيزى خيانتكارترين است ؟ گفت : زبان دروغگو ، پرسيد :\r\nآن چيست كه پنهانترين است ؟ گفت : شرّ رياكار نيرنگ باز ، پرسيد : شبيه‌ترين\r\n","description":"","footnote":"","page_name":" 488 ","page_number":488},
  {"content":"\r\nامور به دنيا چيست ؟ گفت : خوابهاى پريشان ، پرسيد : راضىترين مردم چه كسى است ؟ گفت : آن كس كه به خداى تعالى خوشبينتر و باتقواتر باشد و از ذكر خدا و مرگ و انقطاع مدّت غفلت نورزد ، پرسيد : در دنيا چه چيزى موجب سرور بيشتر است ؟ گفت : فرزند باادب و زن سازگار كه در تحصيل آخرت ياور وى باشد ، پرسيد : در دنيا كدام درد ملازمتر است ؟ گفت : فرزند و زن بد كه گريزى از آنها نيست ، پرسيد : كدام آسايش راحتى بيشترى دارد ؟ گفت : راضى بودن آدمى به بهرهء خود در دنيا و مأنوس بودن با صالحان .\r\nسپس شاهزاده به حكيم گفت : اى حكيم حواست را جمع كن كه مىخواهم مهمترين سؤال خود را از تو بپرسم بعد از آنكه حقّ تعالى مرا بينا گردانيد بر امورى كه بدان جاهل بودم و دين را روزى من كرد بعد از آنكه از آنها نااميد بودم .\r\nحكيم گفت : از هر چه مىخواهى بپرس . شاهزاده گفت : مرا خبر ده از حال كسى كه در طفوليّت به پادشاهى رسيده و عمر خود را به بتپرستى گذرانيده و از لذّات دنيا تغذيه كرده و به آنها معتاد شده و با آنها پرورش يافته تا آنكه به پيرى\r\n","description":"","footnote":"","page_name":" 489 ","page_number":489},
  {"content":"\r\nرسيده و ساعتى از اين روش نادانى به خداى تعالى و از شهوترانى بر كنار نبوده و براى رسيدن به نهايت اين شهوات دنيويه آماده بوده و آن را پيشهء خود ساخته و بر هر كارى ترجيح داده و بر انجام آن جسور شده تا به جايى كه همان را راه هدايت تصوّر كرده و گذشت روزگار او را بيشتر گرفتار ساخته و فريفته و شيفتهء آن مذهب باطل و پيروانش كرده است .\r\nو بصيرتش وى را واداشته كه نسبت به امر آخرتش جهالت ورزد و آن را فراموش كرده و خوار شمارد و به واسطهء قساوت قلب و خبث نيّت و سوء رأى در آن سهل انگارى كند و روز به روز عداوتش زياده گردد با جماعتى كه مخالف دين او و پيرو دين حقاند و از ترس ظلم و دشمنى وى حق را اظهار نمىكنند و خود را نهان كرده و چشم به راه فرج هستند ، آيا چنين كسى با اين اوصاف را اميد آن هست كه در آخر عمر آن مذهب باطل را ترك كند و از آن اعمال قبيحه نجات يابد و به جانب امرى كه فضيلت آن ظاهر و حجّت آن واضح و بهره‌هاى آن بسيار است ميل كند و به دين حق درآيد و به مرتبه‌اى برسد كه گناهان گذشته‌اش آمرزيده شود و اميد ثوابهاى اخروى داشته باشد .\r\nحكيم گفت : صاحب اين اوصاف را شناختم و دانستم چه چيز تو را به بيان\r\n","description":"","footnote":"","page_name":" 490 ","page_number":490},
  {"content":"\r\nاين مسأله فراخوانده است .\r\nشاهزاده گفت : اين دريافت و فراست از تو بعيد نيست با آن درجهء علم و فهمى كه خداوند به تو كرامت فرموده است .\r\nحكيم گفت : صاحب اين اوصاف پادشاه است و آنچه كه تو را به بيان آن فراخوانده عنايتى است كه به او دارى و اهتمامى است كه در بارهء كارهاى او معمول مىدارى ، زيرا كه بر پدر شفقت دارى و مىترسى كه مبادا در آخرت به عذابهايى كه براى امثال او مقرّر فرموده معذّب شود و نيّت تو آن است كه حقوق الهى را در بارهء پدر ادا كنى و مىپندارم كه در هدايت پدر نهايت سعى و اهتمام به جاى آورى و او را از هولهاى عظيم و عذابهاى دائمى رهايى بخشى و به سلامت و راحت ابدى كه حقّ تعالى در ملكوت سماوات براى مطيعان مقرّر فرموده برسانى .\r\nشاهزاده گفت : در بيان منويّات من حرفى را فروگزار نكردى و آنچه در خاطر من بود بيان فرمودى ، پس آنچه در امر پدرم اعتقاد دارى بيان كن كه مىترسم او را مرگ فرا رسد و به حسرت و ندامت گرفتار شود در آن وقتى كه پشيمانى او هيچ فايده‌اى ندارد و مرا در اين امر صاحب يقين گردان و اين عقده را\r\n","description":"","footnote":"","page_name":" 491 ","page_number":491},
  {"content":"\r\nاز خاطره من بگشا كه بسيار غمگينم و چاره‌اش را نمىدانم .\r\nحكيم گفت : اعتقاد ما آن است كه هيچ مخلوقى را از رحمت پروردگارش دور نمىدانيم و هيچ كس را نااميد از لطف و احسان حقّ نمىكنيم مادام كه زنده است هر چند كه سركش و طاغى و گمراه باشد زيرا حقّ تعالى خود را براى ما به رحمت و مهربانى و شفقت وصف فرموده است و ما به اين صفات او را شناخته‌ايم و با اين اوصاف به او ايمان آورده‌ايم و جميع عاصيان را به استغفار و توبه فرمان داده است ، از اين رو اميدوار به هدايت او هستيم ان شاء الله .\r\nروايت كرده‌اند كه در زمانهاى پيشين پادشاهى بود كه صيت دانش او در آفاق منتشر شده بود و بسيار ملايم و مهربان و مدبّر بود و دوست مىداشت كه در ميان امّتش عدل و صلاح جارى كند و در ميان ايشان مدّتى با نهايت نيكى پادشاهى كرد و چون در گذشت رعايا بر او ناله و افغان كردند و يكى از زنان وى باردار بود و منجّمان و كاهنان مىگفتند كه فرزند او پسر خواهد بود و آنها هم كسى را بر خود پادشاه نكردند و وزراى پادشاه سابق امور مملكت را اداره مىكردند و موافق قول منجّمان پسرى متولَّد شد و اهل مملكت تا يك سال پس از تولَّد آن پسر به جشن و سرور و لهو و لعب و عيش و نوش روزگار گذرانيدند تا\r\n","description":"","footnote":"","page_name":" 492 ","page_number":492},
  {"content":"\r\nآنكه جمعى از دانشمندان و ربّانيّون آنها به مردم گفتند : اين فرزند عطيّه‌اى بود كه حقّ تعالى به شما كرامت فرموده و سزاوار بود در برابر اين نعمت حقّ تعالى را شكرگزارى مىكرديد كه معطى اين نعمت است ، شما به جاى شكر او كفران نعمت كرديد و شيطان را از خود راضى ساختيد ، اگر اعتقاد شما آن است كه اين فرزند را شيطان اعطا كرده است پس او را شكرگزار باشيد .\r\nمردم گفتند : ما اين عطيّه را از جانب خدا مىدانيم و او بر ما اين نعمت را ارزانى داشته است . دانشمندان گفتند : اگر شما مىدانيد كه خدا اين نعمت را به شما كرامت فرموده است ، پس چرا او را به خشم مىآوريد و غير او را خشنود مىكنيد ؟ مردم گفتند : اى حكما و اى دانشمندان الحال آنچه بايد كرد بفرمائيد نصيحت شما را پذيرفتيم و به فرمودهء شما عمل مىكنيم . دانشمندان گفتند : بايد ترك متابعت شيطان كنيد و مسكرات و سازها و لهو و لعب را به كنارى نهيد و به طاعات و عبادات خشنودى پروردگار خود را طلب كنيد و چند برابر آنچه شكر شيطان و اطاعت او كرديد شكر خداوند به جاى آوريد تا حقّ تعالى گناهان شما را بيامرزد . مردم گفتند : بدنهاى ما تاب تحمّل جميع آنچه شما فرموديد ندارد .\r\nدانشمندان گفتند : اى نادانان ! چگونه اطاعت كرديد كسى را كه هيچ حقّى بر شما\r\n","description":"","footnote":"","page_name":" 493 ","page_number":493},
  {"content":"\r\nنداشت و معصيت مىكنيد كسى را كه حقّ واجب و لازمى بر شما دارد ؟ و چگونه بود كه بر انجام كارهايى كه سزاوار نبود توانا بوديد امّا در انجام اعمال نيكو و سزاوار اظهار ضعف و ناتوانى مىكنيد ؟\r\nگفتند : اى پيشوايان دانش و حكمت شهوتها در نفس ما قوى و لذّتهاى دنيا بر ما غالب شده است ، چون اين دواعى در نفس ما قوى است انجام كارهاى بد بر ما آسان است و مىتوانيم متحمّل مشقّتهاى آن شويم و نيّات خير در ما ضعيف شده است و به اين سبب مشقّت طاعات بر ما گران و دشوار است ، پس از ما راضى باشيد كه به تدريج از اعمال ناشايست خود دست برداريم و به طاعات روى آوريم و اين بار گران را يكباره بر ما تحميل نكنيد . گفتند : اى سفيهان ! شما زادگان نادانى و برادران گمراهى نباشيد كه انجام شهوات بر شما سبك و اسباب سعادت اخروى بر شما گران باشد . گفتند : اى آقايان حكما و اى پيشوايان دانشمند ما از فشار سرزنش شما به آمرزش خداى تعالى پناه مىبريم و از شدّت و عنف شما به پردهء عفو الهى مىگريزيم ، شما ما را به ضعف و سستى و جهالت و پستى نسبت ندهيد زيرا پروردگار ما كريم و مهربان و آمرزنده است ، پس اگر اطاعت او نمائيم گناهان ما را مىبخشد و عبادات ما را چند برابر مىكند ، ما سعى\r\n","description":"","footnote":"","page_name":" 494 ","page_number":494},
  {"content":"\r\nمىكنيم او را به همان اندازه كه در راه باطل سستى كرديم عبادت كنيم و به مقصود خود مىرسيم و خداوند ما را به حوائجمان مىرساند و بر ما ترحّم خواهد كرد ، چنان كه بر ما ترحّم فرمود و ما را لباس وجود پوشانيد .\r\nچون چنين گفتند : دانشمندان اقرار بر صدق آنان كردند و به گفتهء ايشان راضى شدند و يك سال تمام نماز خواندند و روزه گرفتند و به عبادت مشغول شدند و صدقات عظيم دادند و چون سال عبادت منقضى گرديد كاهنان گفتند :\r\nاعمال اين مردم دلالت دارد كه اين پادشاه زمانى فاجر و ستمكار و گنهكار و زمانى ديگر نيكوكار و متواضع و خوشرفتار خواهد بود و منجّمان نيز با ايشان در اين سخن اتّفاق كردند .\r\nبه آنها گفتند : اين حال را از كجا دانستيد ؟ كاهنان گفتند : چون مردم به سبب اين مولود در ابتدا مشغول لهو و لعب شدند و در آخر به عبادت و بندگى روى آوردند دانستيم كه اين مولود نيز چنين خواهد بود . منجّمان هم گفتند : ما از استقامت زهره و مشترى چنين استنباط كرديم و زهره تعلَّق به اهل طرب و بطالت و مشترى تعلَّق به اهل علم و عبادت دارد و دانستيم كه اين دو حالت در او خواهد بود .\r\n","description":"","footnote":"","page_name":" 495 ","page_number":495},
  {"content":"\r\nاين طفل در نهايت تكبّر و سرمستى نشو و نما كرد و ستمى پيش گرفت كه مردم طاقت آن را نداشتند ، دستوراتش همه جائرانه و ظالمانه بود و محبوبترين مردم نزد او كسى بود كه در اين امور با او موافقت كند و دشمنترين مردم نزد او كسى بود كه با يكى از اين دستورات مخالفت ورزد و به جوانى و سلامتى و توانايى و پيروزى بر دشمن مغرور شده بود و سرور و خود بينى همهء وجود وى را فراگرفته و از هر حيث كامروا شده بود تا آنكه به سنّ سى و دو سالگى رسيد ، روزى زنان شاهزاده و پسران و كنيزان و پرده‌نشينان و اسبان نفيس و مركبهاى فاخر و خدمتكاران خاصّ خود را گرد آورد و دستور داد بهترين جامه‌هاى خود را بپوشند و خود را با بهترين زيورهايشان بيارايند و مجلسى در مقابل مطلع آفتاب براى وى بنا كنند كه سنگ فرش آن از طلا و به انواع جواهر آراسته شده باشد و طول آن مجلس يك صد و بيست ذرع و عرض آن شصت ذرع باشد و سقف و ديوارهاى آن نيز به زيورهاى قيمتى و انواع نقشهاى فاخر آراسته شده باشد و آنچه در خزاين او از نفايس اموال و جواهرات بود بيرون آوردند و مقابل وى در آن مجلس چيدند و فرمان داد امراى لشكرى و كشورى از سپهسالاران و نويسندگان و دربانان و اشراف و بزرگان و دانشمندان اهل مملكت همگى با\r\n","description":"","footnote":"","page_name":" 496 ","page_number":496},
  {"content":"\r\nنهايت زيب و زينت حاضر شوند و سواره نظام خود را فرمان داد كه بر اسبان نفيس خود سوار شوند و در مكانهاى مخصوص استقرار يابند تا از ايشان سان ببيند و مقصود او اين بود كه بر منظر رفيعى برآيد و عظمت پادشاهى و اسباب سلطنت و جمعيّت رعيّت و وسعت مملكت و كثرت لشكريان خود را مشاهده كند تا عيش و طرب او كامل گردد .\r\nچون چنين مجلسى را ترتيب داد با زيب و جلال به آن درآمد و بر تخت خود جلوس كرد و بر تمام بزرگان مملكت مشرف شد و آنان نيز به زمين افتاده و وى را سجده كردند ، آنگاه به بعضى از غلامان خاصّ خود فرمود : اهل مملكت و رعيت خود را بر احسن وجوه مشاهده كردم اكنون مىخواهم منظر خويش را مشاهده كنم آئينه‌اى بياوريد و در آن نگريست و در اين اثنا كه جمال خود را مىديد ناگاه نظرش به موى سپيدى افتاد كه در ميان ريش او مانند زاغ سپيدى كه در ميان زاغهاى سياه ظاهر شده باشد نمودار بود و از مشاهدهء اين حال بسيار هراسان و غمگين شد و حالت چشمانش دگرگون گرديد و اثر اندوه بر جبينش نشست و شادىاش مبدّل به غم گرديد .\r\nسپس با خود گفت : اين نشانهء آن است كه جوانى به پايان رسيده و ايّام سلطنت و كامرانى رو به زوال است ، اين موى سپيد رسول نااميدى است كه خبر\r\n","description":"","footnote":"","page_name":" 497 ","page_number":497},
  {"content":"\r\nزوال پادشاهى را بر من مىخواند و پيشاهنگ مرگ است كه خبر مردن و پوسيدن را به گوش جانم مىرساند ، هيچ نگهبانى نتوانست مانع آن شود و هيچ كس نتوانست آن را دفع كند تا آنكه به ناگاه به من رسيد و خبر مرگ و زوال پادشاهى را به من داد و چه زود شادى و خرّمى من دگرگون گردد و توانائيم منهدم شود و دژها و لشكريان من نتوانند مانع او شوند ، اين است ربايندهء جوانى و نيرو و زايلكنندهء توانگرى و عزّت ، اين است پراكندهءكنندهء جمعيّت و قسمتكنندهء ميراث ميان دوستان و دشمنان و تباه‌كنندهء زندگى و لذّتها و خرابكنندهء عمارات و متفرّق سازندهء جمعيّتها و پستكنندهء رفيعان و ذليلكنندهء عزيزان ، اينك بر من فرود آمده و بار خود را فرود آورده و دامهاى خود را بر من گسترده است .\r\nآنگاه با پاى برهنه از تختش فرود آمد در حالى كه او را با محمل بالا برده و بر آن نشانيده بودند و لشكريان و معتمدان خود را فراخواند و گفت : اى مردم من در ميان شما چه كردم و در دوران پادشاهى با شما چه نوع سلوك نمودم ؟ گفتند :\r\nاى پادشاه نيكو خصال از شكر نعمتهاى تو عاجزيم و اينك جانهاى خود را در راه فرمانبردارى تو فدا مىكنيم ، آنچه خواهى بفرما كه به جان آماده‌ايم . گفت :\r\n","description":"","footnote":"","page_name":" 498 ","page_number":498},
  {"content":"\r\nدشمنى كه از او نهايت بيم و خوف را داشتم بر من درآمده است و هيچ يك از شما او را مانع نشديد تا بر من مستولى گرديد با آنكه شما معتمدان من بوديد و به شما اميدها داشتم گفتند : اى پادشاه اين دشمن كجاست ؟ آيا ديده مىشود يا نه ؟\r\nگفت : خودش ديده نمىشود امّا آثار و علاماتش را مىتوان ديد ، گفتند : اى پادشاه ما حقّ نعمتهاى تو را فراموش نكرده‌ايم و براى دفع دشمنان شما آماده‌ايم در ميان ما خردمندان و مدبّران فراوانند ، دشمن خود را به ما بنما تا دفع شرّ او كنيم ، گفت : من فريب شما را خوردم و به خطا بر شما اعتماد كردم و شما را براى خود به منزلهء سپر مىدانستم و چه اموالى به شما بخشيدم و چقدر شما را شريف گردانيدم و شما را از خاصّان خود قرار دادم تا مرا از شرّ دشمنان حفظ و حراست كنيد ، آنگاه براى يارى شما شهرهاى محكم بنا كردم و قلعه‌هاى استوار ساختم و سلاح در اختيار شما قرار دادم و غم تحصيل مال و روزى را از شما برداشتم تا شما را انديشه‌اى غير از محافظت من نباشد و گمان من آن بود كه با وجود شما آسيبى به من نخواهد رسيد و اگر شما بر گرد من باشيد رخنه‌اى بر بنيان وجود من راه نخواهد يافت ، اكنون با وجود جمعيّت شما چنين دشمنى به سراغ من آمده است ، اگر اين از سستى و ضعف شماست كه قدرت بر دفع آن نداريد پس من در استحكام كار خود\r\n","description":"","footnote":"","page_name":" 499 ","page_number":499},
  {"content":"\r\nخطا كرده‌ام كه شما را با اين ضعف ياور خود كرده‌ام و اگر شما قادر بر دفع آن بوده‌ايد امّا از آن غفلت كرده‌ايد پس شما خيرخواه و مشفق من نبوده‌ايد . گفتند :\r\nاى پادشاه ! اگر با سلاح و حربه و خيل بتوان مانع دشمن شما شد تا خون در رگ ماست در اجراى اين مهمّ آماده‌ايم ، امّا اگر دشمنى به ديده ما درنيايد و او را نشناسيم نمىتوانيم او را دفع كنيم .\r\nگفت : آيا من شما را براى دفع دشمنانم استخدام نكرده‌ام ؟ گفتند : آرى . گفت :\r\nاز كدام قسم دشمنان مرا محافظت مىكنيد ؟ آيا از دشمنانى كه به من ضرر مىرسانند يا دشمنانى كه ضرر نمىرسانند ؟ گفتند : از دشمنى كه ضرر مىرساند .\r\nگفت : آيا از هر دشمن ضرر رساننده‌اى محافظت مىكنيد يا از بعضى آنها ؟ گفتند :\r\nاز تمامى دشمنان ضرر رساننده تو را محافظت مىكنيم . گفت : اينك رسول مرگ در رسيده و خبر تباهى بدن و زوال پادشاهى مرا مىدهد و مىخواهد آنچه را بنيان كرده‌ام خراب كند و آنچه را جمع كرده‌ام پراكنده سازد و آنچه را درست كرده‌ام تباه كند و آنچه را اندوخته‌ام قسمت كند و كارهاى مرا تبديل كند و هر چه را استوار ساختم برباد دهد ، و اين رسول از جانب مرگ خبر آورده كه به زودى دشمنان مرا شاد خواهد كرد و با فناى من درد سينه آنها را شفا خواهد داد\r\n","description":"","footnote":"","page_name":" 500 ","page_number":500},
  {"content":"\r\nو به زودى لشكر مرا پراكنده كند و انس مرا به تنهايى مبدّل گرداند و مرا بعد از عزّت خوار كند و فرزندان مرا يتيم سازد و جماعات مرا متفرّق كند و برادران و خاندان و نزديكان مرا بر عزاى من بنشاند و بند از بند من بگسلد و دشمنانم را در مساكن من جاى دهد .\r\nگفتند : اى پادشاه ! ما مىتوانيم تو را از شرّ مردم و جانوران درنده و حشرات زمين محافظت كنيم ، امّا نمىتوانيم مرگ و زوال را چاره كنيم و قوّت دفع آن نداريم . گفت : آيا چاره‌اى بر دفع اين دشمن وجود دارد ؟ گفتند : نه . گفت :\r\nدشمنى دارم كه از اين دشمن خردتر است ، آيا مىتوانيد آن را دفع كنيد ؟ گفتند :\r\nآن كدام است ؟ گفت : درد و غم و اندوه گفتند : اى پادشاه ! اينها را قدير و لطيف تقدير كرده است و چنان است كه از بدن و نفس برانگيخته مىشود و به تو مىرسد و هيچ كس بر دفع آنها قادر نيست و به حاجب و حارس ممنوع نگردد .\r\nگفت : دشمنى دارم كه از اين هم خردتر است . گفتند : آن كيست ؟ گفت : آنچه كه در قضا گذشته است . گفتند : اى پادشاه ! كيست كه پنجه در پنجهء قضا افكند و مغلوب نگردد و كيست كه با آن ستيزه نمايد و مقهور نشود ؟ گفت : پس شما چكاره هستيد ؟ گفتند : ما قدرت بر دفع قضا و قدر نداريم و تو توفيق يافته‌اى و به\r\n","description":"","footnote":"","page_name":" 501 ","page_number":501},
  {"content":"\r\nحقايق امور پى برده‌اى ، اكنون چه اراده مىفرمايى ؟ گفت : مىخواهم به عوض شما يارانى را برگزينم كه مصاحبت من با آنها دائمى باشد و به عهد خود وفا كنند و برادرى آنها بپايد و مرگ حاجب ما و ايشان نشود و پوسيدگى و زوال آنها را از مصاحبت من باز ندارد و مرا بعد از مرگ تنها نگذارند و در زندگانى ترك يارى من نكنند و بتوانند امر مرگ را كه شما از دفع آن عاجزيد دفع نمايند .\r\nگفتند : اى پادشاه اينها كه وصف مىفرمايى چه كسانى هستند ؟ گفت : كسانى كه من خود براى اصلاح شما آنها را تباه كردم و از بين بردم . گفتند : اى پادشاه ! احسان خود را از ما باز مگير و با ما و ايشان هر دو ملاطفت فرما كه اخلاق تو پسنديده و كامل و رأفت و مهربانى تو عظيم و شامل است . گفت : مصاحبت شما براى من سمّ قاتل است و پيروى شما موجب كرى و كورى است و موافقت با شما زبان را لال مىكند . گفتند : اى پادشاه چرا چنين مىگويى ؟ گفت : زيرا مصاحبت شما با من در فزونطلبى است و موافقت شما با من در جمع خزاين و اموال است و پيروى من از شما در امورى است كه موجب غفلت از امور آخرت مىگردد و شما مرا از آخرت دور مىكنيد و دنيا را در نظرم مىآراييد و اگر\r\n","description":"","footnote":"","page_name":" 502 ","page_number":502},
  {"content":"\r\nخيرخواه من بوديد مرگ را به من يادآورى مىكرديد و اگر مشفق من بوديد زوال و پوسيدگى را يادآور من مىشديد و براى من آنچه كه باقى مىماند فراهم مىآورديد و در گردآورى امور فانيه زياده‌روى نمىكرديد كه اين منفعتى كه شما مدّعى آن هستيد سراپا ضرر است و اين دوستى كه اظهار مىكنيد بىگمان عداوت است و من به آنها نيازى ندارم و جملگى ارزانى شما باد ! گفتند : اى پادشاه حكيم نيكو خصال ! گفتارت را فهميديم و از صميم دل تو را اجابت مىكنيم و ما را بر تو حجّتى نيست كه حجّت تو تمام و غالب است ، و ليكن اگر هيچ نگوئيم موجب فساد مملكت و نابودى دنيا و شماتت دشمنان ما خواهد شد كه به واسطهء تبدّل رأى و انديشهء و عزم شما حادثهء بزرگى رخ داده است . گفت :\r\nآنچه به خاطرتان مىرسد بگوئيد و نترسيد و هر حجّتى كه داريد بيان كنيد كه من تا به امروز مغلوب حميّت و تعصّب بودم ولى امروز بر هر دو غالبم و تا به امروز هر دو بر من مسلَّط بودند ولى اكنون بر آنها مسلَّط شده‌ام و تا به امروز پادشاه شما بودم و ليكن بنده بودم امّا امروز از بندگى آزاد شده‌ام و شما را نيز از فرمانبردارى خود آزاد ساختم . گفتند : در زمان فرمانروايى بندهء چه كسى بودى ؟ گفت : من در آن زمان بندهء هوىهاى نفسانى خود بودم و مقهور و مغلوب جهل و نادانى\r\n","description":"","footnote":"","page_name":" 503 ","page_number":503},
  {"content":"\r\nشده بودم و بندگى شهوات خود مىكردم ، اما امروز اين بندگيها و طاعتها را از خود بريده‌ام و پشت سر افكنده‌ام .\r\nگفتند : اى پادشاه اكنون عزم شما چيست ؟ گفت : قناعت و خلوت گزينى براى آخرت و ترك دنياى فريبنده و افكندن اين بار گران از دوش و آماده شدن براى مرگ و فراهم آوردن توشه براى آخرت ، كه پيك مرگ در رسيده است و مىگويد به من فرموده‌اند كه از تو جدا نشوم تا مرگ فرارسد . گفتند : اى پادشاه اين پيك مرگى كه به سراغ تو آمده است كيست كه ما او را نمىبينيم و نشنيده‌ايم كه مرگ سفير مقدّمى داشته باشد ! گفت : امّا آن پيك اين موى سپيد است كه در ميان موهاى سياه ظاهر شده و بانگ زوال و فنا در ميان جميع جوارح و اعضا در - داده است و همه او را اجابت كرده‌اند و امّا آن سفير مقدّم سستى و پيرى است كه اين موى سپيد نشانهء آن است .\r\nگفتند : اى پادشاه آيا مملكت خود را فرو مىگذارى و رعيّت خود را به حال خود رها مىسازى ؟ و آيا از و بال اين گناه نمىهراسى كه رعيّت را معطَّل بگذارى ؟ آيا نمىدانى كه بهترين ثوابها در اصلاح امور خلايق است و بالاترين صلاح امّت پيروى آنها از پادشاه و عدم هرج و مرج است پس چگونه است كه از گناه نمىترسى و حال آنكه در هلاك خلايق گناهى است كه از ثوابى كه در\r\n","description":"","footnote":"","page_name":" 504 ","page_number":504},
  {"content":"\r\nاصلاح خود توقع دارى بيشتر است ؟ آيا نمىدانى كه بهترين عبادت عمل است و دشوارترين عملها سياست بر رعيّت است و تو اى پادشاه بر رعيّت خود عدل مىكنى و با تدبير خود آنها را به صلاح مىآورى و به اندازه‌اى كه امور آنها را به صلاح آورى مستحقّ ثواب خواهى بود ؟ اى پادشاه اگر صلاح امّت را فروگذارى آنان را تباه ساخته‌اى و اگر امّت خود را تباه كنى گناهى عايد تو مىشود كه از ثواب اصلاح نفس خود عظيمتر است .\r\nاى پادشاه آيا نمىدانى كه دانشمندان گفته‌اند : هر كه نفسى را تباه سازد نفس خود را تباه كرده است و هر كس نفسى را به صلاح آورد نفس خود را به صلاح آورده است و كدام تباهى بزرگتر از آنكه ترك رعيّتى كنى كه رهبر آنانى و ترك اقامت در امّتى كنى كه باعث انتظام امور ايشانى ؟ اى پادشاه رداى پادشاهى را از دوش ميفكن كه آن وسيلهء شرافت دنيا و آخرت توست . گفت : سخن شما را فهميدم و در بارهء آن انديشه كردم ، امّا اگر براى اجراى عدالت و صلاح در ميان شما و دريافت اجر از خداى تعالى پادشاهى را برگزينم و ياران و وزرايى نداشته باشم كه بعضى از امور مرا متكفّل شوند و خيرخواه و معاون من باشند ، گمان\r\n","description":"","footnote":"","page_name":" 505 ","page_number":505},
  {"content":"\r\nندارم بر اين كار توفيق يابم ، آيا همگى شما مايل به دنيا نيستيد و به شهوات و لذّات آن رغبت نداريد ؟ و با اين احوال اگر در ميان شما باشم از حال خود نيز ايمن نيستم و ممكن است به دنيايى كه اكنون قصد ترك و فروگذاشتن آن را دارم متمايل گردم و فريفتهء آن بشوم و اگر چنين كنم مرگ فرا مىرسد و مرا از تخت پادشاهى به دل خاك خواهد برد و پس از جامه‌هاى ديبا و لباسهاى مطرّز به طلا كه پوشيده‌ام خاك مرا مىپوشاند و بعد از منازل وسيع در قبر تنگ سكنى مىدهد و پس از لباس مكرمت جامهء ذلَّت مىپوشاند و در آنجا بىكس مىمانم و هيچ كس از شما با من نباشد ، شما مرا از آبادانى به در مىبريد و در محلّ ويرانى مىاندازيد و گوشت بدن مرا خوراك پرندگان وحشى و حشرات زمينى قرار مىدهيد كه از مورچه تا حشرات بزرگتر از آن ارتزاق كنند و بدن من مردار گنديده شود و عزّت از من بيگانه گردد و خوارى يار من شود ، در آن روز كسانى كه بيشتر از همه مرا دوست مىدارند با سرعت مرا زير خاك مىكنند و مرا با كرده‌هاى بد خود تنها مىگذارند در آن روز به غير از حسرت و ندامت چيزى براى من باقى نخواهد ماند و شما پيوسته به من وعده مىداديد كه دشمنان ضرر رساننده را از من\r\n","description":"","footnote":"","page_name":" 506 ","page_number":506},
  {"content":"\r\nدفع مىكنيد امّا در آن حال نه نفعى از شما به من مىرسد نه قادر بر دفع ضرر از من هستيد ، پس من امروز چارهء كار خود مىكنم ، زيرا شما با من مكر كرديد و دامهاى فريب گسترديد .\r\nگفتند : اى پادشاه نيكو خصال ما آن نيستيم كه پيشتر بوديم چنان كه تو آن نيستى كه پيشتر بودى ، آن كسى كه تو را از حال بد به حال نيك آورد ما را نيز متبدّل ساخت و راغب به خير و خوبى گردانيد ، توبهء ما را بپذير و خيرخواهى ما را از خود دريغ مدار . گفت : تا شما بر سر قول خود باشيد من نيز در ميان شما خواهم بود و اگر بر خلاف اين قول عمل كنيد مفارقت شما را بر مىگزينم .\r\nآن پادشاه در ملك خود باقى ماند و لشكريان او همگى بر سيرت و بندگى حق تعالى مشغول شدند و در بلاد آنها نعمت فزونى گرفت و بر دشمنانشان پيروز شدند و ملك آنها زيادت گرفت تا آن كه آن پادشاه درگذشت . مدّتى كه آن پادشاه با اين خصال حميده در ميان آنها زندگانى كرد سى و دو سال بود و تمامى عمر او به شصت و چهار سال بالغ گرديد .\r\nبوذاسف گفت : به شنيدن اين سخن جدّا مسرور شدم از اين باب حكايتى ديگر بيان كن تا موجب خوشحالى من گردد و شكر الهى را به جاى آورم .\r\n","description":"","footnote":"","page_name":" 507 ","page_number":507},
  {"content":"\r\nحكيم گفت : روايت كرده‌اند كه پادشاهى بود از پادشاهان صالح كه لشكريان خداپرست و خداترسى داشت و در زمان پادشاهى پدرش شدّت و تفرقه‌اى در ميان مردم بود و دشمنان برخى از شهرهاى آنان را تصرّف كرده بودند ، ولى او مردم را به تقواى خداى تعالى و ترس از وى و يارى جستن از او فرا مىخواند و مردم را به مراقبت اعمال خود و پناه بردن به حقّ تعالى وامىداشت . و هنگامى كه پدرش از دنيا رفت و او بر سرير سلطنت نشست بر دشمنان ظفر يافت و رعايا جمعيّت خاطر يافتند و بلادش معمور و منتظم گرديد و چون فضل خداى تعالى را مشاهده كرد به خوشگذرانى و طغيان روى آورد و عبادت خداى تعالى را فرو گذاشت و كفران نعمت كرد و خداپرستان را كشت . بر اين حال پادشاهى او به طول انجاميد تا آنكه مردم دين حقّى را كه پيش از پادشاهى او برگزيده بودند فراموش كردند و اوامر او را اطاعت نمودند و به ضلالت و گمراهى شتافتند و بر اين حال بودند تا آنكه فرزندان آنها هم بر اين جهالت و بطالت نشو و نما كردند و عبادات الهى به كلَّى از ميان آنها رفت و نام خداى تعالى را نمىبردند و به خاطرشان خطور نمىكرد كه غير از پادشاه معبودى در جهان باشد . و اين شاهزاده در زمان حيات پدرش با خداى تعالى عهد كرده بود كه اگر روزى\r\n","description":"","footnote":"","page_name":" 508 ","page_number":508},
  {"content":"\r\nپادشاه شود به گونه‌اى اطاعت الهى كند كه هيچ يك از پادشاهان گذشته نكرده باشند و بر آن توانا نشده باشند . امّا چون به پادشاهى رسيد غرور سلطنت آن نيّت را از خاطرش محو كرد و مستى فرمانروايى چندان او را بيهوش كرد كه چشم نگشود و به جانب حقّ نظر نيفكند . و در ميان امراى او مرد صالحى بود كه قرب و منزلتش نزد آن پادشاه بيشتر از ديگران بود و چون آن گمراهى و فراموشى پادشاه را مىديد دلتنگ مىشد و مىخواست به او يادآورى كند كه چه پيمانى با خداى تعالى بسته است و ليكن از شدّت صولت و جبروت او جرأت نمىكرد و از دينداران كسى غير از او و يك شخص ديگر كه در اطراف مملكت مخفى شده بود و كسى نام و نشانش را نمىدانست باقى نمانده بود .\r\nروزى آن مرد مقرّب جمجمهء پوسيده‌اى را برداشت و در جامه‌اى پيچيد و به مجلس پادشاه درآمد و چون به جانب راست پادشاه نشست آن جمجمه را بيرون آورد و در پيش خود گذاشت و با پاى خود بر آن مىزد تا آنكه استخوانهاى ريز و پوسيده آن مجلس را آلوده كرد . پادشاه از آن عمل بسيار خشمگين شد و اهل مجلس همه متحيّر شدند و جلَّادان با شمشيرهاى خود منتظر اشارهء پادشاه\r\n","description":"","footnote":"","page_name":" 509 ","page_number":509},
  {"content":"\r\nبودند تا خونش را بريزند ولى پادشاه جلوى خشم خود را گرفت و پادشاهان آن دوره با همهء جبّارى و كفر خود براى رعيّت دارى و آبادى كشور خود بردبار بودند تا مردم را بهتر جلب كنند و بيشتر ماليات بستانند پادشاه به سكوت خود ادامه داد تا آنكه آن مرد جمجمه را در جامه پيچيد و برخاست . و روز دوم و سوم هم اين عمل را تكرار كرد و چون ديد كه پادشاه از اين جمجمه پرسش نمىكند و استنطاق به عمل نمىآورد روز ديگر يك ترازو و مشتى خاك هم با خود آورد و چون كار هر روز خود را تكرار كرد ترازو را به دست گرفت و درهمى در يك كفّهء آن نهاد و در كفّهء ديگر اندكى خاك ريخت تا دو كفّه برابر شد پس آن خاك را در چشم آن جمجمه ريخت و خاكى ديگر برگرفت و در دهان آن جمجمه ريخت .\r\nدر آن حال ديگر پادشاه را طاقت نماند و گفت : مىدانم كه زيادى قرب و منزلت تو باعث شده است كه اين اعمال را در مجلس من انجام دهى مىپندارم كه از اين اعمال غرضى داشته باشى . آن مرد بر زمين افتاد و بر پاى پادشاه بوسه زد و گفت : اى پادشاه ! ساعتى با خرد خود به من توجّه كن كه مثل كلام حكمت مثل\r\n","description":"","footnote":"","page_name":" 510 ","page_number":510},
  {"content":"\r\nتير است كه اگر بر زمين نرمى افتد مىنشيند و اگر بر زمين سخت افكنده شود قرار نمىگيرد ، همچنين كلمهء حق مانند باران است كه اگر بر زمين پاكيزهء قابل كشت ببارد از آن گياه مىرويد و اگر بر شوره‌زار ببارد چيزى از آن نمىرويد . و هوسهاى مردم مختلف است و پيوسته عقل و هوس در دل آدمى خلجان مىكند و اگر هوس پيروز شود سفاهت و تندى كند و اگر عقل بر هوس ظفر يابد خطا و لغزشى از وى صادر نمىگردد . من از هنگام طفوليّت تاكنون دوستدار علم و دانش و به تحصيل آن راغب بوده‌ام و آن را بر هر كارى ترجيح داده‌ام و هيچ علمى نمانده است مگر آنكه از آن بهرهء وافر برده‌ام تا آنكه روزى در قبرستانى مىگشتم و اين جمجمهء پوسيده را ديدم كه از قبرهاى پادشاهان سر برآورده است از غيرتى كه به امر پادشاهان دارم بر من ناگوار آمد و آن را با خود برداشتم و به منزل بردم و با گلاب شستشو دادم و ديبا بر آن پوشانيدم و گفتم اگر اين جمجمهء پادشاهى است اكرام من در آن اثر كند و به زيبايى و خرّمى خود باز گردد و اگر جمجمهء گدايى باشد اكرام من در او اثر نكند و چندين روز اين عمل را تكرار كردم و هيچ تغييرى در او حاصل نگرديد و چون اكرام من در او تأثير\r\n","description":"","footnote":"","page_name":" 511 ","page_number":511},
  {"content":"\r\nنكرد يكى از غلامان خود را كه از ديگران پستتر بود طلبيدم و به او فرمان دادم كه به آن جمجمه اهانت كند و ديدم كه اين حالت نيز در او هيچ تأثير نكرد ، آنگاه دانستم كه اكرام و اهانت به حال او يكسان است و چون اين حالت را در او مشاهده كردم به نزد حكيمان رفتم و از احوال آن جمجمه از ايشان پرسش كردم ، ايشان نيز علمى نداشتند و چون مىدانستم كه پادشاه منتهاى علم و معدن حلم است هراسان به نزد تو آمدم و چون مرا نسزد كه از شما پرسش كنم لا جرم سكوت كردم و دوست داشتم كه مرا آگاه كنى كه آيا آن جمجمهء پادشاه است يا جمجمهء گدا ؟ و چون در تفكَّر حال آن درمانده شدم با خود گفتم كه ديدهء پادشاهان را هيچ چيز پر نمىكند و حرص ايشان به مرتبه‌اى است كه اگر تمام زير آسمان را به تصرّف درآورند قانع نمىشوند و بر تسخير بالاى آسمان همّت مىگمارند امّا ديدهء آن جمجمه با خاكى به وزن يك درهم پر شد و همچنين نظر كردم به دهان اين جمجمه و با خود گفتم اگر اين دهان پادشاهان باشد چيزى آن را پر نمىسازد امّا مشتى خاك آن را پر كرد ، حال اگر مىگويى كه اين جمجمهء گدايى است با تو احتجاج مىكنم كه آن را از قبرستان پادشاهان برداشتم و اگر باور نمىكنى مىروم و جمجمه‌هاى پادشاهان و گدايان را مىآورم و اگر براى\r\n","description":"","footnote":"","page_name":" 512 ","page_number":512},
  {"content":"\r\nجمجمه‌هاى آنها فضلى باشد مطلب آن چنان است كه تو مىگويى و اگر بگويى آن از جمجمه‌هاى پادشاهان است پس بدان اى پادشاه ! كه او نيز به مانند تو داراى شوكت و زينت و رفعت و عزّت بوده و اكنون به اين حالت رسيده است و نمىپسندم اى پادشاه كه روزى جمجمهء تو به اين حال افتد و لگدمال شود و به خاك درآميزد و كرمها آن را بخورد و كثرت تو به قلَّت و عزّت تو به ذلَّت مبدّل گردد و حفره‌اى كه طول آن كمتر از چهار ذراع است تو را در بر گيرد و پادشاهيّت را به ميراث برند و يادت منقطع گردد و هر چه كردى تباه شود و آنان كه اكرام كردى خوار شوند و آنان كه خوار ساختى گرامى شوند و دشمنانت شاد شوند و دوستانت گم شوند و زير خاك نهان شوى كه اگر تو را بخوانيم نشنوى و اگر اكرامت كنيم نپذيرى و اگر اهانتت كنيم خشم نگيرى و فرزندانت يتيم شوند و زنانت بيوه گردند و شوهرانى غير تو را براى خود برگزينند .\r\nچون پادشاه اين سخنان را شنيد بر خود لرزيد و اشك از ديدگانش روان شد و فرياد وا ويلا بلند كرد و چون آن مرد اين تغيير حال را در او ديد دانست كه گفتارش در دل پادشاه تأثير كرده است جراتش افزون شد و از اين سخنان با او\r\n","description":"","footnote":"","page_name":" 513 ","page_number":513},
  {"content":"\r\nمكرّر گفت .\r\nپادشاه گفت : خدا به تو جزاى خير دهد و به بزرگان ديگرى كه در اطراف من هستند خير ندهد . مقصود تو را دانستم و در كار خود بصيرت يافتم و مردم داستان توبهء او را شنيدند و دانشمندان به جانب او آمدند و عاقبتش به خير شد و مدّتى ديگر در قيد حيات بود آنگاه در گذشت .\r\nشاهزاده گفت : فصلى ديگر از اين امثال برايم بازگو حكيم گفت : روايت كرده‌اند كه در زمانهاى بسيار دور پادشاهى بود كه فرزندى نداشت و علاقمند بود كه فرزندى داشته باشد و به انواع معالجاتى كه مردم خود را علاج كنند متوسّل شد و فايده‌اى نبخشيد تا آنكه در اواخر عمرش يكى از زنان او باردار گرديد و پسرى به دنيا آورد و رشد كرد و چون به راه افتاد روزى گامى برداشت و گفت : به معاد خود جفا مىكنيد آنگاه گام ديگرى برداشت و گفت : پير مىشويد . آنگاه گام سوم را برداشت و گفت : سپس مىميريد . و بعد از آن به حال صباوت خود بازگشت .\r\nپادشاه دانشمندان و منجّمان را طلبيد و گفت : در طالع اين فرزندم نظر كنيد و مرا از حال او خبر دهيد . آنها در شأن و كار او نگريستند و چيزى عايدشان نشد و درماندند چون پادشاه دانست كه آنان نيز در امر او حيرانند او را به دايگان داد تا تربيت كنند . تنها يكى از منجّمان گفت : اين طفل پيشوايى از پيشوايان دين\r\n","description":"","footnote":"","page_name":" 514 ","page_number":514},
  {"content":"\r\nخواهد شد و پادشاه نگهبانان بر او گماشت كه از او جدا نشوند تا آنكه به سنّ شباب رسيد و روزى خود را از دست نگهبانان رهانيد و به بازار آمد و ناگهان چشمش به جنازه‌اى افتاد ، پرسيد : اين چيست ؟ گفتند : انسانى است كه در گذشته است . گفت : چه او را كشته است ؟ گفتند : پير شد و ايّام عمرش به سرآمد و اجلش فرا رسيد و مرد . پرسيد : آيا پيشتر صحيح و زنده بود ؟ راه مىرفت و مىخورد و مىآشاميد ؟ گفتند : آرى ، از آنجا به راه خود ادامه داد و پيرمرد فرتوتى را ديد ، از روى تعجّب در او نگريست و گفت : اين چيست ؟ گفتند :\r\nپيرمردى فرتوت است كه جوانيش فنا شده و عمرى طولانى از وى سپرى شده است . گفت : آيا اين كودك بوده سپس پير شده است ؟ گفتند : آرى . از آنجا به راه خود ادامه داد و مرد مريضى را ديد كه بر پشت خوابيده بود از روى تعجّب در وى نگريست و پرسيد : اين چيست ؟ گفتند : مردى مريض است ، گفت : آيا او تندرست بوده و سپس مريض شده است ؟ گفتند : آرى . گفت : به خدا سوگند اگر راست مىگوئيد همهء مردم ديوانه‌اند .\r\nاز طرفى ديگر چون شاهزاده در جايگاه خود نبود به جستجوى وى برآمدند و او را در بازار يافتند آمدند و او را گرفتند و بردند و وارد خانه كردند و چون بر\r\n","description":"","footnote":"","page_name":" 515 ","page_number":515},
  {"content":"\r\nسراى خود داخل شد به پشت خوابيد و چشم به سقف خانه انداخت و مىگفت :\r\nاين چوبها چه بوده است ؟ گفتند : زمانى درخت بوده آنگاه خشك شده و آن را بريده‌اند و اين بنا را ساخته‌اند و روى آن انداخته‌اند و در حينى كه مشغول اين سخنان بود پادشاه به نزد موكَّلان كس فرستاد كه ببينيد آيا تكلَّم مىكند يا چيزى مىگويد ؟ گفتند : آرى سخن مىگويد ولى از روى وسواس و خيالبافى سخن مىگويد . چون آن سخنان را براى پادشاه نقل كردند بار ديگر دانشمندان و منجّمان را طلبيد و از حال شاهزاده پرسش كرد ، هيچ كس چيزى نمىدانست مگر همان مرد كه گفته بود او پيشواى دينى خواهد شد . و پادشاه نيز از سخن او خوشش نيامد . يكى از آنان گفت : اى پادشاه اگر زنى را به همسرى وى در آورى اين حال از وى زايل خواهد شد . پادشاه سخن او را پسنديد و در اطراف تفحّص كردند و زنى را كه نيكوتر و زيباتر از آن نبود يافتند و او را به همسرى شاهزاده درآورد و براى جشن عروسى وى مجلسى آراست و نوازندگان به نواختن و بازيگران به بازى مشغول شدند و چون هياهو و صداهاى آنها بلند شد شاهزاده پرسيد : اين صداها چيست ؟ گفتند : اينها بازيگران و نوازندگانند كه براى عروسى شما گرد آمده‌اند . شاهزاده ساكت شد و پاسخى نگفت . چون مجلس به پايان رسيد و شب فرا رسيد ، پادشاه عروس را طلبيد و گفت : فرزندى به غير\r\n","description":"","footnote":"","page_name":" 516 ","page_number":516},
  {"content":"\r\nاز اين پسر ندارم و او را بسيار عزيز مىدارم .\r\nمىخواهم چون تو را به نزد او برند به شيوهء مهربانى و ملاطفت و به افسون شيرين زبانى و حسن مصاحبت دل او را به سوى خود متمايل كنى ، و چون عروس به نزد وى به حجله درآمد مهربانى و ملاطفت آغاز كرد و دست در گريبان پسر انداخت . شاهزاده گفت : شتاب مكن كه شب دراز و ايّام صحبت بسيار است ، مبارك باد ، صبر كن تا شام بخوريم و شراب بنوشيم و دستور داد شام آوردند خود به خوردن طعام مشغول شد آن زن شراب مىنوشيد و آن قدر صبر كرد تا مستى آن زن را ربود و به خواب رفت .\r\nآنگاه برخاست و دربانان و پاسبانان را نيز غافل كرد و از خانه به در رفت و در شهر گردش مىكرد تا آنكه به پسرى هم سنّ و سال خود برخورد لباس خود را به دور افكند و بعضى از لباسهاى آن پسر را پوشيد و تا توانست خود را ناشناس كرد و به اتّفاق آن پسر از شهر بيرون رفتند و تا نزديك صبح راه مىرفتند و چون هوا روشن شد از ترس تعقيب در گوشه‌اى نهان شدند . از طرف ديگر ، بامدادان كسان ملك نزد عروس آمدند و ديدند كه او خوابآلود است و پسر را نديدند ، پرسيدند : همسرت كجاست ؟ گفت : الساعه در كنار من بود ، و چندان كه او را طلب كردند نيافتند . امّا شاهزاده و دوستش شبها راه مىرفتند و\r\n","description":"","footnote":"","page_name":" 517 ","page_number":517},
  {"content":"\r\nروزها خود را نهان مىكردند تا آنكه از مملكت پدر خارج شد و به مملكت پادشاهى ديگر درآمد .\r\nو اين پادشاه ديگر را دخترى بود در نهايت حسن و جمال ، و از بسيارى محبّتى كه به آن دختر داشت عهد كرده بود كه وى را به شوهر ندهد مگر به كسى كه خود او بپسندد . به اين سبب غرفه‌اى رفيع و عالى براى او بنا كرده بود كه بر شارع عام مشرف بود ، آن دختر پيوسته در آن غرفه مىنشست و بر مردمى كه از آن شارع رفت و آمد مىكردند مىنگريست تا اگر كسى را بپسندد اعلام نمايد . ناگاه چشمش به شاهزاده افتاد كه به همراه دوستش با جامه‌هاى كهنه مىرفتند . كس نزد پدر فرستاد كه اينك من كسى را براى همسرى خود برگزيدم ، اگر مرا به كسى تزويج مىكنى ، آن كس همين جوان است ، و مادر دختر نيز سررسيد و به او گفتند : دخترت جوانى را به شوهرى برگزيده است و چنين مىگويد . مادر از شنيدن اين سخن مسرور شد . آن پسر را به او نشان دادند و او به سرعت تمام به نزد پادشاه آمد و گفت دخترت مردى را پسنديده است . پادشاه نيز خواست تا او را ببيند ، آنگاه گفت : پسر را به من نشان بدهيد و او را از دور به پادشاه نشان دادند . پادشاه دستور داد لباس رعايا براى او بياورند و آن را پوشيد و از كاخ فرود آمد ، و از پسر بازپرسى كرد و پرسيد : تو\r\n","description":"","footnote":"","page_name":" 518 ","page_number":518},
  {"content":"\r\nكيستى و اهل كجايى ؟ پسر گفت : چرا از من بازپرسى مىكنى من يكى از مردمان فقيرم . گفت : تو غريبى و رنگ و رويت به رنگ و روى مردمان اين شهر مانند نيست . پسر گفت : من غريب نيستم ، پادشاه تلاش بسيارى كرد تا او را به درستى بشناسد ولى او سرباز زد و چيزى نگفت . پادشاه دستور داد مأموران مخفى او را زير نظر بگيرند و ببينند كجا مىرود و چه مىكند ؟ امّا چيزى دستگيرشان نشد . پادشاه به خانهء خود بازگشت و به خانوادهء خود گفت مردى را ديدم كه گويا شاهزاده بود و توجّهى به خواسته‌هاى شما ندارد . ديگر بار به طلب او كس فرستاد تا او را حاضر كنند ، به او گفتند : پادشاه تو را مىطلبد . پسر گفت : مرا با پادشاه چكار است ؟ به او حاجتى ندارم و او چه مىداند كه من كيستم ؟ به اجبار او را به نزد پادشاه آوردند براى او تختى نهاد و او بر آن نشست و همسر و دخترش را نيز فراخواند و در پس پرده نشانيد . آنگاه به آن پسر گفت : تو را براى امر خيرى طلبيده‌ام ، مرا دخترى است كه عاشق تو شده ، مىخواهم او را به عقد تو درآورم و اگر فقيرى پروا مكن تو را بىنياز مىكنم و شريف و رفيع مىگردانم . پسر گفت : مرا به آنچه مىخوانى نيازى نيست ، اى پادشاه ! اگر خواهى مثلى برايت بيان كنم . پادشاه گفت : بگو .\r\n","description":"","footnote":"","page_name":" 519 ","page_number":519},
  {"content":"\r\nجوان گفت : روايت كرده‌اند كه پادشاهى بود و پسرى داشت و آن پسر دوستانى براى خود برگزيده بود ، روزى آن دوستان طعامى مهيّا كرده و پسر پادشاه را دعوت كردند تا به خارج شهر روند ، رفتند و به ميگسارى مشغول شدند تا آنكه همه مست شدند و افتادند ، نيمه‌هاى شب شاهزاده از خواب بيدار شد و به ياد خانوادهء خود افتاد به قصد منزل بيرون آمد و كسى از دوستانش را بيدار نكرد و مستانه به راه افتاد ، در مسير راه گذارش به قبرستانى افتاد و در عالم مستى گمان كرد كه مدخل خانهء اوست ، داخل شد ، بوى مردگان به مشام مىرسيد و او پنداشت روائح طيّبه است ، به يك مشت استخوان مردگان برخورد و گمان كرد بستر آسايش اوست ، و به جسدى كه به تازگى مرده بود رسيد و پنداشت معشوقهء اوست ، دست در گردن آن جسد انداخت و تمام شب آن را مىبوسيد و با آن عشقبازى مىكرد ، چون صبح شد و به هوش آمد ديد دست در گردن مرده‌اى متعفّن كرده و جامه‌هاى خود را به انواع كثافات آلوده كرده است ، نظرى به قبرستان و مردگان افكند و به هراس افتاد از آنجا بيرون آمد و در نهايت شرمندگى و انفعال و دور از چشم مردم خود را به دروازهء شهر رسانيد و ديد باز است . داخل شد و به نزد خانوادهء خود رفت و از اينكه كسى او را نديده\r\n","description":"","footnote":"","page_name":" 520 ","page_number":520},
  {"content":"\r\nاست مسرور بود ، آن لباسها را از تن به درآورد و شستشويى كرد و لباسهاى پاكيزه پوشيد و خود را معطَّر ساخت .\r\nاى پادشاه ! خدا عمر تو را طولانى كند ، آيا مىپندارى چنين شخصى ديگر بار و به اختيار خود به آن قبرستان برود و چنان كند ؟ گفت : نه . جوان گفت : آن منم ! پادشاه به همسر و دخترش رو كرد و گفت : آيا نگفتم كه اين جوان به آنچه شما مىخواهيد رغبتى ندارد ؟ مادر دختر گفت : اوصاف و كمالات دختر مرا چنان كه بايد براى او بيان نفرمودى ! اگر رخصت فرمايى من بيرون آيم و با وى سخن گويم . پادشاه به آن پسر گفت : زن من مىخواهد به نزد تو آيد و با تو سخن گويد و تاكنون به حضور مردى نيامده و با هيچ مردى سخن نگفته است . پسر گفت : اگر دوست دارد بيايد . زن بيرون آمد و در مقابل او نشست و گفت : از اين معامله ابا مكن ، حقّ تعالى خير فراوان و نعمت بىپايان به سوى تو فرستاده است و ردّ چنين نعمتى سزاوار نيست ، بيا تا دختر خود را به عقد تو درآورم اگر بدانى كه پروردگار چه بهره‌اى از حسن و جمال و رعنايى به او كرامت فرموده است قدر اين نعمت را خواهى دانست و محسود عالميان خواهى شد . آن پسر به جانب پادشاه رو كرد و گفت : آيا براى اين حال مثلى بيان كنم ؟ گفت : بگو .\r\n","description":"","footnote":"","page_name":" 521 ","page_number":521},
  {"content":"\r\nگفت : جمعى از دزدان با يك ديگر اتفاق كردند كه به خزانهء پادشاه دستبرد زنند و از زير ديوار خزانه نقبى زدند و داخل شدند و كالاهايى ديدند كه هرگز نديده بودند و در ميان آنها سبويى از طلا بود كه مهرى از طلا بر آن زده بودند .\r\nگفتند : از اين سبو بهتر چيزى نيست آن را از طلا ساخته‌اند و مهرى از طلا بر آن نهاده‌اند و آنچه در آن است البتّه از اين هم برتر است . آن را برداشتند و بردند و به نيستانى درآمدند و همگى همراه بودند كه مبادا بعضى خيانت كنند ، چون در آن سبو را گشودند ، چند افعى زهرآگين در آن بود از جا جستند و آنها را كشتند .\r\nاى پادشاه خدا عمر تو را طولانى كند ، آيا مىپندارى كسى باشد كه احوال آن جماعت را شنيده باشد و حال آن را سبو را بداند و دستش را درون آن سبو و در دهان آن افعىها برد ؟ گفت : نه گفت : آن منم ، آنگاه دختر به پدرش گفت :\r\nمرا رخصت ده كه خود بيرون آيم و با وى سخن گويم كه اگر حسن و جمال و تركيب و زيبايى خداداد مرا ببيند بىاختيار خواستگارى مرا قبول خواهد كرد .\r\nپادشاه به آن پسر گفت : دخترم مىخواهد به حضور تو آيد و بىحجاب با تو سخن گويد و تاكنون به حضور مردى نيامده و با هيچ اجنبى سخن نگفته است ، گفت : اگر خواهد بيايد و دختر با نهايت حسن و جمال و غنج و دلال از پرده بيرون\r\n","description":"","footnote":"","page_name":" 522 ","page_number":522},
  {"content":"\r\nخراميد سلام كرد و گفت : آيا هرگز دخترى به مانند من در تندرستى و زيبايى و كمال و نيكويى ديده‌اى ؟ من تو را دوست دارم و عاشقت هستم . آن پسر به جانب پادشاه روى كرد و گفت : آيا براى اين حال مثلى بيان كنم ؟ گفت : بگو .\r\nگفت : روايت كرده‌اند كه پادشاهى دو پسر داشت و يكى از آن دو توسّط پادشاهى ديگر اسير شد و فرمان داد او را در سرايى حبس كردند و گفت هر گاه كسى بر آن سرا گذر كرد سنگى بر آن اسير زند و آن پسر در اين حال مدّتى در حبس بود تا آنكه برادر آن پسر به پدر گفت : اگر رخصت فرمايى به جانب برادر خود بروم شايد بتوانم بجاى او فديه‌اى دهم و يا با حيله‌اى او را خلاصى بخشم .\r\nپادشاه گفت : برو و آنچه از اموال و امتعه و اسبان خواهى با خود بردار و زاد و راحله همراه او كرد و خوانندگان و نوحه‌گران به همراه وى روان شدند و چون به نزديكى شهر آن پادشاه رسيد پادشاه را از قدوم او آگاه كردند و او به مردم شهر فرمان داد كه از او استقبال كنند و در بيرون شهر منزلى مناسب براى وى معيّن كرد . آن پسر در آن منزل فرود آمد و كالاهاى خود را گشود و به غلامان خود دستور داد كه با مردم خريد و فروش كنند و در معامله با آنها مساهله و مسامحه\r\n","description":"","footnote":"","page_name":" 523 ","page_number":523},
  {"content":"\r\nكنند و كالاها را هم به قيمت ارزان بفروشند و آنان نيز چنين كردند و چون ديد كه مردم سرگرم خريد و فروشاند ايشان را غافل ساخته و به تنهائى به شهر درآمد و از جايگاه حبس برادر آگاه بود خود را به آنجا رسانيد و سنگريزه‌اى برداشت و به آنجا پرتاب كرد تا از وجود برادر در آنجا اطمينان حاصل كند .\r\nچون سنگريزه به برادر اصابت كرد فرياد برآورد و گفت : مرا كشتى ، نگهبانان به هراس آمده و به سراغ او آمدند و پرسيدند چرا فرياد كشيدى ؟ در اين مدّت تو را عذابها و آزارها كرديم و مردم بر تو سنگهاى گران انداختند ، جزع نكردى و فريادى نكشيدى ، اكنون از سنگ ريزهء اين مرد چرا به فرياد آمدى ؟ گفت :\r\nمردم مرا نمىشناختند امّا اين مرد مرا مىشناسد . برادر به سر منزل و بر سر بنهء خود بازگشت و به مردم گفت : فردا صبح زود بياييد تا پارچه‌ها و كالاهايى را براى شما بيرون بياورم كه هرگز مانند آن را نديده باشيد ، آن روز برگشتند و فردا صبح همگى آمدند دستور داد پارچه‌ها را گشودند و خوانندگان و نوحه‌گران و اصحاب لهو و لعب را فرمود كه هر يك به شيوهء خود مردم را سرگرم كند و مردم سرگرم شدند آنگاه به نزد برادر آمد و زنجيرهاى او را پاره كرد و گفت غم مخور كه تو را مداوا مىكنم و او را برگرفت و از شهر بيرون آورد و بر جراحتهاى او\r\n","description":"","footnote":"","page_name":" 524 ","page_number":524},
  {"content":"\r\nمرهم نهاد چون اندكى آسوده شد و قدرت حركت بهم رسانيد او را بر سر راه گذاشت و گفت از اين راه برو كه به دريا مىرسى و كشتى مهيّا كرده‌ام بر آن كشتى بنشين كه تو را به وطن مىبرد چون اندكى راه رفت از بخت بد به چاهى درافتاد كه در آن اژدهايى عظيم بود و در آن چاه درختى روئيده بود چون به آن درخت نظر افكند ديد بر آن درخت دوازده غول مأوا كرده‌اند و در زير درخت دوازده شمشير برهنهء برّان نهاده‌اند پس سعى بسيار كرد و به انواع حيله‌ها از آن درخت بالا رفت و خود را از شاخه‌اى به شاخه‌اى ديگر رسانيد و به صد افسون از آن مهلكه خلاصى يافت و خود را به دهانهء چاه رسانيد و از آنجا به ساحل دريا آمد و ديد كشتى آمادهء حركت است در آن نشست و به جانب وطن رهسپار گرديد .\r\nاى پادشاه ! خدا عمر تو را طولانى گرداند . آيا مىپندارى چنين كسى دوباره به آن چاه مخوف باز گردد ؟ گفت : نه . گفت : آن منم ، و از ازدواج با آن جوان مأيوس شدند و آن جوانى كه به همراهى هم از شهر فرار كرده بودند پيش آمد و آهسته به شاهزاده گفت : مرا به ياد آنان بياور و او را به عقد من در آور .\r\nشاهزاده به پادشاه گفت : اين جوان مىگويد : اگر پادشاه مصلحت مىداند اين سايهء مرحمت را بر سر من افكند و دختر خود را به عقد من درآورد . گفت : چنين\r\n","description":"","footnote":"","page_name":" 525 ","page_number":525},
  {"content":"\r\nنمىكنم . گفت در اين باب مثلى بيان كنم ؟ پادشاه گفت : بگو .\r\nگفت : مردى رفيق جمعى شده بود و همگى به كشتى نشستند و چندين شبانه روز طىّ مسير كردند آنگاه در نزديكى جزيره‌اى كه غولان در آنجا ساكن بودند كشتى آنها شكست و رفيقان آن مرد همگى غرق شدند و امواج دريا تنها آن مرد را سالم به جزيره افكند . آن غولان در جزيره دريا را نظاره مىكردند و آن مرد به نزد ماده غولى آمد و عاشق او شد و با او نكاح كرد تا آنكه شب گذشت و چون صبح شد آن ماده غول مرد را كشت و اعضاى او را ميان ياران خود قسمت كرد و بعد از مدّتى كه از اين واقعه گذشت شخص ديگرى به آن جزيره درآمد و دختر شاه غولان عاشق او شد و او را برد تا با او نكاح كند ، ولى چون آن مرد از واقعهء مرد سابق خبر داشت تا صبح از ترس نخوابيد و هنگام صبح كه آن غول به خواب رفت گريخت و خود را به ساحل رسانيد اتّفاق را كشتى در نزديكى ساحل بود ، اهل كشتى را ندا كرد و به آنها استغاثه نمود و ايشان بر او ترحّم آوردند و او را سوار كشتى كردند و با خود بردند و به اهلش رسانيدند .\r\nبامدادان غولان ديگر به سوى آن غول آمدند و پرسيدند : آن مردى كه با او شب را به روز آوردى چه شد ؟ گفت : از نزد من گريخت . غولان تكذيب وى كردند و گفتند : او را به تنهايى خورده‌اى و به ما حصّه‌اى نداده‌اى ، اگر او را حاضر نكنى\r\n","description":"","footnote":"","page_name":" 526 ","page_number":526},
  {"content":"\r\nتو را مىكشيم .\r\nآن غول به ناچار سفر كرد تا به خانهء آن مرد درآمد و به نزد او نشست و گفت : اين سفر بر تو چگونه گذشت ؟ گفت : بلاى عظيمى در اين سفر پيش آمد و حقّ تعالى به فضل خود مرا از آن نجات داد و قصّهء غولان را براى او باز گفت . آن غول گفت : اكنون از آن بلا خلاصى يافته‌اى ؟ گفت : آرى ، گفت :\r\nمن همان غولم كه دوش نزد من بودى و اكنون آمده‌ام تا تو را ببرم . آن مرد شروع به تضرّع و استغاثه كرد و او را سوگند داد كه از كشتن من بگذر و من به عوض خود تو را به كسى دلالت مىكنم كه از من بهتر باشد . آن غول بر او ترحّم كرد و التماسش را پذيرفت و رفتند تا به پادشاه وارد شدند . غول گفت : اى پادشاه سخن مرا بشنو و ميان من و اين مرد حكم كن . من زن اين مرد هستم و او را بسيار دوست دارم ولى او از من كراهت دارد و از صحبت من بيزار است . اى پادشاه ! موافق حقّ ميان من و او حكم كن . چون پادشاه آن زن را در نهايت حسن و جمال مشاهده كرد او را پسنديد و شيفتهء او شد و آن را به خلوت طلبيد و گفت : اگر تو اين زن را نمىخواهى او را به من واگذار كه من شيفته و عاشق وى شده‌ام . گفت : هر گاه پادشاه را ميل مصاحبت او هست ، من دست از او بر مىدارم و الحقّ لياقت مصاحبت پادشاه را دارد و چنين زنى مناسب شاهان است و امثال ما فقيران قابل او نيستيم . پادشاه او را به خانه برد و با او بيتوته كرد و چون سحرگاه پادشاه به خواب رفت آن غول وى را پاره پاره كرد و گوشت او\r\n","description":"","footnote":"","page_name":" 527 ","page_number":527},
  {"content":"\r\nرا به جزيره برد و ميان ياران خود قسمت كرد .\r\nاى پادشاه ! آيا كسى را مىشناسى كه آن غول را بشناسد و باز همراهى وى كند ؟ گفت : نه . و چون آن پسر اين سخن را از شاهزاده شنيد گفت : من نيز اين دختر را نمىخواهم و از تو مفارقت نمىكنم .\r\nآنگاه هر دو از نزد پادشاه خارج شدند و پيوسته حق تعالى را مىپرستيدند و در اطراف زمين سياحت مىكردند و از احوال جهان عبرت مىگرفتند و خداى تعالى به واسطهء آن دو جمعيّت بسيار را هدايت كرد و شأن آن شاهزاده و آوازهء او در آفاق منتشر شد و به فكر پدر خود افتاد و گفت : رسولى به نزد او بفرستم شايد او را از گمراهى برهانم و رسولى به نزد او فرستاد و به او گفت : فرزندت به تو سلام مىرساند و اخبار او را باز گفت . پادشاه و خانواده‌اش به نزد او آمدند و او نيز ايشان را از گمراهى رهانيد .\r\nسپس بلوهر به منزل خود بازگشت و چند روزى ديگر به نزد او آمد و شد مىكرد تا آنكه دانست ابواب هدايت را بر وى گشوده و او را به راه صواب دلالت كرده است آنگاه با او وداع كرده و از آن ديار بيرون رفت و بوذاسف حزين و غمگين باقى ماند و زمانى گذشت تا آنكه هنگام آن فرا رسيد كه به جانب اهل دين و عبادت رود و عامّهء خلايق را هدايت كند ، حق تعالى ملكى از ملائكه\r\n","description":"","footnote":"","page_name":" 528 ","page_number":528},
  {"content":"\r\nرا به سوى وى ارسال كرد و در خلوت بر وى ظاهر شد ، نزد او ايستاد و گفت :\r\nخير و سلامتى بر تو باد ! تو در ميان بهائم و حيوانات گرفتارشده‌اى كه همگى به فسق و ظلم و جهالت گرفتارند . از جانب حقّ با تحيّت به نزد تو آمده‌ام و پروردگار خلايق مرا به نزد تو فرستاده است تا تو را بشارت دهم و امورى چند از امور دنيا و آخرت را كه بر تو نهان است به تو بياموزم ، پس بشارت و مشورت مرا بپذير و از كلامم غافل مشو و لباس دنيا را از خود بيفكن و شهوات دنيا را رها كن و از ملك و سلطنت فانى دنيا كناره‌گيرى كن كه دوامى ندارد و عاقبت آن پشيمانى و حسرت است و ملك بىزوال و شادى هميشگى و آسايشى را كه هرگز متغيّر نشود طلب كن و راستگو و عدالت پيشه باش كه تو پيشواى مردمى و ايشان را به بهشت فرا مىخوانى .\r\nچون بوذاسف بشارت آن ملك را شنيد به سجده درافتاد و خداوند را شكرگزارى كرد و گفت : من مطيع پروردگار خويشم و از فرمودهء او در نگذرم پس اى ملك ! مرا به اوامر خود فرمان ده كه سپاسگزار توأم و شاكر آن كسى كه تو را به نزد من فرستاده است كه او به من رحمت و رأفت دارد و مرا بين دشمنان رها نكرده است و من به آنچه برايم آورده‌اى اهتمام مىورزم و در اجراى آن\r\n","description":"","footnote":"","page_name":" 529 ","page_number":529},
  {"content":"\r\nكوشش مىكنم .\r\nآن ملك گفت : من پس از چند روز به نزد تو بازمىگردم و تو را با خود خواهم برد ، براى آن آماده باش و از آن غفلت مكن . پس بوذاسف عزم رفتن كرد و همّتش را بر آن كار قرار داد و هيچ كس را خبردار نكرد ، تا آنكه هنگام رفتن فرا رسيد و در دل شب كه مردم در خواب بودند آن ملك آمد و گفت : برويم و آن را به تأخير ميفكن ، بوذاسف برخاست و چون سرّ خود را با كسى جز وزيرش نگفته بود او نيز همراه شد و هنگامى كه خواست بر مركب سوار شود يكى از حاكمان بلاد كه جوانى خوش سيما بود آمد و او را سجده كرد و گفت :\r\nاى شاهزاده ! كجا مىروى كه ما را در اين ايّام تنگى و سختى رخ داده است ، اى مصلح و حكيم كامل آيا ما و مملكت و بلاد خود را ترك مىكنى ؟ نزد ما بمان كه ما از هنگام ولادت تو تاكنون در رفاه و كرامت بوده‌ايم و آفت و بلايى به ما نرسيده است . بوذاسف او را ساكت كرد و گفت : تو در بلاد خود باش و همراهى اهل مملكت خود كن ، امّا من به آنجا خواهم رفت كه مرا مىفرستند و چنان مىكنم كه مرا بدان فرمان مىدهند و اگر تو نيز مرا مدد كنى از عمل من نصيبى خواهى داشت .\r\n","description":"","footnote":"","page_name":" 530 ","page_number":530},
  {"content":"\r\nآنگاه بر مركب سوار شد و آن مقدار كه خداوند مقرّر فرموده بود سواره رفت بعد از آن از مركب فرود آمد و وزيرش اسب او را مىكشيد و با صداى بلند مىگريست و به شاهزاده مىگفت : با چه رويى پدر و مادر تو را ديدار كنم و به ايشان چه بگويم و به چه عذابى مرا خواهند كشت و تو چگونه طاقت سختى و آزارى را خواهى داشت كه به آن عادت نكرده‌اى و چگونه وحشت تنهايى را تحمّل خواهى كرد در حالى كه حتّى يك روز تنها نبوده‌اى و پيكر تو چگونه تحمّل گرسنگى و تشنگى و خوابيدن بر زمين و خاك را خواهد داشت ؟ شاهزاده او را نيز ساكت كرد و تسلَّى داد و اسب و كمربند خود را به وى بخشيد . وزير به پاى شاهزاده افتاد و بر آن بوسه مىزد و مىگفت : اى آقاى من ! مرا در وراى خود تنها مگذار ، مرا نيز همراه خود ببر كه پس از تو براى من كرامتى نخواهد بود و اگر مرا همراه خود نبرى سر به بيابانها مىگذارم و در سرايى كه انسانى باشد پا نمىنهم . شاهزاده باز او را ساكت كرد و تسلَّى داد و گفت : دل برمدار كه من كس نزد پادشاه مىفرستم و به او سفارش مىكنم كه به تو اكرام و احسان كند .\r\nآنگاه شاهزاده جامهء پادشاهى را از تن بدر آورد و به وزيرش داد و گفت :\r\nلباس مرا در بركن و ياقوت گرانبهايى كه بر سر داشت به او داد و گفت : آن را\r\n","description":"","footnote":"","page_name":" 531 ","page_number":531},
  {"content":"\r\nبردار و به همراه اسبم روان شو و چون بر پادشاه وارد شدى او را سجده كن و اين ياقوت را به وى بده و سلام مرا به او و همگى بزرگان برسان و به آنها بگو :\r\nچون من در حال دنياى فانى و آخرت باقى متردّد شدم در باقى رغبت كردم و از فانى كناره گرفتم و چون اصل و حسب ملكوتى خود را دانستم و دوست و دشمن خود را شناختم و ميان يار و بيگانه تميز قائل شدم ، دشمنان و بيگانگان را ترك كردم و به اصل و حسب خود پيوستم . امّا پدرم چون اين ياقوت را ببيند خوشحال مىشود و چون جامه‌هاى مرا در بر تو ببيند به ياد من خواهد افتاد و محبّت مرا به تو خواهد دانست و اين معنى مانع از آن مىشود كه به تو آسيبى برساند .\r\nسپس وزير برگشت و بوذاسف به پيش مىرفت تا آنكه به فضاى پهناورى رسيد و سر بالا كرد و درخت بسيار بزرگى را ديد كه در كنار چشمه‌اى روئيده است درختى به زيبايى تمام كه شاخه‌ها و برگها و ميوه‌هاى شيرين فراوان داشت و پرندگان كثيرى بر شاخه‌هاى آن درخت نشسته بودند از ديدن آن مسرور و خوشحال شد و پيش رفت تا به آن رسيد و پيش خود آن را تعبير و تفسير مىكرد و مىگفت : آن درخت بشارت نبوّتى است كه به او رسيده است و آن\r\n","description":"","footnote":"","page_name":" 532 ","page_number":532},
  {"content":"\r\nچشمهء آب علم و حكمتى است كه آن را سيراب مىكند و آن پرندگان مردمانى هستند كه نزد من آيند و دين و حكمت بياموزند ، و در اين ميان كه او ايستاده بود و چنين تعبير و تشبيه مىكرد ، ناگاه چهار ملك را ديد كه پيشاروى او حركت مىكردند و او هم در پى ايشان روان شد و آنها او را برداشته و به آسمانها بردند و از علوم و معارف آن قدر به وى كرامت شد كه احوال نشئهء اولى كه عالم ارواح است و نشئهء وسطى كه عالم ابدان است و نشئهء اخرى كه عالم قيامت است همگى بر او ظاهر گرديد و احوال آينده نيز بر وى نمايان شد ، بعد از آن او را بر زمين آوردند و حقّ تعالى يكى از آن چهار ملك را مقرّر فرمود كه پيوسته همراه وى باشد و زمانى در آن بلاد درنگ كرد ، و بعدها به سرزمين سولابط كه سرزمين پدرش بود بازگشت . چون پادشاه خبر آمدن وى را شنيد با اشراف و امرا و اعيان مملكت به استقبال او بيرون آمد و او را گرامى داشتند و توقير و تعظيم فراوان كردند و جميع خويشان و دوستان و لشكريان و شهروندان به خدمت او آمدند و بر او سلام كردند و نزد او نشستند . او هم سخنان بسيارى گفت و مهربانيها كرد و گفت :\r\nسخنان مرا به گوش جان بشنويد و دلهاى خود را فارغ سازيد تا بر استماع سخنان حكمت ربّانى كه نور بخش جانهاست توفيق يابيد و به علم كه راهنماى راه\r\n","description":"","footnote":"","page_name":" 533 ","page_number":533},
  {"content":"\r\nنجات است اعتماد كنيد و عقولتان را بيدار كنيد و حقّ و باطل و گمراهى و هدايت را از يك ديگر بازشناسيد .\r\nو بدانيد آنچه من شما را به آن دعوت مىكنم دين حقّى است كه حقّ تعالى بر انبياء و رسولان در قرون گذشته فرو فرستاده است و خداوند در اين زمان به سبب رحمت و شفقت خود ما را به آن دين مخصوص گردانيده است و خلاصى از آتش جهنّم به واسطهء متابعت از آن حاصل مىشود و هيچ كس به ملكوت آسمانها نمىرسد و به آن داخل نمىگردد مگر آنكه ايمان بياورد و عمل خير انجام دهد ، پس در اين دو امر كوشش كنيد تا راحتى جاويد و حيات ابدى بيابيد و بايد كه ايمان شما از روى طمع به زندگانى دنيا يا اميد به ملك زمين و طلب مواهب دنيوى نباشد بلكه بايد در ملكوت آسمانها طمع كرد و اميد به خلاصى از دوزخ داشت و نجات از ضلالت و رسيدن به راحت و آسايش آخرت را خواستار شد ، زيرا كه پادشاهى و سلطنت در زمين زايل مىشود و لذّات آن منقطع مىگردد و كسى كه فريفتهء آن شود در هنگامى كه نزد جزا دهندهء روز جزا بايستد هلاك و مفتضح مىشود و مرگ قرين بدنهاى شماست و پيوسته در كمين شكار ارواح شما نشسته\r\n","description":"","footnote":"","page_name":" 534 ","page_number":534},
  {"content":"\r\nاست تا آن را به همراه اجساد به خاك مذلَّت افكند .\r\nو بدانيد همچنان كه پرنده براى ادامهء حيات از امروز به فردا بايد از قوّهء بينايى و بالها و پاهاى خود استفاده كند آدمى براى حيات ابدى و نجات واقعى بايد از ايمان و عمل صالح و كارهاى نيك و تمام استفاده كند پس اى پادشاه و اى اشراف در آنچه كه مىشنويد تفكَّر كنيد و آن را بفهميد و عبرت بگيريد و تا كشتى حاضر است از دريا عبور كنيد و تا راهنما و مركب و توشه هست از بيابان عبور نمائيد و مادام كه چراغ روشن است راه را طى كنيد و به معاونت اهل دين گنجهاى خير را بيندوزيد و با ايشان در اجراى خير و عمل صالح مشاركت كنيد و پيروان خود را اصلاح كنيد و يار آنها باشيد و آنها را به كار خير واداريد تا با شما به ملكوت نور درآيند و نور را بپذيريد و از فرائض خود مراقبت كنيد و مبادا به آرزوهاى دنيوى اعتماد كنيد و از شراب خمر و زناكارى و هر عمل زشت و نكوهيدهء ديگر كه كشندهء روح و تن است بپرهيزيد و از حميّت و غضب و دشمنى و سخن چينى و هر چه كه براى خود بد مىشماريد بر كنار باشيد و پاكدل و درست نيّت باشيد تا چون شما را اجل فرا رسد در راه راست باشيد .\r\n","description":"","footnote":"","page_name":" 535 ","page_number":535},
  {"content":"\r\nسپس از شهر سولابط نقل مكان كرد و به ساير بلاد رفت و شهرهاى كثيرى را درنورديد تا آنكه به سرزمينى رسيد كه آن را كشمير مىگفتند و در آن شهر مقام كرد و دلهاى مردهء اهل آن را زنده نمود و در آنجا درنگ كرد تا مرگش فرا رسيد و تن را رها و به عالم نور صعود كرد و پيش از مرگش يكى از شاگردانش را كه ايابد مىناميدند و پيوسته در خدمت و ملازمت وى بود فراخواند . او مردى كامل در امور بود و به او وصيّت كرد و گفت : پرواز من از اين عالم خاك نزديك شده است ، شما فرائض الهى را محافظت كنيد و از حق به باطل متمايل نشويد و زهد و عبادت را پيشه سازيد . سپس دستور داد ايابد براى او مكانى بسازد و پاهاى خود را دراز كرد ، سر به جانب مغرب و پاها به جانب مشرق نهاد و جان به جان آفرين تسليم كرد .\r\n\r\n[ گفتار مؤلف در بارهء غيبت 
  ]\r\n( ) شيخ صدوق رضى الله عنه مصنّف اين كتاب گويد : اين حديث و احاديث مشابه آن كه در باب اخبار معمّرون و غير آنها رسيده است مورد اعتماد و اتّكاء من در امر غيبت و وقوع آن نيست ، زيرا امر غيبت در نزد من با احاديث صحيحى كه از ناحيهء پيامبر اكرم صلَّى الله عليه و آله و سلَّم و ائمّهء اطهار عليهم السّلام وارد شده به اثبات رسيده است و اصل اسلام و شرايع و احكامش هم به امثال همان اخبار ثابت شده است ، ولى\r\n","description":"","footnote":"","page_name":" 536 ","page_number":536},
  {"content":"\r\nمن ملاحظه مىكنم كه امر غيبت براى بسيارى از پيامبران و رسولان - صلوات الله عليهم - و حجّتهاى الهى پس از ايشان و پادشاهان صالحى كه از جانب خداى تعالى بوده‌اند واقع شده است و هيچ يك از مخالفين ما منكر آنها نشده است در حالى كه در طرق روايت ، جميع اين روايات در مقام مقايسه با روايات كثيره و صحيحه‌اى كه از ناحيهء پيامبر و ائمّه صلوات الله عليهم در امر قائم و دوازدهمين از ائمّه عليهم السّلام وارد شده است از اعتبار كمترى برخوردار است ، روايات صحيحه و صريحه‌اى كه مىگويد : غيبت او به طول مىانجامد تا به غايتى كه دلها سخت شود و از ظهورش نوميد گردند ، آنگاه خداوند او را ظاهر سازد و زمين به نور جمالش روشن گردد و ظلم و جور با عدالت او نابود شود .\r\nپس تكذيب آن و اقرار به نظائرش چه معنايى مىتواند داشته باشد ؟ جز آنكه بگوئيم آنها مىخواهند نور خدا را خاموش و دين او را باطل كنند ، امّا خداوند نور خود را تمام و كلمه‌اش را بلند مىگرداند و حق را محقق و باطل را نابود مىسازد گرچه مخالفان مكذّب وعده‌هاى الهى را خوش نيايد ، وعده‌هايى كه در بارهء صالحين بر زبان خير النبيّين و ائمّهء طاهرين صلوات الله عليهم جارى شده است .\r\nمقصود ديگر من از ذكر اين اخبار و امثال آن در كتاب اين است كه جميع\r\n","description":"","footnote":"","page_name":" 537 ","page_number":537},
  {"content":"\r\nاهل وفاق و خلاف به مطالعه اين گونه اخبار و داستانها رغبت دارند و چون آن اخبار را در اين كتاب بخوانند به خواندن ساير فصول آن نيز مشتاق مىشوند كه مطالعه‌كنندگان كتاب از سه گروه زير خارج نيستند : منكران ، شكّكنندگان و معترفان . آنكه مقرّ و معترف به وجود امام عليه السّلام است اين اخبار موجب ازدياد بصيرتش مىشود و آنكه منكر است با او اتمام حجّتى مىگردد و آن كه شككننده است در مقام تحقيق از احوال امام غائب و غيبت او برمىآيد و اميد است كه به حق هدايت شود ، زيرا تحقيق در امور صحيح موجب تأكيد و وضوح بيشتر آن مىشود ، مانند طلا كه هر چه بيشتر آن را در بوته بگذارند خالصتر و بهتر مىشود .\r\nو خداى تعالى اسم اعظم خود را در اوايل سوره‌هاى قرآن نهان ساخته است اسم اعظمى كه چون خدا را بدان بخوانند اجابت كند و چون به واسطهء آن درخواست كنند اعطا فرمايد .\r\nخداى تعالى فرموده است : « الم » و « المر » و « الر » و « المص » و « كهيعص » و « حمعسق » و « طسم » و « طس » و « يس » و مشابه آنها ، و براى آن دو دليل وجود\r\n","description":"","footnote":"","page_name":" 538 ","page_number":538},
  {"content":"\r\nدارد .\r\nدليل اوّل آنكه كفّار و مشركين نمىتوانستند ذكر الله را ببينند و ذكر الله عبارت از پيامبر اكرم صلَّى الله عليه و آله و سلَّم است به دليل سخن خداى تعالى كه فرمود : * ( أَنْزَلَ الله إِلَيْكُمْ ذِكْراً رَسُولًا ) * ( 1 ) كه « رسولا » بدل از « ذكرا » آمده است ، و همچنين نمىتوانستند قرآن كريم را بشنوند و خداى تعالى در اوايل چند سوره اسم اعظم خود را با حروف جدا جدا آورده است ، همان حروفى كه زبان و كلام ايشان از آنها ساخته شده است ، امّا عادت آنها چنين نبود كه آنها را جدا جدا ذكر كنند و چون آن حروف مقطوعه را شنيدند تعجّب كردند و از سر شگفتى گفتند ما بعد آن را بشنويم كه چيست و به ما بعد آن نيز گوش فرا دادند و بر منكرين اتمام حجّت شد و بصيرت مقرّ و معترف افزون گرديد و شكّكنندگانى كه همّتشان تحقيق در شكوك است توقّف كردند تا شايد به حقيقت دسترسى پيدا كنند كه در تحقيق امكان وصول به حقيقت وجود دارد .\r\nدليل ديگرى كه در انزال حروف مقطوعه در اوايل بعضى از سور قرآن وجود دارد آن است كه خداوند اسرارى در آنها قرار داده است و خاندان عصمت و طهارت را به معرفت آن اسرار اختصاص داده است تا به وسيلهء آن اقامهء دلايل و اظهار معجزات كنند و اگر خداى تعالى آن اسرار را به همهء مردم\r\n\r\n","description":"","footnote":"\r\n( 1 ) - الطلاق : 11 - 12 .\r\n","page_name":" 539 ","page_number":539},
  {"content":"\r\nمىآموخت حكمت و تدبيرى در آن نبود و بسا شخص غير معصوم آن اسرار را كه اسم اعظم الهى نيز در آن است مىدانست و به وسيلهء آن به پيامبر مرسل و يا مؤمن آزموده نفرين مىكرد و بر خدا روا نبود كه با وجود آيات * ( إِنَّ الله لا يُخْلِفُ الْمِيعادَ ) * خلف وعده كند و او را اجابت ننمايد و ممكن است خداوند بعضى از افراد عادى را به پاره‌اى از اين اسرار آگاه كند و آنها نيز از حدّ الهى درگذرند و خداى تعالى آن اسرار را از ايشان بازستاند تا به اين وسيله براى خلايق عبرتى حاصل شود . مثلا بلعم باعور آنگاه كه خواست بر موسى كليم الله عليه السّلام نفرين كند خداوند اسرار اسم اعظم را از خاطرش برد و او را از آن بىبهره ساخت چنان كه فرموده است : * ( وَاتْلُ عَلَيْهِمْ نَبَأَ الَّذِي آتَيْناه آياتِنا فَانْسَلَخَ مِنْها فَأَتْبَعَه الشَّيْطانُ فَكانَ مِنَ الْغاوِينَ ) * . ( 1 ) و خداى تعالى چنين كرده است تا مردمان بدانند كه او فضيلت را به اهلش اختصاص داده از آن رو كه آنها را لايق و مستحق آن دانسته است و اگر آن را به ديگران مىآموخت همان خطاى بلعم از آنها سر مىزد .\r\nو همچنان كه روا باشد خداى تعالى اسم اعظم خود را در حروف مقطوعهء كتابش كه كلام و حجّتش مىباشد نهان سازد ، همچنين روا باشد كه حجّت خود را در ميان مردم از مؤمنين و غير مؤمنين نهان سازد زيرا خداى تعالى مىداند كه\r\n\r\n","description":"","footnote":"\r\n( 1 ) - الاعراف : 175 .\r\n","page_name":" 540 ","page_number":540},
  {"content":"\r\nاگر او را ظاهر سازد بيشتر مردم از حدود الهى در بارهء او تعدّى مىكنند و از اين رو مستوجب هلاكت خواهند بود و اگر ايشان را هلاك كند روا نبود چون ممكن است در اصلاب آنها مؤمنان باشند و اگر آنها را هلاك نكند روا نبود چون تعدّى به حدود الهى در بارهء امام كرده‌اند . از اين رو وقوع غيبت در چنين حالى واجب است و چنان كه در اصلاب آنها مؤمنى نباشد خداى تعالى او را ظاهر مىكند و دشمنانش را بر زمين فرو مىبرد و نابود مىسازد . آيا نمىبينى اگر زنى شوهردار زنا كند و باردار باشد سنگسار نمىشود تا آنكه وضع حمل كند و دو سال تمام نوزاد را شير دهد مگر آنكه كسى متكفّل شير دادن او شود ؟ همچنين است كسى كه واجب القتل باشد و در صلب او مؤمنى باشد ، كشته نمىشود تا آن مؤمن از صلب او جدا شود و كسى آن را نمىداند مگر آنكه از جانب علَّام الغيوب حجّت باشد و از اين رو است كه حدود الهى را جز امام اقامه نمىكند و به همين علَّت بود كه امير المؤمنين عليه السّلام جهاد با اهل خلاف را پس از رسول خدا به مدّت بيست و پنج سال ترك فرمود .\r\nراوى گويد : به امام صادق عليه السّلام گفتم : چرا امير المؤمنين عليه السّلام در ابتدا با\r\n","description":"","footnote":"","page_name":" 541 ","page_number":541},
  {"content":"\r\nمخالفين خود نجنگيد ؟ فرمود : به دليل آيه‌اى كه در قرآن كريم است : اگر جدا مىشدند كافران را به سختى عذاب مىكرديم . ( 1 ) گويد : گفتم : مقصود از جدا شدن ايشان چيست ؟ فرمود جدا شدن ودايع مؤمنى كه در اصلاب قوم كافر وجود دارد .\r\nقائم عليه السّلام نيز چنين است ، او ظهور نمىكند تا آنكه ودايع خداى تعالى خارج شود و چون خارج شد بر دشمنان آشكار خداى تعالى چيره مىشود و آنها را نابود مىسازد .\r\nابراهيم كرخى گويد : مردى به امام صادق عليه السّلام گفت : اصلحك الله ! آيا علىّ عليه السّلام در دين خداى تعالى نيرومند نبود ؟ فرمود : آرى نيرومند بود . گفت :\r\nپس چرا آن قوم بر او غلبه كردند و چرا آنها را دفع نفرمود و مانع كارهاى ايشان نشد ؟ فرمود : آيه‌اى در كتاب خداى تعالى او را بازداشت ، گويد : گفتم : آن كدام آيه است ؟ فرمود : اين سخن خداى تعالى : * ( لَوْ تَزَيَّلُوا لَعَذَّبْنَا الَّذِينَ كَفَرُوا مِنْهُمْ عَذاباً أَلِيماً ) * . زيرا براى خداى تعالى ودايع مؤمنى در اصلاب قوم كافر و منافق\r\n\r\n","description":"","footnote":"\r\n( 1 ) - الفتح : 26 .\r\n","page_name":" 542 ","page_number":542},
  {"content":"\r\nوجود دارد و على عليه السّلام پدران را نمىكشت تا آنكه آن ودايع خارج شوند و چون آن ودايع خارج شدند بر آنها غلبه فرمود و با ايشان كارزار كرد ، و قائم ما اهل البيت نيز چنين است ظهور نمىكند تا آنكه ودايع خداى تعالى ظاهر شود و چون آنها ظاهر شدند بر آنان كه بايست غلبه مىكند و آنان را نابود مىسازد .\r\nمنصور بن حازم از امام صادق عليه السّلام در تفسير اين آيه كه * ( لَوْ تَزَيَّلُوا لَعَذَّبْنَا الَّذِينَ كَفَرُوا مِنْهُمْ عَذاباً أَلِيماً ) * ، فرمود : اگر خداوند كافران را از اصلاب مؤمنان و مؤمنان را از اصلاب كافران خارج مىكرد ، هر آينه كافران را عذاب مىنمود .\r\n\r\n[ ادامهء حديث شدّاد 
  ] تتمّهء باب معمّرون\r\nمكى بن احمد گويد : از اسحاق بن ابراهيم طرسوسى كه نود و هفت سال از عمرش گذشته بود بر در سراى يحيى بن منصور شنيدم كه مىگفت : سربانك پادشاه هندوستان را در شهرى كه قنوج ناميده مىشد ديدار كردم و از او پرسيدم\r\n","description":"","footnote":"","page_name":" 543 ","page_number":543},
  {"content":"\r\nكه چند سال عمر كرده‌اى ؟ گفت : نهصد و بيست و پنج سال و او مسلمان بود و مىگفت پيامبر صلَّى الله عليه و آله و سلَّم ده تن از اصحابش را به نزد او فرستاده است كه از جملهء آنها حذيفة بن يمان و عمرو بن عاص و اسامة بن زيد و ابو موسى اشعرىّ و صهيب رومى و سفينه و ديگران بودند و آنها او را به دين اسلام فراخوانده‌اند و او نيز اجابت كرده و مسلمان شده و نامهء پيامبر صلَّى الله عليه و آله و سلَّم را بوسيده است . گفتم : با اين ضعف چگونه نماز مىخوانى ؟ گفت : خداى تعالى فرموده است : * ( الَّذِينَ يَذْكُرُونَ الله قِياماً وَقُعُوداً وَعَلى جُنُوبِهِمْ ) * . گفتم : طعام تو چيست ؟ گفت : آبگوشت و سبزى تره . گفتم : آيا چيزى از تو خارج مىشود ؟ گفت : آرى هفته‌اى يك بار آن هم به مقدار كم . گويد از دندانهاى او پرسش كردم ، گفت : بيست مرتبه روئيده است و در اصطبل او حيوانى بزرگتر از فيل ديدم كه به آن زند فيل مىگفتند . گفتم : با اين چه مىكنى ؟ گفت : با آن جامهء خادمان را به رختشوى خانه مىبرند و بزرگى مملكت او به قدرى است كه طى كردن آن چهار سال به طول مىانجامد و درازى پايتخت او پنجاه فرسخ است و هر دروازهء آن شهر را يك صد و بيست هزار نگهبان پاسدارى مىكند و چون دشمنان به يكى از دروازه‌ها حمله كنند آن\r\n","description":"","footnote":"","page_name":" 544 ","page_number":544},
  {"content":"\r\nنگهبانان به تنهايى به مقابله برمىخيزند و از غير او استعانت نمىكنند و كاخ پادشاه در وسط اين شهر است ، و شنيدم كه مىگفت : به مملكت مغرب وارد شدم و به صحراى رمل كه به آن رمل عالج گويند رسيدم و به ميان قوم موسى عليه السّلام درآمدم و ديدم كه پشت بام خانه‌هايشان برابر بود و انبار غلَّات آنها در خارج قريه بود و قوت مورد نياز خود را از آنجا بر مىگرفتند و باقى را در آن ذخيره مىكردند و قبور آنها در خانه‌هايشان بود و در باغهايى كه از شهر دو فرسخ فاصله داشت و در ميان آنها پيرمرد و پيرزنى نبود و هيچ نوع بيمارى در ميان آنها مشاهده نكردم بيمار نمىشدند تا آنكه بميرند . و بازارهايى داشتند كه اگر شخصى مىخواست از آن خريد كند خود به آنجا مىرفت و براى خود كالا را به ترازو مىنهاد و هر چه كه مىخواست برمىداشت و فروشنده هم حاضر نبود و چون قصد نماز مىكردند به مصلَّا حاضر مىشدند و نماز مىگزاردند و بازمىگشتند و سرقت و خيانت و خصومت در ميان آنها نبود و هيچ كلام ناخوشايندى در ميانشان وجود نداشت و ياد خدا و نماز و مرگ در بين آنها شايع بود .\r\nمصنّف اين كتاب - رحمه الله - فرمايد :\r\nهنگامى كه مخالفين ما اين حال را براى سربانك پادشاه هند روا مىدانند سزاوار نيست كه مانند آن را در طول عمر براى حجّت خدا محال بدانند ، و لا حول و لا قوّة إلَّا با لله .\r\n","description":"","footnote":"","page_name":" 545 ","page_number":545},
  {"content":"\r\n\r\nباب 55 ثواب انتظار فرج\r\n1 - علاء بن سيابه از امام صادق عليه السّلام روايت كند كه فرمود : هر كس از شما به اعتقاد به اين امر بميرد در حالى كه منتظر آن باشد ، مانند كسى است كه در خيمهء قائم عليه السّلام باشد .\r\n2 - عبد الحميد واسطى گويد به امام باقر عليه السّلام گفتم : أصلحك الله ما بازارهاى خود را به خاطر انتظار اين امر رها ساختيم . فرمود : اى عبد الحميد آيا كسى را ديده‌اى كه خودش را به خاطر خداى تعالى حبس كند و خداوند براى او گشايشى قرار ندهد ؟ آرى به خدا سوگند خداوند براى او گشايش قرار مىدهد ، خدا رحمت كند كسى را كه خود را وقف ما سازد ، خدا رحمت كند كسى را كه امر ما را احيا كند ، گويد گفتم : اگر پيش از آنكه قائم را ببينم بميرم چه خواهد شد ؟\r\n","description":"","footnote":"","page_name":" 546 ","page_number":546},
  {"content":"\r\nفرمود : اگر كسى از شما بگويد : اگر قائم آل محمد را درك كنم او را نصرت خواهم كرد او مانند كسى است كه پيشاروى او شمشير مىزند ، نه بلكه مانند كسى است كه همراه او شهيد شود .\r\n3 - از ائمّه اطهار عليهم السّلام از رسول خدا صلَّى الله عليه و آله و سلَّم روايت كرده‌اند كه فرمود : افضل اعمال امّت من انتظار فرج از ناحيه خداى تعالى است .\r\n4 - محمّد بن فضيل گويد از امام رضا عليه السّلام از فرج پرسش كردم ، گفت : خداى تعالى مىفرمايد : منتظر باشيد كه من نيز با شما از منتظرانم .\r\n5 - بزنطى از امام رضا عليه السّلام روايت كند كه فرمود : صبر و انتظار فرج چه نيكوست ، آيا سخن خداى تعالى را نشنيدى كه فرمود : چشم به راه باشيد كه من نيز با شما چشم براهم و فرمود : منتظر باشيد كه من نيز با شما از منتظرانم . پس بر شما باد كه صبر كنيد كه فرج پس از يأس مىآيد و پيشينيان شما از شما صابرتر بودند .\r\n","description":"","footnote":"","page_name":" 547 ","page_number":547},
  {"content":"\r\n6 - از امام صادق از پدرانش از امير المؤمنين عليهم السّلام روايت شده است كه فرمود : منتظر امر ما مانند كسى است كه در راه خدا به خون خود درغلطد .\r\n7 - عمّار ساباطى گويد : از امام صادق عليه السّلام پرسيدم : آيا عبادت با امام مستتر در دولت باطل افضل است يا عبادت در ظهور و دولت حقّ به همراه امام ظاهر ؟ فرمود : اى عمّار به خدا سوگند صدقه پنهانى از صدقهء آشكارا بهتر است و عبادت شما در نهانى به همراه امام مستتر در دولت باطل بهتر است ، زيرا در دولت باطل از دشمنان خود مىترسيد و در حالت قبل از جنگ به سر مىبريد ، نسبت به كسى كه خداى تعالى را در ظهور حق و دولت آن به همراه امام ظاهر مىپرستد و عبادت به همراه خوف و در دولت باطل به مانند عبادت در امن و در دولت حقّ نيست . بدانيد هر يك از شما كه نماز فريضه را فرادى و نهانى از دشمن و\r\n","description":"","footnote":"","page_name":" 548 ","page_number":548},
  {"content":"\r\nدر وقت آن بخواند ، خداى تعالى براى او ثواب بيست و پنج نماز فريضهء فرادى را بنويسد و هر يك از شما كه نماز نافله‌اى را در وقت آن و درست بخواند خداى تعالى براى او ثواب ده نماز نافله را بنويسد و هر يك از شما حسنه‌اى انجام دهد خداى تعالى براى او ثواب بيست حسنه بنويسد و خداوند حسنات مؤمنان شما را كه اعمال را نيكو انجام دهند و براى حفظ دين و امام و جان خود تقيّه كنند و زبانشان را نگاه دارند چندين برابر كند كه خداى تعالى كريم است . راوى گويد گفتم : فداى شما شوم مرا بر كار خير راغب كردى و بر انجام آن واداشتى ، امّا مىخواهم بدانم چگونه اعمال امروز ما افضل از اعمال اصحاب امام ظاهر در دولت حقّ است در حالى كه ما و ايشان بر دين واحدى هستيم و آن دين خداى تعالى است ؟ فرمود : شما در دخول در دين حق و نماز و روزه و حجّ و ساير احكام و خيرات بر آنها پيشى گرفتيد و خدا را در نهانى به همراه امام مستتر عبادت كرديد مطيع او و صابر و منتظر دولت حقّ هستيد بر امام و نفوس خود از شرّ ملوك مىهراسيد حقّ شما در دست ظالمان است و شما را از آن منع مىكنند و شما\r\n","description":"","footnote":"","page_name":" 549 ","page_number":549},
  {"content":"\r\nرا به تنگى و طلب معاش مضطر كرده‌اند ، در حالى كه بر دين و عبادت و طاعت از امام و خوف از دشمن خود صابر هستيد از اين رو خداوند اعمال شما را چندين برابر مىكند و آن بر شما گوارا باد .\r\nگويد گفتم : فداى شما شوم اگر چنين است ديگر آرزومند نيستيم كه از اصحاب امام قائم در دولت حق باشيم زيرا امروز در امامت شما و طاعت شما هستيم و اعمال ما از اعمال اصحاب دولت حقّ افضل است ! فرمود : سبحان الله ! آيا دوست نمىداريد كه خداى تعالى عدل و حقّ را در بلاد آشكار كند و حال عموم بندگان را نيكو گرداند و وحدت و الفت بين قلوب پريشان و پراكنده برقرار كند و در زمين خداى تعالى معصيت نشود و حدود الهى در ميان خلق اقامه گردد و خداوند حقّ را به اهلش برگرداند و آنها آن را غالب گردانند تا به غايتى كه هيچ حقّى از ترس خلقى مخفى نماند ؟ اى عمّار ! به خدا سوگند هر يك از شما بر اين حال بميرد نزد خداوند از شهداى بدر و احد برتر خواهد بود پس مژده باد بر شما .\r\n8 - ابو ابراهيم كوفىّ گويد : بر امام صادق عليه السّلام داخل شدم و در حضورش\r\n","description":"","footnote":"","page_name":" 550 ","page_number":550},
  {"content":"\r\nبودم كه ابو الحسن موسى بن جعفر عليه السّلام در حالى كه پسر بچه‌اى بود وارد شد من به استقبالش رفتم و سر مبارك او را بوسيدم و نشستم . امام صادق عليه السّلام فرمود :\r\nاى ابو ابراهيم ! بدان كه پس از من او امام توست و در بارهء او مردمانى هلاك شوند و مردمانى ديگر به سعادت رسند ، خدا قاتل او را لعنت كند و عذابش را دو چندان گرداند و خداوند از صلب او بهترين اهل زمين و زمان را پس از عجائبى كه از روى حسد بر وى گذرد خارج سازد و ليكن خداى تعالى كار خود را به انجام رساند اگر چه مشركان را ناخوش آيد خداوند از صلب او تتمّهء ائمّه اثنى عشر را بيرون آورد و آنان را به كرامت خويش اختصاص دهد و آنان را در سراى قدس خويش جاى دهد . منتظر امام دوازدهم مانند كسى است كه شمشير خود را كشيده و پيشاپيش رسول خدا از وى دفاع كند . در اين هنگام مردى از مواليان بنى اميّه ( 1 ) داخل شد و كلام منقطع گرديد و پانزده مرتبهء ديگر به نزد امام صادق عليه السّلام آمدم تا باقى كلام را بشنوم و بر آن توفيق نيافتم تا آنكه يك بار به خدمتش درآمدم و او نشسته بود فرمود : اى ابو ابراهيم او بر طرف كنندهء اندوه از شيعيان خود است از آن پس كه سختى و تنگى بسيار و گرفتارى طولانى و جور\r\n\r\n","description":"","footnote":"\r\n( 1 ) - كذا ، و الظاهر « من موالى بني العبّاس » .\r\n","page_name":" 551 ","page_number":551},
  {"content":"\r\nفراوان پديدار شده باشد و خوشا به حال كسانى كه آن زمان را درك كنند . اى ابو ابراهيم ! تا اينجا براى تو بس است . ابو ابراهيم گويد : هرگز با تحفه‌اى باز نگشته بودم كه از اين مژده شادى بخشتر و مسروركننده‌تر باشد .\r\n\r\nباب 56 نهى از تسميهء قائم عليه السّلام\r\n1 - علىّ بن رئاب از امام صادق عليه السّلام روايت كند كه فرمود : صاحب اين امر مردى است كه جز كافر نام او را نبرد .\r\n2 - ريّان بن صلت گويد : از امام رضا عليه السّلام از قائم عليه السّلام پرسيدند ، فرمود :\r\nپيكرش ديده نمىگردد و نامش برده نمىشود .\r\n3 - جابر بن يزيد گويد : از امام باقر عليه السّلام شنيدم كه مىفرمود : عمر از\r\n","description":"","footnote":"","page_name":" 552 ","page_number":552},
  {"content":"\r\nامير المؤمنين عليه السّلام در بارهء مهدى پرسش كرد و گفت : اى فرزند ابو طالب مرا از مهدى خبر ده و بگو نام او چيست ؟ فرمود : امّا اسمش را نمىگويم ، زيرا حبيب و خليل من سفارش كرده است كه نام او را بازگو نكنم تا خداى تعالى او را مبعوث كند و آن از چيزهائى است كه خداى تعالى نزد رسولش به وديعه نهاده است .\r\n4 - ابو هاشم جعفرى گويد : از امام هادى عليه السّلام شنيدم كه مىفرمود : جانشين پس از من فرزندم حسن است و با جانشين او چگونه‌ايد ؟ گفتم : فداى شما شوم ! براى چه ؟ فرمود : زيرا شخص او را نمىبينيد و ياد كردنش به نام روا نبود . گفتم :\r\nپس چگونه او را ياد كنيم ؟ فرمود : بگوئيد : الحجّة من آل محمّد سلام و درود خدا بر او باد .\r\n\r\nباب 57 نشانه‌هاى ظهور قائم عليه السّلام\r\n1 - ميمون البان از امام صادق عليه السّلام روايت كند كه فرمود : پيش از قيام\r\n","description":"","footnote":"","page_name":" 553 ","page_number":553},
  {"content":"\r\nقائم عليه السّلام پنج نشانه به ظهور آيد : يمانى و سفيانى و منادى آسمانى و فرو رفتن زمين در بيداء و كشتن نفس زكيّه .\r\n2 - صالح مولاى بنى العذراء گويد : از امام صادق عليه السّلام شنيدم كه مىفرمود :\r\nبين قيام قائم آل محمّد و كشتن نفس زكيّه پانزده شب فاصله خواهد بود .\r\n3 - محمّد بن مسلم گويد : شنيدم كه امام صادق عليه السّلام مىفرمود : پيش از ظهور قائم نشانه‌هايى از جانب خداى تعالى براى مؤمنان خواهد بود گفتم : فداى شما شوم آنها كدام است ؟ فرمود : قول خداى تعالى كه مىآزمائيم شما را يعنى مؤمنان را پيش از خروج قائم عليه السّلام * ( بِشَيْءٍ مِنَ الْخَوْفِ وَالْجُوعِ وَنَقْصٍ مِنَ الأَمْوالِ وَالأَنْفُسِ وَالثَّمَراتِ وَبَشِّرِ الصَّابِرِينَ ) * ( 1 ) فرمود : ( ايشان را مىآزمائيم به چيزى از خوف ) از پادشاهان بنى فلان در آخر سلطنت آنها ( و گرسنگى ) به واسطهء گرانى\r\n\r\n","description":"","footnote":"\r\n( 1 ) - البقرة : 155 .\r\n","page_name":" 554 ","page_number":554},
  {"content":"\r\nقيمتها ( و كاستى در اموال ) فرمود : كسادى داد و ستد و كمى سود ( و كاستى در نفوس ) به واسطهء مرگ و مير فراوان ( و كاستى در ثمرات ) فرمود : كمى ريعان زراعت ( و صابران را مژده بده ) در آن هنگام به تعجيل خروج قائم عليه السّلام . سپس فرمود : اى - محمّد ! اين تأويل آيه است و خداى تعالى فرموده است : و تأويل آن را جز خدا و راسخان در علم نمىدانند . ( 2 )\r\n4 - ميمون البان گويد : من در خيمهء امام باقر عليه السّلام نشسته بودم كه امام يك طرف خيمه را بالا زد و فرمود : امر ما از اين آفتاب روشنتر است ، سپس فرمود : نداكننده‌اى از آسمان ندا مىكند كه امام فلان پسر فلان است و نام او را مىبرد و ابليس - لعنه الله - نيز از زمين ندا كند همچنان كه در شب عقبه بر رسول خدا صلَّى الله عليه و آله و سلَّم ندا كرد .\r\n5 - معلَّى بن خنيس از امام صادق عليه السّلام روايت كند كه فرمود : خروج سفيانىّ\r\n\r\n","description":"","footnote":"\r\n( 2 ) - آل عمران : 7 .\r\n","page_name":" 555 ","page_number":555},
  {"content":"\r\nاز امور محتوم است و در ماه رجب واقع خواهد شد .\r\n6 - حارث بن مغيره از امام صادق عليه السّلام روايت كند كه فرمود : صيحهء آسمانى كه در ماه رمضان واقع مىشود در شب بيست و سوم آن ماه خواهد بود .\r\n7 - عمر بن حنظله گويد : از امام صادق عليه السّلام شنيدم كه مىفرمود : پيش از قيام قائم پنج نشانه خواهد بود كه همگى از علامات محتوم است : يمانى و سفيانى و صيحه و كشتن نفس زكيّه و فرو رفتن زمين در بيداء .\r\n8 - زراره از امام صادق عليه السّلام روايت كند كه فرمود : نداكننده‌اى قائم عليه السّلام را به نام مىخواند . گفتم : نداى خاصّ است يا نداى عامّ ؟ فرمود : نداى عامّ است و هر ملَّتى به زبان خود آن را مىشنود . گفتم : پس چه كسى با او مخالفت مىكند در حالى كه او را به نام مىخوانند ؟ فرمود : ابليس آنان را رها نمىكند و در آخر شب ندا مىكند و مردم را به شكّ وامىدارد .\r\n9 - از امام صادق عليه السّلام از امير المؤمنين عليه السّلام روايت است كه فرمود : پسر هند\r\n","description":"","footnote":"","page_name":" 556 ","page_number":556},
  {"content":"\r\nجگرخوار از بيابانى خشك خروج مىكند و او مردى است چهار شانه و زشت رو و كلَّه گنده و آبله رو و چون او را ببينى مىپندارى كه يك چشم است نامش عثمان و نام پدرش عنبسه و از فرزندان ابو سفيان است تا به سرزمينى كه داراى قرارگاه و خرّمى است مىرسد و در آنجا بر تخت سلطنت مىنشيند .\r\n10 - عمر بن يزيد گويد : امام صادق عليه السّلام به من فرمود : سفيانى خبيثترين مردم و كبود و سرخ و ارزق است ، مىگويد : خدايا خون من ، خون من سپس مىگويد :\r\nآتش ! و از خباثتش آن است كه كنيزى را كه از او صاحب فرزند است زنده زنده در گور مىكند از ترس آنكه مبادا مكانش را نشان بدهد .\r\n11 - عبد الله بن ابى منصور بجلىّ گويد : از امام صادق عليه السّلام از نام سفيانىّ پرسش كردم فرمود : با نامش چه كار دارى ؟ چون استانهاى پنجگانهء شام يعنى دمشق و حمص و فلسطين و اردن و قنّسرين را تصرّف كند متوقّع فرج باشيد .\r\n","description":"","footnote":"","page_name":" 557 ","page_number":557},
  {"content":"\r\nگفتم : آيا حكومتش نه ماه به طول مىانجامد ؟ فرمود : نه ، حكومتش هشت ماه است و نه روزى بيشتر .\r\n12 - ابو صلت هروى گويد : به امام رضا عليه السّلام گفتم : علامات ظهور قائم شما چيست ؟ فرمود : نشانه‌اش اين است كه در سنّ پيرى است ولى منظرش جوان است به گونه‌اى كه بيننده مىپندارد چهل ساله و يا كمتر از آن است و نشانهء ديگرش آن است كه به گذشت شب و روز پير نشود تا آنكه اجلش فرا رسد .\r\n13 - معلَّى بن خنيس از امام صادق عليه السّلام روايت كند كه فرمود : نداى جبرئيل از آسمان و نداى ابليس از زمين ، و بر شماست كه از نداى اوّل پيروى كنيد و نه نداى اخير كه به فتنه درافتيد .\r\n14 - ابو حمزهء ثمالىّ گويد : به امام صادق عليه السّلام گفتم : امام باقر عليه السّلام مىفرمود :\r\n","description":"","footnote":"","page_name":" 558 ","page_number":558},
  {"content":"\r\nخروج سفيانى از امور محتوم است . فرمود : آرى ديگر از امور محتوم اختلاف بنى - عبّاس و قتل نفس زكيّه و خود خروج قائم عليه السّلام است . گفتم : آن ندا چگونه خواهد بود ؟ فرمود : نداكننده‌اى در ابتداى روز از آسمان چنين ندا كند : بدانيد حقّ با على و شيعيان اوست . بعد از آن در آخر همان روز ابليس - لعنه الله - ندا كند كه حق با سفيانى و شيعيان اوست و باطلجويان به شكّ و ريب درآيند .\r\n15 - معلَّى بن خنيس از امام صادق عليه السّلام روايت كند كه فرمود : خروج سفيانى از امور محتوم است و آن در ماه رجب واقع خواهد شد .\r\n16 - حارث بن مغيره از امام صادق عليه السّلام روايت كند كه فرمود : صيحه‌اى كه در ماه رمضان است در شب بيست و سوم آن ماه واقع خواهد شد .\r\n17 - ابو الجارود از امام باقر و از آباء و اجدادش از امير المؤمنين عليهم السّلام چنين\r\n","description":"","footnote":"","page_name":" 559 ","page_number":559},
  {"content":"\r\nروايت كند كه او بر منبر بود و مىفرمود : از فرزندان من در آخر الزّمان فرزندى ظهور كند كه رنگش سفيد متمايل به سرخى و سينه‌اش فراخ و رانهايش سطبر و شانه‌هايش قوى است و در پشتش دو خال است ، يكى به رنگ پوستش و ديگرى مشابه خال پيامبر صلَّى الله عليه و آله و سلَّم و دو نام دارد ، يكى نهان و ديگرى آشكار ، امّا نام نهان احمد و نام آشكار محمّد است ، و چون پرچمش به اهتزاز درآيد از مشرق تا مغرب را تابان كند و دستش را بر سر بندگان نهد و دل مؤمنان از بركت آن چون پارهء آهن استوار گردد و خداوند توانايى چهل مرد به وى دهد و هر مؤمنى گر چه در گور باشد شادان شود ، و به ديدار هم روند ، و مژدهء ظهور قائم صلوات الله عليه را به يك ديگر دهند .\r\n18 - جابر از امام باقر عليه السّلام روايت كند كه فرمود : علم به كتاب خداى تعالى و سنّت پيامبرش در قلب مهدى ما رويد و نشو و نما كند همچنان كه نباتات به بهترين وجه نشو و نما كنند و هر كس از شما چنانچه بماند و او را ببيند بايد بگويد\r\nالسّلام عليكم يا اهل بيت الرّحمة و النّبوّة و معدن العلم و موضع الرّسالة .\r\n","description":"","footnote":"","page_name":" 560 ","page_number":560},
  {"content":"\r\nو روايت شده است كه سلام كردن بر قائم عليه السّلام چنين است :\r\nالسّلام عليك يا بقيّة الله في ارضه .\r\n19 - ابو بصير گويد : امام باقر عليه السّلام فرمود : قائم عليه السّلام در روز شنبه‌اى كه مصادف با عاشوراست ظهور كند همان روزى كه حسين عليه السّلام در آن به شهادت رسيد .\r\n20 - ابو بصير گويد : شخصى از اهل كوفه از امام صادق عليه السّلام پرسيد : به همراه قائم عليه السّلام چند نفر خروج مىكنند كه مىگويند او به همراه سيصد و سيزده تن كه شمار اصحاب جنگ بدر است خروج مىكند . فرمود : او به همراه اصحابى نيرومند خروج مىكند و آن كمتر از ده هزار تن نيست .\r\n21 - ابو خالد كابلى از امام زين العابدين عليه السّلام روايت كند كه فرمود : كسانى كه بسترهاى خود را براى يارى او ترك كنند سيصد و سيزده تن هستند كه همان\r\n","description":"","footnote":"","page_name":" 561 ","page_number":561},
  {"content":"\r\nشمار اصحاب جنگ بدر است و خود را به مكَّه رسانند و اين همان قول خداى تعالى است كه مىفرمايد : هر كجا باشيد خداوند همهء شما را مجتمع گرداند ( 1 ) و آنان اصحاب قائم عليه السّلام هستند .\r\n22 - عبد الله بن عجلان گويد : ما نزد امام صادق عليه السّلام از خروج قائم عليه السّلام ياد كرديم و گفتم : چگونه مىتوانيم او را شناسايى كنيم ؟ فرمود : هر يك از شما كه صبح از خواب برمىخيزد به زير بالش سرش نامه‌اى مىيابد كه بر آن نوشته است : طاعة معروفة ( طاعتى نيكو ) .\r\nو روايت شده است كه بر رايت مهدىّ عليه السّلام نوشته است :\r\nالبيعة لله عزّ و جلّ ( 2 ) .\r\n23 - عبيد بن كرب گويد : از علىّ عليه السّلام شنيدم كه مىفرمود : ما اهل البيت رايتى داريم كه هر كس از آن پيش افتد از دين بيرون رفته است و هر كس از آن پس افتد نابود شده است و هر كس پيرو آن باشد به حق و اصل شده است .\r\n\r\n","description":"","footnote":"\r\n( 1 ) - البقرة : 148 .\r\n( 2 ) - كذا و في البحار\r\n« الرّفعة للَّه عزّ و جلّ »\r\n. و روى بإسناده إلى كتاب ابن شاذان أنّه قال : روى أنّه يكون في راية المهدى عليه السّلام :\r\n« اسمعوا و أطيعوا »\r\n.\r\n","page_name":" 562 ","page_number":562},
  {"content":"\r\n24 - عمرو بن أبى المقدام از امام باقر عليه السّلام روايت كند كه فرمود : سفيهى از بنى عبّاس در نهان بميرد و سببش آن باشد كه بر خواجه‌اى تجاوز كند و او برخيزد و سرش را ببرد و چهل روز مرگش را نهان سازد و چون سواران در طلب آن خواجه روند هنوز اوّلين نفر آنها برنگشته باشد كه ملكشان زايل شود .\r\n25 - ورد از امام باقر عليه السّلام روايت كند كه فرمود : پيش از اين امر دو علامت ظاهر شود يكى ماه گرفتگى در پنجم و ديگرى خورشيد گرفتگى در پانزدهم و از زمان هبوط آدم عليه السّلام تا آن زمان چنين اتفاقى نيفتاده باشد و اينجاست كه حساب منجّمان ساقط مىشود .\r\n26 - ابو خالد كابلىّ از امام زين العابدين عليه السّلام روايت كند كه فرمود : چون بنى - عبّاس بر كنار رودخانهء فرات شهرى بنا كنند ، بعد از آن سالى بيش نمانند .\r\n27 - سليمان بن خالد گويد : از امام صادق عليه السّلام شنيدم كه مىفرمود : پيش از\r\n","description":"","footnote":"","page_name":" 563 ","page_number":563},
  {"content":"\r\nقيام قائم عليه السّلام دو مرگ و مير عمومى رخ دهد ، يكى مرگ سرخ و ديگر مرگ سپيد ، تا به غايتى كه از هر هفت تن پنج تن برود . مرگ سرخ با شمشير و مرگ سپيد با طاعون است .\r\n28 - ابو بصير از امام صادق عليه السّلام روايت كند كه فرمود : پيش از قيام قائم عليه السّلام در پنجم ماه رمضان كسوف واقع شود .\r\n29 - ابو بصير و محمّد بن مسلم گويند از امام صادق عليه السّلام شنيديم كه مىفرمود :\r\nاين امر واقع نشود تا آنكه دو ثلث مردم از بين بروند ، گفته شد : چون دو ثلث مردم از بين بروند پس چه كسى باقى مىماند ؟ فرمود : آيا دوست نمىداريد كه شما آن ثلث باقى باشيد .\r\nابو جعفر محمّد بن علىّ بن بابويه مصنّف اين كتاب رضى الله عنه گويد : روايات علامات قائم عليه السّلام و سيرت و ماجراهاى دوران او را در كتاب « السرّ المكتوم الى الوقت المعلوم » آورده‌ام و لا [ حول و لا 
  ] قوّة الَّا با لله العليّ العظيم .\r\n","description":"","footnote":"","page_name":" 564 ","page_number":564},
  {"content":"\r\n\r\n1 - مفضّل بن عمر گويد : از امام صادق عليه السّلام از معناى قول خداى تعالى كه مىفرمايد : * ( وَالْعَصْرِ إِنَّ الإِنْسانَ لَفِي خُسْرٍ ) * پرسيدم . گفت : ( العصر ) عصر خروج قائم عليه السّلام است * ( إِنَّ الإِنْسانَ لَفِي خُسْرٍ ) * يعنى دشمنان ما . * ( إِلَّا الَّذِينَ آمَنُوا ) * يعنى به آيات ما ائمّه ، * ( وَعَمِلُوا الصَّالِحاتِ ) * يعنى همراهى با برادران * ( وَتَواصَوْا بِالْحَقِّ ) * يعنى به امامت ، * ( وَتَواصَوْا بِالصَّبْرِ ) * يعنى در دوران فترت و غيبت امام .\r\nمصنف اين كتاب رضى الله عنه گويد :\r\nگروهى به فترت معتقد شده‌اند و به آن نيز احتجاج كرده‌اند و مىپندارند كه امامت پس از محمّد صلَّى الله عليه و آله و سلَّم منقطع شده است همچنان كه نبوّت و رسالت از پيامبرى تا پيامبر ديگر و از رسولى تا رسول ديگر\r\n","description":"","footnote":"","page_name":" 565 ","page_number":565},
  {"content":"\r\nمنقطع مىگرديد .\r\nو من به توفيق الهى مىگويم : اين قول مخالف حقّ است و دليل آن كثرت روايات وارده در اين باب است كه مىگويد : زمين تا روز قيامت هيچ گاه از وجود حجّت خالى نمىماند و از زمان آدم عليه السّلام تا اين زمان خالى نبوده است و اين اخبار فراوان و شايع است و آنها را در اين كتاب ذكر كرده‌ام و اين اخبار در ميان همهء طبقات و فرق شيعه شايع است و هيچ يك از ايشان منكر و مكذّب آنها نيست و آنها را تأويل نكرده است و اينكه زمين از امامى زنده و معروف خالى نمىماند كه او يا ظاهر و مشهور است و يا پنهان و مستور و اجماع شيعه تاكنون بر آن بوده است ، پس امامت منقطع نشود و انقطاعش روا نبود زيرا تا شب و روز متّصل است آن نيز اتّصال دارد .\r\nهارون بن خارجه گويد : هارون بن سعد عجلى به من گفت : اسماعيلى كه در انتظار امامت او بوديد مرد و جعفر نيز پيرمردى است كه فردا يا روز بعد آن\r\n","description":"","footnote":"","page_name":" 566 ","page_number":566},
  {"content":"\r\nمىميرد و شما بدون امام باقى مىمانيد و من ندانستم چه بگويم ؟ بعد از آن امام صادق عليه السّلام را از گفتار او آگاه كردم . فرمود : هيهات ! هيهات ! به خدا سوگند كه او ابا دارد كه اين امر منقطع شود مگر آنكه شب و روز منقطع گردد ، وقتى او را ديدى بگو : اين موسى بن جعفر است بزرگ مىشود و او را زن مىدهيم و براى او نيز فرزندى متولَّد مىشود و جانشين او خواهد شد ، إن شاء الله .\r\nاين امام صادق عليه السّلام است كه به خداى تعالى سوگند مىخورد كه امر امامت منقطع نمىشود مگر آنكه شب و روز منقطع گردد و فترت بين رسولان جايز است زيرا رسولان مبعوث به شرايع و اديان و تجديد و نسخ آنها هستند امّا انبياء و ائمّه چنين نيستند و ائمّه را نسزد كه چنين كنند ، زيرا به واسطهء آنها شريعتى نسخ نمىشود و دينى تجديد نمىگردد و ما مىدانيم كه بين نوح و ابراهيم و بين ابراهيم و موسى و بين موسى و عيسى و بين عيسى و محمّد عليهم السّلام انبياء و اوصياى فراوانى بودند امّا آنها فقط مذكَّر امر خدا بودند و حافظ و نگاهدارندهء چيزهايى بودند كه خداى تعالى نزد آنها قرار داده بود از قبيل وصايا و كتب و علوم و چيزهايى كه رسولان از جانب او براى امّتهاى خود آورده بودند و براى هر پيامبرى وصى و\r\n","description":"","footnote":"","page_name":" 567 ","page_number":567},
  {"content":"\r\nمذكَّرى بود كه علوم و وصاياى او را حافظ باشد و چون خداى تعالى سلسلهء رسولان را به وجود محمّد صلَّى الله عليه و آله و سلَّم ختم فرمود : روا نگرديد كه زمين از وجود وصىّ هادى مذكَّر خالى بماند كه به امر او قيام كند و ودايع او را به مردم برساند و حافظ دين خداى تعالى باشد و خداوند آن را سبب امامت پيوسته و منظوم و متّصل قرار داده است تا آن هنگام كه امر خداى تعالى متّصل است ، زيرا روا نبود كه آثار انبياء و رسولان مندرس گردد و أعلام محمّد صلَّى الله عليه و آله و سلَّم و دين و آئين و فرايض و سنن و احكامش از بين برود و يا آنكه نسخ شود و يا آثار و شرايع رسولى ديگر بر آن خط بطلان بكشد زيرا پس از او نبىّ و رسولى نخواهد بود .\r\nو امام ، رسول و نبىّ نيست و به شريعت و آئينى جز شريعت و آئين محمّد صلَّى الله عليه و آله و سلَّم دعوت نمىكند و روا نيست كه بين يك امام و امامى ديگر فترت باشد زيرا فترات بين رسولان جايز است و نه امامان و از اين روست كه وجود امامى كه حجّت خدا باشد در هر زمانى واجب است .\r\nو همچنين واجب است كه بين يك رسول و رسولى ديگر - گرچه بين آنها فترتى باشد - امامى كه وصىّ پيامبر است موجود باشد تا خلايق را به حجّت الهى\r\n","description":"","footnote":"","page_name":" 568 ","page_number":568},
  {"content":"\r\nالزام كند و آنچه رسولان از جانب خدا آورده‌اند به مردم برساند و بندگان را به امورى كه از آن غفلت كرده‌اند آگاه كند و آنچه را ندانند به آنها بياموزد ، زيرا خداى تعالى مردم را رها نكند و آنها را از ياد نبرد و در حالت شبهه فرو نگذارد و در وظايفى كه آنها را واجب ساخته است سرگردان نكند و نبوّت و رسالت از جانب خداى تعالى سنّت است امّا امامت فريضه است و ممكن است كه سنّت منقطع گردد و ترك آن در حالاتى رواست امّا فرائض زايل نمىشود و پس از محمّد صلَّى الله عليه و آله و سلَّم منقطع نمىگردد و اكمل و اعظم فرائض به لحاظ خطير بودن همان امامت است كه به واسطهء آن فرائض و سنن بجا آورده مىشود و كمال دين و تمام نعمت تحقّق مىيابد . و چون پس از محمّد صلَّى الله عليه و آله و سلَّم پيامبرى نيست ، ائمّه از آل محمّدند كه بندگان را به راه ديانت وادارند و به راه نجات الزام كنند و از موارد هلاكت پرهيز دهند و فرايض خداى تعالى را كه از فهمشان برتر است تبيين كنند و با كتاب خداى تعالى آنها را به رشد و كمال سوق دهند . آرى دين به وجود ايشان محفوظ مىماند و شبهه بر آن عارض نمىگردد و فرائض خداى تعالى به واسطهء آنها به خلايق مىرسد و باطلى در آنها راه نمىيابد و احكام خدا جارى مىگردد و\r\n","description":"","footnote":"","page_name":" 569 ","page_number":569},
  {"content":"\r\nتبديل و تغييرى در آن حادث نمىشود .\r\nپس رسالت و نبوّت سنّت است ولى امامت فرض است و فرائض خداى تعالى كه به واسطهء محمّد بر ما جارى شده تا روز قيامت لازم و ثابت و لا يتغيّر است با وجود آنكه ما اخبارى را كه مىگويد بين عيسى و محمّد عليهما السّلام فترتى بوده و در آن فترت نبىّ و وصىّ وجود نداشته است دفع نمىكنيم و منكر آنها نيستيم و مىگوئيم كه آنها اخبار صحيحى است و ليكن تأويل آنها غير آن چيزى است كه مخالفان ما در انقطاع انبياء و ائمّه و رسولان عليهم السّلام گفته‌اند .\r\nو بدان كه معناى فترت در آن روايات اين است كه بين آنها رسول و نبىّ و وصىّ ظاهر و مشهورى چنان كه معمول بوده وجود نداشته است و قرآن هم به اين معنا دلالت دارد آنجا كه خداى تعالى مىفرمايد كه محمّد صلَّى الله عليه و آله و سلَّم را هنگام فترت رسولان مبعوث فرمود و نه فترت پيامبران و اوصيا . ( 1 ) آرى ميان رسول اكرم و عيسى عليهما السّلام پيامبران و امامانى بودند كه مستور و خائف بودند كه از زمرهء آنها خالد بن سنان عبسى پيامبرى است كه هيچ كس منكر آن نيست و آن را دفع نمىكند . زيرا اخبار نبوّت او مورد اتّفاق خاصّ و عامّ و مشهور است و دخترش\r\n\r\n","description":"","footnote":"\r\n( 1 ) - انظر : المائدة : 19 .\r\n","page_name":" 570 ","page_number":570},
  {"content":"\r\nزنده بود تا رسول خدا صلَّى الله عليه و آله و سلَّم را درك كرد و بر پيامبر درآمد و رسول خدا فرمود : اين دختر پيامبرى است كه قومش او را ضايع كردند و قدرش را ندانستند و او خالد بن سنان عبسى است كه پنجاه سال قبل از مبعث پيامبر اكرم صلَّى الله عليه و آله و سلَّم مبعوث شد و نسب او چنين است : خالد بن سنان بن بعيث بن مريطة بن محزون بن مالك بن غالب بن قطيعة بن عبس . و جمعى از اهل فقه و علم حديث آن را براى من چنين روايت كرده‌اند :\r\nبشير نبّال از امام باقر و امام صادق عليهما السّلام روايت كند كه فرمودند : دختر خالد بن سنان عبسىّ به نزد رسول خدا آمد و پيامبر به او فرمود : اى دختر برادرم خوش آمدى و با او مصافحه كرد و او را به نزد خويش آورد و رداى خود را گسترد و او را بر آن و پهلوى خويش نشانيد و فرمود : اين دختر خالد بن سنان عبسى است پيامبرى كه قومش او را ضايع كردند و او محياة دختر خالد بن سنان بود .\r\n","description":"","footnote":"","page_name":" 571 ","page_number":571},
  {"content":"\r\nديگر آنكه اگر قرآن كريم پيامبر اكرم را خاتم النبيّين نخوانده بود و ختميّت را بر زبان پيامبر مرسل خود جارى نكرده بود و امّت اسلام از موافق و مخالف بر نقل حديث لا نبيّ بعدي كه مطابق قرآن است اجتماع نكرده بودند از نظر حكمت روا نبود كه در ميان بندگان رسول منذرى نباشد و تا زمانى كه مكلَّف هستند بايد رسولان الهى پياپى براى هدايت آنها بيايند ، چنانچه خداى تعالى فرموده است :\r\nسپس ما رسولان خود را پى در پى فرستاديم و هر گاه كه رسولى براى امّتى آمد او را تكذيب كردند و ما هم آنها را دنبال يك ديگر روانه كرديم . ( 1 ) و نيز فرموده است : تا براى مردم پس از ارسال رسولان حجّتى نباشد تا به واسطهء آن بر خداوند احتجاج كنند ، ( 2 ) زيرا حجّت آنها رفع نگردد مگر آنكه در هر زمانى تا قيامت رسولى باشد چنانچه قول آنها را چنين حكايت كرده است : چرا براى ما رسولى نفرستادى تا پيش از آنكه خوار و رسوا شويم از آياتت پيروى كنيم ؟ ( 3 ) و خداى تعالى در جواب آنها چنين احتجاج كرده است : بگو براى شما رسولانى پيش از من با معجزات و بيّنات و آنچه شما گوئيد آمدند پس چرا آنها را كشتيد\r\n\r\n","description":"","footnote":"\r\n( 1 ) - المؤمنون : 44 .\r\n( 2 ) - النساء : 65 .\r\n( 3 ) - طه : 134 .\r\n","page_name":" 572 ","page_number":572},
  {"content":"\r\nاگر راست مىگوئيد ؟ ( 4 ) بنا بر اين احتياج بندگان بر طرف نشود مگر به وجود رسولى منذر كه بر آنها مبعوث شود تا كجى آنها را بر طرف سازد و مصالح دين و دنياى آنها را گزارش كند و براى مظلومانشان از ظالمانشان انتقام گيرد و حق ناتوان را از توانا بستاند و برايشان الزام حجّت نشود مگر به واسطهء رسولان .\r\nو چون خداى تعالى خبر داده است كه سلسلهء انبياء و رسولانش را به وجود محمّد صلَّى الله عليه و آله و سلَّم ختم فرموده است آن را پذيرفتيم و يقين كرديم كه رسولى پس از وى نخواهد آمد و ناچار بايد كسى باشد كه در مقام او بنشيند و حجّت خداى تعالى به واسطهء او الزام شود و حاجت ما به سبب او زايل گردد زيرا خداى تعالى به رسولش در كتاب خود فرموده است تو منذرى و براى هر قومى هدايتكننده‌اى است ( 1 ) و نيازمندى ما به هدايتكننده دائمى و ثابت است و تا انقضاى دنيا و زوال تكليف و امر و نهى پا برجاست و آن هادى نبايد چون ما باشد كه خود محتاج مقوّم و مؤدّب و هادى باشد و نبايد در علوم شريعت و مصالح دين و دنيا نيازمند مخلوقى چون ما باشد بلكه مقوّم و هادى او خداى تعالى است كه به او الهام مىكند همچنان كه به مادر موسى عليه السّلام الهام فرمود و راه نجات خود و موسى را از فرعون\r\n\r\n","description":"","footnote":"\r\n( 4 ) - آل عمران : 183 .\r\n( 1 ) - الرعد : 7 .\r\n","page_name":" 573 ","page_number":573},
  {"content":"\r\nو قومش به وى نشان داد .\r\nو علم امام از ناحيهء خداى تعالى و رسول اوست و از اين روست كه حقايق قرآن را مىدانند و تنزيل و تفسير و تأويل و معانى و ناسخ و منسوخ و محكم و متشابه و حلال و حرام و اوامر و زواجر و وعد و وعيد و امثال و قصص آن را مىدانند و آن علم به طريق رأى و قياس حاصل نشده است ، چنان كه خداى تعالى فرموده است : و اگر آن را به رسول و اولى الامر باز مىگردانيديد آنان كه شايستهء استنباط بودند آن را مىدانستند .\r\nو دليل علم الهى ايشان آن است كه امّت اسلامى اتّفاق دارد كه پيامبر اكرم فرمود : من در ميان شما چيزى را به جا مىگذارم كه اگر به آن تمسّك جوئيد هرگز گمراه نشويد : كتاب خداى تعالى و عترتم كه همان اهل بيت من است و آن دو از يك ديگر جدا نشوند تا آنكه در سر حوض كوثر بر من درآيند .\r\nو دليل ديگر كلام رسول صلَّى الله عليه و آله و سلَّم است كه فرمود : ائمّه از اهل بيت من هستند به آنها چيزى نياموزيد كه آنها از شما داناترند . رسول خدا با اين سخنان به ما آموخته است كه در ميان ما كسى را جانشين خود كرده است كه در هدايت ما و\r\n","description":"","footnote":"","page_name":" 574 ","page_number":574},
  {"content":"\r\nدر معرفت كتاب قائم مقام اوست و اينكه مردم بين آن دو جدايى افكنند مگر آنان كه خداى تعالى ايشان را حفظ كند و به هر دو متمسّك شوند و به واسطهء پيروى از هر دو از ضلالت و هلاكت برهند و پيامبر آن را از ناحيهء خداى تعالى ضمانت فرموده است زيرا پيامبر متكلَّف نبود و مجامله نمىكرد و تنها از وحى الهى پيروى مىنمود و كلام من تمسّك بهما لن يضلّ و انّهما لن يفترقا حتّى يردا علىّ الحوض از اين عموم استثناء نيست .\r\nو دليل ديگر اين كلام اوست كه فرمود : به زودى امّت من هفتاد و سه فرقه شوند ، يك فرقهء آن ناجى و هفتاد و دو فرقهء ديگر در آتش است و آن فرقه‌اى را كه به كتاب و عترت متمسّك شود از هلاكت خارج ساخته و فرقهء ناجيه ناميده و فرموده است : هر كس به آن دو متمسّك شود هرگز گمراه نگردد .\r\nو دليل ديگر اين كلام اوست كه در امّتش كسانى هستند كه از دين بيرون جهند همچنان كه تير از كمان بيرون جهد ، و آن كه از دين بيرون رفته باشد از كتاب و عترت مفارقت كرده است و با اين بيان به ما اعلام فرموده است كه در آنچه ميان ما بر جاى گذاشته است غنايى است كه خدا را از ارسال رسولان براى خلايق بىنياز ساخته است و عذر ما را قطع كرده و حجّت را بر ما تمام\r\n","description":"","footnote":"","page_name":" 575 ","page_number":575},
  {"content":"\r\nساخته است .\r\nو ما مىبينيم كه امّت اسلامى بعد از پيامبر خود در قرآن و تنزيل آن و سوره‌ها و آيات و قرائت و معانى و تفسير و تأويل آن اختلاف كرده و هر كدام از آنها براى اثبات عقيدهء خود به آيات قرآن استدلال كرده‌اند از اين رو مىفهميم آن كسى كه عالم به قرآن است همان كسى است كه خداى تعالى و رسولش او را همتاى كتابى قرار داده است كه تا روز قيامت از آن مفارقت نكند .\r\nبا اين حال بايد آن هدايتكننده‌اى كه همتاى قرآن است حجّت و دليلى براى معرّفى خود داشته باشد تا مخالفان و محتاجان او را بشناسند و به وسيلهء آن در صفات و علم و ثبات از سايرين ممتاز باشد و بدان چه خود دارد از ديگران بىنياز باشد و معرفتش نزد مردم ثابت گردد . دليلى معجزه و حجّتى لازم كه مخالفان او را وادار به اعتراف به امامت وى كند تا به اين وسيله مؤمن حقّگو از كافر باطلجو و معاند دروغگو كه آيات و اخبار را به ناحقّ تأويل مىكند ممتاز شود ، زيرا معاند برهان را نمىپذيرد .\r\nاگر كسى از اهل الحاد و عناد احتجاج به كتاب كند و بگويد قرآن كتابى است\r\n","description":"","footnote":"","page_name":" 576 ","page_number":576},
  {"content":"\r\nكه با وجود آن به ائمّهء هدى نيازى نيست زيرا در آن هر چيزى بيان شده است و خداى تعالى خود فرموده است : * ( ما فَرَّطْنا فِي الْكِتابِ مِنْ شَيْءٍ ) * . ( 1 ) گوئيم : امّا قرآن همين گونه است كه مىگويى و در آن هر چيزى بيان شده است ولى بعضى از آياتش منصوص و مبيّن است و بعضى ديگر از آياتش مختلف فيه است و از وجود مبيّنى كه موارد اختلاف را تبيين كند گريزى نيست ، زيرا روا نبود كه در قرآن اختلاف باشد به دليل آيهء * ( وَلَوْ كانَ مِنْ عِنْدِ غَيْرِ الله لَوَجَدُوا فِيه اخْتِلافاً كَثِيراً ) * ( 2 ) و ناگزير براى مكلَّفين بايد مبيّنى وجود داشته باشد تا با براهين واضحه خردها را خيره و حجّت را تمام گرداند ، چنانچه در هر يك از امّتهاى پيشين نيز مبيّنى وجود داشته است و پس از پيامبر در موارد اختلاف امّت رفع اختلاف مىكرده‌اند و اهل تورات و اهل زبور و اهل انجيل به كتابهاى خود بىنياز از مبيّن نبودند و خداى تعالى از اين كتابها خبر داده كه در آنها هدايت و نور بوده است و پيامبران به آنها حكم مىكردند و حوائج مردم در آن بوده است .\r\n\r\n","description":"","footnote":"\r\n( 1 ) - الانعام : 37 .\r\n( 2 ) - النساء : 82 .\r\n","page_name":" 577 ","page_number":577},
  {"content":"\r\nو ليكن خداى تعالى آن امّتها را به آن علمى كه از آن كتابها دارند واگذار نكرده و پى در پى براى آنها رسولانى فرستاده و براى هر رسولى علم و جانشين و حجّتى معيّن فرموده و به آنها امر كرده است كه از او اطاعت كنند و پذيراى او باشند تا آن هنگام كه پيامبر ديگرى ظهور كند تا بر مردم عليه او حجّتى نباشد و اوصياى پيامبران را حكَّام بر آن كتب قرار داده و فرموده است : پيامبرانى كه تسليم اوامر الهى بودند بر يهوديان و ربّانيون و احبار حكم مىكنند به آنچه كه از كتاب خدا حفظ كرده و بر آن گواه بودند . ( 1 ) سپس خداى تعالى پس از پيامبر ما صلَّى الله عليه و آله و سلَّم رشتهء رسولان را گسسته و براى ما هاديان از عترت و اهل بيت او معيّن فرموده تا ما را به حقّ هدايت كنند و كورى را از ما بزدايند و اختلاف و تفرقه را بر طرف سازند ، معصومانى كه ما را از خطا و لغزش آنها ايمن ساخته و آنها را قرين قرآن قرار داده و به ما فرمان داده است كه به آنها متمسّك شويم و با زبان پيامبرش به ما خبر داده است كه مادام كه به آن دو متمسّك شويم گمراه نخواهيم شد و اگر چنين نبود حكمت اقتضا مىكرد كه تا انقضاى تكليف از ما رسولان را بفرستد و خداى تعالى اين مطلب را تبيين\r\n\r\n","description":"","footnote":"\r\n( 1 ) - المائدة : 44 .\r\n","page_name":" 578 ","page_number":578},
  {"content":"\r\nكرده و به رسولش فرموده است : « تو منذرى و براى هر قومى هدايتكننده‌اى است » براى خداوند حجّتهاى بالغه‌اى وجود دارد و هيچ گاه زمين از وجود رسولان و انبياء و اوصياء صلوات الله عليهم خالى نبوده است و به واسطهء خوف و اسباب ديگر فتراتى هم داشته‌اند و در آن دوران اظهار دعوتى نمىكردند و امر خود را جز بر محرمان خود آشكار نمىنمودند تا آنكه خداى تعالى محمّد صلَّى الله عليه و آله و سلَّم را مبعوث فرمود و آخرين اوصياى عيسى عليه السّلام مردى بود كه به او « آبى » و يا « بالط » مىگفتند .\r\nعبد الله بن بكير از امام صادق عليه السّلام روايت كند كه فرمود : آخرين وصايت عيسى بن مريم عليه السّلام به مردى به نام « آبى » منتهى شد .\r\nابن أبى عمير با واسطه‌اى از امام صادق عليه السّلام روايت كند كه آخرين وصىّ عيسى عليه السّلام مردى به نام « بالط » بود .\r\n","description":"","footnote":"","page_name":" 579 ","page_number":579},
  {"content":"\r\nدرست بن أبى منصور و ديگران از امام صادق عليه السّلام روايت كنند كه فرمود :\r\nسلمان فارسى بر دانشمندان بسيارى وارد شد و آخرين دانشمندى كه بر وى درآمد « آبى » بود و مدّتى نزد او ماند تا آنكه پيامبر اكرم صلَّى الله عليه و آله و سلَّم ظهور كرد ، آنگاه آبى به او گفت : اى سلمان ! يارى كه در جستجوى آنى ، در مكَّه ظهور كرده است و سلمان رحمة الله عليه به جانب او روان شد .\r\nدرست بن أبى منصور از امام كاظم عليه السّلام پرسيد : آيا آبى بر رسول اكرم حجّت بود ؟ فرمود : نه ، و ليكن پيامبر وصاياى عيسى را از وى طلب كرد و او نيز آنها را تسليم نمود . گويد گفتم : آيا از آن رو كه بر پيامبر حجّت بود آنها را تسليم كرد ؟\r\nفرمود : اگر بر پيامبر حجّت بود وصايا را تسليم نمىكرد . گفتم : احوال آبى چه بود ؟ فرمود : به پيامبر صلَّى الله عليه و آله و سلَّم و آنچه كه آورده است ايمان آورد و وصايا را تسليم نمود و در همان روز درگذشت .\r\n","description":"","footnote":"","page_name":" 580 ","page_number":580},
  {"content":"\r\nاين روايات دلالت دارد كه فترت به معناى اختفاء و سرّ و امتناع از ظهور و آشكار نكردن دعوت است نه از ميان رفتن شخص و ارتفاع عين ذات و وجود و خداى تعالى در داستان ملائكه فرموده است : شب و روز بىفتور او را تسبيح مىكنند ، ( 2 ) و اگر فتور به معنى رفتن و زايل شدن عين چيزى باشد معناى آيه محال خواهد بود زيرا كه ملائكه مىخوابند و خواب در غايت فتور است و نائم تسبيح نمىكند ، زيرا چون خوابيد از تسبيح باز مىماند و خواب به منزلهء مرگ است و خداى تعالى مىفرمايد : خداوند نفوس را هنگام فرا رسيدن مرگ توفّي مىكند و آن نفسى را كه هنگام خواب نمرده است ( 3 ) و از آن به جان تعبير مىشود آن را نيز توفّي مىكند و نيز مىفرمايد : خداوند شما را هنگام شب توفّي مىكند و آنچه را كه در روز انجام مىدهيد مىداند و نائم فاتر و به منزلهء مرده است و كسى كه نمىخوابد و چرت و خواب او را فرا نمىگيرد ، و فتورى بر او عارض نمىشود او خدايى است كه هيچ معبودى جز او نيست و اين خبر نيز بر آن دلالت دارد :\r\nداود بن فرقد گويد : يكى از اصحاب از من پرسيد : آيا ملائكه مىخوابند ؟\r\n\r\n","description":"","footnote":"\r\n( 2 ) - الأنبياء : 20 .\r\n( 3 ) - الزمر : 42 .\r\n","page_name":" 581 ","page_number":581},
  {"content":"\r\nگفتم نمىدانم .\r\nگفت خداى تعالى فرموده است : شب و روز و بىفتور او را تسبيح مىكنند . سپس گفت : آيا طرفه‌اى از امام صادق عليه السّلام در اين باب برايت بگويم ؟\r\nگفتم : بگو ، گفت : شخصى از امام صادق همين سؤال را كرد ، فرمود : هر موجود زنده‌اى جز خداى تعالى مىخوابد و ملائكه نيز مىخوابند گفتم : خداى تعالى مىفرمايد : شب و روز و بىفتور او را تسبيح مىكنند . فرمود : انفاس آنها تسبيح است .\r\nپس فترت به معنى خوددارى از اظهار امر و نهى است و لغت نيز بر آن دلالت دارد ، مىگويند : فلانى از طلب فلان چيز باز ايستاد و در مطالبات و حوائج خويش سستى كرد و در اين قبيل از فعل « فتر » استفاده مىشود و آن به معنى سستى كردن و باز ايستادن است و به معنى بطلان عين و شخص نيست و در همين معناست كه شخصى مىگويد اصابتنى فترة يعنى ضعفى مرا فرا گرفته است .\r\nو برخى به اين قول خداى تعالى به پيامبرش احتجاج كرده‌اند : تا انذار كنيد مردمى را كه پيش از تو نذيرى براى آنها نبوده است . ( 1 ) و اين سخن خداى تعالى :\r\nما به آنها كتابى نداديم تا آن را فرا گيرند و پيش از تو براى آنها نذيرى نفرستاديم ( 2 )\r\n\r\n","description":"","footnote":"\r\n( 1 ) - السجدة : 3 .\r\n( 2 ) - سبأ : 44 .\r\n","page_name":" 582 ","page_number":582},
  {"content":"\r\nو آن را بر نبودن نبىّ و رسول و حجّت بين عيسى و محمّد عليهما السّلام دليل دانسته‌اند ، ولى اين تفسيرى است كه خطاى آن بيّن است ، زيرا كه نذر خاصّة به رسولان اطلاق مىشود و نه بر انبياء و اوصياء و دليل آن اين است كه خداى تعالى به محمّد صلَّى الله عليه و آله و سلَّم مىفرمايد : تو منذرى و براى هر قومى هدايتكننده‌اى است .\r\nبنا بر اين نذر عبارت از رسولان است و انبياء و اوصياء هاديان . و در آيهء * ( وَلِكُلِّ قَوْمٍ هادٍ ) * دليلى است بر آنكه زمين هيچ گاه از وجود هادى خالى نبوده و در هر عصرى و در ميان هر قومى هدايتكننده‌اى از انبياء و اوصياء بوده است تا حجّت را بر عباد تمام كند .\r\nو روا نيست كه سلسله هاديان از انبياء و اوصياء منقطع شود مادام كه تكليف الهى بر بندگان لازم است ، زيرا آنان سخن رسول نذير را مىرسانند امّا روا باشد كه سلسلهء نذيران منقطع گردد چنان كه پس از پيامبر اكرم منقطع گرديد و هيچ نذيرى پس از او نيست .\r\nمحمّد بن مسلم گويد : از امام صادق عليه السّلام در بارهء آيهء * ( إِنَّما أَنْتَ مُنْذِرٌ وَلِكُلِّ\r\n","description":"","footnote":"","page_name":" 583 ","page_number":583},
  {"content":"\r\nقَوْمٍ هادٍ ) * پرسش كردم .\r\nفرمود : هر امام هدايتكننده‌اى است كه براى هر قومى در زمان خود بوده است .\r\nبريد بن معاويه گويد : به امام باقر عليه السّلام گفتم : معناى اين آيه چيست : * ( إِنَّما أَنْتَ مُنْذِرٌ وَلِكُلِّ قَوْمٍ هادٍ ) * ؟ فرمود : منذر ، رسول خدا و هادى علىّ است و در هر وقت و زمانى امامى از ما وجود دارد كه مردم را به آنچه رسول خدا آورده است هدايت كند .\r\nو اخبار وارده در اين باب بسيار است و معناى قول خداى تعالى كه به رسولش فرمود : تا انذار كنى قومى را كه پيش از تو نذيرى براى آنها نيامد اين است كه رسولى پيش از تو نيامد تا شريعت و دين آنها را مبدّل سازد و هاديان و داعيان از اوصيا را نفى نفرموده است و چگونه چنين باشد در حالى كه خداى تعالى از قول آنها چنين حكايت كرده است : و به خداوند سوگند مؤكَّد خوردند كه اگر نذيرى براى آنها بيايد از هر يك از امّتهاى ديگر بهتر هدايت پذيرند و\r\n","description":"","footnote":"","page_name":" 584 ","page_number":584},
  {"content":"\r\nچون نذيرى براى آنها آمد جز نفرت آنان نيفزود ( 1 ) و اين خود دلالت دارد كه در ميان آنها هدايتكننده‌اى بوده است كه آنها را به شرايع دينشان راهنمايى كند و اين سخن آنان پيش از بعثت محمّد صلَّى الله عليه و آله و سلَّم بوده است و اخبارى هم كه در اين معنا در اين كتاب ذكر كرديم بر آن دلالت دارد و لا قوّة إلَّا با لله .\r\n2 - محمّد بن اسماعيل از امام رضا عليه السّلام روايت كند كه فرمود : كسى كه بميرد و امامى نداشته باشد به مرگ جاهليّت مرده است . گفتم : آيا هر كسى كه بميرد و امامى نداشته باشد به مرگ جاهليّت مرده است ؟ فرمود : آرى و واقف كافر و ناصب مشرك است .\r\n3 - سماعه و ديگران از امام صادق عليه السّلام روايت كنند كه فرمود : اين آيه در بارهء قائم عليه السّلام است : نباشيد مانند كسانى كه پيش از اين به آنها كتاب آسمانى داده شد و روزگار به آنان دراز گرديد و قلوبشان سخت شد و بسيارى از آنان فاسق شدند . ( 3 )\r\n\r\n","description":"","footnote":"\r\n( 1 ) - فاطر : 41 .\r\n( 3 ) - الحديد : 16 .\r\n","page_name":" 585 ","page_number":585},
  {"content":"\r\n4 - سلَّام بن مستنير از امام باقر عليه السّلام روايت كند كه در تفسير اين كلام خداى تعالى : * ( اعْلَمُوا أَنَّ الله يُحْيِ الأَرْضَ بَعْدَ مَوْتِها ) * ، فرمود : خداى تعالى زمين را به واسطهء قائم عليه السّلام زنده مىكند از آن پس كه مرده باشد ( 1 ) و مقصود از مردن آن ، كفر اهل آن است و كافر همان مرده است .\r\n5 - اصبغ بن نباته گويد : از امير المؤمنين عليه السّلام شنيدم كه مىگفت : از رسول خدا صلَّى الله عليه و آله و سلَّم شنيدم كه مىفرمود : بهترين سخن ، كلام لا إله الَّا الله است و بهترين مخلوق كسى است كه اوّل بار لا آله إلَّا الله را بر زبان جارى كرده است گفتند : اى رسول خدا ! چه كسى اوّل بار لا آله الَّا الله را بر زبان جارى كرده است ؟ فرمود :\r\nمن ، و من در مقابل خداى تعالى نورى بودم كه توحيد او مىگفتم و او را تسبيح و تكبير مىكردم و تقديس و تمجيد مىنمودم و در دنبالهء من نور شاهد من بود .\r\nگفتند : يا رسول الله ! شاهد شما كيست ؟ فرمود : برادرم علىّ بن أبى طالب كه برگزيده و وزير و جانشين و وصى و امام امّت من و صاحب حوضم و پرچمدار\r\n\r\n","description":"","footnote":"\r\n( 1 ) - الحديد : 17\r\n","page_name":" 586 ","page_number":586},
  {"content":"\r\nمن است . گفتند : يا رسول الله ! چه كسى به دنبال وى خواهد آمد ؟ فرمود : حسن و حسين كه سيّد جوانان بهشتىاند و بعد از آنها امامانى كه از فرزندان حسيناند تا روز قيامت .\r\n6 - كنانى از امام صادق عليه السّلام روايت كند كه فرمود : خداى تعالى پيش از آنكه مرگ رسول اكرم فرارسد نامه‌اى بر وى فرستاد و به او فرمود : اى محمّد ! اين وصيّت تو به نجيب از خاندان توست . گفت : اى جبرئيل ! نجيب از خاندان من كيست ؟ گفت : عليّ بن ابى طالب و بر آن نامه مهرهايى طلايى بود ، پيامبر صلَّى الله عليه و آله و سلَّم آن نامه را به علىّ عليه السّلام داد و به او فرمان داد كه يكى از آن مهرها را بردارد و به آنچه در آن است عمل كند . علىّ عليه السّلام يك مهر از آن را برداشت و به آنچه در آن بود عمل كرد آنگاه آن را به فرزندش حسن عليه السّلام داد و او نيز مهرى از آن برداشت و به آنچه در آن بود عمل كرد سپس آن را به حسين عليه السّلام داد و او نيز مهرى از آن گشود و ديد در آن نوشته است قوم خود را به ميدان شهادت ببر كه براى آنان شهادتى جز به همراه تو وجود ندارد و نفس خود را به خداى تعالى به فروش و او نيز چنين كرد . سپس آن را به علىّ بن الحسين عليهما السّلام داد و او نيز مهرى\r\n","description":"","footnote":"","page_name":" 587 ","page_number":587},
  {"content":"\r\nاز آن برداشت و ديد در آن نوشته است : ساكت باش و ملازمت منزل پيشه كن و عبادت پروردگارت را به جاى آور تا مرگ به سراغ تو آيد و او نيز چنين كرد سپس آن را به محمّد بن علىّ عليهما السّلام داد و او نيز مهرى از آن گشود و ديد در آن نوشته است . براى مردم حديث گو و براى آنها فتوا بده و از احدى جز خدا نترس كه كس را راه آزار بر تو نيست . بعد از آن نامه را به من داد و من مهرى از آن گشودم و ديدم در آن نوشته است : براى مردم حديث گو و براى آنها فتوا بده و علم اهل بيت خود را منتشر كن و پدران صالحت را تصديق كن و از احدى جز خداى تعالى نترس و تو در پناه و در امان هستى ، من نيز چنين كردم و بعد از آن نامه را به موسى بن جعفر دادم و او نيز آن را به وصىّ بعد از خود خواهد داد و پيوسته چنين خواهد بود تا روز قيام مهدى عليه السّلام .\r\n7 - ابو بصير گويد : امام صادق عليه السّلام در تفسير اين قول خداى تعالى * ( هُوَ الَّذِي أَرْسَلَ رَسُولَه بِالْهُدى وَدِينِ الْحَقِّ لِيُظْهِرَه عَلَى الدِّينِ كُلِّه وَلَوْ كَرِه الْمُشْرِكُونَ ) * ( 1 ) فرمود : به خدا سوگند تأويل اين آيه هنوز نازل نشده است و نازل نخواهد شد تا\r\n\r\n","description":"","footnote":"\r\n( 1 ) - التوبة : 33 .\r\n","page_name":" 588 ","page_number":588},
  {"content":"\r\nآنكه قائم عليه السّلام خروج كند و چون خروج كرد كافران به خداى عظيم و مشركان به امام را ناخوش آيد و اگر كافر يا مشركى در دل صخره‌اى باشد آن صخره بگويد : اى مؤمن ! در دل من كافرى است آن را بشكن و او را بكش .\r\n8 - ابو الجارود گويد : امام باقر عليه السّلام فرمود : چون قائم عليه السّلام از مكَّه خروج كند منادى او ندا كند : هلا هيچ يك از شما طعام و شرابى همراه خود برندارد و به همراه او سنگ موسى بن عمران كه به اندازهء بار شترى است حمل مىشود و در هيچ منزلى فرود نيايد جز آنكه چشمه‌هايى از آن جارى شود و هر كس گرسنه يا تشنه باشد از آن بنوشد و سير و سيراب گردد و چهار پايان آنها هم سيراب شوند تا آنكه در پشت كوفه ، نجف فرود آيد .\r\n9 - ابان بن تغلب گويد : امام صادق عليه السّلام فرمود : اوّل كسى كه با قائم عليه السّلام بيعت كند جبرائيل است كه در صورت پرندهء سپيدى درآيد و با او بيعت كند سپس يك پاى خود را بر بيت الله الحرام نهد و پاى ديگر را بر بيت المقدس و\r\n","description":"","footnote":"","page_name":" 589 ","page_number":589},
  {"content":"\r\nسپس به آواز رسايى كه همهء خلايق بشنوند چنين ندا كند : * ( أَتى أَمْرُ الله فَلا تَسْتَعْجِلُوه ) * ( 1 ) امر خدا آمد در آن شتاب نكنيد .\r\n10 - ابان بن تغلب از امام صادق عليه السّلام روايت كند كه فرمود : به زودى در همين مسجد شما - يعنى مسجد مكَّه - سيصد و سيزده مرد درآيند و اهل مكَّه مىدانند كه آنان فرزند آباء و اجداد ايشان نيستند و آنان شمشيرهايى بر خود حمايل دارند كه بر هر يك از آنها كلمه‌اى نوشته شده است كه از آن هزار كلمه گشوده گردد و خداى تعالى نسيمى را بفرستد كه در هر وادى ندا كند : اين مهدىّ است كه به قضاء داود و سليمان داورى كند و بر حكم خود گواه نطلبد .\r\n11 - ابان بن تغلب از امام صادق عليه السّلام روايت كند كه فرمود : چون قائم عليه السّلام قيام كند هر كس از مخلوقات پروردگار كه در مقابل او بايستد و به او نظر كند وى را مىشناسد ، صالح باشد يا طالح ، زيرا براى كسانى كه در وى مىنگرند آيتى است و آن آيت در سبيلى مقيم است .\r\n12 - ابان بن تغلب از امام صادق عليه السّلام روايت كند كه فرمود : در اسلام دو\r\n\r\n","description":"","footnote":"\r\n( 1 ) - النحل : 1 .\r\n","page_name":" 590 ","page_number":590},
  {"content":"\r\nخون حلال است و احدى به حكم خداى تعالى در آن قضا نكند تا آنكه خداى تعالى قائم اهل البيت عليهم السّلام را مبعوث كند و او حكم خداى تعالى را بىآنكه گواهى بطلبد در بارهء آن دو جارى سازد ، زانى محصن كه او را رجم كند و مانع الزّكاة كه او را گردن زند .\r\n13 - ابان بن تغلب از امام صادق عليه السّلام روايت كند كه فرمود : گويا به قائم عليه السّلام مىنگرم كه پشت نجف است و چون در آنجا مستقر شود سوار بر اسب تيره رنگ ابلقى شود كه ميان دو چشمش يال سپيدى است ، كه به وسيلهء آن اسبش را بجهاند و هيچ شهرى نباشد جز آنكه اهل آن شهر گمان برند كه قائم عليه السّلام همراه آنان در آن شهر است و چون رايت رسول خدا صلَّى الله عليه و آله و سلَّم را برافرازد سيزده هزار و سيزده فرشته از آسمان بر وى فرود آيد و همگى آنها بر قائم عليه السّلام بنگرند ، آنان كسانى هستند كه همراه نوح عليه السّلام در كشتى بودند و همراه ابراهيم خليل عليه السّلام بودند آنگاه كه در آتش افكنده شد و همراه عيسى عليه السّلام بودند آنگاه كه او را به آسمان بردند و چهار هزار فرشتهء نشاندار و رديف شده و سيصد و سيزده فرشته‌اى كه در روز بدر بودند و چهار هزار فرشته‌اى كه فرود آمدند تا همراه\r\n","description":"","footnote":"","page_name":" 591 ","page_number":591},
  {"content":"\r\nحسين بن علىّ عليهما السّلام با يزيديان كارزار كنند همگى در ركاب قائم عليه السّلام هستند .\r\nامّا به فرشتگانى كه براى يارى حسين عليه السّلام فرود آمدند اجازهء كارزار ندادند و آنها براى كسب تكليف به آسمان رفتند و چون فرود آمدند حسين عليه السّلام به شهادت رسيده بود و آنان پريشان و گردآلود تا روز قيامت بر سر مزار حسين عليه السّلام مىگريند و ما بين آن مزار و آسمان محلّ رفت و آمد فرشتگان است .\r\n14 - ابو حمزهء ثمالى گويد : امام باقر عليه السّلام فرمود : گويا به قائم عليه السّلام مىنگرم كه بر نجف كوفه ظاهر شده است و چون بر آن درآيد رايت رسول خدا صلَّى الله عليه و آله و سلَّم را بر افرازد و عمود آن از عمودهاى عرش خداى تعالى است و كشندهء آن به نصرت الهى آن را سير دهد و آن رايت بر هيچ كس فرود نيايد جز آنكه خداى تعالى وى را هلاك گرداند . گويد گفتم : آيا آن رايت همراه او هست و يا آنكه براى او مىآورند ؟ فرمود : براى او مىآورند . جبرائيل عليه السّلام آن را مىآورد .\r\n15 - مفضّل بن عمر گويد : امام صادق عليه السّلام فرمود : اين آيه در بارهء اصحاب قائم عليه السّلام كه در شهرها پراكنده هستند نازل شده است : * ( أَيْنَ ما تَكُونُوا يَأْتِ بِكُمُ الله\r\n","description":"","footnote":"","page_name":" 592 ","page_number":592},
  {"content":"\r\nجَمِيعاً ) * هر كجا باشيد خداوند شما را گرد مىآورد ، زيرا آنان شب بر بستر خود نباشند و هنگام صبح در مكَّه خواهند بود و يكى از آنها با ابر سفر كند و به نام خود و پدر و شمايل و خاندانش شناخته شود . گويد گفتم : فداى شما شوم كداميك از آنها ايمان استوارترى دارد ؟ فرمود : آن كه در روز با ابر سفر كند .\r\n16 - مفضّل بن عمر گويد : امام صادق عليه السّلام فرمود : گويا به قائم عليه السّلام مىنگرم كه بر منبر كوفه است و اصحابش كه سيصد و سيزده تن و به شمار اصحاب جنگ بدر هستند در اطراف او هستند و آنان پرچمداران و حاكمان خداى تعالى بر خلقش در زمين هستند تا آنجا كه امام عليه السّلام از قباى خود نامه‌اى با مهر طلايى بيرون آورد كه وصيّتى از جانب رسول خدا صلَّى الله عليه و آله و سلَّم است ( 1 ) و چون آن را بر آنها مىخواند به مانند گوسفندان وحشت زده و گيج از گردش مىرمند و جز وزير و يازده نقيب كسى براى وى باقى نمىماند ، همچنان كه به همراه موسى بن عمران نيز همين شمار باقى ماندند ، آنها در زمين گردش مىكنند و مذهب حقّى نمىيابند و به سوى او بازمىگردند . به خدا سوگند من مىدانم كه به آنها چه مىگويد كه به او كافر مىشوند .\r\n\r\n","description":"","footnote":"\r\n( 1 ) - جاء الخبر في الكافي ( ج 8 ص 167 ) بتفاوت و فيه :\r\n« كتابا مختوما بخاتم من ذهب فيفكّه فيقرأه على النّاس فيجفلون عنه إجفال الغنم\r\n- إلخ » .\r\n","page_name":" 593 ","page_number":593},
  {"content":"\r\n17 - جابر بن يزيد از امام باقر عليه السّلام روايت كند كه فرمود : گويا اصحاب قائم عليه السّلام را مىبينم كه به مشرق تا مغرب احاطه پيدا كرده‌اند و هر چيزى حتّى درندگان و پرندگان وحشى مطيع آنها باشند و خشنودى آنها را طلب كنند تا به غايتى كه زمينى بر زمينى ديگر ببالد و بگويد : امروز يكى از ياران قائم عليه السّلام بر من گذشت .\r\n18 - ابو بصير از امام صادق عليه السّلام روايت كند كه فرمود : وقتى لوط عليه السّلام به قومش مىگفت : اى كاش در برابر شما توانايى مىداشتم ، يا به ركن شديد مأوى مىگرفتم ، ( 1 ) آرزو داشت كه توانايى قائم عليه السّلام را داشته باشد و با اين كلام استوارى اصحاب او را ياد كرده است ، زيرا مردى از اصحاب او توانايى چهل مرد را دارد و قلب او از پارهء آهن استوارتر است و اگر بر كوههاى آهن بگذرند آن را بر كنند و شمشيرهاى خود را در نيام نكنند تا آنكه خداى تعالى خشنود گردد .\r\n\r\n","description":"","footnote":"\r\n( 1 ) - هود : 80 .\r\n","page_name":" 594 ","page_number":594},
  {"content":"\r\n19 - محمّد بن فيض از امام باقر عليه السّلام روايت كند كه فرمود : عصاى موسى متعلَّق به آدم عليهما السّلام بود و در اختيار شعيب قرار گرفت و بعد از آن به موسى رسيد و اكنون در نزد ماست و اخيرا آن را ديدم و آن سبز است و گويا به تازگى از درخت بريده شده است و چون استنطاق شود سخن گويد و براى قائم عليه السّلام مهيّا است و او با آن همان كند كه موسى بن عمران كرد و آن عصا نيز همان كند كه به وى فرمان دهند و هر جا افكنده شود شعبده‌ها و جادوها را ببلعد .\r\n20 - مفضّل بن عمر گويد از امام صادق عليه السّلام شنيدم كه مىفرمود : آيا مىدانى كه پيراهن يوسف عليه السّلام چه بود ؟ گفتم : نه ، فرمود : چون براى ابراهيم عليه السّلام آتش افروختند جبرائيل عليه السّلام براى او پيراهنى بهشتى آورد و آن را در بر او كرد و گرما و سرما بر وى اثر نمىكرد و چون وفاتش فرا رسيد آن را در تميمه‌اى كرد و بر اسحاق آويخت و او نيز بر يعقوب آويخت و چون يوسف به دنيا\r\n","description":"","footnote":"","page_name":" 595 ","page_number":595},
  {"content":"\r\nآمد بر او آويخت و در بازويش بود تا كارش به آنجا رسيد كه شنيده‌ايد و چون در مصر يوسف آن پيراهن را از تميمه بيرون آورد ، يعقوب بوى آن را شنيد و چون همان قول خداى تعالى است كه در حكايت از او مىفرمايد : اگر مرا خطاكار ندانيد من بوى يوسف را استشمام مىكنم . ( 1 ) و آن همان پيراهنى است كه از بهشت فرود آمد . گفتم : فداى شما شوم اكنون آن پيراهن در نزد كيست ؟ فرمود : در دست اهل آن است و هنگام خروج قائم عليه السّلام همراه اوست . سپس فرمود : علم يا هر چيز ديگرى كه پيامبران به ارث گذاشته‌اند منتهى به محمّد صلَّى الله عليه و آله و سلَّم شده است .\r\n21 - مفضّل از ابو بصير از امام صادق عليه السّلام روايت كند كه فرمود : چون كارها منتهى به صاحب الامر شود خداى تعالى پستيها و بلنديهاى زمين را برابر كند و دنيا نزد او به منزلهء كف دستش شود ، كدام يك از شما اگر در كف دستش مويى باشد آن را نمىبيند ؟\r\n22 - ابن ابى يعفور از امام باقر عليه السّلام روايت كند كه فرمود : چون قائم ما قيام\r\n\r\n","description":"","footnote":"\r\n( 1 ) - يوسف : 94 .\r\n","page_name":" 596 ","page_number":596},
  {"content":"\r\nكند دستش را بر سر بندگان نهد و از بركت آن دست عقل و خرد آنها كمال يابد .\r\n23 - عبد العزيز بن مسلم گويد : در ايّام علىّ بن موسى الرّضا عليه السّلام در مرو بوديم و در اوّلين جمعهء پس از ورودمان در مسجد جامع گرد آمديم و حاضران انجمن از امامت و كثرت اختلاف مردم در اين باب سخن گفتند من بر سرور خود كه درود خدا بر او باد وارد شدم و او را از خوض كردن مردم در اين باب آگاه كردم ، امام عليه السّلام تبسّمى كرد و فرمود : اى عبد العزيز بن مسلم اين مردم نادانند و در دين خود فريب خورده‌اند . خداى تعالى پيامبرش را قبض روح نكرد مگر آنكه دينش را كامل گردانيد و قرآن را بر وى فرو فرستاد كه در آن تفصيل هر چيزى هست ، حلال و حرام و حدود و احكام و جميع نيازمنديهاى مردم در آن بيان شده است * ( ما فَرَّطْنا فِي الْكِتابِ مِنْ شَيْءٍ ) * ( 1 ) در قرآن چيزى را بىبيان نگذاشتيم\r\n\r\n","description":"","footnote":"\r\n( 1 ) - الانعام : 38 .\r\n","page_name":" 597 ","page_number":597},
  {"content":"\r\nو نيز در آخر عمر پيامبر صلَّى الله عليه و آله و سلَّم در حجّة الوداع اين آيه را فرو فرستاد : امروز دين شما را كامل و نعمت خود را بر شما تمام كردم و اسلام را به عنوان دين براى شما پسنديدم . ( 2 ) پس امر امامت از كمال دين و تمامت نعمت است و پيامبر از دنيا نرفت مگر آنكه براى امتش معالم دينشان را تبيين فرمود و راه آنها را روشن كرد و آنها را در جادهء حقّ قرار داد و على عليه السّلام را براى آنها نشانه و امام گردانيد و حوائج امّت را تبيين فرمود و كسى كه مىپندارد خداى تعالى دينش را كامل نكرده كتاب خداى عزير را ردّ كرده است و كسى كه كتاب خداى تعالى را ردّ كند كافر شده است . آيا آنها قدر امامت و موقعيت آن را در ميان ملَّت مىدانند تا برگزيدن امام براى آنها روا باشد .\r\nامامت قدرى جليلتر و شأنى عظيمتر و مكانى بلندتر و جانبى منيعتر و باطنى عميقتر از آن دارد كه مردم به واسطهء عقولشان به آن برسند يا آنكه به اختيار خود امامى را منصوب كنند ، امامت مقامى است كه ابراهيم خليل بعد از آنكه به مقام نبوّت و خلَّت فائز شد در وراى آن و در مرتبهء سوم بدان دست يافت و فضيلتى است كه خداوند او را به آن مشرّف ساخته و آن را ستوده و فرموده است : من تو را براى مردم امام قرار مىدهم ( 1 ) و خليل عليه السّلام با سرور گفت : آيا از\r\n\r\n","description":"","footnote":"\r\n( 2 ) - المائدة : 5 .\r\n( 1 ) - البقرة : 124 .\r\n","page_name":" 598 ","page_number":598},
  {"content":"\r\nذريّهء من نيز امام خواهد بود ؟ و خداى تعالى فرمود : عهد من به ظالمان نمىرسد .\r\nاين آيه امامت هر ظالمى را تا روز قيامت باطل كرده و آن را مخصوص اصفياء گردانيده است . آنگاه خداى تعالى او را گرامى داشت و امامت را در ذريّه و نژاد برگزيده و پاك او قرار داد و فرمود : و ما به او اسحاق و يعقوب را بخشيديم و همهء آنها را شايسته قرار داديم و آنها را امامانى قرار داديم كه به دستور ما هدايت مىكردند و انجام كارهاى خير و اقامهء صلاة و اعطاء زكات را به آنان وحى كرديم و براى ما عبادتكنندگان بودند . ( 2 ) و اين امامت پيوسته در ذريّهء او بود و قرن به قرن آن را از يك ديگر ارث مىبردند تا آنكه پيامبر اكرم صلَّى الله عليه و آله و سلَّم وارث آن گرديد و خداى تعالى فرمود :\r\nسزاوارترين مردم به ابراهيم كسانى هستند كه از او پيروى كردند و همين پيامبر و مؤمنان و خداوند ولىّ مؤمنين است . ( 3 ) و اين مقام امامت اختصاص به پيامبر اكرم صلَّى الله عليه و آله و سلَّم داشت و آن را به امر خداى تعالى و به روشى كه او واجب كرده است به على عليه السّلام تفويض فرمود و در ذريّهء برگزيدهء او جارى شد ، كسانى كه خداى تعالى به آنها علم و ايمان داده است چنان كه فرموده است : آنان كه به آنها علم و\r\n\r\n","description":"","footnote":"\r\n( 2 ) - الأنبياء : 73 و 74 .\r\n( 3 ) - آل عمران : 68 .\r\n","page_name":" 599 ","page_number":599},
  {"content":"\r\nايمان داده شده است گفتند : شما تا روز قيامت در كتاب خدا مانديد و اين روز قيامت است و ليكن شما نمىدانيد . ( 1 ) آرى امامت در فرزندان علىّ عليه السّلام تا روز قيامت جارى است ، زيرا كه پس از محمّد صلَّى الله عليه و آله و سلَّم پيامبرى نيست . چگونه اين جهّال امام بر مىگزينند .\r\nامامت مقام انبياء و ارث اوصياء است ، امامت جانشينى خدا و جانشينى رسول و مقام امير المؤمنين و ميراث حسن و حسين عليهم السّلام است .\r\nامامت زمام دين و نظام مسلمين و صلاح دنيا و عزّت مؤمنين است . امامت بنياد پاك اسلام و شاخهء پربركت آن است ، به واسطهء امامت نماز و زكات و روزه و حجّ و جهاد و فراوانى غنائم و صدقات و اجراى حدود و احكام و مرزبانى سرحدّات و اطراف تحقّق مىيابد .\r\nامام حلال خدا را حلال و حرام او را حرام مىكند و حدود الهى را اقامه و از دين خدا دفاع مىنمايد و با حكمت و موعظهء حسنه و حجّت بالغه مردم را به راه پروردگار فرا مىخواند امام مانند شمس طالعه براى عالم است و او در افقى است\r\n\r\n","description":"","footnote":"\r\n( 1 ) - الروم : 56 .\r\n","page_name":" 600 ","page_number":600},
  {"content":"\r\nكه ايادى و ابصار به دو نرسد .\r\nامام بدر منير و سراج زاهر و نور ساطع و ستارهء هادى در شبهاى تاريك و بيابانهاى بىآب و علف و درياهاى پرگرداب است .\r\nامام آب گوارا به كام تشنگان و راهنماى هدايت و رهانندهء از گمراهى است .\r\nامام آتشى بر بلندى و گرمابخش سرمازدگان و دليل در مهالك است كه هر كس از آن مفارقت كند هلاك خواهد شد .\r\nامام ابر بارنده و باران سيل آسا و خورشيد رخشنده و آسمان سايه افكننده و زمين گسترده و چشمهء جوشنده و بركه و روضه است .\r\nامام يارى امين و پدرى مهربان و برادرى دلسوز و پناهگاه بندگان در حوادث ناگوار است .\r\nامام امين خداى تعالى در ميان خلايق و حجّت او بر بندگان و خليفهء او در بلاد و داعى به خداى تعالى و مدافع از حريم خداى تعالى است .\r\nامام مطهّر از گناهان و مبرّاى از عيوب و مخصوص به علم و موسوم به\r\n","description":"","footnote":"","page_name":" 601 ","page_number":601},
  {"content":"\r\nبردبارى و نظام دين و عزّت مسلمين و موجب خشم منافقين و هلاكت كفّار است .\r\nامام يگانهء دوران است ، هيچ كس به پايهء او نرسد و عالمى با او برابر نگردد و همتا و مثل و نظيرى ندارد و بىاكتساب و طلب به فضل و كمال مخصوص گشته و از جانب مفضّل وهّاب بدان اختصاص يافته است . كيست كه بتواند به كنه معرفت امام دست يابد يا آنكه بتواند او را برگزيند ؟ هيهات ! هيهات ! عقل و دانش در او گم و خردها حيران و چشمها بىفروغ و بزرگان كوچك و حكيمان متحيّر و خطيبان الكن و خردمندان قاصر و دانايان جاهل و شاعران درمانده و اديبان ناتوان و بليغان عاجزند كه شأنى از شئون و فضيلتى از فضايل امام را توصيف كنند و به ناتوانى و تقصير خود معترفند چه رسد به آنكه كنه او توصيف شود و يا آنكه چيزى از اسرار او فهميده شود يا كسى قائم مقام و نايب او شود ؟ نه ، از كجا و چگونه چنين چيزى ممكن است ، او مانند ستاره‌اى است كه از دسترسى و توصيف خلايق برتر است .\r\nاين مقام چقدر از اختيار و عقول مردم فاصله دارد و كجا چنين مقامى يافت\r\n","description":"","footnote":"","page_name":" 602 ","page_number":602},
  {"content":"\r\nمىشود ؟ مىپندارند كه امام در غير آل رسول عليهم السّلام يافت مىشود ، به خدا سوگند خودشان خود را دروغگو شمردند و آنها را اباطيل ايشان به آرزوهاى باطل واداشته است و به گردنهء سخت و لغزنده‌اى بالا رفته‌اند كه گامهايشان مىلغزد و به پرتگاه سقوط خواهند كرد و به عقول سرگردان و ناقص و آراى گمراه‌كنندهء خود امامى را برگزينند كه جز دورى و گمراهى بر ايشان نيفزايد خدا ايشان را بكشد ، تا كى نسبت ناروا مىدهند ؟\r\nسختى را طلب كردند و سخن دروغ بر زبان جارى نمودند و به گمراهى عميقى درافتادند و در حيرت و سرگردانى واقع شدند ، زيرا كه از روى بصيرت امام را ترك كردند و شيطان اعمالشان را آراست و آنان را از سبيل الهى بازداشت در حالى كه مستبصر بودند ، از برگزيدهء خدا و رسول روى برگردانيده و به جانب برگزيدهء خود روى آوردند در حالى كه نداى قرآن كريم به آنان چنين است : و پروردگار تو هر كسى را كه بخواهد مىآفريند و او را برمىگزيند و ايشان را اختيارى نيست * ( سُبْحانَ الله وَتَعالى عَمَّا يُشْرِكُونَ ) * ( 1 ) و باز فرموده است : هيچ زن و مرد مؤمنى را نسزد كه چون خدا و رسولش حكمى كنند امر ديگرى را اختيار كنند . ( 2 ) و فرموده است : چگونه‌ايد كه چگونه حكم مىكنيد ؟ آيا كتابى داريد كه از\r\n\r\n","description":"","footnote":"\r\n( 1 ) - القصص : 68 .\r\n( 2 ) - الاحزاب : 36 .\r\n","page_name":" 603 ","page_number":603},
  {"content":"\r\nآن بياموزيد ؟ آيا آنچه كه اختيار مىكنيد رواست ؟ آيا عليه ما سوگندى داريد كه تا روز قيامت حقّ حكومت و قضا داريد ؟ از ايشان بپرس كدام يك از آنها به چنين مطلبى زعيم است ؟ يا براى آنها شريكانى است ، پس اگر راست مىگويند شركاء خود را بياورند . ( 1 ) و خداى تعالى فرمود : آيا در قرآن تدبّر نمىكنند يا آنكه قلوبشان مقفول است ؟ ( 2 ) يا آنكه خداوند بر قلوب آنها مهر نهاده و نمىفهمند ؟ ( 3 ) يا آنكه گفتند شنيديم ولى نمىشنوند و نزد خداوند بدترين جنبندگان كران و گنگانند كه تعقّل نمىكنند و اگر خيرى در آنها بود خداوند آنها را شنوا مىكرد و اگر شنوا مىكرد پشت مىكردند و اعراض مىنمودند . ( 4 ) و يا آنكه گفتند شنيديم و نافرمانى كرديم . ( 5 ) آرى مقام امامت به فضل الهى است و آن را به هر كس كه خواهد اعطا مىكند * ( وَالله ذُو الْفَضْلِ الْعَظِيمِ ) * .\r\nآنان چگونه مىتوانند امام را برگزينند در حالى كه امام عالمى است كه نادانى ندارد و سرپرستى است كه نكول نكند و معدن قدس و طهارت و طريقت و زهد و علم و عبادت است و مخصوص به دعوت رسول خدا و تعيين اوست و از نسل\r\n\r\n","description":"","footnote":"\r\n( 1 ) - القلم : 37 الى 42 .\r\n( 2 ) - محمد : 24 .\r\n( 3 ) - راجع سورة التوبة : 93 .\r\n( 4 ) - الانفال : 21 الى 23 .\r\n( 5 ) - البقرة : 93 .\r\n","page_name":" 604 ","page_number":604},
  {"content":"\r\nمطهّر بتول است و در نژاد او تيرگى نيست و پليدى راه ندارد و براى او منزلتى است كه هيچ ذو حسبى بدان نرسد از خاندان قريش و نسب بلند هاشم و عترت آل رسول ، و مرضىّ خداى تعالى است ، شرف اشراف و فرعى از شجرهء عبد مناف است ، علمش نامى و حلمش كامل مىباشد ، آفريده شده براى امامت ، عالم به سياست و واجب الطَّاعة است ، قائم به امر خدا ، ناصح بندگان خدا و حافظ دين او است .\r\nخداوند پيامبران و امامان را توفيق مىدهد و از مخزن علم و حكمت خود به آنان چيزى را عطا مىكند كه به ديگران نمىدهد و علم آنان فوق علم سايرين است چنان كه خداى تعالى مىفرمايد : آيا كسى كه به حقّ فرا مىخواند شايسته‌تر است تا از او تبعيّت شود يا كسى كه مهتدى نيست مگر آنكه او را هدايت كنند چه مىگوييد و چگونه حكم مىكنيد ؟ ( 2 ) و باز مىفرمايد : و كسى را كه حكمت داده‌اند خير كثير به او ارزانى كرده‌اند و جز خردمندان متذكَّر نمىشوند . ( 3 ) در داستان طالوت مىفرمايد : خداوند او را برگزيد و در علم و جسم برترى داد و خداوند پادشاهى خود را به هر كس كه بخواهد ارزانى مىكند و\r\n\r\n","description":"","footnote":"\r\n( 2 ) - يونس : 35 .\r\n( 3 ) - البقرة : 269 .\r\n","page_name":" 605 ","page_number":605},
  {"content":"\r\nخداوند واسع و عليم است . ( 1 ) و به پيامبرش فرمود : و فضل خداوند بر تو بسيار است . ( 2 ) و خداى تعالى در بارهء ائمّه از اهل بيت و عترت و ذريّهء ( 3 ) او صلوات الله عليهم اجمعين مىفرمايد : آيا بر مردم حسد مىورزند ، مردمى كه خداوند فضل خود را به آنان ارزانى فرموده است ؟ ما به آل ابراهيم كتاب و حكمت و ملك عظيمى داديم و برخى به آن ايمان آورده و برخى ديگر از آن روى مىگردانند و جهنّم آتش كافى دارد . ( 4 ) چون خداى تعالى بنده‌اى را براى امور بندگانش برگزيند به او شرح صدرى عطا كند و در دلش چشمه‌هاى حكمت به وديعه نهد و دانش را به او الهام فرمايد و پس از آن او در جوابى در نماند و در صوابى حيران نماند . او معصوم مؤيّد و موفّق مسدّد و از خطا و لغزش در امان است ، خداوند او را بدين اوصاف مخصوص مىگرداند تا حجّت بالغه بر بندگان و شاهد بر خلايق باشد و * ( ذلِكَ فَضْلُ الله يُؤْتِيه مَنْ يَشاءُ وَالله ذُو الْفَضْلِ الْعَظِيمِ ) * .\r\n\r\n","description":"","footnote":"\r\n( 1 ) - البقرة : 247 .\r\n( 2 ) - النساء 113 .\r\n( 3 ) - في بعض النسخ « و ورّاثه » .\r\n( 4 ) - النساء : 53 و 54 .\r\n","page_name":" 606 ","page_number":606},
  {"content":"\r\nآيا بشر به چنين امورى قادر است تا او را برگزيند يا آنكه برگزيدهء آنها چنين اوصافى دارد تا او را پيش بيندازند ؟\r\nبه بيت الله سوگند كه با حق دشمنى كردند و كتاب خدا را پشت سر انداختند ، گويا نمىدانند ، و در كتاب خدا هدايت و شفاء است آن را به كنارى انداختند و از هوى و هوس پيروى كردند و خداوند آنها را نكوهش كرد و دشمن داشت و بدبخت كرد .\r\nخداى تعالى فرمود : و كيست كه گمراه‌تر باشد از كسى كه بىرهبرى خداوند از هوى پيروى كند كه خداى تعالى ستمكاران را هدايت نمىكند . ( 1 ) و فرموده است : بدا به حال ايشان و نابود كند اعمال ايشان را و فرمود : نزد خدا و مؤمنان دشمنى بزرگى است و اين چنين خداوند بر قلب متكبّر ستمكار مهر مىنهد ( 2 ) .\r\nجزء دوم كتاب كمال الدّين و تمام النّعمة در اثبات غيبت و بر طرف كردن حيرت تأليف شيخ بزرگوار ابو جعفر محمّد بن علىّ بن حسين بن موسى بن بابويه\r\n\r\n","description":"","footnote":"\r\n( 1 ) - القصص : 50 .\r\n( 2 ) - الغافر : 35 .\r\n","page_name":" 607 ","page_number":607},
  {"content":"\r\nقمّى - قدّس الله روحه و نوّر ضريحه - به پايان رسيد و با اين جزو دوم كتاب كامل و تمام شد . * ( وَالْحَمْدُ لِلَّه رَبِّ الْعالَمِينَ ) * و صلَّى الله على محمّد و آله الطَّيّبين الطَّاهرين المعصومين و سلَّم تسليما كثيرا .\r\nترجمهء اين جزء در تاريخ 16 جمادى الثّانية 1420 مطابق با 5 مهر 1378 به پايان رسيد\r\nعضو هيئت علمى\r\nدانشكدهء الهيات و معارف اسلامى دانشگاه تهران\r\nمنصور پهلوان\r\n\r\n","description":"","footnote":"","page_name":" 608 ","page_number":608}
  ]