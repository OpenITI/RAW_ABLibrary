[
  {"content":"\r\n\r\nتاريخ گيتى گشا\r\nتأليف\r\nميرزا محمدصادق موسوى نامى اصفهانى\r\nبا دوذيل آن\r\nتأليف\r\nميزا عبدالكريم بن على رضا الشريف و آقا محمدرضاى شيرازى\r\nبا مقدمهء\r\nسعيد نفيسى\r\n\r\n","description":"","footnote":"","page_name":" ديباچه 1 ","page_number":1},
  {"content":"\r\n\r\nنام كتاب : تاريخ گيتى گشا\r\nنويسنده : ميرزا محمدصادق موسوى نامى اصفهانى\r\nقطع : 17 * 24\r\nصفحات : 480 صفحه\r\nنوبت چاپ : دوم - 1363\r\nتيراژ : 3000 جد\r\nچاپ : اقبال\r\nحق چاپ محفوظ است\r\n\r\n","description":"","footnote":"","page_name":" ديباچه 2 ","page_number":2},
  {"content":"\r\n\r\n\r\n[ مقدمه جواد اقبال 
  ]\r\nبسم اللّه الرّحمن الرّحيم تاريخ گيتىگشا كه مشتمل بر سه تاليف دربارهء خاندان زنديه است براى اولين بار در سال 1317 شمسى باهتمام استاد فقيد گرانمايه سعيد نفيسى توسط كتابخانه اقبال بچاپ رسيده ولى از آنجا كه حقايقى درباره يكى از خاندانهاى حاكم روز در آن درج شده بود توسط رژيم سابق توقيف و جمع‌آورى و از نشر آن جلوگيرى به عمل آمد و در نتيجه گوشه‌اى از تاريخ ايران به بوته فراموشى سپرده شد .\r\nنظر باينكه عدم انتشار چنين اثر ارزنده‌اى براى تاريخ ايران و پژوهندگان اين گونه آثار غبنى فاحش بشمار ميآمد . درصدد بودم به مجرد بر طرف شدن موانع نيت خود را در طبع و انتشار آن بمرحله اجرا درآورم اينك كه فرصت موردنظر فراهم آمده است خوشوقتم از اينكه بتوانم اين كتاب نفيس را بارباب نظر تقديم كنم . اميد است با انتشار اين كتاب گامى در راه روشن شدن حقايق تاريخى سرزمين نياكان خويش برداشته باشم .\r\nجواد اقبال\r\n\r\n","description":"","footnote":"","page_name":" ديباچه 3 ","page_number":3},
  {"content":"\r\n . \r\n","description":"","footnote":"","page_name":" ديباچه 4 ","page_number":4},
  {"content":"\r\n\r\n\r\nديباچه\r\nتاريخ گيتىگشاى ميرزا صادق موسوى اصفهانى متخلص بنامى و ذيلهاى آن در ميان سه چهار كتابى كه در تاريخ سلسلهء زند نوشته شده از همه دقيق‌تر و كامل‌تر و معتبرترست . مؤلفان آن خود معاصر با وقايعى بوده‌اند كه درين كتاب شرح ميدهند و در بسيارى از آن وقايع خود حاضر بوده‌اند و به همين جهة كمتر كتابى در زبان فارسى هست كه اين درجه از اعتبار و راست‌گوئى را داشته باشد . يگانه عيبى كه اين كتاب بيشتر و دو ذيل آن كمتر دارند اينست كه بروش تاريخ‌نويسان آن زمان با انشائى كه كنايات و استعارات و تشبيهات بىمورد مخل و اطنابهاى فراوان دارد نوشته شده و گاهى خواننده را گمراه مىكند و پس از مدتى سرگردانى مطلب در ذهن او نقش مىبندد ، به همين جهة در آغاز كار كه بچاپ كردن اين سه كتاب عزم كردم دو دل بودم كه آيا هم‌چنانكه هست و از زير قلم نويسندگان آن بيرون آمده است چاپ كنم يا اينكه حاق مطلب را از قشر و لفاف اين عبارت - پردازيهاى بارد بيرون آورم و به زبان سادهء روان كه همه‌كس معنى آن را دريابد و خواننده را خسته و بيزار نكند همان مطالب را از نو بنويسم .\r\nپس از مدتى درنك ديدم خيانت بامانت روا نيست و كوچك‌ترين اجرى كه بنويسندگان گذشته مىتوان داد آنست كه خواهش طبع و حتى هوى و هوس و بدسليقگى ايشان را بايد محترم شمرد و هرچه نوشته‌اند\r\n\r\n","description":"","footnote":"","page_name":" ديباچه 5 ","page_number":5},
  {"content":"\r\n\r\nدر آن تصرفى نكرد ، به همين جهة با آنكه اين سبك نويسندگى از روش من بسيار دورست و شيوه‌ايست كه بهيچ‌وجه نمىپسندم ناچار پسند خويش را فداى حقيقت‌جوئى و احترام بآثار گذشتگان كردم و اين سه كتاب را هم‌چنانكه بود انتشار دادم .\r\nاين كتاب مجموعه‌ايست از سه تأليف در تاريخ سلسلهء زند :\r\nنخست تاريخ گيتىگشا تأليف ميرزا محمد صادق موسوى اصفهانى متخلص بنامى كه دبير و نويسندهء معروف و تواناى نيمهء دوم قرن دوازدهم ايران بوده و از آغاز تاريخ زند تا حوادث بيست و يكم محرم 1200 را پرداخته و مىخواسته است بپايان رساند كه عمر بر وى وفا نكرده و درگذشته است . دوم ذيلى است كه ميرزا عبد الكريم بن على رضا - الشريف شيرازى بر تأليف استاد خود ميرزا محمد صادق نامى نوشته و آن را با واسط پادشاهى لطفعلى خان رسانده و معلوم نيست چه شده است كه تمام نكرده . سوم ذيل ديگريست از ميرزا محمد رضاى شيرازى شامل خاتمهء تاريخ لطفعلى خان تا انقراض اين سلسله بدست قاجارها و ازين قرار اين سه كتاب روى هم رفته شامل يك دورهء كامل و دقيق از تاريخ سلسلهء زندست .\r\nدر ميان خاندانهائى كه در ايران پادشاهى كرده‌اند هيچ خانواده‌اى نيست كه مانند سلسلهء زند مردان آن همه پاك‌دامن و غيرتمند و دادگر و مهربان و دوستدار ديار خويش و بيزار از بيگانه و بيگانه‌پرستى بوده باشند . كريم خان زند يكى از مردان بسيار گرامى تاريخست و گذشته از پادشاهى جاى آن دارد كه پيشواى اخلاقى آدمىزادگان باشد\r\n\r\n","description":"","footnote":"","page_name":" ديباچه 6 ","page_number":6},
  {"content":"\r\n\r\nجانشينان او اگر هم مانند ابو الفتح خان خوش‌گذران و باده‌پيماى بوده‌اند با مردم ايران ستم نكرده و دود از نهادى يا ديارى برنياورده‌اند .\r\nلطفعلى خان يكى از عزيزترين و دلجوىترين شهداى تاريخ ايرانست . هنوز اگر كسى بر احوال او بنگرد و آن رنجهاى جان‌فرسا و دليريهاى شگفت و بزرگواريهاى پيدا و پنهان او را بنگرد جاى آن دارد كه برو اشك ريزد و در اندوه او همزبان شود .\r\nدر تاريخ اين سلسله چند كتاب به زبان فارسى نوشته شده . ازين كتاب يعنى تاريخ گيتىگشا و ذيلهاى آن‌كه بگذريم جامع‌ترين و مفصل‌ترين آنها تاريخ گلشن مراد تأليف ميرزا ابو الحسن غفارى كاشانيست كه در حين تأليف اين كتاب در 1210 آن را تمام كرده و درين كتاب نام آن آمده است ولى آن مغلق‌تر و پراستعاره‌تر و پر كنايه‌تر ازين كتاب و به همين جهة ناپسندترست و اين درجه از دقت و تفصيل را در آن به كار نبرده است . ديگر كتاب مختصريست معروف به « تاريخ زنديه » تأليف على رضا بن عبد الكريم شيرازى كه در ليدن توسط ارنست بير مستشرق آلمانى در سال 1888 ميلادى چاپ شده و شامل وقايع جانشينان كريم خان است . همين تاريخ گيتىگشا را مرحوم محمد اسمعيل خان وكيل الملك نورى حكمران معروف كرمان كه از مردان نامى قرن سيزدهم ايران بوده و در 16 جمادى الاخرهء 1286 درگذشته است در جوانى خويش پيش از سال 1275 كه نايب الايالهء كرمان بوده است تهذيب كرده ، به اين معنى كه عبارت پردازيهاى آن را از ميان برده و شيرهء مطلب را در كتاب كوچكى بيرون\r\n\r\n","description":"","footnote":"","page_name":" ديباچه 7 ","page_number":7},
  {"content":"\r\n\r\nكشيده است ولى دو ذيل اين كتاب را در نظر نگرفته به همين جهة آن تأليف و تهذيب مرحوم وكيل الملك ناقص است و تاريخ كامل اين خاندان بزرگوار نيست . ديگر منظومه‌ايست بنام درة التاج در احوال على مراد خان كه در سال 1194 ميرزا عبد اللّه خان شهاب ترشيزى شاعر معروف قرن دوازدهم متوفى در 1215 نظم كرده است .\r\nميرزا محمد صادق نامى چنان كه پيش ازين گذشت از شاعران نامور نيمهء دوم قرن دوازدهم بوده ، حاج لطفعلى بيك آذر بيگدلى كه معاصر وى بوده است در تذكرهء آتشكده كه پس از 1180 تأليف كرده در ذكر احوال معاصرين خود ( چاپ بمبئى 1299 ص 439 ) در بارهء وى چنين مينويسد :\r\n« نامى - اسمش ميرزا محمد صادق ، از اعاظم سادات موسوى ، اجدادش قريب بيكصد و پنجاه سال مىشود كه به حكم سلاطين صفويه از فارس باصفهان آمده ، بطبابت سركار سلاطين مشغول بوده ، خلاصه حضرتش برادرزادهء ميرزا رحيم حكيم‌باشى و در جوانى مشق انشاء كرده ، در نظم و نثر وقوفى حاصل و تاريخى بر وقايع دولت زنديه مينويسد و در فن نظم بمثنوى مايل و مثنوى ليلى و مجنون و خسرو و شيرين و وامق و عذراء گفته و بعضى ديگر در نظر دارد و اين اشعار را در مثنوى خسرو و شيرين گويد ، بد نگفته است . . . . » و از آن پس بيست بيت از اشعار خسرو و شيرين او را آورده است . ازين قرار اجداد نامى در حدود سال 1030 از فارس باصفهان رفته‌اند .\r\nعبد الرزاق بن نجفقلى دنبلى متخلص بمفتون مؤلف مشهور نيمهء\r\n\r\n","description":"","footnote":"","page_name":" ديباچه 8 ","page_number":8},
  {"content":"\r\n\r\nاول قرن سيزدهم در تذكرهء نگارستان دارا كه در سال 1241 تأليف كرده است دربارهء وى چنين مىنويسد :\r\n« نامى - اسمش ميرزا محمد صادق از قدماى معاصرين و از سادات موسوى و از سلسلهء ميرزا رحيم حكيم‌باشى ، وقايع‌نگار كريم خان زند بود . مثنوى بسيار گفته : درج گهر ، خسرو و شيرين ، ليلى و مجنون ، يوسف و زليخا ، وامق و عذراء و قصايد و غزل نيز دارد و با مؤلف بسيار آشنا بود ، از آن جمله است اين دو بيت :\r\n به سينه دل ز جفاى تو خون شود چندم * دل از اميد وفاى تو كاش مىكندم\r\nبسادگيم نگر كز پى هزار خلاف * بوعده‌هاى دروغ تو باز خرسندم \r\nدر كتاب خسرو و شيرين مىگويد :\r\n چو شيرين شهره شد در دلربائى * غرورش كرد دعوى خدائى\r\nبلى خوبان خداى عاشقانند * ولى رسم خداوندى ندانند \r\nدر زمان على مراد خان بفاقه و تنگدستى مبتلا و براى خرج يوميهء خود معطل بود و عادت به خوردن افيون داشت و عمرى بتلخ كامى مىگذاشت ، تا در اوايل دولت خاقان مغفور محمد شاه قاجار وداع جهان ناپايدار نمود . »\r\nمرحوم رضا قلى خان هدايت نيز در مجمع الفصحاء ( ج 2 - ص 523 - 524 ) ترجمهء حالى ازو آورده است كه عينا از آتشكده برداشته و گويد :\r\n\r\n","description":"","footnote":"","page_name":" ديباچه 9 ","page_number":9},
  {"content":"\r\n\r\n« نامى اصفهانى - نام ناميش ميرزا محمد صادق از سادات موسوى متوقف در فارس و اصفهان و از انجاب آن سلسلهء عليه ، گويند اجدادش قريب يكصد و هشتاد سال زياده است كه از شيراز باصفهان آمده‌اند و بطبابت خاصهء سلاطين سلسلهء صفويه مىپرداخته‌اند ، وى برادرزادهء ميرزا رحيم حكيم‌باشى بوده و بفنون نظم و نثر رغبت نموده ، تاريخى بر وقايع دولت كريم خان وكيل و ديگران نگاشته ، منشيانه عبارت‌پردازى كرده و در تمجيد آن طايفه اصرارى بليغ نموده كه بيش از اندازهء ضرورتست و سخنانى نگاشته كه بر بعضى مايهء كدورت ، على - اى حال در فن نظم بمثنوىسرائى راغب بوده ، قصد تتبع خمسه داشته ، سه مثنوى كه خسرو و شيرين و ليلى و مجنون و وامق و عذراست منظوم كرده ، وامق و عذرا ديده نگرديده ، از خسرو و شيرينش اين ابيات تحرير يافت . . . . » و از آن پس بيست بيت از اشعار خسرو و شيرين او را هم‌چنانكه در آتشكده هست نقل كرده است و پيداست اينكه نقل خانوادهء او را از فارس باصفهان قريب يكصد و هشتاد سال پيش از تأليف خود مىنويسد خطاست ، زيرا كه مجمع الفصحاء را در 1288 تأليف كرده است و بنابر آنچه گذشت انتقال اين خانواده باصفهان در حدود 1030 و نزديك 258 سال پيش از آن روى داده است .\r\nتاريخ رحلت نامى چنان كه در ذيل شاگرد وى ميرزا عبد الكريم ( ص 276 از چاپ حاضر ) صريحا آمده در سال 1204 بوده است .\r\nميرزا محمد صادق نامى در ميان شاعران قرن دوازدهم بفراوانى\r\n\r\n","description":"","footnote":"","page_name":" ديباچه 10 ","page_number":10},
  {"content":"\r\n\r\nآثار ممتاز بوده است . از ديوان قصايد و غزليات او اثرى نيست .\r\nظاهرا پنج مثنوى بتقليد خمسه گفته است كه مجموعهء آنها را « نامهء نامى » نام نهاده و آن عبارت بوده است از درج گهر و خسرو و شيرين و ليلى و مجنون و يوسف و زليخا و وامق و عذراء . از خسرو و شيرين و وامق و عذراى او هريك نسخه‌اى نزد من هست .\r\nخسرو و شيرين او منظومه‌ايست تقريبا شامل چهار هزار بيت كه بيت نخستين آن اينست :\r\n بنام آنكه در عنوان نامه * بود نامش نخستين نقش خامه \r\nدر خطبه و ديباچهء آن گويد هنگامى كه در ركاب كريم خان در شيراز بوده بنظم آن آغاز كرده و در آنجا چنين گويد :\r\n مرا در موكب سالار كشور * خديو طلم‌سوز عدل‌پرور\r\nوكيل قائم آل محمد * كه دور دولتش بادا مخلد\r\nگذار افتاد سوى ملك شيراز * چه شيراز آنكه بر جنت كند ناز \r\nوامق و عذراى او تقريبا شامل دو هزار بيت و بيت نخستين آن اينست :\r\n اى ز نامت نامهء نامى بنام * وى بنامت افتتاح هر كلام \r\nاين مثنوى وامق و عذرا را پس از انجام خسرو و شيرين سروده است چنان كه خود در ديباچهء آن گويد :\r\n چون بتائيد خداى كارساز * بود طبعم نامهء نامى طراز\r\nموج ميزد هر زمان درياى من * بر كران ميريخت گوهرهاى من\r\nآن گهرهاى ثمين آبدار * بود زينت‌بخش گوش روزگار \r\n\r\n","description":"","footnote":"","page_name":" ديباچه 11 ","page_number":11},
  {"content":"\r\n\r\n بود آن درياى ژرف بىكران * موج‌خيز و موج او قطره‌فشان\r\nقطرهء او همچو باران بهار * بود كشت اهل دل را آبيار\r\nاز فسون‌سازى ساحر خامه‌ام * گرم بود اندر جهان هنگامه‌ام\r\nباز بود از شوق دل روز و شبم * در سرود نامهء نامى لبم\r\nاز مددكارى طبع سحرسنج * چونكه پر شد از در و گوهر سه گنج\r\nبهر چارم گنج بزمى ساختم * خانه از نامحرمان پرداختم\r\nحيرتم بر دل بيفزود اضطراب * تا چه آئين را درآرم در حساب\r\nطبع را از نو درآموزم چه فن * از كدام افسانه پردازم سخن\r\nناگهان آمد ندائى از سروش * وز سروشم اين ندا آمد به گوش\r\nكاى خوش الحان بلبل بستان عشق * وى ز الحان تو خوش‌دستان عشق\r\nباز اندر عشق دستان ساز كن * در حديث عاشقان لب باز كن\r\nباز نام عاشقان را تازه ساز * ساز ايشان را بلند آوازه ساز\r\nقصهء شيرين و خسرو شد كهن * بازگو از وامق و عذرا سخن\r\nتاكنون اين داستانرا كس نگفت * مثقب خامه‌درى ز ايشان نسفت\r\nاين حديث آمد ز غيبم چون به گوش * در اجابت از دلم آمد خروش\r\nخاطرم انگشت بر ديده نهاد * طبعم آئين سخن را ساز داد\r\nديگرم درياى طبع آمد به جوش * در حديث عشق بگرفتم خروش \r\nازين‌جا پيداست كه وامق و عذرا منظومهء چهارم خمسهء اوست و پس از انجام دادن خسرو و شيرين كه منظومهء سوم بوده است به اين مثنوى كه آن هم جزو نامهء نامى اوست آغاز كرده . اما اين‌كه گويد تاكنون اين داستان را كس نگفت ظاهرا مقصود او اينست كه تاكنون\r\n\r\n","description":"","footnote":"","page_name":" ديباچه 12 ","page_number":12},
  {"content":"\r\n\r\nكسانى كه خمسه سروده‌اند وامق و عذرا را جزو خمسهء خود نياورده‌اند و گرنه پيش از نامى چند تن از شاعران ايران داستان وامق و عذرا را نظم كرده‌اند از آن جمله است ابو القاسم حسن بن احمد عنصرى بلخى شاعر معروف قرن پنجم و ملك الشعراى دربار محمود غزنوى متوفى در 431 و نسخهء آن از ميان رفته است ولى در فرهنگها بشاهد لغات ابياتى چند از آن مانده و از آن جمله است اين بيت :\r\n بپيشش بغلتيد وامق به خاك * ز خون رخش خاك همرنك لاك \r\nو پس ازو فصيحى گرگانى شاعر نديم امير عنصر المعالى كيكاوس بن اسكندر بن قابوس زيارى در همان قرن و اندكى پس از عنصرى اين داستان را نظم كرده و يگانه بيتى كه از آن بدستست اينست :\r\n چه فرخ وجودى كه از همتش * بميرد بپاى ولينعمتش \r\nدر همان زمان و در ميان شاعران امير كيكاوس مزبور شاعرى ديگر بوده است امير فرخارى كه وى نيز ظاهرا همين داستان را نظم كرده و از آن چيزى بدست نيست . پس از آن در ميان شاعران قرن دهم اين داستان رواج بسيار داشته و شعيب جوشقانى كه از دبيران دربار شاه عباس بزرگ بود و سپس بوزيرى هم رسيد و مولانا محمد على قسمتى استرابادى كه از شاعران دربار جلال الدين اكبر در دكن بوده و كمال الدين حسين ضميرى اصفهانى شاعر معروف معاصر شاه طهماسب و شاه محمد خدابنده و نوعى خبوشانى شاعر نامى مقيم هندوستان همه اين داستان را نظم كرده‌اند و پس از ميرزا محمد صادق نامى هم حاج محمد حسين\r\n\r\n","description":"","footnote":"","page_name":" ديباچه 13 ","page_number":13},
  {"content":"\r\n\r\nشيرازى متخلص بحسينى معاصر فتحعلى شاه و متوفى در 1240 همين داستان را نظم كرده است .\r\nديگر از منظومات نامى مثنوى ليلى و مجنون اوست كه در حدود دو هزار بيت دارد و بيت نخستين آن اينست :\r\n اين نامه بنام آن خداوند * گر عشق بناى عالم افگند \r\nاز دو مثنوى ديگر خمسهء نامى يعنى درج گهر و يوسف و زليخا تاكنون اثرى نيافته‌ام و درج گهر وى ميبايست تقليدى از مخزن الاسرار نظامى و به همان وزن و روش باشد .\r\nاما تاريخ گيتىگشا يعنى كتاب حاضر ، گويا اين ناميست كه ميرزا عبد الكريم نويسندهء ذيل نخستين به آن داده است ، زيرا كه در ديباچه‌اى كه ميرزا محمد صادق نامى خود بر آن نوشته چنين نامى ذكر نكرده و شايد چون مجال نيافته است آن را بپايان رساند نامى بدان نداده و اين نام تنها در ديباچهء ذيل ميرزا عبد الكريم ( ص 279 از چاپ حاضر ) ديده مىشود و پيداست پس از آنكه وى ذيل خود را بر آن نوشته آن را بدين نام خوانده است . در هر صورت اين كتاب همواره بدين نام معروف بوده است و تمام نسخهاى خطى آن را به همين نام خوانده‌اند و در همهء فهرست‌ها به همين نام وصف كرده‌اند و به همين جهة در نام آن تغييرى ندادم\r\nخاورشناس نامى انگليسى چارلز ريو در فهرست كتابهاى خطى فارسى موزهء بريطانيا ( مجلد اول - ص 196 ) در وصف اين كتاب مىنويسد كه ابو الحسن بن ابراهيم قزوينى در كتاب فوائد صفويه كه كتابيست در تاريخ عمومى و در سال 1211 تأليف كرده گفته است\r\n\r\n","description":"","footnote":"","page_name":" ديباچه 14 ","page_number":14},
  {"content":"\r\n\r\nكه على مراد خان ( 1196 - 1199 ) ميرزا محمد صادق را بواسطه دروغهائى كه در تجليل خاندان زند درين كتاب گفته بود مواخذه كرد و اين كتاب را بفرمان جعفر خان نوشت ( 1199 - 1203 ) و پانصد تومان پاداش گرفت .\r\nاز نويسندهء ذيل نخستين يعنى ميرزا عبد الكريم بن على رضا الشريف آگاهى درستى نيست . ادگار بلوشه خاورشناس فرانسوى در فهرست كتابهاى خطى فارسى كتابخانهء ملى پاريس ( مجلد اول ص 303 ) مىنويسد پس از مرگ ميرزا حسين فراهانى وزير مامور كرد كه اين كتاب را تمام كند و پس از مرگ آخرين پادشاه زند لطفعلى خان در 1209 ميرزا عبد الكريم به خدمت پادشاهان قاجار پيوست و تاريخى از سلطنت فتحعلى شاه نوشت .\r\nظاهرا اين ميرزا عبد الكريم بن على رضا الشريف همان عبد الكريم بن على رضا الشريف الشهاوريست كه فتحعلى شاه مأمور كرده است با ميرزا محمد رضى تبريزى منشى معروف قرن سيزدهم ايران كتاب زينت التواريخ را كه تاريخ عمومى از آغاز جهان تا سال 1226 است بنويسد و ازين قرار وى تا 1226 زنده بوده است .\r\nچنان كه پيش ازين هم اشارت رفت كتاب كوچكى در تاريخ جانشينان كريم خان بنام تاريخ زنديه در لندن بدستيارى ارنست بير خاورشناس آلمانى چاپ شده است كه نام مؤلف در آن على رضا بن عبد الكريم شيرازى آمده و احتمال بسيار مىرود كه آن هم از همين\r\n\r\n","description":"","footnote":"","page_name":" ديباچه 15 ","page_number":15},
  {"content":"\r\n\r\nنويسندهء ذيل نخستين باشد و كاتب نام او و پدر او را قلب كرده و بجاى آنكه عبد الكريم بن على رضا بنويسد على رضا بن عبد الكريم نوشته است . مؤلف اين ذيل خود در خاتمهء آن ( ص 372 از چاپ حاضر ) در ذكر فرار لطفعلى خان از مرو دشت بكرمان مىنويسد كه در آن زمان در سلك ملتزمان آقا محمد خان بوده و در آن شب حضور داشته است . ازين قرار وى پيش از نابود شدن لطفعلى خان بدربار قاجاريان پيوسته است و چون در صحيفهء 373 از ذيل خود بتاريخ گلشن مراد تأليف ميرزا ابو الحسن غفارى كاشانى كه در 1210 نوشته است اشاره مىكند معلوم مىشود كه اين ذيل خود را پس از 1210 نوشته است و چنان كه خود در صحيفهء 279 گويد مىخواسته است بازماندهء وقايع لطفعلى خان را بنويسد و « جلوس ثانى » نام گذارد .\r\nاما از آقا محمد رضاى شيرازى نويسندهء ذيل دوم بهيچ‌وجه اطلاعى نيافتم و تنها چيزىكه معلومست اينست : چنان كه در پايان صحيفهء 395 اشاره شده است معلوم مىشود كه ذيل خود را پس از سال 1219 نوشته است .\r\nنسخهاى خطى تاريخ گيتى گشا يعنى متن ميرزا محمد صادق نامى فراوانست و در بسيارى از كتابخانهاى ايران و اروپا نسخه‌اى از آن هست كه بيشتر تنها متن ميرزا محمد صادق ناميست و گاهى هم ذيل ميرزا عبد الكريم و كمتر ذيل آقا محمد رضا با آن توامست . چون همهء اين نسخها تازه است و هيچ نسخه‌اى نيست كه اعتبار كامل داشته باشد ضرور نبود كه يكى از آنها را اساس قرار دهم ناچار بيك نسخهء خطى متعلق بخويشتن بسنده كردم و در ضمن هرجا كه اين نسخه افتادگى\r\n\r\n","description":"","footnote":"","page_name":" ديباچه 16 ","page_number":16},
  {"content":"\r\n\r\nداشت و آن را در ته‌بندى و صحافى پريشان كرده بودند بنسخهء متعلق بكتابخانهء مجلس شوراى ملى كه در 22 ربيع الاول 1284 نسخه برداشته‌اند رجوع كردم . نسخهء خطى متعلق به من كه بيشتر اساس اين چاپ بر آن نهاده شده نسخهء تازه‌ايست كه تاريخ ندارد و شايد چنان كه از خط و كاغذ برمىآيد در اواخر قرق گذشته نوشته شده باشد و نسخه‌ايست بسيار نادرست و پرغلط كه به چند خط مختلف بدستيارى كسانى كه در زبان فارسى بسيار مبتدى و نادان بوده‌اند نوشته شده و چند جاى آن افتادگىهاى بسيار دارد . نسخهء كتابخانهء مجلس هم از حيث نادرستى كم از آن نيست به همين جهة در بسيارى از موارد بهيچ‌يك ازين دو نسخه اعتماد نكردم و عبارات را بمسئوليت خويش و با سوابقى كه ازين‌گونه انشاى مغلق پر كنايه و پر استعارهء زشت دارم اصلاح كردم و نامهاى كسان و جاها را از روى اسناد و مآخذ ديگر ترتيب دادم و اين كتاب چنان كه امروز بدست خوانندگان مىافتد فراهم شد .\r\nمقصود من از انتشار اين كتاب چنان كه پيش ازين هم گفتم اين نيست كه نمونه‌اى از انشاى پسنديده بدست خوانندگان بدهم ، زيرا كه اين‌گونه انشاء را كه درين كتاب به كار رفته مخصوصا در تاريخ نويسى بهيچ‌وجه نمىپسندم و خود هنگام نوشتن فرسنگها از آن دورم .\r\nيگانه مقصود اين بود كه مجموعه‌اى نسبة كامل و درست از تاريخ خاندان زند كه يكى از جليل‌ترين و گرامىترين خاندانهاى شاهى تاريخ ايرانست بدست خوانندگان بيفتد و نقيصهء بزرگى را كه بواسطهء چاپ نشدن چنين كتابى در ايران هست بر طرف كند و اين كتاب و دو ذيل آن كاملا اين مقصود را برمىآورد .\r\nدر درستى مطالبى كه درين كتاب نوشته شده است هيچ شك\r\n\r\n","description":"","footnote":"","page_name":" ديباچه 17 ","page_number":17},
  {"content":"\r\n\r\nنيست و نويسندهء متن و دو ذيل آن را مىتوان تاريخ‌نويسان درست گوى امين دانست . البته پيداست هركتابى كه بفرمان هركسى و در زمان او نوشته شود از تملق و مزاج‌گوئى و اغراق و زياده‌روى در القاب و عناوين تهى نيست و اين سيرتيست كه از آغاز تاريخ‌نويسى در زبان فارسى روا بوده است و هركتاب تاريخى كه در ايران نوشته‌اند همين حال را داشته است ولى صرف‌نظر ازين ظاهرسازى ناگزير اگر پرده از روى خوش‌آمدگوئى برداريم مىبينيم كه حقايق همه‌جا آنچنان كه مىتوان با اسناد معتبر ديگر قياس كرد و پى بدان برد آشكار مىشود و اگر هم عين حقيقت نباشد لااقل انعكاس مسلم و صريح عقايد و آراى عامهء ايرانيان در آن زمان بوده است و همه به همين صورت حوادث و وقايع را مىديده و به همين زبان آنها را تعبير ميكرده‌اند . براى نمونه همين بسست ذكر كنم كه آنچه درين كتاب از بدرفتاريها و نابكاريهاى زكى خان گفته شده در آثار ديگر آن زمان هم ديده مىشود و مثلا طوفان هزار جريبى شاعر معروف همان زمان شمه‌اى از آن را درين قطعه مىگويد :\r\n زكى خان چو در غارت اصفهان * برانگيخت آتش برآورد دود\r\nپس از بردن سيم و زر آن‌چنان * به فرزند و زن دست يغما گشود\r\nكه نه زاده‌اى ماند جز طفل اشك * نه زاينده‌اى غير زاينده‌رود \r\nدر هر صورت مقصود عمده از انتشار اين كتاب اين بود كه راهى از حقيقت‌جوئى در قسمتى از تاريخ ايران گشوده شود و اگر خوانندگان خطائى درين صحائف ببينند بر من منت گذارند و مرا از آن بياگاهانند ، زيرا نوشتن و چاپ كردن يگانه وسيله‌ايست كه خوانندگان خطاكارى را از خطاهاى وى برهانند و در اصلاح آن بكوشند تا حقيقت در نهانگاه اذهان مردم دانا و بينا نماند و بدينوسيله پرده از روى بردارد و ببازار آيد .\r\nطهران شهريورماه 1317\r\nسعيد نفيسى\r\n\r\n","description":"","footnote":"","page_name":" ديباچه 18 ","page_number":18},
  {"content":"\r\n\r\n\r\nفهرست تاريخ گيتىگشا\r\n\r\n","description":"","footnote":"","page_name":" ديباچه 19 ","page_number":19},
  {"content":"\r\n . \r\n","description":"","footnote":"","page_name":" ديباچه 20 ","page_number":20},
  {"content":"\r\n\r\nفهرست مندرجات تاريخ گيتىگشا صفحه\r\nنسب طايفهء زند 4\r\nدر بيان نسب و حسب خديو گردون قبب و ذكر شرذمه‌اى از حالات آن خسرو نامدار 6\r\nدر بيان انقراض دولت طايفهء افشار و انتقال بخديو جهانگير نامدا 8\r\nدر بيان شطرى از فتوحات حضره‌بارى و استمداد على مردان خان بختيارى و نصرة يافتنش 12\r\nدر بيان معاهدهء خديو خسرونشان با ابو الفتح خان و على مردان خان و استقرار سلطنت بر اسماعيل ميرزا صفوى و رزم خديو نامدار 15\r\nدر بيان طغيان على مردان خان و نقض پيمان و ايمان و رفتن او بشيراز و شكست صالح خان 17\r\nدر بيان ورود موكب مسعود بدار السلطنهء اصفهان و فرار حاجى بابا خان و حكومت محمد صادق خان 19\r\nدر بيان وقايع سال فرخنده فال سيچقان‌ئيل مطابق يكهزار و صد و شصت و پنج هجرى 1165 20\r\nدر بيان مختصرى از احوال دار المرز و چگونگى استيلاى محمد حسن خان قاجار بر الكاى مازندران و عزيمت خديو منصور بصوب مزبور 25\r\nدر بيان عطف عنان خديو گيتىستان ببلدهء طهران و تعميرات و مرمت خرابى احوال لشكريان و عزيمت بدار السلطنهء اصفهان 29\r\n\r\n","description":"","footnote":"","page_name":" ديباچه 21 ","page_number":21},
  {"content":"\r\n\r\nدر بيان سال فرخنده فال اودئيل مطابق 1166 و استيلاى لشكر منصور بر على مردان خان و انهزام آزاد خان و ساير وقايع غريبه 31\r\nكيفيت محاربهء خديوجم غلام كسرى احتشام با آزاد خان افغان و حقيقت وقايع آن ايام مسرت‌نشان 33\r\nذكر مراجعت حضرت ظل الله از الكاى فارس بجانب عراق و شكست آزاد خان در قمشه و كشته شدن اسكندر خان 38\r\nدر بيان جدال خديو كشور جلال با عبد الله خان و شكست يافتن او از سپاه ظفر توأمان 41\r\nبيان وقايع سال فرخنده فال خجسته بال بارس‌ئيل مطابق 1167 42\r\nذكر توجه آزاد خان بساحت فارس و شكست يافتن از قهرمان جم اساس در نواحى چشت 44\r\nبيان سال همايون فال توشقان‌ئيل مطابق 1168 46\r\nذكر ورود موكب مسعود باصفهان و طغيان جماعت گرمسيرى در آن خطهء فردوس‌نشان 49\r\nوقايع احوال محمد حسن خان قاجار و جنگ او با شيخعلى خان در سنجان كزاز و شكست سپاه نصرة طراز 51\r\nوقايع سال همايون فال لوىئيل مطابق 1169 54\r\nذكر ايلغار محمد حسن خان بجانب گيلان و عزيمت آزاد خان افغان 56\r\nذكر وقايع سال خجسته فال سنهء 1170 و مأمور شدن شيخعلى خان بدار السلطنهء اصفهان 57\r\nحركت موكب محمد حسن خان از مغان و تسخير قلعهء ارومى و شكست آزاد خان 59\r\nسال ميمنت منوال 1171 و وقايع آن زمان فرخنده توأمان 61\r\nسال ميمون 1172 و وقايع آن زمان فرخنده نشان 62\r\nذكر قتل جماعت افاغنه در مازندران بدست محمد حسن خان قاجار 67\r\n\r\n","description":"","footnote":"","page_name":" ديباچه 22 ","page_number":22},
  {"content":"\r\n\r\nذكر بقيه احوال محمد حسن خان قاجار و بيان سوانح و وقايع آن زمان 69\r\nبيان حركت موكب جهان‌گشا از شيراز بصوب طهران 72\r\nذكر بقيهء احوال محمد حسن خان و چگونگى اوضاع آن زمان و ساير وقايع آن اوان مسرت‌نشان بامر خالق انس و جان 80\r\nذكر سرانجام كار و پايان روزگار محمد حسن خان قاجار 83\r\nذكر دخول جناب شيخعلى خان به شهر استراباد بموجب حكم و مراجعت باردوى نصرةنشان 88\r\nذكر وقايع سال فرخنده فال مطابق 1172 89\r\nذكر احوال دار الامان كرمان و مأمور شدن خدا مراد خان زند بسردارى آن ملك خلد مانند 90\r\nبيان چگونگى تتمهء وقايع اين سال فرخنده فال و ساير امور ايام توقف در طهران 91\r\nذكر رسيدن بهار و نوروز گيتىافروز سال هزار و صد و هفتاد و سه هجرى 1173 92\r\nذكر حركت موكب جهان‌گشا بجانب خمسهء عراق و ساير اتفاق بتقدير خالق انفس و آفاق 95\r\nذكر وقايع سنوات هزار و صد و هفتاد و چهار و پنج 1174 و 1175 بلطف خالق سراى سپنج 96\r\nذكر مراجعت اردوى نصرة توأمان از سفر اول آذربايجان و چگونگى آن 98\r\nذكر توجه موكب نصرة نشان ديگرباره بجانب آذربايجان 99\r\nبيان افتتاح ابواب نصرة و ظفر بعد از شكست لشكر فتح‌پرور در قراء خمسه بلطف خالق خير و شر 102\r\nبيان چگونگى محاصرهء قلعهء اروميه و بقاياى احوال فتحعلى خان 104\r\nبيان قضيهء عماى شيخعلى خان و چگونگى وقايع آن زمان 108\r\nذكر حركت موكب منصور از ارومى و وقايعى كه مقارن آن اتفاق افتاد و گزارش زكى خان زند 110\r\n\r\n","description":"","footnote":"","page_name":" ديباچه 23 ","page_number":23},
  {"content":"\r\n\r\nبيان انصراف موكب شوكت و شان از الكاى آذربايجان و عزيمت زكى خان از اصفهان 112\r\nذكر ورود موكب مسعود بدار السلطنهء اصفهان و گزارش آن اوان مسرت نشان 115\r\nبيان ظهور نوروز سلطانى و گوهرريزى سيماب نيسانى در سال هزار و صد و هفتاد و شش هجرى 1176 116\r\nذكر مأمور شدن نظر على خان زند برزم زكى خان و شكست يافتن لشكر زكى خان به حكم آفريدگار جهان 123\r\nذكر ورود ايلچى عمر پاشا والى بغداد و ساير وقايع آن زمان مسرت نشان 126\r\nبيان حركت موكب ظفر كوكب از محل سيلاخور بجانب لرستان فيلى و وقايع آن اوان 128\r\nوقايع سال فرخنده فال هزار و صد و هفتاد و هفت 1177 هجرى و چگونگى آن سال سعادت منوال 130\r\nبيان كيفيت گير و دار دار الامان كرمان و قضاياى آن مملكت سعادت اقتران 136\r\nبيان توجه موكب نصرة طراز بجانب دار العلم شيراز و ورود به آن خطهء بهجت پرور غم‌پرداز بلطف داور كارساز 137\r\nبيان تسخير و تصرف كرمان و بعضى احوال محمد امين خان سردار دار الامان كرمان و وقايع آن زمان 140\r\nذكر واقعات سنوات مباركات هزار و صد و هفتاد و هشت و نه هجرى 1178 و 1179 144\r\nبيان تتمهء احوال كرمان و بقيهء امور تقى خان درانى و ساير معاملات آن زمان بتقدير ملك جاودان 150\r\nذكر بنياد عمارات مباركات در خطهء غم‌پرداز شيراز و چگونگى آن زمان 153\r\n\r\n","description":"","footnote":"","page_name":" ديباچه 24 ","page_number":24},
  {"content":"\r\n\r\nذكر وقايع سال فرخ فال هزار و صد و هشتاد 1180 و رسيدن بهار بهجت آثار بامر آفريدگار كون و فساد 158\r\nبيان احوال امير مهنا و غائى و گزارش كار آن 161\r\nذكر انجام كار و اختتام روزگار امير مهنا و بقتل رسيدن او بتقديرات خالق ارض و سما 167\r\nذكر سركشى ذوالفقار خان افشار و گرفتار شدن او بدست على محمد خان بتقدير قادر مختار 168\r\nبيان احوال حسينقلى خان ولد محمد حسن خان و گزارش او 170\r\nتسلط حسينقلى خان ديگر بار بمازندران و چگونگى گزارش و ساير وقايع آن زمان 173\r\nبيان گرفتارى زكى خان بدست شيخ عبد الله بنى معين در جزيرهء هرموز و چگونگى آن 175\r\nذكر سردارى على مراد خان و مأمور شدن بجانب كردستان و گرفتارى او 178\r\nبيان رسيدن بهار خرم و وصول كوكبهء نير اعظم بساحت بيت الشرف و انحراف مزاج روشن از عمر پاشاى والى بصره و بغداد و مأمور شدن نواق ظهير الدوله بتسخير ام البلاد 179\r\nذكر كيفيت تحريك رايات جلال نواب سپهر ركاب اعتضاد الدوله بجانب بصره و ورود بكنار شط العرب 183\r\nذكر ظهور بهار فيض آثار و هنگام خضارت باغ و گلزار و صورت گرفتن جسر و عبور سپاه 186\r\nذكر ورود محمد وهبى بسفارت از نزد سلطان شكندرشان روم به خدمت فرمانده اين مرز و بوم 194\r\nبيان ورود خوارج عمان با سپاه گران و سفاين بىكران باعانت بصريان و گزارش آن 195\r\nبيان حركت سپاه بغداد با عنايت و امداد اهل ام البلاد و شكست يافتن بقدرت خالق كون و فساد 200\r\n\r\n","description":"","footnote":"","page_name":" ديباچه 25 ","page_number":25},
  {"content":"\r\n\r\nورود بهار گيتىفروز و انهدام بلاى غلا در بصره بامر خالق عز و علا 202\r\nبيان افتتاح ابواب بصره بر روى مجاهدان بمقاليد اهتمام نواب سپهر ركاب سعادت غلام 207\r\nبيان مجادله و محاربهء على محمد خان زند با جماعت اعراب و شهادت آن جوان سعادتمند 211\r\nبيان توجه نواب استظهار الدوله ديگر بار بجانب فيض جوانب ام البلاد بصره 214\r\nذكر قضيهء غم‌پرور و واقعهء سخت اثر ارتحال نواب غفران مآب از جهان فانى سوى عالم جاودانى 215\r\nذكر مراجعت نواب سپهر ركاب از بصره و چگونگى وقايع آن زمان و قضاياى آن اوان بتقدير حضرت سبحان 219\r\nذكر فرستادن نواب ابو الفتح خان و زكى خان على مراد خان را بجانب عراق و وقايع اطراف آفاق 221\r\nدر بيان توجه زكى خان بجانب اصفهان از شيراز و اختتام روزگار او 224\r\nبيان طغيان ذو الفقار خان افشار و ساير وقايع آن روزگار بتقدير مدبر ليل و نهار 228\r\nذكر داستان بىدخلى نواب ابو الفتح خان در امور جهاندارى و توجه اين نور حدقهء دولت بجانب اصفهان 231\r\nذكر پريشانى اساس دولت على مراد خان در دار السلطنهء اصفهان بتقدير خالق انس و جان و كيفيت آن 234\r\nذكر حركت موكب على مراد خان از دار السلطنهء اصفهان بجانب شيراز جنت طراز بتقدير خداى بنده‌نواز 236\r\nبيان اتفاق اين جهانبان كشورستان با على مراد خان و ساير وقايع آن زمان 238\r\nذكر چگونگى سلطنت على مراد خان و وقايع آن ايام محنت انجام غم آغاز 241\r\nبيان بقيهء احوال على مراد خان بعد از نزول او بدار السلطنهء اصفهان و كيفيت و گزارش آن 244\r\n\r\n","description":"","footnote":"","page_name":" ديباچه 26 ","page_number":26},
  {"content":"\r\n\r\nبيان احوال آقا محمد خان قاجار و چگونگى استيلاى او بالكاى مازندران و چگونگى آن 246\r\nبيان ميمنت ترجمان طلوع آفتاب جهان آراى وجود مسعود آن نورفزاى جهان كامگارى از مشرق شهريارى و بروز راى عرصه پيراى ذات معدلت صفات آن غرهء ناصيهء نامدارى از افق فضل حضرت بارى 252\r\nرسيدن بهار عالم افروز سال فرخنده فال مطابق سنهء يكهزار و صد و نود و هشت 1198 هجرى 261\r\nبيان مجادله و محاربهء سپاه نصرة همراه با آقا محمد خان قاجار و هزيمت لشكر منصور 262\r\nدر بيان حركت آقا محمد خان بجانب الكاى اصفهان و تسخير دار السلطنه 269\r\nبيان انصراف موكب مسعود از خطهء شيراز جنت طراز بجانب اصفهان و كيفيت آن 271\r\nذيل ميرزا عبد الكريم سبب تأليف كتاب 276\r\nبيان اختتام دولت زنديه من كلام زبدة المنشيان ميرزا عبد الكريم بن - على رضاى منشى رحمة الله 279\r\nبيان فرار اسمعيل خان بجانب همدان و رفتن حضرت جهانبانى ببلدهء مزبور و مجادلهء خسرو خان 282\r\nبيان مراجعت خديو جهان باصفهان و مجادله با محمد حسين خان و اسمعيل خان و فرار حاج عليقلى خان بفارس 288\r\nذكر سال فرخنده فال يونت‌ئيل خجسته تحويل مطابق سنهء هزار و دويست هجرى 1200 291\r\nبيان توجه آقا محمد خان بجانب عراق و مجادلهء خسرو خان و شكست او و مأمور شدن عليقلى خان بسردارى عراق و كشته شدن هدايت الله خان والى گيلان 293\r\n\r\n","description":"","footnote":"","page_name":" ديباچه 27 ","page_number":27},
  {"content":"\r\n\r\nدر بيان حركت حضرت ظل اللهى از دار الملك شيراز بجانب الكاى كوه‌كيلويه 296\r\nذكر ابتداى زمستان و حركت موكب عزوشان بجانب كوه‌كيلويه 298\r\nوقايع سال فرخنده فال قوىئيل خيريت دليل مطابق سنه هزار و دويست و يك 1201 هجرى و كيفيت آن 299\r\nبيان محاربهء امير محمد خان با جعفر قلى خان قاجار در براهان من اعمال دار السلطنهء اصفهان و وقايع آن 302\r\nذكر مأمور شدن نواب جهانبانى از جانب حضرت جهان‌ستان بجانب خطهء لار و فتح آن ديار 303\r\nسال فرخنده فال پيچىئيل خيريت دليل مطابق سنهء هزار و دويست و دو 1202 هجرى 304\r\nدر بيان حركت موكب ظفر شعار بعزم اصفهان و هزيمت عليقلى خان قاجار بجانب كاشان 309\r\nدر بيان مأمور شدن نواب جهانبانى بجانب بندر علويه و وقات خاقان مغفور و جلوس صيد مراد خان در فارس 310\r\nذكر سال فرخنده فال تخاقوىئيل فرخنده دليل مطابق سنهء 1203 . 315\r\nذكر بيان مجادلهء سپاه نصرة شعار آقا محمد خان و ساير وقايع آنزمان به حكم خداوند جهان 321\r\nذكر سال فرخنده فال ايت‌ئيل خجسته تحويل سنهء 1204 324\r\nدر بيان سال ميمنت اشتمال تنگوزئيل مطابق سنهء هزار و دويست و پنج 1205 هجرى 329\r\nدر بيان اعراض مرتضى قلى خان و مصطفى قلى خان از جانب آقا محمد خان و توجه بجانب شيخ ويس خان و مراجعت آنها ثانيا 330\r\nدر بيان تسخير نمودن آقا محمد خان ولايت اين جانب رود ارس را و مراجعت بطهران 332\r\nدر بيان سوانح غم‌فزاى محنت‌پيراى و ساير وقايعى كه در آنزمان حادث\r\n\r\n","description":"","footnote":"","page_name":" ديباچه 28 ","page_number":28},
  {"content":"\r\n\r\nگرديد 335\r\nمراجعت نواب جهانبانى بخارج دار الملك شيراز و رفتن ببندر ريك 344\r\nبيان محاربهء نواب جهانبانى با لشكر شيراز جنت طراز و ساير وقايع غم‌پرداز بتقدير ملك كارساز 346\r\nذكر خبر شدن حاجى از شكست لشكر شيراز و متوسل شدن او بدولت آقا محمد خان 349\r\nبيان محاربهء نواب جهانبانى با لشكر شيراز مرتبهء دوم و شكست يافتن ايشان 353\r\nدر بيان محاربهء لشكر نصرة شعار با مصطفى خان قاجار و ظفر يافتن آن جناب بتوفيق مسبب الاسباب 359\r\nدر بيان جنگ لشكر شير آهنگ جان محمد خان قاجار و رضا قلى خان قاجار و انهزام شدن سپاه مخالف 361\r\nذكر ورود آقا محمد خان قاجار ببلوك ايرج و شبيخون زدن لشكر پرخاشگر باردوى وى 367\r\nذيل آقا محمد رضا ذكر تتمهء احوال خير مآل لطفعلى خان زند سعادتمند تأليف مرحوم آقا محمد رضاى شيرازى 374\r\nبيان وقايع سال فتنه اشتمال شورش مآل سيچقان‌ئيل مطابق سنهء 1027 376\r\nبيان توجه موكب جهانبانى از طبس بصوب فارس و وقايع آن سال محنت اساس بتقدير خالق ناس 377\r\nبيان حركت از رونيز و معطوف ساختن عنان شبديز عزيمت موكب جهانبانى كرة بعد اخرى بصوب طبس 380\r\nبيان توجه موكب جهانبانى بصوب كرمان حسب الاستدعاى طوايف سيستانى و افغان بمشيت خالق انس و جان 381\r\nوقايع سال مسرت آغاز اندوه انجام اودئيل مطابق سنهء 1028 384\r\n\r\n","description":"","footnote":"","page_name":" ديباچه 29 ","page_number":29},
  {"content":"\r\n\r\nذكر سازش مستحفظين قلعهء كرمان با سپاه آقا محمد خان و از دست دادن و واپس گرفتن حضرت جهانبانى قلعه را و از دست دادن آنها كرة بعد اخرى 386\r\nبيان حركت موكب جهانبانى از كرمان بصوب بم 387\r\nذكر مقدمات قتل و اسر و نهب كرمان بعد از رفتن بندگان جهانبان بصوب سيستان 388\r\nبيان عطف عنان حضرت جهانبان از كرمان بصوب بم و سيستان 389\r\nبيان وقايع جانگزاى گرفتارى حضرت جهانبان و حادثهء عماى آنحضرت 390\r\nبيان حادثه قتل آنحضرت باغواى حاجى مردود بدسرشت 391\r\nخاتمه در بيان وقايع احوال آنان كه باوجود ديدن احسان ازين خاندان و عدم عرضه و اسم و رسم و برترى يافتن در دولت اين دودمان طريق خيانت پيموده و باندك زمانى سزاى اعمال بر ايشان معين و مشهود گرديده 392\r\nفهرست نامهاى كسان و خاندانها و نژادها 396\r\nفهرست نامهاى جاها 413\r\nفهرست نامهاى كتابها 426\r\n\r\n","description":"","footnote":"","page_name":" ديباچه 30 ","page_number":30},
  {"content":"\r\n\r\nتاريخ گيتى گشا\r\n\r\n","description":"","footnote":"","page_name":" ديباچه 31 ","page_number":31},
  {"content":"\r\n . \r\n","description":"","footnote":"","page_name":" ديباچه 32 ","page_number":32},
  {"content":"\r\n\r\n\r\n[ مقدمه مؤلف 
  ]\r\nتاريخ گيتىگشا بسم اللّه الرّحمن الرّحيم طراز كلام مورخان سخن‌پرور و زيور اقلام نگارندگان قصص و سير حمد و ثناى مالك الملكيست كه پادشاهان نامدار و فرماندهان ذوى الاقتدار را ديهيم والاى ابهت ازو بر سرست و گردن‌كشان روزگار و سرافرازان تاجدار را خلعت زيباى دولت ازو در بر . در هر عهدى به جهت انتظام امور عالم سايهء عاطفت بر سر يكى از سرداران انداخته و ظل ظليل بر مفارق آسايش‌گزينان هر كشور و مملكت و گوشه‌نشينان هر ولايت ممهد ساخته ، كه بندگان حضرتش از تابش آفتاب حوادث در امان و از تصادم تند باد فتن بركران باشند . در هر عصرى بنابر آرامش طبقات امم يكى از سعادتمندان را به نظر مرحمت بدرآورده ، تارك جلالش را زيب بخش ديهيم و كلاه و قامت عظمتش را رتبت‌افزاى مسند و گاه كرده است كه صورت‌پذيرفتگان دست صنعش كه جمهور عباد و سكان بلادند در پناه دولت و حمايت او از آسيب نوائب و تعرض مصائب مصون و محفوظ گردند . نام نام‌آوران به زبان منهيان لطف او در روزگار سمرست و اسماى سروران بمحض مرحمت و شفقت او طراز كتب اخبار و سير . اگرچه ملك بىزوالش از اعانت وكيل مبراست و سلطنت لايزالش از كفايت كفى ؟ ؟ ؟ معرا ، ليكن به جهت انتظام جهان و مصلحت احوال جهانيان مملكت‌آرايان كشورگير و گيتىگشايان صاحب تدبير را شيرازه بند اوراق روزگار نموده و انتظام امور عالم و نظم مهام بنىآدم را براى راى گيتىآراى ايشان محول فرموده است كه بندگان حضرتش را در تطرق اسباب جور و بيداد نگاهبان و پروردگان دست عنايتش را از تطاول اهل فتنه و فساد پاسبان بوده ، همگى صغير و كبير و قاطبهء برنا و پير در مهد امن و امان غنوده بلوازم بندگى و عبادتش قيام و بمراسم شكر نعمتش اقدام نمايند . نقد كامل عيار\r\n\r\n","description":"","footnote":"","page_name":" 1 ","page_number":33},
  {"content":"\r\n\r\nناقدان دكان سخنورى و جوهريان بازار معنىپرورى از ذكر جلال و تذكار انعام و افضال او سرمايه‌بخش كنوز دفاتر و معهذا زبان زبان‌آوران عبارت پيرا و نطق سخن‌پروران معانىآرا در اظهار عظمتش و تكرار مرحمتش قاصرست و درود نامحدود كه كاربندان دفتر نكته‌پردازى از احصاى آن عاجز آيند و تحيات نامعدود كه محفل‌آرايان بزم سخن‌سازى از حصر آن بقصور اعتراف نمايند سزاوار جنا خير البشر و لايق برگزيدهء دادار داورست ، كه جمهور انبياء و رسل و جميع هاديان خير السبل كه متون كتب تواريخ و شروح صحف سير به وصف فضايل و تعريف محاسن خصايل ايشان ناطق و فصول مناقبشان ورد زبان و زيور بيان سخنوران سابق و لاحقست ابجدخوانان دبستان و اطفال سبق‌خوان اويند . غرض اصلى و مقصود كلى نقشبند صور مخلوقات و صانع كل مصنوعات از حيوان و معدن و نبات و تخمير خمير آدم و تكوين مكونات عالم بروز گوهر وجود و ظهور كوكب مسعود اوست و صلوات زاكيات و تسليمات وافيات بر اولاد او ، كه اختران مسعود بروج خلافت و شموع بىدود محافل امامت و گلهاى رنگين بساتين كرامت و لئالى ثمين بحار ولايتند بتخصيص جناب حيدر صفدر ، ولى حضرت داور ، ابن عم جناب خير البشر ، كنندهء در خيبر ، كشندهء عمرو و عنتر ، باب شبير و شبر ، غالب كل غالب ، مظهر العجايب على بن ابى طالب ، عليه و عليهم صلوات الله الملك الوهاب باد .\r\nاما بعد : بر ضماير ارباب بصاير و خواطر مآثر مخفى و مستور نخواهد بود كه در هر عصرى از اعصار ضبط وقايع و تدوين احوالات بدايع روزگار و بيان رسوم دولت سلاطين كامگار و ايراد قواعد سلطنت خواقين نامدار و ثبت محاسن صفات آن فرقهء و الا مقدار و نشر مكارم ذات آن طبقهء كامگار بر صفحات ليل و نهار واجب و در هر زمانى از زمن يكى از كاربندان عرايس سخن و نام‌آوران صاحب پيشه و فن و شيرازه‌بندان اوراق داستانهاى نو و كهن بامر يكى از برگزيدگان واهب ذو المنن به اين امر خطير\r\n\r\n","description":"","footnote":"","page_name":" 2 ","page_number":34},
  {"content":"\r\n\r\nپرداخته و بدايع وقايع آن عهد را مدون ساخته ، نام نامى و القاب گرامى نام‌آوران را در ساحت روزگار بالسنه و افواه انداخته‌اند . درين اوان سعادت‌نشان كه زمان دولت و اوان شوكت داور دارا افسر ، سكندر فريدون‌فر خديو قضا مطيع ، قدر چاكر ، داراى جم شكوه ، فريدون سير قهمران دشمن سوز ، دوست‌پرور ، جهانگير كسرى نظير ، كى همسر دلير ، خورشيد تيغ ، بهرام خنجر ، سپهبد شهاب ، رمح هاله سپر ، سپهدار ستاره حشم ، انجم لشكر ، طرازنده رخسار عرايس فتح و ظفر ، معمار معموره ملك و كشور ، لايق تاج و سرافراز افسر ، برگزيده حضرت داور المؤيد بتاييد الملك الاكبر ، ابو المظفر محمد جعفر خان زند ، دوحه سرابستان اين سلسلهء ارجمند و نوگل گلزار اين فرقهء سربلندست ، اين حقير خاكسار و ذرهء بىمقدار ، محمد صادق الموسوى متخلص بنامى كه دلال متاع قلت بضاعت و تاجر كالاى عدم استطاعت و از خدمت - گزاران قديم اين دولت جاويد مدتست ، از جانب سعادت جوانب اين شهريار كشورگير و بفرمان واجب الاذعان اين ملك‌آراى بىنظير مأمور گرديد كه لئالى وقايع دولت اين خديو كامگار و گزارش اوان شوكت اين خسرو عالى مقدار را بتفصيل در سلك تحرير و رشته تنظيم كشيده جميع كليات و جزئيات را مدون سازد و واقعات ايام دولت اين سرور آفتاب رايت ، بعد از ايراد احوالات گذشته ، بپردازد . لهذا حسب الفرمان واجب الاذعان اجراى آن خدمت را انگشت قبول بر ديده نهاده و قدم بر شاهراه اطاعت گشاده ، چگونگى و كيفيت امور بدايع را بر صفحهء بيان نگاشته و اين صحيفه شريفه را در كتابخانهء روزگار بوديعت گذاشته ، انشاء الله تعالى زمان دولت اين شهريار گيتىمدار تا زمان ابد پايدار و قصر بىقصور شوكتش تا قيام قيامت استوار باد .\r\n\r\n","description":"","footnote":"","page_name":" 3 ","page_number":35},
  {"content":"\r\n\r\n\r\nنسب طايفهء زند\r\nبر ضماير مشتريان جواهر معانى و بباعان متاع نكته‌دانى مخفى و مستور نماند كه سلسلهء زند و آن فرقهء سعادتمند از اعاظم ايلات عراق و در شيمهء كريمهء شجاعت مشهور عراق و حجاز و در شيوهء حميدهء بسالت « 1 » پيوسته از اقران ممتاز و فىمابين جميع فرق مباهى و سرافراز و در لوازم مروت و مردى و مردانگى و مراسم دليرى و فرزانگى بىشريك و انباز بوده ، در اواخر دولت سلاطين جنت مكين صفويه و اختتام سلطنت شاه سلطان حسين صفوى كه ابواب فتنه و فساد بر روى اهل عراق باز و تند باد شورش و غوغا از مهب احكام قضا در اهتزاز و جماعت افاغنهء قلجه و قندهار رايت‌افراز عرصه اقتدار و از سلطان نافذ - القرمان ايران قطع اختيار نموده ، بر دار السلطنهء اصفهان كه محل توقف ايشان بوده است تسلط و اختيار باز و بازوى شوكت و اقتدار بر تخريب بنيان ملك و مال سكان عراق گشوده بودند و جماعت روميه نيز فرصت كرده ، روى بتسخير بلاد عراق آورده ، تا عمال قلمرو عليشكر و توابع و لواحق آن بوم و بر لگدكوب سم ستوران آن طايفهء پرشوروشر و محل غوغاى آن فرقهء بيدادگر گرديده ، رايت اقتدار نيز در آن سرزمين بذروهء چرخ برين رسانيده ، همگى ايلات و اويماقات و اكثرى از ممالك ايران گردن به زير بار افاغنه كشيده متاع فاسد و كالاى كاسد حكمرانى آنها را بنقد جان خريده و در معرض فرمان‌بردارى آرميده بودند ، طايفه جليله زند و آن فرقه عليه فيروزمند كه همواره شير فلكشان اسير خم كمندست با آنكه در پرى من اعمال ملاير و نواحى قلمرو نشيمن و در ميان دوست و دشمن مسكن و از طرفى اتصال به جماعت روميه و از جانبى قرب جوار بفرقهء افاغنه داشتند ، آن هردو فرقه را نابود انگاشته و آن دو طايفه را معدوم پنداشته ، به زور بازوى مرد افگن و قوت نيروى دشمن‌شكن راه مرور بر روى مترددين آنها بسته و پيوند تسلط ايشان را از موطن خود گسسته ، در مأمن عافيت\r\n\r\n\r\n","description":"","footnote":"\r\n( 1 ) بسالت بمعنى دليرى و دلاورى\r\n","page_name":" 4 ","page_number":36},
  {"content":"\r\n\r\nنشسته بودند . جماعت افاغنه و گروه روميه بكرات در مقام انطفاى آتش اقتدار و اطفاى نواير گير و دار اين طايفهء جليله برآمده ، بهيچوجه علاج ننمودند و مدت هفت سال دولت افغان قرين امتداد و قصر تسلط رومى قوى بنياد بود و مشام آرزوى آن طايفه از جانب اين سلسلهء جليله به غير از بوى خون رايحه‌اى نمىشنود .\r\nچون دولت افاغنه بانجام رسيده و شوكت آن ملاعنه باختتام انجاميده و زمان دولت سلطان نادر شاه گرديده ، گوش هوش نادر شاه آوازهء خصم‌افگنى و طنطنه دشمن‌شكنى طايفهء جليلهء زند را بكرات و مرات شنيده ، از تيغ تيز و شمشير خون‌ريز آن نهنگان لجهء ستيز مخوف و حركت دادن ايشان را از موطن مألوف در خاطرش تصميم پذيرفته ، بنابر احتياط نخستين بابا خان چابشلو را فرستاده ، امر نمود كه بتدبيرى بر ايشان دست‌يافته و رجال آنها را آنچه مقدور شود قتل عام و تتمه را بالاخره بصوب خراسان حركت دهند . بابا خان مزبور به حيله و كثم « 1 » و اجراى قسم آنها را خاطر جمع نموده و بدام تزوير كشيده ، متوجه امضاى حكم شاهى گرديده و جمعى كثير از آن يلان شير گير را بىخبر بقتل رسانيد . بعد از آن حكم شاهى به حركت دادن ايشان صدور يافته ، بقيهء رجال و نسوان و اطفال آن فرقهء هزبر خصال را روانه خراسان و در محلى موسوم بدره جز كه محل تركتاز جماعت تركمانست ساكن نمودند الغرض بعلة شهرت رشادت جمعى از تازه نهالان بستان مردانگى در آن قضيه بر خاك هلاك خفتند و بسيارى از نوباوگان گلستان فرزانگى در آن واقعه روى بنهان خانهء خاك نهفتند و تتمه آوارهء ديار غربت و ره‌نورد بيابان كربت گشتند .\r\n\r\n\r\n","description":"","footnote":"\r\n( 1 ) كثم بمعنى نزديكى\r\n","page_name":" 5 ","page_number":37},
  {"content":"\r\n\r\n\r\nدر بيان نسب و حسب خديو گردون قبب و ذكر شرذمه‌اى از حالات آن خسرو نامدار\r\nبر شناسندگان جواهر كلام و خريداران كالاى پربهاى اين دفتر فرخنده انجام مخفى نماند كه ايناق خان و بوداق خان دو برادر بودند كه در ميان طايفهء زند بر ساير آن قوم فيروزمند شرف سرورى و مرتبهء برترى داشتند . ايناق خان برادر مهتر را دو پسر بود : جناب محمد كريم خان فرزند ارجمند و محمد صادق خان پسر كهتر ، كه دو اختر بودند از برج سعادت و دو گوهر از درج شرافت ، آثار عظمت و جلال از ناصيهء حالشان ظاهر و انوار دولت و اقبال از روى منيرشان باهر ، در مبادى حال آثار انوار آفتاب عدالت و ضعيف‌پرورى از افق ضميرشان طالع و در آغاز دولت پرتو مرحمت و عدالت‌گسترى از چراغ عالم‌افروز خاطر خطيرشان لامع و آتش شمشير جهانگيرشان دشمن‌سوز و شمع پرنور رحمت دوست‌پذيرشان گيتىافروز ، اگرچه ابناى سلسلهء زند همگى صاحب شمشير و افراد آن فرقهء سعادت پيوند جمله پردل و دلير بودند ، ليكن از صدمهء تيغ بىدريغ جناب محمد كريم خان قرين انديشه و بيم و همواره بر كمند عدوبندشان سر تسليم داشتند . چون در سال هزار و صد و شصت هجرى ، به نحوى كه در تاريخ نادرى مفصلست ، نيز دولت نادر شاه بسرحد افول و غروب رسيد و چراغ شوكتش از تندباد قضا و قدر منطقى گرديد ، در الكاى خراسان عليشاه اسباب سلطنت فرو چيده ، ابناى سلسلهء جليله زند در ظل رايت آن دو برادر سعادتمند اجتماع كرده روى نياز به خدمت آن سرور و سرافراز آورده ، استدعا نمودند كه ايشان را در ظن حمايت و سايهء عاطفت جاى داده ، عنان توجه بجانب الكاى عراق گشاده ، در موطن پيشين و اماكن ديرين در پناه نخل برومند و ظن دوحه سربلند آن دو برادر ارجمند سايه‌نشين و يك چند بفراغ بال و رفاه حال آسايش گزين باشند .\r\nآن دو برادر كامگار نامدار مقيد بدولت عليشاه و مشوش از آن همه\r\n\r\n","description":"","footnote":"","page_name":" 6 ","page_number":38},
  {"content":"\r\n\r\nلشكر و سپاه نگشته ، . افراد آن طايفهء جليله را جمع‌آورده ، از اعما ؟ ؟ ؟\r\nابيورد و دره جز حركت و روى عزيمت بجانب الكاى عراق هشته ، بر ادهم سعادت و اشهب كرامت برنشسته ، عليشاه فوجى كثير از لشكر شير غرور پيل‌زور متعاقب آن فرقهء منصور مأمور و لشكر مزبور از صدمهء سنان و شمشير و ضرب دست خنجر و تير آن هژبران دلير و رزم‌آوران شيرگير چون روباه از چنگ شير با تن‌هاى خسته و سرهاى شكسته مراجعت نمودند . طايفه جليلهء زند و آن يكه تازان رستم كمان بهمن كمند در موكب نصرة پيوند آن دو برادر سعادتمند محفوظ از شوايب آسيب و گزند ، مراجعت بمواطن و عرصه پيراى اماكن و ساحت‌آراى مساكن گشتند . چون جناب محمد كريم خان برادر مهتر بود محمد صادق خان را بر ايشان مقدم داشته ، همگى اعاظم سلسله مزبور و افاخم طايفهء مذكور و سرداران و سرخيلان آن فرقهء منصور و ساير نزديك و دور گردن بر طوق فرمانش گذاردند . چون پرى من اعمال ملاير محل توقف و توطن آن طبقه با اعزاز شده ، آواز شهامت محمد كريم خان در اطراف و اكناف منتشر گرديد وصيت بسالت آن حضرت به گوش دور و نزديك رسيد . بعضى از ايلات و اويماقات حوالى و حواشى به خدمت آن حضرت شتافتند و بسيارى از مردم آن نواحى سعادت ملازمتش را دريافتند . از آنجا كه ابراهيم شاه با برادر خود عليشاه آغاز طغيان و عصيان و در الكاى عراق بنياد فتنه نهاد و ابواب موافقت بر روى وى بسته و درهاى مخالفت گشاده و طنطنه شوكت وصيت جلادت آن حضرت مسموع ابراهيم شاه گرديد بخاطرش رسيد كه خاطر خطير آن جناب را بطريقى بدست آورده ايشان را بكارى مشغول و از فكر لشكر و خيال ملك و كشور بازدارد و ضمير منير آن جناب را بانديشهاى ديگر باز نگذارد .\r\nشرحى بان حضرت قلمى نمود كه : بعضى ايلات عراق و برخى از اهل جور و نفاق دست تركتازى گشاده ، پاى بطريق عدوان و طغيان نهاده و بانواع تطاول و تطرق « 1 » اقدام دارند ، تنبيه و تأديب\r\n\r\n\r\n","description":"","footnote":"\r\n( 1 ) تطرق بمعنى راهزنى\r\n","page_name":" 7 ","page_number":39},
  {"content":"\r\n\r\nآنها و ترفيه حال رعايا و برايا و امنيت طرق آن و لا محول بر راى آن جنابست و در طى شرح مزبور خلعتى گرانمايه و اقسام جواهر و پيرايه ارسال داشت و بنحو مسطور امور مزبور را مفوض داشت .\r\n\r\nدر بيان انقراض دولت طايفهء افشار و انتقال بخديو جهانگير نامدار\r\nمفصل احوال هدم قصور دولت نادر شاه افشار و كيفيت وقايع آن روزگار در اواخر تاريخ نادرى و درهء نادره مسطور و مذكور و اين ذرهء محقور بضبط وقايع اوان دولت سلسلهء عليهء زند مامور و ايراد وقايع ما قبل از سياق اين دفتر و خلاف فرمودهء اين خديو منصور و به همه جهة متابعت فرمان واجب الاذعان مطلوب و منظورست ، ليكن بجهة انتظام سررشتهء كلام و ارتباط لئالى اين درج بانظام مختصرى از تطول وقايع آن ايام را زبانزد كلك شيرين‌كلام و موجزى از مفصل آن آغاز و انجام را بىسپر خامهء خوش‌خرام و باظهار آن بدين نمط قيام و اقدام مىنمايد كه : در سال هزار و صد و شصت هجرى كه شدايد ظلم و عدوان نادرى بجميع دور و نزديك و ترك و تاجيك و اقطار مماليك رسيد سرخيلان هميشه كشيك در نيم شبى تاريك او را بقتل آورده ، بنيان دولتش را منهدم كردند . عليقلى خان برادر زادهء آن‌كه در آن اوان بسردارى زابلستان قيام داشت با عم خود آغاز مخالفت گذاشته ، رايت طغيان افراشته ، با لشكرهاى زابل و سيستان و هرات و ايماقات هزاره‌جات عازم پيكار و مستعد كارزار عم گرديده تا بمنازل جام و لنگر رسيده بود كه از واقعهء عم و كيف‌وكم آگاه شد . با قدم سرعت در گاه و بيگاه مرحله‌نورد راه و آن راه دراز را بر خود كوتاه ساخته خويشتن را بمشهد مقدس اعلى انداخت و در ارض اقدس بساط دولت و اسباب سلطنت ممهد گردانيده ، خود را بشاهى منصوب و درم و دينار بنام او مضروب و باعث نواير فتنه و آشوب و بالسنهء بد و خوب بعلى شاه منسوب و بسبب فضل بذل اطباع اتباع را مرغوب گشت . نصر الله ميرزا و ساير اولاد\r\n\r\n","description":"","footnote":"","page_name":" 8 ","page_number":40},
  {"content":"\r\n\r\nنادر شاه كه در قلعهء كلات و آن كوه گردون درجات كه شرفاتش با محدب فلك اعلى برابرى و اوجش از اوج چرخ معلى برترى داشت حصار عافيت ساختند . اگرچه تسخير قلعهء كلات از مقولهء محالات و صعود به آن كوه گردون درجات از بابت خوارق عادات مىنمود ، لكن چون حكم ازلى بتخريب قصر دولت نادرى جارى و طى بساط شوكت آن تقدير لم يزلى از حضرت بارى بود عليشاه سهراب خان غلام خود را با فوجى از لشكريان موكب خويش و سپاهى از حد اندازه بيش با خاطرى پرتشويش بعزم تسخير قلعه كلات روانه نمود . كرا بخاطر مىرسيد و كدام ذى عقل را باور مىگرديد كه تسخير قلعهء كلات باوجود كثرت خزاين و غلات و عدت دفاين و خروارهاى جواهر و خرمنهاى ذخاير و ساير متصرفات نصر الله ميرزا ممكن و ظهور سلطنت عليشاه با دست خالى و طبع لا ابالى ميسر و مقدور تواند بود ؟ از آنجا كه مخفيات عالم مستور از ديده بشر و احكام قضا را سروكار ديگرست و ادراك رازهاى درون اين نه پرده نه حد هر ناقص عقل و كوتاه نظرست سهراب خان مزبور به مجرد ورود بخارج كوه بر قلعهء آسمان شكوه جمعى از جماعت بختيارى را برسم جاسوسى امر بصعود كوه نموده ، از اتفاقات مستحفظ برجى از بروج حوالى دروازهء سرچم نردبانى بخارج برج نهاده ، از چشمهء آبى كه در كمركوه و آبرج مزبور قريب بود ببرداشتن آب رجوع مىنمودند و برداشتن سلم را فراموش نموده بخواب غفلت غنوده بودند . كوه‌نوردان بختيارى ، كه شوامخ جبال در پيش اقدامشان با زمين هموار برابر و قلل تلل در زير گامشان از سطح زمين هموارترست ، بقلهء آن كوه آسمان پيوند و بنشيب اين برج بلند رسيده ، نردبان مزبور را ديدند و بىمانعى پاى بر پلهء سلم مقصود نهاده ، خود را بر فراز برج كشيدند . درحال سهراب خان را از كيفيت اتفاق و تصرف آن برج فلك رواق مخبر ساخته و رايتى بر فراز برج افراخته ، خان مزبور بقدم تعجيل بر اوج كوه تاخته صداى ولوله درين كاخ و آوازه غلغله در اين گنبد فراخ انداختند . نصر الله ميرزا جمعيتى بى\r\n\r\n","description":"","footnote":"","page_name":" 9 ","page_number":41},
  {"content":"\r\n\r\nموقع بر فراز كوه ديده ، علامت رايت سفيدى در شرفات آن حصن فلك شكوه مشاهد او گرديد ، بر دخول لشكر بيگانه متيقن و بر احتراق كوكب طالع نادرى منفطن شده و لاعلاج غلامان و منسوبان خود را جمع آورده ، روى بجانب مدافعه كردند . در عرض راه يكى از غلامان ميرزا را هدف تير بلا ساخته ، تفنگى بجانب او انداخت . نصر الله ميرزا را يقين شد كه تير قدر را هدف و تيغ قضا را سپر و بجز تسليم او چارهء ديگر نيست امامقلى ميرزا و برادر او شاهرخ ميرزاى برادرزادهء خود را با خود برداشته روى به راه فرار گذاشت و در عرض راه مرو شاه جهان محمد نام افشار غلام قوشچى ميرزا كه از اعمال جهنه و مهنه عازم خدمت ميرزا بود مستقبل برخورده و حقوق نمك را فراموش كرده ، ولى نعمت خود را دستگير و امامقلى ميرزا و شاهرخ ميرزا را نيز اسير و گردن هرسه را طراز سلسلهء يك زنجير و بحضور عليشاه رسانيد .\r\nنصر الله ميرزا و امامقلى ميرزا به حكم عليشاه نخستين بنيشتر ستم كور و بالاخره 1 سم در نهانخانهء عدم مستور گشته و بر شاهرخ ميرزا پنهان و آشكارا از بيگانه و آشنا القا كرده از خون او درگذشته ، جمع كنوز از معلوم و مرموز و مجموع خزاين از ظاهر و كامن و در جهاى جواهر و صناديق ذخاير و اسباب زرين و اثواب نگارين و اوانى سيمين و فروش رنگين و ظروف سنگين و اقسام تاج و نگين و منسوجات فرنگ و مصنوعات چين و پيرايهاى مشحون بيواقيت ثمين ، زياده از حد و حصر و تخمين ، از كلات بسركار عليشاه نقل شد . مدت سلطنت او يازده ماه امتداد يافته بالاخره ابراهيم ميرزاى برادر او كه بتمشيت امور عراق مأمور بود بر برادر عاصى گرديد . عليشاه بعزم تأديب او از خراسان لواى عز و شان نموده و در سلطانيهء خمسه تلاقى فريقين شده ، شكست بر لشكر عليشاه رسيد و بدست ابراهيم شاه اسير و مردم ديده‌اش از هم‌آغوشى شاهد بينائى محروم گرديد . ابراهيم شاه بتخت سلطنت جلوس و صاحب ناى و كوس و آوازه شوكتش گوشزد سكان روم روس و طنطنهء جلالش شورش‌افكن اين گنبد آبنوس\r\n\r\n","description":"","footnote":"","page_name":" 10 ","page_number":42},
  {"content":"\r\n\r\nشد . امراى خراسان و سرخيلان اويماقات آن كشور وسيع البنيان نيز شاهرخ شاه را از گوشهء اختفا كه به حكم عليشاه مختفى بود برآورده ، تاج خسروى را زيب‌افزاى تاركش كردند و از خراسان نهضت نموده ، روى به پيكار ابراهيم شاه آوردند و در جائى كه نواحى استراباد و ساحل رود گرگان ( است ) مضرب خيام شاهرخى و بلدهء سمنان مقر كوكبهء ابراهيم شاه شد . عساكر ابراهيم شاه فوج‌فوج از اردوى او فرار و برهمزن هنگامهء اقتدار او گشته ، تا به حدى رسيد كه جميع توپخانه و زنبوركخانه و كارخانجات و اساسهء دولت و اسباب شوكت او دسته دسته بمعسكر شاهرخى پيوسته ، مشار اليه با دل‌خسته و عنان‌گسسته و سرشكسته فرار و در محلى موسوم به قله‌بر ، من توابع خمسهء عراق ، ماه دولتش قرين محاق و بدست پناه خان قله‌برى دستگير و بقيد گرفتار و اسير و حسب الامر شاهرخى او عليشاه برادرش به خون شاهزادگان دودمان رفيع بنيان نادرى مرحله‌نورد فيافى هلاك و زاويه‌نشين عزلت‌خانهء خاك و موكب شاهرخى بجانب خراسان مراجعت نمود . بعد از چندى او نيز بصوابديد امراى خراسان از شغل خطير سلطنت معزول و ديدهء جهان‌بينش بكحل عمى محكول و گوشه‌گير زواياى خمول و ميرزا سيد محمد صدر پسر ميرزا داود كه دخترزادهء شاه سليمان صفوى بود بسعى و صلاح امراى خراسان بامر والاى شاهى مشغول و پس از چهل روز از متابعت او نيز نكول و دربارهء آن جناب همان عمل كرد معمول و مكفوف البصر ، اختر دولتش قرين افول ، دگرباره سلطنت شاهرخ شاه را با ظلمت بصر قبول نمودند ، جميع اثاثهء دولت و اسباب سلطنت كه كلك با فصاحت بايراد كم و كيف آنها جسارت كرد در هنگام اين معاملات بيغماى امراى بىحياى بىپرواى خراسان رسيد و تاراج ايشان گرديد ، اظهار احوال اينها به جهت نظم مدعا همين‌قدر كافى و سلسله سخن را وافيست .\r\n\r\n","description":"","footnote":"","page_name":" 11 ","page_number":43},
  {"content":"\r\n\r\n\r\nدر بيان شطرى از فتوحات حضرة بارى و استمداد على مردان خان بختيارى و نصرة يافتنش\r\nنوروز فيروز بهار عالم‌افروز بمباركى و فرخندگى در رسيد ، سپهدار نسيم بهار و لشكرآراى فروردين و آذار عازم تسخير دار السلطنه چمن و مصمم تصرف دار الملك گلشن گرديد . سپاه قواى ناميه بشوق عرصه پيراى باغ ، با لشكر نسيم بهار همداستان و سرخيل عشيرهء نفوس نباتى باميد ساحت‌آراى راغ و با افواج هوا هم‌عنان گشت و غلغلهء هزاران و ولولهء طايران سرودخوان در شهربند گلستان از ايوان كيوان درگذشت . جور پيشگان برف و باران كه به حكم سلطان بهمن حكمران دار السلطنهء چمن بودند از صولت باد نوروز و صدمت بهار گيتىفروز شكست يافته بنابرين بقلعهء عدم شتافتند . سلطان گل بسعى سپهداران مربع‌نشين مسند گلزار و زيب‌افزاى سرير شاخسار گرديده ، خطيب عندليب بخطبهء سلطنت سنبل و سخنورى بلبل بفاتحهء دولت گل بر فراز منابر گلبن آواز بركشيد ،\r\n بار دگر موسم نوروز شد * باد بهارى چمن‌افروز شد\r\nشاهد گل پرده ز رخ برگرفت * صحن چمن تازگى از سر گرفت\r\nغاليه‌سا گشت نسيم بهار * نغمه‌سرا شد بگلستان هزار\r\nابر بهارى گهر تر فشاند * بر سر گل خرمن گوهر فشاند\r\nمقدم فرخندهء گل در رسيد * رايت نصرة بفلك بركشيد \r\nخامهء عبارت‌طراز چگونگى وقايع آن ايام فرخنده فرجام را بدين گونه صفحه‌پرداز مىگردد كه : حكومت دار السلطنهء اصفهان در آن اوان حسب الفرمان شاهرخى بابو الفتح خان بختيارى تعلق داشت و على مردان خان كه نيز يكى از سرخيلان آن طايفه بود ازين معنى صور حصد بر صفحهء خاطر مىنگاشت و در كمين وقت بود و هميشه انتظار فرصت مىنمود تا امور سلطنت بنحو قصه‌پردازى قلم شيرين‌زبان مشوش و پريشان گرديد ، على مردان خان را هنگام فرصت در رسيد .\r\nلشكرى از طوايف بختيارى و تفنگچيان جابلقى و خونسارى جمع‌آورده ، روى عزم و رزم بجانب اصفهان و قطع بر استيلاى\r\n\r\n","description":"","footnote":"","page_name":" 12 ","page_number":44},
  {"content":"\r\n\r\nابو الفتح خان آورد . خان مزبور نيز لشكرى در ظل رايت و علم آورده ، بمدافعهء على مردان خان مرحله‌نورد كوه و بيابان شده ، بعد از تلاقى فريقين و تفاوت فئتين و حملات جلادت دلاوران جانبين لشكر ابو الفتح خان قرين فتح در پناه على مردان خان خط سطح شدند . على مردان خان از واقعهء شكست اركان كاخ جمعيت مضطر و به جهت چاره بهرطرف پويه‌ور و علاج خود را در آن منحصر دانست كه دست توسل بذيل مرحمت خديو عاجزنواز و سرپنجهء تشبث بدامان رافت قهرمان دوست‌پرور دشمن‌گداز زده و روى نياز بسوى آستان چرخ انباز داور گردن‌فراز آورد ، در غايت عجز و انكسار و نهايت افتادگى و اضطرار و استعانت استدعاى اعانت نموده . چون شيمهء كريمهء عاجزپرورى از محاسن صفات و شيوهء حميدهء درماندگان را ياورى از محامد ذات آن حضرت بود استدعاى او را بسمع قبول شنوده و مسئولش را به گوش مرحمت اصغاء فرموده ، اعانتش را بقدم عنايت اقبال و متظللان ظلال رايات نصرة اشتمال و دنباله‌داران مركب ظفر اتصال را امر به اجتماع نمودند . يكه‌تازان سلسلهء جليلهء زند و جانبازان طايفهء عليهء فيروزمند امضاى فرمان مطاع را بر اجراى حكم الاتباعش برخود لازم و ركاب نصرة انتساب آن جناب را از جان ملازم و اعانت على مردان خان را عازم و سلسله‌جنبان جميع اوالى اعاظم شدند . خان مذكور را التفات آن حضرت موجب مزيد آبرو و پردهء دريدهء ناموسش را بسوزن التفات و رشتهء عنايات آن حضرت رفو و توجه خديو آفاق باعث استظهار او گرديد و موكب نصرة كوكب بهيأت مجموعى روى بدار السلطنه اصفهان نهادند . چون سليم خان افشار قنلو از جانب شاهرخشاه بسردارى عراق مأمور و در آن اوان وارد اصفهان و حسينعلى خان معير الممالك نيز بعد از تخريب اركان كاخ دولت ابراهيم شاه و آن خطهء بهشت نشان و جمعى از سر - كردگان معروف و امراى بشيوهء شجاعت موصوف نيز در آن حين در سرزمين جنت قرين دار السلطنهء صدرنشين و لشكرى گران از هركس و هرجا بحسب اتفاق در آنجا مجتمع و هركدام از امراى\r\n\r\n","description":"","footnote":"","page_name":" 13 ","page_number":45},
  {"content":"\r\n\r\nمزبور فى الواقع قوانين نيرو را مخترع بودند ، همگى باعانت و استظهار ابو الفتح خان برخاسته ، بانواع تجمل و اقسام خواسته و لشكرهاى آراسته پاى بميدان جنگ و عنان بعرصهء نام و ننگ گشوده ، صحراى محلى مشهور بقميز مجمع البحرين آن دو ديار خونريز و آن ساحت دلاويز موضع تعيين ميدان ستيز و مكان سرافشانى تيغ بران و خنجر تيز شد ، ناى تندر نعره در خروش و آواز خم هفت‌جوش پرده در گوش ، فغان گير و دار شيران پلنگينه‌پوش آفت عقل و هوش و زهر شمشير در كام يلان دلير شيرين‌تر از نوش گشت و موج خون از فوق چرخ‌آبگون و طومان دم از اوج اين طاق هفت خم درگذشت ، پرچم رايات عالى جناب پرده بر روى آفتاب و سرادقات زرين ( نقاب ) بر رخسار تراب بست و ضرب عمودهاى گردان از صدمت گرزهاى پردلان ترك فلك و تارك هندوى چرخ را برشكست ،\r\n اندر آن ساعت كه از توپ جهان آشوب جنگ * وندر آن دم كز تفنگ دهرسوز كارزار\r\nزد تتق اندر هواى معركه نيلى دخان * شقه بست اندر زمن دشت كين مشكين بخار\r\nگشت از آن پردهء نيلى هوا همرنگ قير * گشت از اين شقهء مشكين زمين همگون قار\r\nزان فروباريد بر ميدان كين سوزنده برق * زين فروپاشيد بر دشت وغا سوزان شرار\r\nريخت آن سوزنده برق اخگر بخاشاك توان * ريخت اين سوزان شرار آتش بكالاى قرار\r\nهردم آمد در فغان و هرزمان شد در خروش * كوس جنگ از پشت پيلان همچو رعد از كوهسار\r\nداور لشكرشكن دشمن‌كش جمشيد وش * بر سمند برق مانند صبا سرعت‌سوار\r\nتيغ‌زن چون مهر خاور هم ز پيش و هم ز پس * حمله‌ور چون شير نر هم بر يمين و هم بر يسار \r\n\r\n","description":"","footnote":"","page_name":" 14 ","page_number":46},
  {"content":"\r\n\r\nدلاوران شهاب سنان زند و هزبران مجره كمان فيروزمند از ركاب ظفر پيوند قهرمان عدوگير خصم‌بند چون نهنگان درياكش در آن لجهء سركش و درياى آتش غوطه‌ور و از آتش شمشير و شعلهء برق اثير خرمن - سوز خشك و تر ، مانند شيران و هزبران بر آن ثعالب و شان ارانب سير بصدمات كوه‌فرسا حمله‌ور و آن گروه بىپا و سر از صدمات گرز خاراشكن و سنان‌گذر متكلم بكلمهء « اين المفر ؟ » و در وادى هزيمت پى سپر گشته ، گروهى انبوه در خاك هلاك بعزلت‌خانهء مغاك مسكن و مقر نمودند .\r\nمختصر سخن : از دستبرد دليران زند و پايدارى آن شيران عدوبند شكستى عظيم بر قوايم لشكر ابو الفتح خان رسيد ، نام او برعكس نتيجه بخشيد و بپاى اضطراب و اضطرار عنان‌گشاى بيداى فرار و راه‌نورد فيافى ادبار و در نارين قلعهء اصفهان مشهور بقلعهء تبره متحصن شد .\r\nمواكب نصرة كواكب باتفاق على مردان خان وارد دار السلطنهء مزبور و از صدمات خمپاره و آتش‌ريزى توپ دوزخ شراره بيك دو روز نارين قلعهء مذكور مفتوح و ابو الفتح خان از قلعه بيرون آمده از جملهء متابعان شده .\r\n\r\nدر بيان معاهده خديو خسرو نشان با ابو الفتح خان و على مردان خان و استقرار سلطنت بر اسمعيل ميرزا صفوى و رزم خديو نامدار\r\nخسرو مشكين‌تاج سيمين تخت ، يعنى قلم فيروزبخت ، بدين نسق مربع‌نشين اورنگ ورق و بطريق صدق و حق بمفتاح فصاحت فاتح ابواب داستانهاى مغلق مىگردد كه : بعد از تسخير و تصرف اصفهان داور شاه نشان با على مردان خان در بزم كنكاش و محفل سور نشسته ، قرار دادند كه يكى از دخترزادگان سلطان سعيد شهيد شاه سلطان حسين صفوى را بر مسند سلطنت نشانيده و خدمت او را به جهت صلاح عباد بر خود لازم گردانند . سه امير كبير برسم اخوت طريق سلوك مسلوك داشته ، على مردان خان در موكب شاهى متوجه تمشيت امور رعيت و سپاهى و بوكالت و نيابت شاه انجام مهام نمايد\r\n\r\n","description":"","footnote":"","page_name":" 15 ","page_number":47},
  {"content":"\r\n\r\nو امور سردارى و كشورگيرى و ملك‌گشائى منسوب به حضرت ظل اللهى بوده ، در تقديم امور مذكور بازوى مردانگى گشاده و ابو الفتح خان بحراست دار السلطنهء اصفهان و تمشيت امورات آن ، كه در حقيقت تختگاه سلطنت و مقر دولتست ، اقدام ورزد . پس هرسه ، بفرمان امير صاحب‌فر ، پيمان را بايمان مؤكد و مشيد ساخته ، قسم خوردند كه با هم بطريق صداقت و خلوص نيت سلوك كرده ، عهد قديم را مبنى بر لازمهء صدق و صفا و مشحون بر مراتب دوستى و ولا بپايان آورده ، چنانچه احدى از ياران ثلثه خلاف پيمان و نقض ايمان نمايند ديگران نيز در قصد خلاف مطعون نباشند . پس بعد از تشييد عهود و ايمان قرار تعيين سلطان را امضا داشته ، و قرعهء اين امر خطير را بنام ميرزا ابو تراب ولد ميرزا مرتضى ، كه دخترزادهء شاه سلطان حسين بود ، نگاشتند . در ساعتى مسعود و طالعى محمود او را بر تخت سلطنت و سرير دولت جلوس داده ، شاه اسمعيل نام نهادند . روس منابر و وجوه دنانير بخطبه و سكهء پادشاه مزبور زيب و زينت گرفت و اسباب دولت و اساسهء جلالت او ، از غلام و قورچى و عمله و يساول و حد صاغ و صول و اوانى سيمين و زرين و ساير اسباب جاه و تمكين ، مهيا كرده ، بمعرض آوردند . بعد از جلوس پادشاه مزبور و انجام و اتمام لوازم سور و سرور و تقسيم خلاع فاخر بارباب معالى و مفاخر ، خلعتى گرانمايه مشحون بانواع حلى و پيرايه ، با رقم سردارى ، حسب الاشارهء على مردان خان ، از دوان شاهى به حضرت ظل اللهى ارسال و آن داور بىشريك و همال كه انوار تائيد ايزد متعال از ناصيهء حال و جبههء شوكت و جلالش آشكار و هويدا و ظاهر و پيدا بود با جانبازان ركاب سعادت انتساب از اصفهان حركت و بجانب قلمرو عليشكر نهضت‌آرا و محمد على خان تكلو از جانب دولت شاهرخى در قلمرو توقف و خود را سردار مىدانست و شش هفت هزار لشكر و سپاه و زنبورك و نقاره‌خانه همراه و رايت جلالت برفراز مهر و ماه داشت ، موكب حضرت ظل اللهى اردوى او را بقدوم خصومت استقبال و اعلاى\r\n\r\n","description":"","footnote":"","page_name":" 16 ","page_number":48},
  {"content":"\r\n\r\nلواى استبداد و استقلال نمود . دليران فيروزمند و بهادران طايفهء زند بفرمان خديو خصم‌گير عدوبند اعلام فتح و نصره افراخته و تيغهاى شوكت و شجاعت آخته و چون شيران نر و پلنگان حمله‌آور بر آن قوم روباه سير تاخته ، سلك ازدحام ايشان را متفرق ساختند ، از زنبورك و نقاره‌خانه و يراق و اسبان مكلل زين زرين ركاب از هرگونه و هرباب به تصرف عساكر نصرة ماثر درآمد . چون حسينعلى خان كرد از نادانى موكب فيض مبانى را خدمت‌گزارى نكرده ، پاى به راه غرور و نخوت درآورده بود ، رايات فتح آيات متوجه ولايت كردستان و بنيان عز و شان او نيز لگدكوب سم ستور گشت . مشار اليه و اتباعش طوعا و كرها در سلك متابعان دولت و الا قرار گرفتند .\r\n\r\nدر بيان طغيان على مردان خان و نقض پيمان و ايمان و رفتن او بشيراز و شكست صالح خان\r\nچون على مردان خان در امور نيابت سلطنت شاه شروع نموده ، بفكر تدمير صالح خان بيات كه در فارس استقلال داشت افتاده ، ارقام شاهى حسب الصلاح على مردان خان در خصوص هدايت او بطريق فرمان بردارى صادر گرديده ، صالح خان مزبور كه گوش غرورش از پنبهء غفلت انباشته بود مضامين ارقام را به گوش رضا نشنود . در جواب فرمان زبان باظهار كلمهء عصيان گشود . على مردان خان را نقض پيمان و خلاف ايمان دامن‌گير گشته ، ابو الفتح خان را مقتول و حاجى بابا خان عم خود را متصدى امور حكومت و ايالت شاهى ، محرك افواج لشكر و سپاه گرديد .\r\nخيام دولت را از شهر بيرون و دستگاه جلالت را بسوى هامون كشيد .\r\nصالح خان نيز از كيفيت واقعه آگاهى و با لشكرى از حيز احصاء بيرون مرحله‌نورد كوه و هامون گشته ، پاى بوادى مدافعه نهاده ، بعد از تلاقى فرق از جانبين و اعلاى رايت و منجق ، از آغاز فلق بانجام شفق مبارزان دو طرف در اضطراب و قلق بودند . بعد از گير و دار بسيار آثار انكسار در\r\n\r\n","description":"","footnote":"","page_name":" 17 ","page_number":49},
  {"content":"\r\n\r\nناصيهء لشكر صالح خان عيان گرديد . شكستى فاحش بر قوام تاب و توانشان رسيد . صالح خان بعد از هزيمت از ميدان تركتاز راه‌نورد شيراز و بمصالحت و متابعت رضا شد . شهر شيراز و ساير امصار فارس در حوزهء تسخير و تصرف على مردان خان درآمده ، از دستبرد و تاراج و اجحاف در تعيين خراج و اعتساف رسوم طمغا و باج اضرار كلى بمستغنى و محتاج رسانيد . چون مراتب تلف نمودن على مردان خان ابو الفتح خان را بعرض خديو كسرى نشان رسيد از نقض عهد على مردان خان غضب قيامت لهب آتش‌افروز شعلهء غيرت جهان‌سوز گرديد . يقين فرمودند كه على مردان خان مزبور در پيمان‌شكنى دلير و كام جانش از خلاف عهد چاشنىگير و اعتماد را سزاوار نيست . تخريب بنيان عز و جاه او را عازم گشته ، خاطر خطير كه در اجراى حكام جهان مطاع نايب قضا بود بجمعيت لشكر نصرة قرين و اجتماع پلنك‌خشمان شير كمين روان گرديده ، نقباى لشكر و روسال عسكر از دليران پرخاش‌جوى سپاهى فزون از انجم و اختر در ظل رايت ظفرپرور اجتماع نموده ، عزيمت اصفهان و خون‌خواهى ابو الفتح خان را تصميم و پيشنهاد راى مستقيم فرمودند . چون سليم خان قتلوى افشار ، به نحوى كه قبل مسطور و در همين صحيفه مذكور شد ، در صحراى قهيز از صدمت تيغ خونريز شيران بيشهء ستيز راه‌نورد گريز ، در قلعه‌اى كه در ميان ساوجبلاغ رى داشت توقف و هفت هشت هزار لشكر جمع‌آورى نموده بود ، از كيفيت ارادهء حضرت ظل اللهى مخبر و مطلع گشت برسل و رسايل دست تشبث بدامن جلال خديو بحر نوال زده ، بچاكران دربار گردون وقار متوسل شده ، استدعا نمود كه در سفر خير اثر ملازم ركاب ظفر انتساب و در عزيمت تنبيه على مردان خان از ملتزمان موكب نصره‌نشان و به قدر طاقت و توان ياور باشد . حضرت ظل الله مسئول او را بعز اجابت موصول و التماسش را بمحض عنايت قبول و او را به نظر عاطفت مشمول فرموده ، مشار اليه نيز دنباله‌دار موكب مسعود گرديده .\r\n\r\n","description":"","footnote":"","page_name":" 18 ","page_number":50},
  {"content":"\r\n\r\n\r\nدر بيان ورود موكب مسعود بدار السلطنهء اصفهان و فرار حاجى بابا خان و حكومت محمد صادق خان\r\nفاتح ابواب سير و مقاليد اين گنج گوهر ، يعنى كلك فصاحت‌پرور بدين‌گونه گشايندهء درهاى اين داستان مختصر و بدين زبان سرايندهء اين حكايت و خبر مىگردد كه : چون بحر ذخار و درياى خونخوار معسكر نصرةمدار و سيل بىزينهار اردوى ظفر شعار و افواج بحر كردار متهاجم و آن قلزم بىزنهار متلاطم و آن قيامت در حوالى اصفهان قائم شد حاجى بابا خان بختيارى كه بطريق مسطور حاكم دار السلطنه بود در برابر آن سيل خانه برانداز تاب مقاومت و طاقت مصادمت نياورده ، چون مسرعان ديور و شمال با قدم سرعت و استعجال مرحله نورد بوادى نكال و با هزارگونه ملال بيابان‌گرد فيافى و بال و گرفتار جزاى سوء اعمال شد . ساحت اصفهان از اهتراز باد بهار قدوم بهجت آثار رشك‌افزاى گلستان ارم و آن خطهء بهشت‌نشان از طرازندگى فيض مقدم سعادت توأم عبرت‌افزاى بيت الصنم گشت . بمعمارى لطف و عنايت به تعمير و مرمت شكستگىهاى اهل اصفهان كه بتيشهء جور و عدوان روى داده ، بمداوا و معالجهء خستگىهاى ساكنان آن بلدهء فردوس‌نشان كه اذيت و اضرار مفسدان آن را ماده بود پرداخته ، صغير و كبير آن خطهء دلپذير در پناه نخل برومند دولتش از تابش آفتاب حوادث آسوده و برنا و پير در ظل قصر بىقصور عنايتش محفوظ از آسيب نوايب غنوده ، خاطرهاى پريشان از شوق ديدار همايونش خرسند و شادمان و دلهاى خرم جفاكيشان از بيم شحنهء غضب قيامت كربش تفرقه و پريشان گشت .\r\nمحمد صادق خان برادر را بيگلربيكى دار السلطنه فرموده ، ترفيه حال رعايا و تنظيم اوضاع برايا و تأديب ارباب جور و عنا و تنبيه سالكان طرق عدوان و جفا را حواله بر رأى عقده‌گشاى آن حضرت نمودند . بتيغ عدالت آن حضرت ابدان بسيارى از جور كيشان در ميدان سياست طعمهء كلاب و اجساد انبوهى از ستم‌انديشان در معرض هلاكت تحفهء ذباب و دعاى عمر و دولت آن دو برادر عالى جناب ورد زبان شيخ و\r\n\r\n","description":"","footnote":"","page_name":" 19 ","page_number":51},
  {"content":"\r\n\r\nشاب و ذكر اللسان اولو الالباب گرديد .\r\n\r\nدر بيان وقايع سال فرخنده فال سيحقان‌ئيل مطابق يكهزار و صد و شصت و پنج هجرى 1165\r\nهنگام بهار خرم بفيروزى و فرخى در رسيد و نوبت گلشن‌آرائى نسيم بهارى و وقت چمن‌پيرائى بادآذارى گرديد . فراشان بافر و شان قواى ناميه سرادقات رنگارنگ رياحين و گلهاى آذارى را به جهت قلع مواد افساد فتنه‌جويان دى بوسعت‌گاه كوه و دشت كشيدند .\r\nكارگزاران طرزدان نقوش زيبا و بساطهاى دلكش و فروش منقش اقسام گلهاى رنگين را بغيرت‌افزائى سفله‌خويان بهمن در فضاى كشت و چمن گستريدند . لشكر بىپا و سر شباط از صولت سپهدار گيتى مدار بهار شكست‌يافته ، بجانب كوهسار ادبار شتافتند . سپهدار گل به جهت انتظام دالمرز گلزار از دار السلطنهء كمون بيرون و لشكر مسعود بلبل به جهت رونق مازندران گلستان كه اشراف اقاليم جهانست بر مسند سعادت پيوند گلبن سوار گرديده ، قامت رعناقدان سرو و صنوبر را بحلهاى ديباى حضراء آرايش نمودند و بالاى والاى زيباقامتان شمشاد و عرعر را بحلهاى گران‌بهاى اوراق زيب و زينت افزودند . قمرى خوش نوا با عندليب نغمه‌سرا هم‌داستان و صحن چمن از پرند زنگارى و پرنيان گلنارى غيرت بزم گلرخان شد .\r\n باز از تازه در رسيد بهار * كوه شد باغ و دشت شد گلزار\r\nمحفل‌آراى بزم فروردين * بزم‌افروز محفل‌آذار\r\nاز نكو عارضان سبزه و گل * وز سهىقامتان سرو و چنار\r\nگشت گلشن نمونهء خلج * شد گلستان نشانهء فرخار\r\nباغ شد رشك چرخ مينارنگ * راغ شد غبن چرخ ميناكار \r\nمحفل نشاط و مجلس انبساط دار السلطنهء اصفهان بچابك‌دستى طراحان نگاربند و طرح‌اندازان مشكل‌پسند انتظام يافته ، برو دوش سران لشكر و سراپاى سروران كشور از حلهاى نگارين زراندود و تياب رنگين سيم‌دوز نمونهء باغ بهار و نشانهء گلزار گشته ، خزينهاى\r\n\r\n","description":"","footnote":"","page_name":" 20 ","page_number":52},
  {"content":"\r\n\r\nسيم و زر و خرمنهاى لعل و گوهر كه محصول صد سالهء بحر و كان بود صرف انعام سران سپاه و طراز جيب و كنار بندگان درگاه گشت . در خلال آن حال خبر رسيد و معروض راى عالم‌آراى گرديد كه : على مردان خان بعد از وصول كوكب كوكبهء عز و شان بيت الشرف اصفهان سراسيمه‌وار مضطر و ناچار از الكاء فارس متحرك و بجانب كوهستانات بختيارى نهضت نموده ، پاى كوه‌نورد در صعود و هبوط كوه‌هاى صعب و قله‌هاى سخت گشوده ، اين معنى در نظرها غريب و به كلى بعيد مىنمود كه عبور لشكر و سپاه و مرور اردوى اثقال دستگاه از طريق مزبور كه مثتملست بر مضايق سنگ و كريوه‌هاى تنگ و ارتفاع قلال و ارتقاء جبال و اعتلاى تلال و معابر مضيقه و شرفات مرتفعه ممكن و مقدور تواند بود . بعد از چندى مشخص گرديد و بتحقيق رسيد كه بهر صعوبت كه بوده و بهر سختى كه روى نموده اردوى مذكور از شوامخ مزبور عبور و طليعهء ايشان را از افق كوه طالع و صخرات آن راه پرنشيب و فراز را قاطع گرديده ، بكنار آب كرن رسيده‌اند . حضرت ظل الله گيتىپناه بتدارك لشكر و سپاه امر فرموده ، لشكرى كه محاسبان و هم از تعداد آن عاجز آيند و عساكرى كه عارضان انديشه از شمار آن به قصور اعتراف نمايند ، در ظل رايت فتح آيت اجتماع نموده ، بر انهدام بنيان جمعيت على مردان خان تصميم عزم و ارادهء توجه بسوى ميدان رزم فرمودند . امر قضا نمون بتعيين ساعتى ميمون به جهت تحريك همايون بعز نفاذ مقرون شد .\r\nمنجمين اسطرلاب بين و اخترشناسان حكمت آئين و رصدبندان بطليموس قرين در نظرات كواكب نظر و ملاحظهء اوضاع انجم و اختر كرده ، در ساعتى قرين سعادت و طالعى خالى از آشوب نحوست پيش‌خانهء همايون را به فضاى هامون كشيده ، خيام و الا مقام پرده‌پوش سپهر فيروزه فام و سرادقات فلك احترام بر اوج نه چرخ و الا قيام نموده و قبه و بارگاه گردون درگاه سر بذروه‌هاى مهر و ماه سوده ، صبحگاهان كه پادشاه دار الملك فلك اخضر يعنى مهر انور پاى سعادت بركاب افق نهاده و شقهء\r\n\r\n","description":"","footnote":"","page_name":" 21 ","page_number":53},
  {"content":"\r\n\r\nزرين رايات اشعات را از هم گشاده ، سهى قامتان اعلام نصرةپرور و زيباقدان رايات ظفر پيكر ، چون معشوقان دلبر ، در فضاى بسيط اغبر جلوه‌گر گرديدند . كوس تندر خروش چو رعد بهاران آفت گوش و خم هفت‌جوش چون ابر كوهساران پرخروش آمد . رايضان برق جولان بر زين بادپايان نشسته و فارسان سبك‌عنان از غلبه و ازدحام راه مرور بر مسرعان صبا و ديور بستند و بسيط زمين از جوش‌سواران آهن‌پوش متزلزل و گوش و گونهء هوا از ارتفاع غبار متبدل گرديد و فغان چاوشان موكب منصور باوج مهر و ماه و نواى كرناى و آواز روئين دراى به گوش ساكنان سپهر رسيد . شيران خونخوار و پلنگان جان‌شكار بشوق كارزار از دشت و كوهسار جوشيدن آغاز و بهادران اژدر ستيز با تيغهاى خونريز چون صور رستخيز خروشيدن ساز كردند . چون بجانب كوهسار بختيارى مرحله‌اى چند با قدم ستوران برق‌سان بادپا مانند پيموده و كرهء زمين از صدمات سمهاى آهنين تازيان لاغر ميان فربه‌سرين و اسبان مكلل لگام مرصع زين فرسوده ، تا پشت گاو زمين از تك و پوى ببرصولتان شيركين پلنگ‌آگين سوده شد ، مسموع سموع مقربان درگاه و نزديكان بارگاه حضرت جهان پناه گشت كه معسكر على مردان خان بكنار رود كرن كه اقصاى چهار محال و ازين جانب آغاز جبالست رسيده ، در آنجا موقف كرده‌اند ، موكب نصرة مركب نيز بانطرف آهنگ صحرا و كوه را از هجوم لشكر سيل شتاب كوه درنگ بر شير و پلنگ تنگ كرده و موضع مزبور محل تقارب آن درياى پرشور و اردوى على مردان خان مزبور مشاهد پيش‌تازان سپاه منصور شد . آن روز لشكر فيروز در آن سرزمين بجهت‌اندوز خوشتر از عيش عيد نوروز گذرانيده ، چون روز بپايان رسيد و پرده‌دار شام مشك‌فام پردهء ظلام در اطراف جهان بركشيد ، آن شب بهادران شيرشكار با ديدهاى بيدار در انتظار روزگار پيكار ستاره‌شمار و دليران‌خونخوار بشوق وقت كار تا صبح در انتظار بودند . سحرگاهان كه سپهدار عالم‌مدار مهر در رزمگاه سپهر تيغ\r\n\r\n","description":"","footnote":"","page_name":" 22 ","page_number":54},
  {"content":"\r\n\r\nخونريز خطوط شعاعى از نيام افق برآورد و لشكر از حد و حصر افزون‌تر از انجم و اختر را بيك حملهء جهان‌سوز متفرق كرد حضرت گيتىستان جهانبان پاى دولت بركاب سعادت نهاده ، زين آن سوارى سمند ديو مانند را از چرخ ولا رتبه برترى و بر خيل ستوران شرف سرورى داده ، جميع لشكر و سران و سركردگان كيوان شاه بهرام منظر بآئين شايسته و بايسته در عرصهء قول « 1 » بمعرض صاغ و صول « 2 » چون كوه خارا و ستون پابرجا ايستادند ، آواز گاودم تزلزل بخش آسمان و انجم و نعرهء روئين خم زلزله‌افگن اساس اين طارم و خروش ناى و نفير و فغان‌دار و گير بنيادكن قصر سپهر و از تك و تاز ستوران روئين سم بسيط زمين پرتلاطم شد . علمداران شقه‌هاى زر تار الويهء گردون‌خرام را از هم گشودند و رايات افرازان كيوان مكين پرچمهاى رايت نصرة قرين را چون طرهء مشك فام دلبران دلارام پريشان نموده ، از صفوف سپاه سدهاى آهنين در ميدان كين بسته و جانهاى بىسامان و كالبدهاى خسته پيوند ارتباط از هم گسسته ، مرغ روح از قفس قالب رسته شد . توپچيان شراره‌بار و جزايرچيان آتشكار با فتيله‌هاى سوزان چون اخترهاى فروزان از توپهاى رعدآواز و تفنگهاى برق‌انداز شررريزى و آتش‌انگيزى آغاز نمودند ، از سحاب پرتاب توپ و غمام نيل‌فام تفنگ در ميدان جنگ كه مزرع جانها و كشت‌زار روانهاست رعد بلا بغريدن و ژالهء عنا بباريدن آمد ، برق توپهاى آتشبار بمرتبه‌اى رسيد و تصاعد گرد و غبار به جائى كشيد كه روزگار چون شب قيرفام تيره و تار و پردهء مشكين و تتق غبرين دود گردون گرد گردآلود حجاب ديده‌هاى بيناى اولو الابصار گرديد . كمند آدم - رباى اژدهاآساى چون طرهء عنبرساى خوبان دلرباى بندافكن گردن گردن‌كشان و داس هلال مثال شمشير كج مبارزان چون تيغ ابروى دلجوى پريوشان دروگر مزرع جان گشت و افغان دليران ميدان جنگ\r\n\r\n\r\n","description":"","footnote":"\r\n( 1 ) قول در لغت تركى بمعنى ستون و جناح سپاه است .\r\n( 2 ) صاغ و صول دو لغت تركى بمعنى راست و چپ و ميمنه و مسيرهء لشكرست .\r\n","page_name":" 23 ","page_number":55},
  {"content":"\r\n\r\nو نعرهء نايهاى رعد آهنگ ازين هفت طاق فيروزه رنگ برگذشت ، دامان هامون از خون پردلان گلگون و فضاى ميدان از جريان سيلاب دم رشك فرات و جيحون شد . دليران شيرگير چون پلنگ و شير در خونخوارى دلير و جان جوان و پير از هراس آن دار و گير از قالب عنصرى سير و بسوى امن‌آباد عدم سرعت‌پذير گشت . القصه در آن وحشت‌سراى صحرا هنگامهء قيامت برپا و در آن دشت پرغوغا شور رستخير هويدا گشته ، شاه اسمعيل چون علامات ادبار در ناصيهء احوال على مردان خان مشاهده و آثار انكسار در اركان تاب و توان انصار و اعوان او ملاحظه كرده روى توجه بجانب قول همايون و قدم تشبث بسوى قلب لشكر ظفر نمون آورده ، از آن جانب كه از سوء سلوك و رفتار و طريق روش ناهنجار على مردان خان آزرده و از نيش بد سلوكى او زخم كدورت خورده بود با جمعى عملهء خود بجانب جناب حضرت ظل اللهى جهان پناهى در فتح چنان مباهى و هم‌عنانى و همراهى بندگان ذى شان شاهى بجانب دار السلطنه راهى و بدست كرم درم بخش لشكرى و سپاهى گشتند . گلشن‌سراى دلگشاى آن خطهء وسيع الفضا از اهتزاز نسايم فيض لازم مواكب جهان‌گشا بتازگى خضرت و نضارت گرفت و فضاى روح‌فزاى آن بلدهء جهان‌پيرا از هبوب رياح راحت‌بخش كوكبهء گيتىآرا ديگرباره خرمى و طراوت پذيرفت و گلهاى مسرت و بهجت از سرا بوستان احوال صغير و كبير و رياحين ميمنت و سعادت از گلستان آمال برنا و پير آن بلدهء بهشت نظير شكفت . جمهور مرد و زن و دوست و دشمن از ازدياد فروغ آن چراغ روشن در سر و علن سجدات شكر قادر ذوالمنن كرده ، لوازم جشن و سور و مراسم شادى و سرور به عمل آوردند . سليم خان افشار قرقلو را كه يك چشم او به حكم نادر شاه فرسودهء نشتر و در آن هنگام اعور بود چشم ديگر به علت ظهور عصيان و بروز حرام نمكى و طغيان بگزلك مكافات نابود و در سلك اعمى معدود و دربارهء سليم خان قتلو و يك دو نفر از اعوان او نيز همين عمل معمول شد . چون يك چند در آن بلدهء فردوس مانند به تعمير\r\n\r\n","description":"","footnote":"","page_name":" 24 ","page_number":56},
  {"content":"\r\n\r\nاحوال جنود ظفر پيوند و تدمير ساير خصمان نژند و ترفيه هرمسكين و مستمند پرداخته ، جميع مهام ملك و مال و همگى امور ماضى و حال و لوازم اسباب استعداد و استقلال را منتظم ساختند اوقات مملكت آرائى در رسيد و نوبت گيتىآرائى گرديد ، ارادهء تسخير الكاء گبلانات و مازندران در خاطر عدالت‌نشان شهريار جهان رسوخ يافت . اكنون بر ضرورت خامهء فسانه‌پرداز و كلك ورق‌نگار صفحه‌طراز بميدان اين داستان عنان تاخته بمضمار تحرير و تقرير داستان وقايع مازندران و گيلان و سوانح آن شتافت .\r\n\r\nدر بيان مختصرى از احوال دار المرز و چگونگى استيلاى محمد حسن خان قاجار بر الكاى مازندران و عزيمت خديو منصور بصوب مزبور\r\nكلك صحيفه پيرا بر لوح مدعا مىنگارد كه : از مختصرى از احوالات الكاى دلگشاى مازندران و گيلان و ساير اعمال و امصار استراباد و جرجان ناگزير و ناچار و به جهت انعقاد عقد گوهرهاى مطلب ضرور و در كار و بيان آن واجب بر قلم وقايع نگارست ، لهذا سمند تيزگام قلم و كميت خوش‌خرام كلك بدايع رقم به اين صفت نگارندهء حكايت و بدين نمط گزارندهء روايت مىگردد كه : قبل ازين مذكور و در اين صحيفهء حال مسطور شد كه امراى خراسان بعد از عزل شاهرخ ميرزا سيد محمد نوادهء دخترى شاه سليمان صفوى را بر مسند سلطنت عاريت نشانيده ملقب بشاه سليمان ثانى گردانيدند . مشار اليه محمد حسن خان قاجار قوانلوى اشاقه‌باش را كه بعضى احوالات او و فتحعلى خان والدش در تاريخ نادرى مسطور و در حين سلطنت شاهرخى ايشيك آقاسى ديوان بود سركار الكاى دار المرز و جرجان كرده روانه نمود . مشار اليه بعد از ورود باستراباد و اختتام سلطنت شاه سليمان گردن بطوق اطاعت ديگران درنياورده ، آغاز گردن‌كشى و بعضى از رؤساى اشاقه‌باش را كه با جنابش سمت ايلى و بعلاوه نسب نسبى هم داشتند بقتل آورده ، بر مازندران و استراباد استيلا و لواى استعدادش بغايت اعتلا يافت و از مازندران با لشكرهاى گران از راه ساحل\r\n\r\n","description":"","footnote":"","page_name":" 25 ","page_number":57},
  {"content":"\r\n\r\nدرياى خزر و آب بجانب بلاد گيلان شتافت . حاجى جمال فومنى كه از اعاظم گيلان بيه‌پس و در آن هنگام بر جميع ولايات بيه‌پس و بيه پيش فرمانده بيگانه و خويش و حكمران غنى و درويش و از نفاذ امرش گرگ پاسبان ميش بود ابواب بر روى محمد حسن خان بست و با اعوان و انصار خود كه جمعى كثير و فوجى غفير بودند در سنگر خوددارى نشست . بالاخره بعضى از اشرار گيلان بيه‌پس در جزو با محمد حسن خان سازش و آن مهمان نورسيده را در افتتاح ابواب سپه و سنگر نوازش نموده ، راه دخول بر لشكر او گشودند . به علت مخالفت اهل ولايت كه دشمن خانه‌اند حاجى جمال عاجز از محافظت و لاعلاج از متابعت و موافقت گرديد . محمد حسن خان بعد از اخذ مال و قبض منال و تحصيل اسباب اعزاز و اجلال ارادهء مراجعت و چون از اعيان ولايت ديگرى در نظرش جلوه ننمود كه قابل محافظت ولايت و لايق قبض و بسط امور سپاهى و رعيت تواند بود حكومت را به حاجى جمال محول و جماعت عمارلو كه در ايلات گيلان متوطن بودند و مشهور بشرارت ظاهر و باطن تاديبى مجمل و بجانب دار السلطنهء قزوين نهضت و از قزوين نيز بعد از روزى حركت و از راه طالقان متوجه تنكابن و بمازندران مراجعت نمود . حضرت جهان پناهى بعد از تنظيم و تمشيت امور عراق و تدارك و تهيهء اسباب و يراق به جهت چاكران آستان عرش رواق و سرانجام و انتظام ادوات يساق « 1 » ارادهء يورش صوب مازندران و گيلان نموده ، به كلى تصميم عزم فرمودند . حكماى مجسطىگشا و سطرلاب سنجان حكمت اقتضا تشخيص سعادت انجم و اختر و تحقيق اوضاع خير و شر نهاده ، ساعتى ميمون باسعد نظرات مسعود و مقرون تعيين نمودند . فراشان محكم بازوى ستبر پشت و خيامان قوى شكست درشت‌انگشت سرادفات گردون قباب و خيمهاى كاه‌كشان طناب را بحمل شتران پشته پشت كوه كوهان و استران شيرزور پيل‌توان از شهربند اصفهان بساحت دشت و بيابان كشيدند . روز ديگر كه لشكرآراى ميدان گردون گردان يعنى مهر درخشان بعزم ايلغار مراحل اين نيلى\r\n\r\n\r\n","description":"","footnote":"\r\n( 1 ) يساق لغت تركى بمعنى قانون و منع و اينجا بمعنى دفاعست .\r\n","page_name":" 26 ","page_number":58},
  {"content":"\r\n\r\nبيابان با رخسار تابان و درخشان شتابان شد ، بهادران دلاور و شيردلان رزم‌پرور بر پشت آهوان تكاور و غزالان پيل‌پيكر برنشسته ، چون شيران از بند رسته و پلنگان سلسلهء گسسته در كشيك‌خانه‌هاى و الا صف بستند . نواى روئين‌ناى پرده در گوش ساكنان چرخ هفتمين و فغان كوس شورش‌بخش ملايك گردون نشين شده جلوداران سبك‌عنان غزالان شير خصال پويه‌ور وابرشان طاوس جناح تذرو پر و بال را بساحت كرياس سپهر اساس رسانيدند . عقاب شير چنگال يعتى ماهيچهء لواى نصرة اشتمال با مرغ زرين‌جناح آفتاب انور هم‌آشيان و اوج نهم آسمان مطار شاهبازان بلندپرواز سر طوق اعلام سعادت توأمان گشت .\r\nنعرهءنفير و خروش تازيان آهوگير از فراز كرهء اثير و اعالى اين طاق اوج‌گير برگذشت . بند از پيلان زورآزماى و سلسله از شيران زنجير خاى برداشتند . هزبران پولادپوش و ببران سخت‌كوش از كنام شهرستان روى پيكار جوى بوسعت‌گاه بيابان گذاشتند . مرحله‌بمرحله زمين از نعل ستوران سهمگين قلهء آهنين و هواى كوه و دشت از گرد سوار و ارتفاع غبار پردهء عنبرين گشت . چون دار السلطنهء ( قزوين ) مطار هماى همايون فال اعلام گيتى ( نورد ) و ساحت آن سرزمين سيرگاه رعناقامتان طوبى مثال يعنى الويهء جهان‌گرد گرديد محمد حسن خان از الكاء گيلان متحرك و بعزيمت مازندران انصار و اعوان خود را محرك شد . داراى عالم و زينت‌افزاى مسند كسرى و جم يعنى حضرت قدسيان چاكر ملايك خدم با يك ( عالم ) حشر و يك جهان حشم از شوارع پردرخت و مضايق سخت فرساينده قدم در الكاى گيلان فرازندهء رايت و علم و آرايش‌بخش آن گلزار خرم كه فى الحقيقه مانندش در جميع بلاد كمست گشتند . امور گيلان را باندازهء فرصت و اقتضاى معدلت فى الجمله صورت و حاجى جمال را مجددا حكومت داده ، محمد حسن خان از مازندران نيز عطف عنان بسوى استراباد و عنان بريكران داده ، حضرت خديو كسرى شان در انتظام مهام مازندران نيز بلوازم عدل و احسان عمل فرموده ، محمد حسن\r\n\r\n","description":"","footnote":"","page_name":" 27 ","page_number":59},
  {"content":"\r\n\r\nخان را تعاقب و در خارج قلعهء استراباد با سپاه مشار اليه تقارب نمودند .\r\nقلعهء مزبور حصاريست محكم و نهايت حصانت و رزانت در آب و گل آن مدغم ، اطرافش مشتمل بر ثغور سخت و اكنافش مشحون بجنگل‌هاى پردرخت ، در شوارع خار و خاشاك متراكم و در توابعش وحشىصفتان اتراك متهاجم . يك جانبش متصل ببحر ذخار و يكطرفش متحد بشوامخ كهسار ، صحاريش مشتمل بر انبوهى بيشه و جنگل و نواحيش مبتنى بر شرفات كوه و كتل و يك سمتش بشش فرسنگ مسافت بدشت قبچاق و وحشىسيرتان تركمان و يموت و اويماق كوكلان در آن پرسهم بيابان نشسته . الغرض معسكر قيامت اثر در ظاهر استراباد نزول و جماعت قاجار سد ابواب دخول كرده ، از طرفين روى بلوازم جدال و راى بمراسم قيل و قال آوردند . از آنجا كه بهايم سيرتان به آنجا نزديك و همواره آن جماعت از غايت خصم ترك و تاجيك و به علت قرب جوار با طايفهء قاجار رفيق و بهر كارى و روزگارى با ايشان شفيق مىباشند در اطراف اردوى ميمون دست بدستبرد و سرقت گشاده و بنابر قطع طرق نهاده ، دواب اردو را كه به جهت حمل عليق و آذوقه بهرطرف ميرفتند مىگرفتند و در جائى جمعيت و توقف نداشتند كه لشكر بقلع و قمع ايشان تعيين و تدمير آن وحشىصفتان صحرانشين تواند شد . به اين علت در اردوى جهان پوى آثار غلا پديد و علامت قحط ظاهر گرديد ، فقدان آذوقه كار را بر لشكر تنگ و ( عدم ) وجدان غله عسكر را مانع از درنگ آمده ، در روزى كه جماعت قاجاريه از قلعهء استرآباد بعزم جنگ و ارادهء كوشش نام و ننگ بيرون از تنگناى شهر به فضاى هامون تاخته ، بنياد كار زار و اساس گير و دار انداختند در حين اشتعال نواير هيجا و هنگام افروختگى آتش وغا شاه اسمعيل بنابر عادت ديرين و شيوهء پيشين روى بجانب قلعهء استراباد نهاد و اين معنى علاوهء دلشكستگى سپاه و اضافهء سوانح آن‌گاه گشت . شيخعلى خان كه يكى از رؤساى سلسلهء جليلهء زند بود و شرف قرابت بخديو فيروزمند داشت بجستى روى برتافته ، بجانب كتل مشهور مغل‌شكن شتافت . حضرت ظل اللهى\r\n\r\n","description":"","footnote":"","page_name":" 28 ","page_number":60},
  {"content":"\r\n\r\nنيز صلاح در درنگ و صرفه در جنگ نديده ، عنان از ميدان كشيدند .\r\nجماعت يموت از جوانب هجوم آورده ، شروع بنهيب واسر بقيهء لشكر نمودند . جمعى كثير در آن داروگير بدست تركمانيه اسير و فوجى غفير از برنا و پير در آن واقعهء ناگزير بقيد آن فرقهء بهايم نظير دستگير گشتند . محمد حسن خان در موكب شاه متوجه اشرف مازندران شد .\r\n\r\nدر بيان عطف عنان خديو گيتىستان ببلدهء طهران و تعميرات و مرمت خرابى احوال لشكريان و عزيمت بدار السلطنهء اصفهان\r\nبر راى مستمعان اين حديث سعادت‌نشان مستور نماناد كه بعد از خروج از مضايق استراباد و رستگى از بيشه و جنگل آن نواحى و بلاد بلدهء طيبهء طهران محل نزول مواكب عز و شان و موضع اجتماع آن جمع پريشان گرديده ، دسته‌بدسته طايران از بند قفس رسته و فوج فوج آن قوم پريشان خسته بمعسكر سعادت اثر پيوسته ، شيرازه‌بندان قضا برشتهء « تعز من تشاء و تذل من تشاء » ديگرباره دفتر پريشان را تازه و محكم‌ترين شيرازه برستند . احكام قضا نظام و مناشير قدر انتظام باحضار لشكرهاى پراكنده و اجتماع هرآزاد و بنده از مصدر جلال صادر ، بعهدهء علمداران ولايت و كارگزاران مملكت مقرر شد كه از سلاح و يراق و اسباب يتاق « 1 » و آلات يساق و ثباب زرتار خورشيداشراق و منسوجات فارس و عراق روانهء دربار گردون رواق خديو آفاق نمايند . گزك يراقان « 2 » سركار وسعت‌مدار كه حاصل دريا و كان كمترين سرمايهء ايشان نيز بود به جهت خلاع آفتاب شعاع اقسام و انواع بهر طرف متلاشى گشته و در اندك زمانى از امتعهء زرتار و اقمشهء سيم‌دوز بوته‌دار و پرندهاى رنگين و پرنيانهاى افرنج و چين و اطلسهاى نگارين و كمخاهاى زرين‌فزون از حد و احصاء و تخمين و انواع اسلحه از تيغ و سپر و زوبين و خنجر و نيزهاى خارا گذر و تيرهاى ثعبان اثر و تفنگهاى دوزخ شرر و اقسام جوشن و\r\n\r\n\r\n","description":"","footnote":"\r\n( 1 ) يتاق لغت تركى بمعنى خوابگاه و پناه‌گاه .\r\n( 2 ) گزك يراق بتركى بمعنى سلاحدارست .\r\n","page_name":" 29 ","page_number":61},
  {"content":"\r\n\r\nمغفر و دواب بىحد و مراز اسب و استر و شتران پيل‌پيكر و بختيان ديو منظر و امثال خيمه و چادر در بلدهء فاخرهء طهران چندان جمع‌آور گشتند كه محاسبان اوهام از استيفاى آن قاصر و عفول اذكياى ايام از حصر آن عاجز بودند . خديو بىهمال با طبع دريا مثال و دست بحر نوال شروع ببخشش و آغاز داد و دهش نمود . جميع آن اسباب بىحساب كه محاسبه‌اش در هيچ كتاب و شرحش در هيچ نصاب امكان نداشت در ميان ملتزمان ركاب ظفر انتساب تقسيم شد . چون مكرر بعرض ميرسيد و متوالى مسموع مقربان درگاه آسمان جاه مىگرديد كه على مردان خان كه از بيم شمشير بهادران ضيغم نشان در شوامخ كوهستان سرگشته و پريشان و در زواياى توارى شوريده و بىسر و سامان بود به علت غيبت خديوجم شوكت و وقوع مسافرت داوردارا صولت‌قدم از گوشهاى توارى و پاى از زواياى جبال بختيارى بيرون نهاده و بازوى دراز دستى گشاده ، حضرت ملايك خدم و زيب‌افزاى مسند كسرى و جم قطع و دفع افساد و قلع مواد جور و بيداد او را اولى واهم ، با دستگاهى كه شهرياران بيشدادى و تاج داران كاوسى و قبادى بآئين او رشك آورند و سپاهى كه قيصر و خاقان و لشكرى كه فغفور و قاآن بر تزيين او حسرت برند از شهربند طهران بيرون و از آن خطهء ارم‌نشان بوسعت‌گاه هامون خراميده ، در طى منازل و قطع مراحل اعلام ظفر شمايل انوار مهر و ماه را حمايل و دار السلطنهء اصفهان از ورود مواكب نصرة اثر بهشت برين را مماثل ، چون آفتاب انور وجود سعادت اثر ببيت الشرف اصفهان تحويل و زلال زنده‌رود از آميزش غبار موكب مسعود آبروى كوثر و سلسبيل يافت از فيض بهار قدوم ميمنت آثار گلهاى مسرت و شادمانى و ازهار بهجت و كامرانى از گلبن احوال اقاصى و ادانى سر برزد و عروس زيبا و شاهد دلاراى آن ملك دلگشا را از وصول كوكب جهان پيرا گلهاى دولت و اقبال سر برزد ، كوچك و بزرگ را از مشاهدهء ديدار همايونش ديدها روشن و تازى و ترك را از سعادت مقدم ميمونش خراب‌آباد كاشانها غيرت گلزار و گلشن و چراغ افسردهء وضع و شريف\r\n\r\n","description":"","footnote":"","page_name":" 30 ","page_number":62},
  {"content":"\r\n\r\nاز قباب شمع پرتوافگن دولت فرخنده‌اش فروزان و آفتاب عالم‌تاب مرحمتش ديگرباره نورافزاى روزهاى سياه تيره‌روزان شد .\r\n\r\nدر بيان سال فرخنده فال اودئيل مطابق 1166 و استيلاى لشكر منصور بر على مردان خان و انهزام آزاد خان و ساير وقايع غريبه\r\nخسرو اقليم طارم چهارم و صدرنشين ايوان اين بلند طارم بدار الملك حمل خراميده يساق‌كشان گلهاى بهارى و سفر كردگان رياحين آذارى زيب‌افزاى مأوا و مسكن و زينت‌بخش دار السلطنهء چمن گرديدند و ساحت‌گزينان سبزه‌هاى اردىبهشت ديگرباره در موطن صحرا و كشت آرميدند . سلطان مجهول النسب بهمن كه بتوابع باغ و گلشن درآمده ، با همه دم‌سردى و سوداى جهان‌گردى در دماغ داشت از صولت گيتىپناه فروردين انهزام نمود و سردار بىوقار شباط از شوكت قهرمان كشورستان بهار شكست‌يافته ، بسوى كوهسار ناهنجار عدم طريق هزيمت پيموده ، افغان زاغ و زغن در عرصهء چمن افغان بشور انگيزى برآوردند و يغماگران عنا دل و هزاران در فضاى گلستان گل - برگ‌هاى تر و ورقهاى لاله و عبهر را غارت كرده ،\r\n دگر از فيض نوبهاران گشت * سبزه‌درسبزه دشت‌اندردشت\r\nبچمن بست نوبهار طراز * تكيه زد گل بچار بالش ناز\r\nحلهء باغ شد ز سبزه پرند * شد زمين رشك آسمان بلند\r\nلاله با سبزه داد دست بدست * لعل و فيروزه شد بهم پيوست \r\nمجلس نوروزى بفرخندگى و فيروزى در دار السلطنهء اصفهان انتظام پذيرفت ، عمارات مباركات شاهى از محفل‌آرايان صاحب آگاهى زينت‌بخش ماه تا ماهى و جيب و كنار رعيت و سپاهى از فروغ زر و سيم غيرت نور صبح‌گاهى و سران لشكر كماهى از فرط اشفاق ظل اللهى مفتخر و مباهى شدند . بعد از انقضاى بزم ارم نظم نوروزى بعرض كشورستان خديو جهان فيروزى رسيد كه على مردان خان بختيارى باطمينان عدم حضور حضرت مملكت‌مدارى سر از گريبان توارى برآورده لشكرى جمع - آورى كرده ، بسوى كرمانشاهان شتافته و مردى مجهول النسب خود را\r\n\r\n","description":"","footnote":"","page_name":" 31 ","page_number":63},
  {"content":"\r\n\r\nبسلسلهء عليهء صفويه نسبت داده ، پسر صلبى شاه سلطان حسين نام نهاده ، بشاه سليمان ثانى ملقب و بجعل و تزوير صاحب نسب گشته و مصطفى خان بيگدلى كه در اواخر دولت نادر شاه بشراكت ميرزا مهدى خان منشى صاحب تاريخ نادرى ايلچى روم گرديد ، با دستگاهى كه لايق دولت نادر شاه تواند بود ، متوجه اسلامبول و بدار السلام بغداد رسيده ، نادر شاه تخت و تاج را بدرود و مهديخان‌منشى مورخ مراجعت و مصطفى خان در آنجا متوقف گرديده بود ، در جزو مقوى دروغ و نوربخش چراغ بىفروغ شاه مجعول گشته و او را از بغداد برداشته ، بكرمان‌شاهان آورده بود ، كه بلكه بتدبير جمعى از پدر گسسته و از مادر رسته ، برهنه و گرسنه بر سر آن اجتماع و آنشاه مجهول را سرمايهء انتفاع سازند .\r\nعلى مردان خان نيز بمقتضاى « الغريق يتشبث بكل حشيش » شاه مزبور را مايهء استظهار خويش و با خاطر فسادانديش قبول خدمت شاه درويش نمود . حضرت ظل الهى با سهمگين سپاهى كه شير فلك از انديشهء شمشير خونريزشان از قرص آفتاب سپر بر سر كشيده و بهرام خون‌آشام از بيم تيغ انتقامشان بپناه پنجم آسمان خزيده ، ارادهء قلع ماده و عزم كوتاه‌دستى على مردان خان نموده ، در ساعتى قرين سعادت و طالعى مقرون بفرخندگى و ميمنت خيام گردون مقام و سراپردهء انجم احتشام را بخارج شهر كشيدند . از بوارق سلاح سواران آهنين قباى پولادى كلاه بارقهء مهر و اشعهء ماه و شيده شد ، از علمهاى عاليمقام علامات روز قيامت قيام و ماهيچهء رايات گردون خرام در منزل ماه مقام نموده ، اسبان صبا رفتار و تازيان برق پويهء راهوار بتحريك سواران خونخوار هنجار خدمت را بسرعت باد بهار پيمودند ، از خيام فلك تزيين آسمانها به روى زمين كشيده ، طبقات زمين از تردد يكه سواران ميدان كين و تك و پوى ستوران گوهرين لگام زرين زين برچيده شد ، نقود نامعدود درم و دينار و اسلحهء فراوان بىشمار و اسبان بادپاى برق رفتار بدل سپاه ظفر همراه گشته ، عنان اشهب عزم بجانب ميدان رزم گشادند . در صحراى كرمانشاهان آن دو بحر سركش و دو درياى آتش تلاقى يكديگر و قطراب اين بحار پرشرر و امواج آن\r\n\r\n","description":"","footnote":"","page_name":" 32 ","page_number":64},
  {"content":"\r\n\r\nلجهاى پرخطر موجب شكستگى كالبد بهادران دلاور گشت . هنگام صبحى كه سفينهء بىقرين خورشيد بمعلمى فرمان دادار داور در اين درياى بىمنتهاى اخضر و اين بحر ژرف پهناور بسوى ساحل باختر روان گرديد آن دو بحر پرتلاطم به جوش و دو درياى پرتصادم در خروش آمده ، امواج بلا بچرخ و الا و طوفان ابتلا بسپهر اعلى رسيد ، از ميدان ناورد هيجان گرد بگردون تيزگرد و از دشت نبرد ارتفاع دود بفلك لاجورد رفت ، نهالهاى علمهاى بلند بالا از باغ بالا باوج ثريا سر بركشيده ، بازهار هلاك جانها و اثمار تاراج خانمانها بارور گرديدند ، سرافيل پيشگان ناىرزمى نوا بسان صور نواى مهلك آواز دم دردميدند و عزرائيل منشان خانه برانداز تيغهاى جان‌ستان را از نيام بركشيدند ، در آن صحرا و آن عرصهء رستخيز كه تنهاى سروران آغشتهء خاك و خون و سرهاى گردن‌كشان آويزهء فتراك بود غوغائى شد كه ياد از روز محشر و هنگامه‌اى پديد آمد كه خبر از جزع اكبر مىداد . بعد از حملات كوه فرساى بهادران جانبين و توالى لطمات امواج درياهاى افواج عسكرين ديگرباره بنيان استوارى سپاه على مردان خان از هم ريخت ، مجددا شيرازهء پايدارى لشكر مشار اليه از يكديگر گسيخت ، از صولت يلان انتقام‌كش و صدمهء سواران برق پويهء برش شكستى افحش چون شكست خاشاك از معارضهء آتش بر آن قوم سفله‌وش افتاده ، فرار و ديگرباره قدم‌فرساى اوراد نشيب و فراز گشتند و از زلزلهء دوال طبالان گور كه نواز ابواب مسرت بر چهرهء جانبازان باز شد .\r\n\r\nكيفيت محاربهء خديوجم غلام كسرى احتشام با آزاد خان افغان و حقيقت وقايع آن ايام مسرت نشان\r\nزاغ تيره شب سياه زبان كلك غرايب رقم و كلاغ دل‌خراش افغان قلم فصاحت شيم در شاخسار ورق برين‌گونه و به اين نسق در فغان مىآيد و به اين حكايت زبان مىگشايد كه : آزاد خان افغان غليجه يكى از سردستگان افواج افغان و بعد از تخريب اركان دولت ابراهيم شاه بنواحى شهر زور رفته ، در آنجا مسكن و رفته‌رفته به علت معارضهء افشار\r\n\r\n","description":"","footnote":"","page_name":" 33 ","page_number":65},
  {"content":"\r\n\r\nبا يكديگر و ظهور نفاق فىمابين آنها بر قلعهء ارومى مستولى و محل نشيمن خود و ساير خانوارى افغان را مأوا و مأمن ساخته ، فتحعلى خان افشار ارشلو ابواب دوستى بر روى مشار اليه گشوده و بساط يك جهتى در ميان انداخته بود . درحالى كه على مردان خان را به علت اندك طول مدت مرارت زهر شمشير جهانگير خديود دشمن‌شكن دوست‌پذير از كام جان بيرون رفته ، مذاقش حلاوت از چاشنى لشكركشى پذيرفته ، به نحوى كه قبل مسطور و مذكور گرديد خفاش‌وار از نور آفتاب بيضاى ذات كشورآراى گيتىگشا مخفى بود ، در شامگاه فرصت از گوشهء اختفا ظهور نموده پر و بالى گشود . چون مهرانور ذات سعادت اثر از سفر مغرب مازندران انصراف و بجانب عراق عطف عنان فرموده ، اشعات عالم آرايش از افق مشرق اصفهان طالع و عازم تأديب على مردان خان گرديدند ، مشار اليه از بيم جان و تشويش احوال قرين الخذلان ، از آزاد خان افغان استمداد و مشار اليه را استدعا بامداد نموده ، آزاد خان مزبور با هفت هشت هزار نفر افغان و افشار و غيره كه در آن هنگام مجتمع ساخته بود بعزم امداد على مردان خان از ارومى حركت و بسوى كرمانشاهان نهضت و يك دو سه مرحله باقى بود كه باردوى عليمردان خان وارد و ملحق شود كه اردوى خديو كشورگشا بسر وقت على مردان خان رسيده ، كارش را بر وفق تقاضاى مردى و مردانگى ديدند .\r\nآزاد خان افغان بعد از شكست عليمردان خان از آنجا كه نزول كرده بود ارادهء مراجعت بصوب اماكن و اوطان خود نموده خديو منصور با لشكر پلنگ غرور شيرزور راه مراجعت را برو بسته ، در طريق ممانعت نشسته ، آزاد خان بوساطت سفرا معروض راى عقده‌گشا گردانيده كه گناه ناكرده و جرم از قوه بفعل نياورده ، گناه اين بندهء عذرخواه به غير از اعانت عليمردان خان چيست ؟ در شرع مروت گناه ناكرده را مكافاتى نيست . اگر مقرر شود كه لشكر ظفرپرور از طريق ممانعت برخيزند و بمواخذهء جرم ناكرده با مشتى عذرخواه نستيزند از شوايب ترك شيوهء ستودهء مروت پرهيزند و در عرصهء آرامش عباد غبار فتنه و فساد نينگيزند و زلال عذب دوستى را بملح اجاج كدورت نياميزند سزاوار\r\n\r\n","description":"","footnote":"","page_name":" 34 ","page_number":66},
  {"content":"\r\n\r\nشيوهء حميدهء مروت و لايق شيمهء كريمهء فتوت خواهد بود . محمد خان و شيخعلى خان زند كه از اعيان سلسلهء سعادتمند و اقرباى خديو خصم‌گير عدوبند بودند نيز تصديق سخنان آزاد خان بصلاح اقربست و افتتاح طريق عبور او بهرحال انسب و ترك ممانعت و رفع اصوب ، زيرا كه ملتزمان موكب مسعود را به حمد الملك المعبود نصرتى چنين روى داده و جفود سعادت نمود را بعنايت عزيز الودود ابواب اين فتح مبين بر چهرهء مقصود گشاده ، ما را با آزاد خان بىموجبى چكار و چاكران و الا را با جماعت افغان بىتقصيرى چه بازار ؟ خديو منصور از غايت غرور بسخنان ايشان التفات نفرموده و استدعاى ايشان را بسمع قبول نشنوده ، عساكر منصور را امر بمبالغه در تسديد راه نمودند . آزاد خان بضرورت در مقام مدافعه برآمده ، از طرفين آتش پيكار شعله‌ور و از جانبين شعلهء كارزار خرمن‌سوز چرخ‌احضر كشت . بهادران تندخو چون شير در صيد آهو در تك‌وپو درآمدند . نعرهء رعد كوهسارى ، يعنى فغان كوس رزمى ، از كوههء بختيان كوه كوهان برخاست و باران بهارى يعنى ، پيكانهاى آبدار ، از تيرهاى خارا گزار روى زمين را از گلهاى حمراى خون چون صحراى لاله‌زار بياراست . كشتى پارهاى جان‌ها در غرقاب آب تيغ غرق و بارقهء شمشيرهاى تابناك كشت‌زار درونهاى پاك را آتش برق گشت . از ابر توپ قيامت آشوب برقى پديد آمد كه هرتابشش دوزخى شد تابناك و از غمام تفنگ رعدآهنگ ژاله‌اى فروباريد كه هردانه‌اش سنگى بآئينه جانهاى پاك و از صدمت زلزلهء نعرهء كره‌ناى كيوان خراش لرزه‌برين بلند منظر و از صولت و لولهء فغان روئين دراى شكست در خم اين طاق اخضر افتاد . چون خديو جمشيدشان در آن عهد و زمان افواج جزايرچى و تفنگچى را بيشتر از ساير منظور نظر اشفاق نشان فرموده ، ازين رهگذر خاطر اعيان زند را بنابر استيلاى حقد تفرقه ، دربارهء ترك مخاصمت بآزاد خان نيز سخن ايشان را نشنوده بودند ، در آن روز در عين ارتفاع نواير جنگ و شدت قطره‌افشانى سحاب توپ و تفنگ شيخعلى خان كه سرخيل افواج يمين و محمد خان كه\r\n\r\n","description":"","footnote":"","page_name":" 35 ","page_number":67},
  {"content":"\r\n\r\nبا فوجى از بهادران سر مباشرين لشكر ظفر قرين بودند هردو مركز خويش را بعمد رها كرده ، روى بمرحله‌نوردى بوادى هزيمت آوردند .\r\nاز ظهور اين كلى فتور سلك انتظام قلب سپاه منظور در شور آمده و آن شورش بر جميع صفوف جناحين و غيره سرايت كرده ، هزيمت بر لشكر افتاد . هركسى عنان هزيمت بجانب چند گشاده ، حضرت ظل اللهى در پرى قلعه‌اى اساس نهاده بودند كه چشم كيوان درين بلند ايوان حصارى برفعت آن نديده و گوش گردون پيرقلعه‌اى بحصانت و رزانت آن نشنيده بود . بعد از شكست مزبور بقلعهء مذكور توجه فرمود .\r\nاساس انتظام و استحكام از هرگونه برپا كرده ، شيخعلى خان و محمد خان را با بعضى از هواداران دولت جاويدان به جهت حراست و حفظ قلعه متوقف فرموده ، خود و ظهير الدوله محمد صادق خان برادر با گروهى از بهادران دلاور كه ملتزم ركاب فلك‌فرسا مىبودند بصوب دار السلطنهء اصفهان عنان يكران گشودند . چون در اوايل حال كه دار السلطنهء اصفهان مفتوح غازيان نصرة مأل و موضع تمهيد بساط جاه و جلال گشت يك دو سه نفر از اراذل آن خطهء ارم مثال مدخلى در امور ديوان و راهى به حضرت سلطان بهم رسانيدند به علت رذالت و خباثت و اضرار و اذيت بسيارى از ايشان به مسلمانان رسيده شجرهء خبيثهء ذاتشان متفرع بفروع تضييع نفوس و نواميس اكثرى از وضيع و شريف گرديده بود عامهء خلايق از كوچك و بزرگ و كافهء فرق از تازى و ترك ازدحام نموده ، چون قصهء شكست بندگان ظل اللهى منتشر گرديد و هرفردى از افراد سكان اصفهان از حقيقت آن واقعه مخبر گرديدند و عامهء خلايق از كوچك و بزرگ ازدحام نموده ، چهار پنج نفر از آن‌گونه اشرار نابكار را بهجوم عام مقتول گردانيده ، بسزاى سوء اعمال رسانيده بودند . در روزى كه در ظاهر اصفهان از ظهور طليعهء موكب شوكت و شان خديو جهان خبر يافته ، فوجى از اعيان ولايت كه باستقبال موكب منصور شتافته بودند ، در خارج شهر بسزاى خود بفرمان قضا جريان قتل آمده بودند . موكب سعادت كوكب وارد شهر و چند روز توقف و چون دار السلطنهء مزبور مكان جمع‌آورى لشكر و سرانجام حشم و حشر بود بسوى الكاى فارس عطف عنان\r\n\r\n","description":"","footnote":"","page_name":" 36 ","page_number":68},
  {"content":"\r\n\r\nعزم فرمودند . آزاد خان بعد از وقوع فتح جنان ، كه بتقدير قادر مستعان بىاميدى او را روى داده ، ابواب آن نعمت بىكران بدون كليد بر چهرهء احوال او گشاده ، مرحله‌بمرحله وارد قلمرو انتظام مهام ملك و دولت تازه و نو پرداخته و قلعهء پرى را محصور ساخته ، بعد از آنكه زمان محاصره به امتداد انجاميد و اوان خوددارى محصورين طول كشيده و علامت نقصان ظاهر گرديد ، مستحفظين قلعه نظر بصلاح حال بمصالحه راغب گشته ، آزاد خان باجراى يمين و انعقاد مواثيق متين آن شيران حصارى و نهنگان درياى پايدارى را بدام آورده ، آن قلعهء محكم اساس كه سطح مقعر بروجش با محدب فلك مماس و زحل نور از آتش ديدبانش اقتباس نموده بود مفتوح او شد . چندان خزاين سيم و زر و در جهاى يواقيب احمر و قطعهاى لعل فروزنده‌تر از خورشيد خاور و رشتهاى ارزندهء گوهر و زرينهء مكلل باقسام جواهر و انواع نفايس ديگر از حد و حصر و تخمين افزون‌تر به تصرف آزاد خان درآمده ، شيخعلى خان و محمد خان و ساير اعيان و اعاظم آن سلسلهء جليله را با والدهء ماجدهء حضرت ظل الله و ساير خانه كوچ كه در قلعهء مزبور بودند بطريق حبس و بند و قيد و اغلال اثقال مستحكم روانهء قلعهء ارومى و علم خان افغان را با فوجى كثير و لشكرى غفير از سپاه افغان و غيره مستحفظ ايشان نموده ، بانجام مهام قلمرو و ساير ولايات عراق عنان عزيمت بجانب دار السلطنهء اصفهان ، اساس دولت و اسباب سلطنت و جلالت درچيده ، در اردوى او جمعيتى منعقد گرديده كه شمارش از قوهء عارضان اوهام بيرون و تعدادش از اعداد انجم افزون بود . افاغنه را بر اهل ولايت و سپاهى و رعيت تسلطى فزون از حد اعتدال بهم رسيد . وضيع و شريف و قوى و ضعيف لگدكوب سم عناد و پايمال جور و جفاشان گرديدند . به جهت يراق سپاهى و لشكر و زينت و زيور تفنگچى و جزايرچى طلا را بر طل و من و ذرع گرفتند و شورش و فزع پديد آمده ، از نوايب جفا در آزار و بشدايد بلا گرفتار بودند .\r\n\r\n","description":"","footnote":"","page_name":" 37 ","page_number":69},
  {"content":"\r\n\r\n\r\nذكر مراجعت حضرت ظل الله از الكاى فارس بجانب عراق و شكست آزاد خان در قمشه و كشته شدن اسكندر خان\r\nفارس مضمار فصاحت و يكه‌تاز ميدان بلاغت يعنى خامهء فصيحهء نگار و كلك گوهربار نگارندهء اين افسانهء مسرت‌فرسا و گزارندهء اين حكايت غم‌افزا مىگردد كه : قبل از اين معروض راى اصحاب نكته‌دانى گرديده بود و بعرض دانايان دقايق معانى رسيده كه جناب ظل اللهى بعد از آنكه مستورات احكام قضا از پردهء خفا ظهور و در جنگ آزاد خان و رزم افغان شكست بر سپاه خديو منصور افتاد عنان بصوب نزهت‌آباد اصفهان تافته و در آن خطهء بهشت‌نشان نيز مجال توقف نيافته ، بجانب الكاى دلگشاى فارس شتافتند . صالح خان بيات كه على مردان خان بختيارى بعد از حركت و خروج از فارس مجددا او را ايالت و امارت داده ، قبض و بسط الكاى مزبور را ديگرباره در كف اختيار او نهاده بود ، مشار اليه هاشم خان نام بيات را كه يكى از جمله توابين جزء او بود بنيابت خويش در شيراز گذاشته ، رايت جلالت بصوب گرمسيرات افراشته بود . هاشم خان مزبور از متابعت و ملازمت خان تخلف و در حصار خودسرى توقف و با لشكر و رعيت آغاز تلطف نموده ، بازوى خوددارى گشوده بود . چون در موكب مسعود آن برگزيدهء حضرت معبود بجز سوارى معدود مهيا و موجود نبود تسخير و تصرف شيراز در موقف تأخير و تعطيل ماند . حضرت گيتىمدار متوكل بجانب جناب اقدس بارى و در نهايت شوق و اميدوارى از حضرت دادار داور يارى و از جناب حيدر صفدر مددكارى طلبيده و مهياى جنگ و پيكار و مستعد رزم و كارزار آزاد خان و سپاه كينه‌خواه افغان گرديدند و بعزم مراجعت از فارس رايات كردون آيات را بر فلك اعلى بركشيدند و بپاى باد پاى آهو خرام مرحله نورديدند . تا قصبهء قمشه كه از نواحى اصفهان و نه فرسخى آن خطهء فردوس نشانست محل نزول مواكب سعادت مشمول گرديد .\r\nاهالى قمشه بنابر رعايت حقوق ولى نعمت ديرين ابواب اخلاصمنداى\r\n\r\n","description":"","footnote":"","page_name":" 38 ","page_number":70},
  {"content":"\r\n\r\nگشاده ، در معرض فرمان‌بردارى ايستادند . آزاد خان لشكرى انبوه و سپاهى با شكوه بمقابلهء ايشان فرستاده ، ابواب گير و دار از طرفين بر روى مبارزان گشاده ، شمشيرهاى خونريز از غلاف و بهادران ضيغم‌نشان پرستيز بميدان مصاف درآمدند . دست سنان بگرفتن جان دليران دراز و عقاب تيز بصيد تذروان ارواح يلان دلير از آشيان كمان در پرواز شد .\r\nاسكندر خان برادر امى آن حضرت كه آيتى بود از آسمان شجاعت نازل و شير فلك را از هيبت حملهء جهانسوزش هراس در دل ، تيغ خميده‌اش در چرخ جلالت غرهء شهر نصرة را هلال و از افق شمشيرش مستظهران حمايتش را صبح اميد روشن ، بر اشهب سبك گام صرصر خرام برآمده ، بر آن گروه انبوه حمله‌آور و بهر حمله جمعى را در وادى هلاك بىسپر ساخته ، بسيارى از لشكر و يكه‌تازان ميدان نبرد كين از پشت زين بر روى زمين انداخت . يك جهان لشكر و سپاه از مصافش چون از مصاف شير ، روباه بعزلتگاه انهزام پناه برده ، آن يكه‌تاز ميدان دليرى با تن تنها آنها را تعاقب نموده ، تا موضعى موسوم بارخيلى پنج فرسنگى اصفهان از عقب آن قوم قرين الخذلان تاخت . تا موضع مزبور كه مشتمل بر درهء تنگ دراز پرنشيب و فراز نامردى از لشكر دشمنان در عقب سنگى پنهان گلوله بجانب آن شهسوار ميدان شوكت و شان افكنده و او را از صدر زين به زمين افكنده ، چون نونهال بارآور از پاى افتاده ، از صدمهء صرصر بر زمين انداخت و عزلتگاه خاك و خلوت‌خانهء مغاك را جايگاه آن سرو نوخيز ساخت و چون حضرت ظل الله را نسبت ببرادر محبتى مفرط و طبع همايونش از مشاهدهء ديدار او منبسط بود از وقوع آن قضيه بغايت آزرده‌خاطر و سنوح آن سانحه جنابش را حيرت‌بخش باطن و ظاهر گشته و خاطر خطيرشان از فرط آزردگى در تدابير امور جنگ و فكر و كوشش نام و ننگ برگذشته ، شوريدگى خاطر خطير بر افواج لشكر اثر و پريشانى ضمير منير نظم سپاه را از زلف سپاه دلبر پريشان‌تر كرده ، پاى از ميدان نام و ننگ و دست از استعمال آلات جنگ برداشته ، روى به راه بيابان و سر بدشت بىپايان\r\n\r\n","description":"","footnote":"","page_name":" 39 ","page_number":71},
  {"content":"\r\n\r\nگذاشته و با معدودى از جان‌سپاران ركاب سعادت انتساب متوجه چهار محال و راه‌نورد صحارى و جبال و از آنجا ببعضى از توابع كوه گيلويه مرور نموده ، عنان بصوب خرم‌آباد گشودند . خانوارى ايلات كه به علت تسلط آزاد خان مرحله‌پيماى كوه و بيابان بودند از توابع كرمانشاهان و پشت كوه تا بادرائى و بادغائى و سد مره و اقصى سرحدات فيلى وجود مسعود آن حضرت را طفيلى گشته ، باستظهار مقدم ميمون و استبشار موكب همايون از هركوى و برزن و هرگوشه كه مأوى و مسكن نموده بودند در ظل ظليل رايات ظفر آيات جمع و جملگى پروانهء آن فروزنده شمع گشتند و از قضاياى نوادر غرايب و وقايع بدايع اعجب العجايب آنكه به نحوى كه قبل نگاشتهء كلك بدايع‌نگار شعبده‌كار گرديده رؤسا و عظماى زند كه همگى هفده نفر از خرد و بزرگ آن سلسلهء سعادتمند با جمعى كثير زنان و نسوان و اطفال به حكم آزاد خان مقيد با غلال روانهء ارومى و علم خان افغان با هزار سوار از لشكر به جهت محافظت با ايشان همراه ، پيوسته از احوال آنها آگاه بودند . در حين نزول بمنزلى از منازل نسوان آن طايفهء مجاهد مقاتل بتدبيرى خود را بمردان رسانيده و قيود ايشان را شكسته ، بندهاى محكم را گسسته و يك قبضه سلاح شكسته بسته را برداشتند و روى جلالت بعلم خان گذاشتند . بعد از زوال آفتاب كه آغاز زوال آفتاب عمر علم خان بود آن مخذول مردود از خواب راحت بيدار و از مستى منام هشيار گرديده ، از خيمهء خويش بيرون خراميده كه آن دو پيك اجل مسرع و مستعجل بسروقت او رسيده ، متوجه اتمام كارش گرديدند و ساير نهنگان درياى جلادت بطريق عادت شروع بدار و گير لشكريان علم خان و قتل جماعت افغان كرده ، جميع آن گروه جمعى مقتول و برخى مخذول بهرطرف پراكنده شد . اموال و اسباب علم خان و سپاه افغان را برداشته ، تا خانه كوچ سلسلهء عليهء زند روى به راه سلامت گذاشته ، در نواحى بروجرد بموكب و الا پيوستند .\r\n\r\n","description":"","footnote":"","page_name":" 40 ","page_number":72},
  {"content":"\r\n\r\n\r\nدر بيان جدال خديو كشور جلال با عبد الله خان و شكست يافتن او از سپاه ظفر توأمان\r\nبه نحوى كه شيرين‌زبان مرتب بيان قلم بلاغت توأم در خرم‌آباد ورق خرم و شادان بتقرير قضيه و داستان رطب اللسان گرديد موكب سعيد بقصبهء خرم‌آباد رسيد . از استيلاى آزاد خان خانوارى ايلات كه در اقصى جهات بودند بموكب همايون پيوستند و جمهور دهاقين آن ولايت در ظل حمايت و سايهء عاطفت آن حضرت از تسلط اهل عدوان و انديشهء افغان رستند . در آن هنگام موسم سردى دى و بهمن و وقت رنگ زردى گلزار و گلشن بود . دلاوران جويبار را از آب منجمد زره‌ها در برو دليران شاخسار را از پارهاى يخ مغفرهاى فولاد برسر ، تيغ تيز صرصر برد نوجوانان اشجار را در سرافشانى و شمشير بران باد سرد تازه نهالان شاخسار را بيم زندگانى ، كرهء اثير مزاج زمهرير گرفته ، آتش سوزنده را نام حرارت از ياد رفته ، از صولت سرما خونها در عروق ابدان منجمده ، از رطوبت هوا رطوبت در شرائين اجساد منعقد ، ابر بهمنى بر بساط كوه و بيابان كافور بيز و سحاب شباطى از مجارى سهل و جبل سيل‌انگيز در موسمى چنان سرد و هنگام اشتداد برف و برد آزاد خان چون از توجه موكب ظفر بنياد بجانب خرم‌آباد مطلع گرديد يكى از سرداران لشكر خود را موسوم بعبد الله خان سردار با لشكرى پركين و سپاهى سهمگين بمقابلهء حضرت ظل اللهى تعيين نمود . لشكر مزبور بنواحى بروجرد رسيده ، خديو منصور از اين معنى مطلع گرديده ، از قصبه خرم‌آباد رفع الويهء شوكت و استعداد ، تلاقى عسكرين اتفاق افتاده ، مبارزان دو جانب يكديگر تاختند و دليران آن دو طرف غلغله در گنبد گردون انداختند . دستها بغارت جانها گشوده و گوى سرها بچوگان شمشير ربوده . كالبدها در زير سم اسبها فرسوده شد . زور بازوى مردان مصاف و بلارك تارك شكاف به كار و در باغ ميدان نهالشان را ميوهء اجل ببار آمد .\r\nمردان كه ميدان نبرد را حجلهء دامادى و روزهاى جنگ را ايام شادى ميشمردند كوشش‌هاى مردانه آغاز نهادند و مجاهدان عرصهء جان‌ستانى كه بجاى\r\n\r\n","description":"","footnote":"","page_name":" 41 ","page_number":73},
  {"content":"\r\n\r\nساغر راح ريحانى با كاسهء سرها خون ارعواى مىخوردند با تن خويش داد باده آشامى دادند . نعرهء رزمى ناى به گوش يلان رزم‌آزماى خوشتر از نواى ناى سور ، فغان روئين‌دراى بمسامع بهادران آهن خاى فرح فزاىتر از آهنگ سرور شد . عبد الله خان را از صدمات حملات بهادران پاى طاقت و توان سست گشته و از بيرون بردن جان و سركارش درست شد .\r\n\r\nبيان وقايع سال فرخنده فال خجسته بال بارس‌ئيل مطابق 1167\r\nنير اعظم و عطيه‌بخش عالم و صدرنشين عرصهء اين نيلگون خيم در چمن مكمن نقطهء اعتدال خيام اشعات و سرادقات انوار برافراشته و نگارندهء صفحات كون مكان و طرازندهء انواع باغ و بستان در ساحت باغ و فضاى راغ با كلك قواى ربيع صد هزار نقش بديع بنگاشت . سپهدار فروردين سرادقات رنگارنگ اقسام رياحين را در ساحت چمن بركشيده و لشكرآراى بهمن در عرصهء چمن اسباب جلالت را كه فروچيده بود برچيده ، افغان قمرى از فراز سرو و چنار و آواز هزار از اوج شاخسار برخاست و مشاطهء اردىبهشت در خلوت‌سراى باغ و كشت رخسار شاهدان و چهرهء دليران گلهاى مشكين كلاله را بغارت غازهء صنعت و گلگونهء صفت بياراست . لشكر بهمن از عرصهء چمن بر اشهب صرصر برنشسته ، عنان بجانب كوهستان هزيمت گشودند و سپاه شباط بساط انبساط از ساحت جانفزاى باغ و بستان برچيده ، مراحل مهاجرت را مىپيمودند .\r\nمحفل عيد و بزم جشن سعيد در چمن‌هاى سيلاخور ترتيب و بكاربندى پيشه‌وران صاحب صنعت زيب و زينت يافته ، خلاع رنگين و ثياب نگارين برو دوش سران لشكر را تزيين نمود . آزاد خان ايندقعه لشكرى خونخوار و سپاهى افزون از شمار عرض ديده ، تداركات شايسته باهتمام وكلاى ديوان به جهت ايشان سرانجام كرده ، فتحعلى خان افشار را كه در دولت او مدار اليه و مشار اليه بود با جمعى كثير از سركردگان و سرداران ازبك و افغان بمقابله و مقاتلهء حضرت ظل اللهى تعيين و روانه نمود و در موضعى موسوم به دو آب من\r\n\r\n","description":"","footnote":"","page_name":" 42 ","page_number":74},
  {"content":"\r\n\r\nتوابع سيلاخور آن دو كوه خارا و دو سد پابرجاى در برابر يكديگر ايستاده ، چشم به راه انتظار وقت گشادند . هنگام صباحى كه خسرو فلك اقليم چهارم بعزم مقابلهء لشكر اختر و انجم پاى بركاب اشقر اين گردنده ظارم نهاد و در وسعت اين سبز ميدان شقهء زرين رايات اشعات و پرچم رنگين اعلام انوار را از هم گشاده ، دليران ميدان ستيز چون شير خونريز دندان خونخوارى تيز كرده ، روى كينه‌جوئى بيك‌ديگر آوردند . علمهاى بلندبالا چون بتان و رعناقدان بزيبائى آراستند و سنانهاى جان‌ستان چون نيكوان آفت جان بعزم فتنه‌جوئى برخاستند .\r\nكمانهاى دليران تندخو چون ابروى دلجوى بتان زيبا روى تيرافكنى آغاز نهادند و كمندهاى اژدهاآسا چون زلف پرچين و جعد مشكين پرير خان بىمهر و كين بازوى مردافگنى گشادند . خنجرهاى بران چون دشنهء مژگان سياه‌چشمان بسينهء مبارزان آغاز كاوش و سيل خون از چشمه‌هاى چشمهاى سوكواران تراوش كرد . تيغ‌هاى بىدريغ يلان رزم‌جوى چون شمشير غمزهء جادوى نازنينان آتش‌خوى چاك سينها را تا بكمر آورد . عقابان تيرها از آشيانهاى كمانها سرگرم پرندگى و بمخلب و منقار پيكان تيزبال پرريز تذروان زندگى گشتند و سهام گردون خرام چون تير دعاى مستجاب از آسمان برگذشتند . زبانهء آتش دوزخ از دهان توپ زندگانى بهنگام عمر و جوانى بسر آمد .\r\nعرصهء جنگ بر يلان جنگ‌جو تنگ و نامهاى نام‌آوران مبدل بننگ شد . چون كوچ و حرم حضرت ظل اللهى و ساير مقربان درگاه آسمان جاه در همه‌جا بوده ، محكمه‌اى نداشتند كه محل توقف كوچ و منسوبان صغير و كبير و موجب اطمينان ضمير منير و تسلى خاطر بهادران دلير تواند بود . اين معنى باعث سستى لشكر و مورث بىدست و پائى يلان فرمانبر گرديده ، دست از كار كشيدند . حضرت ظل الله شكر پناه جزئى حرم و عورات و نسوان سلسلهء جليلهء زند و ساير كوچ يلان فيروزمند را بپيش انداختند ، خود و معدودى سوار از ملتزمان ركاب ميمنت انتساب كه برجا بودند از عقب با عورات روان و سپرى از آهن و فولاد به عقب سر نسوان و پيشروى دشمنان\r\n\r\n","description":"","footnote":"","page_name":" 43 ","page_number":75},
  {"content":"\r\n\r\nبسته ، بجانب كوهسار كوه گيلويه عنان‌گشاى يكران شدند . سردار آزاد خان و لشكريان ازبك و افغان آغاز تعاقب ، در تعاقب لازمهء تعصب نموده ، مراحل طريق را گام‌درگام اهل هزيمت مىپيمودند .\r\nحضرت ظل اللهى دليران طايفهء عليهء زند و ساير بهادران فيروزمند بنحو مسطور عورات از پيش روانه و خود سر راه بر تعاقب كردگان گرفته ، راه آنها را چون كوه خارا مىبستند و سر و دست بگرز و تيغ مىخستند .\r\nتا عورات و نسوان مسافتى بعيد مىپيمودند ، بهادران ستوده باز بجنگ گريز و لازمهء شير و آواز خويشتن را به فرزند و زن مىرسانيدند . چندين مرحله از شوامخ جبال و مسالك تلال بدين منوال بپايان مىرسيد و فراز و نشيب بسيار به آن هنجار نورديده مىگرديد ، تا خود و متعلقان و عورات و نسوان از اصول بليات مجموعى از آن بليه رهائى يافته ، از جبال كوه گيلويه عبور و بتواضع فهليان مرور و از آنجا بكازرون شتافتند .\r\nمحمد خان زند در آن سفر از مواكب خديو فيروزمند تخلف و بجانب نواحى كرمانشاهان توجه و از آنجا بجبال بختيارى و باردوى على مردان خان رفته ، از غرايب وقايع و نوادر قضايا اينكه در حالتى كه با تن تنها در بزم على مردان خان نشسته ، و رشتهء الفت و پيوند صحبت پيوسته بود ، خنجر دليرى آخته على مردان خان را مقتول ساخت و به صحت و سلامت از ميان آن ازدحام بيرون رفته ، در كرمانشاهان رخت توقف انداخت .\r\n\r\nذكر توجه آزاد خان بساحت فارس و شكست يافتن از قهرمان جم اساس در نواحى چشت\r\nسرو آزاد قلم فصاحت شيم عرصه‌آراى چمن صفحه مىگردد كه چون آزاد خان مسموع داشت كه رايات ظفر مقرون و اعلام نصرة نمون آن برگزيدهء حضرت بيچون در ساحت بهشت مساحت كازرون سر باوج گردنده گردون كشيده ، موكب مسعود وجود سعادت نمود از افق آن ولايت طالع گرديده است ، يقين دانست كه در اندك زمانى و فرصتى از اقتباس انوار تفضلات قادر مستعان آن اختر فروزان آفتابى خواهد شد نوربخش عوالم امكان و در كمتر زمانى آن هلال غرهء\r\n\r\n","description":"","footnote":"","page_name":" 44 ","page_number":76},
  {"content":"\r\n\r\nاقبال بدرى خواهد گشت از تابش او روشن شبهاى تيرهء اميدواران ، در مقام چاره و علاج و كار مختل خود را در تدبير رواج برآمده ، بعزم فارس و اصفهان حركت و رفع الويهء شوكت نموده ، قدم جسارت بصوب فارس كشيد . حضرت ظل اللهى از كازرون بجانب چشت كه از توابع گرمسيرات فارسست ميل و اهالى آنجا استقبال آن سرور اشيا نموده ، هر خشت از انوار التفات آن حضرت آفتابى شد تابنده و هرذرهء خاك آن صحرا و آن كشت از اشعات آفتاب توجه آن جناب ماهى شد فروزنده .\r\nآزاد خان بنحو تقر قلم دو زبان مراحل راه را پيموده ، وارد شيراز و در آن خطهء پرتراز تمهيد بساط اجلال و اعزاز نموده و از آنجا ارادهء مقابلهء لشكر ظفرپرور كرده ، عنان جلالت بصوب چشت گشوده ، چون شوارع چشت مشتملست بر مضايق صعب سخت و نشيبى پركوه و كتل و پشته و تل حضرت ظل اللهى تفنگچيان دشتسانى را كه چهار هزار نفر بمعسكر نصرة اثر پيوستند كه ذره را در هوا و كوكب را در سما مىزدند امر فرمود كه مضايق طريق و معابر دقيق را گرفته ، شيران زند و دليران فيروزمند نيز چون شيران آشفته بر اسبان اژدهاوش و هيونان چون آتش سوار و آغاز گير و دار و لشكريان آزاد خان بمعابر مضيقه درآمده ، تفنگچيان مزبور مهرهء بلا انگيخته و از ابر آتش‌بار دود ژالهء عنا ريخته ، از صدمات آن قليل مردم آن قلزم پرتلاطم متفرق و تقدير الهى بهدم بنيان آن لشكر متعلق شد . آزاد خان با احوال پريشان بصوب شيراز عنان تاخته و در آنجا نيز مجال توقف نيافته ، حكومت شيراز را كرة بعد اخرى بصالح خان بيات گذاشت و خود بان ضعفى كه از فساد مادهء مستولى بر شخص دولتش عارض شده بود راه بجانب اصفهان برداشت . خديو منصور از محل مذكور اعلاى اعلام شوكت و غرور و امور گرمسيرات به قدر وفور فيصل و بهادران فيل توان شيرزور با خاطر قرين مسرت و سرور بعزم قلعه و تسخير شيراز مرحله‌پيماى نشيب و فراز شدند . صالح خان ابواب قلعه را بسته ، با خاطرى خسته و دلى شكسته ، در حصار خوددارى نشسته و به اعتقاد خود از بيم جان رسته ، رشتهء عمر خود را در حقيقت گسسته ،\r\n\r\n","description":"","footnote":"","page_name":" 45 ","page_number":77},
  {"content":"\r\n\r\nلشكر سيل شتاب كوه درنگ و جان‌بازان ميدان نام و ننگ اطراف قلعه را فروبسته ، بهادران منصور جنگ بآتش‌افشانى توپ قلعه را گرد از بنياد و اهل قلعه را دود از نهاد برآوردند . بمحض گير و دار اول آن قلعهء گردون محل بتسخير شيران بيشهء جدل و كار صالح خان بيك باره مختل و مضطرب ، بتعجيل باميد علاجى دليران منصور را مستقبل و در حوالى شاه مير على حمزه گرفتار چنگ اجل شيخعلى خان به او رسيده ، بضرب چوب‌دستى كارش را باتمام رسانيده ، خطهء شيراز كه الحق شهريست رخسار عروسان ممالك را طراز موقف موكب لازم الاعزاز و ابواب آن قلعهء بهجت‌پرور محنت‌پرداز بر رخسار بندگان درگاه فلك انباز بمقاليد نصرة بازو نسايم الطاف خديو گردن‌فراز بر احوال وضيع و شريف در اهتزاز شد . صغير و كبير آن ملك دل‌پذير بشرف عتبه‌بوسى حضرت آسمان نظير شتافته ، هريك در خورد خويش نعماى بيش‌ازپيش يافتند .\r\n\r\nبيان سال همايون فال توشقان‌ئيل مطابق 1168\r\nهنگام بهار جهان‌آرا و نوبت نضارت كوه و صحرا در رسيد و وقت شكفتگى گلها و طراوت چمنهاى خضرا گرديد . لشكرآراى هواى بهار و سپهدار نسيم آذار به جهت تمشيت گرمسيرات گلزار از دار الملك كمون بيرون تاخته ، خديو جهان‌گشاى فروردين با سپاه رنگين ازهار و رياحين به جهت انتظام خطهء چمن و ضبط امصار باغ و گلشن سرادقات سنجاب سحاب و خيام امر مشكين طناب را در دار العلم شيراز از بطون كمون بر فراز كوه و هامون ظهور و بروز كشيد . غلغل بلبل و هزار و نغمهء چكاوك و سار از عرصهء گلزار و از فراز شاخسار برخاست و بساط با انبساط لاله و گل و جلباب پرنيان و كمخاب سبزه و سنبل دامان پشته و تل و كنار سهل و جبل را بخوش‌ترين وضعى بياراست .\r\n از گل و سبزه باغ و دشت ستوه * لاله‌درلاله كوه‌اندركوه\r\nكوه مينا و دشت مينا رنگ * كوه با دشت پرنيان فرنگ\r\nگل چو شنجرف و سبزه چون زنگار * لعل و فيروزه رسته از گلزار \r\n\r\n","description":"","footnote":"","page_name":" 46 ","page_number":78},
  {"content":"\r\n\r\nبطراحى نگاربندان محفل طراز ترتيب بزمى خوش و بساطى زينت و زيب يافته ، صناديق اطلس و خارا و انبارهاى زربفت و ديبا به مصرف خلاع سرداران سپاه و چاكران حضرت آسمان جاه خالى و تهى شد . چون خطهء لار كه از گرمسيرات اوسع و محصولات آن از ديگر ولايات انفع و مردم بلده و بلوكاتش در امور تفنگ‌اندازى سرآمد دهور و در رسوم آتش‌بازى مشهور عصر ، نصير خان لارى در ولايات مزبور استقلال بهم رسانيده و گروهى از تفنگچيان شررانداز و كمانداران آتشبار را مجتمع گردانيده ، خودسرى آغاز و درهاى مخالفت را فراز كرد . چون تائيد كاركنان قضا و تاثير طالع گيتىگشا امور ملك را نظام و مهام دولت را انتظام آمد ، تنظيم‌مدار خطهء لار وجههء همت چاكران آستان گيتىمدار گرديده ، بامر و الا بهادران معسكر نصرة پيرا رخت سفر بصفاى صحرا و اسباب ظفر بدشت غبرا كشيدند . شاهدان رايات فتح آيات طره‌هاى پرپيچ و خم شقه و پرچم را بر باد دادند و عروسان هيونان با روش بوق دست‌زنان و پاىكوبان رقص نشاط آغاز نهادند .\r\nكوه پاره‌هاى كوسهاى رؤس را بر پشت كوه پيكران قوايم درشت يعنى اشتران پشته پشت بستند . از غريدن رعد كوس از كوهسار پشت ستوران شموس بنياد طاق سپهر سندروس و اركان حصار فلك آبنوس شكستند .\r\nكوه و كمر از هجوم حشم و حشر سپاه و روز روشن از گرد و غبار تيره‌تر از شامگاه شد . موكب جهان‌طراز با جلال و اعزاز از شهربند شيراز بيرون و اهل اردوى گردون نمون و پيروان موكب همايون با اخترى سعد و ميمون توجه بجانب هامون نمودند . از دار العلم شيراز تا خطهء لار مرحله‌بمرحله صيدافكن و شكارانداز سير و از سعادت خير لازم القدم آسمان برين را رشك برين ديرينه دير آمد . اعزه و اعيان گرمسيرات منزل‌بمنزل استسعاد زيارت آستان فيض شامل را حاصل ، منافق و موافق بمراسم خدمت‌گزارى شايق و پيش‌كشيهاى لايق مىكشيدند . چون خطهء لار عقابان ظفر جناح رايات فتاح را مطار و ساحت آن بلدهء بهشت‌مدار اردوى فلك آثار را محل قرار گشت نصير خان لارى بنابراين بقلعه‌اى كه در يك جانب شهر در موضعى\r\n\r\n","description":"","footnote":"","page_name":" 47 ","page_number":79},
  {"content":"\r\n\r\nمرتفع واقع و در حين قضايا دخول بيگانه را فى الجمله مانع و صدمت يورش را به قدر امكان دافعست پناه برده ، شهر لار را با جميع سكان فروگذاشت . اهل شهر اولياى دولت قاهره را بتحت فرمان قضا مظاهره درآمده ، اركان و اعيان بتقبيل آستان كروبيان مكان شتافتند و از جبهه‌سائى عتبهء عليه شرف سرافرازى و رتبهء سربلندى حقيقى و مجازى و فيض مباهات ميان فارسى و تازى يافتند . نارين قلعهء لار كه از ارتفاع جدار اليف سماك و خليف افلاك بود و بر فرازش آتش ديدبان را از جرم كيوان كس فرق نمىتوانست نمود اردوى جهان‌گشا را نقطهء بسيط و محاط و محيط گشته ، دو سه دفعه نواير جدال فىمابين اشتعال و اسباب فتح و ظفر بچاكران آستان سدره مثال انتقال يافته ، نصير خان كه مردى فرزانه و صاحب تدابير عاقلانه بود چون آثار غلبه از جانب خديو كشور اقبال و علامت ضعف در ظاهر و باطن احوال خويش ملاحظه نمود در مقام اصلاح و ابواب تدبير را درصدد افتتاح برآمده ، واسطهء امناى خويش معروض راى معدلت كيش گردانيد كه : اين بندهء ديرينه به علت اينكه تا به حال از زيارت آستان سدره مثال تقاعد ورزيده و تاكنون در سلك جان‌سپاران سدهء گردون نمون منخرط نگرديده منفعل و سرافگنده و خجلت‌زده و شرمنده است ، اگر خديو كشورگشاى اقبال از ترك محاصره برين چاكران اخلاص مآل منت نهند و فدويان جان‌سپار را فرمان مراجعت دهند اين اخلاص‌مند از بيم غلط و انديشه مطمئن و خرسند گرديده ، هنجار دربار عرش وقار را بپاى اميد نور ديده ، در هرجا و هرمكان كه فرمان واجب - الاذعان شرف صدور يابد بعز بساط بوسى محفل ارم مشاكل مستسعد و بساط خدمت‌گزارى بعنايت الله العزيز البارى ممهد شود . چون در آن زمان هنگام حدت هوا و غايت گرما و نوايب افروختگى كوه و صحرا و فضاى گرمسير چون عرصهء كرهء اثير سوزنده و هواى آن ولايت چون آه سوزان از تاب هوا فروزنده‌تر بود اهالى اردوى نصرةپرور را كه اكثر پرودهء هواى سرد و خوكردهء برف و برد بودند توطن و توقف در آن زمين پرتف ممكن نمىبود و حضرت جم قدر كسرى\r\n\r\n","description":"","footnote":"","page_name":" 48 ","page_number":80},
  {"content":"\r\n\r\nشان نظر باينكه امور كليه در پيش و ارادهء كشورگيرى مكنون خطر صلاح انديش بنصير خان ايفا و بعهد او اكتفا فرموده ، پيشكش‌هاى مرسوله را قبول و مطالب مشار اليه را قرين انجاح مامول و لوازم لطف و عنايت دربارهء او معمول فرمودند . اردوى گيتىگشا بامر خديو كشورآرا در طريق مراجعت مرحله‌نورد كوه و صحرا و در مناهج شيراز راه‌پيما شدند . در مباركترين ساعتى از ساعت اعلام گردون درجات بدان ملك عديم البديل انتقال و تحويل يافته ، ساحت آن خطهء بهشت عديل از سعادت موكب جلال صاحب مرتبهء جليل و اشفاق خاطر خطير شامل حال عزيز و ذليل گشت .\r\n\r\nذكر ورود موكب مسعود باصفهان و طغيان جماعت گرمسيرى در آن خطهء فردوس‌نشان\r\nچون آزاد خان را مسموع و اخبار صحيحه از اطراف بجانب او مرفوع شده بود كه خديو رستم نبرد بهمن مصاف از سفر لار انصراف و در آستان ملايك مطاف لشكرهاى فراوان از جهات و اطراف اجتماع و سپاه بىكران خالى از گزاف در حضرت آسمان شان سايه نشين اكناف و عازم سفر عراق و بر آن عزم جازم ، در تدارك يساق مىباشند و كذلك از جانب دار المرز مازندران درخصوص استعداد محمد حسن خان و عزيمت او به حركت اخبار صحيحه شنيده و در نزد او بتواتر رسيده بود از آنجا كه مشار اليه از جانب قهرمانان عدوبند بهادران زند انديشمند و ناخرسند بود و كيف كه در ميان دو بحر سركش و دو درياى آتش توقف تواند نمود ، صلاح خود را در حركت بصوب آذربايجان ديد و عنان عزيمت بدان صوب منعطف و زمام توجه بدان جانب منصرف گردانيد . قهرمان كشور لطف و مرحمت بمقتضاى عزيمت خاطر و الا همت از دار العلم شيراز حركت و رايت فتح آيت بجانب اصفهان و از فيض قدوم با سعادت و مقدم لازم - المسرت ساحت وسيع المساحت اصفهان بهشت‌برين را غيرت و رشك فرماى ارم و جنت گشت . وضيع و شريف ، نافرواليف ، قوى\r\n\r\n","description":"","footnote":"","page_name":" 49 ","page_number":81},
  {"content":"\r\n\r\nو ضعيف در حضرت فلك رديف و در درگاه جهانيان مطيف اجتماع نموده ، از شرايف الطاف و جلايل اعطاف آن جناب هريك بحظى وافر منجلى شدند . از اهتزاز نسيم مروت و فتوت آن جناب گلهاى حصول مرام و رياحين وصول مراد در سرا بوستان احوال همگى شكافت و تحريك صباى مرحمت و شفقت خس و خار جور و بيداد از گلشن سراى حال جمهور رفت . جهان پير ديگر بار جوانى يافت و گردون گردنده از شيوهء قديم خويش يعنى آزردن دلهاى ريش رخ برتافت .\r\nاز سوانح حيرت‌افزا اينكه در ايام توقف اصفهان چريك گرمسيرى و تفنگچيان فراسى كه ملازم موكب مسعود و معسكر نصرةنمود بودند در محوطهء شهر اصفهان آغاز عصيان كرده ، رو بوادى طغيان آوردند و همگى در محله‌اى جمعيت نمودند و بام خانها را سنگر و دست بتفنگ اندازى گشودند . حضرت ظل الله گيتىپناه افواج سپاه ظفر همراه را دسته‌بدسته همراه ، به اطراف محلات كه محل جمعيت آنها بود تعيين و لشكر فتح آئين نيز برفراز بلنديها برآمده و اطراف بامها را سنگر كرده ، شور نشور در قصور اعتصام آنها پديد و آتش آشوب و غوغا و شعنهء فتنه و بلا باوج چرخ و الا رسيد . چندى در شهر اين فتنه در كار و در كوى و محله اين غوغا گرم و از طرفين گير و دار در كار بود . تا بالاخره برهنمونى خرد خرده بين و دلالت عقل صلاح‌گزين برؤساى آن حضرت فلك رفعت توسل و برحمت و رفقت قهرمان قدر قدرت توكل كرده ، روى نياز بدرگاه جهان‌طراز آوردند . در چنين هنگامى كه لشكر اين گونه فساد و مملكت را فتور كلى در بنياد بهم رسيده و قضاى جان آشوب حادث گرديده بود خبر رسيد كه محمد حسن خان با سپاه گران و لشكر بىپايان از الكاى مازندران حركت و بجانب عراق نهضت و تصميم عزيمت نموده است .\r\n\r\n","description":"","footnote":"","page_name":" 50 ","page_number":82},
  {"content":"\r\n\r\n\r\nوقايع احوال محمد حسن خان قاجار و جنگ او با شيخعلى خان در سنجان كزاز و شكست سپاه نصرةطراز\r\nافغان هزار دستان قلم معجز بيان چگونگى داستان را بدين‌گونه مسموع ارباب نكته‌دانى مىگرداند : در حالتى كه قضيهء قتل نادرى وقوع يافت و هرفردى از افراد ملتزمان اردوى فتنه‌جوى آن پادشاه تندخو به جائى رسيد از آن جمله احمد بيك افغان كه از بزرگ زادگان طايفهء ابدالى و لشكر را نسبت بخانوادهء او نسبت پير و مريدى بود در آن وقت در سلك يساولان حضرت نادرى انسلاك داشت ، فوجى از افغان ابدالى را كه در آنجا حضور داشتند با خود برداشته ، سوى جانب قندهار الى زمين داور و آن زمين و آن نواحى شتافت و در فراه خزانهء شاهى را كه از وجوه ديوانى ممالك موضوعهء هند حمل‌ونقل بكلات مىنمودند ملاقات و آن كلى مبلغ بوجهى بلغ به تصرف او درآمده بود و در قندهار فوجى كثير و بىشمار از هرجا و از هرديار بر سر او جمعيت و نام شاهى را بر او اطلاق كرده ، گردن بطوق اطاعتش درآوردند . دو سه سال كه در الكاى خراسان نوبت سلطنت بعلى شاه رسيده ايشان فرصت تدبير او نكرده بود و دولتى وافر و قدرتى قاهر حاصل و مناقص و نقايص امور خود را كامل كرده ، روى بهندوستان آورده و دار الملك شاهجهان‌آباد را كه در آن هنگام به علت وفات محمد شاه پادشاه هند رو به خرابى نهاده و بىصاحب افتاده بود مسخر و از شدايد عمل زير و زبر گرديده ، از خزينه و جواهر حظى وافر يافته ، به راه مراجعت شتافته ، در سالى كه امراى خراسان ميرزا سيد محمد ملقب بشاه سليمان را از شغل خطير سلطنت معزول كرده و ديگرباره شاهرخ شاه كه بنيشتر محكول بود بقصر سلطنت دخول نمود احمد شاه افغان عزم تسخير خراسان كرده ، روى عزيمت بدان جانب آورده و دار السلطنهء هرات را مسخر ساخت . علم توجه بصوب مشهد مقدس معلى افراخت و ارض اقدس و بلدهء مقدس را محصور و آغاز فتنه و فتور\r\n\r\n","description":"","footnote":"","page_name":" 51 ","page_number":83},
  {"content":"\r\n\r\nنمود ، ليكن حفظ حضرت امام ثامن ابواب ظفر بر روى اميدش نگشود .\r\nچون هنگام دى گرديد و نوبت برودت هوا در رسيد ، از ابر بهمنى ژاله آغاز بارش و از سحاب شباطى آب منجمد بنياد تراوش كرد لشكر افغان كه اكثر پروردهء گرمسيرات شرق و در صحارى مشهد مقدس از پاى تا فرق در وحل آب و گل غرق بودند تاب مقاومت لشكر سرما و طاقت مصادمت سپاه برودت هوا نياورده ، بالضرور ، راه مراجعت پيمودند ، امير علم خان عرب خزيمه در الكاى خراسان رايت تسلط برافراخت ، همگى اتراك و اكراد خراسان را طوعا و كراها مطيع و منقاد ساخت ، يك چند بساط استيلاى مشار اليه در ملك مزبور ممهد و اركان اقتدارش مشيد بود . ديگرباره احمد شاه افغان عزيمت خراسان و به علت كناره‌جوئى امراى الكاى مزبور از امير علم خان بمشار اليه مسلط و بمشهد مقدس نيز به صلح و صلاح و وعده دادن مردم بفوز و فلاح مستولى گرديده و از آنجا رخت عزيمت بسوى نيشابور و سبزوار كشيد . بعضى از امراى اتراك و اكراد و بغايرى و قليچى و يموت للوئى و سپاه موفور بسركردگى ابراهيم خان و تقى خان و عباسقلى خان بغايرى و على خان قليچى از ترك و عيسى خان و ابو طالب خان از كرد به علت انديشهء سپاه افغان و صاحب بودن بعضى جواهر و خزينه امير علم خان كه در حال انقلاب احوال امير مزبور بدست آورده تصرف كرده بودند متوحش و از آن دولت مندهش ، با كوچ و خانوارى از خراسان متوارى و مصوب مازندران فرارى شدند . محمد حسن خان وجود آنها را مغتنم و مقدمشان را محترم و وجود آن جماعت را مصدر مواهب معظم شمرده ، در مازندران جاى توقف و مكان توطن و املاك و اقطاع و اسباب اجرى و انتفاع بايشان داده ، در مازندران ابواب تلطف و تكلف به روى اميدشان گشاده و لشكريان آنها را كه چهار هزار نفر مردان مرد و دليران نبرد بودند با سپاه خود منضم ساخت ، علم عزيمت بجانب عراق افراخت و در آن زمان كه بطريق تحرير در تقرير سابق جماعت گرمسيرى فارس به حضرت سدره اساس طغيان و عصيان بنياد نهاده ، ابواب شورش و غوغا گشاده بودند خبر رسيد كه مواكب\r\n\r\n","description":"","footnote":"","page_name":" 52 ","page_number":84},
  {"content":"\r\n\r\nمحمد حسن خان بتوابع فراهان رسيده ، لشكرى گران به آن حدود كشيده است . حضرت ظل الله كشور پناه شيخعلى خان را بمقابله و محمد خان زند را نيز متعاقب بامداد شيخعلى خان فرستاده ، در محلى موسوم بسنجان من توابع كزاز در ميان آن دو لشكر جانباز كينه‌گزار مجادله و محاربه آغاز شد . دليرهاى مصاف تيغهاى بران را از غلاف برآورده و رجزخوانان از دو جانب بلاف درآمدند . كالبدها از پيكان فولاد شقه و غبار زندگانى بجاورب قضاى آسمانى از ساحت دهر فانى رفته و عروسان عمر و جوانى و زوجات حيات و زندگانى را سه طلاق گفته شد . زمين لاله رنگ شده ، آسمان قيرگون و هوا مركز خاك گشت و صحرا درياى خون ، كوس روئين در وسك جوانان شيون‌فرما و ناى زرين در ماتم دليران فغان‌افزا گشت . بعد از شدايد گير و دار و تكاپوى نهنگان درياى كارزار شكست بر لشكر اين طرف افتاد .\r\nمحمد خان كه شيرى بود در بيشهء شجاعت و پلنگى در كوهسار بسالت بدست لشكر قاجار گرفتار و او را با قيود مضبوط و اغلال مبسوط روانهء مازندران و محمد حسن خان خود در غايت امتنان از بخت كارساز عطف عنان بجانب اصفهان جنت طراز مىنمود .\r\nقهرمان كشور دلاورى باوجود بىياورى و فتنه و فساد جماعت گرمسيرى در غايت بىباكى و دليرى بعزم قتال و ارادهء جدال محمد حسن خان از دار السلطنهء اصفهان رفع الويهء شوكت و اجلال و اعلاى اعلام استقلال كرده ، روى مردانگى بسوى ميدان جنگ آوردند . در قريهء مسمى بحلول‌آباد توابع لوك قهاب چهار فرسنگى اصفهان آن دو درياى تپر و تيغ و آن دو آتش‌بار ميغ بيك‌ديگر رسيده ، حصارى از آهن و روى از دو جانب بركشيدند . كوس روئين و گور كه آهنين از پشت شتران كوه كوهان پشته سرين چون رعد و ابر كوهسارى بغريد و ناى زرين در عرصهء جنگ و ميدان كين از درد آن واقعهء سهمگين بناليد و بنياد زمين و اركان آسمان هفتمين از هول آن رستخيز بلرزيد . تيغ بىدريغ سرافشانى آغاز كرد و تير عقاب طير روى به شكار طايران جان دليران آورد و از توپ بنيادكوب اساس\r\n\r\n","description":"","footnote":"","page_name":" 53 ","page_number":85},
  {"content":"\r\n\r\nقصور هستى فروريخت و رعد تفنگ كشور آشوب تكرار بلا بر سر پير و برنا بيخت و از هول آن صاعقه و رعب آن حادثه جان از تنگ ناى تن بسوى مأمن عدم گريخت . كار بر دليران جانبين سخت و بختياران را هنگام برگشتگى بخت شد . در آن درياى پرشور و در آن گرداب با فتور نخل بالاى بهادران معركه‌آرا را آب از سرو پدر از يارى پسر گذشت و در آن بحر عميق قعر بعيد غور يعنى لجهء پرخون فلك كشور ملك بيك بارگى غرق گشت . نظر بقلب معلول اكثرى از تفنگچيان آتشين‌زور شعبده‌باز پاى ثبات سپاه متزلزل و قوت و ظفر كه هميشه لازم آن لشكر بود بضعف و شكست مبدل گرديده ، شكست يافتند و روى از وادى و عنان از ميدان دلاورى برتافتند و ملتزمان موكب مسعود و جان نثاران ركاب سعادت نمود در خدمت مواكب خديو گردون عدت بجانب الكاى فارس و صوب قلعهء شيراز شتافتند . محمد حسن خان وارد اصفهان و كامجو و كامران توقف نمود .\r\n\r\nوقايع سال همايون فال لوىئيل مطابق 1169\r\nديگرباره آغاز فروردين و هنگام گلشن‌آرائى ازهار و رياحين گشته ، نقاش ربيع نقشهاى بديع بر صفحهء كوه و هامون نگاشت و سردار سپاه كينه‌خواه قواى ناميه رايات خضراى شقهء نوباوگان و اعلام گلگون پرچم گل و ارغوان را در دار الملك چمن برافراشت . افغان هزار از آذربايجان گلزار برآمده و ترك‌تازان لشكر بهمن را نوبت تسلط كشور چمن بسر آمد .\r\nداراى گيتىگشاى گل ديگر بار در قصر شاخسار چمن چهره بآرايش بزم گلشن برافروخت و آتش برق بهارى رخت خس و خار را كه به حكم فرمانفرماى دى در ساحت باغ ممهد بود بسوخت . مجلس عيد و محفل سعيد در دار العلم شيراز نگارفرمائى و بساطآرائى آرايشى كه از بديع‌پرداز تبت و طراز يافته خلاع بسيار و اقمشهء زرنگار سران سپاه و چاكران درگاه را حليهء جيب و كنار شد . محمد حسن خان ارادهء يورش الكاى فارس كرده ، بنه و اقروق را در دار السلطنهء اصفهان برجا گذاشته ، امير گونه خان افشار ايرلو را حاكم اصفهان و خود با لشكرى جرار بصوب فارس ايلغار نموده و چندى در آنجا بيمين و يسار شتافته و به هيچ\r\n\r\n","description":"","footnote":"","page_name":" 54 ","page_number":86},
  {"content":"\r\n\r\nوجه مدخلى نيافته و كارى پيش نبرده ، بس عنان بجانب مراجعت منعطف و زمام عزمش به طرف بازگشت منصرف گرديد . بعد از ورود مواكب محمد حسن خان باصفهان خبر رسيد كه آزاد خان از آذربايجان حركت و به سمت عراق عزيمت نموده ، عنان استقلال بسوى آن ملك ارم تمثال گشوده است . محمد حسن خان بوصول اين ( خبر ) از دار السلطنهء اصفهان توجه بجانب بيرون و از بيرون راه‌نورد كوه و هامون گرديده ، در خارج دار المؤمنين كاشان رايات جلالتش سر باوج گردون كشيده ، چون دو سه روز در كاشان شمع دولتش محفل‌فروز بود پيشتازان اردوى آزاد خان در بلده المؤمنين قم شورش و تلاطم افكنده ، محمد حسن خان با آن مقدار جمعيتى كه داشت معارضه و مقابلهء با لشكر گران آزاد خان را بر خويشتن صلاح و آن مجادله را موجب فوز و فلاح نديده ، از راه سياه‌كوه و مرنجاب سبكىبخش عنان و گرانى ده ركاب و باعمال خوار و ورامين رسيد ، از آنجا راه‌نورد مراحل مازندران گرديد . آزاد خان بعد از قطع طريق بدار السلطنهء اصفهان دخول و رسم خويش و عادت پيش را معمول و يك چند توقف نموده ، بتدارك لشكر و اسباب تهيهء سفر مشغول شد . بعد از مرمت احوال و تعمير اركان استقلال در غايت اعزاز و اجلال عزيمت تسخير مازندران را در خيال آورده ، از دار السلطنهء اصفهان رفع رايات آسمان شان و مرحله‌بمرحله با نهايت تعجيل هم عنان به راه مقصود عنان بر يكران سپرده ، تا ماه رايتش از افق فيروز كوه طالع و برق خاطف شوكتش از نواحى مازندران لامع گشت . محمد حسن خان محمد خان قاجار قوانلوى عموزادهء خود را كه بيگلر بيگى الكاى دار المرز بود با گروهى از لشكر بضبط معبر آمل مقرر و بساير معابر نيز مستحفظ فرستاده و ضبط هرمعبرى را بفرقه‌اى از اهل ولايت و گروهى از سپاه با جلادت داده ، خود با بقيهء عساكر در محل علىآباد كه در سر راه فيروزكو واقعست توقف كرده ، چون اوسع و انسب طرق مازندران راه فيروزآوه بود و آن زمينى است سنگلاخ و كوهيست شماخ آزاد خان در دخول آن گستاخ نگرديد ، عنان بازپس كشيد و از فيروز كوه مراجعت كرده ، از راه طالقان روى بقزوين آورده ، از قزون عزم تصرف گيلان زمين نموده ، مسالك مصاعب آن حدود را بپاى سعى پيموده\r\n\r\n","description":"","footnote":"","page_name":" 55 ","page_number":87},
  {"content":"\r\n\r\nو بر الكاى گيلان تسلط يافته ، امير گونه خان افشار كه در آنزمان از جانب محمد حسن خان مستحفظ گيلان بود فرارا بسوى مازندران شتافت . محمد حسن خان را در آنزمان زياده از هفت هشت هزار نفر لشكر در معسكر نبود ، بسوى آمل توجه نمود . يك چند در آمل توقف و ارادهء ايلغار بسوى گيلان و تدمير آزاد خان بر خاطر اشرفش سارى گرديد .\r\n\r\nذكر ايلغار محمد حسن خان بجانب گيلان و هزيمت آزاد خان افغان\r\nكيفيت بنحويست كه محمد حسن خان از رفتن آزاد خان بالكاى گيلان و تصرف بلدهء رشت مخبر و مطلع گشت ، در بلدهء آمل كه به سمت گيلان اقرب بلاد مازندرانست توقف و قشلاق و به كلى متوجه تدارك اسباب يساق گرديده ، در آنسال برفى عظيم باريد ، شدايد سرما و سورت برودت هوا بمرتبهء اعلى رسيد . چون يك دو ماه آزاد خان در گيلان و محمد حسن خان در آمل مازندران توقف نمودند محمد حسن خان مهياى قلع مادهء مستولى بر مزاج گيلان و از راه كنار درياى خزر كه شارع معهود است سلسله جنبان محرك حشم و حشر و بطريق تعجيل بىسپر گشته ، بسرعت برق و تندى باد شرق از كنار دريا گذشت و چنان در سرعت مبالغه نمود كه احدى از آن لشكر طريق گيلان را نتوانست پيمود ، چنان كه خبر توجه محمد حسن خان بهيچوجه بگيلان نرسيده و احدى از پيش خبران سپاه افغان از آن واقعه با خبر نگرديده ، عبد العلى خان عرب عامرى كه از جانب آزاد خان مأمور بضبط طرق مازندران بود در رودسر كه محليست در چهار فرسنگى لاهيجان سنگرى متين و بيشه‌اى حصين بسته .\r\nيك طرف آن بديارى اعظم و جانب ديگر ببحيره‌اى بلغت گيلان زمين مشهور بمرداب متصل و بجنگل و بيشهء صعب پيشه مشتمل و تسلط بيگانه به آنجا غير محتملست كه در كمال اطمينان نشسته بود و كذلك خسرو خان مكرى ايشيك آقاسى ديوان آزاد خان نيز سنگرى نهاده ، با چهار هزار الى پنجهزار نفر از لشكر بمتانت ( پشت ) سنگر داده ، محارست را آماده بود .\r\nمحمد حسن خان كه بطريق تحرير خامهء دو زبان راه‌نورد طريق تعجيل گرديد\r\n\r\n","description":"","footnote":"","page_name":" 56 ","page_number":88},
  {"content":"\r\n\r\nغافل از سنگر عبد العلى خان رسيده ، بر سنگر صعب حمله آورده عبد العلى خان و لشكر او كه در مهد بىخبرى آسوده و در بستر غفلت خوابيده و غنوده بودند از قضيه آگاه و متوجه بتنظيم لشكر و سپاه گشته ، اندك تك‌وپوى كردند . لشكر محمد حسن خان بر سنگر مستولى و سنگر مزبور را بغلبه بدست آوردند . عساكر عبد العلى خان از معرض مذكور گريخته و اكثرى بدرياى طرفين ريخته و در پيمودن طريق عدم با مقتولين معركه رفيق شدند .\r\nمعدودى كه از آن معركهء پرمهلكه خلاص يافتند بسوى لاهيجان شتافتند و نيز از ورود لشكر شكسته متوحش و روى از محافظت خود برتافتند . فراريان سپاه عبد العلى خان و متواريان لشكر خسرو خان مكرى با عساكر مأمور برشت وارد گشته ، آزاد خان را پاى ثبات و قرار از جاى و قوت و قدرت از دست و پاى رفته ، امكان خوددارى و طاقت پايدارى امير و مأمور نماند .\r\nآزاد خان در روز شيوع اين خبر و ورود و شكست لشكر بنه و اغروق و اثاث و اسباب دولت را برجا گذاشته ، رايت عزيمت بجانب دار السلطنهء قزوين برافراشت و او را فرصت نشد بعضى از ملتزمان ركاب خويش را كه در بلدهء رشت حضور داشتند با خود بردارد فكيف اكثر لشكريان را كه بقراء و اطراف بلوكات نشيب و فراز رفته بودند از قضيه آگاه و با خويشتن همراه تواند نمود ؟ محمد حسن خان باستعجال وارد رشت ، دو سه روز به جهت آسودگى لشكر و تهيهء اسباب سفر مقيم گشت و از آنجا بعزيمت الكاى آذربايجان و تسخير و تصرف قلعهء ارومى از الكاى گيلان سبك‌عنان برگشت و از راه كنار درياى خزر و باب الابواب و اعمال طوالش عبور و در قزل‌اياغ توقف نمود .\r\n\r\nذكر وقايع سال خجسته فال سنهء 1170 و مأمور شدن شيخعلى خان بدار السلطنهء اصفهان\r\n باز نوروز شد و گشت دگر فصل بهار * قمرى آمد بفغان نغمه‌سرا گشت هزار\r\nگل بياراست رخ و لاله برافروختچمن * سروپا كوب شد و دست‌فشان گشت چنار\r\nريخت از ابر ربيعى بچمن لؤلؤ تر * ريخت از باد بهارى بدمن مشك تتار \r\nبهار عالم‌آرا در فضاى كوه و صحرا از برگهاى خضرا و گلهاى حمرا سرادقات اطلس\r\n\r\n","description":"","footnote":"","page_name":" 57 ","page_number":89},
  {"content":"\r\n\r\nو ديبار ابر افراشت و نقاش صنيع با قلم ناميه بر ورق خاك و صفحهء مغاك نقشهاى بديع و صورتهاى غريب بنگاشت . افغان زاغ و زغن كه در فصل بهمن در عرصهء باغ و چمن زلزله‌افكن در برخاستن نغمهاى چكاوك و هزار فرونشست و شيرازهء لشكرهاى دى از صولت تهاجم سپاه بهار و هجوم عسكر گلهاى آذار از هم گسست . حصون حصين باغ و بستان و قلاع متين گلشن و گلستان بضريت خوشگوار بىدريغ برق بهاران مفتوح گشت . حضرت ظل الله لشكرپناه در دار العلم شيراز ممهد بساط سرور و نشاط و ناظم آلات فرح و انبساط گرديده ، از تجرع رحايق گل رنگ ريحانى و تمتع اقداح عقيق‌گون اغوانى داد بهجت و كامرانى داده ، ابواب خزاين و قفال دفاين را بمفتاح جود و كرم و مقلاد لطف و نعم بر روى طبقات امم و اصناف اهل عالم گشادند .\r\nجيب و دامان صغير و كبير از سيم و زر غيرت معدن و كان و آستين و گريبان برنا و پير از عقود گوهر و مرجان رشك قلزم و عمان شد .\r\nبعد از انقضاى محفل عيد سعيد شيخعلى خان زند و فوجى از بهادران زند دشمن‌گير عدوبند را مأمور بدار السلطنهء اصفهان و منصوب بتنظيم امور عراق فرموده ، روانه نمودند . خود بدولت و اقبال عازم تسخير كوه گيلويه و تنبيه وحشىصفتان بهايم كيش و روباه و شان خديعت انديش الوار كه اهالى آن ديار و غولات جبال و كوهسارند گرديده ، مراحل محل مزبور باقدام برق‌پويگان بادخرام يعنى آهوان دشت‌نورد تيزگام نورديده ، مواكب نصرة كواكب بخارج شهربند بهبهان كه اعظم امصار كوه گيلويه است نزول و قلعهء مزبور محصور و نقطه‌وار مركز دايرهء سپاه منصور شد و باوجود آنكه آن ولايت از جملهء گرمسيرات آتشين هوا و غيرت‌افزاى كوه در حدت گرماست كه در ايام تموز كه نسيم صبا چون كانون پرسوز و باد شمال شراره‌ريز آتش افروز بود در اطراف قلعهء مذكور منزل و بالاخره لشكر ظفر اثر و شمايل بجدار و ديوار قلعه شامل و آن حصن حصين را كه رفعت بروجشن انيف سماك و فراز كنگره‌اش حليف افلاك بود مفتوح ساخته ، وكلاى سركار معدلت‌مدار امور كوه گيلويه بر وفق عدالت و رعيت\r\n\r\n","description":"","footnote":"","page_name":" 58 ","page_number":90},
  {"content":"\r\n\r\nپرورى و مقتضاى رافت و عطوفت‌گسترى كه شيوه حميده و شيمهء كريمهء آن حضرت بود مضبوط و رايت مراجعت بمستقر دولت برافراختند .\r\n\r\nحركت موكب محمد حسن خان از مغان و تسخير قلعهء ارومى و شكست آزاد خان\r\nچون نوروز فيروز درگذشت و هنگام سرسبزى كوه و بيابان گرديد ، علوف دواب به حكم خالق خاك و آب از صفحات حجر و تراپ مهيا گشت ، محمد حسن خان عزم محاصرهء قلعهء اروميه كه محكمهء دولت آزاد خان و مأمن عورات و نسوان جماعت افعان و يوسف خان هوتكى خازن آن گنج روان بود نموده ، از موغان حركت و كوچ خود را بارومى رسانيده ، اطراف قلعه را فروگرفت . چون يوسف خان را با آن مقدار جمعيت كه داشت طاقت مقاومت سپاه محمد حسن خان در جنگ مواجهه نبود در قلعهء مزبور محصور و بانتظار مقدم آزاد خان اسباب قلعه‌دارى فروچيده ، متحصن گرديده ، آزاد خان بعد از شكست گيلان در ورود بقزوين توجه شكستگى احوال و افتضاح خود كرده ، يك چند در آنجا آرميده و تدارك اسباب يساق بعزم ساير ولايات عراق نموده ، چون توابع فراهان را مضرب خيام عز و شان ساخت و رخت نزول در آن ناحيه انداخت اهالى آن ولايت باستظهار بعضى حصون حصين و جبال رفيع متين بآزاد خان عصيان ورزيده ، متوجه افروختن شرر و آتش شور گرديدند . آزاد خان مشغول كار آنها و كار اطفاى نواير فتنه و غوغا بود كه ورود محمد حسن خان و محاصرهء قلعهء ارومى را مسموع و اخبار موحشه سمع او را مقروع گشت ، سراسيمه‌وار بجانب آذربايجان عطف عنان و ادهم عزم را بجانب تبريز جولان نمود و از جانب گروس و نواحى مكرى قدم سرعت بصوب قلعهء ارومى گشود . چون قرب مواكب آزاد خان گوشزد محمد حسن خان چهار پنج هزار نفر از لشكريان خويش را در اطراف حصار برقرار و خود بجانب آزاد خان ايلغار ، در موضعى كه شش فرسنگ مسافت بقلعه فاصله داشت لواى گير و دار برافراشت\r\n\r\n","description":"","footnote":"","page_name":" 59 ","page_number":91},
  {"content":"\r\n\r\nرعد كوس بغريد و ناى رزم بناليد ، از ضرب تيغهاى فولاداندام بسيار از روئين‌تنان چاك و پيكر يلان آتشين‌خوار از آب تيغ بهادران رزم‌جو در رهگذر باد پايان خاك شد . بعد از كر و فر بسيار نخستين بار شكست بر سپاه سواران محمد حسن خان افتاد . افواج كثيرى عنان بصوب وادى فرار گشادند . محمد حسن خان با معدودى از سواران اقربا و نزديكان بر سر افواج پياده ايستاده ، در آن حين شهباز خان دنبلى كه از اعاظم سرداران آزاد خان بود با افواج توابع خويش راه قلب سپاه محمد حسن خان از پيش گرفته ، تا بمشار اليه ملحق و متفق گشت . اين معنى موجب شكست اركان دولت و كسر قوايم صولت آزاد خان گرديده ، از ميدان جنگ مضمار نام و ننگ رخت سلامت بيرون كشيده ، بطريق فرار مرحله‌نورد جوانب اكراد يزيدى و به لباس شد . محمد حسن خان بعد از برگ‌ريزان شجرهء دولت و خزان بوستان آزاد خان مراجعت بارومى و فتحعلى خان افشار و ساير سرخيلان سپاه آزاد خان مأيوس و هبوط كوكب بخت او قرين ندم و افسوس گشت وسايط به جهت مصالحه بميدان انداخته ، نيز بحضور شتافته ، سمت ملازمت دريافتند . چون يوسف خان هوتكى از جانب آزاد خان از براى موافقت وسايل ساخته مقاليد قلعه را تسليم و عزيمت طرفدارى آن دولت را تصميم نموده ، محمد حسن خان از جماعت افغان فوجى سوار ملتزم موكب خويش و تتمه را با خانه و كوچ و اموال و اثقال بسركردگى يوسف خان مزبور روانهء مازندران و امر بتوطن و توقف نموده و از آنجا متوجه اعمال گنجه و قراباغ گشته و در قلعهء شيشه كه در تصرف پناه خان جوانشير بود تاختن آورد . ليكن كارى از پيش نبرده ، مراجعت و فتحعلى خان افشار و شهباز خان دنبلى و بعضى اعيان آذربايجان را مصحوب خود ساخته ، رايت عزيمت بصوب عراق و دار السلطنهء اصفهان افراخت . چون دار المؤمنين كاشان محل نزول و متوقف خيول او شد شيخعلى خان زند و معدودى از عساكر فيروزمند كه بفرمان قهرمان عدوبند در اصفهان توقف داشته نظر بكثرت\r\n\r\n","description":"","footnote":"","page_name":" 60 ","page_number":92},
  {"content":"\r\n\r\nجنود محمد حسن خان صلاح در توقف نديده ، رخت مراجعت بجانب فارس كشيده ، راه شيراز برداشتند .\r\n\r\nسال ميمنت منوال 1171 و وقايع آن زمان فرخنده توأمان\r\nچون بطريق مسطور شيخعلى خان بنابر صلاح وقت مراجعت بشيراز و مواكب محمد حسن خان در اصفهان نزول اعزاز نمود دست بر اخذ ما يعرف سكان و اوطان آن بلدهء طيبه گشاده . بجهات مختلف غنى و فقير و صغير و كبير را معذب داشت و بر بيچارگان محصلى غلاظ و شداد مىگذاشت ، به حدى كه عهد ستمهاى ضحاك تازه شد و رسم جفاهاى نادرى تازه و تجديد گشت . ديدهاى خونبار كه بعد از دولت نادر شاه هنوز در ماتم كشتگان خويش از گريه و زارى و اشك‌افشانى و سوكوارى بس نكرده بودند خون حسرت باريدن از سر گرفتند و مشتى ستم‌ديده كه از جفاى آن شهريار ستمگار در قيد حيات مستعار مانده بودند دل از جان شيرين برگرفتند . گردون كه يك چند بناى مدارا با آنها نهاده بود باز آغاز ستمگرى كرد و چرخ بىمروت رسم جفاهاى فراموش كرده را به ياد آورد . خانه‌اى نبود كه آه و فغان اهالى آن بكرهء اثير نمىرسيد و كاشانه‌اى كس نمىديد كه ناله و خروش ساكنان آن را بمسامع صوامع اعلى نمىشنيد . آتش قحط و غلا شعله‌ور شد و شرارهء تنگ‌دستى و بىنوائى برق خرمن هرخشك و تر گشت . گرسنگان بىنوا در حسرت نان چشم بر قرص خورشيد دوخته بودند ، تنگدستان بيچاره از براى پختن خيال خام در تنور گرم سينه از شعلهء آه آتش افروخته ، از شوق گندم سينها چاك بود و از حسرت نان ديدها نمناك . از خوردنى به غير از لخت جگر نشانى نبود و از آشاميدنى بجز از خون دل نامى نه . اگرچه ابر رحمت در آن سال رشحه‌اى بركشت اميدواران نباريد اما از هرچشم صد چشمهء خون گشاده بودند و هرچند از سحاب كرم قطره‌اى بر مزرع دل افشانيده از خون جگر سيراب مىكردند ، برنا و پير از حسرت ميوه نهال\r\n\r\n","description":"","footnote":"","page_name":" 61 ","page_number":93},
  {"content":"\r\n\r\nشوق در حديقهء خاطر نشانده و از چشمهء چشم آب روى آن افشانده .\r\nباوجود آنكه غلات را كه كمياب و ملاقاتش به خيال و خواب بود خروارى به مبلغ ده تومان داد و ستد مىنمودند هرروزه به قدر پانصد خروارى غله و مقدار خطيرى روغن گوسفند و برنج و قند و عقاقير و غيره كه محاسبان و هم‌انديشه از حساب آن عاجز بودند به جهت سيورسات و اخراجات آن سركار ضرورت داشت و رعاياى بيچاره را كه از سرانجام قوت عيال خويش عاجز بودند بمهم‌سازى آن مبلغ خطير كه هرگز خيال آن بخاطرشان خطور نمىكرد تكليف مىنمودند و آن بىنوايان هرروز از صدمهء محصلين وداع جان شيرين مىكردند و سرانجام بهيچ‌وجه صورت حصول نمىبست . مختصر كلام تا مدت هفت هشت ماه آتش اين فتنه شرارافكن خانمانها و شعلهء اين آشوب برق خرمن دودمانها بود ، ايام دى سپرى گشته ، محنت‌زدگان گلشن از بيداد سپهدار بهمن رهائى يافتند . محمد حسن خان زياده توقف خود را فوق قوت و قدرت اهالى اصفهان يافته ، عزم الكاى فارس و تصميم صوب شيراز بر خاطرش خطور كرد .\r\n\r\nسال ميمون 1172 و وقايع آن زمان فرخنده‌نشان\r\nديگرباره نير اعظم و عطيه بخش عالم پاىدرپاى حصون حصين حمل نهاده ، سپاه بهمن كه در دار السلطنهء چمن قشلاق نموده بودند بار مسافرت بستند و نام‌آوران قواى ناميه بفرخى و فيروزى بقلعهء گلشن درآمده ، بر مسند حكمرانى نشستند و سردارى كه با لشكر گران برف و باران محيط حصين جهان را فروگرفته بود از شوكت سپهدار بهادر بهار شكست يافته ، روى بدار المرز هزيمت نهاده و فرمانفرماى سپاه ربيع سلطان بهار برپا شد و از شمشاد و عرعر الويهء اجلال و جهانبان آذر فلك‌فرسا دلاوران و سرهنگان ناميه را بضبط الكاى دلگشاى باغ و بوستان و كوه و بيابان فرمان داد ، سرو و صنوبر جلال از گل - هاى آذرى خودهاى زراندود برسر نهاده و دلبران جويبار از حلقهاى موج زره داودى دربر كردند . دامن جويبار از جوشن لاله چون\r\n\r\n","description":"","footnote":"","page_name":" 62 ","page_number":94},
  {"content":"\r\n\r\nفضاى كارزار گلگون شد و كنار كوهسار از هجوم شقايق مانند كنار دلبران جنگى پرخون . حضرت گيتىپناهى در خطهء دلنواز شيراز و ساده طراز محفل اجلال و اعزاز گرديده ، از بذل خلاع آفتاب نظير و ثياب زرتار پرنيان و حرير بر و دوش جمهور اعزه و اعيان كشور و جميع وضيع و شريف لشكر زينت و زيور پذيرفت . بعد از انقضاى بزم نوروزى بمسامع و الا رسيد كه محمد حسن خان بفكر خروج از دار السلطنهء اصفهان افتاده ، در تهيهء اسباب و سرانجام آلات محاربه مىباشد .\r\nبندگان ظل اللهى خبر آمدن او را پيش‌آمد كار و مقدمهء فيروزى و اقبال شمرده ، در كمال بىادبى و بىالتفاتى زيبندهء مسند عشرت و كامرانى بودند . خان مشار اليه نيز از تدارك يورش فراغت يافته ، سلسله جنبان آن گروه انبوه و در باغ سعادت‌آباد و چند روز هم رايات عدوان در آنجا برپا داشته ، بقية السيف ستمديدگان را از تشدد محصلان جفاكار كه به جهت سيور سات و ساير ضروريات تعيين كرده ، لازمهء اذيت و آزار و نهايت ايذا و اضرار رسيد . پس حسين خان قاجار دولو را كه از جملهء دشمنان و به ظاهر دوست بود بايالت اصفهان و امارت آن خطهء بهشت نشان نصب نمود . رايت حركت بصوب فارس گشود و از راه آباده كه آبادى آن نسبت بساير شوارع بيشتر و حصول ذخيره و آذوقه در آنجا ممكن و ميسر بود طى مسافت نموده و از تل بيضا عطف عنان بصوب فهليان و كازرون نموده ، مختصر كلام بالاخره در چنار راه يك فرسخى شهر شيراز رخت اقامت انداخته ، بلوازم گير و دار و تهيهء آلات كار پرداخت . نصير خان لارى كه پا به بخت خويشتن زده ، مدتى بود كه دم از مخالفت دولت دوران عدت مىزد و بنهجى كه سابقا مذكور شد موكب نصرة كوكب در اوايل تسخير فارس يك دفعه بعزم تنبيه او نهضت فرموده ، به علت مشاغل كليه كه آن حضرت را پيش‌آمد فرصت نشد كه به كلى قلع افساد مواد گرديده ، نشد كه به او بپردازند . ورود محمد حسن خان را موجب ترفيه حال خويش دانسته ، با گروهى از تفنگچيان لارى و گرمسيرى در خارج از شيراز بمعسكر محمد حسن خان ملحق و\r\n\r\n","description":"","footnote":"","page_name":" 63 ","page_number":95},
  {"content":"\r\n\r\nبه گمان آنكه بظلمت شب و عدت اختر و كوكب راه بر مهر جهان‌افروز مىتوان بست در معاندت آن دولت با محمد حسن خان هم عهد و همداستان شده . مختصر سخن چون ضمير منير حضرت گيتىپناهى مشرق انوار غيبى بود ، بيقين مىدانستند كه جناب خان نظر بسستى رأى و عدم استحكام دولت شيرازهء جمعيت او خودبخود از يك‌ديگر خواهد ريخت و استقبال ايشان را بهيچ‌وجه برنجه شدن غازيان و ريختن خون مسلمانان ( حاجت ) نيست . او را مانده و وجودش را نابوده انگاشته و در باب مجادله و مدافعه به هيچ قسم معترض مشار اليه نشد .\r\nبفراق بال و رفاه حال در محافل اعزاز و اجلال از وصال شاهد حور لقا و گلرخان ماه سيما كام‌ستان بودند . چون اكثر اهالى اعمال و توابع فارس به پشت گرمى اقبال مصون از زوال داور بحر نوال در قلاع و حصون خود متحصن و هيچگونه مدخلى بجناب خان نداده بودند ابواب ذخيره و آذوقه را بر روى او بسته ، باميد انجلاى آفتاب دولت دوران عدت كه به علت اين گونه حوادث فى الجمله غبار انكساف گرفته بود نشسته بودند . هر روز صبح كه دهقان قضا در مزرع سبز فلك پرده از روى خرمن خورشيد برمىداشت ملتزمان معسكر محمد حسن خان با دواب بسيار جهت تحصيل قوت روى اميد باعمال و امصار اطراف و اكناف آورده ، هنگام شام كه مهر خاورى از ساحت چمن نيل فام با روى زرد و كاسهء تهى روى بعزلت خانهء مغرب مىنهاد با كمال خجالت‌زدگى با دست خالى مراجعت نموده ، به غير از ذخيرهء حسرت و نااميدى چيزى با خود نمىآوردند و جميع ملازمان آن سركار از اعالى و ادانى شب و روز بجز خون دل و لخت جگر لقمه‌اى نمىخوردند . دواب اردو از حسرت‌كاه متصل چشم بر انبار كاهكشان دوخته بودند و از آرزوى جوديم روى اميد بر خوشهء سنبله و خرمن پروين گشوده ، هر گياهى كه سر از نهانخانهء خاك برمىآورد به مصرف غذاى خداوندان دواب رسيده ، دواب بيچاره را نصيبى از آن نبوده ، هر نباتى كه سر از حجاب تراب بيرون مىكرد صرف قوت آقايان عالى جناب\r\n\r\n","description":"","footnote":"","page_name":" 64 ","page_number":96},
  {"content":"\r\n\r\nگرديده ، مشام اميد حيوانات بىزبان بوئى از آن نمىشنود . دليران جنگ‌جو را از غايت گرسنگى چنان دست و پا از حركت افتاده بود كه قادر بر تردد نبودند ، تا باجراى آلات حرب چه رسد و مبارزان تندخو را از كمال بىقوتى چنان بىقوتى روى داده بود كه قدرت بر حركت نداشتند ، تا از استعمال ادوات طعن و ضرب چه آيد ؟ القصه كار اردوى خان و سركردگان بپريشانى و بىسر و سامانى رسيد ، اركان تاب و توانشان به كلى متزلزل گرديد . بس با خود قرار دادند و بناى كار خود در آن نهادند كه جميع دواب اردو را با بعضى از لشكر بصوب بلوك اردكان كه حصول آذوقه به آن مكان گمان مىرفت فرستند ، كه شايد مشتى قوت كه قوتى حاصل شود بچنگ آورده ، از بيم هلاك رهائى يابند . بمرتبهء ده دوازده هزار دواب باركش تعيين و دو هزار لشكريان را به آنها قرين و روانه نمودند . حضرت گيتىپناهى بانهاى اخلاص كيشان از حقيقت حال آگاهى يافتند . شيخعلى خان را با بعضى از هزبران معركه‌آرا و گروهى از شيران بيشهء وغا بر سر راه آنها تعيين و مقرر فرمودند كه در هرجا به آن جماعت تلاقى نمايند از در مجادله درآمده و ميان آن فرقه و مقصود حايل آيند . شيخعلى خان برحسب فرموده راه مقصود را ( پيموده ) ، نخستين در قريهء موسوم بجويم بابو القاسم خان نسقچى باشى محمد حسن خان كه با دويست سيصد سوار چند اول بنهء مذكور بود برخورده ، با سهل وجهى خان مزبور را با اعوان او اسير و مقيد ، روانهء حضور داور گردون سرير ، در محل ديگر مسمى بپل دوزخ با لشكريان مستحفظين دواب ملاقات و از طرفين حمله‌ور گرديده ، باندك داروگيرى شيخعلى خان و بهادران رستم نشان بر آن گروه پريشان غالب و قبل از آنكه مطاياى آمال ايشان از تحصيل آذوقه گران بار شود بجميع دواب و اغنام و عساكر و اسب و يراق و اسباب طمطراق و آلات يساق را گرفته ، بدرگاه عرش رواق خديو آفاق ايصال و الحاق نمودند . بندگان كشور پناهى بشكرانهء اين عطيه كه فى الحقيقه از جملهء فتوحات عظمى بود جميع دواب و غنايم را بدليران ظفر هم عنان\r\n\r\n","description":"","footnote":"","page_name":" 65 ","page_number":97},
  {"content":"\r\n\r\nبسويت در ميان آنها قسمت فرمودند . هركس را در خور مرتبه و مكان از خزانهء عاطفت نيز انعام فرمودند . چون حقايق اين خبر باردوى محمد حسن خان در رسيد و ميان صاحبان دواب و خداوندان آلات و اسباب مشتهر و منتشر گرديد ، يك‌باره دل از جان و اميد از دولت محمد حسن خان برگرفته ، بر تخريب اساس آن دولت يقين كلى حاصل كرده ، پيوسته راى بتدبير و چارهء كار خود آورده ، خلاصى مىجستند ، كه بلكه جان بىسامان را از ورطهء مهلكه خلاصى داده ، خود را بعزلت‌گاه اوطان خويش رسانند . مختصر كلام در روزى كه جناب خان بهزار حيله اساس جمعيت خود را برپا و مردم را به صد افسون برجا داشت ، شب بيست و ششم شهر شوال المكرم نيز اعظم از شجر قلعهء گردون دل برگرفته ، آهنگ فرار بصوب ديار مغرب نموده ، نخست جمعى از جماعت افاغنه كه بعد از شكست آزاد خان قلادهء متابعت دولت محمد حسن خان را بر گردون نهاده بودند ، چون بناى دولت او را در آن هنگام سست و انجامش را بديدهء بصيرت از نخست ديدند ، از سنگر پاى فرار گشاده ، روى نياز بدرگاه عرش انباز خديو عاجز نواز نهادند . چون خبر فرار افاغنهء مزبور در اردوى خان مذكور شايع شد شورشى عظيم حادث گرديده و جمعى از عساكر كه بضبط سنگر مأمور بودند مركز خود را خالى گذارده ، هركس خود را بر اسب‌سوارى رسانيده ، روى بجانبى مىنهادند . هر شخصى خويش را بگوشه‌اى كشاينده ، عنان بمأمنى مىدادند . دليران نامجو خيمه و خرگاه و اساس اسباب را برجا گذاشته ، روى ببيغوله‌هاى گمنامى مىگذاشتند و شيران تندخو دست از امتعه و اقمشه ، بل از زن و فرزند برداشته ، وجود آنها را نابود انگاشتند . الغرض واقعهء غريبى حادث و شورش عظيمى سانح گرديده و محمد حسن خان خويش را از خيمهء خاص بيرون افكنده ، از جميع آن گروه انبوه كه دشت و كوه از هجومشان ستوه بود به غير از معدودى چند از خاص اثرى نديده ، پس لاعلاج بر اسب تيزگام فرار نشسته ، از سوداى آن خيال خام رست . كيفيت اين بشارت بعزم باريافتگان\r\n\r\n","description":"","footnote":"","page_name":" 66 ","page_number":98},
  {"content":"\r\n\r\nدرگاه جلال و سعادت‌اندوزان حريم عز و اقبال رسيد . جناب شيخعلى خان را با دسته‌اى از شيران بيشهء شجاعت و نهنگان لجهء بسالت متعاقب فراريان مأمور و خود بدولت بضبط اثاثهء جلالت و اسباب شوكت محمد حسن خان پرداخته ، از نفايس اسباب مبلغهاى خطير كه محاسبان انديشه از حساب آن بقصور اعتراف داشتند و اصل امناى دولت شد .\r\n\r\nذكر قتل جماعت افاغنه در مازندران بدست محمد حسن خان قاجار\r\nچون به نحوى كه سبق صورت نگارش يافت محمد حسن خان در حين حركت از اصفهان حسين خان دولو را بحكومت دار السلطنهء اصفهان ( تعيين ) نموده ، عنان عزيمت بجانب مقصود گشوده بود ، از آنجا كه حسين خان مذكور و ساير ريش‌سفيدان و سركردگان قاجاريهء يوخارى باش كه دم از همسرى و هم چشمى محمد حسن خان و ساير جماعت اشاقه باش مىزدند پيوسته از مكايد محمد حسن خان انديشه‌مند و از انديشهء او مخوف و ناخرسند و به كلى استقلال او نامرضى خاطرشان بود و از استماع خبر شكست او بغايت مبتهج و مسرور گرديده و حسين خان بارادهء اينكه قبل از محمد حسن خان خود را بالكاى مازندران انداخته ، آن ولايت كه مأمن و مقر خان مشار اليه متصرف و به اين علت موجب استيصال او گرديده ، قبل از آنكه احوال محمد حسن خان مشخص و معلوم شود كه بعد از فرار از خارج شيراز عزم كدام ناحيه كرده و روى بكدام جانب آورده است از دار السلطنهء اصفهان حركت و معدودى از نزديكان خود را همراه برداشته ، راه مازندران پيمودن گرفته ، صفر على خان قاجار قوانلو اين معنى را بمحمد خان بيگلر بيگى مازندران اعلام و او را با خبر از آغاز و انجام نموده بود . چون بنوعى كه قبل مذكور شد و مسطور گرديد محمد حسن خان بعد از استيلاى ارومى و استيصال آزاد خان خانوارى جمهور افاغنه را كه كوچانيده و روانهء مازندران و يوسف خان هوتكى را سرخيل ايشان نموده بود ، محمد خان\r\n\r\n","description":"","footnote":"","page_name":" 67 ","page_number":99},
  {"content":"\r\n\r\nمشار اليه اعاظم آنها را در شهر سارى سكنى داده ، بحراست احوال ايشان اشتغال داشت . در همان‌روز كه خبر شكست محمد حسن خان و عزيمت حسين خان بجانب مازندران بمحمد خان رسيد از جماعت افغان مخوف گرديد ، صلاح كار و عاقبت روزگار خود را در آن ديد كه قبل از آنكه خبر مذكور منتشر و مشهور و گوشزد نزديك و دور گردد ديگرباره باوجود اينكه جميع اعوان و انصار محمد خان از غلامان و عمله زياده بر شست هفتاد نفر نبودند اعاظم سركردگان افغان و سرخيلان ايشان را يك‌يك بتدبيرى طلب داشته ، همگى را دستگير و مقيد كند و زنجير نموده و ساير نفرى و آحاد جماعت مزبور از گرفتارى سران و سركردگان آگاهى يافته و از هرسه موضع بيكجا شتافته و سنگر و سپه گرداگرد خويش بسته ، متوهم و متوحش نشسته و متوجه حراست خويش بوده ، احتياط كلى مىنمودند .\r\nدر شبى كه ماه جهان‌آرا منخسف گرديد ، شبى بغايت هايل خبر رسيد كه محمد حسين خان دولو بفيروز كوه كه آغاز مازندران است رسيده و جماعت افاغنه نيز در خبر به او متفق گرديده ، در قصد غوغا مىباشند . محمد خان قاجار آن شب هايل را بتشويش دل ، بروز آورده ، على الصباح آن روز كه سپهر فتنه‌اندوز سر بريدهء مهر را بر طشت زرين افق نهاده ، محمد خان بيگلر بيگى بفكر سمك و ماه افتاده و محبوسين را نيز چارهء كار خود در آن دانست كه آن جماعت را بقتل آورده ، ظهور اين واقعه را موجب يأس محمد حسين خان و ضعف افغانان كه اجتماع نموده بودند سازد . نخست يوسف خان هوتكى را كه از اعاظم سرخيلان آن طايفه بود مقتول و يك‌يك آنها را هنگام شام كه دامان چرخ نيل فام از خون شفق گلگون و كنار افق مانند بحر پرخون شد ، در مرتبهء پنجاه نفر از خوانين و سركردگان آن جماعت را اندام هستى در خون كشيده ، خلعت گل‌رنگ و جامهء لاله‌گون پوشيده و جميع اموال و نساء و اطفال آنها بمعرض نهب واسر درآمده ، بدست اطرافى و رجاله كه بطمع غارت جمعيت كرده\r\n\r\n","description":"","footnote":"","page_name":" 68 ","page_number":100},
  {"content":"\r\n\r\nبودند درآمد . وقوع اين‌گونه قتل و غارت موجب جمعيت گرديده ، سه چهار هزار نفر از اهل ايلات و مردم مازندران و استراباد بر سر محمد خان جمعيت نمودند . محمد حسين خان بعد از اطلاع بر كيفيت اين واقعه و آگاهى از جمعيت محمد خان از دخول مازندران عنان كشيده ، از فيروزكوه متوجه هزار جريب و از آنجا باستراباد شتافته و شهربند استراباد را متصرف و شروع بافساد بطريق مختلف كرد . محمد خان از حركت حسين خان بصوب استراباد قطع نظر نموده ، از مازندران اطمينان حاصل و قلع افاغنهء سنگر را پيشنهاد دل ساخت . پس اعوان خود را جمع‌آورى ، عزم سنگر افغانان كرده ، از آغاز آن روز تا بانجام هرچند مجادله نمود در اميدى بر روى خاطرش نگشود . روز ديگر كه لشكركش مهر انور بر حصن حصين افق مسلط گرديد محمد خان مجددا يورش كرده و روى بسنگر آورده ، افغانان به قدر حال در مدافعه كوشيده و بالاخره مغلوب گرديدند . افواج و اعيان و اعوان محمد خان بسنگر ريخته ، به آن جماعت درآويخته ، جمعى كثير از آنها بقتل آمده ، اموال و جهات و نسوان و احمال و اثقال و منسوبان و اطفان در عرصهء يغما درآمدند .\r\n\r\nذكر بقيهءاحوال محمد حسن خان قاجار و بيان سوانح و وقايع آن زمان\r\nكميت تيزگام قلم در شاهراه ورق به اين قانون و اين نسق پاى رفتار مىگشايد كه : محمد حسن خان پس از فرار از خارج شيراز با معدودى از متابعين كه با او موافقت نموده ، راه خدمتگزارى و طريق يارى پيموده بودند وارد باغ قوشخانهء خارج دار السلطنهء اصفهان و مركز حسين خان دولو را خالى ديده ، سبقت حركت او بيشتر موجب تفرقهء خاطرش گرديده . زياده يك دو ساعت در باغ مزبور توقف ننموده ، روى به راه مازندران گذاشت . بعد از ورود ببلدهء طهران فتحعلى خان افشار و شهباز خان دنبلى كه تا به آنجا شرايط موافقت را مرعى داشته ، گام‌درگام او گذاشته بودند ، ترك موافقت كرده ، با وصول رخصت روى\r\n\r\n","description":"","footnote":"","page_name":" 69 ","page_number":101},
  {"content":"\r\n\r\nتعجيل بجانب آذربايجان آوردند . ابراهيم خان بغايرى و طايفهء او كه كوچ و بنهء ايشان در دامغان متوطن و مدتى بود كه در آنمكان متمكن بودند نيز آستين بر متابعت ، عنان بسوى دامغان گردانيده . محمد خان با محمد قلى خان دولو را با دوازده نفر ديگر از آقايان قاجار و غلامان كه مجموع چهارده نفر بودند وارد علىآباد شدند كه مازندران باشد و محمد خان بيگلر بيگى مازندران بنحويكه سابق نگارش يافت و جواد خامه بميدان تحرير آن شتافت به علت تاخت و تاراج اموال افاغنه در مرتبهء سه چهار هزار نفر از ايلات و مردم ولايات و غيره جمع آورده ، از اثاثهء منهوبه تداركى كرده بود محمد حسن خان را در علىآباد استقبال و جمعيت مزبور مشار اليه را موجب استقلال گرديده ، وارد سارى و چند روزى توقف و بمردم اطراف آغاز تلطف كرده ، باز گروهى لشكر جمع آورده ، در خلال آنحال خبر رسيد كه حسين خان دولو به مجرد استماع خبر ورود محمد حسن خان بالكاى مازندران فرزند و زن و جميع مايعرف خويش را برجا گذاشته ، برادران را با خود مصحوب و راه بسوى دامغان برداشته ، باتفاق ابراهيم خان بغايرى رايت مخالفت افراشته .\r\nمحمد حسن خان بعد از تحقيق اين خبر جمعيت خود را منظم و روانهء استراباد و امور آنجا را فيصل داده ، متوجه دامغان و ارباب طغيان را محصور نمود . در آن هنگام خبر رسيد كه جناب شيخ على خان وارد فيروزكوه و از ازدحام لشكر با شكوه صحرا و كوه بستوه آمده ، محمد حسن خان بانديشهء آنكه شيخ على خان متوجه مازندران و آن ولايت را تصرف و محمد خان قوانلو نظر بعدم استعداد از مجادله تخلف نمايد ترك محاصرهء دامغان كرده ، روى بجانب مازندران آورده ، با خود قرار داد كه در الكاى مزبور كه بجنگل و بيشه و معابر سخت و مضايق پر درخت مشتمل و زمينى بغايت خوفناك و هايل و دخول لشكر بيگانه به آسانى در آن غير محتملست توقف و بارام خاطر توطن نموده ، بالضروره شيخ على خان صلاح خويش را در تعاقب نديده ، از عزيمت مازندران متقاعد گرديده بود ، در فولاد محلهء هزار جريب در طى مسافت اندك بىوقوفى كرده ، از فولاد محله تا بلدهء سارى را كه مسافت زياده بر دو منزلست در يك\r\n\r\n","description":"","footnote":"","page_name":" 70 ","page_number":102},
  {"content":"\r\n\r\nسوارى بىتوقف بپايان آوردند . چون دشمن نزديك بود لشكريان اين گونه تعجيل را بر علامت فرار تأويل نموده بود . در سارى هريك پائى به طرفى . گشودند . تركمانيهء يموت كه پيوسته آرزومند چنين اوقات و مشتاق چنين اتفاق بودند و ميباشند آهنگ تاخت‌وتاز و دست بر يغماگرى دراز كردند و از هرطرفى روى غارتگرى بنشيب و فراز آوردند .\r\nمحمد حسن خان هرقدر كوشش نمود كه آن شورش فرونشيند ، عنانهاى گسسته بپيوند تدبير بسته و از اختلال آن غوغا رسته گردد مفيد نيفتاد .\r\nبه كلى لشكر متفرق و آثار ضعف متحقق شد . لاجرم با بعضى از اعيان قاجار اشاقه باش و فوجى از غلامان كه برجا مانده بودند ، آستين بر خدمتش نيفشانده بودند شاه اسمعيل را كه بتابان وقت در سارى متوقف و با وضعى از اسباب آسايش قرين آسودگى و آرامش بود برداشته ، رايت عزيمت بصوب استراباد افراشت و مازندران را باهل غوغا باز گذاشت .\r\nچون بحقيقت رفتن مشار اليه بسوى استراباد مفهوم شيخعلى خان و مسموع مبارزان نصرة هم‌عنان شد علم عزيمت بجانب مازندران افروخته و مضايق بيشه و جنگل را كنام شيران بيشهء شجاعت و شوامخ كوه و كتل را مقام پلنگان كوهسار جلادت ساخته ، در بلدهء سارى متوكل به حضرت بارى رخت اقامت و رحل استقامت انداخته ، ابراهيم خان بغايرى و محمد حسين خان قاجار دولو نيز از دامغان متحرك و در سلك ملتزمان ركاب جناب شيخ على خان منسلك و طريق خدمتگزارى را سالك شدند .\r\nاما محمد نام مشهور بداود سوادكوهى كه سواد كوه ولايت آن بلوكست و در سر كوه فيروزكوه واقع و بلدهء سارى من جمع توابع و مومى اليه در دولت محمد حسن خان از كدخدايان جزو بچوبك‌دارى قيام داشت در آنوقت چهل پنجاه نفر از طبريان جنگل گردو وحشىصفتان بيشه‌نورد را كه تا بآنروز كشاورزان شلتوك‌كار و تبر بدوشان دهره‌دار و در هنگام ترقى عوامل‌نشين و گاوسوار بودند جمع آورده ، چون ميمونهاى بزسوار بر يابوهاى جنگلى گرازگردن گاوسم سگ‌دم شيرسر هزبر تن فيل‌گوش خرخروش موش‌تن خرس‌موى ستبرساق ضعيف‌زانوى غوك‌چشم و گوسفندپشم برنشانده ، بجانب اردوى شيخ على خان شتافت . در فيروزكوه\r\n\r\n","description":"","footnote":"","page_name":" 71 ","page_number":103},
  {"content":"\r\n\r\nسعادت حضور دريافت . چون مومى اليه اول كسى بود كه از مازندران باردوى جناب شيخعلى خان رسيده و از جملهء ساير طبريان پيشتر سالك طريق خدمت گرديده ، به جهت تأليف قلوب ساير طبريان و اميدوارى جمهور اهل مازندران او را لقب خانى داده و محمد خان نام نهاده .\r\nدر آن اوقات كه مواكب جناب خان در عرصهء پيداى مازندران توقف نمودند محمد داد و بنابر خيانت باطن و شرارت كامن شروع بغمازى كرده ، هرروز يكى از بازماندگان دولت قاجار را از زواياى اختفا پيدا كرده ، بمعرض تعريض و تعذيب درمىآوردند و ما يعرف آن بيچارگان را قدرى بوكلاى سركار شيخ على خان داده و تتمه را خود تصرف ميكرد و به اين علت صاحب وضع بزرگانه گرديده ، بالاخره بحكومت مازندران رسيده ، مفصل آن در موقع مناسب نگاشته مىشود .\r\n\r\nبيان حركت موكب جهان‌گشا از شيراز بصوب طهران\r\nلواى گيتىگشاى قلم بدايع رقم و رايت كشورآراى خامهء سحر توأم در فضاى صفحه و ورق بدين‌گونه شقهء سخنورى مىگشايد كه :\r\nچون حضرت ظل اللهى مملكت پناهى از انتظام مهام فارس كماهى فراغت حاصل نموده ، جيب و كنار جمهور و سران و سروران لشكر منصور و قاطبهء افراد و همگى آحاد سپاه افزون از ملخ و مور را گرانبار زر و سيم و اثاثهء دولت برجاماندهء محمد حسن خان را كه مساوى خراج هفت اقليم و موازى نعماى جنت رحمت و نعيم بود بسويت تقسيم فرمودند جميع اعيان عراق و اهالى اطراف آفاق كه در مدت محاق ماه منير دولت آفتاب اشراق بمحمد حسن خان التجا و انفاق نموده ، قدم در راه خدمت‌گزارى او گشوده بودند در آن هنگام كه كوكب مسعود سعادت نمود از افق نصرة طالع و آفتاب تابان آندولت مجددا از مشرق عاطفت حضرت احديت تابنده و لامع گرديده ، ديگرباره همگى روى نياز بدرگاه عرش انباز داور عاجز نواز آورده ، جرايم خويش و گناه بيش‌ازپيش را شفيع كرده ، روى شرمسارى بر راه عفو و اغماض\r\n\r\n","description":"","footnote":"","page_name":" 72 ","page_number":104},
  {"content":"\r\n\r\nشهريارى گشادند . حضرت كسرى معدلت دربارهء هريك انواع لطف و عنايت معمول و هركدام را باقسام رأفت و مرحمت مشمول فرمودند ، جرايم همگى را بعفو بىنهايت مقرون و قاطبه را بانواع كرم و اقسام نعم ممنون فرمودند و تقصيرات سابقه را و جرمهاى سالفه را بر روى احدى نياوردند و هيچ‌يك را مؤاخذه و باخواست نكردند و بلكه جستجوئى نفرمودند كه در آن مدت از اعيان ولايت كدام سالك طريق خدمت محمد حسن خان بوده و كدام در زاويهء انزوا غنوده ، در گوشهء عافيت متقلد بوده‌اند . بلى در نظر عقل دورانديش قاعدهء سلطنت چنين و راه و رسم خرد خرده بين همين مىباشد ، زيرا كه بر اولو الابصار معلومست كه ضعف و قوت سلاطين صاحب تمكين كه در حقيقت سايهء خدا و بيشتر از ديگران منظور نظر لطف خالق ارض و سماءاند بنابر مصلحت‌هاى نهانى و حكمت‌هاى بالغهء جناب يزدانيست و از ضعف و قوت ايشان خلقى عظيم قوى و ضعيف و از شكست و نصرة آنها گروهى انبوه وضيع و شريف مىكردند . بس غالبيت و مغلوبيت سلاطين به همه جهت در كليات مصالح نظام كل و تدبير و تصرف آن در دست مخلوق نيست . در صورتى كه مشيت ازلى بر ضعف و نفوس نحيف آنها چه برمىآيد ؟ از اعانت و يارى ( و يا ) از اهانت و بيزارى ايشان چه مىگشايد ؟ درين صورت بعد از اين‌كه قصر منهدم گرديده و دولت صاحبدلى مجددا بمعمارى لطف حضرت بارى مرمت پذيرد و چراغ افسردهء شوكت صاحب سعادتى بنور شفقت جناب احديت بار ديگر روشنائى گيرد لازم مىآيد كه آنچه روى داده گناه مشتى مخلوق عاجز ناتوان نشمارند و اقبال و ادبار را بمشيت ازلى منسوب دارند و بشكرانهء اين عطيه كه لطف الهى ديگرباره شامل حال فرخنده مآلشان گرديده و علم سرنگون گشته در دولتشان مجددا سر باوج گردون كشيده گناه گناهكاران را بر روى ايشان نيارند و جرم داران را بمؤاخذهء تقصيرات گذشته نيازارند ، تا اين معنى موجب ازدياد اميد اميدواران و باعث مزيد خجلت و انفعال شرمساران\r\n\r\n","description":"","footnote":"","page_name":" 73 ","page_number":105},
  {"content":"\r\n\r\nو سرمايهء رفع بيم و هراس ارباب عصيان گردد ، همگى بدل و جان قدم در شاهراه بندگى گذارند و جمهور بجان روى بآستان عبوديت آرند و از تشويش جرمى كه به خود گمان مىبرند بگوشهاى دفع الوقت بگريزند و چون روبهان بتنگنائى افتاده ، از بيم جان با شير ژيان نستيزند . در تواريخ مبسوط مسطورست كه در هنگامى كه خاقان چين و فرمانده آن سرزمين به قصد ملك بهرام گور با لشكر افزون از ملخ و مور محرك سلسلهء كين و طمع‌كار كشور ايران‌زمين گرديده ، بنواحى آن مملكت رسيد ، چون بهرام پادشاهى عاقل و فرزانه و خداوند تدبير عاقلانه بود چون به اطراف كار و آثار روزگار بديدهء بصيرت نگريست يقين نمود كه آغاز ضعف دولت او و قوت شوكت خصم كينه‌جوست ، لاجرم به هيچ تدبيرى نپرداخته و بان حادثه هيچگونه چاره‌اى نساخته ، چون بهرام پادشاهى عشرت دوست بود بعيش و كامرانى نشست و درهاى كاخ دولت را بر روى دشمن و دوست ( بست ) ، تا خاقان بدار الملك قريب و كار از صبر و شكيب برگذشت . سيصد سوار نامدار نيزه‌زن خنجرگزار از افراد لشكر و آحاد برداشته ، رو به راه آذربايجان گذاشته ، خاقان چين اين گونه حركت را بانهزام بهرام محمول و باطمينان خاطر خويشتن را بطرب مشغول و اعيان لشكر و رؤس كشور در بزم مينا و ساغر همدم مغنى و خنياگر نشستند . امراى بهرام از اطراف روى بآستان خاقان آورده ، به او پيوستند . چون بهرام دشمن را غافل و از امارات لايحه حكم تقدير را بر ارتقاى بناى دولت خود مايل و از علامات خارجه لطف الهى را بر احوال خود شامل ديده ، بيقين فهميد كه روز بدبختى بسر و دولت رفته در بر رسيده ، با سيصد سوار نامدار جرار بجانب اردوى خاقان ايلغار و برسم پيشروان ثابت و سيار شبها را پيموده و روزها در بيغولهاى جبال و صحارى غنوده ، چنان كه اعدا از نهضت او باخبر نگرديده ، شبى بسر وقت مردم خاقان رسيده ، با همان قليل مردم بر سرادقات خاص او حمله آوردند .\r\nخاقان در آن غوغاى عام و فتنهء بىهنگام بتيغ اعوان بهرام مقتول و\r\n\r\n","description":"","footnote":"","page_name":" 74 ","page_number":106},
  {"content":"\r\n\r\nجميع لشكر او پراكنده بگوشهاى خمول گشتند . بهرام على الصباح آن شب را بر سرير خاقان نشسته ، با امراى بىوفا در سخن پيوسته ، هريك را در مرتبهء امكان نوازش و هركدام را برسم غمخواران پرسش نمود . در آن ( زمان ) مفرشى از مراسلات اعيان ملك ايران را كه بخاقان نوشته بودند به نظر بهرام رسانيدند . در ساعت حكم فرمود كه آتشى بلند برافروزند و جميع آن مكاتيب را در آن آتش بسوزند .\r\nچون وزرا آمدند و از سبب آن تفحص نمودند در جواب فرمود كه :\r\nتا بر من محقق نشود كه صاحبان آن نوشتجات چه اشخاص بوده و كدام فرقه از ملازمان من باستدعاى مقدم خاقان سبقت نموده‌اند ، تا من از آنها ملول نشوم و ايشان از من مخوف نگردند . مختصر سخن :\r\nجهانبان لشكرشكن نواب اعتضاد الدوله محمد صادق خان برادر و الا گهر را بيگلر بيگى جميع ممالك فارس كه تختگاه ممالك فارس كه تختگاه فرماندهان ملك عجم و دار الملك كسرى و جم بود باضافهء گرمسيرات و بنادر و كوه گيلويه فرموده ، انتظام مهام و رتق و فتق ممالك مزبور را از آغاز و انجام در عهدهء اختيار برادر و الا مقام نمودند و خود بدولت عازم يساق الكاى فارس و عراق و چاكران دربار گردون مأمور بخروج و مشغول بكوچ گشتند . پس در ساعتى ميمون و طالعى همايون از خطهء دلنواز شيراز رفع رايات گردون طراز و باغ دلگشا را كه در جنب شهر واقع است مخيم خيام اجلال و اعزاز فرمودند . چون ايام محرم - الحرام در رسيده بود تا روز عاشور بنابر احترام حضرت سيد الشهداء در باغ مزبور منزل و مأوا و بمراسم سوكوارى و شرايط تعزيه‌دارى قيام و اقدام و على الصباح يازدهم شهر مزبور اعلاى زرين پرچم و تحريك اردوى كواكب حشم و بصوب دار العباد يزد نهضت و بدولت روى به آن جانب و قرارداد خاطر فيض مظاهر دادند كه بلدهء طهران كه وسط الكاى عراق و آذربايجان و دار المرز و خراسان واقعست نظر بقرب مازندران به جهت اتمام كار محمد حسن خان انسب ، محل نزول معسكر قيامت اثر سازند . چون تقى خان بافقى حاكم يزد مرديست افسونگر پرفن ، با دوست و دشمن بسر وعلن برفتار تقالب در كار\r\n\r\n","description":"","footnote":"","page_name":" 75 ","page_number":107},
  {"content":"\r\n\r\nخديعت و از خباثت باطن با ساير و ساكن در كمين حيلت ، با دشمنان در ظاهر يار و از دوستان در باطن بيزار ، صلاحى دارند سراسر فساد و عدل اظهار مىنمايند و تمام جور و بيداد و از غايت رزاقى غليانرا حرام مىدانند و مال مردم را حلال ، شب باداى نوافل قيام دارند و روز مضيع جان و مال ، بمغرض اغراض فاسد جمعى از مسلمانان را بدون جرمى بنيشتر جفا كور و بشرانگيزى خيالات مفسده بىتقصير گروهى از مسلمانان را بتيغ از زندگانى مهجور و با اين فساد باطن در ظاهر خويشتن را بصلاح مشهور نموده ، دكان شيادى گشوده‌اند ، در مدت تردد آزاد خان و محمد حسن خان و اوان اقتدار ايشان نسبت به اين دولت قوى اركان نيز به عادت خويش و برسم نفس حيلت‌انديش روباه‌بازى و خدعه‌سازى پيش گرفته بود . چون دار العباد يزد مخيم خيام فلك احتشام و مضرب سرادقات عرش احترام شد تقى خان مزبور را وخامت رفتار و شئامت كردار عايد روزگار گرديده و برحسب فرمان كاركنان دولت جاويد كارش بمؤاخذه و مصادره رسيد و امرش بحبس و قيد انجاميد . در چند روز توقف موكب ظفر كوكب دوازده هزار تومان نقد از اموال او بخزانهء عامره تحويل و جنابش ضعيف و ذليل ، بهمراهى موكب سعادت دليل به سفر مأمور و انگشت‌نماى نزديك و دور گشت . بعد از چندگاه باز رنگ و نيرنگ و طرح شعبده‌بازى ريخته و شفعا برانگيخته ، مجددا بحكومت يزد منصوب و تا حال تحرير كه قريب سى سال مىباشد به كار فتنه پردازى و روباه‌بازى و دوبرهم‌اندازى مشغول و عادت ديرينه يعنى كيد و كينه را معمول دارد و از اعجب عجايب آنكه در زمانى از ازمنهء توقف حضرت در ظل الله در دار العلم شيراز اهالى يزد از بيداد خان مزبور بجان و از سوء رفتار بفغان و بحضور داور كسرى نشان آمده ، از جور او فرياد و به او هزارگونه بيداد اسناد نمودند . حسب الامر خديو منصور خان مزبور به جهت مرافعه بحضور مأمور شد . اهالى يزد بمشار اليه ادعاى چهل هزار تومان مىكردند كه برسمى كه خوى و\r\n\r\n","description":"","footnote":"","page_name":" 76 ","page_number":108},
  {"content":"\r\n\r\nخلق قديم و طريقه و آئين وخيم اوست عجاله زيادتى نموده و اضافه بر متوجهات حسابى برسم بىحساب بدون حجت و كتاب از شيخ و شاب در آن ملك ويران خراب بازيافت فرموده . خان مشار اليه اين معنى را منكر و مرافعه بمحكمهء شرع انور محول و مخير گشت مدعيان مبلغ پانزده هزار تومان را باقامهء شهود و ابراء از حجج موجود اثبات و لازم بر خان عالى درجات آوردند . مساوى مبلغ بيست و چهار هزار تومان را خان شب زنده‌دار نوافل‌گزار انكار و مدعيان عجز از اثبات و اقرار كردند . حكام شرع مبين درخصوص مبلغ مزبور رجوع بيمين ، محصلين خان صاحب تمكين و دين را تكليف بانقياد حكم جناب سيد المرسلين و چون دعاوى مبلغ مزبور رجوع و دعاوى مختلف و ارباب ادعا بصفات متباين متصف بودند ، حسب الشرع هشت هزار قسم بجناب خان و اجراى آن بريشان متحتم شده بود . محصلين كه به جهت اتمام اين مهم و تدبير اين بلاى مبرم مقرر بودند خان مزبور را بآستانهء شاه چراغ كه تربت يكى از اخلاف امام موسى كاظم و ملاذ اصاغره و اعاظمست برده ، جناب خان عالى شان سه روز و سه شب در ازاى غذاى چاشت و شام قسم ميل فرمودند و در ظرف آن مدت از آغاز فلق تا بانجام شفق بجاى هرنوع از كلام تلفظ باسماء جلاله مىنمودند . هشت هزار قسم و بيست و چهار هزار تومان دينار و درم را بيك‌جا نوش جان و اين امر اعجب اعظم را حيرت‌افزاى اهل جهان و عبرت‌بخش پير و جوان فرمودند و اين واقعه يك جزوى ستم بود كه بر يزديان بىنواى پريشان كردند . مختصر كلام : در همه ازمنه و اوان يزديان ناكام ناتوان از جفاى خان ضحاك نشان‌گير و مسلمان گمگشته بوادى حرمان و در اقطار جهان متحير و سرگردان ، بدر يوزه‌گرى و دربدرى ميگذرانيدند . عجايب احوال و غرايب افعال كه ايراد آن از نوادر حكايات و بدايع رواياتست در طريق معاملات و رسوم و عادات خان على درجات زياده از آنست كه التزام ايراد آن توان نمود ، هرگز همگى زبان توان گشود و راقم حروف را بهيچ‌وجه سابقه با جناب خان نمىدارد و هيچگونه كدورتى از او پيرامون خاطر نمىآرد و ليكن چون اطوار و اوضاع او از جمله غرايب و آثار و افعالش از مقولهء اعجب العجايبست و در حقيقت ايراد و\r\n\r\n","description":"","footnote":"","page_name":" 77 ","page_number":109},
  {"content":"\r\n\r\nاظهار مختصرى از مفصل آن بسياق تواريخ لايق و تحرير و تسطيرش به جهت عبرت و حيرت مؤالف و مخالف موافق بود ، لاجرم بتحرير اين مختصر پرداخت و ايراد اين مجمل را زينت بخش اين صفحهء شريف ساخت سخن كوتاه ، بعد از معاملهء تقى خان ديگرى را از اهل دار العباد يزد بحكومت منصوب فرموده ، فقرا و مساكين و جمهور سكنه و متوطنين را مورد اشفاق و الطاف نموده ، انوار عاطفت آنحضرت بر وجنات احوال كافهء آن ديار تافت و هركس درخور مرتبه و مكان لازمهء انعام و احسان يافته و از آنجا اعلاى لواى شوكت و شان ، ( شهر كاشان ) مضرب خيام مجره طناب و مقر سرادقات زرين قباب شد . حكام ساعى به اطراف و اكناف بلاد و امصار عراق تعيين و از آنجا ببلدةء المؤمنين قم نزول و بلوازم زيارت آستانهء بضعة البتول مشغول و مبلغهاى خطير نذور از سركار فيض‌مدار به خدمت آستانهء مشرفه و ساير ارباب استحقاق وصول يافت . پس موكب نصرة كوكب بجانب بلدهء طيبهء طهران متحرك و امر اقدس آن جهان حشر دنياى لشكر را محرك شد ، در ساعتى ميمون و زمانى بفرخندگى مشحون بلدهء طهران محل نزول موكب سعادت نشان گشت . از وقايع حيرت‌افزا و سوانح محنت‌زا كه درين سال از پردهء غيب ظهور نمود شهادت محمد رفيع خان زندست . مفصل اين مجمل آنكه : محمد رفيع خان خلف بوداق خان عم‌زادهء جناب معدلت انتساب ظل اللهى جوانى بود خوبروى و اخلاق حميدهء نيكوئى و آثار بزرگى و بزرگ‌زادگى از ناصيهء حالش ظاهر و هويدا و انوار اخلاق حميده و اطوار پسنديده در ذات فرخنده صفاتش پنهان و درحالى كه موكب نصرة كوكب خديو گردون افراز از دار العلم شيراز در جناح حركت و عازم نهضت بودند حكومت دار السلطنهء اصفهان و ايالت آن خطهء بهشت‌نشان را بخان مشار اليه تفويض داشته ، اعيان دار السلطنهء اصفهان را كه جناب شيخعلى خان در هنگام آوازهء ورود محمد حسن خان كوچانيده ، روانهء شيراز و در آن مدت در ظل حمايت عاجز نواز آسايش گزين و بفراغ بال گوشه‌نشين رفاه حال بودند مرخص و هريك را بمنصبى و خدمتى از مناصب در دار السلطنهء\r\n\r\n","description":"","footnote":"","page_name":" 78 ","page_number":110},
  {"content":"\r\n\r\nمزبور تعيين و باتفاق خان مشار اليه روانهء موطن اصلى نمودند . چون اندك روزى از ورود حاكم و عمال منقضى شد سبز على خان زند كه همشيره‌زادهء خديو فيروزمند و برادرزادهء شيخعلى خان و بحكومت الكاى قلمرو و سرحدات خرم‌آباد و نظم و نسق امور فيلى و لرستان مأمور و مقرر بود بطريق عبوديت عبور و از دار السلطنهء اصفهان در حالتى كه بعزم توجه محال ايالت خود حركت مىنمود از رنود جهال و اشرار رجال كه در سلك حواشى و خدم خان مشار اليه منسلك و نظر به عادت جهال و سوء اعمال سالك بودند در يكى از اسواق بفردى از اهل حرفه دست‌انداز و شلتاق نموده ، دست زيادتى گشوده بودند .\r\nاين معنى معروض محمد رفيع خان گرديده و به گوش ايشان رسيده ، چون مشار اليه مردى بود در غايت متابعت احكام شريعت محتاط و نظر بصفاى طينت و حسن سيرت از بىاعتدالى بنهايت احتياط ، آتش حميت در كانون خاطرش شعله‌ور و شعلهء غيرت در ضميرش سوزندهء خشك و تر و فروزندهء خير و شر گرديده ، در نهايت تغير خود را بمركوب يكى از عمله كه حاضر و مهيا بود رسانيده ، بدون اطلاع و اخبار اعوان و انصار متوجه تعاقب سبز على خان شده ، بمحض رسيدن بخان مزبور حمله و مشار اليه نيز نظر باينكه از نشائه باده از خويش بىخبر ، با سنانى كه در دست داشت پيش آمده ، رمح مزبور را بر پهلوى خان مذكور محاذى و زخم كارى به او رسيده ، در ساعت عالم فانى را بدرود كرده ، بنزهت‌گاه باقى خراميد . سبز على خان كه قصدش افناى محمد رفيع خان نبود از كردهء خويش نادم و پشيمان و از عمل فساد انديش قرين ندامت و خسران گشته ، از انديشهء مكافات وهمى عظيم پيرامون خاطرش گشته ، بسرعت برق و تعجيل باد سوى محل ايالت روى نهاد ، بلرستان فيلى و سرحدات اعراب شوشتر و هويزه رفته و از خجلت حركت بتقديم خدمات كليه قيام كرده ، حضرت جهانبان كشورستان بنابر رعايت شيخعلى خان در مقام مؤاخذه درنيامده و بمرحمت و رأفت گذرانيدند . بقيهء احوال سبز على خان مزبور و آنچه به حكم قضا و فرمان ارض و سما ظهور نمود در موقع خود نگاشته خواهد شد .\r\n\r\n","description":"","footnote":"","page_name":" 79 ","page_number":111},
  {"content":"\r\n\r\n\r\nذكر بقيه احوال محمد حسن خان و چگونگى اوضاع آن زمان و ساير وقايع آن اوان مسرت‌نشان بامر خالق انس و جان\r\nبطريقى كه خامهء ورق نگار صفحه طراز و كلك فرخ انجام فرخنده آغاز بذكر ورود و دخول جناب شيخعلى خان رسيد در خلال آن حال خبر رسيد كه محمد حسن خان با لشكرى گران از استراباد حركت و در بلدهء اشرف اعلاى لواى جلالت نموده ، در خارج اين سوى اشرف روى به سمت سارى سنگرى متين بسته ، در كمال جلادت نشسته است . جناب شيخعلى خان بعزم مقابله و مقاتله از سارى تحريك لواى دشمن شكارى كرد ، روى بجانب اشرف آورده و در مقابل سنگر محمد حسن خان سنگرى محكم بسته و بهادران طرفين در رهگذر تير و گلوله نشسته ، پيوند علاقهء جان و تن را از يك‌ديگر گسسته ، آتش كارزار مشتعل و چرخ جفاكار در بىآزرمى قوىدل گشته ، منادى ناى رزمى نداى « ارجعى الى ربك راضية مرضية » به گوش رزم آوران مىرسانيد و ساقى اجل از آب شمشير فتنه‌جويان را شربت « كل نفس ذائقة الموت » مىچشانيد . مختصر كلام : هرچند شيران دشت نام و ننگ و هزبران كينه‌جوى خون‌آشام اهتمام نمودند كه كار مجادله از تردد تير و گلوله گذشته ، محمد حسن خان از سنگرى كه حصار عافيت خود ساخته بود پاى جلادت بيرون نهاده ، در ميدان دليرى بازوى شجاعت گشايد مفيد نيفتاده بود ، جنود محمد حسن خان در پناه سنگر و دليران رزم‌آور در خارج برجى و گلوله‌هاى پرشرر بسر رسانيده ، هنگام شام كه جنود مسعود ثوابت و سيار با ديدهاى بيدار اطراف سنگر استوار سپهر دوار را فروگرفته ، بحراست مشغول شدند ، دلاوران معركه‌آرا و نهنگان لجهء هيجا اقطار سنگر محمد حسن خان را احاطه نموده ، از شوق روز جنگ و تحصيل نام و ننگ تا روز ستاره ميشمردند و هنگام سحر كه سپهدار مهر انور بكين خواهى سپاه انجم و اختر پاى سعادت بركاب چرخ اخضر نهاده ، لشكر ظلمت شب و سپاه اختر\r\n\r\n","description":"","footnote":"","page_name":" 80 ","page_number":112},
  {"content":"\r\n\r\nو كوكب با هزار تاب و تب پاى فرار بصوب ديار مغرب گشاده ، جناب شيخعلى خان با قاطبهء دليران رستم‌كمند آرش‌كمان پيكر بدرع و مغفر دليرى و دلاورى آراسته و بعزميت كينه‌جوئى برخاسته ، بر پشت تكاوران بادپا نشستند و در مجارى سنگر صفوف الوف بستند ، كه شايد محمد حسن خان از حضيض خوددارى بيرون خرامد و در ميدان نبرد مواجههء شيران بيشه گرد آن جماعت سررشتهء حزم و طريقهء آن قسم رزم را از كف داده ولى پاى جلادت بخارج سنگر نگشادند . شيخعلى خان چنين صلاح ديد كه از آنجا حركت و بسوى استراباد نهضت نموده ، اين معنى را محرك سلسلهء غيرت آن جماعت سازد و مراتب جنگ را به مكان ديگر اندازد . پس آوازهء اين اراده را بالسنه و افواه انداخته و رايت اين عزيمت را برافروخته ، توجه بصوب استراباد را وجههء همت ساخته و از راه كنار دريا و ساحل بحر طبرستان كه راهى غير معهودست مرحله نورد طريق مقصود گرديدند . چون محمد حسن خان آن بحر ذخار و تلاطم آن درياى خون‌خوار را خبردار و از مستى غرور هشيار گرديده زياده توقف در نسگر اشرف را صواب نديده و باستصواب محمد ولى خان چنين قرار كردند كه از راه خيابان كه شارع متعارف و راه عبور و مرور جمهورست ( عنان ) بصوب استراباد كشيده و در آنجا بچاره كارش پردازند و با جماعت تركمان با سهل وجه كارش را بسازند . پس مقارن حركت اردوى جناب شيخعلى خان محمد حسن خان نيز طبل رحيل فروكوفته ، افواج بحر مواج در كنار دريا رسيده ، محمد حسن خان از راه خيابان عنان گشاى صوب مقصود و راه‌پيماى طريق مطلوب گرديده ، هر دو لشكر در آن روز هريك در هنجاز خويش چهار فرسنگ درنورديدند . اردوى محمد حسن خان وارد كلباد و معسكر شيخعلى خان در كنار در موضعى كه بين العسكرين عرض از فرسنگى كمتر بود نزول نموده ، افراد هريك از آن دو لشكر و آحاد هريك از آن دو عسكر به جهت تعيين جا و مكان و تحصيل آب و نان به اطراف بيشه و جنگل متفرق و متلاشى شدند . چون بنحو مسطور منزلين عسكرين را چندان فاصله نبود در\r\n\r\n","description":"","footnote":"","page_name":" 81 ","page_number":113},
  {"content":"\r\n\r\nمكانى از جنگل فرقه‌اى از دليران طرفين و مبارزان جانبين را با هم تلاقى افتاده ، چون اتحاد اضداد و اجتماع شمع و باد از جملهء محالات و مقولهء خوارق عاداتست فىمابين ايشان كار بمجادله كشيد و امر بمحاربه انجاميد و آواز رعد انباز تفنگ و جوش و خروش دليران ميدان جنگ كه غفلة بيك‌ديگر ريخته ، باهم در آويخته بودند به گوش بهادران جنگ‌جو و پلنگان تندخو رسيده ، جمعى كه روز جنگ را شب دامادى و اندوه و شربت جان را عيش و شادى و آب تيغ را شربت نبات و شربت مرگ را آب حيات مىپنداشتند از هريك از آن دو لشكر گروهى بامداد ياران و از هركدام از آن دو عسكر فوجى باعانت هواداران خويش برخاستند و در ميان جنگل و كنار دريا دو سپاه بتموج درآمده ، لطمات آن زورق حيات بسيارى از مبارزان را بگرداب نيستى انداخت . اسبان تازى مانند بط در بحر خون شناور شدند و دليران غازى از برق شمشير آتش‌فكن خشك و تر گشتند . زورق تاب و توان اعوان محمد حسن خان از تندباد حادثه درهم شكسته ، از آنجا بسرعت باد دبور و نسيم صبا بجانب استراباد عنان هزيمت گشاد . شيخعلى خان نظر بصلاح و رأفت در تعاقب تقاعد ورزيده ، چون محل كلباد پايان مازندران و آغاز استراباد بوفور آذوقه و علف مشحون و نظر تعرب استراباد توقف در آنجا بصلاح و صواب مقرون بود شيران بيشهء جلادت و نهنگان درياى بسالت را امر بتوقف محل مزبور و آن مكان را مقر اردوى منصور نمودند .\r\nمحمد حسين خان دول قاجار كه مجملى از احوال او سابق نگاشتهء كلك اظهار شد در آن اوان ملتزم ركاب جناب شيخعلى خان و نظر باينكه با محمد حسن خان اظهار عناد و به اين دولت جاويدان ادعاى اتحاد ميكرد و به اعتقاد خود در تضييع احوال محمد حسن خان كوششها نموده و در سلوك طريق خدمت جم مرتبت پاى ترددات گشوده بود در خيال با خود قرار داد كه در امر سردارى با جناب شيخعلى خان شريك و سهيم و مدار عليه جمهور ترك و تاجيك باشد .\r\nچون از جانب خان مشار اليه كار خود را بر وفق مدعا نديد و مشام\r\n\r\n","description":"","footnote":"","page_name":" 82 ","page_number":114},
  {"content":"\r\n\r\nاميدش بوئى از گلهاى توقعات نمىشنيد زياده بر آن توقف خود را در اردوى شيخعلى خان موجب تفصيل عزيت و كمال مذلت دانسته ، محرم كعبهء حضور فيض گنجور خديو منصور شد ، روى نياز بدرگاه بنده‌نواز آوريد . در طهران بشرف تقبيل بساط گردون قماط رسيده ، وكلاى سركار وسعت‌مدار مقدم او را به قدر حال گرامى داشتند و از تفويض خلعت و انعام سر مباهات را باوج سپهر و الا مقام برافراشته ، جنابش را بيگلر بيگى استراباد نام گذاشتند . چون آغاز زمستان و اول نزول برف و باران در رسيده ، سپهدار بهمن دار المرز اين طرفه گلشن بار نزول گشاد ، سردار سپاه شتا با لشكر گران برف و سرما از نهانخانهء مكنون پاى بيرون نهاده ، كوس رعد و طنطنهء صولت سپهدار دى به گوش ابناى گلستان رسانيده و تيغ برق از غلاف ابر برآمده ، نوباوگان گلستان را در حزن خزان نشانيد .\r\nاز شدت نزول امطار و كثرت رطوبت آن ديار و صولت برودت هوا و شدت سميت سرما و اينكه توابع كلباد را بنائى نبود كه مانع نزول آب و حايل تابش آفتاب تواند شد شيخعلى خان زياده توقف كلباد را موجب تصديع سپاه ظفر انتساب و مورث تضييع دواب ديده ، رخت مراجعت بجانب بلدهء طيبهء اشرف كشيد .\r\n\r\nذكر سرانجام كار و پايان روزگار محمد حسن خان قاجار\r\nسپهدار گيتىمدار نظم سپاه كينه‌خواه الفاظ و معانى را برين نمط در ميدان صفحه و مضمار ورق بجلوه‌گرى درمىآورد كه : محمد حسن خان بعد از شكست كلباد و نهضت بصوب استراباد كس روانه نزد ولى خان و نجف خان كرد شادلو و ايشان را باعانت و امداد خويش دعوت نموده ، بمواعيد دل‌فريب زبان گشود . خوانين مذكور دعوت ايشان را بسمع قبول تلقى نموده ، با لشكرى موفور و سپاه پيل‌توان شيرزور كه بده هزار نفر مىرسيدند رايت عزيمت بجانب استراباد كشيدند و كذلك شير على خان قاجار شامبياتى كه محمد ولى خان\r\n\r\n","description":"","footnote":"","page_name":" 83 ","page_number":115},
  {"content":"\r\n\r\nدولو قاتل والد مشار اليه و او به علت تقرب محمد ولى خان به خدمت محمد حسن خان از آن دولت روىگردان گرديده و در دشت قبچاق در ميان طايفهء عاق كه يكى از عشاير يموب مىباشند مىزيست باستراباد طلب داشته ، او را مورد كمال اشفاق و اعطاف ساخته ، سر جلالتش را در مقابل محمد ولى خان باوج گردون افراخته و از تفنگچيان استراباد و جماعت كرايلى و حاجى لر و كفشگيرى و كتول و ساير فرق و خيول در مرتبهء شش هفت هزار نفر ديگر كه با اكراد خراسان هفده هجده هزار نفر بودند در معسكر مشار اليه اجتماع نمودند . چون محمد ولى خان و برادران او و بنى اعمام حسين خان بطريقى كه نگاشتهء كلك بلاغت ترجمان گرديده در باطن بدولت محمد حسن خان دشمن و نمىخواستند كه دولت او با على مراتب ارتقاء و اسنى مدارج اعتلا رسد ، زيرا كه چنان مىدانستند كه اگر در كار خود مستقل گردد و دولت بيكباره به او منتقل شود و رفع احتياج از وجود آنها روى نمايد بافناى طايفهء يوخارىباش عازم و ابقاى ايشان مزاجش ناملايم خواهد بود . پس به اين انديشه پيوسته در كار آن دولت اختلال و همواره به قدر خود در حال او آخرين اضتلال مىنمودند . محمد حسن خان نيز از كيد آنها باخبر و در كمين آن طايفهء فتنه‌گر مىبود . درين حين كه حركت چنين از حسين خان صادر و بدى باطنش ظاهر شد در مقام قلع هوى و افساد جماعت يوخارىباش برآمده و بر خلاف دريافت آنها كه در هنگام قوت ازو مخوف بودند در هنگام خود در مقام قمع ايشان برآمده ، شير على خان شامبياتى كه محمد ولى خان را قاتل والد خويش ( و سبب ) آوارگى خويش مىدانست بر قتل محمد ولى خان تحريص و جمعى غلامان به جهت اعانت او تشخيص نمودند . در هنگام صبحى كه گردون بىمهر سر بريدهء مهر را بر سر نيزهء خطوط شعاعى كرده ، از خلوت سراى باختر بعرصهء فضاى خاور آورد و دامان افق را در خون شفق گلگون كرد ، شير على خان مزبور و غلامان مأمور را كه در پس پردهء جفا مخفى و در بستر اختفا مستور داشته ، درحالى كه محمد ولى خان و برادران و جمعى از اعيان\r\n\r\n","description":"","footnote":"","page_name":" 84 ","page_number":116},
  {"content":"\r\n\r\nقاجاران يوخارىباش به حكم محمد حسن خان در مجمع كنكاش مجتمع بودند ، نظر بر علامتى كه از براى وقت كار قرار داده شده بود ، محمد حسن خان ببهانه‌اى از محفل برخاسته ، جماعت مذكور كه در كمين نشسته ، دل بر ظهور علامت بسته بودند با تيغهاى آخته از كمين بيرون تاخته ، محمد ولى خان و سه نفر برادر او را با جمعى از آقايان يوخارى باش كه حاضر بودند بقتل رسانيد . ابناى طايفهء يوخارىباش بزواياى توارى پناه برده ، محمد حسن خان جاسوسان پنهان‌گرد و پيك - هاى راه‌نورد بجستجوى آنها تعيين نموده ، كه بسان جواسيس انديشهء دانشوران حكمت پيشه بكنج‌كاوى درآمده و يك‌يك را از گوشهاى خمول بيرون آورده ، برخى را مقتول و بعضى را محبوس و محصلان شديد بر بازماندگان مقتولين و متعلقان محبوسين گماشته و ايشان را بانواع شدايد معذب داشته ، اموال و اسباب هريك را بحيطهء ضبط درآورده ، بر جماعت اكراد و ساير فرق كه اعانت نموده بودند سويت ميكرد ، تا آنكه مبلغهاى خطير از نقود و جواهر و امتعه و اقمشه حاصل و به آنها و اصل گرديده ، مناياى آمال همگى آن طوايف گرانبار انواع نفايس شد . بعد از فراغ از تمشيت آن مهام بفكر خروج از استراباد و مقابلهء شيخعلى خان ، با كثرت انبوه و لشكر كوه شكوه از استراباد حركت و اعلاى لواى مناعت نموده ، در نيم فرسنگى شهر بار نزول گشوده ، روز ديگر مسافت فرسنگى را پيموده ، القصه در غايت هموارى و نهايت بردبارى بجانب مقصود در حركت آمده ، اشهب عزمش به حدى آهسته بود كه از ساحت استراباد تا صفحهء اشرف را كه شانزده فرسنگ مساحتست در مدت پانزده روز بپاى عزيمت طى نمود ، كه گويا مقصود ايشان آن بود كه جناب شيخعلى خان از آوازهء شوكت و طنطنهء كثرت جمعيت انديشه‌مند گرديده ، از الكاى مازندران كرانه گيرد . ليكن باد اين تدبير آتش مهات بهادران را بيشتر از بيشتر تيز و ايشانرا بيشتر در كار ستيزه كرده ، در بلدهء اشرف پاى جلادت افشرده ، تا آنكه محمد حسن خان باراضى قورق كه\r\n\r\n","description":"","footnote":"","page_name":" 85 ","page_number":117},
  {"content":"\r\n\r\nدر نيم فرسنگى شهر واقعست رسيده ، بساط منازعت گزيد . روز ديگر كه لشكر مهر انور از چمن باختر آهنگ كوچ كرده ، در ساحت خاور كه اشرف بلاد چرخ اخضرست رايت جلالت برافروخته ، محمد حسن خان با آن لشكر گران از چمن مذكور متحرك گرديده ، تا ظاهر شهر اشرف در هيچ‌جا عنان نكشيده ، شيخعلى خان دليران فيروزى توان را بنظمى خوش و ياسائى دلكش صفها آراسته و از جوانب نواى ناى جنگ و افغان توپ و تفنگ برخاسته ، در جوارح كوچه بندهاى اشرف صفوف قتال بركشيده ، از طرفين رايات عالى جناب باوج ماه و آفتاب رسيده ، نوعروسان اسبان تازى بجلوه‌گرى درآمدند و دليران تركتاز بسان بتان طناز بتاراج دلها و يغماى جانها آغاز نهادند .\r\nكمانهاى جنگجويان چون كمان سپه‌توز ابروى خوب‌رويان بدلجوئى رزم‌آوران آغوش دليرى گشادند . سهام جانستان مانند تير دلدوز مژگان كاو جگر دادند . كمند پرپيچ‌وخم بكردار جعد مشكين هزاران جان نازنين مقيد ساخت و علم زرين پرچم برفتار دلاراى قد سهى قامتان قامت بفتنه‌سازى برافراخت . دوران روزگار چون چشم فتان يار فتنه‌انگيزى آغاز و سپهر ستمگار درهاى جفا را بر روى روزگار باز كرد . صرصر اجل وزيدن گرفت و ابر بلا بباريدن آمد . نواى ناى ياد از صور قيامت مىداد و مقاليد تيغهاى دليرى دليران رزم‌آزماى درهاى اجل مىگشاد . بازار جان‌فروشى گرم شد و چرخ جفاپيشه در ريختن خون مبارزان بىآزرم ، اسبان تازى در غايت جولان‌گرى در تك‌وپو ايستاده و دليران غازى از شدت اجتهاد به پشت افتادند .\r\nجماعت اكراد كه از خراسان بمعاونت محمد حسن خان آمده ، مبلغهاى خطير در ازاء آن از آن سركار گرفته بودند نخست شكست يافته ، روى از معسكر برتافتند و بسرعت برق و تعجيل باد بجانب اوطان خود شتافتند . فوجى از مبارزان جناب شيخعلى خان اكراد هزيمت كرده را تعاقب نموده ، محمد حسن خان بر سر پيادگان سپاه خويش و سواران متفرقه كه كم‌وبيش برجا مانده بودند ايستادگى و در آن معركه نهايت مردانگى و مدتى ديگر در چنان عرصهء پرخطر توقف و تصابر\r\n\r\n","description":"","footnote":"","page_name":" 86 ","page_number":118},
  {"content":"\r\n\r\nنموده ، بالاخره ديد كه كار از دست رفته و بخت را از پاى افتاده ديد ، سر ببيابان هزيمت نهاده ، بجانب استراباد روان گرديد ، چون شوارع مازندران راهيست ( مانند ) انديشهء كم همتان باريك و تنگ و طريق خيابان وصل‌گاهيست مانند راه دراز امل پرگل و سنگ و جانبين او متصل بهم ، بيشه و جنگل و طرفين پيوسته به يكديگر جلاب و وحل ، تراكم اشجار بحديست كه راه عبور تنگ‌نظر و محل دخول نور بصر نيست . در چنين گذرگاهى در موضعى پلى بر جلاب بسته و پل مذكور از كثرت عبور و مرور شكسته ، هزيمت كردگان و تعاقب نمودگان اهل هزيمت كه پيشتر رفته بودند در راه باريك و تنگ و پرگل و سنگ ازدحام كرده ، مخصوص در سر پل شكسته راه را از غايت هجوم بسته بودند . در يك جانب پل مزبور قابل وسعت گاهى به نظر مىرسيد و اندك فضائى مشهود مىگرديد كه نظر بمواضع ديگر آن بوم شجر در آن كمتر و سطحش اندك خالى از حجر و مدور بود . محمد حسن خان از آن راه تنگ به آن قليل وسعت‌گاه ميل و آهنگ نمود ، كه بلكه خويش را از انبوهى سر پل پيش افكنده ، در آن هنگام اسب‌سوارى ايشان كه با برق خويشى و از باد پيشى داشت بجلاب پا درنهاده ، در وحل افتاده و در آن حال سبز على نام كرد كه از اكراد قديمى آن ولايت و از جملهء ملازمان قديم محمد حسن خان و در آن هنگام به علت ضعف آن دولت در نزد شيخعلى خان اختيار ملازمت نموده بود باده سوار كرد و محمد على آقاى دولو برادر حسين خان دولو چون بلاى ناگهان از قفا رسيد . محمد حسن خان را به آن حالت ديده ، ديده را از حقوق ديرينه پوشيده ، دست بشمشير و سنان و به زخم نيزه از پايش درآورده ، سرى را كه سالهاى دراز بسر گردن‌كشان سرافراز و سرور بود بر سر نيزه كرده ، نزد جناب شيخعلى خان بردند ، معظم اليه در ساعت سر را با بعضى تحف ديگر بر طبق اخلاص نهاده ، بدربار عرش وقار فرستاده ، در بلدهء طهران به نظر انور رسيد . حضرت ظل الله حكم كردند آن را بگلاب شسته و بمشك ناب معطر كرده ، بمحفل بهشت\r\n\r\n","description":"","footnote":"","page_name":" 87 ","page_number":119},
  {"content":"\r\n\r\nشمايل آورده ، اظهار نهايت اندوه و غم و افسوس و ندم فرموده ، پس امر شد كه سر را باستراباد ارسال و با جسد اتصال داده ، در موضعى مرغوب مدفون سازند .\r\n\r\nذكر دخول جناب شيخعلى خان به شهر استراباد بموجب حكم و مراجعت باردوى نصرة نشان\r\nچون محمد حسن خان بعد از خروج استراباد محمد خان قاجار قوانلو را بيگلر بيگى كرده ، قبض و بسط مهام آنجا را بقبضهء تصرف او درآورده بود در همان شب كه خبر قضيهء محمد حسن خان رسيد تاب توقف و تحمل وقت پايدارى و توكل نياورده ، در همان شب با آقا محمد خان و ساير اولاد محمد حسن خان روى بجانب اويماقات تركمانيهء يموت كه پيوسته در حالت اضطرار مفر و مأمن جماعت قاجار مىباشد كرد . جناب شيخعلى خان ديگر وارد خارج استراباد و چون شهر را تهى و قلعه را خالى ديد رخت عزيمت بدرون كشيده ، عامل اعمال اخذ اسباب و اموال و مصادرهء نسوان و رجال گرديده ، از دربار فلك اقتدار نيز امينى به جهت ضبط اموال تعيين يافته ، خان معظم اليه مدت ده روز در قلعهء استراباد توقف و اموال و اشياء متعلقهء ديوان را تصرف و حسب امر داور دارا شأن بمراجعت مازندران و استراباد را به حكم خديو منصور بمحمد حسين خان قاجار سپرده ، روى بجانب مازندران آورده ، در خلال آن حال نادر خان زند از آستان سدره مانند فرمان واجب الاذعان ( آورد ) كه لشكر ظفرپرور را سركرده و سردار ربوده ، جناب شيخعلى خان حضور فيض گنجور را بپاى سرعت پيموده ، در بلدهء طهران شرفياب تقبيل عتبهء آسمان‌شان گرديده ، اشراف و اعيان و اركان و اعاظم مازندران را نيز بحضور معدلت دستور طلبيده و شيخعلى خان دليل طريق و هم عنان و رفيق ايشان گرديده ، در بلدهء مينو نشان طهران شرفياب سده بوسى آستان كروبيان پاسبان گرديد .\r\n\r\n","description":"","footnote":"","page_name":" 88 ","page_number":120},
  {"content":"\r\n\r\n\r\nذكر وقايع سال فرخنده فال مطابق 1172\r\nبفرمان قادر لم يزل بار ديگر اين تابنده مشعل نوربخش بزم حمل و به حكم خداى عز و جل خسرو انجم و اختر بساحت بيت الشرف منزل و محل گزيد . خديو بهار و قهرمان آذار در ساحت گلزار و در ساحت و عرصهء روزگار از سرو و چنار رايت اقتدار بر فلك دوار بركشيد . مهام دار المرز چمن كه از يد تصرف ياغيان بهمن انتزاع شده بود به حكم سلطان نافذ الفرمان ربيع انتظام پذيرفت و امور دار الامان گلستانكه از تمالك متغلبهء دى بتسخير داراى ملك‌آراى فروردين درآمده بود نظم و رونق گرفت . بالاى رعناى عشيرهء نباتى يعنى نوباوگان باغ و گلستان را كه با جنود زمستان همداستان گرديده بودند بامر قهرمان بهار از شكفتن گلهاى لعلگون در خون كشيدند و جمهور سكنهء گلشن و گلزار در سايهء مرحمت خديو آذار بفرخى و خرمى آرميدند . بزم عيد و محفل نوروز سعيد در بلدهء مينو نشان ( طهران ) انعقاد يافته ، برودوش اعيان سپاه و كنار و جيب قرب يافتگان درگاه از بذل خلاع زرتار و بخشش درم و دينار عبرت گلشن و گلزار شد . چون جماعت افاغنه از آغاز افول دولت نير سلسلهء عليهء صفويه تا به اين هنگام مصدر انواع شوروشر و باعث اقسام نقصان و ضرر بوده ، در هرعصرى ابواب هزارگونه خيانت و جنايت گشوده ، خدمت هيچ مخدومى را باتمام و كار هيچ صاحب كارى را بانجام نرسانيده ، به غير از شرارت و فساد و لجاجت و عناد امرى از ايشان بظهور و ثمرهء شجرهء ملازمتشان بجز از ميوهء فتنه و شر و شور نبوده ، در آنوقت جمع كثيرى از طايفهء مزبور در اردوى كيوان بوى اقدس جمع آمده ، ازدحام كرده و گروهى نيز در مازندران بعد از مقابلهء محمد خان قاجار از گوشهاى جنگل و بيشه و زواياى بيغوله و كريوه برآمده ، اجتماع كرده بودند . آثار شر از چهرهء احوالشان ظاهر و علامات ضرر از ناصيهء اطوارشان باهر و حضرت ظل اللهى گيتىپناهى كه خاطر خطيرشان محل ظهور تجليات غيب و ضمير\r\n\r\n","description":"","footnote":"","page_name":" 89 ","page_number":121},
  {"content":"\r\n\r\nميزشان از ضمير هركس خوانندهء خطوط هنر و عيب بود بر وجود آن طايفه نفعى مترتب نديده ، چيزى مشاهدهء مشاهدان نگرديده ، در صبح نوروز فيروز حكم بر قتل آنها فرموده و جمعى كثير از خوانين و عظماء و رؤساى ايشان با فوجى فزون از قوهء تحرير از قواد و ابطال ايشان درحال مقتول گرديده ، خلعت گلگون ممات پوشيدند . على خان شاهسون را بقتل گروهى كه در مازندران اجتماع داشتند تعيين و آنها نيز همان شربت شيرين را چشيدند . از آنجا كه شيمهء كريمهء حضرت ظل الله اين بود كه حكومت هرولايت و رياست هر مملكت را بيكى از اهالى آن ولايت عنايت و او را منظور نظر تربيت فرموده ، بر اهل بلد از نيك و بد غيرى را مسلط نمىنمودند محمد خان دادوى سوادكوهى را كه به اعتقاد خود خدمت كرده و پيشتر از جملهء اهل آن ولايت روى به آستان عبوديت آورده و در حقيقت تربيت يافتهء آن دولت بود بحكومت تعيين و با اعزه و اعيان و عمال و اركان آنجا كه در ركاب فلك‌فرسا باستان آسمان اعتلا جبهه‌سا بودند روانهء الكاى خود فرمودند .\r\n\r\nذكر احوال دار الامان كرمان و مأمور شدن خدا مراد خان زند بسردارى آن ملك خلدمانند\r\nناحيت كرمان ولايتيست بهشت‌نمون ، بانواع نعماى الهى مشحون و در اراضى و صحارى و حدايق و بساتين آن اقسام تكلفات گوناگون ، شست فرسنگ در شست فرسنگ توابع و بلوكات و امصار و قصبات كرمانست ، جمعى از افشاريه از ايام دولت صفويه تا به اين زمان در آن ولايت توطن كرده‌اند . شاهرخ خان نام سركردهء آنها در اوان دولت شاهرخ شاه بمشهد مقدس معلى رخ آورده ، رقم حكومت كرمان را باسم خود صادر كرده ، به علت گيرودار محمد حسن خان و آزاد خان و اين معنى كه ولايت كرمان در كنارى واقع و حدوث فتنه را مانعست كسى بفكر او نيفتاده ، تا به آن هنگامه خود سر\r\n\r\n","description":"","footnote":"","page_name":" 90 ","page_number":122},
  {"content":"\r\n\r\nميزيست . در اين ايام حضرت ( ظل الله ) خدا مراد خان را كه ايشيك آقاسى ديوان معدلت اركان بود بسردارى كرمان و تنبيه شاهرخ خان مأمور فرموده ، از اتفاقات حسنه كه بروز بخت بلند و تائيد طالع ارجمند روى نمود آنكه چون اهالى كرمان كه از شدايد شاهرخ خان بجان و از مكاره او در افغان بوده ، قرب مواكب خدا مراد خان استماع ، آن موهبت را سرمايهء انتفاع و از خدمت شاهرخ خان مزبور امتناع كردند .\r\nاز آن جمله اهالى بهاباد كه محلى از محال كرمانست گردن از متابعت شاهرخ خان پيچيده و دامن از دست خدمتش كشيده و شاهرخ خان كه هنوز بتقريب نرسيدن خدا مراد خان پنبهء غفلتش در گوش و ديك طمعش در جوش بود جمعيت خور را برداشته ، با توپ و خمپاره و زنبورك و نقاره بجانب بهاباد حركت و بتأديب بهاباديان عزيمت و در خارج قلعه نزول و باوج تكيهء برجى كه قريب بقلعه بود عروج نمود . از حكم قضا و قوت طالع جان‌گشا گلوله‌اى بر جدار برج آمده ، بر خلاف عادت گلولهء تفنگ از خاك و سنگ در گذشته و با خان مزبور قرين گشته ، از پايش درآورد و در خلال آن احوال خدا مراد خان نيز در رسيد . مملكت كرمان علاوهء ممالك مملوك داور كشورستان گرديده ، ساير وقايع كرمان بعنايت الله العزيز المتعال در محل و مكان نگاشتهء قلم سحر توأمان خواهد شد .\r\n\r\nبيان چگونگى تتمهء وقايع اين سال فرخنده فال و ساير امور ايام توقف در طهران\r\nچون هواى بلدهء طهران بحرارت و عفونت مايل و سميات و بائى در آن ولايت متعدد و ملتزمان موكب خديو آفاق اكثر پروردگان هواى ييلاق و مردم بيشهء ولايت عراق ، سرحد نشين و معيشت ايشان در اين سرزمين شاق بود ، بلوكيست موسوم به شميران ، متصل ببلدهء طيبهء طهران و چون در دامن كوه واقع و چشمه‌هاى آب خوشگوار از كوه بقراء و امصار آن جارى و مراتعش بغايت بسيارى و هوايش بسلامت اقرب و توقف موكب ظفر كوكب درين سرزمين\r\n\r\n","description":"","footnote":"","page_name":" 91 ","page_number":123},
  {"content":"\r\n\r\nاولى و انسب بود ، الويهء كشورگشائى و اعلام ملك‌آرائى بجانب بلوك مزبور در حركت ، از سرادقات زركش طناب و شادروانهاى مخمل و كمخواب ساحت تراب عنبرين آن نيلگون قباب و خيام فلك اسباب عارج معارج ماه و آفتاب و ايام حرارت هوا و هنگام بودن گرما بر ملتزمان اردوى معلى بخوشى و خوشوقتى گذشت . از آنجا كه امور عراق و مهام همگى اطراف آفاق به علت تسلط و تردد لشكر بيگانه اختلال و اغتشاش پذيرفته ، جميع آن بوم و بر خرابى و ويرانى و كل آن ملك و كشور تفرقگى و پريشانى گرفته و رونق و رواج آنها منظور نظر خيريت‌پرور و رتق و فتق مهامشان مقصود خاطر معدلت گستر و توقف طهران به علت اين‌گونه مشاغل ناگزير و توطن درين عرصهء خلد نشان موجب سهولت اين شغل خطير بود ، چون ايام تموز بانجام و هنگام مدت هواى آتش امروز باختتام رسيد ، ابر مشكين و سحاب عنبرين خيام سنجابى به فضاى كوه و شجر كشيد ، اردوى گردون شكوه از ساحت دشت و كوه بعزم شهرستان مراجعت بسواد طهران نموده ، در عمارات مباركات كه بمعمارى سعى و اهتمام اين خديو كيوان مقام صورت انجام يافته بود مشغولى بلوازم عيش و نشاط و اقدام بمراسم به جهت و انبساط فرمودند ،\r\n خوش آن نيك بختيكه در نوبهار * عزيمت نمايد سوى مرغزار\r\nخرامان شود جانب دوستان * نشيند بپاى گل و ارغوان\r\nز گلشن چو گل خيمه بيرون زند * خزان بر بهارن شبيخون زند\r\nفرو ريزد از ابر بهمن تگرگ * برافشاند از سرو و گل باد برك\r\nبرآيد ز باغ و درآيد بكاخ * بكاخى چو ايوان گيتىفراخ\r\nز عشرت نكوشد به كار دگر * صبورى كند تا بهار دگر \r\n\r\nذكر رسيدن بهار و نوروز گيتىافروز سال هزار و صد و هفتاد و سه هجرى\r\n بار دگر فصل بهاران رسيد * نوبت سرسبزى بستان رسيد\r\nغاليه‌سا گشت نسيم بهار * ريخت هوا سودهء مشك تتار\r\nچهره برافروخت گل از مهد شاخ * همچو خور از مشرق و ليلى بكاخ \r\n\r\n","description":"","footnote":"","page_name":" 92 ","page_number":124},
  {"content":"\r\n\r\nساحت‌آراى اين عرصهء وسيع كشور و سپهدار لشكر انجم و اختر ، يعنى مهر انور در ساعتى ميمت اثر بجانب سلطانيهء حمل روى نموده و بزم والاى بيت الشرف را زينت كردند . فراش قوت ناميه سرادقات گل و ريحان و خيام لاله و ارغوان به فضاى چمن و ساحت گلشن كشيد . گل آذرى از كاخ شاخ رخسار دلبرى برافروخت و گل برگ طرى از غاليه بيزى هواى بهار و نافه‌انگيزى نسيم آذار خرمنهاى تودهء عنبر و خروارهاى مشك تر بيندوخت . سلطان گل بجانب سلطانيهء چمن عنان سعادت گشاده و ناظم كشور گلشن ، يعنى نسيم اعتدال به حكم قهرمان بهار بسوى كوهسار باغ و بوستان روى نهاد .\r\nجهان رشك فردوس برين و هوا غنبر بيز و عبير آگين گشت . فصل دى سپرى شد و موسم افسردگى درگذشت . محفل نشاط و سرور و مجلس عيش و سور برنگ‌آميزى طراحان صاحب‌انديشه و نگاربندى شگرف كاران صناعت‌پيشه آرايش‌پذير گشت . از نعم گوناگون و حلاوت از حد افزون چندان بمحفل حضور و بزم سرور آورده كه بيشتر از قوت مقرر جميع مخلوق و زياده از رزق مقدر كل مرزوق بود . رؤساى پياده و شرفاى درگاه در حواشى بارگاه فلك اشتباه صفهابسته ، مغنيان نغمه‌پرداز و زخمه‌وران قانون‌نواز نغمات خوش و سرودهاى دلكش درپيوستند . بعد از انقضاى بزم ارم نظم كاركنان آستان كروپيان پاسبان بمراسم عادت ، يعنى انتظام مهام مملكت و تمشيت امور سپاه و رعيت مباشرت و مبادرت نموده ، چون هيبت الله خان ولد مسيح خان با بوى باشت كوه گيلويه مدتى بود كه ملازم ركاب ظفر انتساب و به جهت قبض و بسط امور كوه گيلويه شاخصى مشخص نگرديد ، ضبط و ربط امور ولايت مزبور بانضباط كلى نرسيده بود ، در آغاز اين سال همايون فال قبسى از قبسات انوار عاطفت بر ساحت احوال مشار اليه منجلى گرديده و قطره‌اى از قطرات بحار رحمت بمزرع آمال او چكيده ، مومى اليه را بيگلر بيگى الكاى كوه گيلويه و اشهب عزمش به آن صوب سبك‌گام خرام پوئيده .\r\nايلات كوه گيلويه از اشرار الوار و پروردگان قلل كوهسار ، همگى آن طوايف بصفت شرارت متصف و گروهى مختلف مىباشند و هيبت الله\r\n\r\n","description":"","footnote":"","page_name":" 93 ","page_number":125},
  {"content":"\r\n\r\nخان مزبور جوانى جاهل و اين معنى را در نزد خود متحمل كه بقلت سن و جهالت امور آن ولايت را به كلى كفالت نتواند نمود . ميرزا طاهر نام چهار محالى الاصل اصفهانى را كه ميرزائى بود سپاهىوش ، صاحب قلمدان و تركش ، جامع تيغ و قلم و در موكب اقدس از جملهء قديميان خدم ، وكالت كوه گيلويه داده ، به آن نواحى فرستادند ، كه چون مردى بود خداوند تجربه و خرد و شناساى عيار نيك و بد ، بولايت مزبور رفته ، در قبض و بسط امور با هيبت الله خان مذكور اتفاق و سعى خود را باهتمام او الحاق و ترتيب در باب وفاق و عقوبت اصحاب نفاق بنمايد ، چون ميرزاى مشار اليه وارد ولايت كوه گيلويه گرديد و بحوالى دار لاياله رسيد ، بعضى از اهالى ولايت كه بنحو مسطور دوستدار فتنه و شور و از شررانگيزى مشعوف و مسرور و از صلاح‌انديشى فرسنگها دور ، ميرزاى مشار اليه را استقبال و لوازم استكمال و خود را بمومى اليه جزو استقلال نموده و ابواب فساد را گشوده ، فىمابين مشار اليه و هيبت الله خان و آن دو عامل را بر يكديگر بدهشت انداختند و دوستى ظاهر را بدشمنى باطن متبدل ساختند . روزى هيبت الله خان بديدن يا بازديد ميرزاى عالى شان و منزل و مكان او رفته ، در حين محاورات و هنگام مكالمات برادر ميرزاى مذكور حسب المعود او طپانچه از كمين جيب برآورده ، بگلولهء طپانچه خان بيچاره را از پاى درآورده ، پس بالانفراد او در امور حكومت دخيل و مهام رعيت و سپاهى را كفيل و اين معنى معروض كارگزاران حضرت وكيل گرديد .\r\nموجب اشتعال نواير غضب قيامت لهب و ميرزا طاهر را بحضور مقدس طلب و جمعى را باحضار او مقرر فرمودند . مأمورين بعد از ورود بكوه گيلويه ميرزاى مشار اليه را برداشته و روى به راه مراجعت گذاشتند .\r\nتدبيرى كه ميرزاى مزبور به كار خويش كرد و علاجى كه بخاطر آورد آن بود كه محصلين را مواعيد فريفته و باعيان سرخ و سفيد شيفته گردانيد . استدعا نمود كه او را از راه دار العلم شيراز بگذرانند و از آن جانب عنانش را به طرف مقصود كشانند . غرضش از آن انديشه اين بود كه خود را بحصن قوى بنياد و قلعهء آهن و فولاد حضرت اعتضاد الدوله\r\n\r\n","description":"","footnote":"","page_name":" 94 ","page_number":126},
  {"content":"\r\n\r\nمحمد صادق خان رسانيده ، در پناه سايهء مرحمت و جوار حصن امن حمايت آن حضرت از آسيب آنحادثه خلاص يابد . سرپنجهء نيرويش دست چرخ بلند سايد . پس بنحويكه قرارداد نموده بود بظل حمايت و سايهء رأفت آن حضرت را برده ، خويش را بعروة الوثقاى لطف و كرم آن جناب سپرده ، بمحض اين تدبير و حيله و يمن آن واسطه و وسيله از بلاى آن قضيه دامن جان بسلامت برد .\r\n\r\nذكر حركت موكب جهان‌گشا بجانب خمسهء عراق و ساير انفاق بتقدير خالق انفس و آفاق\r\nچون موسم اعتدال هوا درگذشت و فصل اشتداد حدت و امتداد حرارت گشت توابع خمسه و نواحى ابهر و سلطانيه به جهت قشلاق اردوى همايون تشخيص يافته ، كارگزاران دربار ايران‌مدار پيش خانهء مباركه را از راه راست بجانب پنجگاه خمسهء عراق كشيده ، مؤالف و مخالف در ظل همايون اوج منصورى يعنى رايات فتح آيات بجانب حجاز مقصد شتافتند . ساربانان جدىخوان اشتران كوه كوهان را كه حامل اضعاف درم و دينار و متحمل بار گران و امتعهء گران مقدار بوده ، بنواى حدى بجانب محل مزبور گرم رفتار نموده ، چون ساحت سلطانيه مضرب سرادقات سلطانى و مقر خيام قاآنى گرديد محمد آقا نام سلام آقاسى از جانب والى والاشان بغداد و بصره و عراق عرب پيشگاه حضور داور كسرى لقب خاقان حسب رسيده و بشرف تقبيل عنبهء جاه و جلال و فيض زيارت اركان آستان سده مثال مشرف و مستفيض گرديده ، نامهء عبوديت ختامه و ذريعهء اخلاص ترجمه به نظر منشيان عطارد نشان و دبيران برجيس راى فضيلت توأمان رسانيده ، پيشكشهاى لايق سزاوار و سوقات درخور بسيار بساحت دربار فلك مقدار كشيده ، سليمان پاشا پاشاى كردستان بابان نيز از در عبوديت درآمده و اظهار خلوصيت و چاكرى و شعار ارادت و فرمان‌برى كرده ، خلاصه سرداران اطراف و گردن‌كشان اكناف سربندگى بر آستان و گردن سرافگندكى بر طوق امتحان نهادند . چون اوان سوز خزيران بپايان\r\n\r\n","description":"","footnote":"","page_name":" 95 ","page_number":127},
  {"content":"\r\n\r\nو حدت هواى تابستان بانتهاى زمان رسيد ديگر ره به جهت رايت باوج مهر و مه‌افروخته و عقاب شير علم در شاخ سدره آشيان ساخته ، از صدمات سمهاى آهنين آهو تكان هزبر قرين پشت گاو زمين فرسوده و راه مراجعت پيموده شد . در حالتى كه خيام عز و شان در سلطانيه و زنجان سركوب برجيس و كيوان بود حكم مقدس جارى و فرمان اقدس بر مزاج ملك سارى شد كه عمارتى به جهت خاصه سركار در بلدهء طهران پردازند . كارگزاران ديوان عدالت اركان شروع بسرانجام كار و تدارك اسباب بسيار كرده ، معماران اقليدس‌گشاو بنايان كارآزما و نجاران بدايع‌نگار و نقاشان هيكل‌نگار از هرگوشه و كنار جمع آورده ، شروع باساس اين بناى زيبا كرده ، در اندك روزى اين عمارت بهشت رونق سركوب سپهر مطلق و فيرت چرخ معلق و رشك طاق كسرى و ايوان خوراق گشته ، در ديوان خلد و حرم و مكانهاى كشيك‌چى و خدم بنائى چون باغ ارم آراسته و خانه‌اى چون بيت الصنم باتمام رسيد .\r\n\r\nذكر وقايع سنوات هزار و صد و هفتاد و چهار و پنج بلطف خالق سراى سپنج\r\n يك بار دگر موسم نوروز رسيد * هنگام بهار عالم‌افروز رسيد\r\nقمرى سوى باغ نغمه‌پرداز آمد * بلبل بچمن زمزمه‌آموز رسيد \r\nبهار خرم آرايشگر عرصهء عالم و زينت‌بخش بسيط غبرا و زينت‌افزاى كوه و صحرا گرديده ، سلطان ذيشان قوت ناميه لشكر به جهت پروريدن سبزهء طرى و گل آذرى بجانب آذربايجان چمن و دار السلطنهء گلشن ، تركتازان جنود دى و بهمن كه از قلعهء تنگناى كمون پاى جلادت بيرون نهاده ، بتك‌وپوى كوه و صحرا عنان گشاده بودند ، از بيم سپهدار گيتىمدار بهار ديگر بار در قلعهء بطون و حصار كمون نشسته ، در به روى خويشتن بسته و نام‌آوران قوام ربيعى بر غم متواريان خريفى بساحت ظهور و عرصهء بروز درآمده سرادقات گلهاى رنگين و خيام بنفشه و نسرين و سراپرده‌هاى لاله\r\n\r\n","description":"","footnote":"","page_name":" 96 ","page_number":128},
  {"content":"\r\n\r\nو ياسمين را بيك‌ديگر پيوستند . دامان كوه و كمر از جوشن سبزه - هاى تر رشك سپهر اخضر و فضاى بسيط اغبر از هجوم گلهاى عنبر احمر افق خاور شد . هزاران هزاران دستان‌سرا در صحن گلستان بنواهاى دلستان سرودخوان شدند و قمريان خوش الحان در ساحت روز رخشان بناله و افغان نواسنج و نغمه‌سرا آمدند . در عمارات عاليات طهران محافل بهشت مشاكل و مجلس مينو شمايل برسمى كه سزاوار و آئينى كه شايستهء آن خديو صاحب اقتدار بود صورت انجام گرفته ، خلعتهاى زيبا و كسوتهاى ديبا طراز سراپا و زينت قامت و پاى چاكران كرياس سدره اساس و بندگان درگاه قلك مماس گشت . قبل از اين نگاشتهء قلم بدايع‌نگار شد كه فتحعلى خان افشار در ورود بطهران در رفاقت محمد حسن خان گرفت و بجانب آذربايجان رفته و در قلعهء ارومى طوايف افشار و مردمان اطراف و اقطار را جمع آورده ، اساس خودسرى و دستگاه مهترى برپا كرده ، در آنمدت كه موكب ظفر نشان داور كسرى نشان در طهران انتظام بخش امور پريشان ولايات عراق و توابع آن بود فرصت نموده ، بمرور پاى جرات بنواحى بلدهء تبريز و مراغه و غيره گشوده بود . درين سال همايون فال تدمير و گوشمال او وجههء همت دريا وسعت كارگزاران دولت ابدى الاتصال گرديده ، درياى لشكر بجوى و قلزم خطر بخروش و موجهء لجهء تيغ و خنجر باوج سپهر جوشن‌پوش ، اخترشناسان حكمت‌پيشه و زيج‌دانان صائب‌انديشه به جهت تحقيق ساعت ميمون و تدقيق در طالع همايون اسطرلابهاى جهان‌نما بركف ، در ساحت كرياس گردون اساس صف گرفته ، چون ساعت معين در رسيد رايضان رياضت كار و كميتان برق پويهء باد رفتار را بپيشگاه حضور كشيدند . پاى دولت ركاب‌فرسا و كلاه كوشهء جلالت فلك‌سا گشت . دنباله‌داران موكب منصور ، از نديم تا دستور ، از نزديك و دور در حركت آمده ، در خارج شهر طهران نقل مكان ، اردوى كيهان‌پوى واقع و ظلال خيام مرتفع شد ، نور\r\n\r\n","description":"","footnote":"","page_name":" 97 ","page_number":129},
  {"content":"\r\n\r\nاجرام ساطع سحاب را مانع و ارتفاع گرد راه عبور پيك نظر را قاطع گشت . روز ديگر كه لشكر انجم و اختر در منزلگاه باختر نهان از ديدهء اهل نظر و پنهان از چشم ارباب بصر گرديد . نوبت ظهور اختران سلاحهاى مصقول و تابش انجم درع و مغفر بهادران خيول نصرة شمول و از انوار آن ستارگان پرنور و ضياى ماه و هور از نظرها مخفى و مستور گشت و صداى رعد زنبورك و نقارهء جلو از طباق چرخ تيزرو گذشت .\r\nدليران فتح آئين نصرة كيش آذربايجان را در پيش و بهادران خالى از هراس و تشويش راه بجانب حجله‌سراى خويش يعنى ميدان جنگ و عرصهء نام و ننگ گرفتند .\r\n\r\nذكر مراجعت اردوى نصرة توأمان از سفر اول آذربايجان و چگونگى آن\r\nلشكرآراى كلك بلاغت روش سپاه الفاظ را بدين‌گونه در فضاى صفحه پرورش مىنمايد كه چون الكاى آذربايجان محل عسكر ظفر توأمان و بلدهء مراغه مفتوح غازيان نصرة هم‌عنان گشت امور بلدهء مزبور را فيصل و انجام داده ، بعرض باريافتگان حضور ساطع رسيد كه فتحعلى خان خود را بدار السلطنهء تبريز كشيده ، باعانت تبريزيان مستظهر و در قلعهء تبريز محرك سلسلهء فتنه و شر گرديده است . حضرت ظل الله لشكرپناه چون عقابان كبوتر شكار و شيران آهوخوار بر پشت تكاوران رهوار نشستند ، راه بسوى تبريز در پيوستند . چون طايفهء شقاقى و شاهسون از وادى ترك خدمت كناره كرد و در طريق خودسرى مرحله نورد و بىخبر از دستبر مردان مرد بوده ، نخست جمعى از شيران بيشهء شجاعت برسم چپاول بر سر آن طايفهء مخذول فرستاده ، چندان اموال و اسباب و اغنام و دواب و سلاح و يراق بىحساب به تصرف بهادران ظفر انتساب و بحيطهء ضبط و اكتساب درآمد كه محاسبان اوهام در محاسبهء آن عاجز و عارضان اذهان از نصاب آن قاصر بودند .\r\nچون ظاهر دار السلطنهء تبريز محل تموج آن درياى خون‌ريز و\r\n\r\n","description":"","footnote":"","page_name":" 98 ","page_number":130},
  {"content":"\r\n\r\nجلوه‌گاه نهنگان بحر ستيز گشت فتحعلى خان در پناه شهر گريخته و ابواب قلعه را خاك بىغيرتى ريخته ، هرچند آن مجاهدان رزم‌ساز ميدانهاى اطراف شهر را محل تركتاز و مشار اليه را به تكليف ظهور و بروز صلا داده و درهاى كوشش باز كردند گمان او بيشتر و استحكام ابواب سلامت‌جوئى و عافيت‌طلبى بيشتر از پيشتر گرديد ، از مشار اليه بهيچوجه نشانى و از هستى او به غير از ظن و گمانى نيافتند . مدتى خارج تبريز لگدكوب سم ستور و ظاهر آن ملك دلاويز مكان تركتاز غلامان منصور و بلاد نزديك و دور كه طلب‌كاران شروشور بوده بغارت اهل جلادت رفته ، ايام زمستان قريب و هنگام نزول برف و باران نزديك رسيد ، حضرت جهانبان گيتىستان اتمام امور آذربايجان را بسال ديگر گذاشته و به زمان تقدير حواله داشتند . رايت عزم مراجعت برافراشتند ، منزل به منزل طى مراحل و رحمت بىكران خالق انس و جان يعنى موكب عز و شان ببلدهء طهران نازل شد و اوان دى بحضور معشوق و مىگذشت .\r\nدر قصر دولت و كاخ جلادت از وصل كواغب اتراب و نغمات جنگ و رباب و كيفيت شراب و نشانهء بادهء ناب فيض‌جو و كامياب گشتند و در آن مدت كاركنان دربار فلك رفعت بتدارك اسباب يورش و تهيهء آلات شورش آذربايجان و سرانجام ارادت تسخير آن كشور وسيع البنيان كوشيده و مهياى يورش كلى گرديده ، بانتظار موسم چشم بر وصول بهار خرم و منتظر ورود نير اعظم بنقطهء اعتدال آرميدند .\r\n\r\nذكر توجه موكب نصرة نشان ديگرباره بجانب آذربايجان\r\nچون روزگار فرارسيد و هنگام سرسبزى كوه و صحرا و نزهت بسيط غبرا و جلوه‌گرى گلها و موسم گل گشت و تماشا گرديد ، آب و علف در كوه و دشت وافر و نوبت سهولت امر ساير رسيد يورش آذربايجان مجددا پيشنهاد خاطر و اتمام كار فتحعلى خان وجههء خاطر فيض مظاهر گشت . اسبابى به جهت اين يورش مهيا و اساسى به جهت اين سفر برپا شده بود كه دستگاه خاقان و قيصر بر باد و اساس دارا و\r\n\r\n","description":"","footnote":"","page_name":" 99 ","page_number":131},
  {"content":"\r\n\r\nاسكندر از ياد رفت . رصدبندان تقاويم‌شناس و مسطربندان حكمت اساس احكام اجرام را اقتباس و در رفتار افلاك ملاحظهء اوضاع و از گردش انجم تحقيق ضرر و انتفاع كرده ، نظرات كواكب را به نظر تدقيق درآورده ، ساعتى قرين انواع سعادت و طالعى دور از شوايب فسادات به جهت تحريك الويهء جاه و جلال و استعلاى اعلام نصرة و اقبال مشخص نمودند . پس در وقت مختار صرصر عاد و سيل قمع بلاد يعنى طوفان حادثه‌زاى و فزع نيستىگراى مهياى راه و مركب كوه برانداز زمين فرساى از جاى جنبيد و آشوب فزع اكبر و غوغاى روز محشر در رهگذر لشكر قيامت اثر هويدا گرديد . نواى ناى ساكنان صوامع ملاء اعلى را كر كرد و نعرهء روئين دراى بنيان قصور سپهر و الا را از بن برآورد و رايات شوكت و شان فلك‌سا و ماهيچهء اعلام ظفر توأمان از افق شهر طهران ، پيش خانه‌كشان همايون از خيام فلك نمون بر زير ربع مسكون گردونهاى ديگرگون كشيدند و پيش‌خيزان موكب سعادت مقرون از صناديق امتعه و سفارش اقمشه و بستهاى يراق و دستهاى سلاح و يساق بر زير همديگر چيدند . القصه اردوى همايون از شهر بيرون و معسكر كيهان گرد ناحيه‌فرساى هامون شد . پس در هرمنزلى جهان تازه برپا و در هرمرحله‌اى كشورى نو آشكارا مىگرديد ، تا اراضى و الكاى آذربايجان از فر قدوم به جهت لزوم حسرت خلد برين و صحارى آن كشور فسحت بنيان از ميمنت قدوم سعادت توأمان غيرت نگارخانهء چين گشت و مشخص گرديد كه فتحعلى خان افشار اين بار از بيم سحاب حادثه‌بار اردوى ظفر شعار با لشكرهاى خونخوار و افواج سپاهى افزون از حد تذكار موكب منصور را استقبال و از تبريز گذشته ، در موضعى قريب بقرا چمن بنهء همايون و اغروق سپاه ظفر مقرون را در پشتهء رفيع و قلهء منيع كه كوه الوند سنگ‌ريزهء دامان و جبل دماوند سنگرهاى استوار و اساسهاى پايدار مستحكم داشته ، نادر خان زند و\r\n\r\n","description":"","footnote":"","page_name":" 100 ","page_number":132},
  {"content":"\r\n\r\nفوجى از دليران فيروزمند را مستحفظ بنه و حارس خادمان حرم محترم و اسباب و اثقال جمهور حشم فرمودند . اكثر لشكر ظفر اثر را پياده كرده ، با كمال شوق و اعتماد بلطف خالق عباد ، با افواج بيرون از تعداد بسوى ميدان فتنه و فساد روى نهادند و سپاه ظفر همراه را دسته‌بدسته و فرقه‌بفرقه بامراى نامدار و سالاران عالى مقدار سپرده ، تعيين قرقچى و قراول و تسويهء قلب و جناح و سان و سول و دست راست تيپ قيامت نهيب را بجناب شيخ على خان كه شيرى بود از بيشهء شجاعت و پلنگى از كوهسار جلادت داده ، زكى خان زند را كه عم زادهء آنحضرت بود نگهبان صفوف دست چپ ، قول همايون و قلب لشكر ظفر نمون بوجود فيض مشحون زيب و زينت گرفت و از آن جانب نيز فتحعلى خان تسويهء صفوف و تصفيهء الوف كرده و پاى جلادت فشرده ، روى دليرى برزم بهادران معركهء شيرگيرى آورد . ناى رعد نواى فغان جان‌فرساى بركشيده و از صدمهء نعرهء كوس سقف سپهر آبنوس از هم بدريد ، از تردد سوار و ازدحام سم ستوران باد رفتار كرهء خاك از پشت گاو زمين بر نشيب‌گاه افلاك ، از هول آن حادثه پردلان را رنگ از رخ بپريد و از هراس آن سانحه سخت جانان را جان از قالب رهيد . كارها سخت شد و پاىها سست ، دلها شكسته گشت و تنها نادرست . توپهاى رعدآواز و تفنگهاى برق‌انداز از دهان شراره‌فشان آتشى افشاندن گرفتند كه عنصر هوا مزاج كرهء اثير گرفت . از غبار ميدان جنگ و دخان توپ و تفنگ سحابى مظلم در هوا متراكم شد كه بجاى باران قطرات امطار گلوله بباريدن آمد . از سنانهاى دليران در فضاى ميدان نخلستانى پديد شد كه گل حسرت و ميوهء هلاك بار آورد و سهام جان‌ستان هژبران عقاب اجل شكار فرخنده چنان از ميان كمان بروز نمود كه جانهاى شاد را از اين مغاك پيوند ارتباط گسسته شد و چندان مرغ روح از قفس تن رهائى يافته ، بجانب نزهت سراى فردوس بپرواز آمد كه راه آمد و شد بر خيل ملايك بسته شد . خاك گرسنه از خوردن خون دليران سير گشت و چرخ را\r\n\r\n","description":"","footnote":"","page_name":" 101 ","page_number":133},
  {"content":"\r\n\r\nاز فتنه‌انگيزى دلگير هنگامه‌اى برپا شد كه خفتگان خاك به گمان قيامت سر از نهان‌خانهء قبور برآوردند و غوغائى پديد آمد كه جمع كروبيان بتماشا سر از دريچهء افلاك بيرون كردند . صفوف دست چپ فتحعلى خان و لشكرهاى دست راست سپاه نصرة نشان كه ضبط و نظم آن در عهدهء جناب شيخعلى خان بود هجوم كرده ، تاختن آوردند . پاى ثبات و قرار ايشان سست و عهدشان با هزيمت درست آمده ، روى از ميدان جنگ و عنان از مضمار نام و ننگ برتافته و لشكرهاى دست راست شكست يافته ، دست چپ فتحعلى خان از عقب هزيمت كردگان روان و ارتفاع گرد باوج گردون گردان و هيجان غبار بر فراز هفتم آسمان شد . چون ميدان هيجا و مكان آن غوغا با سنگر و بنه شش فرسنگ مسافت داشت و هجوم گردوغبار روى بجانب سنگر نهاد نادر خان زند در محافظت بنهء لشكر فيروزمند ارتفاع غبار و نزديك شدن گرد را بر شكست لشكر و هزيمت خديو كشور ظفر محمول داشته و در ساعت خدام حرم محترم و سوارهء بنهء انجم حشم را برداشته ، روى بجانب عراق گذاشتند ، ساير اهل اردوى همايون و ساير ماندگان سپاه سعادت رهنمون نيز احمال و اثقال را برجا نهاده ، هر فرد پاى هزيمت بجانبى گشادند و هردسته عنان فرار بصوبى دادند و در طرفة العينى جميع آن جمع كلى در روى هم شكسته ، شيرازهء اتفاقشان گسسته گشت . بعضى افواج فتحعلى خان كه از عقب گريختگان شتافته بودند بر بنه و اموال و اسباب باقيمانده درآويخته ، گرد از بنياد بنه و دود از نهاد بقيهء مردم برجا مانده برانگيختند . نادر خان با خادمان حريم عز و شان تا همدان و بعضى متواريان هزيمت تا اصفهان رسيده ، متفرق گرديدند .\r\n\r\nبيان افتتاح ابواب نصرة و ظفر بعد از شكست لشكر فتح پرور در قراء خمسه بلطف خالق خير و شر\r\nسالار سپاه نامه يعنى خامهء عنبرين شمامه در صفحات اين كتاب مستطاب ابواب فيروزى را بدينگونه بر چهرهء ارباب دانش مىگشايد كه : چون به نحوى كه صورت نگارش گرفت شيخعلى خان كه سالار دست\r\n\r\n","description":"","footnote":"","page_name":" 102 ","page_number":134},
  {"content":"\r\n\r\nراست بود با لشكرهاى خود شكست‌يافته ، روى از ميدان دليرى برتافتند ، آن واقعهء حيرت‌افزا و آن قضيهء حادثه‌زا كه در حقيقت امرى خطير و بالضروره سرمايهء پريشانى سپاه نصرةپذير بود باعث تزلزل اركان جلادت و موجب انهدام بنيان شوكت و شهامت خديو آفتاب رايت نگرديد . شيخعلى خان چون سپاه خود را منهزم و رايات نصرة نمود را فلك‌سا و لشكر قول و صفوف سول را برجا ديد ، دست غيرت بر دامن و سرپنجهء صميميت عنان توسن او را گرفته ، تن تنها خود را در ظل رايت فتح آيت رسانيد . زكى خان از جانب دست چپ چون كار را چنان و حال را بدان‌سان ديد خود را در ميان جزايرچى جزو حوش بىهراس و تشويش انداخته ، پاى غيرت‌مندى در ركاب خرسندى فشرده و چون نهنگان لجه‌پيما در بحر وغا و درياى هيجا غوطه خورده ، از قول همايون و قلب صفوف ظفر نمودن نيز جناب شيخعلى خان با لشكرهاى قول هزبران نعره شيران پيشه‌ور و بامر آن گزيدهء حضرت داور حمله‌آور گرديده ، سپاه دست راست فتحعلى خان را از جاى بركنده و بساط صفوف دشمن را درهم شكسته ، سپاه فتحعلى خان پريشان ، نظم صفوفش بىسامان و يكباره از ساحت ميدان عنان‌گردان گشت و شكستى فاحش بر آن فوج موحش روى داده ، رايات اجلال و اعلام اقبالشان بر خاك ذلت و حضيض مسكنت افتاده ، در آن هنگامه و آن هنگام خبر شكست بنهء سعادت پرور و تفرقهء بازماندگان لشكر ظفر اثر مسموع داور اسكندر فر و در ميان سپاه مشهور و منتشر گرديده ، خديو كشور فيروزى سپاه نصرة پناه را در همانجا فرود آورده و پرستارى آنها را بجانب شيخعلى خان محول نموده ، بنفس نفيس با سه چهار نفر جلودار روى بجانب بنه آوردند ، كه از اسباب و اساس و احمال و اثقال خاصه و عامه آنچه برجا مانده محافظت و آن حادثهء ناگزير و آنواقعهء دامنگير را تدبير فرمايند . در آنحال روز به آخر رسيده و سپهدار لشكر انجم و اختر از ميدان چرخ اخضر منصرف گرديده بود .\r\nآنحضرت رمح دليرى در دست ، در عرض راه در بيگاه نيز سپاه\r\n\r\n","description":"","footnote":"","page_name":" 103 ","page_number":135},
  {"content":"\r\n\r\nفتحعلى خان را كه از اموال بنه گرانبار و بىخبر از شكست فتحعلى خان در راه مراجعت گرم رفتار بودند ملاقات كرده ، بهركس كه برمىخوردند از نخل زندگانى و نهال عمر و جوانى بيزار و بهريك كه روى مىآوردند بسوى ملك عدم روى مىآوردند و جمعى كثير از آن طايفه در عرض راه بر خاك و جمعى غفير از آن فرقه را از پشت زين بر زمين هلاك انداخته ، زاويه‌نشين خلوتگاه خاك ساختند و آنشب در مكاتبه در سنگر بسر آورده و چاپاران مسرع بطلب نادر خان و ساير هزيمت كردگان روان كرده ، مراجعت باردوى همايون و عطف عنان بجانب معسكر ظفر مقرون فرمودند . الحق اين واقعه‌ايست كه گوش هيچ شنونده مثل آن را نشنيده و اين قسم حكايت را هيچ بيننده در تواريخ سلف نديده و در صورتى كه شكستى چنان در عرصهء ميدان و اعاظم بنيان صفوف لشكريان روى نمايد و بنحو ذلك خبر تفرقهء لشكر و تلاشى جميع بنه و سنگر در چنين هنگامى مىآيد ثبات و پايدارى شهريار از جملهء خوارق عادات و استحكام و استوارى صاحب كار از مقولهء ممتنعات و اين معنى فوق حوصلهء بشر و فزون از قوهء مخلوقات خالق خير و شر مىنمايد .\r\n\r\nبيان چگونگى محاصرهء قلعهء اروميه و بقاياى احوال فتحعلى خان\r\nفاتح ابواب قلاع صفحات و اوراق ، يعنى كلك فصاحت سياق ، فسانه‌پرداز اين حكايت مىگردد كه : فتحعلى خان بعد از انهزام از ميدان جنگ و انصراف زمام ادهم برق آهنگ از عرصهء نام و ننگ روى بقلعهء ارومى آورده ، در پناه نسج العنكبوت ديوار و حصار خزيده و قلعه‌نشين و عاقبت‌گزين گرديده . حضرت ظل الله فلك دستگاه امور مراغه و خوى و سلماس و تبريز و ساير بلاد و امصار را تمشيت كلى داد و حكام لايق بولايات مفتوحه فرستاده ، جميع امور از نزديك و دور بر وفق معدلت و اقتضاى مروت و مرحمت صورت انجام پذيرفت . پس عزم توجه بجانب اروميه\r\n\r\n","description":"","footnote":"","page_name":" 104 ","page_number":136},
  {"content":"\r\n\r\nو تصميم تاديب فرقهء شوميه فرموده ، جمهور و امرا و رؤساى ملك آذربايجان ، مثل كاظم خان قراجه داغى كه از اعيان امراى آن ولايت و ملاذ سپاهى و رعيت بود و شهباز خان دنبلى و احمد بيك برادر او و پناه خان جوانشير و قاطبهء صغير و كبير شرف‌پذير خدمت داور جم نظير و پناه خان مزبور نيز از جملهء اعاظم الكاى مذكوره و ايلات توابع او از جوانشير و قزاق و برچلو ، زياده از بيست هزار خانوار و قلعهء داور مشهوره بقلعهء شيشه و آن كوهيست مرتفع و متين و قلعهء خدا آفرين ، فرازش با افلاك محاذى و اوجش با سماك موازى ، مشار اليه در آن حدود از گردنكشان احدى را خدمت نكرده و گردن بطوق اطاعت احدى درنياورده ، از آنجا كه اين دولت را سزاوار خدمت و آنحضرت را در خور طاعت ديده ، راه نورد بوادى عبوديت گرديده . مختصر سخن : خديو لشكرشكن و موكب دشمن‌فكن بخارج اروميه رسيده ، آن فضاى بهجت‌افزا مطار عقابان رايت فلك‌ساى گردون فرساى گرديد . اروميه قلعه‌ايست متين و مستحكم و حصاريست استوار و منتظم ، توابع آن متصل بولايات بسيارى فزون از آنكه بسرانگشت تصور تعداد آحاد آنها توان نمود وعدهء حضرات مزبور زياده بر آنكه به كار مآت و شمار الوف بتوان زبان گشود . بىتكلف حشراتىاند مخلوقات صحرا و كوه و بهايمىاند مشتمل بر چندين گروه ، آنها را مذاهب مختلفه مىباشد ، ارباب ادراكشان طريقهء سنت و جماعت دارند و از مذاهب ساير تفحص كنندگان عقول و اذهان سر بدر نمىآرند . در مذهب و در قتال و قطع طرق و نهب اموال و طريقهء انقياد و اسر نساء و قتل رجال جماعت افشاريه به علت قرب جوار با آنجماعت سازگار و بتقريب همسايگى و هم‌خانگى با يك‌ديگر يار مىباشند . خديو كشورستان چون ظاهر اروميه را جلوه‌گاه شيران بيشهء هيجا و مقر دليران قلعه‌گشاى فرمودند كرة بعد اولى و مرة بعد اخرى سپاهى از حد تخمين بيرون و لشكرى از ريك هامون بيش و افزون برسم چپاول بر سر آن طايفه\r\n\r\n","description":"","footnote":"","page_name":" 105 ","page_number":137},
  {"content":"\r\n\r\nفرستاده و رخصت نهب و غارت داده ، جماعت مزبور از بيم شمشير غازيان منصور ترك اماكن و خير باد مساكن نموده ، پاى بوادى فرار و عنان بصحراى ادبار گشودند و بولايت فرارى و در زواياى مرزوبوم متوارى شدند . مختصر سخن : حضرت ظل الله اطراف قلعهء اروميه را و اقطار اوطان طايفهء شوميه را به نظر دقت ديده و به چشم خريدارى ناظر گرديده ، لشكر پرخاشگر و سپاه بىحدومر را به اطراف اربعهء قلعه تقسيم نمود و حكم اقدس نافذ و امر مقدس جارى شد كه بهادران نبرد و شرزه شيران دشمن شكار ، يعنى مردان مرد ، جانب خود محافظت و خير خويش را حراست ، از زير و زبر نوع بشر و اصناف مرغان تيزپر را راه عبور و جاسوس خيال و پيك نسيم شمال را مجال مرور ندهند . از چهار جانب توپهاى قلعه‌كوب و خمپارهاى شهرآشوب بر قلعه بسته و در و ديوار را درهم شكسته ، از آغاز فلق تا انجام شفق رعدآواز توپ زلزله‌افكن بنيان قلعهء گردون و از وقت بام تا هنگام شام صاعقهء خمپاره شراره ريز چرخ بوقلمون و زمين از صدمات زلزلهء عظيم بىسكون بود . از آنجا كه شهر و نواحى ارومى از جملهء ييلاقات بسيار سرد و هفت هشت ماه از سال مقتضى برف و برد ، فتحعلى خان اميدى كه داشت ببرودت هوا و خيالى كه بر لوحهء خاطر مينگاشت وصول فصول شدت سرما بود . مكرر مذكور ميكرد و اين عبارت بر زبان مىآورد كه : ما را ريش سفيدى هست كه درين اوقات خواهد رسيد و باهتمام او حصول نجات و قطع و فصل اين معاملات خواهد گرديد تا آنكه هنگام دى در رسيد و موسم تركتاز سپاه بهمن گرديد . چرخ گرمرو بناى سردى نهاد و مزاج زمهرير لشكر فسرده دم برف و سرما را بيغماگرى طاقت و توان فرستاد و برودت هوا بمرتبه‌اى رسيد كه آتش‌پاره كار يخ‌ريزه مىكرد و شدت سرما به جائى انجاميد كه آتش از بيم افسردگى از درون سنگ و آهن سر بيرون نمىآورد و دستها از كار افتاده و پايها از رفتار ، خونها در عروق افسرده و نفسها در سينها سرما زده . هوا كافوربيز شد و سحاب گوهرريز شد . بيت :\r\n شمر نمود ببر باز آهنين جوشن * شجر نهاد بسر باز آهنين مغفر \r\n\r\n","description":"","footnote":"","page_name":" 106 ","page_number":138},
  {"content":"\r\n\r\nبمعمارى همت بلند و طراحى راى ارجمند عمارتى قوى پايه مشحون بانواع زينت و پيرايه به جهت خاصهء سركار طرح انداخته ، امر و مقرر ساختند كه سران سپاه و مقربان درگاه و جمهور آحاد لشكر ظفر پناه عمارات خوب و منازل مرغوب از نى و چوب اساس نهاده ، به زودى سرعت انجام داده ، رفع اضرار سرما و دفع اذيت برودت هوا نمايند . مأمورين بر وفق حكم مطژع عمل نموده و هريك درخور پايه و مقدار مايه اساسى و بنائى بانجام آوردند ، كه اندك روزى در پيرامون شهر ارومى شهرستانى وسيع برپا و قصور بىقصور رفيع منيع هويدا و بالمره علاج برودت هوا و چارهء اذيت و اضرار سرما شد . چون امتداد اوان محاصرهء قلعه و طول زمان قلعه‌دارى افشاريه سه ماه رسيد ، در دو روى قلعهء قضيهء قحط و نقص آذوقه حادث گرديد . كار قلعگيان ببىنوائى و رسوائى انجاميد . مردم شهر از بىقوتى و بىقوتى ازپا افتادند . اهل حصار از بىنوائى تن به هلاكت دادند . شريف و وضيع از گرسنگى ميمردند و مرضعه و رضيع از الم جوع جان نمىبردند . كار بر ايشان تنگ شد و پاسداران قلعه عاجز از درنگ . از غرايب سوانحى كه در آن حين از پردهء خفا رخ نمود و عجايب عوارضى كه در آن ايام از حجاب قضا چهره گشود اين واقعه بود كه : ابراهيم خان نوبرى در سر و خفا با فتحعلى خان همداستان و با بعضى حرام‌زادگان لشكر نصرة توأمان نيز هم‌عهد و پيمان گرديده ، از راه برگشته بختى اين خيال محال بخاطر رسيد كه معاذ الله بذات بىنظير زيان و بخديو كشور اذيت جان رساند . چند روز اين معامله در ميان و اين اراده منظور نظر ايشان و پيكهاى آن بىحيا نزد فتحعلى خان و منزلهاى هم‌عهدان تردد نموده ، قرار داده بودند كه شهباز خان نككى كه يكى از سركردگان و تفنگچيان كوه مره فارس بود و در فن تفنگ‌اندازى بىنظير و در پيشهء كماندارى مشهور صغير و كبير تفنگى بجانب آن جناب انداخته ، ذات معدلت صفات را هدف تير بلا ساخته ، معاملهء معهودهء خويش بانجام رسانند . يكى از نمكشناسان دولت خواه كه از اسرار ايشان آگاه بود حقيقت را بعرض محرمان\r\n\r\n","description":"","footnote":"","page_name":" 107 ","page_number":139},
  {"content":"\r\n\r\nحريم دولت رسانيده ، بر راى ملك‌آرا معروض گردانيد . حضرت ظل اللهى بعد از اطلاع و آگاهى از حقايق احوال كماهى و تشخيص و تحقيق آن‌گونه روسياهى خلاصهء اين گروه شوم و اصل هم‌عهدان آن فعل مذموم بر حكم مقيد و بعد از مكالمات و تحقيق حقايق حالات و اقرار ايشان بر تقصير و ثبوت آن جرم عقوبت‌پذير ابراهيم خان نوبرى و مطلب خان كرمانى و شهباز خان مككى و چهار نفر ديگر را بر خويشتن غالب ديد بساط بزرگى را درنورديده ، اساس فروچيده را برچيده و روزى بنااميدى و نابرادرى از درون شهر قدم‌فرساى وادى و خود را باصطبل سركار وسعت‌مدار رسانيده ، بست‌نشين و متشبث بحبل المتين كمند سعادت سرمد گرديد . حضرت ظل الله گردون دستگاه از غايت مروت جبلى و نهايت رأفت و مرحمت ذاتى جان و ناموس او را امان ، كارگزاران درگاه فلك اشباه اموال او را بخزانهء عامره سركار فرستادند . چون ابواب اين فتح عظيم بر رخسارهء امناى دولت ابد مدت باز و نسايم رحمت خالق بنده‌نواز بر روضات احوال اهل ارومى در اهتزاز شده ، مواكب نصرة كواكب در طالعى مسعود و زمانى محمود بشهرستان ارومى ورود فرموده ، چون جان در غالب بشرى و چون روح در كالبد عنصرى قرار گرفتند و غبار نوايب و فتن و گرد مصايب زمن را بزلال لطف و احسان و جاروب اكرام و انعام از خاطر رفتند .\r\n\r\nبيان قضيهء عماى شيخعلى خان و چگونگى وقايع آن زمان\r\nبر خاطر اولو الابصار والالباب و ضماير ناظران اين كتاب مستطاب مستور و پوشيده نماند كه بمصداق « الملك عقيم » سلاطين صاحب تمكين و كشور خدايان زمين را برادر و فرزند و خويش و پويند و سزاوار نيست ، زيرا كه اقوام و عشاير نسبت بلازم بايد ملازم و چاكر و بنده و فرمان‌بر باشند . اگر اقرباى سلاطين خواهند كه بمقتضاى قرابت عمل نمايند و بهنجار اقربا رفتار آرند نظام ملك بالضروره خلل\r\n\r\n","description":"","footnote":"","page_name":" 108 ","page_number":140},
  {"content":"\r\n\r\nمىيابد و طبع غيور سلاطين كامگار برنمىتابد . شيخعلى خان را در آن اوان مرض غرور بر مزاج عارض و مستى نخوت با عقل او معارض گرديده ، پا را از حد خويش فراتر كشيده ، اساسى افزون از مقدار چيده بود .\r\nبعرض اقدس رسيد كه چيزى از قليل و كثير به مهر و برات خود بعضى از ولايات مفتوحه حواله داشته و به جهت ايصال آن محصل گماشته . اين معنى موجب اشتغال نواير غضب قيامت لهب و احتراق اسباب عزت و آبروى او را باعث و سبب گرديد . پس شبى مشار اليه را بخلوتگاه حاضر و بمحفل سراى اختصاصى طلبيده ، ميل بر چشم جهانبخش كشيدند . چون برادر مشار اليه چندى قبل ازين واقعه بحكومت الكاى گيلان در حقيقت موروثى و مكتسبى او بود در سلك ملازمان ركاب ظفر انتساب منصوب و از جملهء ملتزمان موكب سعادت كوكب محسوب بود در همان شب حسب الامر خديو كسرى حسب بحضور معدلت دستور جلب و مجددا بحكومت گيلانات مفتخر و بحبس و قيد نظر على خان مأمور و مقرر و بچاپارى روانه فرمود و مشار اليه در استعجال نوند از ريح عاصف و جلوه از برق خاطف عاريت نموده ، پاى سرعت بصوب مقصود گشود و بورود رشت نظر على خان از بيم همدستى برادر انديشه‌مند و از سخط طبع غيور خديو منصور ناخرسند بود ، ليكن چون خديو عدل‌ساز جورسوز شيخعلى خان را بعد از دو سه روز كه در حبس و قيد داشت اطلاق و مورد الطاف و اشفاق و تيولات و مقررى او مزيدى الحاق فرموده ، از راه مرحمت و مروت كه سرشتهء آب و گل و مخمر دل رأفت مايل بود لازمهء عنايت و نوازش دربارهء او معمول داشتند . نظر على خانرا نيز بعد از استبعاد بتقبيل عتبهء سپهر استعداد مرخص و از حبس و قيد مستخلص و بطريق سابق مستظهر بخدمات لايق ساختند . سبز على خان زند كه كيفيت احوال او نگاشتهء كلك گهر پيوند و بطريق اظهار و بروز مأمور بايالت سرحدات فيلى و عربستان بود ، در آن اوان كه خبر بيلطفى داور جمشيدشان نسبت بجانب شيخعلى خان منتشر گرديده ، باعراب و غيره رسيده بود ، در روزى كه سبز على خان مشار اليه باعراب كثير در پيوسته ، صفوف حرب و ضرب بسته بود ، شيخ علوان كه يكى از مشايخ اعراب\r\n\r\n","description":"","footnote":"","page_name":" 109 ","page_number":141},
  {"content":"\r\n\r\nكثيرست حربه به او افكنده . دوحهء حياتش را از حديقهء جوانى بركند و صرصر مرگ غبار وجود آن تازه جوان را افنا فناى عالم نابكار افكند .\r\n\r\nذكر حركت موكب مصور از ارومى و وقايعى كه مقارن اتفاق افتاد و گزارش زكى خان زند\r\nكلك شيرين گفتار فسانه‌پرداز و خامهء ورق‌نگار صفحه طراز بدين‌گونه نگارندهء اين خبر و گزارندهء اين سمر مىگردد : رود ارس كه از مشاهير رودهاى كبيرست در وسط آذربايجان جارى و متصل بدرياى خزر و باب الابواب و بلاد و الكاى مذكور آنچه در ماوراى رود مزبور واقع گرديده است مشهور است بولايت آن طرف آب ، كه غرض از آن شيروانات و ساليان و بادكوبه و قبه و شاپوران و دربند باب الابواب ، چون بمرمت بانى عدل جهان‌آرا و تعمير معمار لطف مملكت پيراى خديو كشورگشاى ولايات اينطرف آب رونق و انتظام گرفته ، حكام نيكوكار تعيين و برقرار فرموده ، راى ملك‌آرا بانتظام مهام ولايات آن طرف واقع و رايات فتح آيات از ارومى متحرك و بيش خانهء همايون در طريق خروج از شهر سالك شدند . از فغان گور كه و نعرهء كوس و خروش ستوران حرون و سهيل اسبان شموس ولوله در طاق سپهر آبنوس و زلزله در كاخ چرخ سندروس افتاده ، مواكب سعادت كواكب منزل به منزل طى مراحل فرموده و دار الارشاد اردبيل مقر كوكبهء عساكر نصرة دليل و آفتاب عالم تاب ذات معدلت صفات ببرج دولت تحويل يافت . در آن هنگام چاپاران مسرع از الكاى عراق رسيده ، واقعهء زكى خان رسانيدند .\r\nمفصل اين مجمل آنكه : زكى خان از قراريكه سابق نگاشتهء قلم بدايع رقم شد ، عمزادهء حضرت ظل الله و آن حضرت را شفقتى مفرط نسبت بخان مشار اليه و او نيز در مقام اخلاصمندى ثابت قدم و سلسلهء ارادتش بغايت متين و محكم و همواره سالارى كشيك و حراست نفس نفيس و ضبط و نسق درب دولت‌خانه متعلق بخان مشار اليه بود . در قضيهء حال فتحعلى خان بنحو تقرير كلك دو زبان مصدر خدمت نمايان و محامدات شايان گرديده ، و ليكن در همان اوان بتضريب جزوى از وكلاى سركار عصمت مدار رنجيده ، چون اعتماد كلى بالطاف و اشفاق\r\n\r\n","description":"","footnote":"","page_name":" 110 ","page_number":142},
  {"content":"\r\n\r\nخاطر خورشيد اشراق خديو آفاق داشت ، نازشى بخاطر رسانيده ، تا با معدودى از ملازمان جريده‌وار روى بجانب دار السلطنهء اصفهان گذاشت و در آن نزهت‌سرا بفراغت حال بتفرج و تماشا قيام مىكرد و برفق و آرامش و آسايش روزى بشب مىآورد . از آنجا كه بنحو مسطور ضمير مرحمت مفطور خديو منصور و توجهات خاطر موفور برعايت جانب او مقصود بود ، حضرت ظل اللهى آقا حسين ميرپنجه كه از اعيان دولت ابد مدت و از امناى حضرت فلك رفعت بود باتفاق نادر خان زند به جهت استرضاى خاطر زكى خان و عنان‌كشى او بجانب اردوى فلك‌شان بدار السلطنهء اصفهان گسيل فرمود . زكى خان از نصايح و مواعظ مشار اليها منقظ و متنبه از وعظ واعظ نشده ، از مراجعت امتناع و و از علايق دنيوى اظهار انقطاع نمود . چون مأمورين به حضرت سپهر مرتبت معاودت و معاكفان سدهء آسمان رفعت عرض حقيقت نمودند ، حضرت ظل الله بندگان پناه مجددا به جهت تهذيب قلب زكى خان او را بسردارى الكاى قيمت‌فزاى عراق بين الاقران مرفه و طاق و اظهار لطف و وفاق نسبت بمشار اليه فرمودند . بعد از وصول ارقام مطاعه زكى خان از اصفهان حركت و بجانب توابع و امصار عراق نهضت كرده ، رخ به آن نواحى آورد . اگرچه به علت نهايت شفقت كه در حضرت ظل اللهى نسبت به خود گمان داشت ، بتضريب جزوى در ظاهر نازى كرده بود ، ليكن در باطن از جملهء فدويان آن دولت رفيع شان و بهيچ‌وجه مخالفت واقعى و معاندت حقيقى پيرامون خاطرش نمىگرديد و چگونه چنين نباشد ؟ زيرا كه در آن دولت مشار اليه را بر بعضى امثال و اقران شرف تفوق و خاطر خطير اقدس رعايت جانب او را در غايت تعلق بود . چون مواكب خان مشار اليه از اصفهان بيرون و جواد خوش خرام عزمش مرحله نورد هامون شد ، بعضى از عقاربت انس و شياطين بشر ، از بختيارى و فرق ديگر به خدمت مشار اليه هجوم آورده ، به جهت ارتكاب شر كه با آب و گلشان مخمر بود آغاز فسونگرى و بنياد ساحرى كرده ، بوسوسه و دمدمه خان مشار اليه را فريب داده ، ابواب فتنه و فساد گشاده و پاى به راه طغيان نهادند . چون على محمد\r\n\r\n","description":"","footnote":"","page_name":" 111 ","page_number":143},
  {"content":"\r\n\r\nخان ولد محمد خان همشيره‌زادهء خديو فيروزمند ، كه در ميدان دليرى شيرى بود شرزه و سنان جان‌ستانش هنگام جان‌ستانى مارى بود گرزه ، در آن اوان بحكومت بروجرد قيام داشت رقم لباسى مكتوب و بخاتم جعلى مختوم و در رقم مزورى مزبور حكم بزكى خان نمودند كه على محمد خان را دستگير و جهان‌بينش را از لباس بينائى عارى سازد و رقم مذكور را به نظر على محمد خان رسانيده ، به اين حيله و اين وسيله جنابش را با خود متفق و سركشى و طغيان برزكى خان محقق شد .\r\nپس مير عبدى نام بختيارى را با معدودى سوار به طرف اصفهان گسيل نمودند . مير عبدى قبل از آن روز و انتشار خبر سركشى زكى خان باصفهان رسيده ، حاج محمد آقا نام آغاز زرگر و انجام تاجر كه از اهالى دهات ماربين اصفهان بود غفلة گرفته ، مقيد و محبوس نمود ، چنان كه كسى نميدانست حبس و قيد حاجى مزبور به حكم كيست و سبب ضبط و بيداد چيست ؟ بعد از سه چهار روز طليعهء زكى خان از افق اصفهان ظاهر و مراتب عصيان و طغيان او منتشر گشت . پس خان مشار اليه ابواب گيرودار گشوده ، از نقد و جنس مالى كه بحوصلهء ظنون نگنجد و خزاين قارون باعتبار آن نسنجد فراهم نمود و لشكرى بىحد جمع آورد و خزاين بىحد بر آنها قسمت كرد ، وجوه قواد و روس افراد در ركابش جمع و جمعى صغير و كبير پروانهء آن شمع گشته و بالمره چشم از حقوق ولى نعمت بسته ، بر در نمك‌بحرامى و حق ناشناسى نشسته ، در آن حين توجه موكب منصور ظل اللهى بصوب عراق مشهور آفاق و متعاقب هم‌اطراف و اكناف مسموع آن سرا باتفاق گرديد .\r\n\r\nبيان انصراف موكب شوكت و شان از الكاى آذربايجان و هزيمت زكى خان از اصفهان\r\nبر واقفان رموز دانائى مخفى نماند كه : زكى خان را ظن آن نبود و ساير مردم احدى گمان نمىنمودند كه انصراف موكب مسعود از آذربايجان در آن زودى مىشود و توجه بجانب عراق در\r\n\r\n","description":"","footnote":"","page_name":" 112 ","page_number":144},
  {"content":"\r\n\r\nآن نزديكى مقدور باشد . چون بطريقى كه قلم اعجاز شيم بشرح آن پرداخت زكى خان وارد اصفهان و باطمينان خاطر قبض و بسط امور را وجههء همت ساخته ، هنوز آشيان را گرم و دل مردم را بمتابعت خود نرم نكرده بود كه خبر رسيد موكب ظفر آثار ، چون سيلى بىزنهار ، روى به اين ديار آورده است . مفصل اين مجمل آنكه :\r\nدر حالتى كه جهان حشر و درياى تيغ و خنجر ، يعنى معسكر ظفر اثر ، بدار الارشاد اردبيل ورود و تحويل و چون صحت در جسم عليل قرار فرمودند و توجه بجانب بلاد آن طرف آب را پيشنهاد خاطر خطير نمودند . آن معاملهء كيفيت عصيان و طغيان زكى خان و تسلط او باصفهان و قيد و حبس آن خطهء فردوس‌نشان معروض مقيمان آستان كروبيان پاسبان گرديده ، در ساعت جميع سران و سركردگان موكب سعادت مبانى از عراق و آذربايجان بحضور فيض گنجور طلب داشته ، بدست صدق پرده از روى مستورات حكايت برداشته و عزيمت حركت صوب شيروانات و غيره را بتوجه جانب عراق تبديل و مقرر فرمودند كه فتحعلى خان افشار و غيره و امرا و اعيان آذربايجان با كوچ و بنه و اولاد و احفاد ملتزم ركاب سعادت بنياد بوده ، حكم عالم مطيع را متابعت نمايند . پس محصلين جهت تحريك كوچ و بنهء مذكوره به اطراف بلاد الكاى مزبور رفته ، در اندك زمانى همگى در موكب خديو كشور فيروزى مجتمع و جميع امرا و اعيان و اعاظم الكا نيز ركاب نصرةانگيز را ملتزم و درخصوص رسانيدن مژدهء توجه خديو آفاق بعراق ساير و بهرسو رسانيدند . از جمله امراى عظيم الشان الكاى آذربايجان كه الحق هريك صاحب كشورى و هركدام خداوند لشكرى دنباله‌داران رايات ظفر پرچم و سعادت اندوزان ملازمان ركاب فتح توأم . اولا آزاد خان افغان بود كه بعد از شكستن نخل بلند دولتش از تيشهء نيروى محمد حسن خان برسم هزيمت بميان اكراد حكارى و به لباس رفته ، بعد از چندى از آنجا متوجه جانب بغداد بود . مدتى نيز در آنجا توقف كرده ، از بغداد عازم سمت گرجستان و\r\n\r\n","description":"","footnote":"","page_name":" 113 ","page_number":145},
  {"content":"\r\n\r\nو كارتيل و بالاخره بخت مسعود مشار اليه را دليل و روى نيازمندى به حضرت وكيل آورد و آنحضرت از آنجا كه پيوسته دستگيرى از پا افتادگان مخمر خاطر خطير و يارى تنها ماندگان شيمهء ضمير منيرشان مىبود مقدم او را گرامى داشته و سربسنگ حوادث آمده‌اش را باوج سپهر افراشته ، خود و عيال و اطفال او مدة العمر ممنون نوال احسان آن حضرت بودند ، چنان كه بعنايت الله تعالى در موضع و موقع خود رقم‌زدهء كلك مشكين رقم خواهد گشت . ديگر فتحعلى خان افشار و كاظم خان قراجه‌داغى و پناه خان جوانشير و نجفقلى خان و شهباز خان دنبلى و كوچ و خانوار احمد خان برادر مشار اليه ، كه او خود به جهت ضبط و نسق خوى و سلماس از الكاى فلك اساس مرخص و مأمور بتوقف بود و حاجى على محمد خان مراغه‌اى و حاجى خان كنگر لوى نخجوانى و برادرزادگان حسينعلى خان ايروانى بيگلر بيگى چخور سعد و رضا قليخان گنجه‌اى برادر شاهوردى خان قاجار زياد اوغلى بيگلر بيگى قراباغ و امير كونه خان افشار ايرلوى طارمى و ساير ريش‌سفيدان و سرخيلان ايلات و الوسات افشار ارومى و شقاقى و شاهسون و ديگر وجوه قواد و رؤس افراد ، كه خالى از تكلفات منشيانه و بيرون از اغراقات دليرانه ، چنين اجتماعى از گردنكشان الكاى مزبور در كمتر عهدى دست داده ، اتفاق افتاده بود . مختصر سخن : رايات فلك همسر و اعلام ظفرپرور باشوكت وافر مرحله‌نورد سفر خيريت اثر و چون خورشيد انور ذات معدلت‌گستر عرصه‌طرزان بوم و بر و از تفضلات حضرت داور ساحت آن خجسته كشور از فيض قدوم آن طرازندهء ملك و افسر زيب و زيور گرفت . زكى خان از آن خبر وحشت اثر متحير و مبهوت گشته ، چون توقف را وراى قدرت خود ديد و صورت مقاومت نقش‌پذير خاطرش نگرديد شروع بجمع آورى كوچ و بنهء ملتزمان معسكر قيامت اثر و زنان و فرزندان اهل بلده و بلوكات اصفهان و هركس كه او را بخاطر و گمان مىگذشت كرده ، روى بتقديم و تمشيت اين مهم عظيم وخيم بىحاصل آورده ،\r\n\r\n","description":"","footnote":"","page_name":" 114 ","page_number":146},
  {"content":"\r\n\r\nاز زنان و اطفال و اهل و عيال خرد و بزرگ و ديلم و ترك چندان مجتمع كرد و آن‌قدر گرد آورد كه فضاى هامون از ازدحامشان تنگ و زمين با سكون با ترددشان بىدرنگ بود و آن كوچ سنگين و بنهء رنگين را روانهء كوهسار بختيارى و خود نيز متعاقب متحرك گرديده ، رخت عزيمت به آن صوب كشيد . زنان و اطفال و نسوان و رجال ، بعضى سواره و برخى پياده ، بكوهسار شماخ و زمينهاى سنگلاخ ، افتان و خيزان قدم‌فرساى راه بىپايان گشته و از كوهسار زرده‌كوه گذشته ، از راه مال امير متوجه توابع شوشتر و در صحرائى موسوم بسردشت بار نزول افكندند . الحق اين تدبير وخيم و اين فكر نامستقيم و حمل‌ونقل آنهمه زن و فرزند انبوه در پست و بلند صحرا و كوه موجب تزلزل دولت استوار و باعث تضييع كار و مورث تشويش روزگارش و به او رسيد آنچه رسيد .\r\n\r\nذكر ورود موكب مسعود بدار السلطنهء اصفهان و گزارش آن اوان مسرت نشان\r\nجواد خوش خرام خامه و ابرش سبك كامهء كلك بلاغت ختامه در شاهراه بيان به اين حكايت و در منهاج شرح افسانهء فرخنده بدايت چنين رفتار مىنمايد كه : مواكب مسعود و كوكبهء سعادت ورود در طى طريق مقصود همسر برق خاطف و همگام ريح عاصف گرديد و سلسلهء آن هژبران قوى چنگ و عنان آن دليران فيروز جنگ را به طرف اصفهان كشيده ، در ساعتى بفرخندگى ميمون و روزى بمباركى مشحون اردوى نصرة مقرون وارد دار السلطنهء اصفهان و عمارات مباركات شاهى را از قدوم مسرت لزوم غيرت بخش باغ جنان نمودند . پس نظر على خان زند و فوجى از بهادران نصرة پيوند را بتعاقب زكى خان تعيين و روانه نمودند . مأمورين چون به منزل توقف زكى خان رسيده ، باردوى او برابر گرديدند محمد على خان كرد كه از قديميان خديو رستم دست بود و زكى خان مشار اليه را همراه برده با خوانين او داخل خود كرده بود ، برعايت حق نمك بحبل المتين دولت ابد مدت متمسك و طريق اردى نظر على خان را سالك شد .\r\n\r\n","description":"","footnote":"","page_name":" 115 ","page_number":147},
  {"content":"\r\n\r\nاين معنى موجب جرأت ديگران گرديده ، اكثرى اين شيوه را معمول و از خدمت زكى خان نكول نموده ، چون مشار اليه كار را چنان و لشكر را بدان‌سان ديد و آن كثرت عيال و اطفال و غوغاى زنان و طفال و هنگامهء نسوان و رجال بطريق مذكور كلك بلاغت منوال موجب شوريدگى حال او گرديد ، مخدرات حريم جلالت را كه از اصفهان همراه برده بود و جميع اين كوچ و خانواده و عدت زن و مرد بسيار را برجا گذاشته ، كوچ و بنهء متعلقان خود را همراه برداشته ، با جمعى از غلامان و نزديكان فرار و روى بولايت عربستان نهاد . نظر على خان مستوران ستر دولت را با ساير كوچ و بنهء اهالى لشكر و مردم ولايت و اموال و اسباب از هرگونه و هرباب با خود برگرفته ، مراجعت باصفهان و تشرف بحضور خديو جمشيد سان رسيد ، از وقايعى كه در اصفهان روى داد قضيهء قتل تراب خان بود . مفصل آن واقعه چنانست كه : تراب خان چكنى مردى بود عاقل فرزانه ، خداوند رفتار عاقلانه ، از جملهء فدويان دولت و در سلك مقربان حضرت بود . بعد از مراتب حركت زكى خان شغل خطير كشيك و حراست نفس نفيس متعلق بمشار اليه و در دولت عليه مدار اليه ، روزى مورد قهر و غضب قيامت لهب گرديده ، به حكم حضرت ظل الله بقتل رسيد . ميرزا عقيل اصفهانى ، كه از جملهء مستوفيان عظام و در سلك مقربان و دبيران عطارد مقام منسلك بود ، با دو سه نفر ديگر در آن روز همان شربت را چشيدند ، گناه حقيقى و تقصير واقعى ايشان بر اخلاص كيشان مشخص نشد . معلومست كه ضمير منير سلاطين آئينه‌اى از حقيقت و گنجينهء اسرار احكام قضا و محل اشراق انوار هداست .\r\nامرى كه از ايشان صدور نمايد خالى از سبب و جهت و عارى از كليهء علت نخواهد بود . اگر حقيقت بر ديگران مستور ماند و كسى ادراك موجبات لطف و غضب ايشان را عالم نمىتواند بود ، زيرا كه رازهاى سلاطين از ملزومات امور جهانداريست .\r\n\r\nبيان ظهور نوروز سلطانى و گوهرريزى سيماب نيسانى در سال هزار و صد و هفتاد و شش هجرى\r\nخسرو سيارگان و عطيه‌بخش عوالم امكان از دار الملك حوت\r\n\r\n","description":"","footnote":"","page_name":" 116 ","page_number":148},
  {"content":"\r\n\r\nبيرون خراميد . سرادقات حمل را مظهر انوار جلال ساخت . فراشان باد بهارى خيمهاى رنگارنگ گلهاى رنگين را به فضاى هامون كشيدند و كارگزاران قوهء ناميه بفرمان سعادت قرين فروردين از ديباى اخضر سبزهاى فرشهاى زمردى در ساحت دشت اغبر و فضاى كوه و كمر گستردند . سرادقات رياحين و ازهار به جهت نزول اجلال سلطان بهار در ساحت گلزار برپا شد و از پرند نيلگون ابر آذارى شادروان ولى والاشان دار السلام گلشن ، كه از تركتازى نرادان عشيرهء دى بجان آمده بود ، از عندليبان خوش الحان ايلچيان سخن‌دان به جهت استدعاى توجه سلطان بهار ارسال و سرور فريدون‌فر فروردين به جهت تنبيه طاغيان بهمن و تصرف خوزستان چمن از سرو آزاد و عرعر و شمشاد رايت جلالت برافراشت ، به حكم خاقان با عز و شان بهار سرداران نسيم اعتدال و باد شمال روانهء دار الامان گلزار و گلشن و مأمور بنورديدن بساط انبساط سفله و شان شباط شدند . طايفهء بختيارى برد و برف كه يك چند تخت حب وطن بكوهسار گلستان و قلل جبال در جنان كشيده و قطع طرق و انواع تطاول و تطرق مينمودند بيك حملهء كوه‌فرساى يكه‌تازان قواى ربيعى شيرازهء جمعيتشان از هم گسيخته و اوراق اتفاقشان از يكديگر ريخته ، غارت‌زدهء جنود مسعود ارديبهشت گشتند . محفل نشاط و مجلس انبساط در دار السلطنهء اصفهان بطراحى و طرح‌اندازى طراحان هنرمند تمهيد يافته ، شعشعهء خلاع گيتىفروز و با ورقهء ثياب زردوز كه زيب برو دوش امراى لشكر فيروز بود برق خرمن مهر جهان‌افروز گشت . بعد از فراغ از لوازم سور و سرور فكر تنظيم امور دار الامان كرمان در ضمير فيصل تخمير رسوخ نمود . قضاياى كرمان بنحويست كه قبل از اين نگاشتهء كلك بدايع سلك گشت كه : خدا مراد خان حسب الامر خديو فيروزمند به جهت تمشيت امور كرمان مأمور و بر در دار الامان مذكور مسلط و منصور شده ، در بلدهء مزبور متوقف و بتمشيت امور دليران متوجه و بتنظيم و تنسيق ولايت و فيصل و بسط مهام سپاه و رعيت مشغولى مىنمودند . بعد از چندى تقى نام كه از اهالى كوهستان كرمان\r\n\r\n","description":"","footnote":"","page_name":" 117 ","page_number":149},
  {"content":"\r\n\r\nو مردم قريهء مسمى بدران بود ، گروهى از بهايم سيرتان كوهستان و بعضى از اراذل رجال كرمان و برخى سفله و شان كه پيوسته در طلب شورش و همواره در تمناى غوغا مىباشند همداستان گرديده ، در نيم شبى از بعضى بروج عروج و درحالى كه خدا مراد خان و سركردگان لشكر بىكران در مساكن خود در خواب گران و بى خبر از كيد روباه و شان بودند در بامهاى بلند آغاز تفنگ‌اندازى و بنياد شررريزى و آتشبارى نمودند . صبحگاهان كه شير و خورشيد رخشان در بام بلند افق از آتش جانسوز انوار تتق بركشيد و شرارهء دل سوزنده و بوارق آن شعلهء سركش برق‌افكن خرمن ثوابت و سيار گرديد خدا مراد خان و ساير لشكريان از كيد آن ثعالب با خبر و به جهت اطفاى نواير شوروشر از خانهاى خود بكوچه و بازار شهر برآمده ، از جانبين شورش و فتنه درگرفته بود . چون جماعت مزور خود را در بامها و بلنديها كشيده ، انداختن تفنگ ورمى كلوخ و سنگ پيش گرفته بودند ، لاجرم از بام چهار سوق شهر گلوله‌اى به خدا مراد خان رسيده ، از اسب درغلتيد و بساط هستى را درنورديد . چون بهادران شجاعت كيش سردار خويش را كشته و به خون و خاك آغشته ديدند ، روى بوادى هزيمت و معاونين تقى رخ بجمع آوردن غنيمت كردند . تقى مزبور شهر كرمان را ضبط و اسباب خود سرى و بساط سرورى گسترد . در حالتى كه هماى ظفر جناح رايت فتح آيت از دار السلطنهء اصفهان عازم حركت و متوجه سفر فرخنده اثر بودند تنبيه تقى درانى و طاغيان كرمانى مذكور منظور نظر و خاطر فيض مبانى گرديد . محمد امين خان گروسى و امير كونه خان افشار را سركردگى و سرورى تعيين و فوجى از بهادران نصرة قرين و گروهى از دليران رزم آئين را مأمور متابعت ايشان و مواجب و انعام سپاه ظفر پناه را از خزانهء عاطفت و دار الضرب مكرمت مرحمت فرمودند و توپ هاى قلعه‌كوب و خمپاره و زنبورك و نقارهء سركردگان مذكور عنايت و با تدارك شايسته روانه فرمودند . از آنجا كه جماعت بختيارى\r\n\r\n","description":"","footnote":"","page_name":" 118 ","page_number":150},
  {"content":"\r\n\r\nاز جملهء الوسات عراق و بكثرت و عدت مشهور آفاق و در جبال غربى اصفهان توطن دارند و موقف آنها كوهيست در رفعت مساوى طول سما و موارى قد جوزا و جبل مذكور تا بنواحى شوشتر پيوسته ، مشتمل است بر دره و كوتل و پشته و تل و بلنديهاى شماخ و پستىهاى سنگلاخ ، پيوسته اين جماعت بقطع طرق و انواع تطاول و تطرق اشتغال داشته ، هيچيك از فرمان‌رويان ماضى را ميسر نشده بود كه دست جمهور آن كره انبوه را از دامن كوه فلك شكوه و آن جماعت وحشى صفت كوه نورد و آن فرقهء بهايم طينت كنار گرد را به اختيار يا باكراه سپر راه نمايند . از قرارى كه كلك قصه‌پرداز در ضمن شرح احوال زكى خان بتحرير آنها پرداخت نظر به بعضى حركات ناهنجار كه در آن روزگار از آن اشرار غدار ظهور يافته بود پشت‌گرمى صعوبت منازل و سختى موافق خويش و اطمينان عدت و كثرت بيش‌ازپيش و سستى راى كوتاه‌انديش از سعادت خدمت خديو معدلت‌كيش تقاعد ورزيده و خود را بشوامخ جبال صعب المسالك كشيده ، در حصون خوددارى آرميده بودند ، تنبيه آن جماعت و انتظام مهام بعضى از ولايات عراق منظور نظر خورشيد اشراق و نظم و نسق لرستان فيلى وجههء همت امور جمهور عراق و مركوز كاركنان درگاه عرش رواق بود ، در ساعتى فرخنده آغاز مبارك انجام به حكم داراى دارا غلام علمداران اردوى انجم احتشام اعلاى اعلام نصرة فرجام و رفع رايات گردون خرام و خارج دار السلطنهء اصفهان مقر اردوى ظفرمقام و جلوه‌گاه ستوران زرين‌لگام گرديده جنود مسعود از دار السلطنهء اصفهان تا ناحيهء چهار محال را در مدت شش روز درنورديدند . چون ساحت چهار محال مطار عقابان زرين بال الويهء نصرت اشتمال شد جنود ظفر ورود و ملتزمان موكب مسعود ، كه در حين توقف قشلاق اصفهان مرخص باوطان خود گرديده ، در مساكن خويش آرميده بودند ، بفرمان داور دار الشكوه گروه گروه بمعسكر نصرة پژوه پيوستند . خديو كشور كرم ، به نحوى كه شيمهء كريمهء\r\n\r\n","description":"","footnote":"","page_name":" 119 ","page_number":151},
  {"content":"\r\n\r\nآن حضرت بود و هرسال بتجديد قواعد آن خصلت قديم مىكوشيد ، شروع ببذل خلاع خورشيد شعاع نموده ، جميع سرداران و سركردگان سپاه فيروزى پناه را برودوش افتخار و سراپاى اعتدال از بذل خلاع زردوز مزيد غيرت گلشن و رشك گلزار كردند . هيچيك از سلاطين اورنگ‌نشين و خداوندان معمورهء زمين را كرم خسروانه اين اقضا نكرده بود كه چندين طاقهء رنگين و ثياب نگارين بذل چاكران دربار عرش آئين نمايند ، مگر اين خديو جم قدر كسرى فروداور دارا دربان سكندر چاكر ، كه هزار خاقان و قيصر او را بندگان فرمان برند ، يعنى جناب معدلت انتساب جعفر خان در سال هزار و صد و نود و نه هجرى ، در دار السلطنهء اصفهان از خلاع نقره بافت طلادوز و ثياب گوهرنگار زراندوز ، طاقهاى نگارين و جامهاى رنگين ، همه چينى و رومى و خطائى ، در غايت دلربائى و شالهاى كشميرى بانواع مختلف و الوان متباين ، چندان زيب‌دوش و بر و زينت كلاه و كمربندگان آستان و چاكران درگاه عز و شان فرمودند ، كه ذخاير بحر و كان و نقود صنادق هفت آسمان وفا بعشر عشير اخراجات نمىكرد . انشاء الله العزيز المنان تفصيل آن در موقع خود نگاشتهء كلك دو زبان خواهد گشت . ليك بنابر مناسبت مكان مختصرى بر زبان گذشت . سخن كوتاه : در اعمال چهار محال نوبت تنبيه جماعت بختيارى و تأديب آن فرقهء از خرد عارى گرديده ، جمعى از سركردگان كاردان و گروهى از مبارزان ظفر هم عنان را دسته‌بدسته و جوقه‌بجوقه فرمودند . هر دسته را مأمور ساحت طايفه‌اى از شعب بختيارى فرموده ، هرفرقه‌اى بجانبى از جوانب منزل آنها تعيين نمودند و مقرر شد كه باستيصال ايشان پرداخته ، اموال و اسبابشان را عرضهء يغما ساخته و درخصوص قتل متعرض رجال و در باب اسرا مزاحم نسوان و اطفال نگردند و جميع شعبهاى هفت لنك و چهار لنك را از شوامخ جبال و مضايق طلال كوچاينده ، بوسعت‌گاه هامون كشيده ، دست نشست آن گروه را از گريبان دامان كوه بريده ، اشهب عزم را صبا رفتار و ادهم سير را هم عنان باد بهار و هرفرقه‌اى از لشكر نصرة پژوه بميان طايفه‌اى\r\n\r\n","description":"","footnote":"","page_name":" 120 ","page_number":152},
  {"content":"\r\n\r\nاز آن گروه ريخته و از بنياد سامان ايشان گرد برانگيخته ، جميع خزاين و دفاين و آلات و اسباب و اغنام و دواب و مجموع ما يعرف آنها را بحيطهء اكتساب درآورده ، مراجعت بركاب ظفر انتساب كردند و قاطبهء آن طايفه را از آن كوه كه هرقله‌اش برتر از رفعت افلاك و هرشقه‌اش بر زير اوج سماك بود كوچانيده ، جماعت هفت لنك را در توابع دار المؤمنين قم و طايفهء چهار لنك را در بلوك فسا توابع فارس مسكن و موطن دادند و احكام مطاعه عز صدور يافت كه در الكاى فارس و توابع قم جاى زراعت و مكان فلاحت و مراتع و مزارع بايشان داده ، جوانان توانا و مردان كارآزماى آن طايفه را در سلك ملازمان ركاب منسلك و منتظم و يراق حرب و آلات ضرب مرحمت و ملاحظه‌شان فرمودند و سه هزار نفر از آن طايفه بشرف ملازمت مستسعد گرديدند .\r\nدرين سفر مبارك اثر برادرزادهء والاگهر ، يعنى اين شهريار فريدون‌فر را ، كه در آغاز ابتسام بهار جوانى و اول حضرت رياض فياض كامرانى و در طى نخستين مراحل زندگانى بودند ، به جهت ملاقات طلب داشته ، اين وراث ملك كسرى و جم و نور چشم شهرياران معمورهء عالم بملاقات عم رسيده ، آنحضرت سردارى لشكر كشيك و سالارى خدم و مماليك و حراست نفس نفيس را به اين دوحهء سرابستان عصمت و نوباوهء حديقهء جلالت رجوع نموده ، خود بدولت فارغ البال در مهد اطمينان خاطر آسودند . الغرض : چون همگى امور آن حدود حسب المرام دولت‌خواهان صورت انجام و سمت اتمام گرفت از زمينهء دهكرد چهار محال رفع رايات شوكت و جلال و اعلاى اعلام دولت و اقبال فرموده ، سلسله جنبان حشر و چون چمن مرخ ناحيهء ديگر جلوه‌گاه لواى ظفرپرور گرديده ، بعرض رسيد كه : على محمد خان زند كه قبل از آن در موسم عصيان با زكى خان اتفاق داشت دست از مهر و پيوند و دل از عهد و سوگند او برداشته و مشار اليه را به خود گذاشته ، روى اميد بدولت جاويد آورده ، از انديشهء\r\n\r\n","description":"","footnote":"","page_name":" 121 ","page_number":153},
  {"content":"\r\n\r\nمؤاخذه در آستانهء متبركهء معصومهء قم مقيم و آنحضرت را شفيع گناهان خود ساخته ، باميد عفو خديوانه رحل اقامت در آستانه مقدسه انداخته است . ديگر از صادرات قضا كه در چمن مرخ رخ نمود قضيهء قتل فتحعلى خان افشارست . تفصيل اين اجمال و مفصل اين مقال آنكه :\r\nاز همت خديوانه و عفو و اغماض خسروانه سوء اعمال خان مذكور را كه در هرعصر و زمان ازو نسبت بكاركنان اين دولت سمت ظهور يافته بعفو و اغماض گذرانيده ، در حين تسخير ارومى جان‌بخشى نموده ، جان و ناموسش را در حفظ مروت محفوظ و در مدت ملازمت ركاب از گوهرپاشى دست همت خود و متعلقانش بانواع نعم و اقسام كرم بهره‌مند و محظوظ و ديگرباره او را بمدارج عزت دولت ارتقاء و بمعارج شوكت و شهامت اعتلاء داده و در كشيك خانهء عليه بجز آزاد خان بر همگى امراى نامدار و امناى دربار عرش‌مدار رتبهء تقدم و شرف تفاخرش دادند و در آنمدت كه خان كافر نعمت در ظل تربيت و سايهء عاطفت آنسرور كشور مروت آرميده بود باز در جزو مصدر بعضى حركات ناقابل و سخنان لاطايل گرديده ، خبث درون خود را بكرات بظهور آورده ، حقيقت اقوال و افعال او پيوسته در خلوت خانهء جلالت باخبار و انهاى كار آگاهان بروز كرده ، معهذا از فرط وسعت حوصلهء خديو جهان فتوت مأمون مىزيست . امراى الكاى آذربايجان ، كه از شرم رفتار ناهنجار او پيوسته سرافكنده و از خجلت اطوار و افعال او همواره شرمنده و نظر باهليت و قرابت از خصايص ذات او آگاه و از بيم فساد كلى از وجودش در غايت اكراه بودند ، بهيئت مجموعى مستدعى افنا و اعدام او گرديده ، سخنان مناسب وقت بعرض رسانيدند . پس مزاج اقدس و طبع مقدس را براهين مدلول و احتجاج معقول شيوهء مماشات نكول داده ، مختصر مضمون :\r\nدر افناى او فرمان بنفاذ مشحون و حكم به قضا مقرون و در شاه رضاى قمشه مدفون شد . پس الويهء نصرة طراز بعزم توجه جاپلق در اهتزاز آمده ، سيورسات و علوفهء سپاه و دواب كه حسب الامر خديو كامياب\r\n\r\n","description":"","footnote":"","page_name":" 122 ","page_number":154},
  {"content":"\r\n\r\nدر آنجا جمع آورده بودند بپروانهء لشكرنويسان معدلت اركان بر غازيان جلادت‌نشان تقسيم و مهام آنجا را نيز قرين تنظيم نمود .\r\nهمايان همايون زرين بال بجانب سيلاخور بال پرواز گشودند . سانحه‌اى حيرت‌افزا كه در آنجا وقوع يافت عارضهء انحراف مزاج مقدس و سانحهء استيلاى ناخوشى بر وجود اقدس بود . در حالتى كه محل سيلاخور مذكور مضرب خيام انجم احتشام شد بيمارى صعب عارض ذات شريف گرديده ، مزاج ميمنت امتزاج از اعتدال تجاوز ورزيده و نقاهت كلى بر وجود مسعود ، از صعوبت اين واقعهء حيرت‌انگيز اضطرابى باحوال اخلاص كيشان ره يافته ، هرروز از وقت صبح تا دم شام يا رب يا رب نيازمندان باوج افلاك و هرشب از زمان شام تا هنگام صبح فغان و نفير دعاگويان بقيهء سماك مىرسيد . حكماى صايب انديشه و اطباى حذاقت‌پيشه در استعلاج مزاج و هاج كوشيده ، در انواع معالجت يد بيضا مىنمودند ، تا اينكه سهام دعوات بهدف اجابت رسيده و دعاهاى نيازمندان قرين اجابت گرديده ، حكيم على الاطلاق از دار الشفاى محافظت نعمت صحت كرامت فرمود و شفاى عاجل حاصل شد .\r\n\r\nذكر مأمور شدن نظر عليخان زند برزم زكى خان و شكست يافتن لشكر زكى خان به حكم آفريدگار جهان\r\nتبيين اين مقال و تفصيل اين اجمال آنكه : بعرض اقدس رسيد كه زكى خان بعد از مراجعت نظر على خان و ساير سركردگان سپاه نصرة توأمان و تلاقى كه او را با مولى مطلب والى عربستان روى داد و گرفتارى و حبس و قيد و بالاخره بقتل رسانيدن ، بمنازل اعراب آل كثير كه در نواحى دزفول خوزستان سكنى دارند رفته ، مشايخ طايفهء مذكوره اين گونه ورود را بدخالت حمل نموده ، به قدر وسع و امكان بخدمتش قيام و در شرايط ميزبانى بازوى اهتمام گشودند .\r\nچون يك چند قلعهء ايشان موقف ملتزمان ركاب زكى خان گرديده ، نظر باينكه در آن سال به علت تردد لشكر و عسكر و عبور و مرور\r\n\r\n","description":"","footnote":"","page_name":" 123 ","page_number":155},
  {"content":"\r\n\r\nغازيان ظفر همسر و وقوع انواع شوروشر در توابع دزفول و شوشتر امور زراعت و فلاحت معوق مانده و غلات و حيوانات باقصى الغايه نقصان پذيرفته بود و گروهى كه در موكب زكى خان باقىمانده بودند باز هرروزه مخارج مقدار خطيرى آذوقه و در آن حدود گندم و جو بجز در خرمن پروين و مزرع سنبله نبود . گرسنگان بجاى گردهء نان با قرص خورشيد و ماه عشقبازى مىكردند و تنگ‌دستان در عوض مأكولات و مشروبات لخت جگر و خون دل ميخوردند . چون فقد و نقص آذوقه به حد افراط رسيد و كار بر ميهمان و ميزبان تنگ گرديد ، زكى خان لاعلاج و ناچار با معدودى سوار كه با او باقىمانده ، رسم وفادارى و شرط حق‌گزارى را بتقديم رسانيده بودند ، از راه جبال و اراضى ولايات فيلى بعزم توجه خرم‌آباد عنان سرعت و تعجيل گشاد .\r\nغرض اصلى و مقصود كلى مشار اليه اين بود كه در قانون اخلاص كيشى دست از خارج المسلكى بازداشته و پاى از بوادى مخالفت بر كران گذاشته ، ترك عصيان و از محال عربستان از راه راست روانهء عراق و روى اشتياق بچاكرى دستگاه دولت خديو آفاق آورده ، در ميان بزرگ و كوچك سرافرازى حاصل و خدمت آستان ملايك پاسبان را بر خود فرض‌تر از فريضهء پنج‌گانه ساخته ، بتوسط اين عطيهء عظمى در ميان مؤالف و مخالف پيوسته رايت منصورى برافراخته ، خواه در هرات و غور و خواه در اصفهان و نيشابور از ملازمت حضور مرحمت گنجور دور نگردد . نهايت چون بعضى از شياطين انس و عفاريت هم‌جنس ، كه در موكب خان مشار اليه بودند ، هريك مصدر انواع شوروشر گرديده ، دقيقه‌اى از دقايق خيانت را فرو - نگذاشته ، رايت حرام نمكى بر اوج حرامزادگى افراشته بودند و همگى قواعد اخلاص و ارادت كه از زكى خان در آن اوان ظهور نموده و مىنمود حاصل شجرهء خبيثهء افساد ايشان بود نظر بتقصيرات كليه و جرايم مختلفه كه در آن قضيه از هريك سر زده ، مجموع از غضب قيامت لهب انديشمند و از هراس شر و بيم ضرر ناخرسند بوده ، به قدر وسع و طاقت در وسوسهء ضمير زكى خان سعى نموده ، مشار\r\n\r\n","description":"","footnote":"","page_name":" 124 ","page_number":156},
  {"content":"\r\n\r\nاليه را در امضاى آن عزيمت باز مىداشتند و از القاى سخنان هراس انگيز رسوخ آن اراده را پيرامون خاطرش نمىگذاشتند ، و الا بر راى دوربين ارباب عقل و تميز پوشيده نخواهد بود كه صدور اين گونه حركات از خان عالى مقام از آغاز تا انجام نه از راه طلب و جاه رياست و تقاضاى شوكت و شهامت بود ، بلكه بوسواس همان عقيدت غولان راه ابواب فتنه را گشودند ، زيرا كه از دولت خديو كشور مروت اسباب دولت خان مزبور همواره مهيا و ادوات شوكت و شهامتش پيوسته پابرجا و مشار اليه نيز در شيوهء اخلاص و ارادت عارج معارج اعلى بود و در هرصورت بعد از تحقيق و تشخيص ورود زكى خان بتوابع فيلى حضرت گيتىپناهى نظر على خان زند را و فوجى از بهادران فيروزمند بتعاقب او تعيين و روانه فرمود . چون نظر على خان زند و سپاه فيروزى نشان متوجه جانب او و به جهت تنبيه و تأديب مشار اليه رزم طلب و جنگجو شدند ، ارباب وسوسه و ديو سيرتان افسونگر ، كه هميشه غول راه و اصل شجرهء تقصير و گناه او بودند ، راه سخن و فرصت افسون و فن جسته ، او را از غضب قهارى مخوف و راى او را از توسل و تشبث تخويف و بعزم توجه جانب پشت كوه اعمال فيلى جنابش را تحريك و او را تا اقصاى پشت كوه و آغاز سامان روم برده . نظر على خان نيز در تعاقب لازمهء سرعت نموده ، با خان مشار اليه تلاقى و از طرفين صفوف مقاتله بسته و بهادران جانبين دسته بدسته در مواقف خود قرار گرفته ، آتش گيرودار شعله كشيد و شعلهء كارزار بچرخ اثير رسيد . دليران دست باستعمال آلات حرب بردند و بهادران پاى مردى مردانگى در ميدان افشردند . خم روئين در خروش و خونها از آتش غيرت به جوش آمد . در بين وزيدن تندباد عنا و در حين هيجان آتش هيجا عساكر جناب زكى خان عنان خوددارى از كف داده ، يساقچيان دست از محافظت پشت كوه كوتاه كرده ، سلك جمعيت لشكر زكى خان پراكنده و صفوف سپاه او از جا كنده ، سركردگان او كه بنحو مسطور مصدر انواع شر و شور بودند دستگير و گرفتار و بحضور داور جم‌اقتدار رسيده ،\r\n\r\n","description":"","footnote":"","page_name":" 125 ","page_number":157},
  {"content":"\r\n\r\nحسب الفرمان قضا جريان ساحت هستى از لوث وجود ايشان پاك و مصفى شد . زكى خان چون چنان ديد خود را بكنارى كشيده ، مورد اضلال آن شياطين را مندفع و غبار وجود آن عفاريت را مرتفع ديد از نظر على خان خواهشمند گرديد كه از راه مخالفت برخاسته ، گذارند كه روى نياز بدرگاه خديو عاجز نواز آورد . نظر على خان مسئول خان مشار اليه را قبول و بنحو خواهش خاطر معمول داشت .\r\nمشار اليه روى توسل و تشبث بدرگاه گيتىپناه كه پناه هرگناهكار و بىگناهست آورده و باصطبل خاصه پناه برده ، يك‌چند در سر كمند سعادت پيوند دست اميد بحبل المتين كرمهاى بىمنتهاى حضرت گيتى پناهى زده ، بالاخره نظر بلوازم مروت و كمال فتوت كه مخمر آب و گل و سرشتهء دل مرحمت مايل آن حضرتست آن همه جرايم را بعفو و اغماض گذرانيده ، از آن‌گونه جان‌بخشى تازه او را بانواع ندامت مقرون گردانيدند . بعد ازين قضيه تا آخر ايام حيات بلوازم خدمت آن دولت اقدام داشت .\r\n\r\nذكر ورود ايلچى عمر پاشا والى بغداد و ساير وقايع آن زمان مسرت‌نشان\r\nبر دانايان لغات فارسى و تازى مستور نماند كه : شيخ سليمان بنى كعب از جملهء اعراب باديه‌نشين بوادى مسالك روم و باج‌گزار فرماندهان آن مرزوبوم مىبود . بعد انهدام بنياد دولت نادر شاه بعلتى از والى بغداد و بصره رنجيده ، از وكلاى دولت عثمانى كوفته خاطر گرديده ، عشيرهء بنى كعب را كه در مرتبهء دو هزار خانوار مىباشند مصحوب خود گردانيده ، از موطن و مسكن خويش مهاجرت و از شط العرب عبور نموده ، در خطهء دورق كه از جملهء بلاد خوزستان و در جنب شط العرب واقع و در آن وقت بتقريب حدوث انقلاب قتل نادر شاه صاحبان آن مكان متفرق و بىصاحب افتاده بود ، توطن گزيد .\r\nسرانجام بر مترددين بحر عمان و متوقفين خور و لنگرگاه دست تطاول مىگشود . مردم بصره و اهل توابع را اين راه بانواع مختلف تعذيب\r\n\r\n","description":"","footnote":"","page_name":" 126 ","page_number":158},
  {"content":"\r\n\r\nمىنمود . بندگان ظل اللهى قبل از آن نيز از قرارى كه قبل از ورود فرستادهء عمر پاشا يك دو بار بر زبان الهام بيان گذرانيده ، عزيمت تأديب آن طايفه فرموده ، ليكن چون شيخ سليمان مزبور حد خود را نگاه داشته ، هرگز بتعرض احدى از اهل امصار آن حوالى منسوب بمملكت ايران نمىگشت و دست تسلطش در بحر و بربر دامن ايرانى نمىرسيد ، حضرت گيتى پناهى را درخصوص تنبيه او چندان مبالغه نبود و راى مملكت‌آرا در تاديب او تعجيل نمىنمود . چون محل سيلاخور مكان تموج درياى خون‌خوار و موضع نزول سيل بىزينهار يعنى موقف اردوى نصرةمدار گرديده بود ، محمد آقاى سلام آقاسى از جانب عمر پاشاى والى بغداد وارد و ذريعهء ضراعت‌آميز والى را به نظر عاكفان سدهء جلال و مقربان آستان عز و اقبال رسانيده ، مشروح بر آنكه : شيخ سليمان بنى كعب كه از جملهء اعراب باديه نشين مرزوبوم روم و مدتيست رخت عافيت بمأمن محال دورق كشيده ، در ظل حمايت دولت ابد مدت آرميده است پيوسته مرحله نورد بوادى عصيان و راه نورد فيافى طغيان و پاى عبوديت بجادهء فرمان‌برى هيچ‌يك از دولتين عليتين نمىگذارد و دست تاراج بر مترددين بحر و ساكنين بصره و توابع گشوده ، عباد الله را بانواع طرق و اقسام تطاول و تطرق معذب مىدارد ، اگر رايات فتح آيات بعزم تنبيه او در اهتزاز آيد و هماى زرين بال علم ظفر پرچم بهواى تأديب او بال نصرة گشايد ، زهى شفقت و مرحمت و لطف و عنايت . در صورت قبول اين مسئول سيورسات غازيان نصرة هم عنان را كه در هنگام توقف دورق ضرور و در كار مىشود اين اخلاص كيش در حوزهء شهر بصره بتعيين مسير و بحمل سفاين و اصل سيورسات‌كشان معسكر قيامت اثر نموده و كلاكل هرچه ضرور شود و احتياج افتد نيز موجود و مهيا كرده ، شرايط خدمت و لوازم عبوديت بتقديم خواهد رسيد . چون مضامين معروضه بعرض باريافتگان محافل دولت و شوكت رسيد و چگونگى معروض راى فلك‌آرا گرديد ، نظر باينكه شيوهء دستگيرى از صفات كريمهء آن حضرت و طريقهء عاجز نوازى از خصايص ذات حميدهء آن صاحب دولت بود\r\n\r\n","description":"","footnote":"","page_name":" 127 ","page_number":159},
  {"content":"\r\n\r\nمسئول عمر پاشا را بسمع قبل تلقى نمود و دست رد بر سينهء ملتمس او ننهادند . مثال قضا تمثال درخصوص قبول اين مسئول از مصدر جاه و جلال شرف صدور يافت . رسول مذكور مقتضى آنمرحوم بمراجعت مأمور شد و چند روز هم به جهت تمشيت امور آن سرحدات در ولايت مزبور توقف افتاده ، حاكم و عمال دار السلطنهء اصفهان و اعزه و اعيان بعضى از ولايات عراق در ركاب نصرةياب داور مرحمت اكتساب كسب سعادت ، رخصت انصراف يافته ، هريك بجانب ولايت خود شتافتند .\r\n\r\nبيان حركت موكب ظفر كوكب از محل سيلاخور بجانب لرستان فيلى و وقايع آن اوان\r\nچون زمانه بناى دم‌سردى نهاد ، سپهدار دى از كرياس برف خيمه بر اطراف كوه و هامون برده ، لشكر برودت هوا باقطار دشت و صحرا هجوم آورده و انتظام امور توابع لرستان فيلى كه مشتملست بر گرمسيرات نيز منظور نظر فيض‌پرور بود ، اردوى كيهان پوى چون بحر متلاطم و درياى متموج در حركت آمده ، منزل موسوم بهر رود مضرب سرادقات نصرة نمود گشت . آن شب چرخ سفله آغاز سرد مهرى كرده ، سردى هوا بغايت و سورت سرما بنهايت رسيد .\r\nزمين صفحهء فولاد شد و هوا قطعهء سنجاب . هوا كافورتيز گشت و زمين سيماب خيز . باوجود آنكه قاطر خانهء سركار وسعت‌مدار هيزم بسيار جمع آورده ، در اكناف سراپردهء عليه خرمن كرده بودند ، دو سه نفر از اهل كشيك بر جاى خود افسرده ، از شدت برد و سميت باد سرد مردند . الغرض در منزل مذكور آن شب به صد هزار رنج و تعب بپايان رسيد و سحرگاهان كه مهر جهانتاب بر ساحت احوال افسردگان تابيد و فروغ خورشيد خاور موجب گرمى هنگامهء جهان گرديد ، افسردگان را جانى بر تن و روانى به بدن باز آمده ، معسكر نصرة اثر روى توجه بمنزلى ديگر آورده ، ماه سر علم همسر آفتاب و آفتاب سر طوق رايت زرين پرچم همدوش مهر جهانتاب گشت . روز ديگر در قصبهء خرم‌آباد سرادقات فتح آيات قبه بر قبهء سماوات افراشت . اسمعيل خان فيلى ، كه از راه\r\n\r\n","description":"","footnote":"","page_name":" 128 ","page_number":160},
  {"content":"\r\n\r\nگردن‌كشى گردن بطوق فرمان درنياورده بود ، در آن مدت در زواياى لرستان پريشان و بىسامان مىزيست ، از خبر وصول كوكبهء عز و شان ترك موطن و مسكن و قطع نظر از فرزندان و زن نمود .\r\nشوريده‌وار و پريشان حال پاى فرار بجانب پشت كوه ، كه انجام محال لرستان و آغاز بلاد رومست ، گشود و بوادى عزلت و فيافى ندامت را بقدم حسرت مىپيمود . حضرت ظل اللهى فوجى از بهادران رستم نبرد هامون نورد بجستجوى او مأمور بتك‌وپوى فرموده ، مأمورين بنه و اسباب و حتى اسبان جنيبت او را بدست آورده ، مشار اليه خود جريده‌وار از چنگ دليران فيروز جنگ و نهنگان درياى نام و ننگ خلاص يافته ، بسوى ديار روم شتافته بود . يكى از بنى اعمام او به شرف حكومت الوس فيلى ولايت لرستان مرتبهء سرافرازى يافت و بهر شعبه از طايفهء مزبور ريش‌سفيدان كاردان گماشته ، ساير امور آن صفحه را از فيض‌بخشى راى ملك‌آرا نظام و انتظام داده ، سيركنان و شكارافكنان بجانب دزفول عنان شوكت گشادند . چون بلدهء دزفول مقر خيول نصرة شمول شد ، بعرض حجاب بارگاه جلالت و ابواب خرگاه شوكت رسيد كه اعراب بنى لام كه نيز از باديه‌نشينان بوادى بغداد مىباشند رخت تجاوز از حدود موقف خويش به اين نواحى كشيده ، بعضى اوقات آزار و اضرار ايشان بمردم توابع دزفول و مترددين آن حدود ميرسيده است . چون اين خبر معروض خديو جهان‌پرور گرديد ، نظر على خان زند و فوجى از بهادران پيروزمند و دليران شهاب‌تير مجره‌كمند را برسم چپاول بتاخت الوس آنها تعيين فرمودند . مأمورين مسافت بسيار را در زمان كم نورديدند . چون بمكانهاى توقف ايشان رسيدند مشخص شد كه جماعت مزبور را خبر وصول موكب منصور متوحش كرده و بتعجيل از مكان توقف كوچيده و از شط عماره كه در آن حدود سامان ايران و رومست گذشته ، رخت عافيت از معرض تلف بيرون و خويشتن را بمأمن دشت و هامون كشيده‌اند . مأمورين را از فقدان آنها يأس حاصل گرديده و عنان بجانب رجعت منعطف گردانيدند . در عرض راه با اعراب آل كثير كه در هنگام طغيان\r\n\r\n","description":"","footnote":"","page_name":" 129 ","page_number":161},
  {"content":"\r\n\r\nزكى خان ، به نحوى كه رقم زد كلك بيان شده ، با او اتفاق ورزيده از بيم مؤاخذهء قهرمان گيتىستان از خدمت تربيت‌يافتگان آستان عرش اركان متقاعد گرديده بودند ملاقات و دست يغما بر غارت اموال و اسباب و جهات و دواب ايشان گشودند . غنيمتى بسيار بحيطهء اكتساب درآوردند و مراجعت كردند . سرادقات فتح آيات دو روز عرصه پيراى بلدهء دزفول و يكى از اهل بلدهء مزبوره را رتبهء حكومت داده ، اعيان دزفول و شوشتر و ساير توابع خوزستان جبهه‌ساى آستان عرش اركان و شرف زيارت درگاه فلك بنيان رسيده ، هريك فراخور حال مورد الطاف و افضال خديو بحر نوال و مبلغ بيست هزار تومان از دزفول و شوشتر برسم پيشكش و اصل صاحب جمعان خزانهء عامره شد بعد از خروج از دزفول و تعيين حكام و عمال بجميع بلاد خوزستان و عربستان و انتظام مهام آنجا چون ماه مبارك در ميان و نوروز فيروز نزديك بود ، چمن‌هاى حوالى شوشتر مضرب سرادقات مجره طناب گرديده ، به جهت گذرانيدن بزم نوروزى و انتظام ساير ولايات مفتوحه در آنجا متوقف شدند .\r\n\r\nوقايع سال فرخنده فال هزار و صد و هفتاد و هفت هجرى و چگونگى آن سال سعادت منوال\r\nدر وسط عشر وسط شهر رمضان المبارك نير اعظم و عطيه‌بخش عالم بدار الملك حمل خراميده ، تازى نژادان بهمن و اسفندار ، كه در ساحت گلزار ساحل شط و جويبار را نشيمن ساخته بودند ، از بيم طنطنهء ورود سلطان بهار زورق فرار در آب افكنده ، در جزير هاى گمنامى متوارى گرديدند و باديه‌نشينان ثلوج و امطار كه در سواحل باغ و بستان رخت اقامت انداخته بودند ، از آوازهء فرمان فرماى جهان‌آرا رخت مهاجرت به اطراف و اقطار ناكامى كشيدند .\r\nسد سديد بهمن از صولت سپهدار ربيع شكسته شد . گردن‌كشان ابناى عشيرهء دى از بيم سطوت سلطان بهار برياح فرمانبرى گردن نهادند و كارگزاران قواى ناميه بفرمان فرمائى ارديبهشت ساحت گلستان و صحن بستان را رونق بهشت دادند . سركشان خيل خريف و طاغيان طايفهء خزان كه يك چند در قلل جبال باغ و بستان و شاخسار درختان را محل قرار خود نموده ، دست تطاول بر غارت برك و بار\r\n\r\n","description":"","footnote":"","page_name":" 130 ","page_number":162},
  {"content":"\r\n\r\nتازه نهالان گشوده بودند ، از هجوم سرداران قواى ربيعى شكست يافته ، پايمال جنود بهارى و نسيم آذارى گشته . دامان كوهسار از جوشن شقايق گلگون شد و كنار جويبار از عيبهء لاله پرخون . بزم نوروزى بفرخى و فيروزى در همان مرغزارهاى شوشتر اساس خلد برين و رونق نگارستان چين گرفته ، امراى لشكر و رؤساى كشور در حواشى بساط گردون قماط صفوف خدمت بسته ، حاصل درياوكان از سركار فيض بنيان بجيب و كنار ايشان ريخته شد . بعد از انقضاى عيد سعيد و تمشيت امور جزوى و كلى مراتب عزيمت تنبيه شيخ سليمان و ساير طوايف بنى كعب بر خاطر خطير امضا يافته ، تذرو زرين بر رايت ظفر پيكر بصوب مقصود بال پرواز گشاد . از تموج آن بحر ذاخر و تلاطم آن درياى خونخوار بر سفينهء ثابت و سيار اضطراب افتاد . كوه و هامون در زير سم ستوران كوه نورد و تازيان هامون گرد پنهان و شرار نعل تكاوران بادپا برق خرمن گردون دون شد .\r\nمعسكر نصرةپرور منزل‌بمنزل زلزله‌افكن كوه و كمر گرديد . چون ساحت آن ولايت مشتملست بر شطهاى درياوار و هريك در حقيقت دريائيست خونخوار و عبور اردوى منصور و توپخانهء مباركه و بنه و اثقال سپاه و اغروق دستگاه فلك انتباه او انهار مذكوره بغايت صعب بود ، امر اقدس همدست فرمان قضا گرديده ، مقرر شد كه شناوران نهنگ‌وش و آب‌بازان درياكش خود را بشطهاى ذخار ريخته و گرد از بنياد آب برانگيخته ، بر هرشطى كه عبور اردوى منصور از آن لازم و ضرور بود پلهاى مجره شكوه از نى و چوب و قوايم عظيمه و اوتاد قويه ، مانند مضطرات اين ژرف بحر اخضر مىبستند و اردوى همايون او هرشطى كه نمونهء جيحون بود مىگذشت ، تا آنكه محل موسوم بفلاحيه كه در كنار شط كرن واقعست محل سيل بىزنهار اردوى نصرةمدار گرديد . قراولان بهرام نظير قمر مسير بساحت كرياس گردون اساس رسيده ، بعرض حجاب بارگاه فلك مماس رسانيدند كه شيخ سليمان مذكور از آوازهء كوكبهء منصور و طنطنهء وصول موكب قيامت فتور فلاحيه را خالى كرده ، با جميع طايفه و\r\n\r\n","description":"","footnote":"","page_name":" 131 ","page_number":163},
  {"content":"\r\n\r\nعشيره و اموال و اسباب و عيال و احمال و اثقال بقلعهء حصار كه مجمع البحرين شط كرن و شط العرب واقعست روى آورده ، چون سه روز عساكر فيروز در منزل مزبور متوقف بودند مجددا بعرض قرب يافتگان محفل خلد مشاكل رسيد كه از شدت وحشت و كثرت دهشت كه بر شيخ مذكور استيلا يافته ، نيز عنان برتافته و در برابر لطمات بحر خونخوار و مقابل صدمات درياى بىمقر و كنار اردوى نصرةمدار مجال ، توقف نيافته خود و اعوان و انصار و جهات و اموال را بحمل چند فرد كليط و سفينه كه در تصرف داشت بجزيرهء محررى كشيده و در آنجا متوقف گرديده است . حضرت ظل الله محرك سلسلهء لشكر قيامت اثر گرديده و از فلاحيه حركت و در حفار و كيان نهضت سرادقات اقامت فرمودند . مكان توقف اردوى كيهان پوتا كنار بحر اعظم عمان شش فرسنگ و تا كنار شط العرب يك فرسنگ بود . سفاين بصرى از شط العرب داخل شط كرن و در كنار اردو بازار لنگرافكن و قرار مىكردند . بعد مسافت اردو تا بصره اينقدر بود كه اردو بازار به جهت رفع و رجوع بحمل سفاين هنگام صبحى كه عزم بصره مىنمودند وقت ظهر كه زورق مهر در ژرف سپهر منور به حد زوال نرسيده بود مراجعت باردوى انجم عدت مىكردند . مختصر سخن : چون شيخ سليمان به دريا گريخته ، به جهت قلع مادهء او وجود سفاين بسيار ضرور و در كار بود و به نحوى كه رقم زد كلك حقايق نگار شد عمر پاشا در هنگام استدعاى موكب معلى تعهد نموده بود كه هرقدر سفينه و زورق كه در توابع دورق به جهت تأديب شيخ سليمان و تنبيه عربان ضرور شود مشار اليه در شط العرب مهيا كرده ، رفع احتياج نمايد ، فرمان واجب الاذعان بسرافرازى متسلم بصره كه جزو عمر پاشا بود شرف اصدار يافته ، محصلى مسرع حسب الامر اقدس بجانب او شتافته ، طلب‌گار امضاى تعهدات عمر پاشا و مهم‌سازى سيورسات و سفاين و جهازات شدند . متسلم مزبور قدرى خرما حمل دو فروند جهاز ارسال درگاه فلك اعزاز و زورق مذهب ملمع مشحون بانواع زينت و زيور به جهت سوارى خاص آن حضرت كه بعضى اوقات\r\n\r\n","description":"","footnote":"","page_name":" 132 ","page_number":164},
  {"content":"\r\n\r\nبه جهت تماشاى دريا و شكار ماهى ضرور شود نيز ايفاد و درخصوص مهم‌سازى برنج و غله و ساير آذوقه بعضى معاذير بعرض رسانيده ، اظهار قحط و غلا و عدم غلات نموده ، بر صدق عرض خود ايمان مغلظه مرقوم ساخته ، در باب ارسال و ايفاد سفاين نيز مماطله و مسامحه كرده ، بمعاذير ناموجه متمسك شده بود . سپاه ظفر همراه و ملتزمان درگاه فلك دستگاه و آحاد لشكر نصرةپناه در منزل سيلاخور ببرداشتن آذوقه و ذخيره مأمور گرديدند . همگى خرد و بزرگ و جملگى تاجيك و ترك زياده از مقدار احتياج انواع ضروريات بار كرده ، همراه آورده بودند . از آن هم گذشته قوانين متعددهء مطاعه صادر گشت ، غله و برنج و روغن و گوسفند و ساير مأكولات از الكاى فارس و كوه‌كيلويه و خوزستان حمل‌ونقل ، باردوى كيوان بو و اصل سيورسات‌چيان گرديده ، هر روز در ميان لشكر فيروزى اثر سويت مىشد و هيچ‌گونه احتياجى بسيورسات متسلم بصره نبود . مترددين اردو ، بعضى از افراد سپاه جنگجو كه به جهت سرانجام ما يحتاج ببصره متردد بودند رجوع مىنمودند و مكرر بعرض اقدس مىرسانيدند كه : متسلم بصره از قرب موكب منصور بغايت متوحش و جميع اعيان آنجا بنهايت متزلزل و وحشتى در ميان جمهور اهل آنجا حادث گرديده و اين انديشه بخاطرشان رسيده كه : مبادا خاطر دريا مقاطر تقاضاى ضبط بصره فرموده و كار پريشان دشوار نموده ، امرى واقع شود و قضيه‌اى حادث گردد كه چارهء آن از حيز امكان بيرون باشد . مسامحه در ارسال جهازات نيز محمول بر همان انديشه است ، نهايت آن جماعت اشتباه كرده و اين انديشه از قوهء واهمه بانديشه آورده بودند ، زيرا كه راى ملك‌آرا در آن وقت كه ضبط بصره تقاضا مىنمود احتياجى به سفينه و زورق بصريان نبود . ارقام مطاعه بضابطان بنادر ابوشهر و عباسى و كنگان و ساير بنادر فارس ارسال و مقرر ميشد كه چندان سفينه و سنكار در درياى اعظم بحور بصره كه عبارت از شط العربست آورده ، در جنب اردوى معلى حاضر و مهيا مىكردند كه جميع باغ و كشت و مجموع گل و خشت بصره ممكن الحمل و سهل النقل بوده\r\n\r\n","description":"","footnote":"","page_name":" 133 ","page_number":165},
  {"content":"\r\n\r\nمختصر سخن : بعرض خديو لشكرشكن رسيده بود كه : شيخ سليمان و ساير ابناى عشيرهء بنى كعب بعد از عزيمت هزيمت از حفار و كيان بجزيرهء محررى رفته ، توقف نموده‌اند . حضرت جهانبان گيتىستان از شط كرن عبور نموده و مسافت ما بين شط العرب و كرن را پيموده ، فوجى از جزايرچيان آتش‌فشانرا بسركردگى زكى خان زند بحمل چند فروند كشتى سنگين كه از جزيره آورده ، از شط جزيره داخل شط العرب كرده بودند بر سر محررى فرستادند . سفاين مأمورين مسافت شط العرب را پيموده ، در هنگامى كه زورقهاى انجم و اختران ازين ژرف درياى پهناور گذشته ، نزديك بساحل باختر گرديده بودند ، مأمورين محاذات محررى رسيده ، مشخص شد كه شيخ مزبور و ساير جماعت مذكور از ارادهء ضمير پرنور مطلع و مخبر ، از بيم شمشير خونريز نهنگان بحرستيز خود را بكليطهاى مذكور كشيده ، راه - نورد جانب قبهء درياى اعظم گرديده‌اند . چون بپايمردى سفاين صغار كه ببصل اشتهار دارد دخول دريا و تعاقب آن غوك و شان آب‌پيما ميسر نبود مأمورين مراجعت بحضور فيض گنجور و چگونگى را معروض راى آفتاب نور كردند . چون شيخ سليمان قبل از آنكه حكم بر بصريان نموده ، باعانت آنها سدى مستحكم و بندى محكم بر شط كرن بسته ، انهار بسيار در آن رود بحر كردار بر اراضى و صحارى يمين و يسار جارى و مراتع و مزارع بىشمار و نخلستان بر تخريب سد مزبور شرف صدور يافت . عملهء كلنگ‌دار هجوم آورده ، آن سد سديد را كه نمونهء سد اسكندر بود و بنياد قلعهء حفار را كه همسر سپهر اخضر بود بر سر يكديگر ريخته ، گرد از اساس استوار آنها برانگيخته ، در اثناى آن حال رسولى وارد ، نزد ميرزا محمد عليخان صدر الممالك و از جانب شيخ مومى اليه دست توسل بذيل توسط صدر مشار اليه زده ، او را درخصوص استدعاى عفو جرايم و تقصيرات خويش در خدمت خديو معدلت كيش واسطه نموده و ذريعت فزاعت آميز مبنى بر استدعاى مزبور و اظهار انديشه‌مندى و ناخرسندى از\r\n\r\n","description":"","footnote":"","page_name":" 134 ","page_number":166},
  {"content":"\r\n\r\nبطس شديد قهارى و غضب قيامت لهب حضرت گيتىمدارى نگاشتهء قلم تخضع و رقم زدخامهء تخشع نموده بود كه اگر موكب نصرة كوكب صرف زمام اشهب گردون خرام و عطف عنان ادهم تيزگام فرمايند اين كمترين بندگان درگاه عالميان پناه باج فرمان‌بردارى بر گردن نهاده ، هرساله مبلغى خطير نقد مهم‌سازى وكلاى سركار و ارشد اولاد خود را ملازم آستان ملايك پاسبان ساخته و از آن دولت سر مباهات بر اوج سماوات افراشته ، مادام الحيات باج‌گزار و خدمتكار سركار وسعت‌مدار باشد . از آنجا كه شيخ سليمان و طايفهء بنى سعد از باديه‌نشينان روم و عرب اين مرزوبوم و بر خلاف ساير اعراب باديه مذهب حذيف اثنى عشرى و ملت شريف اقرار ولايت جناب حيدرى داشتند و رعايت ايشان بجهات مذكور همين مقدار ضرور بود ، وحدت هوا و سميت گرما بنوعى اشتداد پذيرفته بود كه پيكر حوت در تابهء فلك برشته ميشد . ماهيان را هرفلسى داغى بود بر تن و در جوى آب روان هريكى اخترى بود فروزان و روشن . فضاى صحرا چون سينهء سوزان عشاق بىنوا تفتيده و جوهر هوا چون آه دل دردناك مظلومان سوزنده بود ، باوجود ضراعت و استكانت شيخ سليمان و حدت هوا و غلبهء گرما زياده توقف را صلاح نديده ، بصدر الممالك مقرر شد كه بشيخ مشار اليه اعلام نمايد كه : مسئول بعز اجابت اقتران يافت و راى ملك‌آرا از تدمير و تضييع او عنان برتافت ، اگر بنهجى كه تعهد كرده ، خود مستدعى گشته پا بجادهء فرمان‌بردارى و گردن بقلادهء خراج‌گزارى نهد فهو المطلوب و الا غازيان دلير و شيران آهوگير در موقف اضرار ايستاده و تيغهاى جلادت را بتضييع او آب داده‌اند .\r\nشيخ مومى اليه از قبول شرايط خدمت‌گزارى منت بجان خود نهاده ، بخاكپاى رهروان طريق اخلاص عرض نمود كه : اگر مروت جبلى و مرحمت ذاتى عنان جواد عزم اقدس را بجانب مراجعت معطوف دارد اين بندهء فرمان‌بردار نيز مراجعت از راه فرار و انصراف از وادى ادبار تواند نمود و باطمينان خاطر متوجه تدارك اسباب سفر و سرانجام\r\n\r\n","description":"","footnote":"","page_name":" 135 ","page_number":167},
  {"content":"\r\n\r\nپيشكش محقر تواند نمود . از مراحم خديوانه بعيد نمىنمايد . پس حسب المسئول او رايات عالم طراز در اهتزاز آمده ، از راه حلف‌آباد مراجعت و عزيمت الكاى كوه‌كيلويه فرمودند و انتظام آنحدود را وجههء خاطر نمودند .\r\n\r\nبيان كيفيت گيرودار دار الامان كرمان و قضاياى آن مملكت سعادت اقتران\r\nچون بطريقى كه قبل ازين مفتاح كلك بدايع سلك قفل از گنجينهء حكايت گشود محمد امين خان گروسى و امير گونه خان افشار طارمى باتفاق يكديگر مأمور تسخير دار الامان كرمان و تنبيه مردمى كه رايت ضلالت برافراشته وارد اعمال و بلوكات كرمان شدند ، هر يك از دو نفر آغاز گردن‌فرازى و ادعاى بلندپروازى نموده ، تمشيت امور جمهور و امر و نهى سپاه منصور را بنفسه خواهشمند ، هيچ‌يك از آن دو سركش پاى به راه فروتنى نمىنهادند و قرار زير دستى را به خود راه نمىدادند . اگر يكى از سركردگان جزوى براى تمشيت امرى رجوع بيكى از آن دو نفر مىكرد آن ديگر با آن بيچاره بنياد عداوت كرده ، دمار از جانش برمىآورد ، چنان كه يكى از رعاياى پاى ملخى بيكى از آن دو بزرگ مىسپرد ، آن پاى ملخ را خاتم سليمان شمرده ، آن بيچاره صدمت متوالى مىخورد .\r\nرفته‌رفته كار ايشان بمجادله كشيد و غبار نقار در ميانه مرتفع گرديده ، محمد امين خان با جماعت گروس و امير گونه خان با افشاران طارم بر روى يك‌ديگر ايستاده ، ابواب جدال گشودند . پس هركدام از آن دو سردار و هريك از سركردگان سپاه ظفر شعار درخصوص اين گيرو دار بخاكپاى اقدس عرضه داشت و بندگان ظل الله لازمهء تحقيق و تفتيش را فرموده ، ارباب اطلاع تقصير را منسوب بامير گونه خان نمودند . رقم قضاشيم درخصوص احضار او از مصدر جلال صادر و مقرر شد و جميع اثاثه و دستگاه و جمهور سپاه فيروزمندى اشباه را بمحمد امين خان سپرده ، خود عزيمت عتبه‌بوسى نمايد . امير گونه خان بنهج فرموده ، عمل نموده ، چون از مؤاخذهء راى ملك‌آرا\r\n\r\n","description":"","footnote":"","page_name":" 136 ","page_number":168},
  {"content":"\r\n\r\nانديشه‌مند و از انديشهء بازخواست ناخرسند بود ، در حين مراجعت از سر حرمان و حسرت‌مندى خاطر پريشان خود را بشيراز رسانيده ، دست توسل و سرپنجهء تشبث بدامن لطف و كرم حضرت اعتضاد الدوله و ركن ركين نصر و شوكت محمد صادق خان زده ، جناب خان والاشان مشار اليه را در شيراز در سايهء مرحمت و ظل عاطفت نگاه داشته ، عريضه‌اى مبنى بر خواهش عفو تقصيرات امير گونه خان مشار اليه قلمى و ايفاد اردوى مقدس و ارسال حضور اقدس و به نظر عاكفان دربار جلال و ناظمان بساط عز و اقبال رسيده ، بر وفق خواهش برادر و الا گهر جرايم او را بعفو مقرون و رقم مرحمت شيم درخصوص اطمينان خاطر مومى اليه نگاشته .\r\n\r\nبيان توجه موكب نصرة طراز بجانب دار العلم شيراز و ورود به آن خطهء بهجت‌پرور غم‌پرداز بلطف داور كارساز\r\nچون بطريقى كه كلك بدايع‌نگار چهره‌آراى شاهدان زيبا عذار حكايت گرديد راى جهان‌آرا از انتظام مهام عربستان فراغت حاصل نمود سير و شكار نزهت سراى فارس بر خاطر خيريت اساس رسوخ نموده ، رايات نصرة قرين بجانب آن ساحت دلنشين كه در حقيقت رشك نگارستان چين و غيرت خلد برينست شقه‌گشا گرديد . چون ضبط و ربط الكاى كوه‌كيلويه نيز منظور نظر معدلت‌پرور بود ، نخستين عنان يكران عزيمت را بدان صوب معطوف و محل زيدون را كه از آن جانب آغاز بلاد كوه‌كيلويه است مضرب خيام احتشام و مقر ساردقات فلك احترام فرمودند . چون مدتى كه جماعت لراوى كه فرقه‌اى از الواركوه نورد و طايفه‌اى احشام باديه گرد الكاىكوه كيلويه و دشتستان مىباشند ، فرقه‌اى جماعت مزبور كه در كوهستان كوه‌كيلويه مسكن داشتند سر از گريبان خودسرى و خودرائى برآورده و آغاز گردن‌كشى كرده ، ببعضى از جبال و تلال صعب المسالك مستظهر گرديده ، دست تطاول بر نهب اموال مترددين گشوده بودند و قلع مواد فساد ايشان به علت مشاغل اعظم از آن ( زمان ) در حيز تأخير مانده ، تا بآنوقت كه حكم قضانمون بتنبيه\r\n\r\n","description":"","footnote":"","page_name":" 137 ","page_number":169},
  {"content":"\r\n\r\nآنها جارى نشده بود . چون عرصهء الكاى مزبور مقر كوكبهء منصور شد تنبيه آن طايفه پيشنهاد همت و الا گرديده ، فوجى از هزبران جنگ‌آور و گروهى از شرزه‌شيران نر را مأمور تنبيه و تأديب ايشان و فرمان واجب الاذعان صادر شد كه از چهار جانب بكوهى كه حصار خوددارى آنها بود بيورش صعود نموده ، آنچه سزاوار اهل عصيان و پاداش چنان متمردانست به عمل آورند . غازيان مظفر بر حسب مقرر راه مقصود را پيموده ، اطراف اربعهء آن كوه فلك شكوه و گرداگرد آن گروه انبوه را احاطهء تامه كرده ، جبل مذكور را دايرهء اجتماع و لشكر منصور را نقطهء وسيط گشت . باوجود نهايت صعوبت و كمال سختى طرق و شوارع ، باستظهار اقبال بىزوال داور دريا نوال قوى خاطر از چهار طرف آهنگ صعود كردند . جماعت مزبوره كه در فن قدراندازى هريك آفت دهر و در شيوهء آتش‌بازى هركدام شهرهء شهر بودند با فتيلهاى سوزان سر راه بر سپاه نصرة نشان گرفتند . از طرفين سفير تيزگام گلوله و از جانبين پيك سبك‌خرام تير از جانب قهرمان اجل گزارندهء پيغام گرديده ، تفنگچيان آتشبار و جزايرچيان برق‌انداز در اندك زمانى كار را بر آن جماعت دشوار و روز روشن را بر آن فرقه تيره‌وتار نموده ، از اطراف بسنگر ايشان ريختند و با قبح وجهى بر آن طايفه درآويخته ، گرد از بنيادشان برانگيختند . پس از قتل رجال و نهب اموال سزاى اعمال عايد روزگار ايشان شد . چون چهرهء شاهد اين گونه فتح در آستان اقبال جلوه نمود ، مأمورين مراجعت كرده ، در منزل خيرآباد من اعمال بهبهان شرف‌اندوز زيارت آستان سپهر بنيان گرديدند . جمعى كثير از رجال آن گروه را كه بطريق اسير همراه آورده بودند به حكم قدر نمون بقتل آورده ، كله منارى از رؤس ايشان ترتيب دادند ، كه موجب عبرت و باعث اعتبار ارباب شرارت گردد . بر راى دوربين اهل دانش مستور نماند كه آن حضرت در شيوهء مروت يگانهء عصر و در شيمهء فتوت فريد دهر بود . جرايم بسيارى از گناهكاران را كه به غير از قتل سزاوار هيچ‌كارى نبودند به حكم مروت بكرات گذرانيده بودند .\r\nليكن بعضى اوقات وقوع اين گونه سياسات از لوازم امور جهاندارى\r\n\r\n","description":"","footnote":"","page_name":" 138 ","page_number":170},
  {"content":"\r\n\r\nو موجب رضاى حضرت باريست . بر ذمهء همت هرصاحب دولتى لازمست كه بتيشهء معدلت بنياد هستى مفسدان غدار را از بيخ و بن بركنده ، نخل حياتشان را از پا درآورده ، كه موجب اطمينان زيردستان گرديده ، جميع اهل مملكت كه ودايع حضرت احديت‌اند در مهاد امن و سلامت غنوده ، از تطرق ارباب تطاول مرفه و آسوده باشند . القصه : بعد از آنكه راى كشورگشاى از قمع اهل عصيان فراغت يافته ، نظم و نسق الكاى مزبور كوه‌كيلويه بر وفق مرام دولت‌خواهان صورت انجام گرفت ، بسيارى از ايلات آن نواحى را در سلك ملتزمان ركاب فلك‌فرساى انتظام داده ، خانوارى ايشان را مأمور به حركت صوب فارس و اسباب معيشت و مكان ييلاق و قشلاق و املاك تيول به جهت آنها معين و مقرر و ساير امور جمهور اهل كوه‌كيلويه را انتظام و استحكام لازمه داده ، رايات ظفر طراز بعزيمت دار العلم شيراز در اهتزاز آمده ، على الصباح دويم شهر صفر المظفر كه خسرو خاور و سر خيل لشكر انجم و اختر يعنى خورشيد انور از سفر الكاى باختر مراجعت نموده ، در دار الملك خاور بر تخت زرين رخت افق نشست ، موكب جهان‌گشا عرصه طراز دار العلم شيراز و آفتاب عالمتاب ذات مرحمت صفات ببيت الشرف آن ملك دلپذير تحويل يافت . جميع وضيع و شريف ، نزديك و دور و قاطبهء اعزه و اعيان بلدهء مذكوره بسعادت حضور فيض گنجور رسيده ، از زيارت آستان ملايك پاسبان در ميان امثال و اقران مباهى و از ادراك آن دولت عظمى فرمانده ماه تا ماهى شدند . جناب ظهير الدوله محمد صادق خان بلوازم ضيافت و ميهماندارى و شرايط تدارك ميزبانى پرداخته و يك نعيم جنت و يك جهان نعمت در محفل سوروسرور مهيا ساختند و اساسى چيدند و خوانى گستردند كه ياد از فردوس جاودانى و نشان از دستگاه سليمانى ميداد . ولد شيخ سليمان بنى كعب برقمى كه متعهد گرديده بود بشرف خاك‌بوسى عتبهء عاليه رسيد . پيشكشى كه در خورد حوصله و قدر وسع او بود با سه هزار تومان وجه نقد خراج همه ساله از پيشگاه حضور گردانيده و عريضهء استكانت‌انگيز و ذريعهء ضراعت‌آميز مشعر بر مراسم\r\n\r\n","description":"","footnote":"","page_name":" 139 ","page_number":171},
  {"content":"\r\n\r\nعبوديت و بندگى و مبنى بر لوازم عجز و سرافكندگى معروض محرومان حضور شد .\r\n\r\nبيان تسخير و تصرف كرمان و بعضى احوال محمد امين خان سردار دار الامان كرمان و وقايع آن زمان\r\nمفصل اين مقال آنكه : بنحويكه مسطور مىشود محمد امين خان گروسى بعد از عزل امير گونه خان بانفراد در امر سردارى استقلال يافته و يك چند هم در نواحى و اعمال كرمان بهر طرفى شتافت و مردم بلوكات را مزيد توجهات خاطر خطير اقدس مستظهر نموده ، رفته رفته بخارج شهر كرمان رسيده ، چند روزى متوقف گرديد . بالاخره براهنمائى جمال شال‌باف و دلالت بعضى كدخدايان كه در جزو با خان مشار اليه درب آشنائى گشوده و فتح الباب شهر را قرارداد نموده بودند خود را بدرون شهر افكند و دار الامان كرمان به تصرف و تسخير خان مشار اليه درآمد و تقى درانى با ساير جماعت كوهستانى و بعضى دوستان او راه هزيمت در پيش گرفته و خود را بقريهء دران و ساير كوهستان كه موطن اصلى ايشان و مشتمل بر طرق صعب و شوارع مضيقه بود رسانيدند . محمد امين خان من حيث الاستقلال بر مسند حكومت نشسته و سررشتهء احتياط و سلسلهء حزم را گسسته ، مقدم خدا مراد خان را فراموش كرد و تقى مزبور را از كمال غرور نابودى انگاشت و مملكت كرمان و جميع لواحق را بكام خويش مىپنداشت . ليكن در مدت حكومت طريق سلوك را بنوعى مسلوك نداشته بود كه رعايا و برايا و سركردگان سپاه نصرةپناه كه از ركاب ظفر انتساب ابواب جمع او بودند از طريقهء سلوك و نهج رفتارش رضامند و از حسن رفتار و گفتار و كردارش خشنود و خرسند و چون يك چند مسند حكومت از وجود خان مزبور زيب و زينت پذيرفت ، در هنگام شامى كه خورشيد انور از كوهسار چرخ اخضر روى بشيب و آهنگ نشيب نمود و بعزم تسخير شهرستان خاور پيشروى آغاز كرد ، تقى درانى از مسكن خود بعزم شبيخون قلعهء كرمان روى به پائين كوه آورده و شروع بطى مسافت كرده ،\r\n\r\n","description":"","footnote":"","page_name":" 140 ","page_number":172},
  {"content":"\r\n\r\nسحرگاهان كه مهر رخشان به جهت عروج بروج قلعهء گردون پاى بر پلهء سلم افق شرقى نهاده ، تقى مذكور و جمعى اعوان او بخارج دار الامان رسيده و سلم چند را كه ترتيب داده بودند بر دو سه برج كه محافظت آنها در عهدهء تفنگچيان لالوئى و يزدى بود گذاشته ، رايت عروج برافراختند و خود را بدرون شهر انداختند . برخى مردم شهر را با خود متفق ساخته ، برسم سابق در بام‌هاى مرتفع بنياد گلوله - اندازى و آغاز آتشبازى نمودند . على الصباح محمد امين خان و ساير سركردگان از خواب نوشين بيدار و از شراب دوشين هشيار گشته و بر اسبان تيزپرواز نشسته و هريك از عشرت‌سراى دوشينه بيرون شتافتند و حشرات كوهستان اراذل و الواط كرمان دست غارت بر خانهاى سپاه و اسباب و اموال آنها دراز كرده و لوازم يغماگرى آغاز كردند . چون هريك از سركردگان و تابعين كل و جز و لشكر در كرمان صاحب كوچ و بنه گرديده بودند ، غوغاى زنان و نسوان و فكر محافظت و بيرون بردن ايشان را از مراسم دافعه و محاربه و تدارك آن واقعه بازداشته و هريك بهر دو دست سر خويش و بهر دو پاى راه دروازه پيش گرفتند و محمد امين خان نيز بسنت سركردگان و لشكريان عمل نموده و روبراه هزيمت آورده و چند روز در شهر بابك توقف نموده و چون دست از كار و كار از دست رفته بود روانهء دار العباد يزد و مراتب را عرضه داشت واقفان حضور فيض گنجور و با خجلت و شرمندگى چندى در وادى سرگردانى و بيداى بىسرو سامانى گرديده ، ارقام مطاعه بسرافرازى او صدور و او را بدربار فلك‌مدار احضار و روانهء دار الملك شيراز و بشرف خاكبوس عتبهء گردون طراز سرافرازى حاصل نمود و حضرت ظل الله كه جهان مروت و عالم فتوت بودند نظر بقدم خدمت چشم از جرمش پوشيده و بايذاى او نكوشيدند . محمد تقى خان بافقى حاكم يزد بموجب عرايض متواتر متقبل استيصال تقى خان درانى و متعهد استيمان غوغاطلبان كرمانى گرديده و تعهدات كلى بعرض رسانيد . اگرچه خاطر فيض مظاهر آئينه حقايق و مرآت عكس‌پذير صور احكام قضا بود ، يقين داشتند كه محمد تقى خان بافقى يزدى را هم آورد جز عورتى نيست ، فكيف\r\n\r\n","description":"","footnote":"","page_name":" 141 ","page_number":173},
  {"content":"\r\n\r\nبا تقى درانى كه مشهور بود برابرى تواند نمود ؟ و ليكن به جهت اسكات او فرامين قضا تمكين شرف اصدار يافت كه از اردستان و نائين و قهپايه و غيره تفنگچى بايلجار جمعى و بعضى لشكريان محمد امين خان كه در يزد و آن حدود بودند نيز اتفاق نموده ، جناب محمد تقى خان بطريق استدعاى خود برسم سركردگى آنها قيام و تعهدات خويش را انجام نمايد ، باتفاق ايلجارى مأمور خان مزبور رايت‌افراز عرصهء نخوت و غرور گرديدند و باد درناى لاف و گزاف دميده و از دار العباد يزد حركت و در طريق جلادت طى مسافت نمودند و تقى درانى از كيفيت سپه‌دارى جناب خان مطلع گرديده و ايشان را قابل هم‌آوردى خود نديده ، يكى از ملازمان خود كه محمد نام داشت مشهور بمحمد برات باستقبال خان رفيع الدرجات فرستاده و محمد تقى خان از تحريك محمد برات كه سيصد چهارصد نفر تفنگچى و پياده همراه داشت مطلع و در شبى كه چهار فرسنگ بين العسركين مسافت بود سپاه خود را در غايت تعجيل مأمور بسوارى و حركت نمود . لشكريان را گمان آنكه جناب خان عزم شبيخون كرده و قصد تدمير و تنبيه محمد - برات را به اين تعجيل بخاطر آورده ، همگى لشكر پياده و سوار مهياى كار و متحرك كارزار و در دنبال موكب خان براهى كه او خود مىرفت سالك شدند و چون صبح روشن و مقصد خان معين شد و هفت هشت فرسنگ راه بجانب مراجعت پيموده ، عنان جلادت بصوب يزد گشوده بودند . چون دار العباد يزد مقر موكب منصور خان پيل توان شيرزور شد ، محفلى آراسته و خطباى يزد بفاتحه‌خوانى سلامتى وجود مسعود خان برخاسته ، تهنيت فتح گفتند و جناب خان نيز به زبان گوهرفشان اظهار مراسم و حمد و ثناى قادر متعال نموده ، بكرات مىفرمودند كه : فتح همين نيست كه در ميدان بدشمن ظفر يابند و در مضمار كين عنان از داورى برنتابند ، بلكه فتح عظيم آنست كه سالار لشكر را بسلامت و عافيت از سفر بازدارد و خون از دماغ يك تن بيرون آمدن نگذارد و به حمد الله الملك الاكبر كه اين قسم نصرة ما را ميسر و نيكو فتح و ظفر بر ما مقرر گشت و امور ما درين معامله بخوشترين وجهى گذشت و چون اين\r\n\r\n","description":"","footnote":"","page_name":" 142 ","page_number":174},
  {"content":"\r\n\r\nخبر بحضور معدلت‌پرور رسيد موجب اهتزاز خاطر خطير و مورث تفريح ضمير منير شد و تبسم بسيار باوضاع خان رفيع مقدار فرموده ، بخندهاى سرور لب گشودند . پس على خان شاهسون را كه از چاكران ديرينه و بندگان پيشينهء دولت ابد مدت و اعاظم ارباب جرأت و جلادت بود بكين خواهى مأمور بكرمان و فوجى از بهادران بهرام كمين را با دليران رزم آئين ابواب جمع او مجددا با تدارك توپخانه و زنبورك‌خانه و نقاره‌خانه و غيره و اثاثهء شوكت روانه نمودند . على خان نيز مدتى در بلوكات و نواحى كرمان رايت نظم و نسق برافراخته و زمستان در گرمسيرات كرمان سپرى ساخته و در هنگام بهار در نهايت شوكت و اقتدار تا خارج شهر تاخته ، بمحاصره پرداخته و هرروزه تقى درانى پشت ديوار قلعه و على خان در بيرون صفوف مجادله آراسته ، بستيز و آويز برخاسته ، نواير جدال را اشتعال مىدادند . چون على خان مزبور جوانى بود در غايت مردانگى و مردى در نهايت فرزانگى ، از كمال پردلى پيوسته كالاى جان در بازار ضميرش بىمقدار و متاع روان در دكان همتش خالى از عرضهء تعداد و شمار ، همواره كميت دليرى را بميدان مبارزت تاخته و شمشير كين و تيغ روئين آخته ، سر موئى انديشه و بيم در خاطرش خطور نمىكرد . روزى برسم عادت ، در هنگامى كه نواير حرب شعله‌ور و شعلهء كين خرمن‌سوز چرخ اخضر و بانگ جانسوز گلوله پيوسته در گذر بود ، اشقر دليرى را تا بپاى حصار قلعه راندند و ساعتى دير در آنجا فرو ماندند و چشم خريدارى بر بروج قلعه گشاده و در كمال بىپروائى ايستاده بود . از آن غافل كه جمعى از تفنگچيان در خارج خندق در مغاكى كمين كرده و آن شير بيشهء دليرى را در نظر آورده بودند و در ساعت كمين كردگان از زير و تفنگچيان فراز بروج از بالا آغاز شليك ، از نيرنگ‌سازى چرخ پير گلوله بر سينه آن جوان دلير آمده ، در دم وقتش در رسيد و از اسب فروغلتيد . لشكر منصور از مشاهدهء آن واقعهء با فتور سراسيمه گرديده ، دست از اجراى آلات طعن و ضرب و پاى از مضمار جنگ و ميدان حرب بازپس كشيدند و هريك مراجعت پيش گرفته و در خطهء دلنواز شيراز بحضور سعادت\r\n\r\n","description":"","footnote":"","page_name":" 143 ","page_number":175},
  {"content":"\r\n\r\nطراز رسيدند . تعيين يافتن غازيان شير شكار فيروزى نشان و خونخواهى على خان و افناء و اعدام تقى درانى بعنايت الله تعالى در موعد خود نگاشته مىشود .\r\n\r\nذكر واقعات سنوات مباركات هزار و صد و هفتاد و هشت و نه هجرى\r\nقهرمان اقليم چهارم و داراى مسندآراى اين بلند طارم بتقديرات حق عز و جل و علا در تخت‌گاه حمل قرار گرفته ، بمعمارى قواى ناميه در دار العلم گلشن از گلبن سورى و نسترن عمارات رفيع اساس بنياد انداخت و بفرمانفرمائى فروردين قضا در ساحت چمن از دست هزاردستان در عرصهء گلستان اساس محكم بنيان آشيان طرح افكند و كارگزار باد بهار بامر خديو آذارى بناهاى ديرينهء دى را از بيخ و بن بركند . سردار باد با وقار نسيم اعتدال به حكم خاقان ربيع بجنود مسعود رياحين و افواج قرين الابتهاج گلهاى رنگين مأمور تسخير خطهء بوستان و گرمسيرات گلستان كه چندى به تصرف طاغيان بهمن و دى درآمده بود گرديد و سرهنگ هواى نوبهار با سپاه كينه - خواه رياحين و ازهار بفرمانفر تازهء فروردين روانهء دار الامان باغ و خان لاابالى از خود خالى بهمن را كه خونى نوباوگان گلشن بود پالهنگ‌خوارى بر گردن ، بحضور قهرمان گيتىستان اردى بهشت كشيده ، بسزاى خود رسيده و ديگرباره بازار گلزار از كالاى بارواى گلها رنگين شد و دامان كوهسار از جوشن لاله و شقايق غيرت جيب و دامان گلچين گشت و ( محفل ) جلالت و مجلس مناعت و دولت در دار العلم شيراز طراز محفل هفت آسمان گرديده ، چندان زر و گوهر زيب جيب و كنار اعيان لشكر و اركان كشور گرديد كه در كيسهء بحر و كان پشيزى باقى نماند . چون وقايع اين دو سال داخل يك‌ديگر و بعضى اسفار و حروب ازين سال بسال ديگر كشيده و در تلو هم واقع گرديده ، كلك فسانه‌پرداز آنها را از يك‌ديگر ممتاز نكرده و بيكجا بتحرير آورده و از جمله تسخير و تصرف قلعهء لار و گرمسيرات آن حدود و استيصال و انقياد نصير خان لاريست .\r\n\r\n","description":"","footnote":"","page_name":" 144 ","page_number":176},
  {"content":"\r\n\r\nمفصل اين مجمل آنكه : مدتى بود كه نصير خان لارى در خطهء لار رايت اقتدار برافراخته و مردم گرمسير را با خود متفق ساخته ، به تعمير احوال خويش پرداخته بود . از قرارى كه سابق مرقوم قلم وقايع رقم شده و در حالتى كه محمد حسن خان قاجار بدار العلم شيراز نهضت نموده ، ابواب قتل و قتال گشوده بود ، نصير خان مشار اليه ازين دولت جاويد نااميد و به علت خيانت هرروزه بيم و هراسش بر مزيد بود . بورود محمد حسن خان مستظهر گشته ، با تفنگچيان لارى و گرمسيرى باعانت محمد حسن خان آمده ، باقدام خدمت‌گزارى آن سركار مىپرداخت . در شبى كه شيرازهء جمعيت محمد حسن خان در خارج شيراز از هم گسيخت ، اوراق معسكرش از يك‌ديگر ريخت ، نصير خان نيز سر خود را گرفته ، پاى سرعت بجانب لار گشاد و اين دفعه از بيم آن جسارت اصرار در مراتب خوددارى بيشتر از پيشتر گرديده و از مرحله‌نوردى فيافى مخالفت قدم بازپس نمىكشيد .\r\nليكن در باب تحرير عرايض و ارسال رسل و ايفاد پيشكش تقصيرى نمىنمود و درين مدت كه موكب انجم عدت در سفر خيريت اثر و جناب استظهار الدوله بيگلربيگى و متوجه نظم و نسق و حفظ قلعهء شيراز كه متوقف گروه مختلف از دوست و دشمن و مجمع جمع متباين از مرد و زن و اشرار ولايت و مسكن فرق مختلف الصفات بوده كه دقيقه‌اى قطع النظر از رتق و فتق و قبض و بسط آنجا ميسر نميشد و ممكن نبود كه جناب ركن الدوله بيگلر بيگى امور شيراز را معوق و قلعه‌اى چنان را خالى گذارده و به جهت تنبيه نصير خان مزبور فرصت يافته ، انجام كار به طول انجاميد . چون ساحت شيراز مطار عقابان بلندپرواز رايات گردون طراز خديو گردن‌فراز شد ، نصير خان مزبور احدى را روانهء حضور فيض دستور و بتوسط عرايض مشروحه بعرض شرف‌اندوزان مجاوران آستان سدره‌نشان رسانيد كه : چنانچه حضرت كسرى معدلت او را از ملازمت حضور كه به علت ارتكاب بعضى حركات ناهنجار و انديشه از غضب قهار قبول شرفيابى ملازمت را در قوهء قدرت و مقدار حوصلهء خود نمىبيند معاف دارند و به اين تكليف\r\n\r\n","description":"","footnote":"","page_name":" 145 ","page_number":177},
  {"content":"\r\n\r\nخاطر او را در زير بار صعوبت نگذارند ، برادر خويش را با آن‌قدر تفنگچى كه سرانجام از توابع لار ممكن باشد بدربار معدلت‌مدار فرستاده و از جملهء ملازمان و ملتزمان ركاب نصرة انتساب سازد و بندگان ظل الله گيتىپناه كه پيوسته با بندگان و چاكران بطريق خاطرخواه ايشان مدارا فرموده و شيوهء مرضيهء مواسا را از دست نميدادند مسئول را بعز اجابت مقرون فرمودند . فرستادهء او را با خلعت و رقم انجاح مطلب رخصت انصراف داده‌اند و ديگرباره فرستادهء مشار اليه بشرف حضور اقدس رسيده ، همان مدعا را اعاده كرده بود . بر راى عقده‌گشا كه صورت نماى واقعات مستقبل بود مشخص شد كه غرض از تكرار و تعويق در اتمام كار مسامحه و مداهنه است ، كه بلكه چندى هم به اين طريق احوال خود را ثابت و خويشتن‌دارى تواند نمود . دفعهء ثانى كه فرستادگان او مأمور بمراجعت شدند بموجب فرامين قضا آئين بمشار اليه امر شد كه : اگر در قول خود صادق و اقوال و افعال موافقست بطريقى كه خود خواهش كرده و بعرض رسانيده است مأمور و الا منتظر ظهور احكام تقديرات الهى باشند و در آن هنگام بعرض چاكران دربار و الا مقام رسيد كه : بعضى از ايلات فارس را كه هرساله به خود لار قشلاق مىنمودند دست بنهب اموال گشاده و بغارت داده است . غرض اين مقدمه موجب تحريك غضب قهارى او پيدا بود متقبل تنبيه نصير خان گرديده و حضرت ظل الله نيز تداركى لايق كه شايستهء آن جناب و دو گروهى از اسرا و خوانين و دليران كيوان خشم بهرام كين از معسكر نصرة قرين مأمور بملازمت آن جناب ، در ساعتى كه اخترشناسان دقيقه‌ياب از دقايق اسطرلاب تعيين و مشخص نمودند موكب ظهير الدوله زلزله‌افكن كوه و صحرا و اضطراب بخش بسيط غبرا گرديد و كرناچيان اسرافيل‌پيشه بآوازهاى زيرين دميدند . خارج شهر شيراز مضرب خيام فلك‌انباز گشته ، بعد از جمعيت لشكر و تدارك اسباب سفر سلسله‌جنبان و همه شيران صيدانداز و شكارافكن بسوى خطهء لار عنان دولت گشاده ، بعد از ورود بخطهء\r\n\r\n","description":"","footnote":"","page_name":" 146 ","page_number":178},
  {"content":"\r\n\r\nمزبور دليران منصور شروع بجنگ و از نواير توپ و تفنگ كار به نصير خان تنگ گرديد . شهر لار به تصرف اولياى دولت ابدمدار درآمد و از يك جانب شهر در دامان كوه قلعه‌اى بود همدوش بر قلعهء افلاك ، بروجش برتر از قبهء سماك . نصير خان در قلعهء مزبور متحصن و برفراز كوه قلعهء ديگر داشت مشهور بقدمگاه فرازش رفيع‌تر از اوج ماه و در پائين آن دو قلعه دره‌اى بود مشتمل بر نشيب و فراز . نصير خان مزبور سدى در آن بسته و سد مذكور را مسقف نموده و قلعهء مزبور را با قلعهء قدمگاه متصل ساخته ، فىمابين به سهولت و رفاهيت تردد نمايند و در باب محافظت قلعهء قدمگاه نهايت مبالغه كرده و جمعى از ابطال تفنگچيان خود را كه محل اعتماد ، بلكه موجب اعتضاد او بودند ، بجانب قلعهء قدمگاه فرستادند ، تكيه بر اعانت آنها نهادند و چون حضرت استظهار الدوله و دليران شير كمين و دلاوران پلنگ‌كين بر آن جوانب و اطراف قلعه محيط فرموده و از احاطه و محاصرهء آنها كار بر اهل حصار تنگ و پاى ادهم صولتشان از سلك تنگ‌دستى لنگ شده و نزديك شده بود كه بدرگشائى مقاليد تيغهاى خارا شكاف به جهت جانبازان معسكر قيامت اثر فتح الباب ميسر شود ، در آن حال يكى از رجال قلعه بطريق فرار شرف‌اندوز پاىبوس جناب استظهار الدوله گرديد و بعرض رسانيد كه : چنانچه جمعى را به تسخير قلعهء قدمگاه مأمور فرمايند او از راهى غير معهود ايشان را هادى محل معهود و مقصود گردد و حضرت معين الدوله گروهى از نهنگان درياى نبرد و پلنگان كوه‌نورد را كه اكثر غلامان آن سركار بودند مأمور بعروج كوه قدمگاه و فوجى از اسرافيل‌پيشگان ناى رزمى نواز را همراه نموده ، امر فرمودند كه هنگام افروختگى چراغ نصرة بر فراز كوه و بروج قلعه آتشى برافروخته ، كه اشتعال آتش و ارتفاع شعلهء سركش دلالت بر حصول مقصود نمايد و از مشاهدهء روشنى ايستادگان حضور فيض گنجور را اطلاع بر فتح قلعه حاصل آيد . مختصر سخن : در نيم شبى كه افواج ثوابت سيار بر مدارات\r\n\r\n","description":"","footnote":"","page_name":" 147 ","page_number":179},
  {"content":"\r\n\r\nچرخ دوار برآمده ، بر بروج اين نيلى حصار عروج كردند ، مأمورين روى جلادت برفراز كوه ، بروج قلعه آتش ، همگى پشت بر كوه كران سنگ اقبال بىزوال خديو كشور جلال ستند و پست و بلند آن كوه فلك‌مثال را درنورديدن آغاز كردند و خود را برفراز كوه و نشيب قلعهء قدمگاه رسانيدند و پلنگان قلعهء مصاف چون طاير تيزپرواز انديشه شروع بعروج و مانند دعاى مستجاب بر اوج سپهر عروج برآمدند و بيك دفعه شروع بانداختن تفنگ و نواختن ناى رعد آهنگ نموده ، برسم مقرر آتشى بلند برافروختند و نصير خان در آن نيم‌شب چشم از خواب گران گشوده و آواز و فغان روئين‌دراى از جانب قدمگاه بگوشش رسيد . پس از جاى خواب سوى بيرون شتاب نموده و در زمان برادر خويش را با فوجى تفنگچى باعانت حارسان قلعهء قدمگاه فرستاد و برادر نصير خان پيادگان بجانب قلعه رخ آورده و اسب جلادت را تا نزديك قدمگاه پويه‌ور كرده و چون بروج را در تصرف دليران فيل‌پيكر و دلاوران شيرمنظر ديد ، از علامت بىاتفاقى فرزين‌بخت و مشاهدهء آن‌گونه كار دشوار و سخت برجاى خويش مات و متحير فروماندند . بهر صورت مراجعت كرده و برادر را از وقوع آن واقعهء سخت خبر داد . نصير خان از استماع آن خبر وحشت اثر كعبتين حواسش در ششدر اضطراب هراس افتاد و چون قلعهء قدمگاه بقلعه‌اى كه در جنب شهر موقف او بود اشراف كلى داشت بر انجام و اختتام دولت خود ملتفت شد و به حركت مذبوحى امور قلعه را استحكام داده و چشم به راه ظهور مستورات پردهء غيب گشاد و حضرت استظهار الدوله شيران بيشهء هيجا و دليران قلعه‌گشا را امر باستحكام داده و حشم را محاصره و اهتمام در محافظت طرق اطراف و اكناف فرموده و چون اصل شهر بنحو مسطور مفتوح مبارزان شيرزور و مقر عسكر منصور شده بود ، توپ‌هاى قلعه‌كوب و خمپارها و تفنگهاى دوزخ شرر از جانب شهر و سمت قدمگاه بر قلعه بسته ، از رعد آواز توپ و صدمهء ژالهء گلوله زلزله در بنيان قلعه و غلغله در ميان قلعگيان افتاد . بنياد هستى بسيارى\r\n\r\n","description":"","footnote":"","page_name":" 148 ","page_number":180},
  {"content":"\r\n\r\nاز اهل قلعه و دواب و عمارات رفيعه از بيخ و بن بركنده شد و از عدم ذخيره و فقدان آذوقه كار به جائى كشيد كه تلخ‌كامان حنظل جوع از شربت خوشگوار مرگ مذاق اميد را شيرين و التهاب آتش بىنوائى را بجرعه‌بخشى ساقى اجل تسكين مىداده هرروز جمعى كثير از تفنگچيان و ساير اهل قلعه و بسيارى دواب از پاى افتاده ، روى بوادى عدم مىنهادند . الغرض نصير خان در باب قلعه‌دارى يك چند هم حركت مذبوحى مىكرد و برشحهء تدبير آبى به روى كار مىآورد ، تا آنكه از اعيان معاونين خود ، بلكه از قاطبهء اقربا و همگى اصدقا آثار برگشتگى بخت و علامات سرگشتگى مشاهده مىنمود و كار بجان و كارد به استخوان رسيد و بجز از طلب امان چاره نديد و برادر خود را روانهء خدمت جناب سراسر سعادت استظهار الدوله و طلب‌نگار امان شده و استدعا نمود كه : در صورتى كه راه خدمتگاران را بپاى اميدوارى پيمايد جواد آرايش در ميدان بندگى بجولان درآيد جان و مال و عرض او از تعرض مصون و محفوظ بوده ، دست جفا از دامان آنها كوتاه باشد . جناب بيگلر بيگى از راه مرحمت كه جبلى اين دودمان رفيع الشانست آن صيد بدام افتاده را امان داده ، جان و مال و ناموس او را از تعرض دست تسلط معاف و پيمان را بايمان مؤكد فرمودند . نصير خان باطمينان حبل المتين مروت حضرت ظل اللهى و خاطر جمعى پيمان و ايمان مؤكد جناب استظهار الدوله استظهار يافته ، از قلعه بيرون شتافت و مورد نهايت الطاف و اشفاق گرديد و بنحو خاطرخواه هيچ‌گونه دست تعرض بدامن جمعيتش نرسيد و از آن گذشته انواع احسان و اكرام دربارهء او به عمل آمده ، كه زياده بر قدر و مقدار طمع و توقع او بود و نصير خان را مخدره‌اى در تتق عصمت مىبود و در سلك پردگيان حريم جلال جناب ظهير الدوله منسلك گرديد و شرف مصاهرت علاوهء سعادات ديگر گرديد و بعد از تمشيت امور ولايت و انتظام مهام رعيت حكم اقدس اعلى را كه درخصوص تخريب قلاع نصير خان صادر شده بود متابعت و مشار اليه را با كوچ و بنه و اولاد و اتباع كوچانيده\r\n\r\n","description":"","footnote":"","page_name":" 149 ","page_number":181},
  {"content":"\r\n\r\nو از خطهء لار غم‌پرداز وارد شيراز و به زيارت آستان آسمان طراز مشرف گرديد و حكومت لار بمسيح خان بنى عم او ، كه هميشه از جملهء مقلدان قلادهء فرمان‌بردارى بود ، مفوض و مرجوع شد و نصير خان مزبور بعد از مدتى مستدعى تفويض حكومت لار گشته ، هرچند اكثر مردم معهذا بمصداق « حب الشيئى يعمى و يصم » خواهشمند اين مطلب شده و از آنجا كه ارباب نياز هرگز از مرحمت عاجزنواز حضرت ظل اللهى محروم نتواند بود استدعاى او قرين اجابت گشته ، بورود نواحى لار يكى از كدخدايان آن ولايت در وقت فرصت خنجرى در كار آن بيچاره كرده و به زخم خنجر مذكور درگذشت .\r\n\r\nبيان تتمهء احوال كرمان و بقيهء امور تقى خان درانى و ساير معاملات آن زمان بتقدير ملك جاودان\r\nمقاليد گنجينهء معانى و مفتاح كنوز سخنهاى نهانى يعنى قلم بدايع رقم قفل از درج حكايت مىگشايد كه : چون چگونگى قتل على خان شاهسون بطريقى كه كلك صفحه‌طراز فسانه‌پرداز شد بعرض حارسان سدهء جلال رسيد حضرت ظل اللهى را آتش قهر قهرمانى شعلهء جانسوز گرفت . تنبيه آن كوه‌نورد قلعهء نادانى و مرحله گرد فضاى بىسر و سامانى يعنى تقى درانى و ساير حشرات كوهستانى و غولهاى بيابانى را اين دفعه نامزد نظر على خان زند فرمودند جوقه‌اى از شيران بىسلاسل و فرقه‌اى از روئين‌تنان خاره‌دل را بهمراهى مشار اليه با تدارك خوب و اثاثهء مرغوب بجانب مطلوب روانه فرمودند و خان بآئين شايسته اعلاى لواى اقتدار كرده و روانهء كرمان و در نواحى بلوكات توقف و بقبض و بسط امور و بست و گشاد كار جمهور و تنبيه مخالف و ترفيه مؤالف پرداخته ، امور ايشان را منظم ساخت . رفته‌رفته بخارج دار الامان رسيده ، خيام شهر خروج كرده و هردفعه جمعى كثير از اعوان خويشتن را بمعرض تضييع درآورده و از تنگى محاصره نيز كار برو تنگ و گندم و جو با طلا و نقره هم‌سنگ شده بود و از كشاكش مدت تسلط او و شدت\r\n\r\n","description":"","footnote":"","page_name":" 150 ","page_number":182},
  {"content":"\r\n\r\nتك‌وپو كار مردم بر جان و سودشان يكسر به زبان رسيد و از كثرت زحمت و نكبت ناتوان گرديده بود و بفكر رفع اتفاق نمودند و در جزو با نظر على خان سازگار و در مخاصمت تقى با يك‌ديگر موافق و يار گرديده كه كار آن مفسده‌جو را بسازند و صفحهء ولايت خود را از لوث وجود او پردازند . پس جماعت مشيزى كه در نزد تقى پايهء تقربشان از ديگران رفيع‌تر بود شباهنگام از برجى كه محافظت آن تعلق بايشان داشت احدى را به زير فرستاده و به نظر على خان پيغام دادند كه فردا سواران سپاه نصرة همراه را منقسم به چندين دسته كرده و هردسته بيكى از دروازه‌هاى شهر رفته ، در محاربات دروازه صف بسته ، حاضر باشند كه چنانچه تقى مذكور از حقيقت ارادهء ايشان تفرس نموده و بجانب وادى فرار شتاب نمايند از هرطرف دروازه كه بيرون آيند سواران حاضر بوده ، او را دستگير نمايند و هنگام صبح كه سپهدار مهر انور بر اشقر چرخ اخضر برنشسته و دروازه افق خاور را محل فرار سپاه انوار ساحت نظر على خان پاى در ركاب كميت دليرى نهاده ، با فوجى از سواران ضيغم شكار نزديك حصار آمده و سواران بر دروازه‌ها تقسيم و منتظر ظهور تعهدات جماعت مشيزى ايستاده ، از آن جانب تقى درانى به عادت هرروز سوار مركب ادبار و متوجه سركشى بروج دروازه‌ها شد و نخستين برفراز حصار قلعه برآمده ، علامت سياهى سواران را در جميع دروازه‌ها مشاهده كرده ، اعوان و انصار خود را نيز در طريقهء سلوك و رعايت و لوازم خادمى و مخدومى بر خلاف هرروز ديده ، از مشاهدهء اين حال تغييرى بر احوالش بهم رسيده و بغايت مخوف و مشوش گرديد .\r\nپس بجانب دروازه‌اى كه به سمت دران و ساير كوهستانات و از آن دروازه تردد مىنمودند عنان داده و مضطرب‌وار روى به آن صوب نهاده و جماعت مشيزى كه جمعيت ايشان بيشتر از ساير اعوان و انصار او بود اطراف او را داشته و حسب الواقع به اختيار خودش نميگذاشتند و آن نابكار مفسده‌كردار از اطوار ايشان سوء ظن حاصل كرده از\r\n\r\n","description":"","footnote":"","page_name":" 151 ","page_number":183},
  {"content":"\r\n\r\nايشان بر فساد امر خويش يقين حاصل كرد و روى بجانب نارين‌قلعه آورد و چون محافظت نارين‌قلعه نيز در عهدهء مشيزيان بود شروع بافكندن تفنگ و از آنجا نيز راه دخول را برو تنگ كرده و در آن حال جماعت مشيزى يعنى اعيان مشيزى كه در موكب مشار اليه بودند پرده از روى ما فى الضمير برداشته آشكارا به او گفتند كه : به غير از آنكه طريق اردوى نظر على خان را پيمودن‌گيرى و خدمت‌گزارى آستان كروبيان اقدس را بجان خويش بپذيرى چارهء دگر نيست . آن سرگشته بخت چون يقين داشت كه اگر بر خلاف راى ايشان رفتار نمايد و پاى چاره‌سازى بهنجار گشايد او را گرفته بدست نظر على خان خواهند سپرد و تخته پارهء خود را به هيچ تدبيرى از آن ورطه بساحل نجات نمىتواند برد ناگزير و ناچار براى رضاى ايشان رفتار نمود و پاى بيچارگى بجانب اردوى نظر على خان گشود و رخارخ سردار معظم اليه را ملاقات و سر عجز بر زمين عبوديت سود و نظر على خان آن صيد زبون گشته را باردوى سپاه ظفرپناه آورد و مقيد و مراتب گزارش را معروض سدهء جلال خديو دريا نوال گردانيد .\r\nفرامين قضا آئين از مصدر عز و تمكين صادر و بعهدهء نظر على خان مقرر شد كه بسطام خان كارخانه‌اى سركردهء غلامان چخماقى را با موازى پانصد سوار به جهت محافظت ولايت و پرستارى سكنه و رعيت دار الامان كرمان گذاشته ، ساير عساكر منصور و تقى مزبور را برداشته ، عنان ادهم سرعت را بصوب مراجعت گشاده و نظر على خان از قرار مقرر معمول و مراحل شوق عتبه‌بوسى را بپاى اميدوارى نور ديده و به زيارت آستان كيوان مكان رسيد و تقى مذكور مورد سياست قهارى گشته ، در حضور عدالت دستور بطناب غضب از عالم فانى درگذشت و دست اجل بساط عمرش را درنوشت و زمانه سزاى اعمالش در كنار نهاد و به جهت عبرت اولو الابصار در ساحت ميدان جلو خان جسدش بر خاك مذلت افتاد و ميرزا حسين كلانتر سابق و آقا على سيرجانى كه در ايام عصيان و طغيان تقى درانى راه‌نورد طريق خدمت بودند از شفقت و مرحمت خاطر آفتاب خاصيت لقب خانى\r\n\r\n","description":"","footnote":"","page_name":" 152 ","page_number":184},
  {"content":"\r\n\r\nيافته و منصب حكومت نيز بايشان عنايت و رقم و خلعت ايالت بايشان كرامت شده و به علت شكستگى و پريشانى كه از تردد لشكر بنحوست آن مشئوم بداختر برعايا و برايا روى داده بود مال و جهات يك ساله را بتخفيف مقرر فرمودند . حكام مزبور را مرخص و روانهء محل ايالت و بسطام خان را باتفاق ساير غازيان بحضور فيض گنجور طلب داشتند .\r\n\r\nذكر بنياد عمارات مباركات در خطهء غم‌پرداز شيراز و چگونگى آن زمان\r\nمهندس قلم خجسته رقم از مقرنس‌كارى حكايت زيب‌بخش قصور بىقصور اوراق مىگردد كه : چون راى ارجمند و خاطر مشكل‌پسند آن شهريار دشمن‌شكار خصم‌گير عدوبند الكاى فارس را به جهت مستقر دولت برگزيد و اختيار فرمودند ، الحق آن كشور روح‌پرور در فضا و صفا خلاصهء جميع ممالك عالم و تختگاه كسرى و جم و بىتكلف جنتى تازه و بهشتى خرمست و در ساحت فساحت فارس خطهء شيراز شهريست بغايت جان‌فزا و دلنشين و سواديست رشك گلستان ارم و غبن نگارستان چين و از لطافت هوا و شرف فضا و عذوبت ماء غيرت خلد برين و سرآمد معمورهء روى زمين ، پس همت و الا نهمت بعد از انصراف از سفر لار و مراتب سعادت كه جميع كارها بكام و همگى ( امور ) بر وفق مرام صورت انجام يافته بود بفكر تعمير و مرمت قلعهء شيراز و آبادى و رونق آن خطهء گيتى طراز افتاد و چون محكمهء مضبوط و سرانجام مالا بد آن هرصاحب شوكتى را ناگزير رامر جهان داريست و در تعمير بروج و باره و تدارك توپ و خمپاره و ساير اسباب قلعه شروع فرمودند . هرچند اقبال بىزوال در معنى حصارى بود متين و بخت بلند و طالع ارجمند جدارى بود مستحكم از پاسبانى لطف حضرت رب العالمين ، ليكن در مرتبهء ظاهر و عالم صورت تعيين قلعهء مستحكم و بناى محكمهء محكم كه مسكن و مأمن بنهء ملتزمان ركاب سعادت مآب و پناه خدم و حشم ملازمان موكب نصرة انتساب مىگردد باشد ضرور و در كار و به جهت\r\n\r\n","description":"","footnote":"","page_name":" 153 ","page_number":185},
  {"content":"\r\n\r\nخرسندى ظاهر پرستاران آن حضرت در اساس نهادن و انتظام دادن آن لا بد و ناچار بود و هرچند قلعهء شيراز قبل ازين بمعمارى همت ( و الا ) نهمت ببروج و بارهء متين مشحون و بخندق بسيار عميق مقرون گرديده و نهايت انتظام و كمال استحكام داشت و در آن هنگام امر مقدس مجددا تالى امر قضا و حكم قدر گرديد و در هردروازهء شهر دو شاه برج بسيار متين و بغايت عظيم كه هريك در وسعت با شهرى برابر و در رفعت سركوب سپهر اخضر بودند بنياد نهادند و جميع حصار و چهار ركن جدار قطعه‌بقطعه منهدم ساخته و مجددا باتمامش پرداخته مجموع را تجديد نموده و بروج و پاره‌اى را بنياد فرمودند كه بن آن در پشت گاو زمين و بامش بر فراز سپهر هفتمين مىرسيد و مسافت تير پرتابى خارج هردروازه‌اى برجى چون محكم قلعه‌اى برآورده و بسنگهاى لعلى رخام مستحكم كرده و بر فلك ذات البروج رسانيدند و در حفر خندق محيط چندان كوشيدند كه بضرب تيشهء مقنيان صنعت‌پيشه و قوت بازوى نقابان قوىتيشه بازوى گاو زمين بستوه آمد و چون اطراف اربعهء شهر مشتمل برفراز و نشيب بسيار و اراضى اكناف حصار بغايت ناهموار بود فرمان اقدس شرف نفاذ يافت كه مردان توانا و جوانان كارآزما از جميع ممالك جمعيت نموده و موجب تسطيح اطراف شهر گردند و احكام قضا نظام درين خصوص بعهدهء بيگلر بيگيان و حكام هرمملكت و هرولايت شرف صدور يافت كه دوازه هزار نفر ديوهيكل پيل‌پيكر بيلدار استوار روانهء دربار فلك اقتدار سازند ، كه در مدت گرمى هواى تابستان بانجام امر مذكور پردازند . حسب الامر معلى عملهء مذكوره وارد اراضى گرداگرد شهر گرديدند . مقرر شده بود كه فوج‌فوج مغنيان نغمه‌پرداز و مطربان بربطنواز و موسيقىدانان موسيقارساز قدم‌بقدم بساط نشاط و اسباب مسرت و انبساط گسترده و عملهء مذكوره در كمال عيش و سور و نهايت بهجت و سرور بشغل مزبور مشغول باشند و هرروزى از آن ايام مسرت انجام چون روز نوروز قرين شادمانى و هرساعتى از آن اوان عشرت‌اندوز چون ايام جوانى\r\n\r\n","description":"","footnote":"","page_name":" 154 ","page_number":186},
  {"content":"\r\n\r\nميگذشت و چون هواى صيف سپرى گشته موسم شتا دررسيد و نوبت دم سردى هوا و توارى مردم در بيغلها گرديد عملهء مذكوره حسب - الحكم خديو كشور مروت مرخص و روى باوطان خود آوردند ، كه ساير ازمنهء سال را راحت‌گزين و خانه‌نشين بوده ، در مساكن خويش به تعمير احوال فرزند و زن قيام نموده و در بهار ديگر مراجعت به آن فضاى فيض‌پرور ، امور مذكوره را از سر گيرند و بامناى دولت ابد مدت و رؤساى سپاه انجم كثرت و اعيان و اعاظم مملكت كه خدمت‌گاران حضرت فلك رفعت و ملتزمان آستان گردون فسحت بودند مقرر شد كه در آن خطهء دلپذير عمارات رفيع و قصور منيع به جهت نشيمن خويشتن اساس نهاده و باتمام رسانند . حسب الفرمان و الا قرب يافتگان درگاه فلك اعتلا طرح عمارات دلگشا و بنياد قصرهاى روح‌افزا پرداخته ، چندان كاخهاى مرغوب و سراهاى خوش اسلوب صورت حصول گرفت كه آن خطهء دلنشين رشك نگارخانهء چين و غيرت خلد برين گرديده گويا معمار قضا اساس كهنهء شيراز را درنورديده بساطى تازه چيد . چون از قرارى كه مرقوم و مشروح گرديد سواد دلنواز شيراز دار الملك دولت ابد انباز و مستقر اجلال و عزاز شد در آن خطهء خلد مبانى چنان مكانى كه دولت‌سراى آن حضرت تواند شد نبود و از آن گذشته راى ارجمند و خاطر مشكل‌پسند ازين معنى تحاشى داشت كه در خانه و سراى پرداختهء گذاشتگان و گذشتگان منزل و مكان فرمايند و راى عقده‌گشاى چنين اقتضا نمود كه بناى نارين قلعه‌اى مشتمل بر عمارات رفيعه و بناهاى بديعه كه قابليت حرم‌سرا را داشته باشد بنياد فرمايند و در خوشترين مكانى از امكنهء آن ملك ارم سلك زمينى وسيع فسيح اختيار فرمود ، فرامين قدر تمكين خطاب بحكام و كلانتر و ناحيه‌داران اعمال ديوان عدالت اركان در كل ممالك محروسه نگاشتهء كلك تأكيد شد كه معماران صنايع‌پرور و استادان بدايع‌ساز و بنايان اقليدس‌شعار و نجاران شيرين‌كار و نقاشان هيكل‌نگار و سنگ‌تراشان فرهادتن و قوى دستان خاراشكن و مقنيان نقب‌زن و هندسه‌دانان نقش‌بند و نازك\r\n\r\n","description":"","footnote":"","page_name":" 155 ","page_number":187},
  {"content":"\r\n\r\nطبعان مشكل‌پسند و ساير ارباب صنايع و اصحاب بدايع آنچه در هر بلدى از بلاد ايران‌زمين مىباشند جمع آورده و مركب و باركش و وجوه اخراجات و ساير تداركات از مال ديوان مهم‌سازى و تدارك جود و اهل و عيال هريك به قدر حال سرانجام و بطريق استعجال روانهء دربار فلك مثال و مضامين فرامين واجب الامتثال را متابعت و مسارعت نمايند . بعد از آنكه فرامين مطاعه بمضمون مشحون مشروح مباهات‌بخش متصديان امور ديوانى هرمملكت گرديد و هريك بطريق فرموده صنعت‌كاران الكاى خود را جمع آورده ، ما يحتاج سرانجام و روانهء دربار ملايك مقام نمودند از هرمملكتى از ممالك عراق و فارس و آذربايجان و دار المرز و كوه‌كيلويه و عربستان و حويزه و توابع و بلاد خوزستان صنعت‌پيشگان گروه‌گروه روى اميد بدرگاه عرش شكوه آوردند و در اندك زمانى از بنا و نجار و نقاش و سنگتراش و معماران مجسطىگشا و استادان بدايع‌نما و پيرايه‌بندان صنايع پيشه و كارپردازان صايب انديشه و كوه‌بران قوىپيشه در آستان آسمان‌شان چندان جمع آمد كه از اهل كشورى فزون‌تر و با لشكرى برابر بود . پس كارگزاران دربار عظمت‌مدار بتدارك مصالح كار پرداخته ، در اندك زمانى از چوب و سنگ مرمر و ساير آئينه‌هاى بزرگ عريض و طويل كه از ممالك روس و روم و بلاد فرنگيه وكلاى دولت جاويد مدت سرانجام كرده ، تجمل سفاين و ارادهء گردان و غيره نقل مىنمودند چندان جمع گشت كه اطلاع بر حقايق قدر و مقدار آنها از قوهء ادراك مدركان و حصرشان از حد اوهام افزون بود و استادان هرصنعت و پيشه‌وران هرحرفت به جهت انجام مصنوعات خود كارخانهاى بافسحت گشوده ، شروع در بدايع فنون و هريك در فن خويش آغاز اقسام سحر و فسون نمودند و حضرت ظل الله كشورپناه كه مهندسان اقليدس همتا و اكردانان مجسطىگشا طفلان سبق‌خوان دبستان ادراكش بودند بنفس نفيس متوجه طراحى آن بناى دولت مبنا گرديده ، در طالعى ميمون و ساعتى فرخنده و\r\n\r\n","description":"","footnote":"","page_name":" 156 ","page_number":188},
  {"content":"\r\n\r\nهمايون طرح آن نقش بديع و بنياد آن كاخ را استادان سحر كار و بنايان هندسه‌نگار دست سرورى و بازوى سحرپرورى گشاده ، اساسى چيدند كه ديدهء چرخ پير از آغاز عمارات عالم‌تابان روز چنان بنائى نديده و معمار قضا از بدايت تعمير ربع مسكون تابان زمان چنان اساسى نچيده . سپهر اعلى در پيش رفعتش با زمين برابر و چرخ و الا در برابر اوجش از هرحضيضى فروتر . شرفات عالى درجاتش را با اوج فلك ادعاى همسرى و اركان رفيع الشانش را با فراز چرخ مينا دعوى برابرى . گل زرين شمس شمسهء طاقش و قالب سيمين قمر خشت و اوراقش . گل باغش چون پارهء گل رخسار خود را و شان بناز پروريده و هرتازه نهالش چون نهال قامت سهىقدان آفت خزان نديده . القصه بمعمارى همت بلند و طراحى راى ارجمند چنان حصارى استوار و اساسى عرش وقار برپا شد كه اساس قصر كسرى در زير سايه‌اش و طاق خورنق فروترپايه‌اش . چون سراى مزبور مشهور بارگ به جهت حرم‌سراى وضع شد و مكان نشيمن بسيار در كار داشت سه تالار بلندپايهء بهشت پيرايه اساس نهادند و سطح محدب فلك بسقف هريك مماس و دستگاه اين نه طاق در برابر پست - ترين طاق هركدام بغايت بىاساس بود ، بآئين دلكش و وضع خوش مشحون نمودند كه آئينهء آفتاب و مرآت ماه باوجود روشنيها بغايت تيره و چشم سپهر آبنه‌گون از بوارق انوارشان خيره بود و در جوار طالارهاى ثلاثه طنبيهاى وسيع فضا و ايوانهاى مسرت‌فزا تحتانى و فوقانى بنياد نهاده و در و ديوار هريك را به طلاى منقش محلول ملمع نمودند و تصويرات روحانى مثال كه مانى نقاش از رنگ‌آميزى آنها حيران و بهزاد مصور از وضع نيكوشان انگشت حيرت بدندان بود مكان‌بمكان نصب نمودند . القصه ساحت هرايوانى از نقوش غريب و صور بديع رشك گلستان ارم و عرصهء هر شبستانى از پيكرهاى دلكش و تمثالهاى حوراوش غيرت بيت الصنم گرديد . سنگهاى رخام كه از معادن شيراز اخراج و احجار مرمر كه از دار السلطنهء تبريز و\r\n\r\n","description":"","footnote":"","page_name":" 157 ","page_number":189},
  {"content":"\r\n\r\nدار العبادهء يزد استخراج و بحمل ارادهء گردان نقل مىشد زياده از آن و نه‌چندان بود كه محاسبان اوهام در شهور و اعوام تعداد آنها توانند . از آن جمله ستونهاى سنگ هشت ذرع و نه ذرع طول به جهت تالارهاى عمارات مباركات از معادن شيراز اخراج شد كه به جهت هيچ‌يك از سلاطين اورنگ‌نشين و خواقين صاحب تمكين سلف و خلف ميسر نشد و نخواهد شد و حصارى محيط آن عمارت جهان وسعت شد منتهى به دو برج كوه‌پيكر و بارهء فلك همسر كه عروج طاير تندپرواز انديشه بر معارج آن ممكن و ميسر نيست و صعود پيك سريع السير متخيله بر مدارج او ميسر و مقدور نه . جميع آن سنگهاى لعلى رخام به نحوى صورت استحكام پذيرفته كه اگر خواهند بتيشهء تدبير سر موئى رخنه در اساس استوار آن افكنند از بابت محالات و تصور پر كاهى دخل و تصرف در بنيان پايدار آن از مقدمهء خوارق عاداتست و آنچه وجوه نقد از خزانهء عامره صرف اجرت عمله و انعام استادان صنعت‌گار و پيشه‌گران بدايع‌نگار گرديده و بمصارف آن بناى دلگشا رسيده بىسخن سرمايهء پادشاهى ذى شوكت بود ، تا بساير مصالح كه شتران و قاطران سركارى حمل نمودند چه رسد ؟ سخن كوتاه :\r\nاز سلاطين سلف و خواقين خلف از ايام گذشته و اعصار مستقبل نبسته و صورت وقوع نخواهد بست . كلك دو زبان از ايراد مفصل آن عاجزست .\r\n\r\nذكر وقايع سال فرخ فال هزار و هشتاد و رسيدن بهار بهجت آثار بامر آفريدگار كون و فساد\r\nاز ورود بهجت نمود بهار خرم فيروز و قدوم مسرت لزوم نوروز گيتىفروز عرصهء بسيط غبرا و ساحت كوه و صحرا رشك فرماى بستان‌سراى سپهر اخضر و غيرت‌افزاى چرخ مينا گرديده و استادان قواى ناميه كه چندى به علت سرماى زمستان و ابتداى برف و باران دست از تعمير باغ و بستان كشيده بودند بفرمان خديو نوبهار ديگر\r\n\r\n","description":"","footnote":"","page_name":" 158 ","page_number":190},
  {"content":"\r\n\r\nباره روى صنعت‌گارى گشودند و نقاشان بدايع‌نگار صنع بيچون به رنگ‌آميزى قلم قدرت بناهاى روح‌افزاى گلشن و گلزار را باقسام گلهاى رنگين و انواع ازهار و رياحين مشحون فرمودند . سرهنگان قواى ربيعى بفرمان فرمائى فروردين به جهت قلع مواد طاغيان زمستان و جزيره‌نشينان برف و باران متوجه ديار گلشن و گلزار گشتند و مهندسان شيرين‌كار قمرى و هزار در ساحت گلزار ديگر بار بمخلب و منقار آشيان جمع آورده و آغاز عمارت كردند و از فيض بهار عرصهء خاك غيرت گلزار افلاك شده و از يمن قدوم اردى بهشت فضاى كوه و دشت رشك باغ بهشت گشت . پيرايه‌بندان هنرمند بآراستگى محفل نشاطآرائى بزم انبساط بازوى هنرورى گشادند و مجلس نوروزى به صد فر و زيب چنان ترتيب يافت كه نگاربندان محفل سپهر بتماشاى آن محفل زيبنده و تفرج آن بزم فريبنده ديدهء حيرت گشودند .\r\nبرودوش اعتبار سران سپاه و سراپاى افتخار چاكران درگاه از شعشعهء خلاع خورشيد شعاع روشنى بخش ديدهء مهر و ماه گرديد . چون امور عمارات مباركات از نقاشى و سنگ‌تراشى و نجارى و نازك‌كارى ناتمامى داشت فرامين مطاعه و ارقام لازم الاطاعه درخصوص احضار عمله و استادان صنايع‌دان كه در آغاز زمستان رخصت يافته ، بمساكن خود شتافته بودند شرف اصدار يافته ، ديگرباره فوج‌فوج ارباب صنايع به آستان فلك اركان جمع آمده ، شروع باتمام بقاياى امور عمارت نمودند . در خارج خطهء شيراز دلنواز قناتى جارى بود مشهور به ركناباد و آب آن در عذوبت و لطافت سرآمد جميع قنوات و مياه فارس بود ، ممدوح و محسود نكته‌پردازان الكاى مزبور و تعريف آن در ديوانهاى سخن‌سازان ، خصوص هزاردستان گلستان معنى طرازى خواجه حافظ شيرازى مذكور و در ميان عرب و عجم مشهورست .\r\nراى فلك‌آرا اقتضا نمود كه آب مزبور را به شهر آورده ، در عمارات مباركات جارى سازند و چون در بيرون شهر روديست بسيار عريض ، در بعضى اوقات سال موسم سيلاب رودخانه بديل دريائيست پراضطراب ،\r\n\r\n","description":"","footnote":"","page_name":" 159 ","page_number":191},
  {"content":"\r\n\r\nنهرى كه به جهت آب مزبور در عمارات عاليات احداث مىشد مىبايست از رود مزبور عبور نمايد و از آن گذشته خندق قلعهء شهر كه بيست و دو ذرع عمق داشت در معبر نهر محدث مذكور واقع و خاكريز حصار نيز از جملهء موانع و بهر صورت ايصال آن آب به شهر خالى از اشكال عظيم نبود . استادان كارآزما در اتمام آن مهم يد بيضا نموده ، بازوى صنعت‌ورى گشوده ، در زير رود مذكور كه عرضش از طول زمانه بيشترست مجرائى برسم شترگلو احداث و آب از زير زمين رود بساحل آن طرف رسانيده ، از تنور شترگلو بر ظاهر زمين اظهار كردند و كذلك در خندق عريض و طويل و عميق و حصار شهر و خاكريز نيز بطريق مذكور شترگلو ديگر احداث و همچنين از خندق ارك به همان نسبت گذرانيده ، بىصعوبتى داخل شيراز و عمارات عاليات گردانيده و استيفاى آنچه از وجوه نقد كه از خزانه صرف اين جزئى مطلب شد كه جزو ضعيفى از اجزاى آثاريست كه در آن خطهء دلپذير بيمن همت خديو جهانگير صورت بست از قوهء محاسبان اوهام بيرون و از حد حوصلهء مستوفيان عقول افزون بود . انهار ديگر و قنوات جديدى احداث ، از آن بيشتر باصل شهر و بشرب ساير اراضى و صحارى فرمودند و تفصيل آنها موجب اطناب و باعث طول كلام كتابست . چون غرض اصلى و مقصود كلى از وجود اين خجسته دفتر ايراد وقايع جان‌پرداز و ساير واقعات اوان دولت و امان شوكت اين خديو معدلت‌گستر يعنى داور فيروزمند محمد جعفر خان زندست و ساير وقايعات خصاليهء حضرت ظل الله عم بزرگوار اين خديو كسرى شعار بطبيعت رقم زدهء كلك قرين السعادات مىگردد ، لهذا بايجاز و اختصار آنها كوشيده ، از اطناب احتراز ورزيده ، انشاء الله الملك العزيز وقايع دولت اين شهر ارم بهر از جزويات و كليات بطريق تفصيل و تطويل نگاشتهء كلك ميمنت دليل خواهد گرديد . از عمارات جان‌پرور دلپذير و باغهاى مسرت فزاى بهشت‌مانند و بازارها و كاروانسراها و انهار و اشجار\r\n\r\n","description":"","footnote":"","page_name":" 160 ","page_number":192},
  {"content":"\r\n\r\nو غيره آثار آن حضرت در آن ملك فردوس فسحت زياده از حدود اظهارست .\r\n\r\nبيان احوال امير مهنا و غائى و گزارى كار آن\r\nامير مهناى وغائى ولد مير ناصر از مشايخ بندر ريك قبل از آنكه آفتاب عالم‌تاب اين دولت ابدى انتساب بر ساحت الكاى دلگشاى فارس تافتن گيرد و روضات احوال اهالى آن عرصهء جنت مثال از انوار بدر منير توجه خديو كشورگير روشنائى پذيرد مهناى مذكور مير ناصر ولد خود را بتقرب دوستى و رعايت شاهدى بقتل آورده ، از خباثت ذاتى و خيانت جبلى برادران و اعمام و عمزادگان و اقوام خود را نيز بدفعات مقتول و در بندر ريك بجلالى و آرامى افزون از حد زيست . چون الكاى فارس در مرتبهء اول از انوار توجه داور معدلت‌پرور روشن و فضاى نشاطافزاى شيراز از فيض التفات خديو كشور طراز غيرت گلزار و گلشن گرديده مهناى مزبور را بحضور فيض گنجور طلب فرمود . چون نظر سعادت اثر آن حضرت شناساى عيار ذات هرنيك و بد بود او را از جملهء مفسدين غدار دانسته ، در دربار فلك اقتدار امر بتوقف فرمودند . در حالتى كه رايات نصرة طراز بعزم سفر خير اثر از دار العلم شيراز در اهتزاز آمد ميرزا محمد بيك خرموجى دشتستانى كه داماد مهناى مذكور و از جملهء خدمت‌گزاران حضور فيض دستور و بمزيد خدمت‌گارى و اخلاص كيشى بر همگنان تفوق و پيشى داشت ضمانت كرده ، استدعا نمود كه وكلاى عالى دولت دوران مدت مهنا را مرخص نموده ، بضبط بندر ريك و ريش‌سفيدى جماعت وغائى سرافراز و روانه بنمايند ، كه بطريق سوابق ايام متوجه امور متعلقهء به خود باشد . كارگزاران درگاه خلايق اميدگاه نظر بقدمت خدمت ميرزا محمد بيك استدعاى او را قبول فرموده ، مهنا را بضبط بندر ريك و ريش‌سفيدى جماعت وغائى سرافرازى داده ، روانهء موطن اصلى و رايات مهر اشراق بجانب الكاى عراق متحرك گرديده ، امير مهنا نظر بشرارت كه با آب و گلشن معجون و بنابر فسادانديشى كه دلش به آن مفتون بود بورود\r\n\r\n","description":"","footnote":"","page_name":" 161 ","page_number":193},
  {"content":"\r\n\r\nبندر ريگ از شيوهء متابعت نكول و از شاهراه عدالت عدول نموده و در ساحل بحر عمان امواج بحر افساد و اضرارش از صرصر شرارت و تندباد خيانت باوج كيوان رسيد . چون استظهار الدوله نظر بمشاغل كليهء قلعهء شيراز و ضبط و نسق آن‌كه درخصوص تنبيه نصير خان نيز اظهار و اشعار شد در غيبت برادر ارجمند فرصت حركت از شهر و قلعهء شيراز نمىكردند دو سه مرتبه سرداران تعيين و جمعى را باتفاق ايشان بسروقت آن طايفهء طاغيان فرستاده و چون بعضى از اشرار ناس و گروهى قاطعان طريق بر مهنا جمعيت نموده ، از بيم فساد حال خود در معاضدت او بازوى جلادت گشوده ، فدائىوار مبارزت مىنمودند ، كارى از پيش سرداران مأمور نمىرفت . در اواخر كه موكب ظفر كواكب از عربستان انصراف فرموده ، مرحله‌نورد طريق سعادت رفيق فارس بودند جناب ظهير الدوله امير گونه خان افشار را سردار كرده ، با جمعى از افواج دريا امواج به جهت تنبيه و تأديب آن غريقان لجهء فساد روانه نمودند . چون مهناى مزبور از استماع توجه موكب منصور بجانب فارس و رسيدن امير گونه خان با ساير نهنگان درياى تيغ و سنان تاب مقاومت و توقف در بندر ريگ نياورده ، از بيم لطمات درياى عميق قعير بعيد غور اردوى كيهان بوى او از تلاطم قلزم ذخار بىكنار معسكر دليران جنگجو غرقه شدن در بحر عمان را رضامند و خرسند گرديده ، اموال و اسباب و اعوان و انصار خود را بكليطى چند كه موجود و مهيا داشت حمل و خويشتن را به دريا افكند . پوشيده نماند كه در بحر عمان قريب بسواحل فارس دو جزيره مىباشد : يكى مشهور بخارك و ديگرى مشهور بخاركو و جزيرهء خارك مشتملست بر آبادى و عمارات و وجوه و عيون و مياه بسيار دارد و بساير جزاير مشحون بجمعيت سكان و وسعت مكان و يكى از وكلاى سركار و لنديس در آنجا متوقف ، با مال و منال بسيار از امتعه و اقمشهء بىشمار ، بوكالت پادشاه افرنج و لنديس متوجه معاملات بوده ، از اسباب رزم و ادوات حزم آنچه لابدست در جزيرهء مزبور مهيا داشت . مهناى مذكور بعد از آنكه مدتى در روى آب لطمه‌خور چهار موج اضطراب بود در جزيرهء خاركو كه قريب بخارك واقعست و به علت قلت آن وضيق مكان و عدم قابليت سكنى احدى در آنجا ساكن نيست\r\n\r\n","description":"","footnote":"","page_name":" 162 ","page_number":194},
  {"content":"\r\n\r\nلنگر اقامت افكند . در كمال شكسته حالى مىزيست ، بعد از چندى از عدم قابليت مكان بجان و از قلت جمع اسباب معيشت بامان آمده ، در طمع تصرف خارك افتاده بود . روزى چند در تدبير مىبود كه بلكه چاره‌اى انديشد كه جزيرهء خارك را از تصرف فرنگى انتزاع نموده ، از تنگى مكان و عدم قابليت آن رهائى يابد . در آن حال فرنگى مزبور را همسايگى مهنا متوحش گردانيده ، با شيخ سعدان ابوشهرى كه از خدمت‌گزاران دولت جاويدان بود به زور قاصد و پيغام اتفاق نموده ، شيخ سعدان مشار اليه جمعى از اعراب طايفهء خود را با كليطهائى كه داشت و كپيتان فرنگى نيز گروهى از فرنگيان را با سفاين خويش استعداد نموده ، باعانت يك‌ديگر از روى آب بصوب جزيرهء خاركو شتاب و روى باخراج امير مهنا آوردند ، كه شايد او را از جزيرهء خاركو بيرون كرده ، جزيرهء مزبور را از لوث وجود او بپردازند و خويشتن را از تشويش همسايگى او فارغ سازند . پس مهنا از مشاهدهء آن حال باتفاق جمعى از ابطال كه در نزد او اجتماع داشتند در مقام مدافعه برآمده و در روى آب آتش انقلاب باوج چرخ دولاب رسيد . بعد از گير و دار بسيار فرنگيان و شيخ سعدان را شكست افتاد . جمعى كثير از ايشان مقتول و همه بهزار زحمت جان از آن ورطهء هلاكت بيرون برده ، خود را بمكانهاى خويش رسانيدند . مهنا را از وقوع قضيه آتش طمع تصرف خارك تيز و نايرهء تقاضاى خاطرش زياده شعله‌ور گرديد ، در هنگامى كه سفاين انجم و اختر بناخدائى قدرت خداى اكبر و بادبانى صنعت حضرت داور ازين ژرف درياى پهناور روى بجزيرهء باختر آورد سفاين مذكور را باستظهار توكل بجانب خارك جارى نمود و بادبان سرعت گشود . چون مسافت ما بين دو جزيره چندان نبود قبل از آنكه زورق آفتاب عالمتاب ازين بحر پرانقلاب بساحل مغرب رسد سفاين امير مهنا بساحل جزيرهء خارك رسيده و خود را از جهازات بيرون كشيده ، با انصار خود اطراف قلعهء فرنگى را محيط گشتند . چون فرنگيان از خواب غفلت بيدار و زورق وجود خود را طعمهء چهار موجهء اضطرار و آن گروه غدار را دايره كردار\r\n\r\n","description":"","footnote":"","page_name":" 163 ","page_number":195},
  {"content":"\r\n\r\nمحيط قلعه و حصار ديده ، برسم فرنگيان كه شيوهء اعادى ايشانست آغاز توپ‌اندازى و بنياد آتش‌بازى نموده ، بازوى مردانگى در خوددارى گشودند و باوجود آنكه بچابك‌دستگى فرنگيان آتش بازو جلدكارى مشعبدان برق‌انداز نزديك بدان رسيد كه آن بحر از تف آن آتش جان سوز سوخته و خاك جزيرهء خارك از التهاب آن برق بىامان افروخته گردد مطلقا ببنياد اعوان آن گروه اثر نكرده ، آتش جهد ايشان هرلحظه تيزتر و چون سمندر در آن درياى آتش غوطه‌ور مىشدند ، تا برخى از بروج قلعهء فرنگيان را به تصرف درآورده ، مانند آتش سوزان كه در نيستان افتد برگ و ريشهء برج مذكور حلول نموده ، فرنگيان را از آن حالت شعلهء جلادت باب بيچارگى افسرده و آتش اجتهادشان در رشحهء حملات كوه‌فرساى آن گروه فرومرده ، خاك مذلت بر سر و آب حسرت در ديده و آتش غم در دل از قلعه بيرون شتافته ، سربدايرهء انقياد نهادند . سحرگاهان كه قلعه‌گشايان خورشيد رخشان بقلعه‌گيرى افق شرقى از خطوط شعاعى رايت جلالت برافراشتند امير مهنا داخل قلعهء فرنگيان شده ، از نقود و امتعه و عقاقير و اسلحه و اسباب آنچه در قلعه موجود بود تصرف مالكانه كرده ، بعضى فرنگيان را مقتول ، بسركردهء آنها ايفا نموده ، با معدودى از فرنگيان و كسان او در زورقى نشانيده ، روانهء موطن اصلى گردانيده . به علت تصرف جزيرهء خارك و تسلط بر فرنگى و ايصال چندان مال و قوه كه در حال او بهم رسيد شروع در قطع طرق دريا و ضبط و نهب اموال فقراء كرده ، در روى آب آتش فتنه‌اش بالا و شعلهء فسادش دامن چرخ و الا گرفت . بندگان ظل اللهى در آن يك دو سال اوايل ورود فارس از تنبيه او قطع نظر فرموده ، تأمل نمودند كه شايد رخسار مال حال خود را در آئينهء عقل بيند ، ترك آن حركات بىخردانه كرده ، روى بخدمت‌گارى آستانهء خديوانه آرد . چون از مدت آن مهلت بجز اضرار عباد از ظاهر و باطن روزگارش معلوم و ملحوظ نشد ، آتش قهر قهرمانى شعله‌ور و شعلهء غضب خاقانى خرمن‌سوز چرخ اخضر گرديد . زكى خان زند را تعيين و گروهى از\r\n\r\n","description":"","footnote":"","page_name":" 164 ","page_number":196},
  {"content":"\r\n\r\nنهنگان درياى كين را با تداركات شايسته نامزد موكب مشار اليه فرموده و مقرر فرمودند كه در بندر كناره و ساحل آن حدود توقف و راه ذخيره و آذوقه كه از سواحل آن طرف عايد او مىشد بسته و در كنار دريا نشسته ، در جمع‌آورى جهازات و سرانجام سفاين اهتمام و نهنگان لجهء ننگ و نام و درياكشان قلزم آشام را بجزيرهء خارك رسانيده ، خاشاك وجود مهنا را از صدمات سيل بىزنهار حملات كوه‌فرسا از پيش بردارند .\r\nپس ارقام قضا نظام و فرامين قدر انتظام درخصوص سرانجام سفاين بعهدهء شيخ سليمان بنى كعب و شاه بندران بنادر عباسى و كنگان و ابوشهر و خلفان و غيره شرف اصدار يافته ، شاه بندران و ضابطان هريك از بنادر مشروحه از سفاين و جهازات و سنكارات ديوانى و رعيتى آنچه را در حوزهء تصرف داشتند بادبان سرعت گشاده ، بصوب بندر كناره عنان فرمانبرى دادند . امير مهنا و اعوان و انصار او را از وقع اين حالات زورق عقل و هوش بگرداب اضطراب افتاده ، يقين كردند كه تاراى كشورگشاى خديو ملك‌آرا بتدمير ايشان تعلق گرفته امر آن حضرت به حكم قضا همكار و دوران سپهر دوار فرمان آن جناب را فرمان بردارست . مهناى مزبور و معاونين و معاضدين او را بجز از هلاكت چاره نيست . جماعت وغائى طايفهء مهنا و بزرگان و مهان اعوان او نظر بملاحظهء مال و به جهت سلامتى حال خود با يك‌ديگر قرار دادند و همگى دل را برين معنى نهادند كه بتدبيرى زورق وجود مهنا را غريق گرداب فنا ساخته ، خاطر خود را از انديشهء وخامت مال و حال و بيم سخط و غضب خديو بحر نوال بپردازند . پس جملگى خاطر را بر قتل او قرار داده ، حسن سلطان وغائى كه يكى از اكابر طايفهء مزبوره ، با مهنا نسبت امنيت و قرابت داشت متصدى اين امر گرديده ، با جمعى از امناى طايفهء وغائى با طوايف ديگر اتفاق كرده در حالى كه مهنا در بازار جزيره باطمينان خاطر بتفرج مشغول گير و دار و از كيد آنها بىخبر بود گرداگرد او را گرفتند . شروع در اجراى آلات حرب و استعمال ادوات طعن و ضرب نمودند . معدودى از غلامات و فدويان مهنا دست ممانعت از آستين\r\n\r\n","description":"","footnote":"","page_name":" 165 ","page_number":197},
  {"content":"\r\n\r\nجلادت برآورده ، چندان كوشش كردند كه مهنا را بكنار دريا رسانيده و خود را بكشتى شكسته‌اى افكنده ، دل بدرياى توكل نهاده ، با حواس پريشان و دل ناتوان بر روى دريا روان و تخته‌پارهء وجود خود را از لطمات چهار موجهء بلا بيرون كشيده . حسن سلطان به جهت حفظ و حراست اموال و اسباب و خزاين امير مهنا و محافظت سكان جزيره حقايق احوال را بتوسط زكى خان معروض خدمتگاران آستان عرش اركان گردانيده ، حضرت ظل اللهى گيتىپناهى جمعى از معتمدان درگاه خلايق اميدگاهى را بجهه ضبط اموال و خزاين مهنا تعيين و حسن سلطان وغائى را بحضور فيض دستور طلب فرموده ، به حضرت فلك رفعت احضار نمودند . بعد از اندك مدتى مراجعت و اموال مزبور را كه مبلغهاى خطير و استيفاى آن وراى قدرت محاسبان ضمير بود حمل‌ونقل آستان عرش نظير ، حسن سلطان وغائى كه نيز به زيارت عتبهء جلال خديو فلك سرير مستسعد گرديده حضرت ظل اللهى مملكت‌پناهى مشار اليه را با همراهان مورد نوازشات و مستظهر انواع توجهات فرموده ، بحسن سلطان لقب ارجمند خانى و اختيار روى دريا داده ، باخلاع فاخره و انعامات وافره روانه ، مقرر فرمودند كه بجزيرهء خارك رفته ، امور آنجا را بر وفق صلاح دولت و رفاه سكنه تمشيت و جمعى تفنگ‌چى به جهت محافظت جزيره و حراست خانه و قلعهء فرنگى و مراجعت ببندر ريك نموده ، در آنجا توقف و بخدمات ديوانى قيام . از كرمهاى بىمنتهاى آن حضرت كه سرمشق ارباب كرم و ناسخ داستان معن و حاتمست آنكه ثبت اموال و اسباب و امتعه و اقمشه و عقاقير و دراهم و دنانير و اصلى را كه از متروكات و مخزونات امير مهنا وغائى بحيطهء ضبط درآمده و حاصل بحر و كان باعشرى از اعشار آن برابرى نمىكرد بحسن خان وغائى و متفقين هدم بنيان استعداد مهنا و فقراء و ضعفاء و ساكنين جزيرهء خارك بخشيده ، در ميان سويت فرمودند : الحق اين معنى غايت كرم و منتهاى هممست .\r\n\r\n","description":"","footnote":"","page_name":" 166 ","page_number":198},
  {"content":"\r\n\r\n\r\nذكر انجام كار و اختتام روزگار امير مهنا و بقتل رسيدن او بتقديرات خالق ارض و سما\r\nناخداى سفينهء فسانه و معلم زورق اين دلكش ترانه يعنى خامهء عنبرين شمامه فلك مقدر حكايات را در درياى پرپهناى ورق از اهتزاز صبا و دبور سخنهاى حق بدينگونه بساحل بيان مىرساند كه : چون امير مهنا با چهار پنج نفر از غلامان مشار اليه بطريق تقرير سابق خود را بكشتى مكسور محقورى افكنده . بىذخيره و آذوقه ، بدون آب شيرين كه در بحر شور وجود آن اهم از جميع ما يحتاج اعظمست به معلمى توكل به خالق جزو و كل كشتى شكستهء مذكور را در بحر پرشور روانه نمودند . آنجا كه سيل بىزنهار بلا روى به خرابى احوال خسته حالان مبتلا آورد بخاشاك تدبير و خس و خار چاره ره بر آن نمىتوان بست و چون محكم رشته دام قضا بر پر و بال مرغان ضعيف بىنوا بند مىنهد بمنقار طلب علاجى تارى از آن نمىتوان گشت . در همان‌كه آن بخت برگشتگان بهزار تاب و تب و صد هزار رنج و تعب در روى آب روان و آن شكسته زورق لطمه‌خوار امواج آن درياى بىكران بود سحاب مظلمى در هوا متراكم و از صرصر بخت برگشتگى آن بحر پرشور متلاطم گشته ، از شدت تلاطم آن بحر ذخار و صعوبت تموج آن درياى بىكنار عنان اختيار زورق از كف آن كشتى شكستگان قلزم ابتلا بيرون رفته ، سفينهء مزبوره از تموج آب و تلاطم آن بحر پراضطراب بىاختيار بهرسو رفتن گرفت .\r\nهنگام صبح كه ببادبانى فالق الاصباح زورق مهرانور ازين ژرف درياى اخضر بساحل خاور رسيد كشتى مهنا بحوالى سواحل آمد . چون نيك ملاحظه نمودند حوالى بصره ملحوظ آن برگشته‌بختان شد . از آنجا كه سفينهء مزبوره شد آمد آن طوفان پرشور را گذرانيده ، شكستگى آن بيشتر از بيشتر گرديده ، از آن پس توانائى دريا و شايستگى صدمات آن بحر طوفان‌زا نداشت و راكبين كشتى را نيز به علت عدم آذوقه و آب شيرين و تشويش و غم آن زمان طاقت و توان مسافرت نبود و لاعلاج\r\n\r\n","description":"","footnote":"","page_name":" 167 ","page_number":199},
  {"content":"\r\n\r\nدرخور بصره لنگر توقف افكنده ، قرار گرفتند ، كه شايد كسى بر حال ايشان وقوف نيافته ، قدرى آذوقه و آب شيرين تحصيل و باز روى توكل بجانب دريا آورده ، چون به علت دشمنى جميع اهالى آن حوالى مجال توقف در آنجا نداشتند سعى مىنمودند كه بلكه نوعى نمايند كه خود را بساحل عمان رسانيده ، در ظل حمايت اعراب خوارج از بيم جان آسودگى يابند . چون حكم قضا با فناى مهنا جارى گرديده ، روز عمرش به آخر رسيده بود اهل بصره از حال ايشان باخبر ، نظر به آنكه در آن مدت كه مهنا در روى دريا مبسوط اليد بود پيوسته در كار اضرار و آزار هرنيك و بد بود بجهازات و سفاين ايشان لازمهء دست‌اندازى مىنمود ، لهذا وجود او را مورث مفاسد بسيار و حياتش را موجب اختلال حال خود مىدانستند ، بفكر اطفاى نايرهء شوروشر او افتاده ، جمعى را بحمل دو سه فروند كليط بر سر او فرستاده ، او و چند نفر از غلامان او را دستگير و مقيد بقيد غل و زنجير نموده ، در شهر بصره در گوشه‌اى محبوس و مراتب را بعرض عمر پاشا ولى بصره و بغداد رسانيده ، عمر پاشا نظر به آنكه او را مردود دولتين عليتين و وجودش را مستوجب هزارگونه تفتين دانسته ، از بغداد حكم بقتل او داد و در خفا باتمام كارش پرداختند و خلقى از اهل بحر و بر را از شر وجود آن مردود خلاص ساختند . شيخ حجر نامى عرب ساكن بندر كنگان نيز در كنار دريا مهيج درياى شور و غوغا گرديده ، از خدمتگارى آستان عرش اركان دامن كشيده ، درياى غضب قهارى متلاطم گرديده ، زكى خان زند را مأمور بتخريب بنيان نام و نشان او فرموده ، روانه نمودند . بيك حملهء كوه‌فرساى نهنگان لجهء هيجا كاخ هستى او با خاك برابر گشته ، اكثر كسان و منسوبان او و اهل كنگان عرضهء نهب و اسر گشته و در خطهء شيراز بتيغ تيز رسيدند .\r\n\r\nذكر سركشى ذو الفقار خان افشار و گرفتار شدن او بدست على محمد خان بتقدير قادر مختار\r\nخلاصهء اين وقايع بنحويست كه : ذو الفقار خان افشار خمسه را در هنگامى كه مواكب سعادت از سفر آذربايجان انصراف مىنمودند\r\n\r\n","description":"","footnote":"","page_name":" 168 ","page_number":200},
  {"content":"\r\n\r\nمورد تربيت خديوانه فرموده ، حاكم خمسه و عراق فرمودند . اگرچه در ظاهر امرى كه منافى بندگى و چاكرى و مغاير شيوهء عبوديت و فرمان‌برى تواند بود از مشار اليه ظهور ننموده ، ليكن بعضى از مترددين و محصلين از اطوار او علامات غرور و نخوت و آثار خودسرى و سركشى تفرس نموده ، بعرض مىرسانيدند . حضرت ظل اللهى او را بنابر امتحان بدربار فلك‌شان احضار فرمودند .\r\nمشار اليه والدهء خود را كه زالى خوش‌بيان و پيرى سخندان بود بآستان سپهر بنيان فرستاده ، مومى اليها با زبان فسونگرى و زبان آورى امر را مشتبه ، به جهت پسر خود مهلت حاصل كرده ، كه تا مره بعد اولى حكم قضا اقتضا باحضار ذو الفقار خان صادر بشود سر قدم ساخته بدربار فلك اقتدار شتابد . پس از آن كره بعد اخرى حكم باحضار صادر بشود و زال مذكور بعوض پسر راه شيراز را پى سپر نموده ، بعذر تقصير زبان ميگشود . چون تأخير ذو الفقار خان درنورديدن راه عبوديت و تقصير او در طى طريق خدمت از حد اعتدال متجاوز گشت و رخنه فساد كار او از مرتبهء رفوگارى كهن زال بسوزن تدبير و رشتهء تزوير درگذشت مهر امان بهرام قهر غضب آتش لهب ملتهب گرديده ، على محمد خان و على مراد خان زند را با گروهى از بهادران فيروزمند روانه فرمودند ، كه ذو الفقار خان را از خواب غفلت بيدار سازند و از مستى بادهء پرخمار غرور هشيار . مأمورين مذكور بصوب مقصود شتاب كرده ، چون على محمد خان و على مراد خان از طريق مختلف در حركت آمده ، على محمد خان در طى طريق خويشتن را پيشتر از على مراد خان بذو الفقار خان رسانيده بود . در نواحى ابهر خمسه تلافى فئتين رى داده ، در تقارب فئتين بعد از حملات كوه‌فرسا و صدمات جهان‌گوارى بهادران هردو لشكر شكست بر سپاه ذو الفقار خان افتاده ، بهزيمت و فرار عزيمت نمودند . دليران لشكر منصور و دلاوران پلنگ خشم شيرزور در تعاقب آنها دست جلادت گشوده ، بعد از آنكه اندك مسافتى پيمودند ذو الفقار خان بنهنگان درياى مصاف دوچار و بكمند عدوبند دليران شيرشكار گرفتار شد . على مراد خان\r\n\r\n","description":"","footnote":"","page_name":" 169 ","page_number":201},
  {"content":"\r\n\r\nروز ديگر وارد مكان مصاف گشته ، وقتى رسيد كه كار از كار گذشته بود . پس على محمد خان بضبط اموال و اسباب ذو الفقار خان قيام و او را با كوچ و بنه و اتباع و اقوام روانهء درگاه ملايك مقام و در خطهء بهشت احترام بحضور ميمنت آغاز سعادت انجام خديو جم چاكر كسرى غلام رسانيده ، آن حضرت از راه مروت و طريق فتوت كه مجبول طبع با سعادت توام بود چشم از تقصيرات او پوشيده و برعايت سوم عهد عفو و اغماض كوشيده ، سرائى بجهه توقف مشار اليه عنايت و او را سايه‌نشين قصر بىقصور حمايت فرمودند . بعد از يك مدت مجددا او را حكومت خمسه عنايت و اتباع و اولاد و متعلقانش در خطهء غم‌پرداز شيراز در ظل عطوفت خديو عاجزنواز آرميده ، مومى اليه خود متوجه محل امارت شد .\r\n\r\nبيان احوال حسينقلى خان ولد محمد حسن خان و گزارش او\r\nادهم تيزگام كلك بدايع سلك در ميدان حكايت بدينگونه پويه‌ور مىگردد كه : چون بعد از هدم بنيان دولت محمد خان حسنخان ولد اكبر او محمد خان قوانلوى عم محمد حسن خان حال آقا محمد خان كه بدشت قبچاق رفته ، در نزد جماعت تركمانيه توقف داشتند باميد رحمت و رأفت خديو كشور فتوت مراجعت كرده ، روى انقياد بدرگاه فلك اشباه آوردند . آن حضرت در رعايت جانب آنها نهايت مبالغه نموده ، آقا محمد خان در محافل ارم مشاكل بهمگى امرا رتبهء تقدم يافته ، برادران كوچك و خانوارى ايشان و محمد حسن خان همشيره زادگان حسين خان دولو حسب الامر در اسدآباد نزد والده خود توقف نمودند . چون دار العلم شيراز مقر معسكر نصرة اثر شد حسينقلى خان كه با آقا محمد خان از يك مادر بود بشرف خدمت خديو جم مرتبت رسيده ، ببرادر ملحق گرديد . بعد از چندى داور كسرى شان بجهه دلجوئى آقا محمد خان حسينقلى خان مشار اليه را حكومت دامغان داده ، به آن حدود فرستاد . در دامغان بعضى از ديو\r\n\r\n","description":"","footnote":"","page_name":" 170 ","page_number":202},
  {"content":"\r\n\r\nسيرتان به صورت انسان پيرامون آن طفل نادان را گرفته ، آغاز شورش و غوغا كردند . از ترك‌تازى و دست‌درازى علامات زياده‌روى بظهور رسانيده ، چون اين‌گونه اخبار بعرض عاكفان سدهء گردون وقار رسيد بموجب ارقام قضا نظام خطاب بحسينقلى خان شد كه : بايد طريق خدمت را اقدام ارادت پويد ، يا به محل نوكنده كه اربابى محمد حسن خان و موروثى ايشانست رفته ترك حكومت گويد و بسلامت در آنجا توطن جويد ، حسنقلى خان را باوجود آن كم‌سالى وسوسهء شيطان لاابالى خود بين كارفرما و عقل دورانديش راهنما گرديد ، در توقف و توطن نوكنده را كه بلوكيست در ميانهء استراباد و مازندران اختيار كرده ، روى به آنجا آورد . مرتضى قلى خان و مصطفى قلى خان برادران او نيز در محل مزبور سكنى داشته ، قلعه‌اى بجهه سكنى و مأمن ساخته بودند . حسينقلى خان در توطن و توقف نوكنده با برادران شركت كرده ، روى بمأمن سلامت آورده ، محمد خان سوادكوهى مشهور بداد و حاكم مازندران از زياده‌سرى و بدگهرى كه داشت بهرزه و ياوه با ايشان بناى مناقشه گذاشت و تخم كين در مزرع خاطر آن بدعهد بدآئين كاشت .\r\nبدون جهه مشروب عذب مردمى را به خاك بىانصافى انباشت . هرچند آن سه برادر مشار اليه را به ترك آن شيوهء ناستوده نصيحت و از آن حركت ناشايسته وى را ملامت كردند مفيد نيفتاد . بموجب عرايض متواتره كه به خدمت فلك رفعت حضرت ظل اللهى ارسال ميداشت بريشان هرگونه تهمت نهاده ، كمر بر استيصال آنها بسته و رشتهء مروت و انصاف را بگزلك بدعهدى گسسته ، لشكرى جمع نموده بود و روى بهانه‌جوئى به تصرف نمودن سمنان آورد . پس از بلدهء بارفروش كه دار الايالهء او بود تدارك سفر و تهيهء لشكر كرده با جمعيت بسيار و بسيارى از اسباب كارزار رو بجانب نوكنده نهاد . چون در بلدهء اشرف بار نزول گشود حسينقلى خان و برادران چون ديدند كه غرور او را به هيچ تدبيرى بجز از قسمت شمشير چاره نمىتوان نمود حسينقلى خان از راهى غير معهود با جمعى محدود متوجه سارى گرديد و شهر سارى را تصرف نموده ،\r\n\r\n","description":"","footnote":"","page_name":" 171 ","page_number":203},
  {"content":"\r\n\r\nاين معنى در اشرف مسموع محمد خان گشته ، از اشرف مراجعت و محرك سلسلهء جمعيت و بارادهء تنبه حسينقلى خان متوجه سارى گشت .\r\nچون دو فرسنگ راه مراجعت را پيموده در حالتى كه از محل موسوم برستم‌آباد عبور مىنمود مرتضى قليخان با جمعى از تفنگچيان آتش فشان از جنگل سر بيرون كرده ، خيابان را تنگ بر محمد خان كرده ، در رهگذر او زانو بر زمين زده ، نشسته و بشليك تفنگ سلك جمعيت او را از يك‌ديگر گسستند . لشكر محمد خان بىخبر ازين حال متفرق و پريشان مىرفتند برهم خورده ، هركسى روى بطريقى رفته ، جناب محمد خان خود در تخت روان تشريف داشتند ، در ساعت دستگير و مقيد بقيد و زنجير گشته ، مرتضى قلى خان محمد خان را برداشته بحسينقلى خان پيوست . پس باتفاق روى ببلدهء بارفروش كه دار الايالهء محمد خان بود گذاشتند ، بانواع تعذيب بسيارى از اموال و اسباب او را اخذ و قبض نموده ، سرانجام بقتل او اقدام و روز عمرش بشام رسانيدند .\r\nچون كيفيت آن واقعه معروض حضرت ظل اللهى گرديد زكى خان را مأمور بجانب مازندران و بتأديب حسينقلى خان و تنظيم امور آن ولايت فرمان دادند . زكى خان با سپاهى كه حسب الامر خديو كشورستان مأمور بهمراهى مشار اليه بودند عنان شوكت گشاده ، قدم در وادى فرمان بردارى نهاده ، حسينقلى خان تاب توقف نياورده ، زكى خان بر مازندران استيلا يافت و بتعاقب حسينقلى خان شتافته ، تا باستراباد و جرجان در هيچ مكان عنان نكشيده و حسينقلى خان بدشت قبچاق رفته ، بطايفهء تركمان و يموت پيوست . زكى خان بعد از تمشيت مهام استراباد و مازندران مأمور بمراجعت گرديد . حكومت و ايالت مازندران به حكم داور داراشان بمهدى خان ولد محمد خان داد و تعلق گرفت . از آنجا كه اوان توقف خديو كشور جلال تا آخر حال كه غرض سال هزار و صد و نود و سه در انجام اين خديو بىهمالست از يمن راى فلك‌آرا و نيروى تيغ جهان‌گشاى آن حضرت جميع سركشان پاى در دامن خمول پيچيده و جمهور غوغاطلبان خود را بزواياى گم‌نامى كشيده ، ساحت مملكت از لوث وجود اشرار\r\n\r\n","description":"","footnote":"","page_name":" 172 ","page_number":204},
  {"content":"\r\n\r\nنابكار پاك و عرصهء گلزار ولايت خالى از وجود نابود خس و خار ، آن حضرت و همگى امناى دولت در دار الملك شيراز در كار عمارت و بفكر مرمت و متوجه آبادى و ملتزم عيش و شادى بودند بنابراين ضبط بعضى وقايع جزويه را كه در آن اوان روى داده و اتفاق افتاده در تحت قيد سال و تشخيص تاريخ درنياورده ، اين چندسال را در ضمن يك‌ديگر تحرير و بدون ملاحظهء تقديم و تأخير اظهار و تقدير نمود .\r\nانشاء الله العزيز المعبود وقايع اوان دولت و زمان شوكت اين شهريار كامگار كه غرض اصلى از ضبط اين مختصر و مقصود كلى از تدوين اين مبارك دفتر همايونست مفصل و مشروح سال‌بسال بر قيد خواهد آورد و بطريق تفصيل شرح خواهد كرد . در آن چندسال همت و الا بتأسيس ابنيهء دلگشا پرداخته ، از عمارت و ابنيه و اسواق و مساجد و مدارس و خوانق و قنوات و جداول و انهار و حياض و بساتين و طواحين و بقاع الخير و غيره آنچه در آن خطهء ارم مثال در لوح وجود صورت گرفت و در صفحهء حصول نقش بست از حيز احصاء بيرون و از حصر اوهام فزونست .\r\n\r\nتسلط حسينقلى خان ديگر بار بمازندران و چگونگى گزارش و ساير وقايع آن زمان\r\nكلك وقايع‌نگار چگونگى اين حكايت را چنين اظهار مىنمايد كه :\r\nبعد از مراجعت زكى خان از الكاى مازندران حسينقلى خان فرصت يافته ، مجددا بجانب نوكنده و توابع استراباد شتافته ، بفراغ بال مىزيست . چون مهديخان ولد محمد خان سوادكوهى مردى جاهل كم كار بىخبر از تجارب روزگار در بلدهء بارفروش بمناهى و نوش مىگذرانيد ، حسينقلى خان با معدودى از غلامان از طريق غير معهود ، يعنى از راه كوهستان هزار جريب ايلغار كرده ، غفلة خود را ببلدهء بارفروش رسانيده و بىباكانه داخل شهر گشته ، وقتى مهديخان از مستى غفلت هشيار شد كه حسينقلى خان در درب سراى او ايستاده بود ، ابواب فتنه‌جوئى گشاده بود . مهدى خان را هراسى كلى بر خاطر سارى و در زواياى بارفروش متوارى و خاطر مالش چشم از امان پوشيده ، مترصد هزار\r\n\r\n","description":"","footnote":"","page_name":" 173 ","page_number":205},
  {"content":"\r\n\r\nگونه خوارى گرديد . حسينقلى خان در سراى او نزول ، بتفحص مشغول و مشار اليه را گرفته مغلول ساخت . بفراغ بال بقبض و بسط امور مازندران پرداخت . چون كيفيت اين خبر معروض راى خديو جهان پرور شد محمد عليخان را بجهه تنبيه او كه منظور نظر فيض‌گستر بود مقرر و با فوجى از بهادران پيل‌توان بجانب مازندران روان فرمودند .\r\nمحمد عليخان نيز بمازندران استيلا يافته ، حسينقليخان با آن دو برادر كه در نزد او بودند بجانب نواحى استراباد شتافته ، چون در هنگام هبوط نير دولت محمد حسن خان اولاد او و جماعت اشاقه‌باش را با طايفهء يوخارىباش و حسين خان دولو رشتهء دشمنى محكم و شرايط خصومت قايم بود ، حسينقلى خان در آن چندگاه كه استيلا به آن حدود يافته ، بسيارى از طايفهء يوخارىباشى را بقتل آورده ، از ساحت هستى معدوم كرده بود . در آن حال كه اندك ضعفى در احوال او بهم رسيده ، در كارش قليل اختلالى حادث گرديده بود بعضى از باقىماندگان قاجار من اضداد او دو سه نفر تركمان و يموت بمبلغ‌هاى خطير تطميع و بقتل حسينقلى خان تحريض نموده ، تركمانان مذكور در نهان پيرامون حسينقلى خان مىگرديدند و در همه‌حال ازو باخبر ، در كمين وقت بودند . در شبى كه آن جوان دلير در نواحى استراباد در جائى خفته ، غلامان و پيروان موكبش نيز بىخبر از فتنهء بيدار بخواب رفته بودند ، تركمانان مزبور انتهاز فرصت كرده ، در جاى خواب گران آن نامردان بقتلش آورده ، از ميان بدر رفتند . غلامان و چاكران مشار اليه صبحدم كه از خواب بيدار و از خمار منام هشيار گرديدند مخدوم خود را در خواب عدم خفته و ترك دنياى فانى و بدرود عمر جاودانى و جوانى گفته ديدند .\r\nدر حقيقت حال بر احدى مشخص و معلوم و كيفيت قتل و قاتل هيچ‌كس را محقق و مفهوم نگشته ، بالاخره يقين شد كه تركمانان باغواى اشخاص مسطوره بامر مذكور قيام كرده و آن قضيه را بفعل آورده‌اند .\r\nجعفر قليخان و مهديقلى خان اولاد محمد حسن خان كه اولاد صغير و در دار السلطنهء قزوين به حكم داور جم نگين توقف داشتند در آن اوان\r\n\r\n","description":"","footnote":"","page_name":" 174 ","page_number":206},
  {"content":"\r\n\r\nبمرتبهء رشد و تميز رسيده ، در خطهء ارم طراز شيراز در حضور خديو كشورگير مستسعد گشته ، ببرادران بزرگ خود ، يعنى آقا محمد خان و رضا قليخان و عليقلى خان پيوستند .\r\n\r\nبيان گرفتارى زكى خان بدست شيخ عبد الله بنى معين در جزيرهء هرموز و چگونگى آن\r\nنهنگ قلم بدايع رقم در بحر ژرف روايت و درياى شگرف حكايت بدينگونه شناور ميگردد كه : ولايت عمان محلى است مشهور و معروف و موضعيست در نزد عرب و عجم و ترك و ديلم بحصانت موصوف ، يك طرف آن بيابانست ، وادى غير ذى زرع بوادى يمن پيوسته و سه طرف ديگر بدرياى ذحار خونخوار اتصال گرفته و لنگرگاه آن‌كه بايد لامحاله سفاين متردد از آنجا داخل مسقط شود كه بندريست از بلاد عمان بعد از يك فرسنگ طول داخل دريا وافع شده و عرض فاصلهء جبلين به قدر تير پرتاب در كنار دريا واقع ، دو كوهست كه بايد سفاين و جهازات در ميان آن دو كوه يك فرسنگ مسافت را طى كرده ، در محاذات مسقط لنگر افكنده ، بر فراز هردو كوه بروج متعدد در برابر يكديگر ساخته و در هريك از بروج كه در جنبين مذكورين در محاذات هم وقوع يافته توپ جهانسوز نصب نموده ، كه گلولهء هرتوپ از جميع بروج آن دو كوه ببرج كوه محاذى ميرسد ، تا بكشتى كه به طول يكفرسنگ در ميان آن درهء تنگ از برابر چندين برج عبور و لنگر نمايد چه رسد ؟\r\nمختصر كلام : دخول لشكر بيگانه و كشتى غريب به علت اين گونه ممر و مدخل و اين قسم معبر آن ولايت از بابت محالات و از مقولهء خوارق عاداتست ، زيرا كه بنحو مسطور يك فرسنگ در ميان آن درهء تنگ بايد كشتى عبور نمايد ، تا بلنگرگاه درآيد و درين دو فرسنگ مسافت در همه جا در فراز هردو كوه جانبين از بروج متعددهء مشروحه كه هردويست قدم تلى ساخته توپ مىزنند و اساس كشتى را اگر از آهن و خارا باشد بضرب گلوله درهم مىشكنند و از آنجا كه اهالى عمان بدينسان جملگى خوارج\r\n\r\n","description":"","footnote":"","page_name":" 175 ","page_number":207},
  {"content":"\r\n\r\nو از سلم مذهب ناحق بر معارج كفر عارج و دشمن غالب كل غالب على بن ابيطالب‌اند تصرف و تذخر عمان و تدمير و تحقير آن بيدينان منظور نظر آفتاب اثر و مكنون خاطر فيض‌پرور گرديده ، زكى خان را مأمور بتقديم خدمت مذكور و تمشيت امر مزبور فرمودند ، روانهء بندرعباس نموده و فرامين مطاعه و ارقام لازم الاطاعه درخصوص اجتماع سفاين و غرابات و جهازات به اطراف و جهات رفته ، شاه‌بندران و ضابطان بنادر و سواحل از بندرعباسى تا دورق و حفار مكان مشايخ بنى كعب شروع بجمع جهازات و سفاين و غرابات ديوانى و غيره كرده ، بتدارك اسباب و تهيهء آلات و افزار پرداختند . شيخ عبد الله بنى معين كه يكى از مشايخ اعراب بود مكان او در جزيرهء هرموز و جزيرهء مزبور كوهيست در ميان درياى اعظم ، يك جانب آن بساحل نزديك مىباشد ، تا بندر عباس هفت هشت فرسنگست و جانب ديگر بسواحل و هندوستان و افرنجه ، بلكه يكطرفش بدرياى محيط و بحر پراضطراب اتصال دارد ، آقا محمد ماربينى اصفهانى كه در حكومت اصفهان نام او مذكور شد چندگاه حسب الامر خديو گيتىستان از اصفهان معزول گرديده بحكومت بندرعباس رسيد . مشار اليه در ايام حكومت بندر مذكور ، شيخ عبد الله عرب بنى معين را كه عرب وحشىصفت جزيره‌نشين ، مانند حيوانات برى متوحش از سطح زمين و از خشكى بغايت كرانه گزين بود رام گردانيده ، بتدبيرات بشست درآورده ، روانهء خدمت قهرمان ماء وطين نموده بود . شيخ مذكور مدتى سعادت‌اندوز حضور فيض گنجور و سرانجام ولد خويشتن را در موقف خدمتگارى بازداشته ، خود مرخص ، روى به وطن اصلى گذاشت . در آن هنگام كه زكى خان به خدمت مشروحه مأمور و در بندرعباس متوقف بود شيخ مشار اليه به خدمت مبادرت نموده ، به علت رهانت پسر در نزد زكى خان بسر ميبرد و در شرايط خدمات درياآبى به روى كار مىآورد . زكى خان بدخترى كه او را در تتق خفا بود طمع كرده و اين معنى را بوساطت محرمان بعرض اظهار درآورد . شيخ را بقبول وصلت دعوت نمودند . شيخ\r\n\r\n","description":"","footnote":"","page_name":" 176 ","page_number":208},
  {"content":"\r\n\r\nقبول مسئول را در ظاهر انگشت برديده نهاد . زكى خان را بضيافت جزيرهء هرموز صلا داده ، خان فرزانه را شاهد اين عزم در نظر بخوشترين صورتى جلوه گرفت ، دست طمع ديدهء بصيرتش را از ملاحظهء مآل و وخامت احوال پوشيده و مستر گردانيده . پس در روزى كه معين شده بود شيخ مزبور كليتى چند حاضر كرده ، خان عالى درجات را با معدودى از خواص بكليتها درآورد . از براى تخفيف بهمراهى خان سخن او اين بود كه : چون در جزيره مكان توقف نمىباشد و اسباب ضيافت نيز كمست و اعراب را به علت عارى بودن از رسوم و عادات و بىوقوفى از آئين تكلفات قدرت بر ضيافت معدودى بيشتر نيست . جناب خان هم سرگرم بادهء وصال تمنى و از وفور تهور در اين ماجرا فكر صحيح و انديشهء درست نكرده و اين معنى را بخاطر نياورده كه سردارى عظيم الشأن لشكر را در كنار دريا چگونه بىسردار گذارد و به خواهش كسى كه دوستى او مشخص نيست با معدودى چگونه روى به سفر دريا آورد ؟ سخن مختصر : بعد از آنكه جناب خان با قليلى از خواص در كليتها نشسته ، دست از دامن ساحل گسسته ، در كليتى كه جناب خان سردار تشريف داشتند بجز از پيشخدمت احدى را نگذاشتند . شيخ عبد الله خود شرف‌اندوز خدمت بود . چند نفر غلامان نيز حضور داشتند . عملهء دريا و معلم و ناخداى كليط كليطهاى خاصان خان عاليشأن را رفته‌رفته از كليط خاصه دور انداخته و در روى دريا پريشان حال ساختند . جناب خان را بعد از آنكه تنها و از خاصان و متعلقان جدا كردند گرفته ، بجزيرهء هرموز برده و در حجله سراى محبس هم‌آغوش عروس قيد و حبس نمودند و آن معدود خواص را نيز متفرق و محبوس گردانيدند . لشكريان و سركردگان چندان كه در ساحل انتظار مراجعت خان را كشيدند و چشم در راه انتظار سردار خويش گشوده ، اثرى از مراجعت او نديدند . از كيد شيخ عبد الله باخبر و آگاه از خدعهء آن بدكيش بدسير گشته ، حقيقت كار و چگونگى آن گير و دار را بعرض خديو جم اقتدار\r\n\r\n","description":"","footnote":"","page_name":" 177 ","page_number":209},
  {"content":"\r\n\r\nرسانيدند . خلاصهء حكايت آنكه بعد از تردد و آمد و رفت وكلاء جناب خانرا با ولد شيخ عبد الله كه در درگاه جهان‌پناه بود معاوضه كرده و اين را برده و آن را آوردند .\r\n\r\nذكر سردارى على مراد خان و مأمور شدن بجانب كردستان و گرفتارى او\r\nبر راى واقفان رموز نكته‌دانى مخفى و مستور نماند كه :\r\nولايت كردستان بابان در جميع ازمنه و اوان متعلق بدولت روم و باج گزار آن مرزوبوم بوده‌اند . سليمان پاشا نام والى آنجا در زمان ولايت و امارت خود يك دفعه از وكلاى آندولت رنجيده خاطر گرديده ، رخت عافيت بسايهء دولت و ظل عطوفت خديو كسرى معدلت كشيده بود . بعد از آنكه به حال رضا بازآمد مراجعت بولايت خود نموده ، ابواب اخلاص‌مندى را باز و طايران عرايض خود را پيوسته در پرواز داشته ، خود را از لوازم عبوديت معاف نمىگذاشت . بعد از ارتحال او محمد پاشاى برادرش نيز همين شيوه را مراعات و روى توسل بآستان گردون درجات مىنمود و در همه‌حال سالك طريق فرمان برادرى بود . عمر پاشا والى بغداد از طريقهء سلوك و رفتار و شيوهء پيشه و كار او بدمظنه گشته ، او را معزول و محمود پاشا نام برادر او را منصوب نمود . مشار اليه از كيفيت واقعه بعرض عاكفان سدهء سنيه رسانيده ، خواهش اعانتى در تلو عرايض معروض گردانيد . حضرت ظل الله لشكر پناه عالى مراد خان را بسردارى تعيين و فوجى از لشكر ابواب جمعى ولايت آن حوالى مثل گروس و صاين قلعه و انگوران و مراغه و غيره را حكم بجمعيت در معسكر مشار اليه و متابعت فرمودند . مأمورين حسب الامر اجتماع نموده ، در موكب على مراد خان عنان جلادت بصوب مقصود گشادند . در روزى كه تلافى فريقين اتفاق افتاد در ميان عسكران آتش فتنه روى باشتعال نموده ، نخستين لشكر على مراد خان بر صفهاى كرديه كه باعانت پاشاى جديد آمده بودند غلبه كرده و ضعفى قوى روى به آنها آورده ، در هنگام على مراد خان كه سرمست از بادهء\r\n\r\n","description":"","footnote":"","page_name":" 178 ","page_number":210},
  {"content":"\r\n\r\nخوشگوار و از نشانهء شراب لعل‌وار در خمار بود از غرور مستى و سوداى مىپرستى تكاور را عنان گشاده ، تن تنها با لشكر روميه روى نهاده ، پس خويشتن را بدرون سنگر انداخته ، اسم و رسم خود را مذكور ساخته ، جماعت روميه اين مطلب را رونق كار و شرف روزگار خود ديده ، با زخمى كه در آنميان به او رسيده بود از اسبش فروكشيدند . آن مدهوش صهباى غفلت وقتى هشيار و زمانى بيدار شد كه خود را در خيمه‌اى ساكن و محبوس آن جماعت و در شكنج انواع شناعت ديد . لشكر از گرفتارى سردار شكست يافته ، به راه فرار شتافته ، بسيارى در آن قضيه از وخامت ميگسارى و شأمت باده‌خوارى جناب خان به هلاكت رسيده ، عرضهء سنان و شمشير گرديدند . على مراد خان را بدار السلام بغداد برده ، چندگاه در آنجا بود . بالاخره كه از اصل و نسب او حسب الواقع مطلع گرديدند ، صلاح خود را در نگاهدارى او نديده ، عمر پاشا چندكس بهمراه او كرده ، او را بحضور فيض گنجور خديو منصور رسانيدند .\r\nحضرت ظل اللهى بنابرآن مىآشامى و آنگونه خودكامى و حاصل نمودن بدنامى درصدد مؤاخذه برآمده و شفاعت نواب ظهير الدوله از بليهء گرفتارى بسخط و غضب قهارى نجات يافت . حضرت ظل الله كشورپناه نظر على خان زند را بجهه تدارك واقعه لشكرى داده ، بنواحى كردستان فرستادند . مشار اليه تا بنواحى و حوالى بغداد لشكر كشيده ، جماعت مزبور مكافات خود را حسب الواقع ديد .\r\n\r\nبيان رسيدن بهار خرم و وصول كوكبهء نير اعظم بساحت بيت الشرف و انحراف مزاج روشن از عمر پاشاى والى بصره و بغداد و مأمور شدن نواب ظهير الدوله بتسخير ام البلاد\r\nدر شب دوشنبهء هشتم محرم الحرام طرازندهء محفل چرخ نيلى فام و آرايشگر ايوان گردون والامقام بعزم تسخير قلعهء ام البلاد حمل سلسله‌جنبان سپاه‌گردان انوار و محرك لشكر فيروزى اثر اشعه\r\n\r\n","description":"","footnote":"","page_name":" 179 ","page_number":211},
  {"content":"\r\n\r\nگرديد . چون از يمن نزول آن نقطهء دايرهء سعادت بمحاذات نقطهء اعتدال ربيعى فصل دى بموسم بهار متبدل و مزاج هوا باعتدال مايل و طبع نسيم عنبر شميم معتدل گرديد سپهدار باد بهارى و سپهسالار نسيم آذارى بفرمان فرمائى با لشكر گران ازهار و رياحين و سپاه بىكران لاله و ياسمين بجانب ام البلاد چمن و سمت شهربند باغ و گلشن تمكين فرمودند . دامان دشت و در و ساحت بسيط اغبر و عرصهء كوه و كمر از هجوم لالهاى احمر و خون الوان گلهاى معطر چون عرصهء سپهر اخضر مشحون بگلهاى انجم و اختر گرديد و فراشان نسيم اعتدال بساط با انبساط سبزه‌هاى زنگارى و فروش منقوش گلهاى بهارى را در فضاى هامون گستريدند . طنطنهء حركت سپهدار بهار و آوازهء تحريك لواى شوكت لشكرآراى آذار بعزم شهربند گلزار زلزله‌دار اركان ثابت و سيار و رومى نژادان ثلوج و ابطار كه در آن روزگار از جانب خواندگار بهمن مستحفظ مملكت باغ و گلشن بودند افتاد . محفل نوروزى بفرخندگى و فيروزى در عمارات مباركات جديد البناى شيراز بچابك دستى پيشكاران محفل طراز و آرايشگرى نگاربندان بدايع‌پرداز انعقاد يافته ، سر و بر خاصان درگاه و سر و دوش امينان حريم عز و جاه از بوارق خلاع انجم شعاع پرده‌پوش رخسار خورشيد و ماه شد . چون عمر پاشاى والى بغداد نسبت بچاكران آستان فلك بنياد اظهار اخلاص و افتخار اختصاص نموده ، بمقاليد ذرايع ترحم‌انگيز و مفاتيح عرايض ضراعت‌آميز قفل از در بندگى گشوده و شاهراه چهار كوى چاكران آستان معدلت اركان را بپاى ارادت پيموده ، همواره سالك صراط المستقيم عبوديت و خلوصيت ميبود ، درين سال آثار خلاف رفتار بر نهج صدق و صواب از او بشهود رسيده ، از ديوان اعزاز روزنامچهء عمر و زندگانى و فهرست بهجت و كامرانى او به علت سوء رفتار بسجل اختتام و خاتم افنا و اعدام مسجل و موشح گرديد . مبين اين مقال آنكه : درحالى كه در اراضى بغداد و عتبات عاليات عرش درجات شعلهء طاعون باوج سماوات رسيده ،\r\n\r\n","description":"","footnote":"","page_name":" 180 ","page_number":212},
  {"content":"\r\n\r\nآتش آن بلا خرمن‌سوز عمر صغير و كبير و برنا و پير گرديده و دست فتنه بساط زندگانى از غريب و بومى اقصاى آن بوم و برچيد جمعى از اهل ايران نيز كه در مشاهد منوره و اراضى مقدس مطهره مجاورت داشتند ببلاى آن بليه مبتلا و بدعوت داعى حق راه‌نورد ديار فنا گرديدند ، عمر پاشا اموال و اسباب و جهات و مخلفات مطعونين طعن سنان طاعون را بحيطهء ضبط درآورده ، مجموع را در جمع اموال خود مجتمع كرد . اخلاف و اولاد زوار و مجاوران ايرانى دربار خاقانى و آستان حضرت گيتىستان كه ملاذ ستم رسيدگان و مفر غمديدگانست اجتماع نموده ، درخصوص احقاق حقوق باقسام شقوق ناله و خروش باوج عيوق رسانيدند و بفرمان حضرت ظل الله فرامين قضا امضا در باب آنها و استيفاى اين مدعى بعمر پاشا صورت انشاء پذيرفت و مصحوب يكى از چاكران اين آستان ملايك مكان ارسال و اموال مزبور را امر بايصال فرمودند .\r\nعمر پاشاى مذكور گوش را بپنبهء غرور انباشته ، اموال را مالك و در خصوص رد آنها معاذير ناموجه متمسك و مسالك تمرد را سالك شد . ديگر حجاج ايران كه هرساله محرم بيت الحرام و باقدام شوق بيابان نورد طريق كعبهء مرام بودند در هيچ ايام متعارف نبود كه در دار السلام بغداد ازيشان دينارى مطالبه نمايند ، در آن اوان عمر پاشا بناى بدعت نهاده و دست طمع گشاده ، حجاج را مبلغهاى كلى مصادره و مطالبه مىنمود و اهل حاج اين معنى را بدرگاه فلك رواج عرض و مزاج معدلت امتزاج از استماع اخذ اين گونه باج از عمر پاشا متغير و بحر مواج غضب قهرمانى متلاطم ، بمؤاخذهء اين حركت شنيع توقيع وقيع و حكم عالم مطيع از دربار رفيع خطاب بمومى اليه شرف اصدار يافته و از اقدام آن طريق ناهموار او را بمخاطبات غيث آثار و ابراز آزار بسيار اشعار فرموده ، اين مطلب نيز يكى از موجبات شعلهء غضب قيامت لهب و اشتعال نواير غيظ و سخط را سبب گشت و ديگر درحالى كه بنحو مسطور سابق زكى خان زند با افواج لشكر فيروزمند بتسخير عمان مأمور و عبور و مرور سپاه گران از بحر بيكران باستحضار جهازات از سهولت دور بود ، حسب الامر داور دارا غلام بعمر پاشا\r\n\r\n","description":"","footnote":"","page_name":" 181 ","page_number":213},
  {"content":"\r\n\r\nاعلام شد كه چون از بصره بعمان از جانب بر و بيابان راهى مىباشد كه مسافت آن در نظر همت گيتىنورد و در زير قدم جهان‌گرد دليران اسفنديار رزم رستم نبرد چندانى نيست سپاه منصور و غازيان نصرة مفطور را از ام البلاد بصره راه عبور و طريق مرور گشايد ، كه اردوى عساكر ظفر مآثر از راه بيابان متوجه عمان و به سهولت بتخريب بنيان شوكت و شان خوارج توانند پرداخت . عمر پاشا از قبول اين مدعى متحاشى گرديده و از فرموده تخلف ورزيده ، قطع نظر از اين بيراهى ، چون ازين راه نهنگان درياى هيجا عازم صوب عمان بودند خوارج را بارسال آذوقه و طرق مختلفه اعانت نموده ، ابواب موافقت بر روى آنها گشود . ديگر بطريقى كه درين نزديكى مرقوم قلم بدايع رقم شد محمد پاشاى بابان از دولت عثمانى و جانب عمر پاشا كه قبض و بسط امور آن سرحدات در قبضهء اختيار آن بود بحكومت قلعهء چولان و رياست جماعت بابان قيام داشت . از سوابق ايام هميشه گردن بر طوق خدمت‌گزارى و اظهار اخلاص‌كيشى اين دولت جاويد مدت ميگذاشت . عمر پاشا با مشار اليه بناى سوء سلوك نهاده و محمود پاشاى برادر او را بحكومت جولان داده ، محمد پاشا دست توسل بحبل المتين رأفت حضرت ظل اللهى زده ، بطريق دخالت بدولت دوران عدت ملتجى شد . حضرت ظل الله گيتىپناه از عمر پاشا خواهشمند گرديدند كه حكومت محل مزبور و رياست طايفهء مذكور را كماكان بمحمد پاشا گذارده ، دست از ارتكاب اين گونه حركت ناهنجار بردارد از راه كمال جحود سخن به آن مردود اثر نكرده فوجى از لشكر خود را مأمور قلعهء چولان گردانيد كه محمود پاشا را در امر حكومت مستقل و محمد پاشا را اسير قيد ذل سارند . اين معنى معروض عاكفان سدهء جلال و مسموع ايستادگان محفل مينو مثال گرديده ، فوجى از بهادران غضنفرفر و گروهى از دليران رزم‌جوى جنگ‌آور را بسركردگى على مراد خان باعانت محمد پاشا تعيين و روانهء آن سرزمين فرمودند . عليمراد خان بعد از ورود بقلعهء چولان در روز مقابلهء فريقين خويشتن را از نشانهء راح و تواتر و تعاقب اقدام سرگران\r\n\r\n","description":"","footnote":"","page_name":" 182 ","page_number":214},
  {"content":"\r\n\r\nساخته و از غرور مستى شمشير تهور آخته ، بنفس واحد خود را بميان قوم روميان انداخته ، جماعت مزبور او را شناخته ، دستگير و پاى بصوب بغداد گشودند . الغرض از ظهور اين گونه امور بحر ذخار غضب قهارى در جوش و درياى خونخوار سخط قهرمانى را در خروش آوردند . تدمير عمر پاشا و تسخير ام البلاد بصره و دار السلام بغداد و ساير ولايات تابعهء او را پيشنهاد همت و الا فرمودند . از آنجا كه از ابتداى حال داور معدلت خصال و خديو بىشبه و مثال در فتح كشور و گردانيدن لشكر هيچگاه منت‌كش بيگانه نبودند ، بنفس نفيس خويش و برادران سعادت كيش در انتظام مهام دولت و تنظيم امور مملكت سعى ميفرمودند اعتضاد الدوله محمد صادقخان برادر ارجمند را بفتح بصره مأمور و گروهى از بهادران منصور و دلاوران پلنگ‌خشم شيرزور را در ظل رايات فتح آيات و سايهء اعلام ظفر علامات نواب معظم اليه روانه نمودند .\r\n\r\nذكر كيفيت تحريك رايات جلال نواب سپهر ركاب اعتضاد الدوله بجانب بصره و ورود بكنار شط العرب\r\nعلم مشكين پرچم قلم سعادت توأم در ساحت صفحات و فضاى اوراق بدينگونه و سياق شقهء بلاغت و پرچم فصاحت ميگشايد كه : چون ام البلاد بصره از جملهء گرمسيرات محرق الهوا و شدت گرما در آنجا بحدت و نسيم شمالش آتش‌افكن خرمن هستى برنا و پير و هواى باديه و جبالش حرارت‌بخش كرهء اثيرست ، چون در ايام تموز و هنگام شدت هواى آتش‌افروز و نوبت اهتزاز سموم جهانسوز كه معبرش آن ولايتست . فرستادن لشكر فيروز بچنين ولايت از حسن تدبير عارى و خلاف راه سپاهدارى بود تحريك رايات جلال نواب استظهار - الدوله تا آغاز زمستان و اول نزول برف و باران كه در آن وقت در گرمسيرات فصل بهار و اول شكفتگى چمن و گلزار و موسم خرمى روزگارست بتأخير افتاد . چون سپهدار بهمن بعزم تسخير گلزار و گلشن از ابر مشكين‌پرند شقه‌گشاى لواى جهانگيرى گرديد و نواى\r\n\r\n","description":"","footnote":"","page_name":" 183 ","page_number":215},
  {"content":"\r\n\r\nناى رعدآوا و آوازهء بيم وصول موكب لشكرآراى دى را به گوش هوش اهل جهان رسانيدند ، تارك دليران شاخسار از مغفر سيمين برف زيب و زينت گرفت و اندام دلاوران جويبار از جوشن آهنين يخ آرايش پذيرفت على الصباح هشتم شهر ذى قعدة الحرام كه سرور كشور چرخ نيل فام و خسرو انجم غلام بعزيمت انتقام لشكر ظلام پاى سعادت بركاب جواد خوش خرام چرخ تيزگام نهاد و با لشكر گران انوار ابلق عزم را بتسخير ملك خاور عنان داد نواب استظهار الدوله متوكل باشفاق جناب اقدس الهى پاى دولت بركاب سعادت نهاده ، با شكوه سليمانى و دبدبهء خاقانى عنان عزيمت بصوب مقصود گشاده ، رايت گيتىگشائى فلك‌سا و اعلام جهان‌پيما پرده‌پوش رخسار چرخ و الا شد . بحر ذخار معسكر نصرةپرور و درياى بىكران اردوى انجم حشم گردون حشر از موكب دليران آهن‌پوش و آواز رعدانباز ناى زرين و نواى شورش‌فزاى خم روئين چون صحراى قيامت در خروش آمد . نواب اعتضاد الدوله با سپاه افزون از ريك هامون به حكم همايون آن روز فرخندهء ميمون در خارج شهر منزل گزيد . قباب خيام زرين‌طناب را باوج ماه و آفتاب بركشيدند ، تا تمامى تداركات از خيمه و خرگاه و سرادقات فلك دستگاه و احمال لشكر و سپاه و توپ‌هاى ثعبان مثال و خمپارهاى صواعق خصال و ساير اسباب جلال باردوى قيامت تمثال الحاق و انتقال يافت . روز ديگر كه خورشيد انور و فرمانده لشكر انجم و اختر از منزل افق خاور بعزم سفر ممالك سپهر اخضر و تصميم تسخير ام البلاد باختر فرازندهء رايات اشعات گشت رايات فتح آيات در اهتزاز و عقاب علم زرين جناح در اوج نصرة بپرواز آمد . نواى خم روئين و نالهء ناى زرين از فراز سپهر هفتمين درگذشت . در ساعتى مسعود و بختى محمود از منزل مذكور متحرك گرديد ، تا بلدهء حويزه در جائى عنان نكشيدند . در آغاز شهر محرم الحرام سنهء مذكور هماى همايون فام رايت بلند آيت سايهء سعادت بر مفارق اهل حويزه گسترده ، در روز دوازدهم شهر مزبور از حويزه خروج و صبحگاهان روز پانزدهم\r\n\r\n","description":"","footnote":"","page_name":" 184 ","page_number":216},
  {"content":"\r\n\r\nكه سفينهء ملايك ملاح مهر در بحر ژرف سپهر بساحل مغرب رسيد درياى پرشور اردوى منصور وارد كنار شط العرب گرديد . از تلاقى و تقارب آن دو بحر ذخار و دو درياى خونخوار بحر آب و درياى آتش در يك محل اجتماع نمودند . شط العرب محتاج بتوصيف نيست ، زيرا كه آن شطيست در اقطار جهان مشهور و دريائيست بىكران و پرشور . چندين رودخانهء ذخار كه هريك قلزميست خونخوار بيك‌ديگر اتصال گرفته ، موسوم بشط العرب و از كنار شهر بصره مرور و بدرياى اعظم شور منتهى گشته و احتمال امكان جيش در چنان بحرى پرتلاطم بجهات مختلفه كه يكى از آنها جزر و مدست از قبول عقول محال‌انديش برون و از تصور اوهام افزونست و دست قدرت هيچ صاحب شوكتى الى حال بدامن اين امر محال نرسيده و امكان اين ارادهء دور از كار تا به اين روزگار پيرامون خاطر هيچ صاحب تسلطى نگرديده . چون عبور آن درياى آتش پرتاب از چنان بحر آب و مرور آن لجهء پراضطراب از چنين سهمگين گرداب بدون توسط جسر مسلسل از بابت محالات و از جملهء خوارق عادات مىنمود پس ناچار چارهء كار را در بستن جسر ديده ، امر قضا نمون صادر گرديد كه سفاين صغيرهء متعدده و اعمدهء قويهء مشيده و قوايم عظيم مستحكم و اوتاد قنطرهء شديده از حويزه و ساير اعمال دور و نزديك از شط حويزه و شطهاى ديگر كه بشط العرب مىپيوندد حمل‌ونقل نموده ، باهتمام آهن‌گران ستبربازوى قوى دست و دقت حدادان هنرپرور صنعت‌پرست بزنجيرهاى قوى محكم و سلاسل متين مستحكم صورت انجام و سمت اختتام پذيرفته ، متشبث بتأييدات حضرت سبحانى و متمسك بعروة الوثقاى اقبال حضرت گيتىستانى شروع بانجام جسر نموده ، شناوران نهنگ‌وش و آب‌بازان درياكش نهنگ‌وار خود را به آن لجهء خونخوار افكنده ، بانجام جسر قيام نمودند . ايام نوروز فيروز و هنگام بهار گيتىفروز بمباركى و فرخندگى در رسيد .\r\n\r\n","description":"","footnote":"","page_name":" 185 ","page_number":217},
  {"content":"\r\n\r\n\r\nذكر ظهور بهار فيض آثار و هنگام خضارت باغ و گلزار و صورت گرفتن جسر و عبور سپاه\r\nنوبت ظهور بهار خرم و موسم طراوت و نظارت عالم گرديده ، طليعهء قهرمان گيتىستان مهر ببرج حمل تحويل يافت . به حكم سپهدار هواى بهار خيمهاى رنگارنگ سپاه رياحين و ازهار در كنار شط جويبار برپا ، بفرمان فرمانده آذار رايات ظفر مدار سرو و چنار در ساحل بحار ذخار و جداول و انهار شقه‌گشا و بامر و قوهء متولده سرادقات اغصان و اشجار در ساحت گلزار فلك‌سا شد . سپاه گران سپهسالار ربيع گرداگرد قلعهء محكم بنيان چمن را كه محكمهء طاغيان بهمن بود محيط گشتند و لشكر بىكران قهرمان اردى بهشت در اطراف شهربند گلستان و اكناف حصار بست بستان از جوشش گلهاى صحرائى و هجوم سروهاى مينائى سنگرى متين آرايش نهاده ، بجهة استيصال سپاه فتنه‌جوى شباط و طايفهء فساد انگيز دى بنياد محاصره بستند . جزايرچيان برودت هوا كه با سفاين موفور يخ از راه بحر جويبار باعانت قلعه‌نشينان بهمن هجوم‌آور گرديده بودند صاعقه‌بارى توپهاى آتش‌فشان برق بهارى در ميان آب آتش افكن اساس آنها گشت و شراره‌ريز خرمن هستيشان گرديد و عمانيان ثلوج و امطار كه با زورقهاى سست بنياد مانند حباب در ممر آب بمقابلهء سپهسالار اردىبهشت و هوس مدخليت در عرصهء مرغزار و كشت عنان تفتين تهى مغزى و سبك‌سرى مىگشودند بيك حملهء دلاوران باد شمال و دليران نسيم اعتدال اركان سفاين وجودشان از يك‌ديگر پاشيده ، دامان دشت و صحرا چون ساحت ميدان هيجا از خون شقايق گلگون و فضاى بسيط غبرا از هجوم سيل كوهسارى رشك هزار جيحون گشت .\r\nمجلس عيد سعيد با نهايت فيروزى ترتيب يافته ، بر و دوش اعاظم و سراپاى افاخم از بذل خلاغ خورشيد شعاع مستتر شد . درحالى كه ساحل شط مضرب خيام انجم احتشام بود شيخ عبد الله رئيس جماعت منقح كه دو طايفه‌اند در عدت و كثرت بر جميع قبايل عرب ممتاز و\r\n\r\n","description":"","footnote":"","page_name":" 186 ","page_number":218},
  {"content":"\r\n\r\nمكانهاى نشيمن ايشان كه از صحارى نجد تا اراضى فيه البصره پيوسته ، جماعت مزبور به علت كثرت عدت همواره بر بصره مسلط بوده ، منافع آن ولايت را اكثر ضبط مىنمودند ، با گروهى انبوه و لشكرى با شكوه باعانت بصريان كمر بسته ، از جانب ساحل وكيل فرنگ انگليس كه از طرف پادشاه و الا جاه فرنگ مأمور و در بصره متوقف ، متوجه داد و ستد مىباشند ، با چندين سفينه و زورق هريك مشحون بتوپهاى برق انداز و تفنگچيان آتشباز ، از ممر آب بمدافعه شتافتند ، كه نهنگان درياى نام و ننگ و درياكشان لجه‌آشام را از ساختن جسر ممانعت نمايند .\r\nبه گمان آنكه بچنان قوم ناكس راه بر آن سيل سركش و به مثل خس راه‌گذر بدرياى آتش مىتوانند بست ، شروع بانداختن توپ و آغاز فتنه و آشوب نمودند . از جانب اردوى نصرة مبانى نيز توپهاى اژدر مهابت سرگرم آتش‌افشانى و گلولهاى صاعقه هيبت مشغول جان‌ستانى گرديده ، از صواعق خانه‌برانداز توپهاى رعدآواز و سحاب شراره فشان دست تفنگچيان برق‌انداز در ميان آب و آتش خرمن صبر و تاب فرنگيان بادپيماى خاكسار افتاده ، تواتر گلوله و توالى قطرات امطار ابر آتش‌بار توپ و تفنگ مزرع ثبات شيخ عبد الله و جماعت منقح را نيز بباد فنا داده ، بسيارى از جماعت مزبور در بر و بحر سوختهء آتش‌فتن و فتور ، بقيه سر خويش و راه هزيمت را پيش گرفتند .\r\nامر واجب الامتثال نواب استظهار الدوله عز نفاذ يافت كه دو هزار نفر از جماعت بختيارى كه در شناورى با نهنگان دريا نورد خويشى و در كوه‌نوردى از پلنگان كوه‌گرد پيشى دارند ، در آن شط بحر كردار شناور گشته و چون سيل بىبنياد از آن رود گذشته ، در ساحل آن طرف متوقف شوند . غرض جسر مزبور در مدت هجده روز صورت اتمام و سمت اختتام پذيرفته ، بر زبر آن بحر پرتلاطم چون جسر مجره بر روى اين پرشور قلزم قرار گفت . على الصباح ششم شهر صفر سنهء هزار و صد و هشتاد و نه كه سپاه انجم و اختر ازين طرف ژرف درياى پهناور عبور نموده ، خسرو خاور شقهء لواى جهان‌گردى گشود نواب\r\n\r\n","description":"","footnote":"","page_name":" 187 ","page_number":219},
  {"content":"\r\n\r\nاعتضاد الدوله اردوى گردون شوكت و سپاه انجم عدت را از عبورگاه جسر به آن طرف فرستاده ، خود نيز با خاصان درگاه و مقربان محفل فلك دستگاه عبور ، منزل موسوم بشريش را مقر كوكبهء منصور فرمودند .\r\nروز ديگر از منزل مزبور اعلاى اعلام شوكت و رفع رايات نصرة فرمودند .\r\nمختصر سخن : در روز هشتم شهر صفر المظفر كه قلعه‌گشاى مهرانور با لشكر گران انوار محيط اين نيلى حصار گرديد فضاى مسرت‌فزاى خارج ام البلاد بصره مطار عقابان ظفر جناح رايات گردون حباب و مقر سرادقات خورشيد قباب مجره طناب گشته ، خيام فلك مقام اردوى انجم احتشام سر باوج ثريا بركشيده ، آواز رعدانباز ناى زرين و نواى شورش‌فزاى خم روئين زلزله‌افكن سپهر هفتمين ، از صواعق هوش رباى شليك خمپاره و توپ و لوله و آشوب در ميان سكان آسمان و زمين افتاد . سليمان آقاى متسلم كه از جانب عمر پاشا حاكم بصره بود و اعزه و اعيان و جمهور سكان آنجا از هيبت آن انقلاب و وحشت آن سهمگين گرداب با زهره‌هاى آب در شبكهء اضطراب فرو مانده ، دروازه‌هاى شهر را مسدود و برج و باره را مضبوط نموده ، در محافظت و خوددارى نهايت مبالغه نمودند و راى قلعه‌گشاى نواب استظهار الدوله بتأسيس قلعهء محكم و بناى حصارى منتظم كه استظهار اردوى ظفر حشم تواند بود قرار گرفته ، بنيان صنعت‌نما و معماران اقليدس‌گشا بتأسيس قلعه اشتغال ورزيده ، در اندك زمانى اساسى چيده شده كه اوج بروجش با فلك ذات البروج بمساوات ، فراز كنگره‌اش برترى از اوج سماوات داشت . بنه و اغروق معسكر نصرةپرور و احمال و اثقال اردوى گردون مقر را در آن قرار داده ، توپهاى قلعه‌كوب و خمپاره‌هاى شهرآشوب را بمحاذات قلعهء بصره كشيده ، توپ‌چيان آتش دست از سحاب آتش‌بار توپ بناى شعله‌انگيزى و درانداختن گلولهاى دهرسوز آغاز شراره‌ريزى كرده ، كيفيت هوا منقلب‌كن مزاج كرهء اثير و تواتر بلا آتش‌افكن خرمن چرخ پير گرديده ، گردون گردنده از هيبت رعد آواز زلزله‌انداز توپ\r\n\r\n","description":"","footnote":"","page_name":" 188 ","page_number":220},
  {"content":"\r\n\r\nكه خبر از آشوب قيامت مىداد بمفاد اين آيهء كريمه  « يَجْعَلُونَ أَصابِعَهُمْ فِي آذانِهِمْ مِنَ الصَّواعِقِ حَذَرَ الْمَوْتِ  از بيم جان گوشها را بانگشت كواكب انباشته و چرخ شتابنده آن روز را روز رستخيز پنداشته ، بصداى هوش رباى آن ثعبانهاى وادى هيجانداى   « إِذا زُلْزِلَتِ الْأَرْضُ زِلْزالَها »   مسموع داشت ، نهايت يك ركن ديوار قلعه كه عجالة بضرب صدمات توپ خراب گرديده عرضا » هفت و هشت ذرع وسعت داشت و فراز آن به حدى بود كه خيمه و خرگاه بر زبر آن افراخته ، جمهور صغير و كبير آن ولايت بجهة حراست آنجا را نشيمن ساخته بودند ، صدمات گلولهاى آتش‌فشان با چنان استحكام رخنه‌گر بنيان آن نمىشد ، پراهنمائى يكى از فراريان قلعه توپخانهء مباركه را بركن ديگر كه استحكام آن از ساير اركان كمتر بود كشيد ، توپچيان مريخ صولت و برق‌اندازان بهرام مهابت هرروز از هنگام بام كه گلولهء آتش‌فشان مهر فروزان از دهان توپ افق بيرون جسته ، شرارهء آن فضاى حصار جهان را فرومىگرفت تا وقت شام قيرفام كه دود ظلام عرصهء جهان را محيط مىگشت از صدمات گلولهاى جان‌سوز و بارقهء توپهاى آتش‌افروز گرد از نهاد قلعه و دود از نهاد دل قلعگيان برآورده ، از آغاز روز تا بانجام چهار برج و سه فصيل را از بيخ و بن بركنده ، با خاك برابر ، بلكه از سطح زمين پست‌تر مىكردند . شباهنگام كه معماران تقديرات ملك علام بروج چرخ نيل‌فام را بريشهاى سيمين انجم و اوتار زرين كواكب انتظام مىداد بصريان بمرمت بروج مخروبهء منهدم پرداخته و خرابىهاى آنها را بهتر از پيش ساخته و سحرگاهان كه خورشيد رخشان در شاه برج افق شرقى رايت قلعه‌گيرى مىافراخت توپچيان بهرام‌كين و دليران شيركمين بروج و جدار محروسه و راه مزبوره را به حال اول مشاهده نموده در نهايت متانت مىديدند . چون چند مرتبه يكه‌تازان ميدان جنگ و قلعه‌گشايان با نام و ننگ با دل شير و حوصلهء پلنگ بناى يورش نهاده و بجانب قلعه كمين گشاده و به علت عمق خندق و استحكام جدار و انتظام حصار و\r\n\r\n","description":"","footnote":"","page_name":" 189 ","page_number":221},
  {"content":"\r\n\r\nاتفاق و اسرار محصورين در گير و دار كارى از پيش نمىرفت ، نواب اعتضاد الدوله بنابر محافظت نفوس جان‌سپاران شيران بيشهء نبرد را از يورش ممنوع فرموده ، از ضيق محاصره كار را بر اهل قلعه تنگ ، دليران شيرچنگ و بهادران مجره‌كمان شهاب‌خدنگ را امر نمودند كه در سى و شش مكان نزديك بحصار قلعه سنگرهاى متين استوار و اساس نهاده ، هر سنگرى را بدسته‌اى از سران شيران خون‌آشام و هرمورجائى را بفرقه‌اى از مبارزان بهرام انتقام سپردند و سفاين فلك‌نمون را و حكام سواحل و ضابطان بنادر به حكم حضرت گيتىپناه به جهت خدمت‌گزارى نواب ظهير الدوله از بحر اعظم بشط العرب آورده ، در اين وقت بفرمان ايستاده بودند ، محاذات يك ركن قلعه كه متصل بشط بود قرار داده ، لنگرافكن توقف گشتند .\r\nمختصر سخن : راه بحر و بر را چنان بر بصريان تنگ كردند كه پيك انديشه از هيچ طرف عبور و جاسوس خيال را از هيچ سمت مرور نبود . چون سنگرهاى اطراف قلعه انتظام و استحكام يافته ، بپيلان آهن‌گسل و شيران سنگين‌دل سپرده شد اهالى بصره آغاز شبيخون نهادند و هرشب كه شبرو بدر از هرطرف با خيل انجم و اختر روى بسنگر استوار اين نيلى حصار مىنهاد كمين كردگان شبيخون بسنگر آورده و مستحفظين سنگر و هژبران دلاور بمدافعه پرداخته ، در آن نيمه‌شب آن مهمانان نورسيده را بر سر خوان اجل دعوت فرموده ، از بادهء هستى رباى تفنگ شراب پرخمار مرگ بجام زندگانى و ساغر عمر و جوانى پيموده ، از درد پردرد گلوله مخمورشان مىنمودند و شبى نبود كه جمعى كثير از آن طايفه در پاى خم پرجوش توپ و ميناى هوش‌رباى تفنگ سرگرم ساغرپرستى و از رطل گران فنا قرين مستى نگردند و در شبى از شبها يكى از هزيمت كردگان قلعه بشرف حضور نواب ظهير الدوله مشرف گرديده ، معروض داشت كه در ركنى از اركان قلعه و حصار كه بكنار شط اتصال دارد راهى هست كه ممر سيل خانه‌برانداز و دخول نهنگان لجهء دلاورى\r\n\r\n","description":"","footnote":"","page_name":" 190 ","page_number":222},
  {"content":"\r\n\r\nتواند شد . نواب ظهير الدوله سه چهار نفر غلامان معتمدان سركار را بمصحوب عارض مذكور فرمودند ، كه سالك طريق خفا و راه مزبور را مشهود ديدهء بينا نموده ، اگر از شوايب نقص و مناقص خطر مبرا باشد بهادران قلعه‌گشا و دلاوران ميدان هيجا را از معرض مزبور بيورش مأمور فرمايد ، چون مأمورين سالك مسالك فرمانبردارى گرديده و راه معهود را درنورديده از سنگرى كه در مأمنهاى پائين سنگر واقع و ضبط آن در عهدهء تفنگچيان دينارانى بود گذشته ، بحوالى معبر معروض مذكور رسيدند . دريائى ديدند از فولاد و آهن و بحرى مشاهده نمودند از تيغ و سنان موج‌زن ، آن قلزم مواج در آن شب داج از قلعه خروج و برسم شبيخون از سنگر آهن عروج نمودند . مأمورين مزبور بعد از مشاهدهء آن حالت مراجعت و بسنگر جماعت دينارانى شتافته ، آنها را در بستر بىاحتياطى خفته يافتند . تا جماعت مزبور از خواب غرور بيدار و از خمار منام هشيار و فتيلهاى افسرده را روشن و بروج سنگر را مسكن ميكردند قلعگيان بخارج سنگر در رسيده ، مشغول تخريب ديوار گرديدند . شيران قوىدل و هژبران آهن‌گسل با رخسارهاى فروزان و فتيلهاى سوزان آغاز جنگ و بناى تحصيل نام و ننگ و شروع بآتش‌فشانى جزاير و تفنگ كرده ، از شعلهء جانسوز شرارهاى تابناك و بوارق جهان‌افروز آتش‌بازى تفنگچيان چالاك در بسيط خاك و بساط اين تيره مغاك آن شب سهمناك چون روز روشن و ساحت صحرا از خون آن گروه بى پروا رشك هزار گلشن گرديده ، اگر بمحض عنايت واهب بىمنت نظر بغرض شخص مذكور غلامان مزبور به خدمت منظور مأمور نگرديده و كمين‌كردگان را در آن شب مظلم نديده و مستحفظين سنگر را از خواب غفلت بيدار و از خمار بىباكى هشيار نكرده بودند امرى واقع و حادثه‌اى سانح ميشد كه چارهء آن دشوار و موجب حدوث مكاره بسيار و ظهور آفت عين الكمال بود . همانا اتفاق چنين امرى به غير از طالع فرخنده مطالع و ميمنت بخت فيروز محمل ديگر نميدارد .\r\n\r\n","description":"","footnote":"","page_name":" 191 ","page_number":223},
  {"content":"\r\n\r\nبيان بعضى مؤيدات بخت بلند و طالع فيروزمند كه در محاصره بوقوع انجاميد بر دقيقه‌شناسان رموز نهانى و باخبران اسرار پنهانى مخفى و مستور نخواهد بود كه در هرعهد و زمان كه حكمت‌هاى بالغهء آفريدگار جهان و عنايات كاملهء خالق زمين و آسمان شوكت هرصاحب شوكتى را از خلوت خفا ببارگاه ظهور آورده ، فارس ميدان گيتى ستانى و طرازندهء اورنگ جهانبانى مىنمايد ابواب دولت از شش جهة بر روى او گشاده و اسباب شوكت او را از شش طرف بدون تعويقى از عوالم غيب آماده مىسازد و دست اختيار  « يَفْعَلُ اللَّهُ ما يَشاءُ »  و بازوى اقتدار   « يَحْكُمُ ما يُرِيدُ »   دامن دشمنان مىگشايد و او را بورطهء هوان و هلاك مىاندازد ، تا ذات مقدس او بىمنازع و مشاركى زيبندهء مسند دارائى و وجود اقدس او فارغ از هرعايق و موانعى زينت‌بخش محفل كشور خدائى گردد و جمهور عباد در ظل حمايت و سايهء عاطفتش در مهد امن و امان آسايش‌گزين باشند . ( شاهد ) اين مقال بعضى از مؤيدات اقبال اين برگزيدهء حضرت ذو الجلالست كه در حين محاصرهء بصره بظهور رسيده و بوقوع انجاميد : يكى از آن جمله آنكه شط فرات كه از اراضى محل موسوم بجزاير كه طول آن سى فرسنگ و از جانب حكام بصره بسيور غال جماعت منقح مقرر بوده عبور نموده ، منتهى بشط العرب مىشود ، شطيست چون بحر پرتلاطم و روديست غيرت محيط قلزم و چون اراضى بصره از زمين جزاير به كلى پست‌تر واقع گرديده كه تفاوت پست و بلند اراضى زياده بر ده ذرعست ، به علت اشراف شط فرات باراضى ام البلاد در مسافت چهار فرسنگ كه همه‌جا بر اراضى بصره محاذات و اشراف دارد ده سد محكم بر جنب شط فرات بسته‌اند كه اگر در يكى از سدهاى عشره اندك فتورى پديد آيد و يا جزوى رخنه‌اى گشايد اراضى بصره با بحر عمان برابر و در برابر آن سيل خانه‌شكن بنياد برانداز جميع عمارات و بقاع بصريان از خاشاك كمترست . درحالى كه خارج بصره محل پرشور معسكر منصور بود العياذ بالله اگر از جانب بصريان يا از طرف ساير دشمنان احدى برخنه‌گرى يكى از سدهاى مزبور مىپرداخت جميع\r\n\r\n","description":"","footnote":"","page_name":" 192 ","page_number":224},
  {"content":"\r\n\r\nاردوى انجم حشر و جمهور آن فوج فزون از اختر را غرق لجهء فنا ميساخت . چون قلزم مواج و بحر ذخار معسكر نصرت امتزاج از شط العرب گذشته ، چون بحر محيط ارض بصره گشتند حاجى ناصر رأس و رئيس محل جزاير بعتبه‌بوسى نواب استظهار الدوله مستظهر گرديد و از بذل خلعت لازم و انعام نوازش ديده ، تعهد نمودند كه اگر رياست جزاير را به او عنايت فرمايند در محافظت سدهاى مزبوره لازمهء احتياط ورزيده و لحظه‌اى شرايط تيقظ غافل نگرديده ، خدمت مزبور را بتقديم رساند . نواب ظهير الدوله باسعاف مطالب و انجاح مآرب مومى اليه فرمان داده ، مدت يكسال متجاوز حاجى مذكور با جمعى كثير از اهل آن ولايات از روى نهايت عقيدت به خدمت موعود قيام و بمتابعت معهود اقدام نموده ، تا نواب جوزا ركاب استظهار الدوله را از كثرت مشاغل اندكى فراغت حاصل و بر سر هرسنگرى فرقه‌اى از مجاهدين و كليطهاى فلك تمكين تعيين يافته ، بجهة محافظت آن حدود شتافتند . ديگر از مؤيدات بخت بلند و مساعدت طالع فيروزمند آنكه : در عرصهء مملكت بصره و ساحت نواحى آنجا هميشه در موسم تابستان كه حدت هوا سوزنده‌تر از آتش و شدت گرما محترق‌تر از شعلهء سركش و سنگ جبال تفتيده‌تر از اخگر و خاك تلال تابنده‌تر از دود و قطرات زلال افروخته‌تر از شرارست بادى از جانب دريا مىوزد مشهور بباد قوس ، چون آه دل دردناك عشاق سوزنده و چون نايرهء پرشوق فراق فروزنده و اهتزاز آن باعث شدت حدت و عفونت هوا و موجب هلاك مردم از سميت گرما و مقدمهء هزارگونه بلا از طاعون و و با ميگردد و هرساله خرمن هستى جمعى كثير از برنا و پير و متوطنين بصره كه در هواى آنجا پرورده و بصاعقه‌بازى سموم جانسوز عادت كرده‌اند در هنگام وزش آن باد آتش‌بار و اشتعال آن آتش پرشرار افروخته ، شعلهء هستى سوخته ميشد ، فكيف كه غربا و عادت‌كردگان اعتدال هوا در آن هواى جان‌گداز زيست توانند نمود ؟ و در زمستان همواره بادى ديگر از طرف شمال در اهتزاز مىآيد\r\n\r\n","description":"","footnote":"","page_name":" 193 ","page_number":225},
  {"content":"\r\n\r\nكه مورث ازدياد برودت و اشتداد سردى هواى آن ولايتست و در هيچ عهد و زمان در ايام تابستان باد شمال در بصره نوزيده و معمرين آن ولايت هيچگاه آن‌چنان خلاف عادتى نديده . در مدت دو سال كه ساحت بصره مقر سرادقات جلال و مضرب خيام فلك تمثال بود از آغاز تابستان تا بانجام روزى باد قوس در آن سرزمين نوزيده ، همواره باد شمال در اهتزاز ، موجب اعتدال هوا و باعث اطفاى نايرهء گرما ، چنان كه بصريان از مشاهدهء آن امر غريب و ملاحظهء آن حالت عجيب در شگفت مانده ، بسوختگى اختر و احتراق كوكب خويشتن متيقن بودند . از وقوع اين گونه اتفاقات بر تخريب اساس دولت و انهدام بنيان شهامت خود تفأل مينمودند .\r\n\r\nذكر ورود محمد وهبى بسفارت از نزد سلطان سكندرشان روم به خدمت فرمانده اين مرزوبوم\r\nسفير خوش تقرير قلم فصاحت رقم چگونگى اين مدعى را بدين نمط ادا مىنمايد : در حالتى كه معسكر نصرة نمود و اردوى ظفر ورود از احاطهء قلعهء بصره راه چاره را بر بصريان مسدود و طريق زيان و سود را بر آنها مفقود كرده بودند عمر پاشا والى بغداد حقايق آن حال را بسدهء جلال قيصرى معروض داشته ، محمد وهبى نامى را كه از اعاظم آن سرزمين و مردى صاحب تمكين و خداوند راى متين بود از جانب سلطان سكندرشان سلطان عبد الحميد خان پادشاه و الا جاه روم بسفارت معين نمودند . مشار اليه روى نياز بعتبهء عرش انباز خديو عاجزنواز و داراى دوست‌پرور دشمن‌گداز آوريده ، در دار الملك شيراز بعز بساط بوسى محفل ارم طراز خديو گردن فراز رسيد و نامهء مودت ختامهء سلطان سكندرشان را از پيشگاه حضور گذرانيده ، به نظر منشيان عطاردشان رسانيد . اگرچه در ظاهر در نامهء نامى درخصوص مقدمات بصره مطلبى اظهار و در باب آن مراتب مدعائى اشعار نشده ، مضمون محتوى بود بر مراتب مهر و وفا و مشتمل بر مراسم صدق و صفا و رخت بستن سلطان مصطفى خان از جهان فانى و تمكن عبد الحميد\r\n\r\n","description":"","footnote":"","page_name":" 194 ","page_number":226},
  {"content":"\r\n\r\nخان بر اورنگ سلطانى ، نهايت در باطن از ارسال رسل و ترسيل نامهء مرسول بجز از امر بصره غرضى نبود و به غير از اطفاى نايرهء فساد و فسخ عزيمت امر ام البلاد بصره ملتمسى نمىنمود ، كه آن را بتقرير سفير مذكور محول داشته ، بمشافههء او واگذاشته بودند . بعد از آنكه محمد وهبى افندى را تقبيل عتبهء جلال حاصل و بعز زيارت كعبهء آمال يعنى دربار فلك تمثال و اصل شد بعد از تقديم مراسم خلوصيت و بندگى و تمهيد قواعد استكانت و سرافكندگى از مقربان دربار عصمت و باريافتگان حريم دولت بكرات مستدعى عفو تقصيرات عمر پاشا و اطفاى نايرهء غضب طبع معدلت پيرا و تسكين شعلهء قهر خديو گيتىگشا گرديد . مسئول او بعز قبول نرسيده و رشحات عجز و استكانت و قطرات ابتهال و ضراعت او موجب انطفاى آتش غضب قيامت لهب نگرديده ، يكى از مسئولات او آن بود كه چون ام البلاد بصره متعلق بمادر سلطان قيصرشانست آن را بضعيفهء مذكوره واگذارند و در عوض هريك از ممالك قيصرى را كه مداخل آن اضعاف بصره باشد و معين فرمايند متعلق بسركار وسعت مدار خواهد گشت . امناى دولت دوران عدت گوش باقاويل او نداده ، جواب نامهء نامى شاه سكندر جاه نگاشته كلك در سلك و از انعام و احسان آنچه سزاوار همت بلند و مقتضى طبع كريم ارجمند بود بافندى مشار اليه عنايت و او را بمراجعت رخصت فرمودند .\r\n\r\nبيان ورود خوارج عمان با سپاه گران و سفاين بيكران باعانت بصريان و گزارش آن\r\nمعلم سفينهء حكايت رنگين و ناخداى زورق روايت شيرين يعنى خامهء بلاغت آئين در بحر ژرف اوراق بدينگونه بادبان بيان ميگشايد كه : چون به علت عدم آب وحدت آفتاب و حرارت هوا و شدت ( گرما ) ، اراضى عمان قابل زراعت و مستعد تولد نباتات نيست ، چنان كه هرگياهى كه بفعل قوهء مولده سر از گريبان خاك برمىآورد شعلهء خرمن‌سوز حدت هوا چنان آتش‌افكن خاشاك بار و برگش مىگردد كه از وجودش جز كف خاك سيه اثرى و از هستى و بودش\r\n\r\n","description":"","footnote":"","page_name":" 195 ","page_number":227},
  {"content":"\r\n\r\nبه غير از مشت خاكسترى بجا نمىماند و هرنباتى كه از اثر قوهء ناميه از نهانخانهء بطون قدم به اول مرتبهء بروز و ظهور مىگذارد تيغ بىزنهار شدت گرما چناتش از پا مىافكند كه ديگر حركت نميتواند نمود ، بنابرين سكان و متوطنين آن سرزمين نظر بفقدان غلات و عدم وجود حبوبات كه هرذيحيات را تحصيل آن ناگزيرست محتاج بولايت غير ميباشند ، چنان كه جمع آذوقه و ما يحتاج آنها از الكاى فارس و سواحل و بنادر و قوت اعراب كه خرماست از بصره نقل و حمل عمان مىشود .\r\nدرين يك دو سال كه تنبيه خوارج شهر ، به نحوى كه نگاشتهء قلم مشكين رقم گرديده ، منظور نظر مرحمت‌پرور حضرت گيتىستان بود قدغن فرموده بودند كه از سواحل و بنادر فارس حبه‌اى از حبوبات و دانه‌اى از غلات حمل‌ونقل عمان نشود . به آن علت احتياج خوارج بصره بيشتر از پيشتر شده بود . لهذا امام خوارجى كه جميع مهام شرع و عرف خوارج در يد قدرت اوست اعانت اهل بصره را برخود فرض ديده ، بتجهيز جهازات اشتغال ورزيده ، دوازده فروند غراب گردون حباب مبين « هذا شيئى عجاب » و مشحون بنادر آلات و اسباب بود باضافهء صد فروند ديگر از كليط و داد و اورنگى و ساير سفاين تيزرو جنگى مشتمل بر متجاوز از هزار اراده توپ و دو هزار ابطال رجال دلاور با شمشير و خنجر و زوبين و سپر و ادوات موفور و آلات نامحصور بسركردگى دو نفر از اولاد و خلفان نام داماد خود بصيانت و اعانت بصريان فرستاده چون حقيقت اين خبر معروض نواب استظهار الدوله گرديد به حكم واجب الامتثال نواب معظم اليه شيخ ناصر ابو مهيرى بندر ابوشهرى حاكم بندر و شيخ بركات و شيخ رئيس بنى كعب سلسلهء متين مستحكم و زنجير قوى محكمى را كه چون رشتهء اهل ارباب دول بهم بسته و چون سلسلهء مشيد اجزاى عوالم ايجاد افزار و استعدادش بيك‌ديگر پيوسته در دار الملك شيراز بامر خديو گردن‌فراز حدادان كاوه لقاى آهن‌خا و آهنگران داودنمود معجزنما از كوه آهن پرتاب و درياى حديد مذاب ساخته ارسال معسكر نواب استظهار الدوله فرمودند ، بر زبر شط العرب كشيده و هردو سر آن را بر\r\n\r\n","description":"","footnote":"","page_name":" 196 ","page_number":228},
  {"content":"\r\n\r\nساحل دو جانب شط باوتاد عظيمه و عمدهء قويه محكم و مستحكم نموده ، محافظت يك قسمت زنجير بعهدهء شيخ بركات بنى كعب و حراست جانب ديگر بعهدهء يكى از سركردگان سپاه نصرة دستگاه مقرر گشته ، در هرجانب سه هزار مبارزان دلاور و چند اراده توپ برق شرر تعيين و راه عبور غرابات و جهازات خوارج را مسدود از تشييد آن سلسلهء متين فرمودند . چون سفاين خوارج در بحر اعظم بمحاذات شط العرب رسيدند از تسديد راه عبور و تشييد سلسلهء مزبور و حراست سپاه مذكور مخبر و مطلع گرديده ، از آنجا كه عبور سفاين خويش را از آن سد سديد دشوار مىدانستند در جائى كه شط العرب بدرياى اعظم متصل ميگردد لنگر افكن زورق اقامت گرديده ، چندى آرميدند و در شبى از شبها قريب بصباح كه از تموج رياح تقديرات قادر فتاح و از نسايم قدرت فالق الاصباح سلسلهء منتظم ثوابت و سيارات از يك‌ديگر گسيخته و عقد زنجير محكم انجم و اختر از هم ريخت بادى صعب و صرصرى سخت از مهب تقدير مرسل الرياح در وزيدن آمد و از تصادم آن باد كه نمونهء طوفان عاد بود سلسلهء مزبور از يك‌ديگر گسيخته ، پاره‌اى از آن زنجير و بعضى از سفاين صغيره كه به جهت جمل و نقل آن زنجير گران در زير آن ترتيب و رديف قرار داده ، گرانى سلسله بر دوش تحمل آنها نهاده بودند بتحريك آن باد وزان و عنان‌كشى آن باد روان بجانب سفاين خوارج روان شد .\r\nآن جماعت از مشاهدهء آن حالت بر انقطاع عقد مسلسل سلسلهء مزبور يقين حاصل و لنگر برداشته ، روى بمرور شط العرب گذاشته ، مستحفظين جوانب زنجير از دو طرف و كليطهاى سركارى از برابر آغاز گلوله‌ريزى توپهاى پرشرر نموده ، چون باد شديد در حركت و هوا در تموج بغايت بود زياده بر صد فروند غراب و كليط و ساير جهازات خوارج از سر منزل توپ مستحفظين جوانب شط گذشته ، در برابر قلعهء بصره و محاذات سنگرهاى سپاه نصرة همراه لنگرافكن توقف گشتند . بصريان را آن روز روز عيد و آن قوم پريشان را آن شب شب اميد گرديد . غافل از نااميدى سرانجام و بىخبر از\r\n\r\n","description":"","footnote":"","page_name":" 197 ","page_number":229},
  {"content":"\r\n\r\nيأس اختتام نواى ناى بهجت بفلك و صداى كوس مسرت به گوش ملك رسانيدند . روز ديگر كه لشكر انوار مهر خاور ازين ژرف درياى پهناور قدم بساحل افق نهاده و مستحفظين حصن چرخ دون و محصورين حصار سپهر نگون راه افق را به جهت خروج سپاه اشعات گشودند دوازده هزار نفر سپاه خوارج بعزم جنگ از سفاين قدم بساحل نهاده ، آغاز جولان و ادهم تهور را سبك عنان نمودند . بفرمان نواب اعتضاد الدوله فرقه‌اى هژبران خارادل و شيران آهن‌گسل بروشى كه اهل بزم عزم سور و حريفان محفل آهنگ سرور نمايند روى اقتدار بميدان كارزار نهاده ، هر دسته در راهى و هرفرقه بكمين‌گاهى قرار گرفتند . فغان رعد از خم هفت‌جوش و غريو صور از ناى قيامت خروش و نعرهء شير از دل پردلان پلنگينه پوش و آشوب رستخيز از آن دو درياى پرخروش برخاست و تحريك شد . باد اجل شورش‌فزاى آن شوريده قلزم و اهتزاز صرصر آن قضاى مستعجل موج‌انگيز آن بحر پرتلاطم و غريو زرين‌ناى و خروش روئين‌خم اوج‌گير ذروهء ماه و انجم گشت و سر طوق رايات عالى حباب و قبهء اعلام زرين قباب از اوج ماه و فراز آفتاب برگذشت .\r\nاز دود مظلم توپ و دخان تيرهء تفنگ و گرد و غبار ميدان جنگ روز روشن چون شب تار سياه و غبار دخان بر آسمان نيلگون و شرارهاى تابناك در نظر ادراك اختر و خورشيد و ماه شد . از سحاب دخان توپ و تفنگ رعد هوش رباى غريدن و قطرات امطار بلا بباريدن آمد . شيران ستبربازوى قوىدست چون پيلان مست سرگرم حملات جان‌ستان و مشغول استعمال سيف و سنان گرديده ، بهر حمله گروهى از آن صيدهاى بدام آمده را اندام هستى در خم كمند مىكشيدند ، از خزانهء عاطفت و مخزن همت نواب استظهار الدوله در عوض هر زنده‌اى كه بچنگال شيران بيشهء دليرى با سيرى افتاده بود مبلغ پنج تومان و در ازاء هر صيدى كه در دست گردن‌فرازان لشكر كشته و به نظر موكلان وكلاى اين سركار و خريداران اين متاع گرم بازار مىرسيد سه تومان انعام و جايزه مرحمت ميشد . در اندك زمانى شكستى فاحش بر اركان تاب و توان دشمنان افتاده ، نسايم ظفر بر پرچم رايت فتح آيت در\r\n\r\n","description":"","footnote":"","page_name":" 198 ","page_number":230},
  {"content":"\r\n\r\nاهتزاز و هماى نصرة بر مفارق دولت‌خواهان سايه‌انداز و عقاب فيروزى از مطار سعادت بپرواز آمده ، چندان سر و زنده از اسرا و مقتولين از پيشگاه حضور گذشت كه حساب آن دشوار و شمار آن بيرون از قدرت محاسبان هشيار بود . قلعگيان بحصاربند قلعه و خوارج بگريزگاه جهازات شتافته ، تتمهء العصر و بقيه السيف از چنگ اجل و دام و حل عجالة خلاص يافتند . عربان چون مبارزت هژبران بيشهء شجاعت را در ميدان و ضربت دست دليران بهرام ، مهابت را در جولان مشاهده و ملاحظه نموده خود را در چنگ دليران پلنگ خصال كمتر از آهو و خويش را در چنگ عقابان پولاد چنگال ضعيف‌تر از تيهو دانسته ، كه در ميدان جنگ با بهادران حريف و در مضمار جولان با فارسان برق عنان رديف نمىتوانست شد غرابات و سفاين پناه وجود آن قوم خائن گشته ، شروع بتوپ‌اندازى و فتنه‌سازى و از جانب عسكر قيامت اثر بفرمان نواب ظهير الدوله نواير توپهاى برق شرر بنياد آتش‌بازى نمودند و در شبانگه از طرف سفاين خوائن ابر آتشبار و سحاب رشحه شرار سرگرم باريدن ژالهء گلوله و افشاندن باران شراره ميشده ، يك هزار گلولهء توپ بىگزاف بجانب نهنگان درياى مصاف روى آورد . سردارى حفظ الهى و نگاهبانى فيوضات نامتناهى اضرار و آزار از معسكر نصرة اثر رفع و منع مىكرد و هردفعه كه از آن لجهء سركش سيل بىپرواى آتش به طرف دلاوران نهنگ‌وش و بهادران درياكش رومى نهاد حضرت آفريدگار عباد از تفضلات خويش سد سديد در رهگذر آن ميفرستاد و به حكم نواب سپهر ركاب توپچيان كيوان حباب توپهاى پرتاب بكنار غرقاب و دامن آن پرشور گرداب كشيده ، صداى زلزله‌فزاى آن نهنگان لجهء بلا لرزه‌افكن زورق آسمان و زلزله‌انداز اندام سفينهء گردون گرديده ، از رشحات آتشبازى توپچيان آتش دست آتشى سوخته ميشد كه شعلهء آن جز بسوختن خرمن وجود مخالفان از پا نمىنشست و از گرم‌كارى مردان مشعبد شعله‌اى افروخته ميشد كه اطفاى آن جز برشحات خون\r\n\r\n","description":"","footnote":"","page_name":" 199 ","page_number":231},
  {"content":"\r\n\r\nدشمنان صورت نمىبست . تا مدت پنج ماه آن قوم روسياه در ميان آب لطمه‌خور صدمات گلولهاى پرتاب شده ، ابواب آذوقه برويشان از همه جهة بسته بود . روزى بعرض حجاب دربار نواب اعتضاد الدوله رسيد كه گاهى جماعت خوارج از سفاين اخراج و بطريق سرقت خود را ببساتين خرما مىاندازند و مذاق مرارت ديدهء حنظل ناكامى را از شهد مسروقه شيرين از شرابى ميسازند . دو فوج از افواج ضيغم شان و دليران هژبر توان را مأمور و مقرر فرمودند كه فوجى در ساحل يمين و دسته‌اى در جانب يسار شط العرب در برابر جهازات آن گروه تلخ مشرب از مخالفت خروج آنها را معذب داشته و هركه سرگرم آهنگ ساحل و بسرقت خرما مايل مىگردند در ميانهء آن قوم مردود و محل مقصود حايل و در عوض حلاوت خرما از شربت آن تيغ بىدريغ حلاوت‌بخش كام آرزوشان گردند . مأمورين بنحو مقرر معمول داشتند و بيك دو دفعه در بساتين خرما بايشان دوچار و از صدمات جان‌فرساى پيكانهاى آبدار هزار بار زهر مار بكام اميدشان ريخته و خرماى مسروقه را بحنظل مرارت و زحمت آميخته ، گرد از بنياد وجودشان برانگيختند . چون بقية السيف جماعت مزبور كه از بحر پرشور هلاك رخت بساحل نجات آورده و از صدمات ضرب دست دليران خون‌آشام جان بدر برده بودند روز خود را سياه و دست را از دامن شاهد مقصود كوتاه و خويشتن را لطمه‌خور لجهء هزارگونه اكراه ديدند در شبى كه زورق مهر انور درين درياى پرپهناى اخضر غريق بدرياى باختر گرديد لشكر و زورق فرار و راه ديار ادبار برداشتند .\r\n\r\nبيان حركت سپاه بغداد باعانت و امداد اهل ام البلاد و شكست يافتن بقدرت خالق كون و فساد\r\nوالى والاشان دار السلام يعنى قلم مشكين رقم بدينگونه سپه‌آراى افواج الفاظ و معانى مىگردد كه : درحالى كه اعراب عمان و خوارج بىسر و سامان هنوز در شط العرب لنگرانداز زورق توقف بودند و بحركة المذبوح اظهار حيات مىنمودند سليمان آقاى حاكم بصره حقيقت\r\n\r\n","description":"","footnote":"","page_name":" 200 ","page_number":232},
  {"content":"\r\n\r\nاعانت اين گروه و عدت كثرت آن قوم با شكوه را معروض عمر پاشاى والى بغداد گردانيده ، باشعار سخنان غيرت‌انگيز و القاء عبارات دردآميز محرك سلسلهء حميت و منظم عقد عصبيت او گرديده ، پاشاى مشار اليه از اهالى بغداد و عساكر آن بلاد گروهى نامعدود و فوجى غير محدود فراهم آورده ، از مخزن مكنت ضروريات ايشان را تدارك كرده ، بامداد بصريان و اعانت آن قوم پريشان ارسال داشت ، كه شايد بهمدستى خوارج دست و پائى زده ، منشاء كارى و مصدر ازالهء ننگ و عارى توانند شد . چون اين خبر معروض راى نواب جوزا ركاب گرديد شيخ حمود خزاعى را كه از مشايخ كبير اعراب آن ولايت و مكان توقف و توطن عشيرهء او ما بين بغداد و بصره در اراضى حله مىباشد و آن قوم سعادتمند بر خلاف كل عشاير آن مرز و بوم و مخالف جمهور قبايل اعراب روم مذهب اثنى عشرى و شرف ولاى جناب حيدرى و به اين جهة بر جميع طوايف و قبايل رتبهء برترى دارند و پيوسته اين قوم به حق از قوت ولاى غالب كل غالب بر قاطبهء عشاير آن بلاد بل مواليان بااستعداد بصره و بغداد غلبه دارند و اكثر اوقات آنها را مورد انواع صدمات و به حال خود نميگذارند . شيخ حمود مذكور در بين محاصرهء بصره بفيض ادراك سعادت حضور عالى و دولت دريافت سدهء معالى رسيده ، در سلك بازيافتگان محفل عز و شان و نظم حريم محرمان كروبيان مكان منسلك و منتظم گرديد . در آن وقت تعهد كار و تباهى روزگار لشكر بغداد را نموده ، مستدعى تفويض آن خدمت و خواهشمند توفيز آن سعادت گشت . نواب سپهر ركاب حسب المسئول استدعاى او را قبول و مشار اليه را بانواع عواطف مشمول فرموده ، معدودى از يكه‌تازان ميدان جانسپارى را معين ، مشار اليه و شيران را باستقبال ثعالب روانه نموده ، شيخ حمود و آن گروه معدود بعد از حركت از حضور مسعود بنواحى حله ورود يافتند . چندان‌كه انتظار كشيدند و چشم در راه ورود عسكر بداختر آرميدند از لشكر مزبور خبرى و از آن گروه خذلان شعار اثرى نشد . شيخ حمود از ورود\r\n\r\n","description":"","footnote":"","page_name":" 201 ","page_number":233},
  {"content":"\r\n\r\nآنها مأيوس گرديده ، آرزوى رفتن و ادراك فيض خدمت با سعادت دامن عزم او را كشيده ، باتفاق عازيان مأمور بموافقت او از حل انصراف و دريافت زمين‌بوس دربار عالميان مطاف نمود . بعد از رجعت شيخ حمود و معدود لشكر مسعود از جانب شيخ سلطان و شيخ احمد برادر زادهء مشار اليه كه در حله توقف داشتند خبرى رسيد كه لشكر بغداد با كمال استعداد نواحى حله را مقر ازدحام و مضرب خيام شياطين احتشام ساخته ، رايات مفاسد آيات افراخته‌اند . آن دو شيخ‌زادهء جوانمرد و نهنگان دريا گردبان قوم مكيدت پرورد آهنگ جنگ و عزم نبرد نمودند .\r\nبدستيارى ياران قوىدست آن قبيله و پايمردى مردان پابرجاى آن عشيره كه هريك در ميان دلاوران يكه‌تاز و هركدام در مضمار دليرى بىانباز بودند بر ادهم شجاعت و اشهب بسالت برنشسته و راه بر آن جماعت مخذول بسته ، در اندك زمانى بگزلك فولاد تيغ پيكر و بمقراض سنان و خنجر عقد اتصالشان را از هم گسسته ، جمعى كثير از آنها از زهر جان‌فرساى آب تيغ بىدريغ جرعه‌نوش شربت ناخوشگوار ممات و فوجى غفير از شدت هراس و بيم شمشير تيز چون الماس غريق لجهء شط فرات و معدودى راه بردار ساحل نجات گرديدند . شكست قوايم استعداد روميان و بقتل رسيدن جمعى انبوه از آن قوم پريشان و هزيمت بقية السيف ايشان بجانب ديار خذلان بموجب عريضهء شيخ احمد و شيخ سلطان به گوش محرمان حريم دولت و مقربان بساط جلالت رسيده و معروض راى ملك‌آراى و مفهوم ضمير گيتىگشاى نواب سپهر ركاب اعتضاد الدوله گرديد و شيخ زادگان مذكور مورد لوازم انعام و احسان نواب منصور شدند .\r\n\r\nورود بهار گيتىفروز و انهدام بلاى غلا در بصره بامر حق عز و علا\r\nورود بهجت نمود بهار روح‌پرور در بسط بساط سبزه‌هاى تر و بسيط اغبر و نوشكفتگى لاله‌هاى احمر در فضاى دشت و در برافروختن چراغ شقايق در محافل كوه و كمر و بارور شدن نوباوگان\r\n\r\n","description":"","footnote":"","page_name":" 202 ","page_number":234},
  {"content":"\r\n\r\nخاندان گلشن و اطفال شكوفه و ثمر و شكفتگى سوسن و عبهر از هواى آذر و اهتزاز نسيم معتبر و هبوب رياح معطر در اطراف بحر و بر و آراستگى زيبا قامتان سرو و صنوبر بحلهاى اخضر و اعلاى اعلام شمشاد و عرعر بذروهء انجم و اختر و وصول طليعهء طرازندهء چرخ مزور و آرايش انجمن اين وسيع كشور يعنى قهرمان مهر انور و اقليم طراز خاور و باختر بامر خالق اكبر و فرمان داور دادگستر بام البلاد حمل درين سال فرخنده فال در آخر شهر محرم الحرام اتفاق افتاده ، در تنگناى چمن‌كار قلعگيان دى و بهمن بپريشانى كشيده و مدار محصورين برد به بىسر و سامانى انجاميد . در شهربند باغ و گلزار قحط گياه آتش غلا بذروهء چرخ مينا رسيد . ابواب شهر بند باغ و درهاى قلعهء راغ كه پناه عافيت سپاه شباط بود بر روى سپهدار نامدار كامگار و لشكر نصرة اثر اثمار و ازهار گشاده و اسباب دولت فرمانفرماى فروردين از شش جهة آماده شد . تذرو رنگين پر و بال علم زرين پرچم سپهسالار ربيع در فضاى گلشن بپرواز و آب رفته بجوى چمن بازآمد . در فضاى بستان و عرصهء گلستان نوبت دولت و خطبهء سلطنت بنام نامى و القاب گرامى خديو ارديبهشت بفرمان خسرو اقليم چمن بلندآوازه و عهد فرمانفرمائى و رسم حكرمانى شهريار بهار عالم‌مدار در ساحت گلزار تازه شد . قلعه‌نشينان حصار گلشن و باغ يعنى زغن و زاغ از بيم لشكر بىكران هزار و هجوم سپاه كينه‌خواه آذار از مأمن و مسكن خويشتن بيرون رفتند و رجالهء بوم گلزار يعى خاشاك و خار از هراس و سطوت برق بهار در خاطر در ظل حمايت گلهاى آذار و سايهء عاطفت نسرين و گلنار گريخته ، صنعتگران هنرپرور و صنعتگر محفل عيد و مجلس نوروز سعيد را بطراحى تازه و زينتى بىاندازه آراستند . سراپاى سپاه زينت‌اندوز انواع خواسته شد و بفرمان نواب فيروز جنگ شيران بيشهء نام و ننگ بسطوت شير و صولت پلنگ باهتمام تمام در مراسم محاصره و آهنگ كارزار بيشتر از پيشتر بر اهل قلعه تنگ كردند .\r\nبمرتبه‌اى كه چون توهم ميرفت كه از جانب شط العرب و بيشهاى كنار\r\n\r\n","description":"","footnote":"","page_name":" 203 ","page_number":235},
  {"content":"\r\n\r\nآن در هنگام نيم‌شب غوغاى اهل آن ولايت كه در شناورى برادر مهتر غوك و در بيشه‌گردى شريك غالب خوك ميباشند قليل آذوقه‌اى بمحصورين خواهند رسانيد ، هرشب از اول شام تا آغاز بام جزايريان بهرام انتقام و تفنگچيان كيوان احتشام بر كنار شط شتافته ، در مسافت چهار فرسنگ دوش‌بردوش و پهلوبرپهلو و زانو به زانو نشسته ، راه عبور بر پيك پنهان گرد فكر و خيال و طريق مرور بر جاسوس ره‌نورد طول آمال ميبستند .\r\nدر شهر بصره از غلات و حبوبات اثرى و در فضاى قلعه از جنس مأكولات جز آوازهء الجوع خبرى نبود . نواير آتش قحط چنان مشتعل گرديد و شعلهء غلا چندان زبانه كشيد كه خرمن ذخاير را برافروخت و نايرهء جوع در كانون طباع آن ولايت از فقرا و اغنيا بمرتبه‌اى سطوع يافت كه مزرع جانها را بشراره بسوخت . صغير و كبير از شدت ناتوانى و الم پريشانى يكباره از دست رفته ، برنا و پير از شوق گردهء نان آفتاب پرست شدند . كار اهل دل بجان و خروش گرسنگان به آسمان رسيد .\r\nآتش مطبخها مرده و چراغ دودمانها افسرده ، رخت هستى خاندانها را رهزن تنگدستى بغارت برد . بىنوايان پريشان و پريشانان بىنوا از شدت غلا و بيم بلا توقف را موجب هلاك و رهزن جوع را خونريزى بىباك ديده ، روزبروز دسته‌بدسته آهنگ فرار و روى نياز بدرگاه عاجزنواز نواب سپهدار گردن فراز آورده ، بانواع تفقدات مفتخر و بزرگان آنها باخذ انعام و خلعت و خردان باتيان جيره و مواجب مستظهر و در ظل عاطفت آن جناب كه درماندگان را مفر و راندگان را مقر بود از شوروشر دوران فتنه‌گر آسوده مىگرديدند . شيخ ثوين ولد شيخ عبد الله منقح و شيخ ثامر برادرزادهء او كه بجهه اعانت بصريان در بصره متوقف و محل استظهار آنها بودند عريضه‌اى مبنى بر لوازم عجز و استكانت و ذريعه‌اى مشعر بر مراسم تخشع و ضراعت مرسول خدمت بارگاه بازيافتگان حريم حضرت فلك رفعت داشته و استدعا نموده بودند كه ايشان را از سد سديد مذكور و سنگرهاى غازيان منصور راه عبور داده و از كوه پا برجاى بسنگر مظفر ظفر قعر طريق مرور گشاده ، احدى\r\n\r\n","description":"","footnote":"","page_name":" 204 ","page_number":236},
  {"content":"\r\n\r\nمزاحم احوال و متعرض اسباب و اموالشان نگرديده ، كه برفاه حال بجانب مساكن و مواطن خود استعجال نمايند . نواب استظهار الدوله بنحو مأمول امور آنها را موصول و بر وفق خاطر خواهشان بهژبران گوشه و بيشهء كهن و پلنگان دريا كمين قدغن بليغ فرمودند و صدور جواب عريضه موجب سرور خاطرشان و مشايخ مزبور و فوجى كثير از آحاد جماعت مزبور بادبان توكل و تشبث گشاده ، بناخدائى اشفاق مرحمت مظاهر و معلمى الطاف ضمير بحر تخمير عالى از بحر پرانقلاب درياى پراضطراب معسكر نصرة انتساب رخت هستى بجانب ساحل نجات كشيده ، راه‌نورد بوادى اوطان خود گرديدند . بنى خالد قبيله‌اىاند از قبايل عرب با كثرت بسيار و عدت بىشمار ، از نواحى قطيف تا نواحى بصره توقف دارند و به علت قوت عدت و غلبهء كثرت ايشان نيز هرساله ببساتين بصره شتافته ، از غارت خرما بهره مىيافتند . در اين سال فرخنده فال بىخبر از خواتم احوال نيز همان خيال محال را بخاطر بد خصال منتصب ساختند و با شتران بسيار روى يغماگرى بتاراج خرما گذاشتند . حقيقت اين واقعه بعرض حجاب درگاه فلك ابواب رسيد . حسب الامر اعلى فوجى از گردان دلير و پيلان شيرگير پا بركاب آهوان صحرانورد و غزالان هامون‌گرد نهاده و بر جواد حريف افكنى عنان داده و قبل از آنكه مطاياى آمال آن قوم بىمآل از جنس مقصود گران‌بار گردد بار هستى از دوش بختيان اجساد جمعى كثير برداشته ، آن راه‌نوردان مراحل يغماگرى را رخت جان بتاراج برده ، صحرانورد بيابان فنا و باديه‌گرد فيافى دار البقاشان نمودند . چون جماعت مزبور ديدند كه درين سال بر خلاف سنين سابقه كه موافق و مخالف كام آرزو را از حلاوت خرماى بغارت برده و مذاق اميد را بچاشنى آن متاع برايگان آورده شيرين مىنمودند نخل زياده سرى را جز تلخ كامى ثمرى و از ميوهء نهال مقصود جز مرارت اثرى و دوحهء يغماگرى را به غير از ثمرهء تلخ هلاك حاصل و برى نيست شيخ و رئيس آن جماعت بوسيلهء ذرايع با ضراعت در مقام عجز و استكانت\r\n\r\n","description":"","footnote":"","page_name":" 205 ","page_number":237},
  {"content":"\r\n\r\nبرآمده ، اظهار عبوديت و بندگى و ارادت و سرافكندگى كرده ، عريضهء مسكنت‌آميز را مصحوب يكى از آحاد ابناى عشيره ارسال دربار فلك تمثال و ايفاد آن آستان سدره مثال داشته ، موازى چهار هزار نفر شتر با هر شترى دو عدد جوال اشرفى كيسه كرده ، به زبان عرض بنيان تضرع ترجمان آورده بود كه چون قوت بندگان درين وادى غير ذى زرع و بيابان هميشه منحصر در خرماى بصره بوده و عيال و اطفال اين قوم بىسامان كام معيشت ازين متاع برايگان آورده شيرين مىنمودند اكنون كه سد سديد صولت بندگان آن آستان را از تحصيل خرماى رايگان بسته و سرپنجهء شوكت ايشان دست اين جمع پريشان را از دامان شاهدان مقصود گسست استدعا آنكه بكاركنان سركار وسعت‌مدار مقرر شود كه وجوه عنبى را ضبط و شتران را در عوض از خرما بارگيرى و رخصت مراجعت ارزانى دارند . نواب جوزا ركاب كسان او را مشمول عواطف بىكران و مورد عوارف مرحمت و احسان و از بذل انعام وافره و خلاع فاخره فخر امثال و اقران فرموده ، وجوه مرسوله را مردود و ايشان را مرخص و مأدون فرمودند كه شتران خود را بدون مهم‌سازى ثمن گرانبار متاع مقصود و گروهى از تفنگچيان بهرام صولت نيز بهمراهى آنها تعيين و مقرر داشتند كه در بساتين خرما مراقبت احوال آنها بوده ، نگذارند كه از اهل معسكر آفتى به آنها برسد و از هژبران دلاور مخافتى به آنها روى دهد .\r\nاين معنى موجب نهايت اميدوارى و باعث كمال خدمت‌گارى آن طايفه گرديده ، روز بروز قوافل آنها بمعسكر نصرة مقر متردد و متحمل حمل انواع شحوم و دسوم و لبنيات و اسباب و آلات و ضروريات معسكر ظفر آيات و باعث ازدياد رونق كار و مورث گرمى بازار شدند . در هنگام محاصره نيز دو سه دفعه دليران خصم‌افكن و دلاوران سنگين دل روئين‌تن بچپاول قبيله‌اى چند از اعراب بهايم وش وحشى مانند كه در فيافى خودسرى باديه‌گرد و در وادى خودروئى صحرانورد بودند گردن بطوق انقياد صاحبان تسلط ننهاده و قرار فرمان‌برى\r\n\r\n","description":"","footnote":"","page_name":" 206 ","page_number":238},
  {"content":"\r\n\r\nهيچ ذى شوكتى را با خود نداده ، همواره در اطراف صحارى همسر سيراب جرعه‌نوش و در وقت پوشش از حرير نرم مغيلان پرنيان موش مىباشند مأمور گرديده و بيابانهاى دراز و صحراهاى پرنشيب و فراز را درنورديده ، تا نواحى نجد رسيده ، قبايل بسيار را تاخت‌وتاز و عشاير بىشمار را عارى از برگ و ساز و با غنايم موفور و احمال و اثقال و اغنام غير محصور مراجعت بحضور فيض دستور سپهدار منظور كردند .\r\n\r\nبيان افتتاح ابواب بصره بر روى مجاهدان بمقاليد اهتمام نواب سپهر ركاب سعادت غلام\r\nمفتاح فتح الباب حصار قصه و داستان شهريار كشورگشاى گيتى ستان يعنى فلك خوش‌بيان شيرين‌زبان بدينگونه گزارندهء اين داستان مىگردد كه : چون محاصرهء حصار ام البلاد بصره به طول انجاميد و مدت توقف اردوى سپهر موقف در اطراف قلعه بيك سال و كسرى كشيد و كار بصريان پريشان بناتوانى رسيد هرروزه گروهى انبوه سراسيمه‌وار با كمال عجز و اضطرار از قلعه بيرون ريختند و باستظهار عواطف نواب استظهار الدوله بپناه امان آن دولت مىگريختند . حاكم قلعه كه عبد الرحمن نام و عم او را سليمان آقا مقتول و او را جانشين عم نموده ، حراست بعضى بروج را باهتمام او گذاشته بود بارسال عرايض عجز و ناتوانى را شفيع ساخته ، طالب امان و نيازمندى و جبهه‌سائى آستان با عز و شان گرديد . از جانب سعادت جوانب نواب اعتضاد الدوله تعليقجات مشعر بر لوازم اشفاق و اعطاف و محتوى بر مراسم اكرام و الطاف بافتخار و استظهار او شرف صدور يافته ، مشار اليه بعد از اطمينان از اجراى عهود و شفقت و امان هرروز جمعى از كسان خود را بيرون فرستاده ، بالاخره خود نيز بعز بساطبوسى محفل ارم مشاكل و شرف زيارت عتبهء سپهر مماثل فايض و از انواع انعام و\r\n\r\n","description":"","footnote":"","page_name":" 207 ","page_number":239},
  {"content":"\r\n\r\nاكرام مفتخر بين الاماثل شد . شيخ مهنا ولد شيخ فضل عمزادهء شيخ عبد الله رأس و رئيس جماعت منقح كه تا به آن هنگام در بصره مانده ، سليمان آقا از مشار اليه سوءظن بهم رسانيده ، او را از محل عشور كه مكان توقف او بود بوسط شهر برده ، مراقب احوالش مىبود نيز فرصت يافته با موازى دوازده هزار نفر طايفهء مشهور بنجدى متوطن بتوابع بصره كه در آن‌وقت ابطال آنها را بجهة محافظت بشهربند بصره برده ، استظهار بصريان بوجود ايشان بود بظل كرم و سايهء نعم نواب حاتم هم شتافت . مشار اليه با جمهور آن گروه مورد انواع تلطف و تفقد گرديد . جيب و كنارشان از بذل سيم و زر رنگين شد . ديگر در شهر كسى كه بمحافظت قلعه تواند پرداخت و علم محارست حصار تواند افراخت باقى نمانده ، هركس به حركت مذبوح قادر بود رخت خود را از آن ورطهء هايل بساحل كشيد و در مهاد امن و امان آرميد . سليمان آقا يك‌باره پريشان و به كار خويش سرگردان و حيران مانده ، چاره بجز اعتصام بحبل المتين مروت و تشبث بعروة الوثقاى رأفت نواب سپهر ركاب استظهار الدوله نديده و روز بيست و هفتم شهر صفر المظفر شيخ درويش را كه كدخداى كل و مدار عليه بصره بود با جمعى كدخدايان بجهة طلب امان و شفاعت عصيان و استدعاى عفو گناهان بآستان عدالت بنيان فرستاده ، سحرگاه بيست و هشتم كه قلعه‌دار حصار استوار طارم چهارم با روى زرد و دم سرد از فراز دروازهء افق قدم بيرون و روى بوسعتگاه اين وسيع هامون نهاد سليمان آقا با جمعى خواص يراق جنگ و اسباب نام و ننگ از سر و بر ريخته و از اشك گلگون و سرشك پرخون و سايط برانگيختند و دست اعتذار بدامان مقيمان آستان عالى شان درآويخته ، با يك جهان خجلت و شرمندگى و يك عالم انفعال و سرافكندگى كه ادراك ملازمت حضور موفور السرور نمود زبان بلوازم اعتذار و لب بمراسم استغفار گشوده ، توجهات گوناگون و نوازشات از حد افزون شامل حال مشار اليه و ساير اعزه و اعيان و اشراف و باركان آن ولايت گرديده ، صبح‌گاهان روز دويم شهر ربيع الاول كه\r\n\r\n","description":"","footnote":"","page_name":" 208 ","page_number":240},
  {"content":"\r\n\r\nقلعه‌گشاى اين حصار فيروزه فام و اشعهء لشكر سپه‌دار انجم غلام با كمال عظمت و احتشام پاى بركاب جواد خوش‌خرام سپهر تيزگام نهاد بجانب شهربند افق خاور عنان سعادت گشاد نواب جوزا ركاب بعزم دخول شهر پاى شوكت بر ركاب دولت نهاده ، بجواد گردون خرام زرين‌ستام عنان سعادت دادند و نواى زرين‌ناى و صداى روئين‌دراى زلزله‌فزاى سپهر مينارنگ و ولوله‌افكن اساس وجود سكان چين و فرنگ گرديد . شهربند بصره از وصول كوكبهء انجم حشم رشك بيت الضم و فضاى قلعه از ورود بهجت نمود رايات زرين پرچم رشك گلستان ارم شد . معماران لطف و رأفت و كارآزمايان مودت و رحمت به تعمير شكستگىها و مداواى خستگىهاى آن مملكت وسيع الفضا و اهالى آن ديار مسرت‌افزا كه به علت طول زمان انقلاب و تواتر صدمات و تهاجم لجهء پراضطراب اردوى نصرة انتساب بالضروره راه يافته بود پرداخته و از شربت لطف چنان و داروى ترحمات بىكران درد دل ستمديدگان را قرين صحت ساخته ، بذيل لطف و كرم غبار حوادث از آئينهء خاطر ملهوفين زدوده ، بمرهم‌كارى سخا و نعم داغ دل داغ‌ديدگان را معالجه فرموده ، ابواب هزارگونه بذل انعام و درهاى صد هزار قسم اكرام و احترام بر روى اميدواران گشودند .\r\nمدت چهار ماه آن كشور بهجت‌پرور مقر كوكبهء اختر حشر و بعد از انقضاى آن مدت بفرمان خديو سليمان حشم و داراى سكندر خدم على محمد خان زند كه درين سفر عزت اثر همراه و استظهار لشكر و سپاه نواب ظهير الدوله بود بحكومت بصره تعيين و فوجى از شيران عرين و نهنگان درياى كين را مأمور خدمت مومى اليه نموده و تتمهء لشكر ظفرپرور و باقى سپاه نصرة اثر را بتوجه صوب اوطان خود رخصت فرموده ، بعزم شرفيابى خدمت برادر سعادت سير منزل‌بمنزل متوجه دار الملك شيراز و سليمان آقاى حاكم بصره و ولد شيخ درويش و جمعى از اعزه و اعيان بصره نيز در ركاب ظفر لازم ملتزم بودند . بشرف ادراك حضور شهريار گيتىمدار رسيده و در موقف دولت و مقر سعادت\r\n\r\n","description":"","footnote":"","page_name":" 209 ","page_number":241},
  {"content":"\r\n\r\nاز شوايب فتن و نوايب زمن آسوده گرديدند و آنچه راقم حروف از حقايق وقايع موصوف و كيفيت تسخير و تصرف آن ملك معروف درين صحيفه ضبط نموده از اغراقات منشيانه و روايت شاعرانه دور و خالى از شوايب نقص و قصورست . زيرا كه آنچه تحرير پذيرفته از زبان صداقت ترجمان سيد رفيع مرتبهء عالىشان جناب قدسى طينت فلاطون زمان حضرت حكمت مرتبه ارسطوروان ، مؤسس مبانى افضال و احسان ، منتظم عقد جواهر نظم و نثر ، وزير بىنظير عهد و عصر ، دوحهء سرابوستان سيادت ، نوباوهء حديقهء شرافت ، ميرزائى ميرزا محمد حسين الحسينى فراهانى طول الله عمره كه بوزارت نواب سپهر ركاب مباهى و در سفر خيريت اثر همراهى و از جزويات و كليات واقعات آگاهى و علم بر حقايق گزارشات كماهى داشته مسموع داشته ، بدون زياده و نقصان اين لئالى منثور برشتهء انتظام كشيده . بر مؤسسان اساس فكر مستقيم و دانايان رموز تواريخ قديم خفى و مستور نخواهد بود كه تصرف و تسخير قلعهء بصره به علت اتصال آن از يك طرف ببحر پرجوش و لجهء رعد خروش و از جانب ديگر بخراب سراى خالى از آب و كثرت ازدحام قبايل و عشاير اعراب بيشمار فزون از حساب و عفونت و وبائيت هوا و اشتعال نواير جان‌گزاى گرما و هبوب رياح سموم و ساير عيوب مكروه مذموم بجهة هيچ ذى شوكتى ميسر نگرديده ، مگر فرماندهان روم و سپه‌داران آن مرزوبوم كه مالك جميع آن ولايت بوده ، بولايت بصره نيز حكمرانى مىنموده . در هنگام ظهور ملت حنيف احمدى و زمان طلوع كوكب مسعود مذهب شريف محمدى صلوات الله عليه و آله الامجاد حضرت غالب كل غالب مطلوب كل طالب على بن ابى طالب عليه السلام آن ولايت را مطلع طلوع ماهچهء رايت با سعادت و محل سطوع نور هدايت و ولايت و مشرق فتح و نصرة فرموده ، به قوت بازوى « لافنى » و مفتاح آبروى « هل اتى » و زور سرپنجهء خيبرگشاى قفل نصرة از ابواب آن ولايت گشودند ، ديگر هيچ كشور گشائى تا اين زمان رخنه در آن ولايت ننمود و الحق وقوع اين موهبت\r\n\r\n","description":"","footnote":"","page_name":" 210 ","page_number":242},
  {"content":"\r\n\r\nبه چندين جهة به چشم خرد دور از كار مىنمود . به حمد الله الملك الكريم ابواب اين فتح عظيم به روى امناى اين دولت قويم گشاده و بعناية الله تعالى اين فوز عظيم بجهة اين سلسلهء عليه آماده شد . انشاء الله الملك الجليل ظل ظليل اين شهريار نامدار بر مفارق اهل روزگار تا دامان ابد پايدار و اين فتوحات نامدار در زمان دولتش بسيار باد ! به حق محمد و آله الامجاد .\r\n\r\nبيان مجادله و محاربهء على محمد خان زند با جماعت اعراب و شهادت آن جوان سعادتمند\r\nخامهء سحركار بدايع‌نگار و قلم جواهر رقم گوهربار بر ساحت ورق بدينگونه گهرريزى و در فضاى صحيفه بدين روش مشك‌بيزى مىنمايد كه : چون به نحوى كه مذكور و بطريقى كه مسطور شد نواب سپهر ركاب و الا جناب بعزم توجه بجانب شيراز فرازندهء اعلام فتح فرجام گرديد حكومت بصره حسب الامر خديو فيروزمند بعلى محمد خان زند محول گرديد . يك‌چند خان معظم اليه در ملك مزبور منتظم امور و كارفرماى نزديك و دور بود و بتمشيت مهام و انتظام احوال خواص و عوام قيام و اقدام مينمود . از آنجا كه جماعت اعراب باديه قومى ميباشند وحشى صفت و رميده ، چون غزالان وحشى در بوادى بىآب و آبادى پروريده و در فيافى خودسرى و خودرائى گرديده ، هرگز مكلف هيچگونه تكليف نبوده‌اند و به شكار سوسمار و صيد موش روزگار گذرانيده و باب و علف رايگان مانند وحشيان چريده و هرگز از هيچ ستمى زهر تلخ‌كامى نچشيده و از هيچ غمى سرانگشت افسوس بدندان نگزيده .\r\nيكى از معجزات كليهء حضرت خير البشر همين بود كه اين جماعت نادان بهايم بيابان را بتكاليف شاقه مكلف داشته و اين وحشيان را مقيد دام دين گردانيد . امور حكمرانى و مهام جهانبانى شهانه به زور ياور بل بمحض قوت ايزدست و حسن تدبير حكم حكمت عقل مدبر را در آن قوى مدخليست .\r\n\r\n","description":"","footnote":"","page_name":" 211 ","page_number":243},
  {"content":"\r\n\r\n چو در طاس لغزنده افتاد مور * رهاننده را چاره بايد نه زور \r\nعلى محمد خان كه در آغاز ايام بهارستان شباب پيوسته جرعه‌كش اقداح كيفيت آتشين آب ، روزها و شبها خراب و بىخبر از كارگشائى راههاى صواب بوده و بناى كار و اساس كردار بر لعب‌ولهو نهاده ، همواره دستش بقبضهء شمشير و زبانش لال از حرف تدبير بود ، غافل اين مقال كه :\r\n برائى لشكرى را بشكرى پشت * بشمشيرى يكى تا ده توان كشت \r\nاعراب منقح كه هم به زور شمشير و هم به قوت تدبير نواب سپهر ركاب اندك رام گرديده و بحوالى دام رسيده بودند و در عهد حكومت بنابر عادت خويش و رسم طبع وحشت‌انديش و هم تشويش بهم رسانيده و نظر برسمى كه در ميان ايشان متعارف و باعث اطمينان خائفست كلام الله مجيد را نزد على محمد خان فرستاده بودند كه وثيقه در ظهر آن نوشته و مختوم و ممهور داشته ، مرسول و او را نامهء امان و حرزجان خود سازند و باطمينان خاطر بكارى كه سزاوار باشد بپردازند . كلام الله را على محمد خان برحسب تمناى آنها مختوم و مرسول آن جماعت داشت كه مطمئن خاطر از وسعت‌گاه باديه به خشكى آمده ، با دل بىغش در سرانجام پيشكش بودند كه على محمد خان بدون باعثى فوجى از لشكر را مأمور بچپاول آنها نمود و حكم بتاخت و تاراج اسباب و اموال قبايل و اسر نسوان و رجال آنها ، زبان بىاعتدالى گشود ، جماعت مزبور از فساد راى خان بىخير و غافل از آسيب آن شوروشر ، چون آن حالت را ملاحظه نمودند معدودى كه حاضر بودند بر كميت دليرى سوار و جولان‌گر ميدان كارزار و لشكر على محمد خان راه فرار پيش گرفته ، وقوع اين واقعه مهيج مادهء صفراى مزاج حال و غيظ و غضب او را باعث طغيان گرديده و آتش خشم در كانون طبعش شعله‌ور گشته ، پس بنفس نفيس خويشتن را مهياى تعذيب و مستعد تخريب گروه انبوه گرديده ، افواج لشكر را كه برحسب فرمان قضا جريان شهريار زمان مأمور به خدمت او بودند تدارك شايسته ديده ،\r\n\r\n","description":"","footnote":"","page_name":" 212 ","page_number":244},
  {"content":"\r\n\r\nخيام جلالت به فضاى هامون كشيده ، با سپاهى گران و لشكرى بىكران بجانب بوادى و صحارى مسكن ايشان روى و پاى بركاب ابرش غزال تيزگام نهاده ، مشايخ و اعاظم آن طايفه چندان‌كه شفعا برانگيخته ، بدامن اعتذار و استغفار درآويختند سودى نكرد . مرض مزمن غرور پرزور خان معظم اليه را از داروى اين سخنان روى بهبود حاصل نگرديد و مفيد نيفتاد و ديگرباره سادات آن قوم با كلام الله مجيد مختوم و ممهور و مرسول و مهم‌سازى باج و تحميل خراج كه ايشان را ناگوارتر از زهر در مزاج بود قبول كردند . آنها در مزاج خان مفيد نيفتاد . بر آن هم فايده مترتب و راى جناب خان بتدبير ايشان ملتفت نشده ، چون جماعت مزبور از رحمت خان مأيوس شدند بميدان مخاصمت و مضمار مقاومت درآمده و با آن مهمانان نورسيدهء خويش برآمده ، آغاز استعمال سيف و سنان و بسيف و سنان بنياد انقطاع درع و خفتان كردند .\r\nاز آنجا كه بجهة استيصال لشكر على محمد خان آب بر صحارى و اراضى ميدان وغا و مكان هيجا انداختند و صحرا را دريا ساخته بودند لشكر بىحساب در آن سهمگين گرداب در ميان گل و آب فرومانده و آتش صولتشان را فرونشانيده ، بادپايان برق‌پويه كه خاك ميدان را از صدمات سمهاى آهنين باوج چرخ برين رسانيده ، به گل درمانده ، خداوندان را به خاك سياه درنشانيدند . معدودى از لشكر خويشتن را بكلطها رسانيده ، چون بسيارى از سپاه را در عرصهء ميدان پاىبست و حل و دستگير آن قوم دغل يافته ، فرار را برخود عار شمرده ، مراجعت و نهنگ‌وار غريق لجهء مخاصمت گرديدند . ناگاه دست قضا بساط زندگانى او را برچيده و اسباب عمر و جوانى دلير را درنورديده ، پس غلامى سياه ناگاه از قفاى او چون روزگار تيره رسيده ، بكتاره‌اى كه در دست داشت زخمى قوى بر دوش آن نوجوان دلير در رسانيد . چنان كه بعد از دو سه ساعت درگذشت و رخت هستى بجانب عدم دركشيد . مهدى خان برادرش نيز از دست ساقى اجل همان بادهء پرخمار را چشيده ، بعضى از لشكر گرفتار و برخى مقتول\r\n\r\n","description":"","footnote":"","page_name":" 213 ","page_number":245},
  {"content":"\r\n\r\nو فوجى باعانت كليط و گروهى از عرصهء ميدان با حالى زار خود را از آن ميدان مهلكه بيرون افكندند . على همت خان برادر كوچك على محمد خان و محمد حسين خان بهبهانى كه بمحافظت بصره كمر بسته بود حقيقت واقعه را بوساطت چاپاران مسرع بدرگاه سعادت همراه معروض گردانيدند .\r\n\r\nبيان توجه نواب استظهار الدوله ديگر بار بجانب فيض جوانب ام البلاد بصره\r\nعلم مشكين پرچم قلم بدايع رقم در فضاى اوراق بدين سياق شقهء بلاغت و پرچم حكايت مىگشايد كه : چون حقيقت اخبار شهادت على محمد خان و شكست يافتن لشكريان بعرض بازيافتگان حريم كرياس فلك اساس رسيد و كيفيت آن معلوم راى ملك‌آرا گرديد بحر غضب و خشم قهرمانى بخروش آمده ، بخونخواهى على محمد خان بالمره تخريب بنيان هستى اعراب بيابان مركوز ضمير بحر تخمير و پيشنهاد همت سختگير گشت . ديگرباره جناب استظهار الدوله را بقبول آن سفر مكلف داشتند و تمشيت آن مهم را به زور بازوى مردافكنى و قوت سرپنجهء دشمن‌شكنى آن جناب واگذاشتند و بجهة همراهى موكب و دنبالهء ركاب سعادت كوكب لشكرى از حصر اوهام افزون و سپاهى از ريگ بيابان بيرون ملاحظه و تهيهء زوبين و خنجر و سيف و سنان نموده ، در ساعتى ميمون و زمانى همايون كه تقويم‌شناسان زيج‌خوان و مهندسان ارسطو روان از تقاويم نجوم و قوانين علوم و آثار اختر و علامات خبر استخراج كرده ، بتحقيق درآورده بودند خيام گردون احتشام و قباب فلك احترام را بوسعت‌گاه صحرا و فضاى دشت غبرا برپا و آسمان پيرا كردند و افواج لشكر و طبقات عسكر و حشم و حشر از فضاى شهر بساحت دشت جلوه‌گر گرديده ، در خارج شيراز اعلام نصرة برپا كردند . سه روز بيرون شهر كنام شيران دلير گشته ، قباب خيام زرين طناب و ماهيچهء رايات سپهر جناب از اوج چرخ دولاب و از فراز آفتاب درگذشت . چون تداركات سپاه از جزوى و كلى و اسباب\r\n\r\n","description":"","footnote":"","page_name":" 214 ","page_number":246},
  {"content":"\r\n\r\nدستگاه از هرقسم مهيا گرديده ، از تحريك اردوى دريا شكوه اركان زمين متزلزل و اوضاع زمان متبدل گشته ، نايهاى صور خروش بفغان درآمد . در هرمنزل از ازدحام لشكر قيامت اثر غوغاى رستخيز برپا و در هرمرحله از شور هژبران دلاور شورش فزع اكبر هويدا ميشد .\r\nتا بساحت ام البلاد نزول اجلال فرمودند . از طغيان سيل‌افكن معسكر فيروزى مقر بحر طوفان و آن عرصهء وسعت آباد از تموج امواج آن درياى بىمنتهى طوفان‌خيز لجهء بلا شد . آن شهريار ديار فيروزى و خديو كشور بهروزى كه اين كتاب مستطاب بر نام نامى اوست درين سفر خيريت اثر هم عنان پدر والاگهر بوده ، باستظهار و اعتضاد والد بزرگوار عنان همراهى گشوده ، جماعت اعراب را از طنطنهء شوكت آن سپه‌دار و الا جناب لرزه بر بنياد صبر و تاب افتاد و در بيابان لرز و بيم سيل بىامان هريك روى بعزلت‌گاهى نهاده ، تا به فضاى بوادى گشاده ، تزلزل قوى بر كاخ وجودشان افتاده ، نواب سپهر ركاب بتنظيم امور ولايت و ترفيه سپاه و رعيت پرداخته و اسباب تدمير دشمنان را تدارك شايسته ساخته ، در كار بودند كه خبر وحشت اثر غم‌پرور رسيده ، موجب شكست دلها گشت .\r\n\r\nذكر قضيهء غم‌پرور و واقعهء محنت اثر ارتجال نواب غفران مآب از جهان فانى سوى عالم جاودانى\r\nخامهء مشكين لباس سوكوار و قلم نيلگون سلب تعزيه‌دار « 1 » در تقرير اين داستان بدينگونه زبان بآه و فغان مىگشايد كه : مدتى بود كه مزاج اقدس شهريار زمان از حد اعتدال منحرف و آفتاب ذات با بركات از حدوث عسر منخسف گرديده ، وجود مسعود از عين الكمال آفت ديده ، ناخوشىهاى متعاقب بمزاج و هاج رسيده ، حكماى خداقت\r\n\r\n\r\n","description":"","footnote":"\r\n( 1 ) در حاشيهء نسخهء اصل به خط ديگرى اين دو ماده تاريخ در رحلت كريم خان نوشته شده است :\r\n1 ) كريم زند چو از دار بىمدار گذشت\r\n2 ) اى واى كريم خان مرد ( 1193 ) سه از نود نود از صد صد از هزار گشت\r\n","page_name":" 215 ","page_number":247},
  {"content":"\r\n\r\nپيشه و اطباى صاحب انديشه چندان‌كه در معالجه اهتمام مينمودند جلالهاى مجرب بر آن جناب چاره‌پذير نمىگشت و درد شكم لحظه‌بلحظه روى در تزايد مينهاد . تا روز سيزدهم واقعهء ناگزير كه برنا و پير را از آن چاره و شاه و گدا را از آن كناره ممكن نيست روى داد و طاير روح ازين كهن آشيان بجانب نزهت‌سراى جنان بال طيران گشاده ، در خطهء شيراز از سوكوارى كوچك و بزرگ و ناله و غير تازى و ترك آشوب رستخيز ظهور نموده ، بلى دوران اين جهان فانيست و اين قضيهء ناگزير سرانجام زندگانيست . خوش‌نشينان سراى عاريت را اين راه دور در پيشست و آيندگان از ملك عدم را ناچار رجوع باصل وطن‌گاه پيشست .\r\nهيچكس نيست كه اين زهر را ننوشد و آن‌كس كيست كه اين خلعت جان‌فرسا را نپوشد ؟\r\n سرانجام هستى فنايست و بس * كسى كو نميرد خدايست و بس \r\nآن حضرت را سه پسر بود : مهين نواب ابو الفتح خان و اوسط محمد على خان و كهتر ابراهيم خان كه هنوز راه‌پيماى مراحل عشر اول عمر و زندگانى و بجز از بازى طفلانه سزاوار كارى و در جانشينى پدر در شمارى نبودند . هنگام اشتداد مرض آن حضرت نواب ابو الفتح خان نظر على خان و اولاد او و ساير اولاد شيخ على خان و ولى خان و طاهر خان و باقى اولاد محمد خان را معين خود نموده و محمد على خان با زكى خان ابواب استعانت گشوده ، روزى كه قضيهء هايله وقوع يافت هريك از آن دو اختر برج سلطنت ممهدين خود را اخبار و حقيقت واقعه را به آنها اشعار كردند . چون درين وقت حرم محترم در ارگ نبود و سراى ديگر قريب بارگ حريم بردگيان استار جلالت بود ولى خان و طاهر خان و ساير اولاد محمد خان داخل حصار ارگ گرديد ، كه در وقت ضرورت ابو الفتح خان را اعانت نمايند و از آنجا كه نظر على خان مردى بود خداوند عقل و صاحب كفايت و تدبير و رايش از مراسم فتنه و فساد دور و خاطرش از مراتب آشوب و عناد نفور و خروج از خانه و مكان خود را موجب اشتعال\r\n\r\n","description":"","footnote":"","page_name":" 216 ","page_number":248},
  {"content":"\r\n\r\nنواير فتنه و فساد و مورث نهب اموال و سفك دماء رجال و هتك نواميس عباد ديده ، پا بدامن خوددارى كشيده ، زكى خان و جمعى از ابطال ايلات كه در مرتبهء هزار نفر بودند پيشدستى و بحوالى سرائى كه بالفعل مكان توقف پوشيده رويان حرم جلالت و نعش آن حضرت در آنجا بود ازدحام كرده ، غلامان خاصهء سركارى كه بجهة پرسش واقعهء هايله بر درب حرم جمعيت داشتند نظر بسكوت زكى خان در تحت امر و نهى او درآمده ، امر زكى خان قوى و حكمران عمله و اساس خسروى گشت .\r\nچون در سوابق زمان به علت واقعهء رفيع خان و جهات ديگر در ميان زكى خان و برادران و اقرباى شيخعلى خان ابواب دوستى مسدود و اسباب موافقت مفقود بود نظر على خان چون كار را چنان و امر را ديگرگون ديده ، از جمعيت زكى خان و تصرف درب حرم‌سرا مطلع گرديده ، غلامان عملهء خود و ساير اولاد و اقرباى شيخعلى خان كه قريب دو هزار نفر ميبودند در ارگ شيخعلى خان مستحفظ كسان و منسوبان خود ساخته ، جنابش با معدودى از بزرگان آن سلسله روانهء جانب ارگ نواب غفران مآب ، با ولى خان و طاهر خان متفق و رايت موافقت افراخته ، ابواب ارگ را بر روى خود بسته ، باوجود آنكه غلامان و كسان خود را همراه نياورده بودند بيخردانه در آن حصار مختصر خالى از آذوقه نشسته و چون برگشته بختان دست خود را از گريبان غلامان و متعلقان گسسته ، چون زكى خان از ورود نظر على خان بارگ و تسديد دروب مطلع گرديد جمعيت خويش و غلامان سركار خاصه و جمهور حشم را كه در دروب سراى حرم محترم حاضر شده بودند محكوم حكم او گرديده بودند به اطراف حصار ارگ منتشر كرده ، حصار مزبور را بمحاصره درآورده ، نظر على خان و قليل مردم كه همراه او بودند بسور قصور ارگ اعتصام نموده ، محصوروار غنودند . از دو جانب آغاز تفنگ و بنياد جدال و جنگ كرده ، كار بنزاع و انتزاع قلعه انجاميد . اگرچه حصار ارگ در رفعت خليف سماك و در متانت رديف افلاك مرتفع بود و ليكن در هستى آذوقه بجز از مقدارى شكر كه در آنجا بود ديگر چيزىكه ميسر شود\r\n\r\n","description":"","footnote":"","page_name":" 217 ","page_number":249},
  {"content":"\r\n\r\nوجود نداشت . مدت سه روز حضرات در ارگ متحصن و به گوشت دو سه آهوى دلجوى تهامه خانگى كه در باغ سراى ارگ مىچريدند و آنقدر شكر كه امكان خوردن داشت بسر برده ، از آنجا كه حضرات محصورين از ابطال سلسلهء عليهء زند ، در مضمار خصم‌افكنى و در ميدان دشمن شكنى هريك شير خصال و غضنفر مانند بودند زكى خان صلاح روزگار و علاج كار را زياده بر آن در توقف ايشان در ارگ نديده ، به جهتى وسيله‌جو گرديده و يكى از پوشيده رويان جلبات عزت ، يعنى والدهء مرحوم محمد رحيم خان خلف نواب غفران مآب را كه دو سال قبل از قضيهء هايلهء پدر بزرگوار در سن هجده سالگى وفات يافته بود ، بمناسبت اينكه صبيهء نظر على خان مخطوبهء آن جوان مغفور بود به نزد نظر على خان فرستاده ، قرار دادند كه ايشان از ارگ بيرون آمده ، همگى با يك ديگر تمهيد كرده ، به خدمت نواب ابو الفتح خان كه مهين فرزند نواب غفران مآب بود اقدام و قيام و جنابش را متكى چار بالش سلطنت نمايند .\r\nنظر على خان و ساير محصورين كه چنين صلحى را طالب بودند و الم جوع نيز بر مزاجشان غالب گرديده از حصار بيرون رفته ، در خانهء مرحوم محمد رحيم خان كه در جنب حرم محترم احداث شده بود توقف نموده ، كه زكى خان به آنجا آمده ، يك‌دگر را ملاقات و بر آنچه آراى متفق قرار گيرد عمل نمايند . زكى خان جمعى از ملازمان خود را فرستاده كه ايشان را در مجلس او حاضر سازند و اگر انقياد ننمايند صفحهء هستى را از وجود ايشان بپردازند . مأمورين از باب عنف درآمده و دوش غيرت آنها متحمل بار گران اين‌گونه خوارى نگرديده ، كار بگير و دار رسيده ، مأمورين اطراف سراى موقف آنها را احاطه ، زكى خان نيز جمعى ديگر را بفرستادگان سابق اضافه كرده ، از بام و در و وزير و زبر آن بيچارگان را بگلولهء تفنگ برگرفتند . نخستين سر نظر على خان را به نظر زكى خان درآورده ، متعاقب و متوالى سرهاى ايشان را گوى چوگان شمشير و تنها هدف گلولهء تير گشت . نظر على خان دلاور و كلبعلى خان ولد اكبر شيخعلى خان و برادران ولى خان و طاهر خان و ساير اولاد محمد\r\n\r\n","description":"","footnote":"","page_name":" 218 ","page_number":250},
  {"content":"\r\n\r\nخان ، خلاصهء بيان پانزده شانزده نفر از اعيان زند در آن قضيهء ناگزير گرفتار آن كمند اجل پيوند گرديده ، به آن زارى به هلاكت رسيدند . وقوع اين واقعه سه روز بعد از سنوح سانحهء هايله بود . بنابرآن شورش و انقلاب هنوز جسد شريف آن جناب مدون نگرديده بود . شب چهارم چون زمانه از اطلس سيه‌فام شب لباس سوكوارى دربر ، جهان را از غبار تيره‌فام خاكستر ماتم بر سر كردند زكى خان بتجهيز دفن و كفن پرداخته ، على الصباح روز چهارم كه سپهسالار لشكر اختر و انجم بتعزيت سراى اين نيلى طارم درآمد زكى خان و جمهور امرا و اعيان سپاه سياه‌پوش شدند و جنازهء مغفرت اندازه را زيب دوش كرده و در عمارت وسط باغى كه از بناهاى آن حضرت در جنب ارگ بود مدفون نمودند . زكى خان بر سپاه و رعيت حكمران و در دار الملك شيراز نافذ الفرمان گرديده ، بنابر صلاح حال خويش قضايا را بنواب سپهر ركاب اعلام و مستدعى مراجعت آن سپهسالار والامقام شد . در خطهء شيراز دست اخذ بر اموال و اسباب مقتولين گشوده ، مبلغهاى خطير از نقود و امتعه و نفايس و اسباب و اسلحه و دواب اكتساب نمود ، پس نواب ابو الفتح خان « 1 » را بجاى پدر والاگهر نشانيده ، بعد از چند روز محمد على خان را نيز سهيم او گردانيده ، بهر صورت جناب ابو الفتح خان و هردو برادران در امور فرماندهى و مهم حكمرانى بجز از نامى بىنشان و اسمى بى مسما نداشتند .\r\n\r\nذكر مراجعت نواب سپهر ركاب از بصره و چگونگى وقايع آن زمان و قضاياى آن اوان بتقدير حضرت سبحان\r\nچون خبر قضيهء جان‌گداز و آوازهء وقعهء غم‌فزا باردوى جهان\r\n\r\n\r\n","description":"","footnote":"\r\n( 1 ) در تاريخ رحلت كريم خان و جلوس ابو الفتح خان حاج سليمان صباحى بيدگلى شاعر معروف آن زمان سروده است : « رقم زد صباحى :\r\nز ايوان شاهى برون رفت كاوس و كيخسرو آمد » جملهء كاوس را كه به حساب ابجد 87 است بايد از ايوان شاهى كه 384 است كم كرد و 297 مىماند و سپس كيخسرو را كه 896 است به آن افزود و 1193 مىشود :\r\n384 - 87 + 297 - 1193\r\n","page_name":" 219 ","page_number":251},
  {"content":"\r\n\r\nگشا رسيد نواب سپهر ركاب از حقيقت سانحه مخبر و مطلع گرديد زياده بر آن توقف در ولايت مخالف موافق صلاح و تسامح در ميان اين همه دشمن موجب فوز و فلاح نمىنمود ، قطع ( نظر ) از آن در الكاى فارس و در دار العلم شيراز امور كليه پيشنهاد ضمير منير بود ، از ام البلاد حركت و محرك سلسلهء آن جمعيت گرديده و عنان لشكر بر جانب شيراز كشيدند .\r\nزكى خان از مژدهء ورود موكب نصرة نمود نواب سپهر ركاب نظر بصلاح وقت اظهار بشاشت كرده ، چون اردوى فيروزى نمود بخارج شهر رسد زكى خان متوحش و متلاشى و متوقع و مترصد مىبود كه آن حضرت داخل شهر گرديده ، بلكه بهر قسم كه تواند خاطر از انديشهء آن حضرت بپردازد و بهر طريق كه ممكن او گردد كار خويشتن را بسازد .\r\nنواب سپهر ركاب كه معرفت به حال او داشتند از دخول شهر مضايقه نموده ، آن شهريار كامگار نامدار كه بسعادت هم سفر پدر والاگهر بودند وارد شهر ، زكى خان خال خود را ملاقات ، چون از نفس او بوى مصادقت موافقت باطن نشنيدند بتدبيرى شتافته ، پدر سعادت سير را از حقيقت حال و علامات كيد خال اخبار فرمودند . چون از قدم بهجت لزوم نواب سپهر ركات نااميد و مأيوس گرديد پسران لشكر و دليران عسكر پيغام داده كه اگر از همراهى ركاب نواب و الا جناب تقاعد ننمايند و بدرون شهر عنان عزيمت نگشايند كوچ و بنه و اطفال و نسوان و اموال ايشان در معرض تضييع و اسامى آنها از دفتر احيا در حيز توزيع خواهد بود . چون زكى خان مردى بغايت سفاك و بسيار بىآزرم و بىباك بود جماعت لشكر كه زنان و اطفال و اسباب و اموالشان همگى در شهربند شيراز بود از بيم آنكه زكى خان مشار اليه مبادا فى الواقع بقول خويشتن عمل و اوضاع ايشان را مختل نمايد ، نسبت بكسان و متعلقان آنها دست بىآزرمى گشاده ، دسته‌دسته رو به شهر آورده و در نزد متعلقان خود مكان كردند .\r\nنواب سپهر ركاب زياده توقف خود را در آن حدود صلاح نديده ، چون قبل از اين سفر بصره بامر نواب غفران مآب بجهة نظم مهمات دار الامان كرمان آن ولايت را مشرف فرموده بودند مردم آن ولايت\r\n\r\n","description":"","footnote":"","page_name":" 220 ","page_number":252},
  {"content":"\r\n\r\nبغايت آرزومند خدمتگزارى و شايق سرورى و سالارى آن حضرت بودند ، عنان يكران سعادت را بجانب دار الامان معطوف و محمد حسين خان سيستانى شرف ملازمت ركاب فلك‌فرساى را دريافته ، زكى خان جمعى را متعاقب فرستاده ، آنحضرت سركردهء ايشانرا مقتول و سايرين سرگشته و پريشان بنزد زكى خان مراجعت و مواكب نصرة كواكب نواب و الا جناب بنحو مسطور متوجه صوب مذكور شدند .\r\n\r\nذكر فرستادن نواب ابو الفتح خان و زكى خان على مراد خان را بجانب عراق و وقايع اطراف آفاق\r\nبر ناظران اين كتاب مستطاب و خوانندگان اين صحيفهء بلاغت انتساب مخفى و محجوب نماند كه : على مراد خان كه اسم او درين دفتر فيض گستر بتقريبات مذكور و مسطور گرديده و از الله مراد خان و همشيره‌زادهء زكى خان بود و والدهء او بعد از وفات والدش در سلك پردگيان پردهء جلبات جلادت و جلالت نواب سپهر ركاب قرار گرفته ، گوهر اين جهانبان كشورستان يعنى محمد جعفر خان كه فى الحقيقه غرض اصلى از تدوين اين وقايع و مقصود كلى از جمع اين بدايع وقايع ايام فرخنده آغاز ابدى انجام دولت جهانبانى و اوان سعادت اقتران شوكت و ملكت‌ستانى اوست از آن صدف صاحب شرف بوجود آمده ، با على مراد خان برادر امى بودند و در حالتى كه اين مستورهء استار خدارت در سلك ازدواج نواب و الا جناب منتظم گرديد على مراد خان مذكور طفلى بود خردسال كه در حجرهء قربيت و خانهء سعادت نواب معظم اليه بوده ، دوحهء قامت او در سرا بوستان دولت آن جناب روى بنشو آورده بود . نواب غفران مآب وكيل رعايتى كه بعلى مراد خان مىفرمودند و ساعى در ارتفاع مدارج او بودند بنابر تربيت خاطر برادر والاگهر بود . بالاخره آن حق ناشناس چشم از حقوق نعمت نواب سپهر ركاب پوشيده ، در امر تخريب دودمان و بنيان عالى شان ايشان كوشيده ، بنابرآن ناسپاسى و نظر به آن حق ناشناسى از دولت و كامرانى و عمر و جوانى متمتع نگرديده ، رسيد به او آنچه رسيد . چنان كه\r\n\r\n","description":"","footnote":"","page_name":" 221 ","page_number":253},
  {"content":"\r\n\r\nمفصل گزارش او بعنايت الله تعالى عنقريب درين صحيفهء بلاغت زيب مرقوم و مسطور و موجب حيرت و عبرت نزديك و دور خواهد گشت .\r\nمختصر كلام : از آن ايام بىمسمى بنواب ابو الفتح خان قرار گرفته ، زكى خان در قبض و بسط مهام بسوط اليد ، كارفرماى هرنيك و بد و مالش گردن‌كشان را درصدد بود . على مراد خان از حال خود مخوف ، بمفارقت ازو مشعوف گرديده ، چون بنابر سختگيرى زكى خان حال خويش و در خصوص رهائى خود ازو مأيوس بود وسايل و وسايط نزد نواب ابو الفتح خان برانگيخت كه او را از پى كارى از شيراز بجانب شهرى و ديارى فرستد ، كه لااقل از زكى خان اندكى دور بوده و از انديشهء او آسوده ، بلكه چاره‌اى به حال خود سازد و خاطر را از هراس او بتدبيرى بپردازد . از آنجا كه در دار السلطنهء اصفهان شوريدگى بهم رسيده و فتنه‌اى حادث گرديده بود ، مفصل او آنكه : نواب غفران مآب در هنگام اشتداد امراض و استيلاى اعراض اولاد فتحعلى خان افشار را از شيراز مرخص فرمودند ، تا باصفهان رفته ، كوچ و بنه و كسان و متعلقان خود را كه در اصفهان متوقف بودند برگرفته ، روانهء آذربايجان و متوجه اوطان خود گردند . چون ايشان بدار السلطنهء اصفهان رسيدند خبر وحشت اثر قضيهء هايله در رسيد و منتشر گرديد . چون جمعى كثير از افشار كه نواب غفران مآب از آذربايجان كوچانيده ، در اصفهان متوطن گردانيده بودند معين آنها گشته و بعضى از شياطين بشر و عفاريت صاحب شر اصفهان عداوتى با حاجى آقا محمد حاكم اصفهان داشتند بپيرامن دو نفر از اولاد فتحعلى خان اجتماع كرده و شاهد ضبط اصفهان را با حسن وجهى و اسهل صورتى بجلوه درآورده و وعدهء اعانت بمال و رجال بايشان دادند و آن ساده ضميران احمق‌وش و ابله‌وار بىخبر از فتنهء روزگار ، بتأويلات آنها فريفته و بمواعيد ايشان شيفته گرديده و در دكان خود رائى و خودسرى كالاى فتنه‌گرى فروچيده و اتراك و افشار و غيره را جمع كرده و بعضى الواط و اراذل اصفهان كه نام كدخدائى و اسم بابائى در سر\r\n\r\n","description":"","footnote":"","page_name":" 222 ","page_number":254},
  {"content":"\r\n\r\nخويش اطلاق ، خود را بغوغائى الحاق كرده بودند ، ايشانرا ياورى كرده ، سر بفتنه و فساد درآوردند . حاجى آقا محمد با معدودى بقلعهء طبرك رفته ، حصارى و از بيم آن غوغا متوارى و متوجه خوددارى گرديده ، حقايق را معروض زكى خان گردانيد . رجالهء مذكور و خون گرفتگان مزبور از بادهء غرور سرمست و بىشعور ، اطراف قلعه را محصور و بنياد شر و شور نهادند ، مدت پانزده روز اين هنگامه برپاى و اصفهان معرض اين غوغا بود و اهل بلوك ماربين اصفهان بتعصب هم ولايتى شبى در غايت ظهور و عيان اعلان ازدحام عام كرده ، علانيه رو به شهر آورده ، حاجى ناجى را از فراز بروج قلعه پائين نموده ، بجانب بلوك ماربين بردند و از ساير بلوكات جمعيت كلى رو بنزد او آوردند . چون زكى خان از حقيقت واقعه اطلاع و آگاهى از كيفيت آن جسارت و روسياهى يافت بسطام خان كارخانه را با معدودى از توابين بدار السلطنه فرستاده و بر قيد اهل بغى و عصيان فرمان داد و بسطام خان از راه شيراز و حاجى ناجى از بلوك ماربين باصفهان درآمده ، چون پسران فتحعلى خان و ساير جماعت از قرب موكب بسطام خان مطلع شدند از خواب غفلت بيدار و از مستى آن صهباى پرخمار هشيار گرديده ، لاعلاج و ناچار روى باستقبال آوردند . بسطام خان مزبور در حال ورود دو نفر از ولدان فتحعلى خان و چند نفر از نزديكان و اقرباى ايشانرا كه مجموع پانزده نفر مىبودند با دو سه تن از غوغاطلبان اصفهان و بابايان الواط ميدانى را گرفته و مقيد و مغلول نموده و متعاقب پروانهء قتل افشاريه از موقف فرمان وارد ، در رسيدن پروانه ولدان فتحعلى خان و ساير افشار اقرباى ايشانرا در ميدان نقش جهان راه‌نورد جهان جاويدان كردند . نواب ابو الفتح خان وقايع اصفهان و شوريدگى آن خطهء بهشت‌نشان و اغتشاش ساير ملك عراق را دست‌آويز كرده ، مقدمهء فرستادن على مراد خانرا بجانب عراق با زكى خان در ميان آورد و زكى خان نخستين به اين عزيمت انكار و بر انكار خود اصرار نموده ، چون نواب ابو الفتح خان نيز بغايت مصر و در رد قول او آغاز كار\r\n\r\n","description":"","footnote":"","page_name":" 223 ","page_number":255},
  {"content":"\r\n\r\nبر زكى خان مستقر بود باكراه اين معنى را قبول و امر نواب ابو الفتح خان را مقبول داشته ، ناچار على مراد خان را لشكرى مستعد و سپاهى كثير العدد داده ، و روانهء عراق و نظم و نسق آنجا را بمشار اليه محول و در معنى امر عالم را مختل نمود . على مراد خان وارد اصفهان و از آنجا بجانب طهران شتافته ، و در آنجا با جمعى چند توقف و تمكين يافت . از آنجا كه جمع كوچك و بزرگ و جمهور فرس و ترك و رعيت و سپاه و سفيد و سياه از خونخوارى زكى خان انديشمند و از سردارى و سرورى او به علت سفاكى ناخرسند بودند على مراد خان مزبور لشكرى كه بهمراه داشت پيوسته از شدايد اعمال زكى خان تخويف و قلوب ايشان را بجانب خويشتن تأليف و همواره اين معامله را با وضيع و شريف مينمود . از آنجا كه بنحو مسطور قلوب جمهور از سالارى زكى خان نفور بود با على مراد خان اتفاق ورزيده ، حسب الواقع به او گرويدند و از بلدهء طهران متحرك گرديدند . چون بدار المؤمنين قم رسيدند على مراد خان در آستانهء مقدسهء معصومه فاطمه بنت امام همام موسى بن جعفر عليه السلام با سران لشكر ممهد و پيمان را بايمان مؤكد گردانيده كه با زكى خان در مقام خلاف و اگر ضرورت افتد با او بمصاف درآيند و من بعد از احكام او متابعت و جز خلافش را موافقت نكنند .\r\nپس از دار المؤمنين قم محرك آن كثر مردم گرديده ، در دار السلطنهء اصفهان رافع اعلام بغى و طغيان گرديدند .\r\n\r\nدر بيان توجه زكى خان بجانب اصفهان از شيراز و اختتام روزگار او\r\nبردانندگان رموز نهانى و عالمان اسرار قضاى آسمانى معلوم و مفهوم خواهد بود كه جهان را خالقيست توانا و قادر و اين كار و كارخانهء را صاحبيست جبار و قاهر و عاشق رفتار خويش و مصنوعاتش را در نظر رأفتش عزت بيش‌از پيشست . شاه و گدا كه جملگى مخلوق اويند در پيش صفش برابر و صعوه و هما كه همگى مجعول اويند در نزد همتش همسر . اگر به جهت مصلحت نظامى كلى يكى از بندگان\r\n\r\n","description":"","footnote":"","page_name":" 224 ","page_number":256},
  {"content":"\r\n\r\nخويشتن و پروردگان دست احسان و منن را بر كافهء بندگان رتبهء سرورى و بر خلق زمان شرف برترى دهد ، چنانچه با بندگان حضرتش بنهج مدارا و مواسا سلوك و با صورت‌پذيرفتگان كلك قدرتش طريق لطف و احسان و ولا مسلوك دارد روز بروز اسباب سرورى و نعماى برترى او بر مزيد و همواره مورد اشفاق و الطاف ناظم كارگاه « فعال لما يريد » خواهد گرديد و درحالى كه بر خلاف اين بيان و تفويض اين داستان عمل نمايد و با جمهور اين عباد و مخلوقات خالق جهان كون و فساد راه جور و بيداد پيمايد و بمنهاج بغى و عناد گرايد غضب قهارى و سخط جبارى به زودى از تخت عزتش به خاك خوارى و از اوج شوكتش بحضيض خاكسارى خواهد كشيد . اگرچه سرداران جهان و كشور خدايان حكمران را بجهة نظام عالم و اطمينان طبقات امم از تطرق و تطاول ارباب ظلم و ستم لوازم سياست دركار و بسيارى از مفسدان جفاكار اقسام ايذا و اضرار را سزاوار ، ليكن نه‌چندان‌كه بخون‌خوارى و ستمگارى عادت كرده و نفوس محترمه را بجزوى موجب بمعرض تضييع درآورده ، سفك دماء گناهكار و بىگناه را آسان و سوختن خشك و تر را به آتش خوى شعله‌ور يكسان دانند و خون بندگان خدا را كه در نظر رحمت او بغايت عزيزند بكمترين باعثى بريزند و با بىجرم و مجرم و مظلوم و ظالم برستيزند و از آه مظلومان دردمند و يا رب يا رب تلخ‌كامان زهرگزند نپرهيزند . جناب زكى خان همين هنجار رفتار و با عباد الله در كار مىداشت و هيچ سفيدى و سياهى را به او رجائى و اميدى نبود و هيچ ذى حياتى بهيچ‌گونه صفاتى ازو استشمام رايحهء رحمتى نمود . تا مكافات عمل او را دام راه و انجام كارش ارباب بصيرت را موجب انتباه شد . مفصل اين مجمل آنكه : چون خبر طغيان على مراد خان بر واقفان مواقف جلال زكى خان رسيد و چون چگونگى ورود او باصفهان بمحرمان حريم جلال او محقق گرديد در همان‌روز اطلاع از شهر شيراز بيرون خراميد و بخروش جارچيان درب سراى دولت و مناديان صاحب صولت در كوچه و بازار و بوسط\r\n\r\n","description":"","footnote":"","page_name":" 225 ","page_number":257},
  {"content":"\r\n\r\nو كنار جار بركشيدند كه طبقات حشم و طوايف خدم از عبد و مولى و بنده و آقا و پير و برنا ، پياده و سواره و بىكار و صاحب كار ، هركس اسم مردى برو اطلاق شود ، بجز معدودى از اهل حرفت كه وجود آنها را از ضروريات ولايتست ، در روز و در ساعت به جائى و مأوائى كه هستند از شهر بيرون و بسوى هامون شتابند ، كه چنان كه يك تن را آن شب در شهر يابند مؤاخذهء عظيم نمايند و سزاوار و مستوجب انواع ستم و آزار باشند . پس آن جناب خود در كرياس دروازه قرار گرفته و از هيبت صولت و نفاذ حكم بىمهلت او اصناف مردم فوج‌فوج و دسته‌بدسته بيرون شتافته و از شدت بيم و هراس فرصت خبر بازواج و اولاد نكرده و قدرت وداع با اهل و اتباع خود نيافته ، عصر آن روز عرصهء شيراز بهشت‌نشان چون عرصهء مىخانه در ماه مبارك رمضان ، طوايف حشم كه شانزده هفده سال اوقات توقف نواب غفران مآب در خطهء دلنواز شيراز نام سفرشان از ياد و اسباب حركتشان بر باد رفته بود در ساعت صدور فرمان لازم الاذعان فرصت هيچ قسم تداركى نيافته ، در ساعت از شهر بجانب بيابان شتافتند . يكى اسب نداشت و ديگرى باركش ، يكى را يخدان نبود و ديگرى را مفرش ، بزرگان نامدار و مهتران صاحب اقتدار برخى پياده و بعضى سواره مرحله‌پيماى آن هنجار بودند . بسيارى مردم بزرگ مقدار با كفش و چاقشور راه مىپيمودند . اكبر خان ولد اكبر خود را در شيراز گذاشته ، نواب ابو الفتح خان و محمد على خان را برداشته ، بر آن نهج كه مذكور و به آن طريق كه مسطور گرديد صحارى هنجار اصفهان را بپاى تعجيل نورديدند و بر سر راهها كس تعيين كردند كه در زير و بالا وحش را در صحرا و طير را در هوا مجال سبقت و فرصت حركت بصوب دار السلطنه ندهند كه على مراد خان از توجه آن سيل بىامان مخبر و آگاه و احدى او را باعث انتباه نشود . چون منزل ايزد خواست كه پايان ملك فارس و آغاز كشور عراقست مقر احتشام و موفق ازدحام گرديد بعرض قرب‌يافتگان پيشگاه جلال رسيد كه قدرى از خزانهء اصفهان را كه حاكم\r\n\r\n","description":"","footnote":"","page_name":" 226 ","page_number":258},
  {"content":"\r\n\r\nآنجا ارسال شيراز گردانيده و بايزد خواست رسانيده بود على مراد خان بورود دار السلطنهء اصفهان كس فرستاده ، آن را مراجعت داده است . بمؤاخذه آنكه اهل آن قراء خزانهء مذكور را در قلعهء خود در نياورده كسان على مراد خان را از تصرف ممانعت نكرده‌اند حكم بقتل و نهب آن بيچارگان ضعيف نمودند . گروهى ازيشان بتازيانه و شمشير راه سرحد فنا پيمودند و لشكريان دست بر اسر نسوان و اطفال و اولاد و عيال ايشان گشودند . از آنجا كه موافق و مخالف از سطوت زكى خان خائف و هراسان و دوست و دشمن از هيبت آن شيرگير پيل‌افكن بيمناك و ترسان بودند بجهة محافظت نفوس خويش و حفظ مال و جان و فرزند افنا و اعدام او را همواره انتهاز روز فرصت مينمودند و آن جناب را از شدت غرور و اعتماد بر قوت بازوى شيرزور هرگز حارس و حافظ و نگهبان و مستحفظ نبود اين قسم بىاحتياطى و اين‌گونه نامحتاطى هم محض خطا و از كبار غلطها بود ، زيرا كه سروران حكمران را دشمن بدانديش بسيار و محافظت ايشان خويشتن را از شر ارباب كيد و فتن ضرور و دركار و تيقظ درين مورد بغايت سزاوارست . هر كس به قدر حال به اين احتياط مأمورست ، خاصه كشور خدايان كه آسايش عباد بنفوس نفيس ايشان منوط و آرامش بلاد بر ذات و الا درجات آنها مربوطست . مختصر سخن آنكه : چون انجام آن روز سپهدار مهر جهان‌افروز در خون شفق غوطه‌ور و بجانب عدم‌آباد مغرب پى سپر گرديد و شام تيره سرانجام بر جوانب اين فضاى اغبر فام پردهء ظلام در ساحت افق و سعد ذابح خنجر خون‌ريز از نيام بركشيد خانعلى خان نام ما فى كه در آن زمان بشرارت منسوب بود از آسيب آن جناب خائف و در قصد قتل او ممهد با اشرار ساير طوايف بود فرصت يافته ، بجانب خيمه‌گاه و خوابگاه آن شير بيشهء مردانگى كه خالى از مانع و تهى از منازع بود شتافته ، در حالتى كه آن شير بيشهء مردانگى در خواب راحت و بىخبر از فتنهء دهر پرآفت بود بگلولهء طپانچه قصد خود را به عمل آورد و در بستر آسودگى آن جناب را آسايش‌گزين خلوتگاه\r\n\r\n","description":"","footnote":"","page_name":" 227 ","page_number":259},
  {"content":"\r\n\r\nفنا و آسودهء دار القرار ملك بقا كرد . پس از كارسازى خويش از آن معرض رخ برتافته و بطلب نواب ابو الفتح خان شتافته ، او را دريافت و حضرتش را بر مسند فرماندهى تكيه داده و آوازهء قضيهء زكى خان در ميان آورد و سران و سركردگان عساكر جنگ‌جو را از آن غوغا ممنوع و مردم را به خدمت نواب ابو الفتح خان دعوت و مرجوع نمودند . طبقات مردم و اصناف اهل اردوى پرتلاطم فوج‌فوج به خدمت نواب ابو الفتح خان شتافته ، سعادت ملازمت را دريافتند . چون زمانه لباس سوكوارى يعنى جامهء مشكين شب را از بر بيرون كرده و سرور لشكر انجم و اختر بجهة نظم كشور چرخ اخضر پا بركاب اشهب افق درآورد نواب ابو الفتح خان صبح‌گاهان اين روز نخستين عزم عراق كرده ، چون به علت خزانه و ساير اموال و اسباب دولت و انتظام آنها توجه بصوب شيراز اوفق و ارجح بود دولت‌خواهان راى ايشان را منقلب ساخته ، علم عزيمت بجانب دار العلم شيراز برافراختند . بورود شيراز اكبر خان را كه بنحو مسطور سابق از جانب پدر متوجه حفظ آن بوم و بر بود از مدخليت عارى و جميع ولايت و مجموع اثاثهء دولت تعلق بايشان گرفت . نواب سپهر ركاب نيز از جانب كرمان عطف عنان سعادت بصوب شيراز و بخوشترين زمانى چون روح داخل كالبد اين خطهء بهشت طراز ، نواب ابو الفتح خان مقدم عم بزرگوار را باحترام و اعزاز تلقى نمود و بملاقات عم فايز گرديد .\r\n\r\nبيان طغيان ذو الفقار خان افشار و ساير وقايع آن روزگار بتقديرات مدبر ليل و نهار\r\nچون به نحوى كه سابق مسطور و مذكور شد على مراد خان با معاندت زكى خان وارد اصفهان گرديد در نهايت تشويش خاطر آرميده ، او را بهيچوجه خبرى از حركت زكى خان و توجه نمودن او بصوب دار السلطنهء اصفهان نبود و در هنگام عصرى كه پايان روز بود خبر وحشت اثر نزول موكب زكى خان بايزد خواست بطريق صحيح و راست در رسيد موجب تشويش قلوب و دلهاى محموع بدست پريشانى مغلوب گرديده ،\r\n\r\n","description":"","footnote":"","page_name":" 228 ","page_number":260},
  {"content":"\r\n\r\nزيرا كه با هماى همايون هم‌آورد گشتن نه كار مگس و راه پرسيل بنياد افكن بستن نه در قوهء خسست . چون شام قيرفام عيان گرديد و سپهر بوقلمون جلباب مشكين بر گرد انجمن عالم كشيد و شب قيرين سلب به نصف رسيد على مراد خان از انديشهء ظهور آن صاعقهء بىامان بيدار و از آغاز شام تا به آن هنگام ديده‌اش چون ديدهء ثوابت و سيار بود كه يك تن از دنباله‌داران موكب زكى خان وارد گرديد و خبر قضيهء ناگهانى را كه در ايزدخواست بخواست ايزد وقوع يافته بود رسانيد .\r\nدر آن شب نور صبح ساطع و آفتاب مسرت از مشرق خاطر عالى مراد خان طالع و بشاير بهر جانب ساير و آن خبر سروربخش خاطر آن قوم ترسان و خائف گشت . على مراد خان جهان را بكام و هماى دولت بدام خود ديده ، اسباب حكمرانى فروچيد . اگرچه در ظاهر اظهار انقياد بابو الفتح خان مينمود و ليكن در باطن در تدبير خودسرى و جوياى سرورى مىبود ، تا سرانجام يك چند روزگار بكام خود فيروز گرديد .\r\nچنان كه عنقريب كيفيت آن بعنايت الملك السبحان رقم زد كلك نيكوبيان خواهد شد . بعد از واقعهء زكى خان بعلى مراد خان خبر رسيد كه ذو الفقار خان افشار جمى فراهم كرده و ملك گيلان را نيز بحيطهء ضبط درآورده ، عنان جلادت و جلالت بسوى همدان و توابع قلمرو گشوده ، آن نواحى را به كلى شوريده نموده است . تفصيل اين اجمال آنكه : در ايام حيات نواب غفران مآب هدايت الله خان بيگلر بيگى گيلان بيه پيش و بيه پس نظر على خان شاهسون را كه ولايت او دار الارشاد اردبيل و همسايهء گيلانست به علت آثار عصيان نسبت بدولت جاويدان گرفته ، در حبس داشت . در آن اوان اهالى گسگر و طوالش فتنه‌گر كه با هدايت الله خان در باطن منافق بودند و بنيروى شفقت نواب غفران مآب خدمت او را مىنمودند در آن وقت فرصت يافته ، بجزيرهء انزلى كه محبس نظر على خان بود شتافته ، او را از قيد رها و بر خويشتن پيشوا كردند و در گسگر جمعيت و در مخالفت هدايت الله خان با يكديگر بيعت نمودند . هدايت الله خان لشكرى از سواره و پياده و قرا خان طالش را كه نيز مدت مديد در حبس داشت اطلاق و\r\n\r\n","description":"","footnote":"","page_name":" 229 ","page_number":261},
  {"content":"\r\n\r\nلشكر را به او داده ، بمقابل نظر على خان و طوالش فرستادند . قراخان مزبور چون باهل غوغا نزديك شد شيرازهء سپاه خود را از هم گسسته ، بمخالفين پيوست . از آنجا كه جمهور اهل گيلان نيز دشمن هدايت الله خان و در باطن مشار اليه را قاصد جان بودند طاقت توقف در رشت نياورده ، كوچ و بنهء خود را حمل سفاين به دريا فرستاد و خود با معدودى رو بجانب عراق نهاد و در آنحال ذو الفقار خان بقزوين مستولى گرديده و در آنحال آرميده بود . هدايت الله خان را گرفته ، روانهء خمسه نمود . نظر على خان شاهسون نيز هم خلاص از قيد را غنيمت شمرده ، روى باردبيل و عزيمت بجانب طايفه و ايل خود آورد . طوايف اهالى گيلان هريك در جاى خود آسوده ، براحت چند روزى رضامند و خرسند بودند . ذو الفقار خان چون گيلان را خالى از صاحب ديد يك دو نفر از رؤساى آن ولايت را اسم نيابت نهاده ، جمله ولايت مزبور به او تعلق گرفت . چون على مراد خان از كيفيت احوال ذو الفقار خان باخبر و آگاه از جمعيت آن سپاه و لشكر گشت ، با گروهى انبوه از دار السلطنهء اصفهان حركت و بجانب قلمرو اعلاى لواى جلالت و در توابع شراه تلاقى آن دو سپاه ، مهچهء رايات عسكرين زيب‌بخش رخسار مهر و ماه و فراز خيمه و بارگاه باوج اين نيلگون خرگاه رسيد و بهادران طرفين و دلاوران جانبين روى بخونريزى يك‌ديگر نهاده و بازو بسفك دماء هم گشودند . ذو الفقار خان خود با سيصد سوار جرار كه از طوايف مختلفه يك‌يك را برگزيده و به عمل موسوم گردانيده بود كوششهاى قوى كرده ، لشكريان ميمنه و ميسرهء على مراد خان شكست خورده ، بوادى هزيمت شتافتند . على مراد خان با سپاه قوى و گروه كردان بابان كه باعانت آمده و در تيب طرح توقف داشتند برجا مانده ، على مراد خان از مركز خويش و كردان از موقف خود حمله آورده و در آوردگاه پاى ثبات افشردند . در آن وقت خداوردى خان بيگدلى كه از اعوان ذو الفقار خان بود بگلولهء تفنگ از پاى درافتاد و دست رد روى پس نهادند .\r\nذو الفقار خان عنان از ميدان گردانيد كه هم گريختگان دستهء خداوردى خانرا\r\n\r\n","description":"","footnote":"","page_name":" 230 ","page_number":262},
  {"content":"\r\n\r\nكه در عقب نشسته و رشتهء اتصال را گسسته بودند جمع آورده در جزو خود بدارد . لشكرهاى آن از آن عطف عنان بهم برآمده ، پريشانى بر سلك نظم ايشان راه يافت و هركس عنان بر جانبى برتافت . ذو الفقار خان چندان‌كه كوشش نمود كه دفعهء ديگر اندك نظمى بسلك سپاه راه دهد ممكن نشد . لاعلاج پريشان و حيران با معدودى چند عنان بسوى خمسه گشود . با قليل مردمى از اهل ولايت در قصبهء زنجان متوقف بود . سه روز و سه شب على مراد خان در آنجا متوقف و بتأليف قلوب مخالف و مؤالف پرداخته ، اسب باحضار هزيمت بردگان سپاه خويش روانه ساخت و از آنجا عنان عزيمت بصوب خمسه افراخت . چون بدومنزلى آنجا رسيد هدايت الله خان با مردم زنجان ممهد گشت ، با ذو الفقار خان بناى تخلف گذاشته ، سر بشورش برآوردند و بدر سراى او هجوم كردند كه او را دستگير و در نزد على مراد خان دست‌آويز عذر تقصير سازند . ذو الفقار خان وحشت‌زده و حيران يك جانب سراى را رخنه كرده و اسبى بدست آورده ، با دو سه نفر معدين خويش راه فرار در پيش گرفته ، چون بتوابع خلخال رسيد كسان محمد خان سعدادى خلخالى او را گرفته و بقيد درآورده ، در حالتى كه على مراد خان در زنجان فرمانده و حكمران بود به نظر او رسانيدند . پس بامر على مراد خان بقتل رسيد و روزگارش باختتام رسيد .\r\n\r\nذكر داستان بىدخلى نواب ابو الفتح خان در امور جهاندارى و توجه اين نور حدقهء دولت بجانب اصفهان\r\nبر جرعه‌نوشان صهباى معانى و پيمانه‌كشان بادهء نكته‌دانى پوشيده نماناد كه نواب ابو الفتح خان جوانى بود مىگسار و باده‌پيما و مفتون كيف صهبا و شيفتهء نشائهء ساغر مينا ، زمانى نبود كه از كيف راح هوش‌ربا بى خود و مست و از تسلط اقداح عقل‌آزما رفته از دست نباشد . چنان كه پيوسته از پدر بزرگوار بجرم مستى صدمات عظيمه مىخورد و همواره از والد ماجد نامدار بگناه مىپرستى رنجها ميبرد .\r\n\r\n","description":"","footnote":"","page_name":" 231 ","page_number":263},
  {"content":"\r\n\r\nاكثر اوقات شرابش چوب پدر بود و گزلك باده‌اش ايذاء و طعن برادر و در ايام حكمرانى و هنگام جهانبانى كه مخلى نبود و كسى او را از ساغركشى مدام و سرخوشى صبح و شام ممنوع نمىنمود و شخصى نبود داد دل از مستى و كام جان از مىپرستى مىداد و لمحه‌اى ساغركشى راح ريحانى و اقداح عميق ارغوانى را از كف نمىنهاد . سروران حكمران و صاحب‌كشوران جهانبان گلهء خالق جهان را شبانند و متاع ناموس و كالاى جان بندگان خالق انس و جان را پاسبان . شبان چون بمستى خفت گرگان قوى چنگال گله را مىربايند و پاسبان چون ترك هوشيارى گفت دزدان بدسگال بمتاع خانه و كالاى كاشانه دست غارت مىگشايند .\r\nكشور خدايان مسندآرا و فرمانفرمايان ملك خدا بايد بيدار و هشيار و از احوال زيردستان خبردار باشند .\r\n باده‌كشى اهل جهانرا خطاست * خاصه كسى را كه جهان پادشاست\r\nكيفيت باده چو بىهوشى است * مستى او چونكه فراموشى است\r\nمى كشى از شاه بود ناپسند * زانكه نشايد شه ناهوشمند\r\nصاحب كشور نسزد باده‌خوار * خوش نبود شاه فراموش كار \r\nالبته كسى كه زمانى هشيار و دمى خالى از خواب و خمار نيست اعتماد را نشايد و دوستى و دشمنى او ديگر به كار نيايد و از آن نوع سرمستى و ازين‌گونه مىپرستى ظلمت‌ها در كار و فسادها در روزگار پديد آيد . بالجمله چون در ايام شهريارى شب و روز آن حضرت به آن روش بپايان مىرسانيد ، چندانكه عم بزرگوار او را ازين حركات ناهنجار منع مىفرمودند ممنوع نمىگرديد و مظنه بود كه عنقريب خللى در دولت زنديه پديد آيد و فتنه‌اى از مكمن زمانه كمين گشايد كه چارهء آن ميسور و علاج آن مقدور نباشد و قطع نظر از آن آن جوان كم‌تجربه و خردسال بسعايت بعضى از اراذل و غمز بعضى بىخبران سفله خصال در قصد عم بزرگوار ميبود ، به علت سستى راى و شراب فتنه‌زاى از آن جناب مطمئن خاطر نمىتوانست بود . نواب سپهر ركاب صلاح كار دولت و سعادت اهل مملكت و صلاح بندگان محافل\r\n\r\n","description":"","footnote":"","page_name":" 232 ","page_number":264},
  {"content":"\r\n\r\nعزت و دولت را در آن ديدند كه جنابش يك‌چند دخيل امور جهاندارى و ناظم كارگاه شهريارى نبوده و در خلوت‌سراى زاويهء استراحت غنوده ، احدى جرعهء شراب به شخص تمنايش ننموده ، بلكه بتوفيق جبرى ترك ساغركشى او را عادت و فقدان شراب آن جناب را باعث سعادت گردد و در هوشيارى در امور عقلى اندك تفكر نموده ، از نيك و بد زمانه آگاه و آن حالت او را موجب انتباه شود . على الصباح كه شهريار عالم آراى خورشيد از اوج افق مشرق طالع گرديده ، جهانبان كشور شب يعنى ماه عنبرين سلب را در خلوت انزوال مغرب نشاند نواب سپهر ركاب از در سراى ارگ ازيگران عز و شان پياده گرديده ، نواب جهانبانى را با برادرانش در ميان سراى آوريد ، بتراضى دل و مايهء عنف محكوم بتوطن و توقف گردانيده ، پس اسباب معيشت ايشانرا از هرباب به غير از روحانى شراب و بجز از بادهء ناب مهيا نموده و خود با دولت در عمارتى كه در درب ارگ احداث شده بود منزل و بدولت و اقبال بتمشيت مهام و انتظام امور طبقات انام بازوى اقتدار گشودند و اين شهريار والاتبار كه بتفضلات حضرت جبار زمان دولت همايونش تا زمان ابد پايدار به خواهش پدر بزرگوار بجهة تمشيت مهم عراق متوجه دار السلطنهء اصفهان و خاك پاى توتيا آسايش چون سرمهء صفاهانى نوربخش ديدهء اهل آن خطهء بهجت نشان گرديده . قاطبهء انام و جمهور خاص و عام يك مدت در سايهء سهى سروش از حرارت آفتاب تموز جهان‌سوز حوادث و نوائب كه در آن اوان از انقلاب دوران شيوع داشت باستراحت آرميدند . چون على مراد خان با ازدحام تمام كه در آن قضايا در موكبش اجتماع نموده بودند از اعمال خمسه و قصبهء زنجان متوجه دار السلطنهء اصفهان گرديد نزديك رسيد از آنجا كه علامات عصيان و طغيان از ناصيهء احوالش ظهور تمام داشت و غرور جور و طبع برترى جوى او رعايت حقوق پدر و برادر نمىگذاشت در ركاب ميمنت مآب اين جهان به آن كشورستان و دوحهء حديقهء شوكت و شان اندرين اوان جمعى چندان نبود صلاح در توجه جانب شيراز ديده ، اما باقر خان\r\n\r\n","description":"","footnote":"","page_name":" 233 ","page_number":265},
  {"content":"\r\n\r\nخراستكانى اصفهانى را كه على مراد خان لقب خانى و حكومت اصفهان داده بود مأمور بملازمت موكب سعادت كوكب فرمود ، عنان جلالت بصوب خطهء دلنواز شيراز گشودند . چون اقصى مطالب از جمع اين كتاب و علت غائى از تحرير اين صحيفهء مستطاب تدوين وقايع دولت اين خديو كامياب است و ساير وقايع بجهة انتظام اين مدعا بالتبع نگاشته مىشود و در ايراد آنها بسط كلى ضرورت ندارد ، بسبب ايجاز بتحرير معظمات واقعات اكتفا نموده ، انشاء الله درين نزديكى قلم زيبا رقم باقصى مطالب خود رسيده و بنگارش وقايع بدايع اوان اين دولت جاويد مدت فايض گرديده ، باظهار مفصل احوالات خواهد پرداخت و جميع وقايع كلى و جزوى را به زبان فرخنده بيان معترض خواهد شد و علم فصاحت در ميدان حكايت خواهد افراخت .\r\n\r\nذكر پريشانى اساس دولت على مراد خان در دار السلطنهء اصفهان بتقدير خالق انس و جان و كيفيت آن\r\nابرش خوش خرام قلم و ادهم تيزگام كلك زيبا رقم در تحرير كيفيت و كم در فضاى بهجت فضاى اين دفتر محترم بدين روش تيزگام و سبك قدم مىگردد كه : چون على مراد خان وارد اصفهان و ترازندهء شوكت و شان گرديد يك چند بتحميلات زياده از حد اعتدال و مطالبه و اخذ منال و مال و حوالهء وجوه كليه برسم اسم‌نويس از رزاز و بقال و اهل آن ولايت مينو مثال به زير بار صعب احتمال كشيده ، از امتعه و نقود غير معدود ساختگى لشكر نامحدود تدارك افواج و جنود نمود . بعد از آنكه چندى توقف كرد صيد مراد خان ولد خدا مراد خان زند عم‌زادهء خود را لشكرى انبوه داده ، بجانب فارس فرستاد . محمد طاهر خان خاله‌زادهء خود را كه مأمور بكوه‌كيلويه كرده و در آن حدود بود باعانت صيد مراد خان فرمان داد كه هرگاه و هرجا كه بجهة ايشان ميسر و امكان داشته باشد عنان جلادت گشايند و سرداران سپاه افزون از حد و مر از صد مره تا به منزل كوشك‌زر كه نخستين منزل سرحد فارسست بطريق جلادت پيموده ، در آن سرزمين سنگرى مطمئن بسته ،\r\n\r\n","description":"","footnote":"","page_name":" 234 ","page_number":266},
  {"content":"\r\n\r\nباستحكام تمام نشستند . نواب سپهر ركاب حسن خان ولد خود را با لشكرى با شكوه بمقابل آن گروه ، على نقى خان پسر ديگر را كه به دار العباد يزد رفته بود در آنجا اقامت داشت نيز مقرر فرمودند كه بحسن خان پيوسته ، سر راه بر سرداران على مراد خان بسته ، بمجادله قيام نمايند . حسب الفرمان قضا تمكين آن دو برادر با يكديگر قرين ، در همان كوشك‌زر و توابع آن سرزمين تلاقى آن دو درياى كين و تقابل دو كوه متين اتفاق افتاده و دليران دو جانب غازى و دلاوران مقابل و محاذى از دوسو در تك‌وپو برآمدند و بازار شمشير و خنجر گرم و تيغ و تير در خون‌ريزى بىآزرم شد . در آن دار و گير شكست بر لشكر على مراد خان و هزيمت بر آن سپاه گران افتاد ، سر بصحراى هزيمت و بجانب اصفهان روى عزيمت نهادند . على مراد خان را از ظهور اين امر ناملايم درياى سخط و غضب متلاطم و سپاه غيظ و خشم او در عرصهء طبيعت متهاجم و بنزد دليران در كنار ميدان عازم و خود بتوجه صوب فارس جازم شد . پس با طنطنهء تمام و دبدبهء مالا كلام بر زين فلك تمكين جواد گردون خرام برنشسته و سپاه سپهر دستگاه در دنبال رايات سيل روان جدول سبيل گشته ، روى بباغ سعادت‌آباد آوردند . در آن عمارت مينو منزلت منزل كرده و جزايرچيان لشكر كه در مرتبهء هفت و هشت هزار نفر بودند از اهالى توابع عراق با يكديگر اتفاق ، با على مراد خان ترك وفا و وفاق كرده و فتيلها را سوزان و بهيئت اتفاقى بسوى اماكن و اوطان خود زارىكنان روى آوردند . آن معنى بسيار بدليران سپاه و معسكر اثر كرده و هردسته بر اسبان تيزرو سوار و راه‌پيماى همان هنجار و هريك متوجه شهر و ديار خود گشتند . على مراد خان ازين معنى حيران گرديده ، او نيز با معدودى از غلامان و بقاياى سپاهيان عنان بجانب قلمرو دشت همدان گردانيد . چون اين واقعهء تفرقه جنود على مراد خان انتشار يافت حسن خان مراجعت بشيراز ، به خدمت پدر فرخنده سير سرافراز ، علينقى خان بجانب دار السلطنهء اصفهان شتافت . در آن خطهء غيرت‌بخش خلد و جنت اساس عيش و عشرت فروچيد ، در محفل طرب بساط لهو\r\n\r\n","description":"","footnote":"","page_name":" 235 ","page_number":267},
  {"content":"\r\n\r\nو لعب گستريد . از كار على مراد خان به كلى غافل گرديده ، به مجرد ورود باصفهان على مراد خان را كه بجز معدودى سپاه او را همراه نبود و اگر تعاقب او مىنمود البته برو منصور و يكباره قلع مواد اينهمه شر و شور كه بالاخره ازو ظهور نموده مىكرد و كار به جائى نمىرسيد كه خود و پدر والاگهر و برادران و آن‌چنان دولت از شيران ناسپاس حق ناشناس بزوال رسد و سرانجام آن بقيل و قال كشد . مختصر سخن : على مراد خان يك‌چند در بلدهء همدان نشيمن و تأليف قلوب دوست و دشمن كرد و بعد از اندك خودسازى ديگرباره آغاز ترك‌تازى ، رو بجانب دار السلطنهء اصفهان و راى بچارهء كار علينقى خان آورد . علينقى خان نيز بعد از اطلاع بر كيفيت جمعيت و توجه او با جمعيتى كه داشت رايات نهضت باستقبال على مراد خان افراشت و چون دو سه منزل بپاى جلادت در نورديد آن دو كوه خارا و دو درياى پرپهنا باهم تلاقى كرده ، كار بخون‌ريزى و امر بستيز و آويز انجاميد . در اندك زمانى خونها ريخته و سرها بفتراكها آويخته و عنانهاى تكاوران گسيخته و گردهاى بلا در ميدان هيجا انگيخته ، خاكها بر فرقها بيخته ، لشكر علينقى خان از صفحهء ميدان گريخته شد . علينقى خان با حالى پريشان عازم شيراز ، و على مراد خان مجددا با جلال و اعزاز متوجه اصفهان و در آن خطهء بهجت نشان بر گردن‌كشان سرافراز و حكمران شد .\r\n\r\nذكر موكب على مراد خان از دار السلطنه اصفهان بجانب شيراز جنت طراز بتقدير خداى بنده‌نواز\r\nخامهء عنبرين شمامه و كلك بلاغت ختامه در تقرير اين داستان بدين شيوه رطب اللسان مىگردد كه : چون لشكرهاى عراق از ايلات و جزايرى و غير ذلك گروهى انبوه بعلى مراد خان پيوسته و از خدمت گزارى در عهد ثبات قدم بستند مشار اليه از آن ازدحام كلاه گوشهء غرور باوج چرخ نيل فام رسانيد . طمع تسخير و تصرف الكاى فارس او را شيفته گردانيد . نخستين مراد خان زند هزاره را كه مردى دلير و جوانى صاحب تدبير بود به محل آباده كه در وسط مسافت ميانهء اصفهان\r\n\r\n","description":"","footnote":"","page_name":" 236 ","page_number":268},
  {"content":"\r\n\r\nو شيراز واقعست فرستاده ، گروهى از لشكريان موكب را بمتابعت و مراقبت مشار اليه فرمان داده و خود نيز با گروهى انبوه كه دشت و كوه از هجوم ايشان بستوه بود از اصفهان اعلاى اعلام شوكت و شان و متوجه صوب چهارمحال ، در چمن گندمان نصب خيام فلك تمثال نمود . چون مراد خان مزبور معروض آن سپهدار پرغرور گردانيده بوده كه نواب سپهر ركاب تقى خان ولد خود را با لشكرى آراسته مشحون بانواع تجمل و خواسته بصوب آباده فرستاده ، على مراد خان اكبر خان ولد زكى خان را كه در آن اوان از شيراز بطريق فرار و استخلاص بملازمت او اختصاص يافته بود باعانت مراد خان مأمور بآباده نموده ، چون اكبر خان به محل مزبور رسيد تقى خان از لشكر مراد خان شكست يافته ، به طرف شيراز عنان تافته بود . اكبر خان در آباده توقف نكرده ، بتعجيل تمام رو بجانب شيراز آورده و حقيقت حركت خود را بعلى مراد خان اعلام كرده ، على مراد خان نيز از عقب محرك لشكر فولاد قباى آهن سلب و از انديشه انجام كارها با هزار تاب و تب بصوب شيراز عنان‌گشاى ادهم و اشهب و منزل خسرو شيرين را بجهة مقر موكب عز و تمكين منتخب نمود .\r\nدر منزل مذكور خبر رسيد كه اكبر خان تا بلوك ايذج و قريهء شهرك روى تهور آورده و نواب سپهر ركاب حسن خان ولد ديگر را با لشكرى گران و سپاهى بىكران از شهر شيراز بيرون و شورش افكن كوه و هامون كردند . على مراد خان از انديشهء آنكه اكبر خان طاقت مصادمت آن سپاه گران را نياورد برسم راه‌نوردان صبا و دبور از خسرو شيرين مرحله‌پيماى آن راه دور و دراز و از بلوك بيضا شش فرسنگى شيراز در برابر اردوى حسن خان رافع الويه و اعلام مؤسس اساس انبوهى احشام گرديد ، حسن خان بمحض ظهور طليعهء على مراد خان منهزم گرديد . سلك جمعيتش از يكديگر پاشيده و راه مراجعت در نورديد . مخفى نماناد كه نواب سپهر ركاب را جمعى از اولاد ذكور بودند : اين سهى سرو حديقهء دولت و نور حدقهء جلالت اكبر اولاد\r\n\r\n","description":"","footnote":"","page_name":" 237 ","page_number":269},
  {"content":"\r\n\r\nآن جناب و آبروى آن دودمان سعادت انتساب و مهد عليا والدهء مكرمهء ايشان همشيرهء قدسيهء جناب زكى خانست ، سه پسر ديگر از يك مادر ، والدهء آنها از اهالى خضر كه ناحيه‌ايست در گرمسيرات فارس بود .\r\nاكبر آن سه نفر تقى خان و اوسط علينقى خان و اصغر حسن خان ، بغايت تا خلف و باوجود آن شرف كه اخلاف نواب سپهر ركاب باشند دولت آن حضرت به علت ناخلفى و نااهل بودن آن سه برادر با نام نيكو كه سالهاى دراز اندوخته بودند زمان را از ياد رفت . ايشان را خالوئى بود رفتارش ناهنجار ، بالواط و اراذل متصف بناخوش‌ترين صفات و خصال و اوضاع آن سه برادر مصدوقهء « ولد الحال يشبه بالخال » .\r\nاين گلين‌سرا بوستان شهريارى و خسروى و تازه‌گل گلستان صورى و معنوى در ايام حيات عم نامدار و پدر بزرگوار از نااهلى و ناسزائى و بيهوده‌كارى و هرزه‌درائى آن سه برادر از دولت پدر و نعمت والد نامور قطع طمع و صرف‌نظر فرموده ، در سراى ديگر بدولت و سعادت در ظل حمايت عم عالىقدر آسوده بودند . چندان‌كه پدر والاگهر وسايط برانگيختند از غايت آزردگى خاطر فيض مظاهر و نهايت كدورت باطن و ظاهر مفيد نيفتاد و آن حضرت بدولت پدر نامور ديدهء التفات نگشودند . تا در آن زمان كه على مراد خان در الكاى فارس نزول نمود آن حضرت از آزردگى خاطر خطير و حيله و كيد على مراد خان صاحب تزوير به او پيوسته ، عهد موافقت با برادران مىبستند . چنان كه مفصل آن درين عنوان رقم‌پذير و نگاشتهء قلم فصاحت صرير و نقض عهد على مراد خان حيرت‌بخش عاقلان بصير خواهد شد .\r\n\r\nبيان اتفاق اين جهانبان كشورستان با على مراد خان و ساير وقايع آن زمان\r\nبلبل خوش‌دستان بستان خامه و طوطى شيرين‌زبان كلك عنبرين شمامه در سرابوستان ورق و شكرستان اين مبارك نسق بدين ترانه گذرانندهء فسانه مىگردد كه : چون بنحو مسطور از فضاى خوش‌هواى\r\n\r\n","description":"","footnote":"","page_name":" 238 ","page_number":270},
  {"content":"\r\n\r\nبلوك بيضا حسن خان روىگردان شد رايات على مراد خان بطريق قرين الشرف شيراز در اهتزاز و طاير شوقش در هواى تصرف آن ملك دلنواز بپرواز آمده ، وارد خارج شهر و در مقدم قريهء موسوم بكشن يك فرسخى قلعه بار نزول گشاده ، بناى توقف نهاد و سنگرى متين كه در معنى قلعه‌اى بود حصين بسته ، بتشويش خاطر و تزلزل باطن و ظاهر بنشست ، زيرا كه قلعهء شيراز نه‌چنان حصاريست كه باستظهار بال طايران فلك‌پرواز وهم و خيال كه فراز نه آسمان حصار آشيان پست‌ترين آشيان ايشانست بر مشرفات آن توان رسيد و بسلم فكر و انديشه كه اوج گردون نخستين پلهء آنست فراز خاك‌ريزش را توان پيمود . از صدمهء تيشهء حفاران خندقش پشت سمك ناسور و از شعلهء آتش حارسان بروجش چراغ سماك بىنور ، غرفاتش با فلك زحل رديف و شرفاتش با چراغ اطلس اليف . بسيارى لشكر و افزونى حشم و حشر در درون قلعه زياده از آن‌كه عارض ادراك را شمار آن مقدور و محاسب عقل دراك را حصر آن ميسور تواند بود . بعد از نزول بسنگر كشن هرروز فوجى از شيران جنگ‌جوى و پلنگان تندخوى از درون شهر چون شيران آجام و پلنگان كنام بيرون تاخته و بطرفة العينى لشكر بيرونى را فوجى كثير چون نخجير به خاك و خون انداخته ، مراجعت مينمودند و روز ديگر به همين طريق راه پيموده ، دست بپيكار و پاى برفتار صبا و دبور ميگشودند . چون درين اوان اين جهانبان اقليم‌گير كشورستان به خواهش پدر فرخنده سير بجهة انتظام كوه‌كيلويه در بلدهء بهبهان آرايش بخش مسند شوكت و شان بودند گروهى انبوه سپاه پلنگ جنگ و نهنگ آهنگ در خدمت آن حضرت اقتباس انوار سعادت مينمودند . على مراد خان از شبيخون اين شاهباز همايون مطمئن و مأمون نبود . لاجرم دكان افسونگرى باز و فسون ساحرى آغاز بنياد حيله‌ورى از طمع فسون‌ساز نموده و راه كيد و مكر را در فضاى رسايل بقدم قلم تحرير پرداز پيموده . به خدمت آن سرلوحهء كتاب كمال و فهرست دفتر جاه و جلال شرحى بنگاشت و در طى آن معروض داشت كه : اين نيازمندان\r\n\r\n","description":"","footnote":"","page_name":" 239 ","page_number":271},
  {"content":"\r\n\r\nداور ارجمند هردو فرزند يك مادر ، از جانب مادر باهم ياور و خيرخواه و نيك‌انديش يكديگريم . غايتش آنكه آن حضرت را برادران ديگر مىباشند ناسازگار و ناخوش اطوار ، خداوند خصايل ناپسنديده و صاحب شمايل نكوهيده ، آن حضرت از سوء صفات ايشان از پدر والاگهر دامن كشيده و از خباثت ذات آنان از دولت و الا ناهموار بگزلك انزجار و بمقراض انقطاع پيوند ارتصاد بريده ، بالجمله ازيشان به غايت منزجر و به كلى آزرده خاطرند . اگر بهمت بلند با اين نيازمند سازگار و بهنجار برادرى برفتار آيند ، در اجراى امرى كه در پيشست برادر خويش را مددگارى و اين محب خيرانديش را يارى نمايند بعد از حصول فيروزى به مقصود و بعنايت الله الملك المعبود كشور فارس و ملك عراق كه در حقيقت آن نور ديدهء آفاق هردو را وارث باستحقاق ميباشند در ميان ما دو برادر باشتراك و گواه بدين مواضعه يزدان پاك و شاهد برين معامله خالق عناصر و افلاك مىباشد . از آن دو مملكت هريك را كه آن حضرت اختيار نمايند بخاصهء سركار خويش برادرند و آن ديگر را به اين برادر صداقت كيش واگذارند . پدر والاگهر كه اين ذرهء احقر نيز پرورده و تربيت يافتهء دست مرحمت اوست مشخصست كه بجز مطاع و منقاد نخواهد بود و از هيچيك از لوازم تبجيل و تعظيم و مراسم توقير و تكريم ايشان كه برين بندگان واجب عينيست خوددارى نخواهيم نمود . برادران در تحت حكم و فرمان آن حضرت خواهند بود كه بطريق كه خواهند ايشانرا بدارند و بهر نحو كه صلاح دانند با آنها بسر آرند . اين نيازمند را با برادران آن حضرت بهيچوجه كارى و با اخلاف نواب سپهر ركاب هيچگونه شمارى نيست . چون رسل و رسايل على مراد خان بتوالى رسيده و افسونگرى آن جادو زبان بتواتر انجاميد و به اين شروط موافق مضبوط و عهد بايمان غلاظ مربوط از جانب او صادر گرديد بنابر جهات مذكورهء سابق حضرت جهانبان كشورستان بمراقبت و ملاقات او رضا داده و بانواع لشكر و طبقات حشم و حشر و اسباب دولت و اثاثهء عظمت بجانب اردوى او عنان سعادت گشادند و مبلغهاى خطير از نقود\r\n\r\n","description":"","footnote":"","page_name":" 240 ","page_number":272},
  {"content":"\r\n\r\nو نفايس برسم يادبود و طريق ره‌آورد در نزد او بر طبق مردى و انسانيت نهادند . آن دوست شياد مكار و آن برادر پرفن و فسونگار غايت بشاشت و نهايت مسرت از ملاقات آن دوحهء رياض فياض دولت ابراز و اظهار كرده ، شرايط ساحرى و نهايت افسونگرى كه او را ضرور و در كار بود بظهور آورد . بر عقلاى زمان و خردمندان خرده‌دان مخفى و مستور نيست كه التفات اين مهر منير سپهر سرورى و اتفاق اين ماه تابان آسمان برترى در چنين وقتى على مراد خان را چقدر موجب ازدياد قدرت و آن ناحق‌شناس پريشان حواس را در چنان هنگامى چه مايه باعث اعتلاى پايه و منزلت گرديد . به اين ترتيب بمنتهاى آمال كه ميسر شدن آن در نظر عاقلان بغايت دشوار مىنمود به آسانى رسيد .\r\nبالاخره از راه حق‌ناشناسى حقوق آن حضرت را از خاطر برده و پيشهء غدر و خلاف عهد را پيش آورده ، سزاى عمل او را بكنار و حق بحق‌دار رسيد .\r\n\r\nذكر چگونگى سلطنت على مراد خان و وقايع آن ايام محنت انجام غم آغاز\r\nفاتح ابواب تواريخ و سير يعنى كلك معنىپرور افسانه‌پرداز اين خبر مىگردد كه : چون توقف على مراد خان در خارج قلعه و سنگر كشن به طول انجاميد و زمان محاصرهء و نزديك بيك سال كشيد در آن مدت روزى نبود كه دليران قلعه‌دار و بهادران درون حصار از قلعه پاى دلاورى بيرون و قدم مردانگى بوسعت‌گاه صحرا و هامون نگذارند و بهر حمله جمعى كثير از سپاه بيرون را عرصهء تيغ بىدريغ ندارند .\r\nعلينقى خان كه قبل از وقوع آن واقعه بفرمان نواب جوزا ركاب و حكم پدر و الا جناب بجانب كرمان شتافته بود در آن ايام مراجعت و شبانگاهان با جمعى همراهان خود را بدرون قلعه رسانيده ، بهر تقدير نواير بلا هرروزه بذروهء فلك اعلا اوج‌گير و اراضى اطراف شهر از خون جوانان و پير عجين و غيرت آبگير و رشك غدير و از شرار توپ و تفنگ خرمن سپهر مينارنگ پرنور و از تراكم دود و تهاجم غبار خورشيد جهان‌سوز و مهر عالم‌افروز بىنور بود . تسلط على مراد خان\r\n\r\n","description":"","footnote":"","page_name":" 241 ","page_number":273},
  {"content":"\r\n\r\nبلكه استيلاى قيصر و خاقان به آن حصار فلك‌شان در نظر خردمندان از بابت محالات و از مقولهء خوارق عادات مىنمود . زيرا كه نه سكان حصار بىقوت و نه لشكر خون‌خوار قلعه‌دار بىقوت بودند و در آخر حال كه اختر مقيم و بال شد جماعت باجلان و ما فى درون حصار و چاكران نواب گيتىمدار با على مراد خان در جزو سازگار و او را بدست دادن قلعهء استوار خرم و خرسند و اميدوار گردانيده ، سحرگاهان كه قلعه‌گشاى فالق الاصباح بيرق حرير سفيد صبح صادق را بر فراز دروازه‌هاى افق شهر مشرق در پاى كرد طوايف مذكوره كه دروازه‌ها را متصرف بودند يگران رايشان از طريق خدمت نواب سپهر ركاب منصرف گرديده و آوازهاى بلند بدعوت اكبر خان كه در آن حوالى پيشواى سنگر بود گشادند . اكبر خان از استماع آن آوازه بسرعت بىاندازه خويشتن را بدروازه رساند . درى مشهور بدروازهء باغ شاه را بحيطهء ضبط درآورد . علينقى خان به مجرد اطلاع با معدودى از غلامان بر آن قوم تاخته ، قريب به آن بود كه دروازهء شهر را استرداد ساخته ، مجددا استحكام دهد كه خبر رسيد از دروازه شاه داعى الله نيز فوجى دخول نموده ، آن دروازه را نيز گشوده ، علينقى خان از پيشرفت كار مأيوس ، از نيرنگ چرخ فسون‌گار قرين افسوس گشته ، متوجه درون ارگ و بامر پدر والاگهر دروب را بسته ، بانتظار حكم قضا نشستند ، تقى خان كه در خانه و سراى مسكن خود باطمينان قرابت قديم بدروازه نزد اكبر خان رفته ، آن مردود بدست خود تيغى بر آن جوان بيچاره فرود آورد و او را شهيد كرده ، نواب سپهر ركاب كه بقاعدهء روزگار و طريقهء آئين مردم حق‌گزار مظنهء هيچ‌گونه سوء رفتار بعلى مراد خان نداشت از در مصالحه درآمدند و مشار اليه نيز آن حضرت را بايمان و پيمان مؤكد مطمئن كرده و از ارگ بيرون آمده ، در باغى كه در جنب ارگ احداثى نواب غفران مآب و مدفن آن جناب بود نزول فرمودند . در ساعت اكبر خان بامر على مراد خان از قفاى ايشان درآمده ، ديدهء دريده را از همگى حقوق و نعمت چندين سالهء آن حضرت پوشيده ، جهان‌بين آن نورديدهء جهانيان را بگزلك بى\r\n\r\n","description":"","footnote":"","page_name":" 242 ","page_number":274},
  {"content":"\r\n\r\nشرمى و نيشتر بىآزرمى كور و چراغ بينائى آن چشم را كه پيوسته پرتو التفات به حال آن كافر نعمتان انداخته بود بىنور نمودند ، با علينقى خان نيز راه همين معامله پيمودند . حسن خان نيز در ايام حصاربندى باجل طبيعى درگذشت ، از جفاى آن بيوفا خلاص گشته بود . نواب سپهر ركاب بعد از دو روز برين سراچهء غم‌آباد و اين تنگناى پرفساد دست بيزارى افشانده ، هماى همايون روح پرفتوح را ازين تنك قفس و اين خرابهء پرخار و خس رهانيدند . در السنه مذكور شد كه از حميت طبع غيرتناك بمشت ترياك خود را هلاك و آن جان پاك به آن واسطه ازين تيره مغاك بسوى نزهت‌سراى افلاك بال پرواز گشودند و در فضاى قدس توطن نموده ، علينقى خان نيز بعد از تضييع نطع چشم بخنجر جفا بسوى ديار فنا راه‌پيما و دو برادر ديگر را بعيوب عمى مبتلا ساخته ، على مراد خان را از خلاف عهد و ميثاق كه بدان خديو آفاق نموده بود و حق‌ناشناسى نعمتى كه در تمام عمر او از خوان مكرمت و سفرهء عاطفت آن دودمان عالىشان به او رسيده بود به زودى بسزاى عمل گرفتار و گرفتار خسران بوار و در بند وخامت سرانجام روزگار گرديد . اين بدنامى او را تا روز قيامت حاصل و ذكر صفت ناستوده‌اش تا قيام ساعت اهل عالم را نقل محفل شد . بعد از واقعات از اكبر خان نيز نامطمئن گرديده ، روزى در خلوت بغفلت او را گرفته ، جهان‌بين او را نيز از بينائى عاطل و پس از يك دو روز آن صيد زبون گشته را بتيغ ستم بسمل نمود و دست جفادارى بر اهل شيراز گشود . بيست هزار تومان نقد از بيچاره و بىنوا و ناتوان و توانا اخذ كرده ، آن مردم فقير بىجرم و تقصير را بقيد انواع شكنج بتعذيب درآورده ، بعد از آن كافر نعمتى كه شيوهء ديرين و شيوه و آئين آن بىپيمان بىدين بود ظهور ديگر كرده ، از شعلهء خرمن‌سوز خوى غريده‌جوى خويش تجلى ديگر آورده ، نور حدقهء بينائى جهانبانى ابو الفتح خان و دو برادر و برادران آن مرغ خراب‌آشيان را هم ببلاى عمى گرفتار و به درد بىبصرى خاطر آزردهء آنها را هزار آزار كرده ، كوچ و بنهء خود و پردگيان حريم عز و شان اين جهانبان اقليم‌ستان و كسان و متعلقان\r\n\r\n","description":"","footnote":"","page_name":" 243 ","page_number":275},
  {"content":"\r\n\r\nجميع اعزه و اعيان الكاى فارس و خانوارى خوانين و سركردگان و قاطبهء ايلات را از ذكور و اناث و خدم و حشم و جميع اثاثهء دولت نواب غفران مآب را كه در مدت ابتداد آن دولت در شيراز جمع آمده بود برداشته ، روى بدار السلطنهء اصفهان گذاشته ، صيد مراد خان عم‌زاده خود را كه در حركت بصوب فارس حكومت دار السلطنه داده بود طلب كرده ، حكومت شيراز و ضبط و نسق آن ملك خلد انباز را بقبضهء تصرف او درآورد .\r\n\r\nبيان بقيهء احوال على مراد خان بعد از نزول او بدار السلطنهء اصفهان و كيفيت و گزارش آن\r\nبر واقفان رموز دانائى و دانايان مواقف عبارت آرائى پوشيده نماناد كه : على مراد خان بعد از ورود اصفهان و نزول به آن ملك غيرت خلد و جنان بساط مىگسارى و سفرهء باده‌خوارى گسترده و رسم جرعه‌نوشى و شيوهء پيمانه‌كشى را از حد متعارف فزون كرده ، قاعدهء تازه را مؤسس اساس و كيفيت شرابش هميشه بسرحد نقل حواس بود . كار باده خواريش از رطل و پيمانه بخم و خم‌خانه رسيده ، غذاى روزش راح ريحانى و طعام شبش عقيق رمانى گرديده ، از غايت ولوع صاف و درد در نظرش يكى و درياها در چشمش اندكى مىنمود و مكرر او را از محفل ديوان چون سبوى باده بدوش و بكرات از بارگاه عز و شان از نشانء مى بىهوش مىبردند . مردمانى كه مشاغل عظيمهء سلطنت براى و روى ايشان تمشيت‌پذير و مهام كليهء مملكت بيد قدرت آنها صورت‌گير بود بجهة دوام اقتدار و تشويش سلب اختيار خود او را به شراب مدام تحريص و بمستى صبح و شام تخصيص مىنمودند ، كه دخل و تصرفشان در كليهء امور بىمانع و مداخل باشد و منافع بىمشاركت صاحب دولت بايشان واقع شود ، تا از افراط شراب و تفريط خورد و خواب آن بىنوا بامراض مهلكه مبتلا و بسعى خودپرستى آن بندگان صدرنشين ايوان فنا گشت ، چنان كه مفصل آن نگاشتهء كلك در افشان و زبان‌زد خامهء شيرين‌زبان خواهد شد . مختصر سخن :\r\nبعد از آنكه على مراد خان با دوست و دشمن بكام خاطر خويشتن عمل\r\n\r\n","description":"","footnote":"","page_name":" 244 ","page_number":276},
  {"content":"\r\n\r\nنمود ، ازين جهانبان دشمن‌شكن بغايت مخوف و پيوسته همتش بحراست آن حضرت مصروف بود ، روزبروز انديشه‌اش در تزايد و اطمينان از ضمير وحشت‌پذيرش تباعد مىنمود . اين بحر مواج بجهة تسكين خاطر آن سست مزاج سيصد چهارصد نفر غلامان خاصهء خود را اخراج و بمعدودى عملهء خدمت‌گار رفع احتياج فرمودند .\r\nآن هم موجب آرامش و باعث آسايش او نگرديده ، هم‌چنان مشوش و ضميرش از انديشه پرآتش بود . مرتبه‌اى كه يكى از نجباى شيراز كه در لباس درويشى و از غايت صافى ضميرى با صغير و كبير در نيك‌انديشى و در نظر همتش شاه را با گدا خويشى و برسم منادمت در خدمت آن خديو كشور سعادت بسر مىبرد ، بمحض اينكه با اهل فارس بسبب شراكت موطن ترددى مىكرد و به اين و آن روزى بمصاحبت بسر مىبرد از انديشهء آنكه مبادا ارتباط آنها را به آن حضرت باعث و به آن علت فتنه حادث شود و هلاك او را باعث گردد او را خواهى نخواهى به مسافرت تكليف و از توقف اصفهان تخويف و بضرورت روان نمودند . چون استيلاى انديشه بخاطر توهم پيشه‌اش بسرحد افراط رسيد و پيشنهاد ضمير صلاح انديشش گرديد كه آن حضرت را بسفرى مأمور و از قرب ايلات و اخلاص‌كيشان دودمان عالى درجات دور نمايند . لهذا فوجى از لشكر را كه معتمد مىدانستند مأمور بملازمت موكب سعادت كوكب نموده ، اين خديو كشور جلال را مكلف به سفر كردستان اردلان و تنظيم آن عرصهء وسيع البنيان ساختند . در ساعتى ميمون و در زمانى بمباركى مشحون فراشان ستبر بازوى قوى پشت و خيامان محكم پنجهء درشت انگشت خيمهاى سپهر مثال و سراپردهاى فلك تمثال به فضاى هامون برپاى كردند و ملتزمان موكب نصرة كوكب در ركاب سعادت انتساب روى توجه بجانب مقصود آوردند . چون يك مدت اراضى سنندج مقر اردوى ملايك مخرج شد يك‌باره ضمبر على مراد خان بهراس و خاطر صلاح‌انديشش بوسواس افتاده ، دورى آن حضرت بر دل سوداء منزلشان بار انديشه نهاده ، خواهشمند مراجعت موكب مسعود گرديدند . چون دار السلطنهء اصفهان از نور شمع\r\n\r\n","description":"","footnote":"","page_name":" 245 ","page_number":277},
  {"content":"\r\n\r\nحضور خورشيد گيتىفروز فروغ دولت در دست سعادت گرفت و يك چند ساعت آن ولايت از مقدم سعادت توأم و رونق گلزار ارم پذيرفت مرة بعد اخرى وحشت بر خاطرشان غالب و مسافرى آن حضرت را مجددا طالب و مواكب ظفر كواكب ديگرباره راه‌نورد آن جانب گشت . مجملا : نگاهبانى حفظ الهى و سردارى لطف حافظ ماه تا ماهى آن حضرت را از شر آن شاه كشور بدخواهى محافظت فرمود و از فيض فضل خويش اين خديو معدلت كيش را زيب‌بخش مسند جهانبانى و يمن افزاى چهار بالش كشورستانى نمود .\r\n\r\nبيان احوال آقا محمد خان قاجار و چگونگى استيلاى او بالكاى مازندران و چگونگى آن\r\nداراى دار المرز صحيفهء ورق يعنى كلك گوهر سلك چگونگى اين حكايت را با شرف عبارات بفرح‌آباد اين دفتر فرخنده سير سارى مىگرداند كه : آقا محمد خان قاجار ولد اكبر محمد حسن خان و سه چهار نفر برادران او در دار العلم شيراز سعادت طراز شرف‌اندوز خدمت نواب غفران مآب بوده ، بلوازم خدمت اقدام مىنمودند ، در روزى كه قضيهء هايلهء آن جناب وقوع يافت و روح پرفتوح آن اميدگاه شيخ و شاب ازين عالم خراب روى همت برتافت از اتفاقات آقا محمد خان از شيراز بيرون و به شكار بسوى هامون رفته ، بتماشاى كوه و در و دشت و متوجه گلگشت بود . چون خبر وحشت اثر را مسموع داشت خلاصى خويش را از آن ورطه غنيمت پنداشته ، رايت عزيمت بجانب استراباد و مازندران كه موطن اصلى ايشانست برافراشت و بسرعت برق خاطف و تعجيل ريح عاصف طى مراحل و مواقف نموده ، چون به محل ورامين و ساوچبلاغ رى رسيد اكراد اينانلو را كه بامر نواب غفران مآب مغفرت انتساب در آنجا توقف و توطن داشتند بمواعيد ملك و مال و نويد جاه و جلال با خود برداشته ، روى بمازندران گذاشت . مردم مازندران و اهل آن عرصهء بهشت‌نشان كه در آن اوان واقعهء هايله را شنيده ، بىصاحب گرديده بودند ، سردارى آقا محمد خان را قبول و\r\n\r\n","description":"","footnote":"","page_name":" 246 ","page_number":278},
  {"content":"\r\n\r\nمهدى خان ولد محمد خان داد و سوادكوهى حاكم آنها با جمهور برايا خويشتن را بخدمتش مشغول نمودند . مشار اليه در آن ولايت به قدر حال استعدادى بهم رسانيد . استراباد و سمنان و دامغان را نيز كه در جوار آن ملك و ديارست مضبوط گردانيد . على مراد خان يك دفعه امير گونه خان افشار را كه در ركاب سعادت انتساب اين خديو كامياب از شيراز باصفهان آمده ، در حال مراجعت آن حضرت از راه خباثت جبلت و فساد طينت ترك ملازمت ركاب با سعادت نموده ، طريق خدمت على مراد خان را پيموده ، چون مشار اليه مردى بود بشرارت معروف و بفساد حال موصوف على مراد خان بتصور اينكه او را بكارى مشغول سازد كه بلكه صحيفهء هستى را از غبار وجودش بپردازد نام سردارى مازندران را و حرب آقا محمد خان را به او نهاده و بعضى لشكرهاى رى و قزوين را بمتابعت او فرمان داده روانه نمود . مومى اليه بتوابع رى و قزوين شتافته و قليل جمعيتى را تار و پود بهم بافته ، عطف عنان بجانب مازندران نمود ، تا نواحى آمل راه جلادت پيموده ، در آنجا او را با آقا محمد خان تلاقى و شكست بر مشار اليه افتاده ، يكنفر ولدش كه جوانى نيكو پسرى خوبرو بود در آن قضيه روى بدار السلام بقا نهاد . امير گونه خان شكسته و پريشان وارد قزوين و چندى گوشه‌نشين و بالاخره درحالى كه در اصفهان بطريق بيان قلم شيرين‌زبان جزايريان موجب پريشانى دولت على مراد خان شدند فرصت كرده و شرارت ضمير را بظهور آورده ، قليل سواره و پياده از افشاران طارم طايفهء خود را جمع‌آورى و روى طمع بجانب گيلان آوردند . هدايت الله خان در هنگامى كه به علت خروج اهل ولايت بغايت محتاج بتقويت بود مشار اليه را استقبال و در چهار فرسنگى رشت انصار هدايت الله خان در جنگل و آن ناحيهء پروحل مشار اليه را محيط گرديده ، دستگيرش كردند و با قبح وجهى ببلدهء رشت آوردند . بعد از اندك زمانى بيمار و به مرض گرفتار گشته ، باجل موعود يا بدواى جان فرسود درگذشت . آقا محمد خان يك دو نوبت از مازندران پاى بيرون نهاده ، بسوى رى عنان گشاده ،\r\n\r\n","description":"","footnote":"","page_name":" 247 ","page_number":279},
  {"content":"\r\n\r\nمحمد طاهر خان خاله‌زادهء على مراد خان كه مأمور توقف طهران بود محصور و كارى از پيش نبرده ، يك دفعه از طهران درگذشته ، در نواحى همدان با شاه مراد خان زند و مراد خان زند هزاره كه به حكم على مراد خان سردار و در آن ديار رايت‌افراز عرصهء اقتدار بودند او را تلاقى افتاده و سرداران مزبور را شكست داده ، پاى رجعت بسوى ولايت خود گشوده ، مختصر كلام : بعد از معاودت على مراد خان از سفر فارس چون مدت دو سال در دار السلطنهء اصفهان محفل آراى ايوان جلالت گشته ، ماهيچهء اقبالش از اوج مهر و ماه درگذشت و صاحب ديوان قضا طغراى غراى كشور خدائى را بنام او نوشت . لشكرش از مور و ملخ افزون و سپاهش از ريك هامون و هوس دارائى و هواى گيتى گشائى در خاطرش مكنون شد . نخستين بفكر كار و خيال ديار آقا محمد خان افتاده ، شيخ ويس خان ولد اكبرش را ، كه طفلى بود در وادى زندگانى مرحله‌نورد و در اواسط عشر ثانى ، مرتبهء سردارى و سپاه‌سالارى داده ، محمد طاهر خان را باوجود قواد و رؤس افراد كه زياده از هشت هزار سپاهى باستعداد بود ، سلب و سلاح جملگى از آهن و فولاد مأمور بهمراهى اوروان ، لشكر آتش‌خوى جنگجوى بسوى مازندران ، چون خيل شيران گرم‌پوى شدند . على مراد خان بنفس خويش نيز بجهة استظهار سپاه مزبور و پشت‌گرمى لشكر مذكور بادبدبهء خاقانى و كوكبهء فغفورى و لشكرى جمله پيل‌توان و شيرزور از دار السلطنهء اصفهان رافع رايات نخوت و غرور ، سر طوق لوايش زيب رخسار ماه و هور گرديد و چون بلدهء طهران مازندران را در جوار و آن خطهء مينونگار دار المرز را اقرب ديارست بلدهء مذكور را بجهة مطلبى كه در نظر داشت اختيار ، در آنجا نصب خيام ثبات و قرار نمود . القصه چون شيخ ويس خان و آن لشكر گران با وصف هاى آن‌چنان بنواحى مازندران رسيد آقا محمد خان چون اهل مازندران را بجانب معاندين خود نگران و مردمان آن سرزمين خلد آئين را بدولت على مراد خان خواهان ديد صلاح خويش را در جنگ\r\n\r\n","description":"","footnote":"","page_name":" 248 ","page_number":280},
  {"content":"\r\n\r\nو صرفهء خود را در درنگ نديد . عنان بجانب استراباد پيچيد . شيخ ويس خان خالى از مخل و بغايت مطمئن‌خاطر و قوىدل وارد بلدهء سارى و اكابر و اعيان كوهسار و درياكنار مازندران راه‌نورد طريق خدمت‌گارى گردانيده ، از آنجا كه سپهدار لشكر طفلى خردسال و بى وقوف از قواعد محافظت ملك و مال بود جنود معسكر آغاز تركتاز و دست استيلا بر عرض و مال سكان آن كشور بهشت‌نشان دراز كردند .\r\nاهالى آن ولايت از كردهء خويش نادم و در دل ديگرباره بعبوديت آقا محمد خان عازم شدند . در آن اوقات مرتضى قلى خان و مصطفى قلى خان برادران آقا محمد خان ترك موافقت برادر كرده و رخ بجانب شيخ ويس خان آورده ، شيخ ويس خان مراتب را بعرض پدر رسانيده ، بموجب ارقام مطاعه مقرر شد كه مشار اليه خود در سارى متوقف و ناحيه داران موفق و افواج لشكر و سپاه با محمد طاهر خان همراه ، بجانب استراباد و سمت آن ناحيه باستعداد روى كرده ، آن ولايت را بحيطهء تسخير و تصرف درآورده ، در استيصال آقا محمد خان خاطرخواه و دل‌خواه برادران را به عمل آورند . شيخ ويس خان بحسب فرمان عمل نمود . محمد طاهر خان با جمعى كثير و فوجى از شيران دلير و دلاوران خصم‌بند عدوگير به طرف مقصود روى جلادت آورده و منزل و مرحلهء طريق مقصود را بپاى عزم طى كرده و چون ببحر رسيد در استحكام جر و تعيين بيله و سنگر كه در آنجا برو واجب بود تهاون ورزيد و از وخامت عاقبت و سوء خاتمت آن تهاون و تعلل غافل گرديده .\r\nبدانكه جر مزبور حفره‌ايست بطريق خندق بسيار عميق و آن راهيست بجهة معبر دقيق سلطان جنت مكان شاه عباس صفوى بجهة سد راه تركمان و انسداد طريق سلوك و عبور آن طوايف دزدان حفرهء مذكوره را حفر كرده ، برسم زمين مازندران و قراء آن عرصهء بهشت‌نشان اكنون از اطراف درختان قوى رسته و اشجار ستبر بهم پيوسته ، اغصان متصله بر يك‌ديگر پيوسته ، از هيچ مكان آن در چهار فرسنگى طول بهيچوجه\r\n\r\n","description":"","footnote":"","page_name":" 249 ","page_number":281},
  {"content":"\r\n\r\nعبور مقدور و بجز از همان يك راه باريك مرور ميسور نميبود . الغرض :\r\nمحمد طاهر خان از جر گذشته ، صحرانورد طريق استراباد گشته و در خارج قلعهء شهر بار نزول گشاده ، خيام رفيع و سراپردهء منبع را زيب‌بخش رخسار ماه و مهر و پرده‌پوش روى سپهر نمودند . يكى از اهالى مازندران بدولت‌خواهى آقا محمد خان برنجش خاطرى كه از بدرفتارى و ميزبان آزارى ميهمان نورسيده بهم رسانيده بود با جمعى تفنگچى معبر دقيق و طريق مضيق جر را گرفته ، فرو نشست و راه ذخيره و آذوقه را كه هر روزه از مازندران حمل استراباد ميشد بربست . به آن سبب آذوقه در اردوى محمد طاهر خان ناپديد و قحط قبيح حادث گرديد . تركمان و يموت كه با استراباد همسايه و در چنين بازارها مردم آنولايت را نيكو ترين همسايه‌اند از جوانب بيشه و جنگل و اطراف جبال و وحل كه جملگى اراضى آنمحل به آن مشتملست هجوم نموده ، بنياد تركتاز و در نواحى اردو غارتگرى آغاز و درهاى چاره را بر روى محمد طاهر خان فراز كردند . چون آن لشكر قوت اثر از شدت تنگى به كلى ضعيف گرديده و بجهة امور مذكوره غايت پريشانى بسپاه رسيد روزى آقا محمد خان با فوجى از انصار و اعوان از استراباد روى محمد طاهر خان فراز كردند . چون آن لشكر قوت اثر از شدت تنگى به كلى ضعيف گرديده و بجهة امور مذكوره غايت پريشانى بسپاه رسيد روزى آقا محمد خان با فوجى از انصار و اعوان از استراباد روى بيرون و حملهء قوى به آن قوم پريشان ضعيف آوردند و لشكريان را پاى ثبات و سكون از جاى و قوت و توان از دست و پاى رفته ، تفرقگى در جمعيت آنها راه يافت و هركس حيران و سرگردان بسوئى شتافت . تركمانيه بر آن قوم شيرازه گسيخته ريخته و قاجاريه نيز با لشكر گريخته درآويخته و پريشان شدند . محمد طاهر خان با فوجى از عظماء و رؤساى سپاه بقيد اسر درآمدند . محمد طاهر خان بامر آقا محمد خان و خون دو نفر خالو زاده كه در شيراز بامر على مراد خان بخونشان نشانده بود عرصهء تيغ گشته ، بشمشير درگذشت . چون شيخ ويس خان فوجى از جنود نزد خود را بجهة استحفاظ و نگهبانى جر و تنقيه آن تنگ معبر به آن بر و بوم فرستاده بود خبر قضيهء مذكوره در سر جر به آنها رسيده ،\r\n\r\n","description":"","footnote":"","page_name":" 250 ","page_number":282},
  {"content":"\r\n\r\nموجب توحش و تفحش و تفرقهء ايشان نيز گرديده ، مراجعت بصوب سارى و وهم كلى بر ضمير شيخ ويس خان سارى گشت . از آنجا كه مشار اليه را زياده عدتى همراه و چندانى لشكر و سپاه نمانده بود از سارى حركت و عنان بجانب هزيمت كشيده بود ، در طهران شرف پاىبوس پدر حاصل نمود . على مراد خان گروهى از لشكر را بار ديگر بسركردگى رستم خان زند كه از اقارب او بود نامزد سفر مازندران و بحيله و دستان را روانه آن كشور فسحت بنيان ساخت .\r\nسپاه مأمور موكب او برخى در عرض راه فرار و بعضى راه‌نورد مسكن و ديار و تتمه بنواحى مازندران رسيده و ايشان نيز شكستى فاحش ديده ، نيز متفرق گرديدند . از قشونهاى شكست ديدهء مازندران هركس كه از گران سرى تركمان مازندران و سخت‌گيرى آن سباع سيرتان صحرا و بيابان و رهزنى طبريان مازندران جان بيرون كرده ، تخته‌پارهء وجود خويش را در چهار موجهء حدثان ، از آن ورطهء هايله براحت‌گاه كناره و ساحل آورده بود على مراد خان آنها را مرخص باوطان نمود . يك دو سه نفر اعاظم خوانين ايلات را بجرم حركت دادن شيخ ويس خان از قلعهء سارى و هزيمت نمودن به آن خوارى بقتل رسانيده ، سردار سپاه ملك عدم گردانيده بود ، از آن حال اكثر ايلات متوحش و رميده ، چون آهوان رم ديده بكوه و بيابان پراكنده گرديده ، بىرخصت بدار السلطنهء اصفهان كه خانوارى آنها در آن ملك چون روضهء رضوان و در آن خطهء چون گلزار جنان بود روى درآورده بودند . باقر خان خراستكانى كه نام او سابق نگاشتهء كلك جواهر سلك گرديده ، على مراد خان بعد از تصرف شيراز مجددا قامت او را از خلعت حكومت طراز داده بود دروازهاى شهر را بر روى آنجماعت بسته ، آن بيچارگان برهنه و عريان ، دردمند و خسته‌روان ، در آن هنگام كه فصل زمستان و برودت هوا خصم جان و كسوت سفيد پرند برف بر دوش كوه و بيابان بود در كوه و صحرا و نشيب و بالا فقير و بىنوا مىگشتند . در خلال آن احوال مرض استسقاء\r\n\r\n","description":"","footnote":"","page_name":" 251 ","page_number":283},
  {"content":"\r\n\r\nبر على مراد خان استيلا ، مزاجش بدردى صعب ابتلا يافته ، ناخوشى قوى بر طبيعت او غالب شد . آنان كه قبض و بسط مهام دولت و بست و گشاد كارگاه جلالت دريد كفايت و در دست كفالت ايشان مىبود كار او را در پيمودن باده و شراب از حد و طاقت زياده به آن مرتبه رسانيده كه به آن مرض جان‌گزايش مبتلا گردانيده بودند . بجهة اينكه خلايق را از شدت مرض و صعوبت اين جانكاه و جان‌گزاى عرض آگاهى كلى حاصل نشود نيرنگها ريخته و شعبدها برانگيخته ، لباسهاى پنبه‌دار و پوشش‌هاى آستردار او را دربر پوشانيده و بهزار تدبيرش بر مسند جلال تكيه‌ور مىكردند ، كه نفخ ريح استسقاء و تهيج آن مرض جان‌فرسا بر ايستادگان حواشى محفل جهان‌آراى فلك اعتلا و دولت‌خواهان را موجب پريشانى نگردد . بلى منتقم حقيقى چگونه سست‌پيمانان را بسزاى نقض عهد گرفتار عقوبت نسازد ؟\r\nچه‌سان حق ناشناسان را بجرم ناسپاسى در صعب‌ترين دردى به سختى مكافات نيندازد ؟ على مراد خان كه بطمع دولت و آرزوى هم‌آغوشى بشاهد بديع الجمال سلطنت و بدنامى و بدعهدى و ذلت سست عهدى را پسنديده ، به آن رفتار ناهنجار گرائيد نه از نهال نوخيز عمر و جوانى برى چيد و نه از دوحهء نورس زندگانى ثمرى ديد . از آغاز كار و از بدايت حصول مقصود با دل اميدوار بهزاران ناكامى و نامرادى بمرد و رخت هستى بناخوش‌ترين حالتى از سراى عاريت بيرون برد و حق عز و علا حق را بحق‌دار رسانيد ، با اينكه بدريافت آن سزاوار بود . چنان كه چگونگى انجام و كيفيت اختتام كار او زبان زد خامهء حق‌گو مىشد .\r\n\r\nبيان ميمنت ترجمان طلوع آفتاب جهان‌آراى وجود مسعود آن نورفزاى جهان كامگارى از مشرق شهريارى و بروز راى عرصه‌پيراى ذات معدلت صفات آن غرهء ناصيهء نامدارى از افق فضل حضرت بارى\r\nداراى دار الملك دفتر و داور اقليم تواريخ و سير يعنى كلك بلاغت\r\n\r\n","description":"","footnote":"","page_name":" 252 ","page_number":284},
  {"content":"\r\n\r\nگستر و خامهء معنىپرور بدين‌گونه نگارندهء اين همايون خبر مى گردد كه : بر روشن‌دلان چراغ نكته‌دانى و پرتواندازان شموع نكات و معانى پوشيده و مستور نيست كه هركارى را به حكم كارفرماى كن فكان وقتى مقررست و حصول هرمقصودى را بامر مدبر كارخانهء وجود و فرمانده اقليم غيب و شهود زمانى در پردهء تقدير مستترست و در هنگامى كه نواب غفران‌مآب وكيل و برگزيدهء رب جليل چشم از تماشاى اين ملك فراخ بسته و هماى همايون روح پرفتوحش از قفس اين كهنه كاخ و آشيان اين پوسيده شاخ و تنگناى اين ديولاخ رسته تاكنون كه مدت هشت عام تمام گذشته انواع فتن و فتور درين ملك پرشور ظهور نموده و اقسام آلام بر درون پرخون و مال و جان سكان و اوطان كشور ايران راه گشوده ، الطاف آفريدگار جهان و اعطاف خالق كون و مكان وجود ذيجود اين جهانبان كشورستان را در كنف حمايت و ظل عاطفت از تطرق فتن و تطاول حوادث زمن بمحض فضل خويشتن محافظت و محارست فرموده‌اند كه درين ايام كه هنگام ظهور اشفاق خالق عبادست نسبت باهالى اين شوريده بلاد كه درين مدت به امتداد اقصى الغايت ظلم و بيداد ديده و منتهاى مراتب جور از ارباب فتنه و فساد كشيده‌اند اين نوربخش محفل معدلت و زيب‌افزاى چهار بالش دولت ظلمت‌زداى شبستان احوال سياه‌روزان و ساحت‌آراى قصور بيقصور ممالك ايران گرديده ، زخم ناسور جراحت رسيدگان تيغ جفا را از مرهم مرحمت خاطر مرحمت كيش قرين بهبود و خسران زيان ديدگان بازار دهر دغا را از خزانهء رأفت ضمير عدالت‌انديش مبدل بسود فرمايند . به حمد الله تعالى كه منتظران اين عظمى سعادت باحسن وجهى بكام خواطر رسيدند و منت خداى را كه اميدواران اين كبرى موهبت با شرف نحوى بمنتهاى مقصود فايز گرديدند . مفصل اين مجمل و مطول اين مختصر آنكه :\r\nدر آن اوان سعادت‌نشان كه آغاز نضارت بهار عالم‌آراى دولت و اوان حضرت باغ دل‌گشاى مملكت و اهتزاز نسايم الطاف جناب احديت بود كه حقايق احوال سپاه و رعيت اين خديو كشور عدل و انصاف و\r\n\r\n","description":"","footnote":"","page_name":" 253 ","page_number":285},
  {"content":"\r\n\r\nقهرمان اشفاق و جهان الطاف در حالتى كه عرصه‌پيراى ساحت كردستان و كالبد سنندج را بمنزلهء روان بودند شبى در خلوت سعادت و حريم كاخ دامن فراخ دولت بر بستر شوكت تكيه فرمودند و نفس مقدسشان بنفوس قدسيه تقرب نموده ، در عالم خواب هاتف غيبى و مبشر لاريبى به صورت بشر اين مهين خلف هفت پدر و بهين نتيجهء چهار مادر را به نظر آمده ، ايشان را مخاطب و به زبان الهام بيان آورد كه :  « إِنَّا جَعَلْناكَ خَلِيفَةً فِي الْأَرْضِ فَاحْكُمْ بَيْنَ النَّاسِ بِالْحَقِّ »  ، با آنكه آنحضرت را در هيچ‌گاه واهمه بر پيرامون خاطر نگرديده و اين قهرمان هفت اقليم صورت بيم را هرگز در آئينهء خاطر نديده از صولت آن خطاب مدهوش و از خواب بيدار و دهشتى قوى بر ضمير آن دوحه باغ خسروى استيلا يافته ، باوجود نهايت انتباه تا ديدگاه حيرت اين خواب و دهشت اين خطاب و از غايت حيرت و دهشت در اضطراب بودند ،\r\n چه مبارك سحرى بود و چه فرخنده شبى * اين شب قدر كه اين تازه براتم دادند \r\nبر عقلاى زمانه و خردمندان خرده‌دان تعبير اين خجسته خطاب و تأويل اين همايون خواب و تحويل اين قدسى خطاب محجوب و مستور و ايراد آن ضرور نيست و تأثير آن بعنايت الله العزيز المنان تا اين زمان كه مدت يك سال از آن گذشته ظهور كلى كرده انشاء الله تعالى اين غرهء ناصيهء خلافت جميع معمورهء ارض را خليفه و حكم فرمودن به حق در ميان جمهور فرق او را وظيفه و آيه‌اى از آثار آيهء شريفه خواهد شد . بالجمله چون بلدهء طهران على مراد خان را محل نزول كوكب عز و شان شد مملكت كردستان نيز به قوت شمشير كشور گير آن خديو بدولت جوان بتدبير پير ميسر و انتظام كلى بهم رسانيده بود ، آن حضرت را بطهران دعوت نموده ، در غايت انديشه و تشويش كه اين دفعه بيش از پيش خاطرش را فرسوده بود بعد از ملاقات با اين غرهء ناصيهء دولت لازمهء مبالغه در رعايت قواعد اخوت و ملاحظهء شرايط مودت به عمل آورد و مقرر كرد كه اردوى نصرة جوى آن حضرت على حده نزول نموده ، مستعد حركت و مهياى نهضت بجانب توابع\r\n\r\n","description":"","footnote":"","page_name":" 254 ","page_number":286},
  {"content":"\r\n\r\nخمسه گردند . از آنجا كه على خان افشار زاير لوى خمسه كه على مراد خان بعد از واقعهء ذو الفقار خان او را حكومت خمسه داده و بدست خود ابواب فتنه را در آن حدود گشاده بود مردى شرير و خداوند شمشير شرارت‌پذير و در آن حين از خمسه كناره‌گير و در كمين فساد و مشتهر ببغى و عناد بود ، قطع نظر از آن على مراد خان از جانب آذربايجان نيز اطمينان خاطر نداشت و در خمسه كه انجام عراق و آغاز آذربايجانست هركسى در گوشه‌اى رايت شرارت مىافراشت ازين ناظم كشور دولت و اقبال و مهر اقليم شان و جلال خواهشمند گرديد كه بخمسه نهضت فرموده و بنظم آن ملك بازوى با نيروى كشور گشائى گشوده ، از جانب آذربايجان نيز باخبر و در آن حدود قامع بنياد شوروشر باشند و غرض ديگرش آنكه آن حضرت مدت مديد در يك مملكت توقف و با مردم آن ولايت تأليف ندارند ، كه مردم از شرايط معدلت و قواعد نصفت و محامد عدل و صفات و مكارم ذات آن مسندآراى ايوان جود و كرم اطلاع حاصل نموده ، بىاختيار در راه خدمتش پاى خدمت‌گزارى گشوده ، كسانى كه از دست فتنهء دور روزگار دامن فرامىكشند بناگاه دامن‌گيرش گرديده ، بهر تقدير اين دلير كشورگير حسب المرام او رافع رايت دولت و اقبال ، بسوى خمسه و زنجان عطف عنان شوكت و جلال فرمودند ، نه اندام صحرا و كوه از تصادم سم ستوران پلنگ‌خوى غراب‌پوى خسته و اجزاى سهل و جبل از ضربت تردد سرداران رزم‌آور جنگ‌جوى علاقهء ارتباط گسسته ، توابع خمسه از نزول آن شهريار جهانبان باغ جنان را رديف و روضهء رضوان را خليف شد و ارباب فتنه هريك از بيم آتش قهر فتنه‌سوز آن خديو فيروزمند كشورگشاى در گوشه‌اى سر بگريبان خمول كشيدند و على خان حاكم خمسه و اصحاب فساد از انديشهء غضب قيامت لهب قهرمان ملك عجم و عرب در زاويهء ناكامى پاى در دامن گم‌نامى پيچيدند و على خان بورود موكب مسعود\r\n\r\n","description":"","footnote":"","page_name":" 255 ","page_number":287},
  {"content":"\r\n\r\nآن حضرت مملكت را رواج و درد سپاه و رعيت را از دار الشفاى معدلت چاره و علاج فرمودند . بر دانايان قواعد غيرت و حميت مستور نيست كه هركس متحلى بحليه انصاف و شيوهء حميدهء مروت اعتراف داشته باشد يقين دارد كه زياده بر آنچه حضرت جهانبان گيتى ستان در قضيهء على مراد خان صبورى فرمودند ، در مشاهدهء هركار ناصواب او كه نسبت به اين دودمان عالى جناب واقع شد تحمل نمودند حد بشر و در قوهء احدى ديگر نبود . در آن اوان سعادت اقتران آن حضرت را طاقت طاق و مزوجهء صبورى و شكيبائى مستحق سه طلاق گرديده ، خون‌خواهى شهيدان والاشان را عازم و تخريب دولت على مراد خان را جازم گرديدند و رايات فتح آيات و سرادقات گردون درجات را از قصبهء زنجان بجانب صحرا و بيابان كشيدند . اسرافيل منشان كره ناىنواز از نايهاى تندر خروش رعدآواز بناهاى زمين و اركان سپهر برين را تزلزل دردادند . چون فضاى خارج قصبهء مذكور مضرب خيام انجم احتشام و جلوه‌گاه اعلام فلك مقام شد مكنون خاطر خطير و منظور نظر فيض تأثير گشت كه از جانب بلدهء همدان و توابع قلمرو و اعمال و امصار عراق و از آن راه محرك سپاه منصور و عازم صوب اصفهان و در دار السلطنه مؤسس اساس شوكت و شان و متوجه تدارك لشكر بىكران و تهيهء اسباب و سپاه غضنفر توان گردند . با آنكه جهان را هنگام دم‌سردى و لشكر برودت هوا در بردن طاقت و توان پير و برنا پاى مردى مىنمود بقدم تصميم قيام سلسله‌جنبانى سپاه فلك احتشام فرمودند ظهور اين واقعه كه على مراد خان پيوسته از انديشهء آن تلخ‌كام و همواره در انتظار آن بادهء مرارتش بجام بود موجب تزلزل بنياد صبر و قرار و باعث تبدل‌گونهء سكون و قرارش گرديده . چون اين خبر و قصه را در انقلاب اوضاع خويش از داهيات كبرى و سانحات عظمى مىدانست بجهة چارهء كار و تدبير امر نااستوار از طهران حركت و بتعجيل برق و باد بجانب اصفهان عزيمت نمود . از آنجا كه فوجى از لشكر را على مراد خان ملازم ركاب\r\n\r\n","description":"","footnote":"","page_name":" 256 ","page_number":288},
  {"content":"\r\n\r\nنصرةپرور ساخته بود همگى از هواخواهان دولت و جان‌سپاران حضرت او در شيوهء اخلاصمندى در غايت غلو بودند ارقام متواتر خطاب بسركردگان قلمزد كلك‌منشيان گرديد كه ترك ملازمت خديو كشور مروت و فتوت نموده ، هريك بمواطن و مساكن خويشتن روى نمايند و از معسكر آن حضرت متفرق گشته ، پاى صحراپيماى بسوى ديار خويش گشايند .\r\nچون از قرارى كه ذكر يافت جميع آن لشكر از معتمدين على مراد خان و قطع نظر از آن مردم را از مشار اليه توهمى زياده از حد و هراسى فزون از قياس در دل و سرشتهء آب و گل بود بعد از وصول احكام او از نزد اين جهانبان اقليم‌ستان هزيمت و بجانب اوطان خود عزيمت مى نمودند ، به آن مرتبه كه از آن لشكر يك تن در معسكر نصرة اثر باقى نماند و تفرقهء آنها بهيچ‌وجه فتورى در اركان وقار و سكون اين شهريار گيتىمدار بهم نرساند ، تا موكب ظفر موكب ببلدهء همدان رسيده ، اهل آن ولايت نيز از غايت هراس از خدمت داور كسرى اساس دامن دركشيده ، تقاعد ورزيده ، پس رايات ظفر طراز باجلال و اعزاز ميل بجانب كزاز نموده ، فراريان ناحيهء كزاز كه حسب الامر على مراد خان از مأمورين دفعهء ثانيهء مازندران و در عرض راه از اردوى رستم خان فرار و راه‌نورد طريق وطن و ديار گرديده بودند بظل رايات فتح آيات استظلال نموده ، از دنباله‌داران موكب نصرةنشان گرديدند .\r\nمحمد كريم خان نام كزازى كه از جانب على مراد خان بحكومت آن ولايت قيام داشت در حصار مخالفت نشسته و ابواب قلعهء خويش را بر روى بهادران نصرة كيش بسته ، بيك حملهء كوه‌فرساى دلاوران قلعه گشاى حصار مذكور مفتوح و اموال مشار اليه كه برحسب فرمان بحيطهء ضبط درآمد از حد و حصر درشد . فى الجمله فتوحى روى داد و على مراد خان را ازين خبر دهشت اثر مهرهء اميد بششدر افتاده وارد كاشان و در آنجا نيز اقامت نكرده ، روى باصفهان آورد ، كه شايد اين جهانبان ملك‌گير كشورستان را از دخول اصفهان مانع آمده ، چاره‌اى به حال قريب الوبال خويش انديشد . در منزل قهرود منزل اول بعد از\r\n\r\n","description":"","footnote":"","page_name":" 257 ","page_number":289},
  {"content":"\r\n\r\nكاشان غذاى نامناسب به كار برده و غذا نيز فزون از حد طاقت طبيعت خورد كه مرض روى باشتداد و طبيعت ميل بفساد آورد و هم‌چنان‌كه با تخت روان قطع مسافت مىكرد تا ورود مورچه خورت بسر حد اشراف برهوت رسيد . امناى دولت تخت روان را بسرعت بجانب اصفهان مىكشيدند ، تا قريب بدروازهء شهر و محاذات باغ قوشخانه بار رحيل ازين كهن كاشانه بربست . باقر خان خراسكانى كه پروردهء نعمت و ترقى كردهء تربيت او بود در حال حيات على مراد خان دروازهء شهر را بسته و در راه ممانعت نشسته ، تفنگهاى متواتر بجانب تخت روان ولى نعمت خود انداخت و او را در خارج شهر چندان معطل ساخت كه روحش از شهربند بدن بيرون تاخت . بالاخره فوجى تفنگچى با ولد خود بيرون فرستاده ، اهالى حرم و صندوقخانه و خزانه و اسباب دولت و آلات جلالت را بدرون شهر آورده ، در عمارات شاهى ساكن گرديد . چون چندان اموال و اسباب او را بحيطهء اكتساب درآورد كه حصر آن بر وهم محال‌انديش دشوار بود بطمع شاهى و سوداى فرماندهى افتاده ، آن شغل خطير را كفيل و از كاشانه‌اى كه در اصفهان داشت بعمارت شاهى نقل و تحويل نموده ، جماعت ايلات را كه در بيرون شهر به نحوى كه مذكور و مسطور شد سرگردان و در آن سرماى زمستان بى سر و سامان بودند بار دخول داده ، دكان سرورى گشاده ، شروع در بذل درم و دينار و بخشش حرير زرتار كرده ، هنگامه‌اى پديدار آورد .\r\nحضرت جهانبان كشورستان كه بىخبر از واقعهء وفات على مراد خان با معدودى از خاصان و غلامان متوكل به حضرت قادر مستعان در نهايت استظهار و غايت استعجال راه‌پيماى طريق شوكت و اجلال بودند خود را باردوى على مراد خان رسانيده ، كه كار را بكام دولت‌خواهان نموده و امر او را انجام دهند . در حالتى كه هوا بغايت سرد گرديده ، برفى عظيم باريده ، سحرگاهان در غايت برودت هوا موكب ظفر كوكب روى دولت به راه آوريده بود . فوجى از سواران زند و جمعى از ايلات و اعيان آن فرقهء سعادتمند كه در حال ارتحال على مراد خان روى\r\n\r\n","description":"","footnote":"","page_name":" 258 ","page_number":290},
  {"content":"\r\n\r\nاخلاصمندى بجانب اين جهانبان ملك‌ستان نهاده و پاى ارادت بسوى اين شرف دودمان جليل ايشان گشوده بودند خود را در هفت هشت فرسنگى شهر بموكب نصرة بهر رسانيدند . فوت على مراد خان را با واقعهء طغيان باقر خان خراسكانى معروض سدهء صدر مبانى گردانيده ، موكب نصرة كوكب بعد از اطلاع برين مطلب بتعجيل افزوده و در جائى نياسوده ، در نيم فرسنگى شهر اصفهان شادروان عز و شان گشودند و اسمعيل خان ولد شجاع - الدين خان برادرزادهء محمد خان زند كه بعد از وفات على مراد خان زنبوركخانه و نقاره‌خانه و بعضى از اسباب دولت را متصرف و فوجى عساكر را جمع‌آورى نموده ، منتظر ورود موكب مسعود ميبود وارد اردوى نصرة نمود و سر افتخار بر آستانهء معدلت‌مدار سود . باقر خان را اين گمان نبود كه آن حضرت بدين سرعت راه بجانب اصفهان آرند و با قليل غلامان و خاصان كه در موكب سعادت‌نشان حاضر بودند روى جنگجوئى باردوى على مراد خان كه عدتش از كثرت كواكب بيشى و در شوكت با خاقان و قيصر خويشى داشت نهاده ، باقر خان از اطلاع بر قضيهء ورود موكب مسعود اركان صبر و قرارش متزلزل و سكون و ثباتش باضطراب متبدل و متوجه عرض لشكر گرديد و از ايلات و غيره كه بنحو مسطور سابق بعد از شكست مازندران در اطراف كوه و بيابان متفرق و متلاشى گرديده ، اكثرى بتقرب آنكه خانوارى آنها در دار السلطنهء اصفهان توقف داشت باصفهان رسيده بودند ، بطمع حطام پيرامون او را گرفته ، مشار اليه نيز آغاز عرض لشكر و بنياد تدارك عسكر كرده دو روز بملاحظهء سان روز را بپايان آورده ، روز ديگر اعيان ايلات بعد از اخذ قليل سودى و حصول شرب اليهودى با يك‌ديگر قرار دادند كه او را گرفته ، بموقف حضور خديو منصور رسانند . بلى باقر خان را از غايت بىعقلى طمعى كاذب بر خاطر غالب گرديده ، توقع داشت كه باوجود ظهور صبح اقبال و طلوع آفتاب بىزوال ذات معدلت خصال خديو دريانوال از افق جاه و جلال مردم رضامند بمتابعت باقر خان و پيروى امر و نهى ايشان توانند شد . حوالى ظهر روز جمعهء\r\n\r\n","description":"","footnote":"","page_name":" 259 ","page_number":291},
  {"content":"\r\n\r\nاوايل شهر ربيع الثانى مطابق هزار و صد و نود و هشت هجرى اعيان ايلات عزيمت تخريب اركان سست بنياد كروفر باقر خان را جزم كرده درحالى كه در كشيك‌خانهاى درب دولت‌خانهء شاهى دار السلطنهء اصفهان متوجه سان بود اين معنى را دريافت كرده ، روى بدرون دولت خانهء شاهى آورد . افراد سپاهى دورور آن عمارت مباركات را گرفته ، مشار اليه اول خود را ببرجى كه در گوشهء دولت‌خانه بود بركشيده ، چون ديد كه آن مكان دام گرفتارى او خواهد گرديد لا يشعر خود را از آنجا به زير و بر زبر بام رسانيد . باعانت يك دو نفر بتمسك ريسمان و طناب چون دولاب خويشتن را به پائين كشيده ، با پسر و برادران پياده و سرگشته بقريهء خراسكان كه موطن اصلى ايشانست رفته ، نيم‌شب باسبان تيز رفتار برنشسته ، با بيست نفر از منسوبان و متعلقان راه‌نورد كوه و بيابان و به اعتقاد فاسد خود از آن حادثهء مبرم رست . روز ديگر اعيان و اركان ايلات و اهل ولايت باستقبال موكب با سعادت خديو آفتاب رايت شتافته ، در خارج شهر سعادت خدمت و شرف پاىبوس دريافته ، هنگام صبح روز شنبه كه مهر انور و خسرو خاور بعزم تسخير دار السلطنهء افق بر جواد خوش خرام فلك حامل برنشست داور منصور و شهريار سكندر غرور را با شهب تيزگام سعادت برآمده و فيض قدوم به جهت لزوم بدرون شهر بخشيده ، گلشن‌سراى دلگشاى آن خطهء وسيع الفضا از اهتزاز نسايم فيض لوازم مواكب جهان‌گشا خضرت و نضارت گرفت و فضاى روح فزاى آن بلده از هبوب رياح راحت‌بخش كوكبهء گيتىآرا خرمى و طراوت پذيرفته ، گلهاى فرح و شادمانى كه از صولت حوادث زمانى پژمردگى ديده بود در سرا بوستان احوال و ضيع و شريف برشكفت .\r\nديدهاى رمد محنت ديده از توتياى غبار پاى آن حضرت روشن و خراب آباد اصفهان از اهتزاز باد صباى مقدم فيض توأم غيرت گلزار و گلشن شد « 1 » . روز ديگر در بلوك رىدشت هشت فرسنگى اصفهان در\r\n\r\n\r\n","description":"","footnote":"\r\n( 1 ) در تاريخ رحلت على مراد خان و جلوس جعفر خان صباحى بيدگلى شاعر معروف آن زمان گفته است :\r\n","page_name":" 260 ","page_number":292},
  {"content":"\r\n\r\nقريهء موسوم بقلعهء عبد الله خان جلوداران سركار ديوان اعلى كه در آن موطن و مسكن داشتند باقر خان و پسر برادر و كسان او را كه همراه بودند گرفته ، بدربار گردون وقار آوردند . حكم مقدس و فرمان اقدس بحبس و قيد و مصادرهء او صادر گرديده ، مبلغ كلى از نقد و جنس اموال او و اصل امينان ديوان عدالت اركان گشت . تتمهء احوال او را بموقع خواهد نگاشت .\r\n\r\nرسيدن بهار عالم‌افروز سال فرخنده‌فال مطابق سنه يكهزار و صد و نود و هشت هجرى\r\n دگرباره از فيض باد بهار * همه لعل و فيروزه شد جويبار\r\nبهر گوشه بشكفت گل رنگ‌رنگ * به صد رنگ شد گونهء خاك و سنگ\r\nزمين كرد دامن پر از لعل ناب * هوا بر چمن ريخت در خوشاب\r\nجهان كهن باز شد نوجوان * زمين چمن گشت باز ارغوان \r\nبهار عالم‌فروز و نوروز فيروز عرصهء بسيط غبرا را نمونهء فردوس اعلى ساخت . سپهدار و سرو چنار رايت اقتدار بر چرخ دوار افراخت .\r\nسلطان فروردين قامت رعناى نوباوگان بخلاع رنگين اوراق و ازهار بياراست و نواى مسرت‌فزاى باهتزاز آورد . آواز دلنواز طايران گلزار از فراز سبزه و جويبار برخاست . خديو گيتىگشاى ربيع كه به علت هجوم متغلبهء سپاه بهمن در عرصهء چمن و ساحت گلشن مسافرت گزيده بود بار ديگر با نصرة و فيروزى با لشكر گلهاى نوروزى بدار السلطنهء گلستان و ممالك باغ و بوستان استيلا يافت و سردار سپاه فرخنده پىآذر و نيسان روىگردان شده ، بگوشهء عزلت شتافت . قلعهء محكم اساس گلشن كه قرار و مكان ثبات و وقار روستائيان ثلوج و امطار گرديده بود مفتوح سپاه كينه‌خواه اردىبهشت و ساحت جهان و فضاى آخشيجان\r\n\r\n\r\n","description":"","footnote":"\r\n « نوشت كلك صباحى : ز قصر سلطانى * على مراد برون شد نشست جعفر خان \" \r\nاز قصر سلطانى كه 550 است على مراد را كه 355 است بايد كاست و جعفر خان را كه 1004 است بايد افزود و 1199 مىشود ( 550 - 355 + 1004 - 1199 )\r\n","page_name":" 261 ","page_number":293},
  {"content":"\r\n\r\nاز يمن معدلت و فرط مروت قهرمان بهار غيرت خلد و رشك بهشت گشت .\r\nاز قدوم بهجت لزوم فروردين فضاى زمين ديگر بار بخضرت و نضارت قرين . فيض فتوت روح‌بخش ثابتهء عرصهء گلستان و ساحت بستان جلوه‌گاه نوجوانان رياحين و حجله‌سراى تازه‌عروسان سمن و نسرين شد . محفل نوروزى در عمارات مباركات اصفهان خلد زينت برين و زيب نگارخانه چين يافته ، خالى از اغراقات منشيانه و بيرون از تعارفات اهل قصه و افسانه چندان خلعت زرباف سيم و زر و اثواب نگارين زينت از صناديق كرم و مخازن نعم بسران سپاه و مقربان درگاه و رؤساى ولايت و عظماى مملكت شفقت و عنايت گشت كه در هيچ عصر از هيچ‌يك از سلاطين اورنگ‌نشين و كشور خدايان معمورهء زمين مثل آن به گوش راويان سلف نرسيده و مسموع احدى نگرديده بود . احدى از وضيع و شريف كه معروف آن برگزيدهء حضرت رب الرؤف و يا معلوم امناى دولت سعادت مألوف باشد باقى نماند كه برو دوش افتخارش از فروغ خلاع زرين نوربخش ماه و خور نگرديده باشد . سبحان الله العزيز القدير و حسبنا الله العلى الكبير .\r\n\r\nبيان مجادله و محاربه سپاه نصرة همراه با آقا محمد خان قاجار و هزيمت لشكر منصور\r\nبر راى عقده‌گشاى ارباب دانش و بينش پوشيده نماند كه چون بعد از شكست محمد طاهر خان در استراباد و هزيمت شيخ ويس خان از سارى مازندران آقا محمد خان بر استعداد و استظهار افزود و خبر حركت على مراد خان از بلدهء طهران و متعاقب قضيهء وفات او معروض آقا محمد خان گرديد و به گوش وى رسيد كه باقر خان خراسكانى اموال و اسباب و خزاين و دفاين و جواهر و ذخاير على مراد خان را آنچه همراه داشت و هرچه در دار السلطنهء اصفهان مكنوز بود به تصرف درآورده ، در ديوان عالىشان تالار طويله مسند جلالت افكنده ، دعوى خودسرى و هوس سرورى مىنمايد . اين معنى بر خاطر آقا محمد خان گران و اين حكايت موجب حيرت و تعجب بىكران\r\n\r\n","description":"","footnote":"","page_name":" 262 ","page_number":294},
  {"content":"\r\n\r\nگرديده ، از ورود موكب مسعود اين شهريار كشور وجود بدار السلطنهء اصفهان هنوز خبرى بمازندران نرسيده و مسموع ايشان نگرديده بود .\r\nاز الكاى مازندران حركت و بصوب بلدهء طهران نهضت و مردم را بخدمت‌گزارى خود دعوت كرد . مردم طهران سر بر دايرهء اطاعت درنياورده و كاركنان دولت ايشان نيز خود را مقيد تسخير طهران نكرده ، عازم حركت بصوب قم و على خان افشار حاكم خمسه و جماعت قره گوزلو حدود گروس و ايلات خلج ساوه بمعسكر ايشان پيوسته ، نطاق خدمت بر ميان بسته . عبد الرزاق خان حاكم كاشان اين معنى را عرضه داشت سدهء معلى و معروض چاكران دربار و الا نموده ، در عرايض مرسوله زبان بعرض عدم استعداد و قلت اعوان و انصار آقا محمد خان گشوده ، حقيقت اتفاق خمسه و گروس و قره گوزلو و خلج را كه زياده بر سه چهار هزار نفر بودند اشعار ننموده و چون خان مشار اليه بطهران نزديك و اظهار و اطلاع كلى باوجود بىخبرى كرده بود حضرت ظل الله فلك دستگاه بعرض او اعتماد و مساهله در امر احتياط فرموده ، قلع مواد استعداد آقا محمد خان را جزوى شمرده ، چون آغاز طلوع نيز حكمرانى و به دو ظهور صبح كشورگيرى و ملك‌ستانى بود روى بتنظيم و تمشيت مهام ديگر آوردند و نجف خان نام زند را با معدودى از سپاه ظفر شعار بجهة تمشيت مهام اين كار روانهء صوب طهران كردند . نجف خان مشار اليه چون بدار المؤمنين قم رسيد و در آن بلدهء بهشت تأييد متوقف گرديد و حقيقت قلت سپاه او معلوم گرديد آقا محمد خان بجانب قم عطف عنان و خارج بلدة المؤمنين را جلوه‌گاه ادهم سبك جولان نموده ، اگرچه جماعت سپاه كه از موكب منصور حضرت ظل الله بهمراهى نجف خان مأمور گرديده چندان عدتى نداشتند كه با لشكر آقا محمد خان مقابله توانند كرد و ليكن خان مزبور هم در خوددارى و ايستادگى اندكى تقصير كرده و تهاون ورزيده بود . بورود موكب آقا محمد خان مشار اليه خود را از شهر بيرون و راه تعجيل را درنورديده ، در توابع جوشقان جلو كشيده ، متوقف\r\n\r\n","description":"","footnote":"","page_name":" 263 ","page_number":295},
  {"content":"\r\n\r\nگرديد . خديو فيروزمند عرب على خان زند و فوجى از بهادران غضنفر مانند را باعانت و امداد نجف خان روانه فرموده ، مأمورين چون بنواحى قم رسيده و مشخص شد كه نجف خان مزبور هزيمت و بصوب جوشقان از راه ديگر عزيمت كرده ، چون عدت لشكر عرب على خان نيز چندانى نبود كه به تنهائى مقاومت تواند كرد صلاح در مراجعت ديده . ليكن فوجى كثير از سپاه آقا محمد خان كه چرخچى و قراول بودند بعرب على خان برخورده ، دليران عرصهء وغا حملهء دليرانه برده ، جمعى را اسير و گروهى را عرضهء شمشير و مراجعت بكاشان كردند . بعد از آنكه اين اخبار معروض راى مهر آثار شد و كثرت و عدت آقا محمد خان معلوم ضمير خورشيد شعار شد احمد خان ولد آزاد خان افغان را بسردارى تعيين و سپاهى با ابهت و آئين تدارك فرموده ، از اسب و باركش و سلاح و يراق و نقود و خلاع و امتعهء خورشيد شعاع ، از هرگونه و هرقسم عنايت و از سواران ايلات و پيادگان جزايرى و تفنگچى لشكرى با عدت و سپاهى با شوكت در غايت زيب و زينت روانهء صوب كاشان فرمودند ، كه سردار مزبور در مقابلهء آقا محمد خان در قم و كاشان ، در هرجا و هرمكان كه صلاح داند و مناسب وقت باشد عمل نمايد . سردار مزبور بكاشان رفته ، متعاقب فوج‌فوج لشكر بفرمان داور سكندرفر باحمد خان مذكور ملحق گرديده ، به او رسيدند .\r\nآقا محمد خان نيز از قم حركت و بتأنى و هموارى تا محل سنسن كه تا دار المؤمنين كاشان شش فرسنگ مسافت دارد آمده ، در آنجا سنگرى متين بسته ، توقف و در روزى از محل مزبور حركت و متوجه نصرآباد و سه فرسنگ راه سواره و پياده را دوانيده ، از حس و حركت انداخت .\r\nمظنهء مشار اليه اين بود كه چنين وقتى كه لشكر آقا محمد خان در كوچ و مرحله‌نورد راه‌پيمائى مسافت منزلگاه مىباشد و بنه و اغروق همراه دارند و نظم سپاه ايشان مضبوط و سلسلهء لشكر به يكديگر مربوط نيست بلكه مقصود خويش را حاصل و نصرة را باحوال خود شامل نمايد .\r\nدر نظر عقل و بصيرت خود بعيد مىنمايد كه آقا محمد خان در چنين\r\n\r\n","description":"","footnote":"","page_name":" 264 ","page_number":296},
  {"content":"\r\n\r\nموضعى كه بحريف نزديك رسيده و فاصلهء لشكر او و سپاه مخالف قريب گرديده است با نهايت حزم و خوددارى و غايت توطن و دشوارى خالى از احتياط سپاهيانه پاى بزين نهاده باشد . مختصر سخن : در نصرآباد تلاقى آن دو درياى نصر روى داده ، دليران جانبين بازوى مردانگى گشاد . بعد از اندك گير و دارى شكست بر سپاه احمد خان افتاده ، روى بوادى هزيمت نهاد . اين خبر در اصفهان معروض خديو معدلت‌پرور گرديده ، شكستهء لشكر بدار السلطنهء اصفهان رسيد . از هدم قصر عمر و زندگانى على مراد خان تا آن زمان كه خبر ورود آقا محمد خان بطهران رسيد و حضرت ظل الله كشورپناه را باوجود ابتداى كار و آغاز روزگار صد هزار گونه مشاغل ترتيب لشكر و تعيين عسكر لازم گرديده زياده بر هشت روز فاصله نشد و فرصت بدست نيامد كه آن حضرت از جزو و كل احوال لشكر و طوايف عسكر تتبع كلى كه بر صاحبان واجب و لازمست حاصل فرمايند و نيك و بد هرفرقه را بديدهء بصيرت ملاحظه نمايند و تفرس كنند كه كدام طايفه اعتماد را شايد و كدام فرقه محل اطمينان توانند بود . اگر در باب خود و اصحاب تمييز نيك و بد و انصاف دهند در مبادى كارى چنان و آغاز طلوع نير عز و شان كه امور دولت را هنوز نظم كلى بهم نرسيده و قواعد مملكت همان مستحكم نگرديده تدارك چنان لشكرى با عدم فرصت و تهيهء چنين عسكرى بچندان عجالت دون قدرت هرصاحب شوكت بود .\r\nالقصه چون قضيهء شكست احمد خان واقع گرديد و خلاصهء لشكر همان بود كه به آن سفر رفته ، شكسته و پريشان متفرق به اطراف كوه و بيابان شده بودند و سپاه ديگر مهيا نبود كه بتدارك آن واقعه قيام توانند فرمود و كوچ و خانوارى اعيان فارس و نزديكان و متعلقان و غلامان حضرت كسرى اساس و ساير ناس و ايلات و غيره كه على مراد خان بنحو مسطور سابق از شيراز كوچانيده ، در اصفهان متوقف گردانيده بود چون دار السلطنهء اصفهان را قلعه و حصارى نمىباشد وسعت شهر و بواسطهء بسيارى طول و عرض آن ولايت ضبط آن ممكن و ميسر نيست ،\r\n\r\n","description":"","footnote":"","page_name":" 265 ","page_number":297},
  {"content":"\r\n\r\nآن كوچ و بنه و زن و فرزند لشكر و سپاه بىملجاء و پناه و به آن جهت دست صاحبان كوچ از دامن شكيب و قرار و ثبات و وقار كوتاه ، در چنين حالى توقف حضرت ظل الله در اصفهان بغايت دشوار و مورث مفاسد بسيار و آقا محمد خان از كاشان تا دار السلطنهء اصفهان كه سى فرسنگ بيش نيست بقدم تعجيل راه‌نورد و خوددارى در چنين هنگامى دور از قدرت مردان مرد بود . حضرت ظل الله لشكرپناه در ظرف يك روز دو سه هزار رأس قاطران سركار را باعاظم فارس و نزديكان دربار سدره اساس و ابناى سلسلهء عليهء زند و سران سپاه سعادتمند تقسيم و عزيمت توجه بصوب فارس را تصميم و خانوارى و كوچ فارسيان و غلامان و نزديكان درگاه فلك بنيان را مأمور فرمودند كه در همان روز از خانها و مكانهاى خود كه در محلات شهر متصرف بودند حركت و رفته در جولاه شهر بجلفاى ارامنه و جنوب چهار باغ جمعيت و صبح روز بعد در خارج شهر ركاب سعادت انتساب ملحق و در ظل لواى فلك‌ساى روانهء جانب مقصود گردند . چون على مراد خان بعد از تسخير و تصرف شيراز صيد مراد خان عم‌زادهء خود را بيگلر بيگى الكاى فارس و در خطهء دلنواز شيراز متوقف نموده بود و از آن مدت دار العلم شيراز مزبور در تصرف مشار اليه و در آنجا رايت اقتدار افراشته ، قلعهء متين و حصن حصين چنان را در تصرف داشت و برادر خود را با لشكرى از توابع خويش بيرون فرستاده ، بازوى خوددارى گشوده ، تا آن زمان سر بر خط طاعت خديو كشور معدلت ننهاده بود .\r\nسخن كوتاه : آن شب تا سحرگاه حضرت ظل الله در عمارات شاهى دار السلطنهء اصفهان و خانوارى مسطوره در جولاه و غيره توقف نموده ، جماعت اتراك افشار ارشلو و شيروانى و غيره و طايفهء اكراد خراسان و بعضى حرام‌نمكان سواره و پياده ، جمعى كثير در اطراف دولت‌خانه و كوچهاى شهر به قصد فتنه‌اندوزى متردد و آن شب تا سحر بمفسده جوئى پى مىبردند . چون مىدانستند كه در خدمت خديو جهان\r\n\r\n","description":"","footnote":"","page_name":" 266 ","page_number":298},
  {"content":"\r\n\r\nفتوت غير از غلامان و خاصان جمعيتى نيست و همگى جهة حمل و نقل خانه و كوچ خود در جولاه و غيره مىباشند بطمع اسباب دولت افتاده ، انتظار مىبردند . حوالى صبح بفرمان آفتاب دولت و اقبال ، يعنى داور معدلت خصال احمال و اثقال صندوق‌خانه و غيره و بيوتات و اثاث حرم محترم بار اشتران كوه توان و در مرتبهء پانصد اشتر متحمل زر و زيور در موكب ظفرپرور از عمارات مباركات قدم بيرون نهادند .\r\nباقر خان را كه تا آن زمان محبوس بودند باوجود آنكه بر راى مهر ضياى حضرت ظل اللهى مشخص بود كه وجود اينها مورث فتنه و فساد و هستى ايشان متعقب بغرض و عنادست و خيال خام كه در دماغ اين نادان تيره سرانجام راه يافته است عاقبت وهيم و هوس بيهوده كه در دل آن مسكين بىتمكين جاى گرفته خاتمتى وخيم دارد از راه مروت جبلى و فتوت ذاتى برو ترحم فرموده ، مرخص نمودند و از غلامان خاصه مستحفظه بريشان گماشتند كه از جماعت ايلات و همراهان موكب قرين السعاده كه اكثر آنها را با او كمال معاندت بود در آن ظلمت شب زيانى بوجودش نرسد و مقرر شد كه مستحفظين مزبور باقر خان مذكور را به مسجد جامع جديد عباسى رسانيده و از دستبرد معاندين مأمون گردانيده ، مراجعت نمايند . القصه : بعد از خروج موكب مسعود از درب عمارات شاهى جماعت اتراك و اكراد كه كماهى بنحويكه مسطور در طلب شر و شور بودند از عقب و جوانب آغاز تفنك‌اندازى و بنياد فتنه‌سازى كردند . از هرجانب روى طمع باموال و اسباب محمول آوردند . بعضى غلامان على مراد خان كه بعد از هدم بنيان دولت و زندگانى او بظل مسعود آن تازه سرو جويبار وجود استيصال نموده ، از فرط فتوت آن خديو كشور مروت مصون و مأمون مانده بودند نيز بارباب غوغاى درآميخته ، از هرجانب فتنه مىانگيختند . در موكب غروشان از غلامان و جان‌سپاران بجز از معدود بسيار مختصرى نمانده ، معهذا هجوم ارباب شور و غوغا و بىآزرمى آن حرامزادگان بىحيا كه\r\n\r\n","description":"","footnote":"","page_name":" 267 ","page_number":299},
  {"content":"\r\n\r\nمجموع آنها سالهاى دراز پروردهء نعمت و تربيت‌يافتهء لطف و عنايت آن حضرت و عم بزرگوار و پدر نامدار او بودند بهيچ‌وجه تفرقهء خاطر و تغيير باطن و ظاهر آن تازه نهال سرو بوستان معالى و مفاخر نگرديد .\r\nدر كوچهاى شهر زياده بر دو هزار سوار و جمعى كثير پياده از آن قوم نابكار و بىشرمان غدار سر راه گرفته ، آن حضرت تحملات كوه‌فرساى سدهاى سديد را درهم شكسته و جمعى را بضرب گلولهء طپانچه خسته ، با نهايت تأنى و وقار از شهر خروج و خانوارى و اعيان فارس و ساير غلامان و خاصان دربار سدره اساس نيز در موقف دوشينه كوچ در خارج شهر بموكب سعادت بهر پيوست . آن گروه بىحيا در فضاى صحرا نيز حملات كرده و تفنگچيان فارسى كه حسب الامر آن اميدگاه تازى و پارسى مستحفظ خانوارى بودند بشليك تفنك كار را بر آنها تنگ و آن ناكسان را عاجز از ثبات و درنگ كرده . القصه : آن حضرت با شيران موكب سعادت قرين سلامت روى به راه مقصود آوردند . ليكن قاطرچيان سركارى كه حامل آن همه نفايس و امتعه بودند از راه طمع‌كارى در كوچه‌ها و تنگناى شوارع محلات بدفعات قدم سست و كار را با اهل فتنه و فساد درست كرده ، در نهانى قاطران را مى گشودند و در يغماگرى اموال و اسباب با كافر نعمتان بىكتاب شركت و بسيارى از آن نفايس را كه زبان خامه از اظهار قدر و مقدار آن عاجزست بغارت بردند . جمعى كه بنحو مسطور حسب الامر صيد مراد خان در موكب برادر او از شهر بيرون و در آن حوالى تاخته در بيابان بودند بدولت‌خواهى حضرت ظل الله مملكت‌پناه از نزد او متفرق و باستظلال رايات گردون ملاصق مستظهر و مستوثق و در عرض راه بموكب فلك دستگاه پيوسته ، كمر خدمت‌گزارى بستند . چون دو منزلى شيراز مقر الويهء ظفر طراز و آن فضاى همت‌پرور غم‌پرداز موقف اجلال و اعزاز شد صيد مراد خان صلاح كار و شرف روزگار خود را در تشبث بحبل المتين دولت ابد مدت قرين ديده و رخت عافيت\r\n\r\n","description":"","footnote":"","page_name":" 268 ","page_number":300},
  {"content":"\r\n\r\nبسايهء نخل برومند و پناه بدوحهء سعادت پيوند ذات ارجمند خديو خصم گير عدو بند كشيد . موكب همايون و كوكب ظفر مقرون را استقبال كرده ، پيشكش‌هاى لايق در پيشگاه عرض گذرانيد . قهرمان اقليم شوكت و شان مشار اليه را مورد انواع الطاف و احسان فرموده ، خطهء دلپذير شيراز محل نزول فتح طراز و آشيان هماى فلك‌پرواز يعنى الويهء نصرة انباز گشت . صغير و كبير شكسته احوال از اقتباس انوار شمع گيتىفروز وجود مسعود روشن‌تر از روز و برنا و پير را شام تيرهء آمال از طلوع آفتاب عالم‌آراى ذات مرحمت صفات غيرت‌افزاى صبح نوروز شده ، آوازهءساز بهجت باوج سپهر محنت‌اندوز رسيد .\r\n\r\nدر بيان حركت آقا محمد خان بجانب الكاى اصفهان و تسخير دار السلطنه\r\nاز قرارى كه قبل نگاشتهء قلم عنبرين رقم شد حضرت ظل اللهى از دار السلطنهء اصفهان حركت و بر باقر خان خراسكانى ترحم فرموده ، او را مرخص و داخل مسجد جديد عباسى نمودند و در آن نيم‌شب هنگام صبح مشار اليه باز آغاز افساد با تفنك‌چى و اعيان شهر تدارك شيرينى و غيره و ضروريات ورود موكب آقا محمد خان كرده ، ولد خود را با جمعى رؤساى شهر باستقبال روانه نمود . على الصباح روز ديگر كه آفتاب انور وارد دار السلطنهء افق خاور گرديد آقا محمد خان كه مسافت كاشان تا اصفهان را بقدم تعجيل پيموده بود وارد دار السلطنه و در عمارات مباركات شاهى نزول اجلال و لشكر و حشم را بسموت عمارات تقسيم كرده ، بعضى را در ميدان جلو خان مشهور بنقش جهان و برخى را در درون سراهاى شاهى و سموت مختلفه كه مىدارد ساكن و در سمت چهل‌ستون و انگورستان جعفر قلى خان و عليقلى خان برادران او متمكن شدند . باقر خان را حكومت دار السلطنه داده ، ليكن چون از شرانگيزى و آرزومندى او بسرورى غافل نبود مشار اليه را مرخص ننمود كه از دولت خانهاى شاهى قدم بيرون و پاى بخارج\r\n\r\n","description":"","footnote":"","page_name":" 269 ","page_number":301},
  {"content":"\r\n\r\nعمارات همايون گذارده ، مشار اليه در سموت مشهور ببهشت آئين در حايطى شب و روز متوقف و داد و ستد را واقف بود . آقا محمد خان مدت دو ماه در اصفهان توقف داشته ، باخذ ماليات شش ماهه و چهار پنج هزار تومان پيشكش و بجز آن از جانب آن زيادتى با على ودانى واقع شد . خانوارى افشاريه و بعضى ايلات اتراك كه در اصفهان متوقف بودند با خانه و كوچ ايلات زند هزاره و ما فى و بعضى چاردولى را كه مانده بودند كوچ و بنهء ايشان را روانهء مازندران و جماعت ما فى در عرض سير بوادى روى به راه نهاده ، عنان بجانب كرمانشاهان كه موطن اصلى ايشان بود گشادند . بعضى ايلات نيز دو روز قبل از ورود آقا محمد خان در حركت آمده ، راه اوطان قديم را پيش و سر خويش گرفته ، بكنارى رفتند . از جزايرچيان عراقى بمرتبهء دوازده هزار كس دسته‌بدسته از اوطان خود بهم پيوسته و با جماعت بختيارى هم‌عهد و بمنافقت آقا محمد خان با يك‌ديگر همداستان و جملگى هم‌پيمان گرديده ، در محل گلپايگان جمعيت و انتهاز فرصت نمودند . احمد خان كه بنحو مسطور در كاشان شكست يافت ، روى از معركهء آقا محمد خان برتافته ، از غايت شرمسارى بعتبه‌بوسى حضرت ظل الله مشرف نگرديده ، در كنارها مىگرديد . در آن حال رفته ، با جزايرچيان و بختياران مجتمعه اتفاق و بآقا محمد خان اظهار نفاق مىنمودند . آقا محمد خان دفع مواد افساد جماعت مزبور را اهم دانسته ، در شهر شعبان المعظم اعلاى لواى اجلال و بصوب چمن قهيز حركت نموده ، جماعت متفق مزبور نيز از موقف خود پيشتر آمده ، بازار گير و دار گرم و چرخ جفاجوى فتنه‌ساز بىآزرم شد . جماعت جزايرى الحق پايدارى و آتشبارى صعب و سپاه آقا محمد خان نيز كوشش‌هاى سخت كرده ، از جانبين داد مردانگى دادند . بالاخره نسايم ظفر بر پرچم رايت آقا محمد خان ورزيده ، جماعت مزبور مغلوب و منهزم گرديدند . آقا محمد خان بنابر ظهور هلال ماه مبارك رمضان در چمن قهيز توقف و بلوازم صيام قيام و در آن حال اخبار\r\n\r\n","description":"","footnote":"","page_name":" 270 ","page_number":302},
  {"content":"\r\n\r\nصريحه متواتره بمشار اليه رسيد كه موكب ظفر طراز خديو جهان جلال و اعزاز از خطهء با طراز شيراز حركت فرموده ، با شوكت اسكندرى و دبدبهء قيصرى آهنگ دار السلطنهء اصفهان و عزم تدمير دشمنان دولت ابد بنيان نمودند . آقا محمد خان باقر خان خراسكانى حاكم اصفهان را بچمن مزبور طلب داشته ، ولايات آن نواحى را كه عبارت از جرقويه و قمشه و چهارمحال و نطنز و اردستان و قهپايه است بمشار اليه واگذاشته ، او نيز از راه اصولى كه داشت متصل ، از محافظت اصفهان مرخص گرديده ، در مراجعت موكب آقا محمد خان از قهيز حركت و متوجه صوب توابع قلمرو شد . در شهر دار السلطنهء اصفهان در جنب محلهء كردان از سوابق زمان قلعه‌اى مانده بود مشهور بتبرك كه بانى آن سلطان ملكشاه سلجوقى بود و فرهاد بيك غلام سلطان محمد صفوى آن را مرمت نموده ، قلهء خاكريزش بافلاك رديف و دهليزش باسماك اليف ، كيوان بلند توان خاك‌نشين دامانش ، فلك ثوابت غرفه‌اى بجهة نشيمن ديده‌بانش ، كوه الوند سنگ‌پشت درش ، جبل دماوند اولين پايهء فروتر منظرش . قلعهء مذكوره از جملهء قلاع مشاهير خاصهء ايران و از نوادر حصون اقليم جهان بود . باقر خان مزبور بعد از مراجعت از موكب آقا محمد خان ورود بدار السلطنهء اصفهان و شروع بسرانجام اسباب قلعه‌دارى كرده ، آذوقه و ذخيرهء بسيار از هرجنس و هرچيز كه ضرورت آن بمخيلهء ارباب فكر درآيد از هرجا بقلعهء مزبوره آورده ، دوازده عرادهء توپ را كه در ميدان نقش‌جهان برجا مانده بود بر فراز بروج قلعه كشيده و تداركشان ديده ، از هرقسم ضروريات مأكول و ملبوس و اسباب و دواب و گوسفند و مرغ و غيره چندان جمع آورده كه محاسب اوهام را حساب و شمار ممكن و ميسر نبود .\r\n\r\nبيان انصراف موكب مسعود از خطهء شيراز جنت طراز بجانب اصفهان و كيفيت آن\r\nرايت بلند آيت خامه در فضاى غبراى اين شگرف‌نامه بدين\r\n\r\n","description":"","footnote":"","page_name":" 271 ","page_number":303},
  {"content":"\r\n\r\nصفت شقهء بلاغت مىگشايد و به اين شيوه جلوهء عبارت مىنمايد كه :\r\nبطريقى كه سابق قلم زد كلك صدق مطابق گشت مراكب نصرة مواكب بفرخى و فرخندگى چون روان داخل كالبد شيراز شد و در روز ورود شروع به كار و آغاز سرانجام اسباب كارزار و امر به اجتماع لشكر ظفر شعار فرموده ، در بذل درم و دينار چون باران بهار و ابرآزار دست گشوده و در مراسم بخشش و شيوهء داد و دهش قاعده‌اى نهادند كه نام كرمهاى معن و حاتم از جهان و اسم بخل از دوران و دود از بنياد وجود بحر و گرد از بنيادكان برخاست . اعيان و اعاظم فارس نيز كمر خدمت‌گزارى بسته و بجان چنان بموكب ظفر هم‌عنان پيوسته كه هريك تفنگچيان ولايت خود را دسته‌بدسته بپيشگاه حضور ساطع النور رسانيده ، از سان عارضان لشكر گذرانيدند . مخفى و مستور نماند كه : تفنگچيان ولايت فارس و گرمسيرى در شيوهء آتشبازى و پيشهء قدراندازى مشهور و معروف و درين فن باعلى مراتب تردستى منسوب و موصوف و در لوازم پايدارى در ميدان جنگ و اقصى غايت ثبات و درنگ هرمرد آنها گوى مردى رباى در ميدان الوف مىباشند و در مدت چهل روز زياده بر بيست هزار نفر پياده و سواره از تفنگچيان شراره‌بار و سواران شمشير زن نيزه‌گزار در ركاب ظفرمدار حاضر گرديده ، بظل رايات فتح آيات اجتماع ورزيدند . پس در اول ماه مبارك رمضان موكب فلك شان از خطهء پرطراز در راه شيراز و عقابان رايات فلك انباز در فضاى ظفر در پرواز شدند . رايضان برق جولان بر زين بادپايان برنشستند و فارسان سبك عنان از غلبه و ازدحام راه بر گردش چرخ فيروزه فام بستند . بسيط زمين از جوش سواران آهن‌پوش متزلزل و گونهء چرخ گردان از ارتفاع غبار از خضرت بغبرت متبدل گرديد و فغان چاوشان موكب منصور به گوش مهر و ماه و نواى كره‌ناى و خروش روئين دراى باوج سپهر اعلى رسيد . بنابر رعايت ماه مبارك صيام و قيام مراسم صوم و صلوة رايات ظفر آيات در يك فرسنگى شهر متوقف و در اواخر\r\n\r\n","description":"","footnote":"","page_name":" 272 ","page_number":304},
  {"content":"\r\n\r\nماه مبارك اعلام نصرةطراز در اهتزاز و همايون الويهء سعادت‌انباز در اوج ظفر بپرواز آمده ، متوجه صوب اصفهان و بفتح و فيروزى هم عنان ، چون بقمشه نزول اجلال و حباب خيام زرين طناب را اوج‌گير ذروهء آفتاب فرمودند باقر خان از بيم آن سيل بىپايان و دهشت طوفان بحر بىكران خود را بقلعهء تبرك رسانيده ، آن حصار استوار را پناه و امان خود گردانيده ، موكب جاه و جلال و اردوى سپهر تمثال در روز دوازدهم شهر شوال جنت اشتمال وارد دار السلطنه و بدولت و سعادت در باغ سعادت‌آباد نزول و طرفين اين خطهء جنت قرين را بلوازم عواطف خاطر معدلت آئين مشمول فرمودند و در روز ورود موكب نصرة كوكب دلاوران پولادين سلب و تفنك‌چيان بهرامى لقب بفرمان حضرت ظل الله گيتىپناه اطراف اربعهء قلعه را فروگرفتند و بگرداگرد آن حصن حصين محيط گشته ، آن حصار را نقطهء پرگار نمودند . قلعهء تبرك حصارى بود كه طاير تيزپرواز وهم بر فراز خاك‌ريز آن صعود نتواند نمود و هماى همايون بال خيال بر كنگرهء شيرازهء آن بال پرواز نتواند گشود . به حكم خديو كشور اقبال دو عراده توپ جهان آشوب اساس نهاده ، گرد از بنياد قلعگيان مىانگيختند . خالى از اغراق درين مرتبه وجود ثعبانان آتشبار اتفاق نيافتاد و احدى ايشان را نشان نمىداد .\r\nاز صدمت گلوله و آواز رعدانباز زلزله در ميان قلعه و ولوله در اركان شهر افتاد . از بيرون و درون قلعه فتيلها گرم و گلولهء توپ و تفنك در تردد آمد . مدت سه ماه و كسرى آن رستخيز ممتد و بساط آن حادثه ممهد و باقر خان باوجود آنكه از اعانت آقا محمد خان كه بقيهء احوالش بعد نگاشته خواهد شد مأيوس بود باز در مراسم خوددارى باقصى الغايه اجتهاد مىنمود . دو سه دفعه خواهشمند نامهء امان گرديده ، حضرت ظل اللهى بنابر مروت ذات محامد صفات و اتمام حجت او را بايمان و پيمان مرفق و مستوثق فرمود . ياران نادان را دست اجل گريبان‌گير و بان همه عهود امان منع‌پذير نگرديده ، تا در شب بيست و يكم محرم الحرام هزار و دويست كه لشكر انجم و اختر بجهة تسخير\r\n\r\n","description":"","footnote":"","page_name":" 273 ","page_number":305},
  {"content":"\r\n\r\nقلعهء محكم اساس سپهر اخضر بر شرفات اين حصار مدور برآمده ، فوجى از بهادران لشكر فتح‌پرور كه در كمين فرصت بودند بر برخى از بروج قلعهء محكم صعود و عروج ، پىدرپى تا آغاز طلوع صبح صادق جمعى ديگر از سپاه نصرةپناه بايشان لاحق گشته ، القصه : قلعه را تسخير و باقر خان را دستگير و در حالى كه اردوى جهان‌پوى بعزم حركت بجانب قلمرو انتظام مهام آن حدود در انوشيروان نيم فرسنگى نزول عز و شان داشت باقر خان را بحضور فيض گنجور رسانيده ، به حكم اقدس روانهء قلعهء محكم بناى عدم گردانيدند . نقود و اموال و اسباب او بسركار ديوان اعلى عدالت اركان تعلق گرفت . ولد اكبر و پسر اوسط او را آقا محمد خان همراه برده ، ولد اصغر او با خانه كوچ مشار اليه و برادرانش حسب الامر روانهء دار العلم شيراز و در آنجا اقامت نمودند . كيفيت بقيهء احوال آقا محمد خان آنكه : بعد از تسلط و استيلاى بر جماعت جزايرى و بختيارى از قرارى كه سابق نگاشتهء كلك بلاغت شد بمعاندت اجتماع نموده بودند و بمتفرق گرديدن آنها موكب آقا محمد خان متوجه صوب توابع عراق و جانب قلمرو و جعفر قلى خان برادر خود را با لشكرى مستعد جدال جماعت ما فى كه بنحو مسطور مأمور مازندران و در عرض راه طريق را منحرف نموده ، عنان توجه بجانب كرمانشاهان و اوطان خود گشوده بودند و بعضى از ايلات متمردين آن حدود روانهء توابع كرمانشاهان نمود . جماعت مزبور اتفاق كرده ، بر لشكر آقا محمد خان غلبه ، او را شكست داده ، مراجعت كردند .\r\nاز مردم عراق و جزايريان عراق و جماعت اتراك و غيره گروه مختلفه لشكرى كثير در اردوى آقا محمد خان جمعيت كرده ، روى بدربار آورده بودند . درحالى كه توابع شراه محل نزول سپاه و مضرب سرادق و خرگاه مشار اليه بود خبر ورود موكب مسعود اين برگزيدهء حضرت معبود باردوى آقا محمد خان رسيده ، يكى از سركردگان قراگوزلو را كه با هزار سوار باعانت باقر خان در اصفهان فروگذاشته بود فرارا در رسيده ، درحال انقلابى در لشكرگاه حادث گرديد .\r\n\r\n","description":"","footnote":"","page_name":" 274 ","page_number":306},
  {"content":"\r\n\r\nقشونهاى عراق و لشكر متفرقهء مجتمعه روى بتفرقه نهاده ، هركس بر اسب خود سوار و اكثر شرفياب عتبه‌بوسى دربار عرش وقار و برخى عنان‌گشاى شهر و ديار شدند . على خان خمسه نيز با جمعيت خود متوجه صوب خمسه و آقا محمد خان چون كار را چنان و احوال را پريشان ديده ، با همان جمعيت خود كه از مازندران همراه آورده بود و چندان كثرتى نداشتند روى بصوب طهران و شروع بحفر خندق پيرامون قلعهء طهران كرده ، در بلدهء مزبوره توقف نموده ، خانوارى ايلات كه بطريق مسطور متفرق گرديده ، روى بكرمانشاهان و ساير اوطان خود آورده بودند با خانه و كوچ و اموال و اثقال روى عجز بدرگاه فلك تمثال آورده و دست تشبث ديگرباره بحبل المتين دولت ابد قرين كه اميدگاه خلق عالم و بلاد عرب و عجمست محكم كرده ، حسب الفرمان قضا جريان روانهء الكاى فارس و هرطايفه‌اى در موضعى كه بجهة نشيمن آنها مقرر شد مسكن و سواران ايشان در سلك ملتزمان موكب منصور منتظم گشتند .\r\n\r\n","description":"","footnote":"","page_name":" 275 ","page_number":307},
  {"content":"\r\n\r\n\r\nذيل ميرزا عبد الكريم\r\nبسم الله الرحمن الرحيم\r\n\r\nسبب تأليف كتاب\r\nبر راى مشكل‌گشاى شهرياران دار الملك عبارت‌آرائى و تاجداران كشور فصاحت پيرائى مخفى و مستور نماناد كه : اين مستعين بعنايت الله الملك اللطيف عبد الكريم بن على رضا الشريف را در عنفوان جوانى و هنگام ريعان دوحهء كامرانى كه قدم بر پلهء عشر ثانى سلم زندگانى نهاده بود در دار العلم شيراز جنت طراز شرف صحبت و فيض خدمت خسرو شيرين كلام كشور سخندانى ، مجموعهء كمالات انسانى ، خلاق المعانى ميرزا محمد صادق موسوى متخلص بنامى كه منشى طبع سخن‌پرورش در ميدان بلاغت‌گسترى از چوگان خامه‌گوى برترى از عطارد ربودى و بنان معجز اثرش از عصاى قلم بر رقم شيم يد بيضاى موسوى و ازدم كلك روح‌پرور اعجاز عيسوى نمودن و هريك از طفلان سبق خوان دار الافاضهء فكرش معلم هزار حسان و هرفردى از شاگردان نوآموز دبستان دانشش استاد صد هزار سبحان بودى روى داده ، مدت سه عام تمام در خدمت ذى سعادت آن دبير عطارد احترام از جام استعلام علم انشاء مىآشام و از صنعت خوشگوار استفادهء صنعت تحرير شيرين‌كام ، در دبيرستان استفاده سخن نيوش و از ساغر استكمال جرعه‌نوش مىبود . آن جنابت نيز چمن تربيت اين بىبضاعت را از ماء معين عاطفت به قدر قابليت سيراب مىفرمودند .\r\nتا اينكه حضرتش از جانب خاقان مغفور به نحوى كه در ديباچه مسطورست بضبط وقايع دولت فيض مطالع مأمور گرديدند و برو دوش شاهدان واقعات و گزارشات را از آغاز دولت عليه الى مقدمات افتتاح قلعهء طبرك اصفهان بمشاطهء كلك سحركار و آرايشگرى خامهء معجزنگار پيرايهء كلام و زيور انتظام پوشيدند و در سال هزار و دويست و چهار از دست ساقى\r\n\r\n","description":"","footnote":"","page_name":" 276 ","page_number":308},
  {"content":"\r\n\r\nاجل شربت ناگوار هلاك نوشيدند . چون گوهر مطلوب ناسفته و غنچهء مدعا در گلبن مقصود نيم شكفته ماند نواب مستطاب فلك احتشام ، حضرت مشترى راى عطارد احترام ، قطب فلك جاه و جلال و محور آسمان عز و اقبال ، مركز دايرهء فضل و كمال ، بهين نتيجهء دودمان آدم و حوا ، مهين سلالهء خاندان سيد بطحا ، جامع شرايط و ضوابط وزارت باسرها و معين و مبين احق بها و اهلها ، وزير معظم مكرم و دستور مقتدر مفخم ، نظام‌بخش ملك عالم و انتظام ده مهام جمهور امم ، اعتضاد السلطنه البهيه السلطانيه ، اعتماد الدوله العليه العاليه ، ميرزائى ميرزا محمد حسين فراهانى ، خلد الله تعالى ظلاله على رؤس الاقاصى و الا دانى اين حقير را با تمام سفينهء نگارين كه هرصفحه‌اش شاهديست هرهفت كرده و هرورقش عروسيست در حجله‌خانهء لطافت پرورده مأمور فرمودند ، در جواب ايشن بمثقب لسان در اين مطلب سفتم و چنين گفتم :\r\n باز كجا صعوهء لاغر كجا ؟ * ذره كجا خسرو خاور كجا ؟\r\nپرتو خورشيد كجا و سها ؟ * مسند جمشيد كجا و گدا ؟ \r\nبلبل طبع اين حقير در چمن نكته‌سازى هنوز نوپروازست و طوطى ناطقه در شكرستان عبارت‌پردازيش همان تازه‌آواز . از آن گذشته مگس را در مضمار سيمرغ زرين‌بال چه مقدار و صعوهء لاغر را بمصيد عقاب چه سروكار و دراج را در بازار شاهباز چه رواج و خزف بى بهارا با گوهر ثمين چه امتزاجست و جلوهء كلاغ را با خرامش كبك درى چه مشابهت و خروش زاغ را با نواى عندليب چه مناسبت ؟\r\nحد خودشناسى نيست كه در آن مقام عالى كه عروج باسفل‌ترين پايه‌اش از حوصلهء عقاب زرين جناح فكر و هماى تيزپرواز خيال بيرونست قدم گذارد و بحريم حرمتى و سراپردهء عزتى كه شهرياران بلاغت‌گستر و تاجداران فصاحت‌پرور را در پيرامون آن راه نيست راه جويد .\r\nباغيست كه بر اغصان هرسطرش بلبلان خوش الحان معانى در عين نغمه‌سازى و رياضيست كه در دوحهء ازهار مشكبارش عندليبان چمن پيراى غوانى بصوت داودى مشغول نكته‌پردازى ، هر غنچهء نقطه‌اش\r\n\r\n","description":"","footnote":"","page_name":" 277 ","page_number":309},
  {"content":"\r\n\r\nبكردار طوطيان شكرشكن به صد زبان معنى پيرا و هربرك حرفش مانند طاوسان خوش‌خط و خال بهزار رنگ جلوه‌نما ،\r\n هر طرف اندر فضاى آن چمن * هرنگارين نكته‌اش شاخ گلى \r\nپرى چهرگان الفاظش كه بر تخت مرصع مسطر « كامثال اللؤلؤ المكنون » مصدرند اصحاب حال را بغنج و دلال سودائى زلف و خال و نقاط نموده و حوراوشان نكات ابكارش « كانهن الياقوت و المرجان » بر سرير موضونهء موضوعهء صفحه نشسته‌اند . بغمزهء غماز خون از چشم ارباب نياز گشوده ، سلماى هرحرفش بهزار شيرين‌كارى دلربا و ليلاى دلاراى هرلفظش به صد هزار رعنائى روح‌افزا . انهار جداولش نمونهء  « جَنَّاتٍ تَجْرِي مِنْ تَحْتِهَا الْأَنْهارُ »  و عيون كلمات آبدارش نشانهء  « فِيهِما عَيْنانِ تَجْرِيانِ »  . هريك از لئالى شاهوار استعاراتش كه از درياى طبع وقاد بر كناره افتاده لايق تاج شهرياريست و هرفردى از افراد عباراتش كه از كان ذهن نقاد بيرون آمده قابل گوش عذرا عذاران . درجيست مملو از جواهر رنگين بلاغت و برجيست مشحون از كواكب ثواقب براعت . آن حضرت نيز فرمودند كه : انديشه بخاطر راه نداده و قدم بر شاهراه مطلب نهاده ، كه همت ما ترا درين راه دور رفيق و مددگار و ناخداى التفات ما وجودت را درين درياى پرشور شفيق و نگاهدارست ، زورق اميدت را بكنار خواهد رسانيد . بهر جهة چندان‌كه بدست تعلل بر دامن معاذير آويخت و بپاى تأمل بجانب كوى تعذر گريخت فايده نبخشود و كمند اصرارم از گردن نگشود . آخر الامر باستظهار و اعتماد الطاف و يارى آن حضرت ارسطو فطرت فريفته و به خط و خال عروسان نكات و عبارات دلنشين كه در حجله‌خانهء طبع نهان داشتم شيفته شده ، قدم در وادى اين مطلب نهادم و بمفتاح قلم قفل از در گنجينهء عبارت‌آرائى و بانامل خامه‌بند از مخزن بلاغت‌سرائى گشودم و بجناح افكار در مطار شاهباز بلندپرواز طاير و بقدم خيالات معابر اين راه پرخطر را ساير گرديدم و درو گوهر چند كه در صندوق\r\n\r\n","description":"","footnote":"","page_name":" 278 ","page_number":310},
  {"content":"\r\n\r\nخاطر و مخزن ضمير داشتم در گنج‌خانهء روزگار بوديعت گذاشتم و باتمام و اختتام اين درج گران‌بها پرداختم و مسمى بتاريخ گيتىگشايش ساختم . اميد كه مقبول خاطر ارجمند و مطبوع طبع مشكل‌پسند آن حضرت گرديده و چنانچه سهوى و خطائى واقع شده باشد بطريق معهود چشم محاسن بين از عيوب آن بپوشند و بخامهء اعجاز نمود باصلاح آن بكوشند . انشاء الله تعالى لئالى ساير وقايع را بنهج دلخواه در جلد ديگر برشتهء تحرير خواهد كشيد و موسوم بجلوس ثانى خواهد ساخت .\r\n\r\nبيان اختتام دولت زنديه من كلام زبدة المنشيان ميرزا عبد الكريم بن على رضاى منشى رحمه الله\r\nطوطى شيرين‌زبان قلم فصاحت رقم و بلبل مليح البيان خامهء بلاغت شيم در قلمرو صفحه و ورق بدين نسق نغمه‌سرا مىگردد كه : حضرت سكندرشان بعد از ورود بدار السلطنهء اصفهان اسمعيل خان برادرزادهء محمد خان زند را با فوجى از بهادران شهاب رمح مجره كمند بجهة انتظام مهام عراق مأمور بجانب قلمرو عليشكر و روانهء آن بوم‌وبر فرمودند .\r\nمشار اليه در ورود بقصبهء بروجرد دست يغما و تاراج بمال و اموال هر غنى و محتاج كه به علت اغتشاش مسالك از جميع ممالك در آن ديار جمع گرديده بودند گشاده و زر قلب مردم‌آزارى و خوانخوارى را در بازار آن ولايت رواج داد . ابواب جور و اعتساف بر چهرهء احوال اهالى آن سامان باز نموده ، معادل دويست هزار تومان نقد و جنس بجبر و عنف در حوزهء تملك و تصرف درآورد و بناى سست بنياد فتنه و فساد آغاز نهاد و لواى خودسرى و اشتداد برافراخت و ببذل درم و دينار جمعى از اشرار نابكار و فتنه‌جويان غدار را با خويش متفق ساخت و در اندك زمان سر طوق عظمتش سر بعيوق كشيد و آواى كوس بحر خروشش در فلك آبنوس و چرخ سندروس پيچيد . در هنگامى كه بمفتاح رماح مجاهدين فتاح موكب نصرة كوكب باب قلعهء طبرك را قرين افتتاح و از تفضلات فلق الاصباح امور دار السلطنهء مزبور بر\r\n\r\n","description":"","footnote":"","page_name":" 279 ","page_number":311},
  {"content":"\r\n\r\nوفق مرام داراى كسرى غلام صورت انتظام و درجهء انجام يافته بود مراتب عصيان و طغيان آن خذلان نشان بانهاى منهيان بسمع محرمان آستان كروبيان مكان و بعرض حجاب بارگاه سپهرنشان رسيد و بصراحت انجاميد . حضرت گيتى پناهى چون از حقيقت امر آگاهى يافتند قلع مواد استعدادش را پيشنهاد خاطر مرحمت‌گستر و تخريب بناى سست بنياد استعدادش را مكنون ضمير معدلت‌پرور ساختند . باوجود آنكه در آن دوران سورت سرما و شدت سردى هوا بمرتبه‌اى بود كه شهسوار خيال را دو اسبه مرور و عبور به آن صفحات ميسور و بلند پرواز وهم و انديشه را با همه تيزپرى طيران بر آن مسالك مقدور نبود آن حضرت كه برد و حرق در نظر همتشان يكى و طى مراحل غرب و شرق در زير سم سمند باد مانندشان اندكى مىنمود متوكلا على المعبود سپاه نصرة نمود را بتدارك يساق عراق مأمور و مقرر فرمودند كه پيش خانه‌كشان معسكر همايون پيش‌خانهء مباركه را بجانب انوشيروان برده ، قباب خرگاه را با قرص آفتاب و ماه برابر نمايند . فراشان با احتشام و خيامان چابك‌دست كيوان مقام خيام گردون نظام را در منزل مزبور همشان ماه و هور ساختند . على الصباح چهاردهم شهر صفر المظفر كه سلطان اقليم خاور و شهريار ممالك باختر يعنى مهر انور بر سمند تيزگام چرخ اخضر و خنك خوش‌خرام فلك مدور برآمد حضرت جهانشاهى پاى دولت بر ركاب اشقر گيتىگشاى نهاده ، با شوكت خاقان و فغفور محرك سپاه نصرة منظور گرديدند و مهچهء رايت فتح آيت را چون مهر بر سپهر اخضر رسانيدند . لواى تندر آواى ناى زرين موكب جلالت قرين در فلك سندروس پيچيد و نعرهء روئين كوس پرده در گوش سكان روم و روس گرديد . خروش آفت هوش خم هفت‌جوش بسمع سكان چين رسيد . فارسان ميدان جنگ و رايضان مضمار نام و ننگ بر زين رعناغزالان شبرنگ نشستند و از تهاجم دخان و تصاعد گرد و غبار راه آمد شد بر خيل ملايك بسته ، از ازدحام دلاوران ضيغم شكار غضنفر چنك و غلبهء افواج هاله سپهر شهاب خدنگ عرصهء دشت\r\n\r\n","description":"","footnote":"","page_name":" 280 ","page_number":312},
  {"content":"\r\n\r\nو در وساحت كوه و كمر را به كلى تنك كردند . لشكرى سيل موج بحر شكوه ثابت و پايدار همچون كوه ، همه بهرام طبع و كيوان‌جوش ، فولاد ترك و آهن‌پوش . القصه : بدين نهج قطع منازل و طى مراحل مىنمود . چون اسمعيل خان را گمان نبود بخاطرش اين مطلب رسوخ مىنمود كه نظر بشدت سرما و سردى هوا و انبوهى برف در طرق و شوارع آن طرف حضرت سكندرشان را حركت از اصفهان و نهضت از آن مملكت بهشت‌نشان ميسور و خديو آفاق را توجه بجانب عراق مقدور گردد . باطمينان خاطر بقبض و بسط امور آن بوم و بر اشتغال داشت . در خلال آن حال بمشار اليه خبر رسيد كه :\r\nموكب ظفر طراز مانند سيل خانه‌برانداز نشيب و فراز راه آن ناحيه را قاطع و عما قريب مهچهء علم ميمنت پرچم دارا حشم از افق ساحت بروجرد طالع خواهد گرديد . آن صحرانورد وادى بىسر و سامانى را از استماع خبر وحشت مبانى مهرهء خاطر در ششدر حيرانى افتاده ، تاب لطمات افواج بحر امواج سپاه نصرة امتزاج در قوهء خود نديده ، اركان صبر و قرارش به كلى متزلزل و گونه طاقت و توانش بغايت متبدل گرديده ، چارهء كار و بهبود روزگار خويش را در آن ديد كه يك نفر از معاونين خويش را پيشرو سپاه خذلان‌انديش كه با جيوش بحر خروش جلادت كيش كر و فرى نموده ، بلكه خود فرصتى يافته ، تخته پارهء وجود را از تلاطم درياى ذخار و تموج بحر خونخوار ، يعنى اردوى انجم شمار ، بر كنار كشد . غافل از اينكه چون اقبال بادبار بدل شد و سعادت بنحوست عوض گشت نهال اين گونه تدبيرات را در جويبار روزگار ثمرى و دوحهء اين قسم نير نجات را اصلا در رياض دهر بار و برى نخواهد بود . بهر صورت بنابرآن خيالات فاسد قربان خان نامى باجلان را مقدمهء الجيش لشكر خذلان طيش نمود .\r\nمومى اليه با جمعى موفور لشكر منصور را استقبال و در صحراى سيلاخور نواير جدال و قتال را با قراولان اردوى گردون مثال اشتعال داده ، در كرت اول و حملهء نخست بكمند دليران آرش كمان بهمن\r\n\r\n","description":"","footnote":"","page_name":" 281 ","page_number":313},
  {"content":"\r\n\r\nدوال و سرپنجهء هژبران پلنك‌صولت شيرچنگال گرفتار و به حكم خسرو معدلت شعار گردنش بوسه‌گاه لب شمشير آبدار گرديد . از ظهور اين امر اسمعيل خان را كشتى صبر و ثبات در گرداب اضطراب افتاد . بر سبيل استعجال يكران عزيمت بجانب بلدهء همدان عنان داد .\r\nحضرت كسرى شان خارج قصبهء بروجرد را مخيم خيام سپهرنشان ساختند . اهالى عراق از صغير و كبير و برنا و پير در كمال اشتياق بدربار فلك روان شهريار آفاق اجتماع نمودند . آنان كه دستار استكبار بدست اعراض و انكار برنهاده ، در گشايش ابواب فتنه و فساد و افتتاح دروب جور و بيداد با آن بدكيش سراپا نفاق اتفاق ورزيده بودند دست سياست آن حضرت تاج زندگانى از تاركشان ربود و اشخاصى كه بطوع و اختيار بىاكراه و اجبار در ثمين بندگى اين دولت جاويد مدت را در گوش اميد گوشوار و با اشرار غدار و مفسدين نابكار اتصال و الحاق نجسته بودند گردنشان را باطواق اعناق مزين و قامتشان را بحليهء اشفاق مهر اشراق مطرز ساختند .\r\n\r\nبيان فرار اسمعيل خان بجانب همدان و رفتن حضرت جهانبانى ببلدهء مزبوره و مجادلهء خسرو خان\r\nبه نحوى كه سابق نگاشتهء كلك در رسلك گرديد اسمعيل خان از انديشهء تيغ بىدريغ حضرت و الا مرتبت با صد گونه ذلت و خوارى بجانب الكاى بلدهء همدان فرارى شد . در آن اوان محمد حسين خان قراگوزلو از جانب وكلاى سركار آقا محمد خان در آن ولايت حاكم و حكمران بود . درب قلعه را بر روى آن مردود مسدود و اسباب قلعه‌دارى و ادوات ضروريهء مردم حصارى را به قدر امكان موجود و در نهايت استظهار چشم به راه وصول طليعهء لشكر پرخاشخر غنود .\r\nچون روز چند خديو دشمن‌گداز عدوسوز بجهة تعمير شكستگى و مداواى خستگى اهل بروجرد در قصبهء مزبور متوقف و با نزديك و دور بنياد تلطف نهاده ، محرك سپاه جلادت دستگاه و شقه‌گشاى رايات نصرة همراه نگرديدند اسمعيل خان فرصت يافته ، كار را بر\r\n\r\n","description":"","footnote":"","page_name":" 282 ","page_number":314},
  {"content":"\r\n\r\nمحصورين تنك دوست و دست قلعگيان را از دامن ثبات و درنگ كوتاه نموده ، بالاخره قلعه را متصرف و عنان توسن بىمروتى را بسوى فيافى بى انصافى منعطف ساخته ، نهب و سفك دماء ايشان و رجال و نواميس قلعگيان پريشان حال و زار و به عادت ديرينه بسرانگشت عناد و كينه ابواب انواع ستم بر چهرهء عجزه و مساكين باز و شيمهء ذميمهء ضعيف آزارى و خصلت ديرينهء خون‌خوارى را آغاز نمود . محمد حسين خان چون دست چاره‌اش از ذيل خوددارى گسيخت بقلعهء مصلى كه احكم قلاع آن ولا بود و از غايت ارتفاع ملاصق ثريا و از كمال استعلاء ملاحق چرخ مينا و صورت حصول تمليكش بغلبه در نظر بينا از جملهء محالات و مقولهء خوارق عاداتست گريخت . عاقبت فىمابين ايشان مبانى موافقت و اتفاق و اساس مرافقت و وفاق بعمود عهود و استوانهء ميثاق مشيد و سلك يمين از جانبين بدر ثمين كلام رب المشرقين منتظم گرديده ، مشار اليه درب قلعه را گشاده ، شمشير مخالف را در غلاف نهاده ، چون مقدمات مزبور معروض راى چاكران دربار معدلت‌پرور و پريشانى همدان مسموع سمع خديو فريدون سير گرديد آتش قهر جانسوزش زبانه كشيد و شعلهء نواير غضبش بذروهء چرخ پير و كرهء اثير رسيده ، قطع مادهء ظلم و بيداد را پيشنهاد خاطر مهر مظاهر فرموده ، قرار دادند كه تا خاك وجود آن مردود را از صدمهء سم باد پايان عربى و شرارهء آتشبازى را باب سيوف هندى و رماح مغربى منطفى نسازند عنان عزم باز نكشيده ، بامور ديگر نپردازند .\r\nبناء على هذا از خارج قصبهء مزبور اعلاى اعلام منصور و بهادران پيل‌توان شيرزور هژبر غرور را به حركت مأمور فرمودند . موكب جلالت بنيان مرحله‌پيماى طريق همدان و هيونان همايون مبارزان زمين‌فرساى بوادى و مسالك مقصود خاطر معدلت‌نشان كشيد . تا قصبهء نهاوند بپاى سمند عزيمت پيمودند . چون قصبهء مزبور خيول منصور را جولانگاه توسن عزم و ساحت آن ولايت مخيم خيام گردون نظم دلاوران رستم نبرد اسفنديار رزم گرديد باعيان لشكر و سران\r\n\r\n","description":"","footnote":"","page_name":" 283 ","page_number":315},
  {"content":"\r\n\r\nعسكر اسمعيل خان خبر رسيد و از توجه حضرت جم مرتبت مخبر و مستحضر گرديده ، از مؤاخذات خديو دوست‌نواز انديشمند و از تلاطم بحر ذخار سخط شهريار دشمن‌گداز عدوبند ناخرسند گشته ، نخست در شبى محمد حسين خان قراگوزلو برهم‌زن بنياد عهد و ميثاق و مخرب اساس مرافقت و اتفاق گرديده ، با ساير خوانين طايفهء خويش طريق خلاف پيش گرفته ، رو از متابعينش برتافتند و بجانب اوطان و مساكن خود شتافتند . بعد از وقوع مقدمهء مزبور جمهور جنود متجنده بجمعيت و اتفاق چه از ايلات و چه از اهل عراق در نهايت اشتياق روى نياز بدربار گردون رواق آوردند و در سلك مستظلان ظلال رايت فتح آيت منسلك و از خزانهء سخا و نعم آن سرور اهل كرم و ناسخ كرمهاى معن و حاتم عطاياى آمال بر يك ران بار و جيب و كنار اميدشان از زرافشانى دست همت آن حضرت نمونهء  « جَنَّاتٍ تَجْرِي مِنْ تَحْتِهَا الْأَنْهارُ »  گرديد . اسمعيل خان چون آثار انكسار و علامات ادبار از ناصيهء احوال خود ملاحظه و اوضاع چرخ را دگرگون و قصر اجلال و اقبال را سرنگون مشاهده نمود لواى اقتدار كه به قوت بازوى اشرار غدار بفلك تجبر و استكبار افراشته بود بر خاك انكسار نگونسار و نقوش توهمات لاطايل را كه بر لوح خاطر نگاشته بود از عرق حيرت و سرشك حسرت محو گشته ديد . جريدهء ره‌ساى زمين‌فرساى فضاى فرار و مرحله‌پيماى باديهء ادبار ، بجانب گروس با بختى تيره‌تر از آبنوس و چهره‌اى مانند سندروس روان گرديده ، بمصداق « الغريق يتشبث بكل حشيش » دست توسل بدامان محمد حسين خان حاكم آن ولايت زده ، در زاويهء گمنامى پا بدامن توارى كشيد . حضرت كسرى مرتبت در قصبهء نهاوند سلسله‌جنبان سپاه جلادت پيوند و بجانب همدان عنان‌گشاى سمند پرىپيكر ديومانند گشتند . چون خارج بلدهء مزبور خيول منصور را محل نزول و قباب بارگاه فلك دستگاه بذروهء مهر و ماه موصول شد عرايض ضراعت‌آميز ذرايع‌انگيز از حسر و خان بيگلر بيگى كردستان به نظر ايستادگان آستان كروبيان مكان رسيد .\r\n\r\n","description":"","footnote":"","page_name":" 284 ","page_number":316},
  {"content":"\r\n\r\nمشعر بر اينكه : چون اين اخلاصمند از جملهء چاكران قديم دولت ابد پيوند و نمك‌پروردهء آن سلسلهء جليلهء سعادتمند مىباشد استدعا چنان دارد كه خديو سليمان شان عزيمت ولايت كردستان نمايند و اين مور ناتوان را پيامال اقدام اسبان كره مانند نفرمايند . ولد اكبر خود را با پيشكش و ماليات دو سالهء كردستان و هرقدر سوار كه در سر كار ضرور و در كار باشد روانهء دربار معدلت‌مدار و من بعد نيز طريق مصادقت را پيوسته ، بقدم مخالصت شعار خواهد پيمود . حضرت سكندر حشمت مسئول او را بعز قبول موصول و مأمولش را مقرون بحصول نفرموده ، ارقام قضا نظام و احكام قدر انجام بسرافرازى مشار اليه نگاشتهء اقلام زيبا خرام منشيان عطارد احترام گرديد كه : هرگاه آن عالىجاه مراسم بندگى را متكفل و شرايط حق‌گزارى را متقبل و پا از سرحد سرافكندگى افزون و قدم از جادهء بندگى بيرون نخواهد نهاد و نطاق خدمت‌گزارى و فرمان‌بردارى را از ميان دستور و بتلثيم بساط معدلت مفطور محبور و مسرور شود و الا ساحت كردستان سپاه پيل توان را مخيم خيام و جنود نصرةنمود را جولانگاه اسبان سپهر خرام خواهد گرديد و آنچه در پردهء غيب مستورست بظهور خواهد رسيد . مشار اليه چون سهام مأمول را بر هدف قبول خاطر معدلت شمول موصول و آب اين‌گونه نيز نجات را مسكن آتش غضب قيامت لهب نديده ، از ديدهء بصيرت خاك آن ولايت را بر باد حوادث داده ديد لاجرم باستجماع لشكر و احضار عسكر پرداخته ، از على خان خمسه و خوانين قراگوزلو و گروس از متجندهء آن صفحه و حوالى و حواشى خود استمداد جسته و چهرهء حق‌شناسى را باب كافر نعمتى و نمك‌ناشناسى شسته ، در اندك زمانى سپاهى انبوه پلنك گزاف و لشكرى دريا شكوه ضيغم مصاف كه عارضان اوهام و محاسبان افهام را از تعدادش شمشير خامه در غلاف و از حد و حصرش بعجز و قصور خويشتن اعتراف داشتند عرض داد و روى\r\n\r\n","description":"","footnote":"","page_name":" 285 ","page_number":317},
  {"content":"\r\n\r\nبمقابله و مجادلهء سپاه جلادت همراه نهاد . حضرت گيتىپناهى چون از دليرى او آگاهى يافتند بنهء همايون را در خارج بلدهء همدان گذاشته ، بجانب ميدان حرب شتافتند . در يك فرسنگى شهر تلاقى آن دو درياى تيغ و خنجر و تقارب آن دو بحر پهناور اتفاق افتاد . يلان پرخاشجوى طرفين و شيردلان هژبر خوى جانبين دست باستعمال سيف و سنان و بازو باجراى بلارك جان‌ستان گشادند . علمداران كيوان تمكين الويه را بمرگ تازه جوانان دشت وغا گشودند و كوسهاى روئين و كوركهاى آهنين بسوك زيباقدان نازنين صحراى غرا شيون و فغان آغاز نمودند . پلنگان پرخاشجو يعنى بهادران دو لشكر به زخم زوبين و خنجر بريختن خون يكديگر دلير و هژبران اژدردر از خونخوارى سير نميگرديدند . شهباز تيز پرتير از نشيمن كمان دور تر در هواى ميدان بصيد تذروان روانها مطير و غزالان صحراى چرخ اخضر اعنى مهر انور از صلابت شيران آدمى چهر در پردهء دخان و غبار مستتر گرديد . برق تيغ يمانى خرمن‌سوز زندگانى برنا و پير و سهام شهاب نظر قاصد ارواح مأمور و امير و مياه حسام با انتقام بر مجارى رؤس دليران بهادر جارى و خناجر بر حناجر بهادران كارى آمد . القصه :\r\nدر آن وحشت‌سرا هنگامهء قيامت و فتنهء رستاخيز برپا و در آن دشت قضا هنجار آثار فزع هويدا و علامات شور نشور مشاهد ديده‌هاى بينا گرديد . بسى هياكل مردان مبارز و اشخاص دليران جنك‌آور محارب كه در آن صحراى پربلا رخ بنقاب تراب و جلباب تيرهء مغاك نهفتند .\r\n بباريد چندان نم خون ز تيغ * كه باران ببارد ليالى ز ميغ\r\nشد از كشته پرپشته بالا و پست * بتاراج جان مرگ بگشاد دست\r\nهمه تن چو پرويزن از زخم تير * همه رخ ز انده برنگ زرير\r\nيكى خورده بر فرق گرز گران * يكى خسته از خنجر جان‌ستان \r\nاز تهاجم دخان توپهاى صاعقه‌بار و تراكم گرد و غبار روز روشن چون شب تيره و تار و از شرارريزى تفنك عرصهء ميدان\r\n\r\n","description":"","footnote":"","page_name":" 286 ","page_number":318},
  {"content":"\r\n\r\nجنك مزاج كرهء نار گرفت .\r\n ز گرد سواران فضاى جهان * چنان شد كه پيدا نبود آسمان \r\nآخر الامر چرخ سفله‌پرور بىآزرمى آغاز و سپهر دون‌نواز درهاى بىشرمى را باز نموده ، نسايم فتح و نصرة بر ساحت احوال سپاه مخالف از مهب مشيت مرسل الرياح در اهتزاز آمد . چون ملتزمان ركاب جلالت تأثير اغلب اهل گرمسير و پروردهء امكنهء محرق الهواء و خو كردهء بحرارت و سميت گرما و در آن روز سورت سرما و شدت برودت هوا از حد اعتدال بيرون و از قوهء توانائى ايشان افزون بود بهر جهت آن جمع پريشان را حرارت غريزى در صميم قلب مانند نطفه در مشيمه منعقد و آب ديده در عين چشم چون قطره در جوف صدف منجمد گرديده ، پاى ثبات و قرارشان از دست رفته ، سلك جمعيتشان گسسته گشته ، پى سپر وادى هزيمت و فوجى از تركيه نيز در بين ستيز و آويز ترك محاربه نموده ، روى از جنك برتافته ، بجانب بيت دشمن شتافتند . حضرت جهان‌پناهى چون لشكر را متفرق و سفينهء وجود مقدس را در آن درياى پرانقلاب و آن سهمگين گرداب مستغرق ديدند با قليلى از خواص كه در موكب خاص شرف اختصاص داشتند خود را بميان توپخانهء مباركه كشيدند . توپچيان شراره‌فشان با توپهاى رعد افغان بامر همايون بنياد آتش‌ريزى نموده ، فضاى ميدان و عرصهء هامون را بكيفيت آتش متبدل و آتش هستى سوز حيات‌افروز ملتهب مشتعل و وجود جمعى از آن طايفهء غدار هدف گلولهء توپ جهان آشوب آتش‌بار و از معركهء كارزار « فى الدرك الاسفل من النار » و اصل و فوجى بسيار از صواعق نايرهء بلا كه خرمن‌سوز وجود شيخ و شاب و گلولهء توپ بنيادكن آباد و خراب ميبود نجات يافتند ، هنگام شام كه توپچيان قضا و قدر گلولهء مهر را در دهان توپ افق انداختند و پرده‌دار ظلام پردهء فيروز فام ظلمت را در پيش چشم اولو الابصار بركشيد و خسرو متهاجم سپاه انجم از ميدان اين نيلى طارم روى برتافته ، عازم\r\n\r\n","description":"","footnote":"","page_name":" 287 ","page_number":319},
  {"content":"\r\n\r\nدار السلطنهء باختر گرديد حضرت جهان‌پناهى زياده بر آن مكث و درنگ را در ميدان جنگ مغاير ضوابط عقل و فرهنگ ديده ، عنان تاب توسن رزم و جانب دار السلطنه را از قدم فرخندهء مقدم رشك بهار عالم‌افروز فرمودند و مانند روح در كالبد آن ولايت غنودند .\r\nشكستهء سپاه فوج‌فوج و دسته‌بدسته بدرگاه فلك دستگاه مجتمع شدند . حضرت كسرى معدلت در آن مملكت فسيح المساحت بتدارك اسباب حرب و تهيهء آلات طعن و ضرب از شمشير و خنجر و نيزه و سپر و زوبين و مغفر و تفنگهاى ثعبان مثال دوزخ شرر و اسبان ديوهيكل پرىمنظر پرداخته و ابواب خزاين احسان را بمفاتيح جود و كرم و مقاليد سخا و نعم و ببذل درم و دينار جيب و كنار قواد حشم و روس خدم را غيرت باغ ارم و رشك بيت الصنم ساختند .\r\n\r\nبيان مراجعت خديو جهان باصفهان و مجادله با محمد حسين خان و اسمعيل خان و فرار حاج عليقلى خان بفارس\r\nعلم ميمنت پرچم قلم در ميدان صفحه‌گشاى اين مطلب مىگردد كه : در هنگامى كه خديو آفاق عرصه طراز ساحت عراق بودند محمد حسين خان عرب و اسمعيل خان عرب عامرى كه در جندق توطن دارند ساحت اصفهان را خالى از مخل و تهى از وجود شيران ستبر بازوى قوىدل آهن‌گسل ، يعنى بهادران هژبر كين‌پلنك دل شرحى بامير محمد خان طبسى نگاشتهء خانهء حق‌ناشناسى نمودند .\r\nمشعر بر اينكه : اگر وكلاى آن سركار راه اين ساحات را بپاى بى مضايقگى بپيمايند اين جانبان نيز جمعيتى در آن صفحه فراهم و بجانب دار السلطنهء اصفهان عازم گرديده ، آن مملكت را تصرف و مبلغ بيست هزار تومان نقد و جنس وكلاى سركار برسم تكليف تسليم خواهيم نمود . آن ساده‌لوح خام طمع به قدر چهارصد نفر سوار بسركردگى يك نفر از اقوام خويش بمظاهرت آن فتنه‌انگيزان بدكيش روانه و\r\n\r\n","description":"","footnote":"","page_name":" 288 ","page_number":320},
  {"content":"\r\n\r\nايشان نيز تقريبا سه چهار هزار نفر تفنگچى از نائين و قهپايه و اردستان و نطنز مهيا و آماده ساختند . روى بجانب دار السلطنهء مزبور نهادند .\r\nدر بين راه خبر شكست جنود مسعود و ورود موكب سعادت نمود به آن حدود مسموع آن دو نابكار مردود گرديده ، آتش عزمشان تيزتر و به اين خيال خام و فكر بدانجام كه سهاى بىضياى وجود نابود خود را در برابر انوار آفتاب جهان‌تاب معدلت مآب جلوه‌گر سازند و صعوهء لاغر خويش را با شهباز بلندپرواز همت آن داور گردن‌فراز هم‌پرواز نمايند در مسارعت و استعجال هم‌گام شمال و دبور و بصوب دار السلطنهء مزبور اعلاى اعلام نخوت و غرور نمودند . مراتب عصيان آن طاغيان بعرض محرمان آستان كروبيان مكان رسيد و مسموع سموع قرب‌يافتگان بارگاه ملايك پاسبان گرديد . با اينكه هنوز غازيان فيروز از كوفتگى راه پرخطر و صدمات جانكاه سفر بيرون نيامده بودند و بسيارى از جنود مسعود تا آن هنگام بار راحت در دار الامان كنف مرحمت آن برگزيدهء حضرت معبود نگشوده بودند حضرت جهان - پناهى قليلى از غازيان مجتمعه را ابواب جمع عبد الله خان كه بشرف اخوت آن جناب مشرف بود فرمودند و حاج عليقلى خان كازرونى را با مابقى تعيين و مأمور بقلع و قمع آن جمع پريشان نمودند .\r\nدر بلوك براهان تلاقى فريقين و تقارب عسكرين اتفاق افتاد . غبارگير و دار شعلهء نواير كارزار از طبقات اين نه رواق درگذشت . بهادران شيرگير باب شمشير برق نظير نقش حيات بسيارى از آن قوم را از صفحهء هستى شسته و جمعى از آن فرقهء نابكار طمعهء ثعبان سنان و لقمهء ضرغام حسام خون‌خوار گشت ، طريق سفر آخرت را جسته ، عاقبت آن طايفهء بىعاقبت بىآزرم منهدم و گروهى از بخت‌برگشتگان بقيد اسار منتظم گرديدند . از آن جمله چهارصد نفر سوار امير محمد خان بالكليه قلعهء مختصرى را پناه خودساخته ، بلوازم قلعه‌دارى پرداختند لشكر فتح اثر چون هاله در اطراف قمر و مانند اوراق پيرامون شجر جوانب اربعهء قلعه را تنگ فروگرفتند . آن جماعت چون خود را غريق\r\n\r\n","description":"","footnote":"","page_name":" 289 ","page_number":321},
  {"content":"\r\n\r\nبخار فنا و حريق نارعنا ديدند از در امان و طريق استيمان درآمده ، از قلعه بيرون و روى اميد بآستان مروت نمون آوردند . حضرت گيتىستان بنابر مرحمت جبلى آنها را امان و برفتن بصوب شيراز فرمان دادند . بعد از آن امر همايون شرف نفاذ يافت كه حاج عليقلى خان با جنود ابواب جمعى عبد الله خان در خارج شهر نصب خيام اقامت نمايد . حاجى مزبور حسب الامر خديو منصور در حريم رودخانهء مباركهء زاينده‌رود بار توقف گشود . عاقبت بوسوسهء شيطان نفس بدفرجام و تحريك خيالات فاسدهء خام هواى مخالفت خسرو دارا غلام را در سر گرفته ، بعضى از تفنگچيان فارسى و غازيان كازرونى را كه به علت امتداد مدت مسافرت بتنك آمده بودند با خود متفق و سر از ربقهء مطاوعت و گردن از طوق متابعت پيچيده ، پاى از حد بندگى و قدم از دايرهء سرافكندگى بيرون كشيد . هنگام شام كه سودا ظلام و سياهى ليل قيرفام كحل ديدهء اولو الابصار گرديد با متفقين و معاونين خود راه‌نورد جنوب فارس و مرحله‌پيماى آن ملك فردوس اساس شد . سحرگاهان كه دست تقدير حى قدير پردهء نيلگون ظلمت را از چهرهء شاهد صبيح الوجه جهان گشاد و خسرو خاورى از خلوتخانهء باختر قدم بر تخت زبرجدى فلك نهاده ، دهقان قضا گل جعفرى صد برگ آفتاب را در طبق لاجوردى افق شرقى عرض داد حضرت گيتىپناهى از خلوتخانهء خاص بديوانخانهء گردون مناص جلوس فرمودند . قهرمانان كرياس بهرام اساس حركت دوشينهء حاجى نسناس را بعرض خديو حق‌شناس رسانيدند . نايرهء غضب قيامت لهب قهارى ملتهب و جمرات خشم و سخط جبارى مشتعل گرديده ، بمنشيان عطارد نشان مقرر شد كه احكام مطاعه بجميع حكام و ضابطان ولايت فارس نگاشتهء كلك قدر اساس گردد كه : از اطراف راه عبور آن مردود را مسدود و نگذارند كه بصوب مقصود عنان عزيمت گشايد . حكام مزبور طريق امتثال فرمان واجب الاذعان خديو بىهمال را پيموده ، سد شوارع و معابر را نمودند . چون همراهان و معاونانش زورق\r\n\r\n","description":"","footnote":"","page_name":" 290 ","page_number":322},
  {"content":"\r\n\r\nوجود خود را گرفتار چهار موجهء فتور و فتن و بجهات غريق گرداب بلا و محن ديدند از همراهيش كناره گزيدند و منهاج غدر و طريق نقض عهد سپرده ، هريك راه‌نورد ديار خويش و حاجى مزبور با دل ريش و خاطر پرتشويش بجانب قصبهء كازرون شد .\r\n\r\nذكر سال فرخنده فال يونت‌ئيل خجسته تحويل مطابق سنهء هزار و دويست هجرى\r\n باز چون رخسار خوبان گشت طرف بوستان * باز چون گيسوى دلبر شد هوا عنبرفشان \r\nيوم دوشنبهء شهر جمادى الاولى سنهء 1200 نوروز فيروز بمباركى و فرخندگى در رسيد . خسرو خاور و شهريار دار الملك حمل بپاى تخت سلطان باختر آمد ، يعنى مهر انور از دار السلطنهء حوت به علت تركتازى پياپى سپاه دى بجانب دار الملك حمل كه پاى تخت سلطان نافذ الفرمان ربيع و محكمهء محكمهء سپاه لاله و سمنست خراميد . مسند نشين صاحب تمكين فروردين با لشكر گران ازهار و رياحين و جنود مسعود گلهاى عنبرين از شرف ورود بهجت نمود و از آن فصل بوستان و چمن را رشك فردوس برين و غيرت نگارخانهء چين فرمود . غوغا طلبان زمستان و فسادپيشگان مهرگان كه در مخالفت سلطان ذيشان اردىبهشت با نفاق‌كيشان ثلوج و امطار اتفاق و با بهمن نژادان برف و باران عهد و ميثاق داشتند بامر قهار بهار و فرمان سلطان نسيم آذار به اين قلعهء گمنامى و زاويهء ناكامى مقيد و محبوس گرديدند و ديدهء گل و نرگس را كه از نوباوگان خاندان بهمن و پيوسته منظور و مفطور نظرش تهديم بناى گلزار و گلشن و عين مطلبش تفريق شيرازهء اوراق ياسمين و نسترن بود فراشان قواى ناميه به حكم خديو بهار از گزلك سه برگه از لباس بينائى عور و مهجور ساختند . خيامان قوى بازوى قوهء مولده سرادقات زنگار و خيام گلنارى سلطان گل را به فضاى هامون كشيدند و فروش ملون لاله و سنبل را در عرصهء دشت و در ساحت كوه و كمر گستردند و قهرمان ربيع بعزم تمشيت كوه كيلويهء باغ\r\n\r\n","description":"","footnote":"","page_name":" 291 ","page_number":323},
  {"content":"\r\n\r\nو انتظام گرمسيرات صحرا و راغ بر اشهب تيزگام نسيم آذارى و جواد خوش‌خرام باد بهارى برآمد . ساحت هامون از جوش شقايق گلگون و عرصهء ارض اغبر از هجوم شكوفهاى صحرا همرنگ چرخ بوقلمون گرديد . مجلس نوروزى در عمارات مباركات شاهى در دار السلطنهء اصفهان از نگاربندى صنايع‌كاران پيشه‌ور و طراحى چابك‌دستان صنعت‌گر زيب و زينت گرفت . برو دوش خاصان درگاه وجيب و كنار سران سپاه از بوارق خلاع زرتار و اثواب بوته‌دار غيرت‌بخش بهار و رشك‌افزاى باغ و گلزار شد . قبل ازين نگاشتهء خامهء صدق ختامه گرديد كه : جناب آقا محمد خان از بلدهء همدان روانهء طهران و پيوسته در كمين وقت و منتظر فرصت مىبودند . درين اوان كه بنحو قصه‌پردازى قلم خجسته رقم امور شوكت و مهام سلطنت مشوش و طرهء عروس مملكت مانند زلف و گيسوى خوبان قمر طلعت پريشان گرديد جنابش را هنگام فرصت در رسيده ، لشكرى جرار و سپاهى تيغ‌زن خنجرگزار عرض ديده ، از بلدهء طهران خلدنشان سلسله جنبان سپاه پيل‌توان و رافع رايات عز و شان والى محال گروس را از صدمهء سم ستوران قوايم درشت و ضربهء اقدام هيونان كوه توان پشته پشت خستند و چشم به راه قتال با شيران پلنك‌خصال نشستند .\r\nمراتب مسطور و تموج آن درياى پرشور بعرض خديو معدلت دستور رسيد . آن حضرت به علت وقوع بعضى از قضايائى كه در آن اوان حادث و در حقيقت دل‌شكستگى را باعث بود به كلى آزرده خاطر مىبودند . صلاح را در جنگ و فلاح را در درنگ نديده ، الويهء گردون مماس را بجانب الكاى دلگشاى فارس شقه‌گشاى و شبديز سبك‌خيز خسروى را بر آن سامان گرم عنان فرمودند و ساحت آن كشور را از ورود فرخنده نمود رشك گلشن و ديدهء دولت‌خواهان از نور آفتاب عنايتش روشن گرديد . امناى دولت آقا محمد خان چون اصفهان را از مخل خالى يافتند بجانب دار السلطنه شتافتند و چند يوم در آنجا توقف نمودند و جعفر قلى خان را با جمعى از\r\n\r\n","description":"","footnote":"","page_name":" 292 ","page_number":324},
  {"content":"\r\n\r\nسپاه جلالت كيش خوبش بماندن در دار السلطنهء مزبور مأمور و خود بجانب ولايات عراق روانه گرديدند .\r\n\r\nبيان توجه آقا محمد خان بجانب عراق و مجادلهء خسرو خان و شكست او و مأمور شدن عليقلى خان بسردارى عراق و كشته شدن هدايت الله خان والى گيلان\r\nباغبان قلم ميمنت رقم و دهقان كلك موافقت توأم گلزار صفحه را بدين نهج آرايش مىنمايد و بدست خامهء صنعت طراز فسانه‌پرداز پرده از رخسار عروسان صبيح الوجه مدعا ميگشايد كه : به نحوى كه سابق تقرير يافت اسمعيل خان از دم صمصام خون‌آشام شرزه شيران آجام دليرى و صدمهء چنگال پلنگان كنام جهانگيرى روى برتافت و بسوى الكاى گروس شتافت و در زواياى آن ولايت زاويه‌نشين و در ظل حمايت محمد حسين خان حاكم آنجا راحت‌گزين شد ، تا اينكه خسرو خان اردلانى بطريقه قصه‌پردازى قلم صدق مبانى محرك سلسلهء فتن و فتور و مؤسس اساس شر و شور گرديد . از صاحبان اختيار ولايات نزديك و دور استمداد خواست ، از آن جمله اسمعيل خان را نيز بطفيل محمد حسين خان در مضيف آن ستيز و آويز دعوت نموده ، بر سر خوان آن غوغا صله داد . مشار اليه نام طفيلى بر خويش نهاده ، باتفاق محمد حسين خان قدم بدان طرفه انجمن گشاد و بعد از آنكه خديو آفاق كوكب اقبال را قرين احتراق يافتند و روى از سفر عراق برتافتند و بجانب دار السلطنهء اصفهان شتافتند خسرو خان و على خان مشار اليه را مخل امور دولت و وجودش را مضر استعداد شوكت خود ديده ، صلاح كار را درين ديدند كه قامتش را از لباس جلادت عارى و زاويه‌نشين گوشهء مذلت و خواريش سازند . بنابرين با يك‌ديگر ممهد در نهضت ، او را دستگير و در مكانى محبوس و بعد از دو روز روزانهء الكاى گروس ساختند . على خان نيز بعد از چند يوم اساس عهد و پيمان را برچيده ، بساط نقض ايمان گستريد و مراجعت بصوب خمسه و محل ايالت خود نمود . خسرو خان بىنزاع منازع\r\n\r\n","description":"","footnote":"","page_name":" 293 ","page_number":325},
  {"content":"\r\n\r\nو تعرض معارض بقبض و بسط امور آن صفحه پرداخت و دست تعدى از آستين دراز و ابواب جور و بيداد بر روى ساكن و ساير و مسافر و مجاور باز و شعلهء نواير اعمالش با كرهء اثير و ذروهء چرخ پير دمساز گرديد . سوء رفتار ناهنجار او بعرض وكلاى دولت آقا محمد خان رسيد . تكسير شان و تمهيد اساس شوكتش پيشنهاد خاطر و از دار السلطنهء اصفهان محرك لشكر انجم حشر و بجانب بلدهء همدان بطريق استعجال پى سپر گرديدند . خسرو خان را بمحض استماع قوهء ماسكهء سكون از دست رفت ، سر خود گرفته ، پاى عزيمت بجانب اردلان گشاده ، در ورود بالكاى مزبور اسمعيل خان را كه در گروس مقيد و محبوس مىبود بكردستان طلب داشته ، بعد از تمهيد عهد و پيمان تدارك جزوى به او داده ، مطلق العنانش ساخت . مشار اليه تا ورود موكب جلالت نمود آقا محمد خان در قصبهء بروجرد و محال سيلاخور جمعيتى وافر فراهم و طريق مقاتله را با اولياى دولت آقا محمد خان عازم گرديد . جناب آقا محمد خان چون سيل خانه‌برانداز نشيب و فراز را پيموده و خود را بر سر او رسانيدند . مشار اليه خود را در جنگ ميدان با آن جناب حريف و در مطاف نبرد بارايضان جهان نورد رديف نديده ، رو از معركهء رزم برتافت و شيرازهء جمعيتش از هم ريخته ، هريك بجانب وطن و مساكن خود شتافتند . وكلاى آن سركار نظر بصلاح وقت با خسرو خان از در معارضه و پيكار درنيامده ، آن ولا را ضميمهء ولايات متصرف سركار ساخته و بشكستگى مشار اليه اكتفا ، چون تخليهء دار الملك گيلان را از يد تصرف هدايت الله خان والى آنجا منظور نظر همتشان مىبود تدمير او را مركوز خاطر جلالت مظاهر ساخته ، از قصبهء بروجرد شقه‌گشاى الويهء اقبال گشودند .\r\nنظر باينكه عليخان حاكم خمسه سوداى مخالفت آن دولت را در دماغ نخوت جا داده ، آخر الامر اندك سركشى مىنمود بجهه گوشمال او رو بجانب خمسه آورده و در ورود آن صوب هوائى كه در دماغ او گرفته بود بگرز البرز نظير تدمير و منقمع و بنيان اساس مخالفتش را\r\n\r\n","description":"","footnote":"","page_name":" 294 ","page_number":326},
  {"content":"\r\n\r\nباب شمشير تدمير منقطع و در چين گوران دشت بعزم يورش رشت نزول اجلال نمودند . بعد از ورود بچمن مزبور معروض راى او ساختند كه : اسمعيل خان مجددا جمعيتى موفور و سپاهى نامحصور جمع ساخته ، در عرصهء آن ولايت لواى فتن و فتور و الويهء شر و شور برافراخته است . جناب آقا محمد خان باستماع اين خبر عليقلى خان را با فوجى كثير از بهادران دلير و توپهاى قلعه‌گير و خمپاره هاى رعد نظير بدفع مادهء استعداد مشار اليه و انهدام بنيان قلعجات سمت عراق مأمور و على خان حكام خمسه را نيز در موكبش روان ساخته ، جناب عليقلى خان وقتى آن ساحت را محل نزول خيول جلادت شمول نمودند كه خسرو خان دست سبقت گشوده ، طريق نقض عهد را با اسمعيل خان بپاى استعجال پيموده ، در محال سربند موكبش را استقبال و بنواير اخداع و مكيدت خرمن‌سوز قيل و قال مشار اليه و مراجعت بصوب اردلان نموده بود . پس جناب سردار بنحو مقرر بضرب توپ قلعه‌كوب و خمپاره‌هاى دوزخ شرر جهان‌آشوب بتخريب و انهدام قلاع متين و حصون حصين آن سرزمين پرداخته و جميع اعزه و اعيان آن صفحه را كه دم از دولت‌خواهى سلسلهء عليهء زنديه مىزدند قرين هزار گونه مذلت و خوارى و در گوشهء گمنامى و زاويهء ناكامى منزول و متوارى ساخته ، اسمعيل خان كرت ديگر اجتماع سپاه و لشكر نموده ، ابواب جنگ و جدال با سردار مزبور گشاده ، امرى از پيش برده ، طريق لرستان را پيمود . چون هنگام زمستان و اوان برودت جهان گرديد و سپهدار نسيم آذار از تمشيت مهام گلزار و گلشن و انتظام امور باغ و چمن عنان عزيمت معطوف نمود سردار مزبور دست از تركتازى كشيد . پاس مراجعت ببلدهء طهران گشودند .\r\nوقايعى كه درين سال بمشيت ملك ذو الجلال روى داد از آن جمله مقتول شدن هدايت الله خان والى گيلان و مفصل اين مجمل آنست كه جناب آقا محمد خان از چمن‌گوران دشت فوجى را بهمراهى مصطفى خان دولو بر سر رشت فرستادند . مدتى مديد نواير جدال\r\n\r\n","description":"","footnote":"","page_name":" 295 ","page_number":327},
  {"content":"\r\n\r\nو قتال فىمابين مصطفى خان و والى مزبور اشتعال داشت . روزى در جزيرهء انزلى هنگامهء جنگ گرم بود كه خان مزبور هدف گلولهء يكنفر از غلامان خود گرديده ، پاى عزيمت بجانب صحراى عدم گشود .\r\n\r\nدر بيان حركت حضرت ظل اللهى از دار الملك شيراز بجانب الكاى كوه‌كيلويه\r\nنسيم عنبر شميم خامه در گلگشت‌نامه برين نهج غنچه‌گشاى مطلب مىگردد كه : به نحوى كه سابق نگاشتهء قلم ميمنت تقرير گرديد حضرت جهان‌پناهى ساحت شيراز فردوس طراز را مطلع مهچهء رايت فتح آيت فرمودند . نخست صرصر قهر قهرمانى را بركندن ريشهء شجرهء خبيثه و بنيان اساس رذيلهء حاج عليقلى خان گماشته ، ارقام قضا طراز قدر نظير مشعر بر عفو تقصير بافتخار مشار اليه رقم زد قلم بلاغت تحرير منشيان گرديده ، او را بحضور معدلت دستور طلب داشتند . عبد الرزاق خان حاكم دار المؤمنين كاشان را كه در آن وقت شرف‌اندوز آستان ملايك مطاف خاقانى و مستظيل ظلال كاخ سپهر انتصاف قاآنى مىبود بآوردن او مأمور فرمودند . حاجى مزبور چون ابواب چاره را از شش جهة بسته و دست اميد را از همه طرف گسسته و راه نجات را مسدود و بجز درب آستان اين برگزيدهء حضرت معبود كه ملجاء هرمقبول و مردودست پناهى و گريزگاهى نديد روى اميد بدرگاه فلك دستگاه آوريد و بتلثيم سدهء سنيه و تقبيل آستان زكيهء حضرت فريدون مرتبت مشرف و آن حضرت نيز رقم « احسن العفو عند القدره » بر صحيفهء جرايم او كشيدند و از تلطفات خسروانه آنچه لازمهء شان و در خور احسان اين داراى زمان بود دربارهء مشار اليه مبذول داشتند و در حقيقت تخم در شوره‌زار كاشتند . از آنجا كه آتش شرارت ذاتيش بباد بىانصافى انگيخته و خاك وجودش باب كافر نعمتى سرشته و آميخته بود مجددا ديگر بار در مقابلهء آن همه نعمت كفران ورزيده ، صورت بعضى خيالات فاسده در ضمير كاسدش مصور و غراب فتنه و زاغ فساد در آشيان دماغش بيضه نهاده ، خار عصيان در مغيلان\r\n\r\n","description":"","footnote":"","page_name":" 296 ","page_number":328},
  {"content":"\r\n\r\nخارزار خاطر فاسدش سر برزد . بزرگان گفته‌اند كه : نفس خبيث و ذات لئيم پروردن و از سفلهء دون و بدگوهر زبون چشم وفا داشتن سررشتهء كار خود گم كردنست و بمثقب مژگان صخرهء صما سفتنست\r\n در خاك ريختن زر و گوهر دريغ نيست * با ناكسان دريغ بود لطف و مردمى\r\nگر از دشت چين باغبان صبا * برد تخم خارى بباغ ختا\r\nبخاكى ز ديباى چين بيخته * برو مشك و عنبر برآميخته\r\nزمين را نمايند در وقت كار * بشاخ آهوان ختائى شيار\r\nنگارى ز سنبل فروشان چين * مه از خرمن حسن او خوشه‌چين\r\nبدستى كه افشانده خوى از جبين * بيفشاند آن تخم را بر زمين\r\nگه آبيارى بتان ختن * ز گيسو ببافند مشكين رسن\r\nببندند بر دلو غنچه طناب * ز چاه زنخدان برآرند آب\r\nز گلزار رخسار آبش دهند * كه هم آب و هم آفتابش دهند\r\nكنندش ز هر سوى خدمت‌گرى * مه و مهر با زهره و مشترى\r\nدهندش ز هر سوى نشو و نما * شمال و جنوب و دبور و صبا\r\nنمايد چو هنگام نيرو ظهور * شود برزخش را زمان نشور\r\nشود جامه را عيب پوشيش چاك * سرآرد برون از گريبان خاك\r\nكند خاريش گل بناچار و چار * نهالش برون آورد خارخار\r\nازو پاى گلشن خرامان فكار * دل و دست گلچين ازو داغدار\r\nدلا تا توانى درين خاكدان * اميد نكوئى مدار از بدان \r\nبهرجهة سوداى دماغش جوش گرفت و جانش مهر از عقل و هوش برداشته ، ديگر بار علم مخالفت آن حضرت برافراشته ، چشم از حقوق آن جناب پوشيده ، با جمعى بدكيش شيوه را پيش گرفته ، پيمانهء پيمان نوشيده ، ممهد گردانيده بودند كه بيخ نهال اين دولت خداداد را بباد بىشرمى و صرصر بىآزرمى درآورند . مراتب كنكاش آن فرقهء خذلان تلاش بانهاى منهيان بعرض راى جهان‌آرا و شعلهء آتش قهر قهرمانى بذروهء چرخ و الا رسيده ، امر بگرفتن او فرمودند .\r\nباز نظر همتشان بمرحمت ذاتى و رأفت فطرى از خون او درگذشت\r\n\r\n","description":"","footnote":"","page_name":" 297 ","page_number":329},
  {"content":"\r\n\r\nدر برخى از بروج ارگ مقيد و شيخ ويس خان و صيد مراد خان و پسران على مراد خان را نيز مكفوف البصر و بهمسايگى حاجى دربند فرمودند .\r\n\r\nذكر ابتداى زمستان و حركت موكب عز و شان بجانب كوه‌كيلويه\r\nچون هنگام دى دررسيد و فراش ناميه فروش منقوش رنگا - رنگ لاله و گل و خيام ملون ياسمن و سنبل را از فضاى دشت و در و ساحت كوه و كمر درنورديد ، غنهء چكاوك و لحن هزار و صوت بلبل و نغمهء سار در صحن چمن و عرصهء گلزار در گلو پيچيده ، خيامان شتا سرادق كرياسى برف را در ساحت هامون كشيدند حضرت گيتىپناهى يساق الكاى كوه گيلويه و انتظام آن ولايت را وجههء همت و الا نهمت فرمودند .\r\nدر ساعتى مسعود و طالعى محمود اعلام ظفر فرجام را بجانب الكاى مزبور شقه‌گشا و رايات نصرة آيات را فلك‌فرسا ساختند .\r\nشاهين شوكتان به شكار تسخير آن مملكت از دنبال طايران مبارك بال الويهء ظفر فرجان نصرة اشتمال جناح اقبال گشودند ولى قصبهء كازرون را باقدام رعنا غزالان مشكين كاكل عنبرين ذوانب پيمودند . چون طايفهء ممسنى پيوسته باب عصيان تخم نافرمانى بر خاك قلوب خود مى كاشتند و به آتش طغيان خرمن خدمت‌گزارى را سوخته ، بباد ناخدمتى مىدادند آن حضرت خان فيروزمند محمد خان زند را كه قامتش بتشريف شريف اخوت جنابش مطرز بود برتبهء سردارى جيوش دريا خروش معزز و بتنبيه آن طايفه مأمور و مقرر فرمودند . سردار مزبور شمشير جلادت از غلاف كشيده ، بر سر آن فرقه پيچيده ، از گلبن خاطر هريك كه استشمام رايحهء اخلاص مىنمودند به آبيارى رأفت و مهربانى بتخضير نهال احوالش مىپرداختند و از نخل ضمير هر مردى كه آثار ثمر خدمت‌گزارى و خلوصيت مشاهده مىنمودند از تيشهء مناصب برگ و بار هستى آن را درهم مىتراشيدند . مختصر\r\n\r\n","description":"","footnote":"","page_name":" 298 ","page_number":330},
  {"content":"\r\n\r\nكلام : جماعت مزبور را تنبيه كامل نموده ، بحضور سعات دستور شرفيابى حاصل ساخت . خديو آفاق مدت سه ماه در قصبهء كازرون قشلاق فرموده ، از آنجا روانهء قصبهء بهبهان گرديدند و ورود بقصبهء مزبور دور و نزديك از ترك و تاجيك روى نياز بآستان سپهر طراز آوردند . از تعمير مبانى عدلش عرصهء آن ولايت معمور و از پرتو آفتاب جهان‌تاب مروتش ساحت آن مملكت پرنور و باران سياستش نواير فتن و فتور را منطفى و صرصر قهرش خس و خار شر و شور را از گلستان آن مرزوبوم بالكليه پرداخت . چون شيخ غضبان بنى كعب پيوسته در مصطبهء مخالفت ساغر نافرمانى مىكشيد و گونهء شاهد بندگى را به ناخن بغى و عصيان مىخراشيد حضرت جهان‌پناهى محمد خان و عبد الله خان را با فوجى از دلاوران منصور از دو طرف بتاخت و تاراج كمين مشار اليه و چپاول اعراب بنى كعب مأمور فرمودند . مأمورين حسب المقرر بر سر آن طايفه چپاول انداخته ، گوسفند و ماديان بسيار بدست آورده بپايهء سرير خلافت مسير خاقانى مراجعت نمودند و بعضى از طوايف بختيارى نيز از طريق فرمان‌برى و مسلك خدمت‌گزارى بيرون رفته ، بشوامخ جبال رفيعه و شواهق قلاع منيعه و انسداد مسالك خدمت‌گزارى را بر آن مضيقه مستظهر گرديده ، سر بسركشى برآورده بودند بسرپنجهء شهامت شيران آجام نبرد و چنگال جلادت پلنگان كوه‌نورد گوشمال كاملى يافته ، حلقهء اطاعت در گوش كشيدند .\r\n\r\nوقايع سال فرخنده فال قوىئيل خيريت دليل مطابق سنهء هزار و دويست و يك هجرى و كيفيت آن\r\nيوم چهارشنبهء غرهء جمادى الاخره موسم بهار و فصل شكفتگى شكوفه و ازهار در رسيد و شاطر قوهء ناميه گردن و گوش عروسان گلزار و بر و دوش شاهدان شاخسار را بزيورهاى زهرا و حلهاى خضرا آرايش نمود . عروس زيباروى مهر خاورى و شاهد صبيح - الوجه كاخ نيلوفرى از حجله‌سراى مشترى قدم بر تخت فيروزبخت\r\n\r\n","description":"","footnote":"","page_name":" 299 ","page_number":331},
  {"content":"\r\n\r\nهمسرى حمل نهاده و دهقان نسيم‌آذار بامر مولده ديگر بار دست صنعت آثار بزينت‌گرى رخسار دلاراى بنات و بنين گلزار برگشاد .\r\nنوباوگان غنچه و ازهار از مشيمهء شاخسار تولد نمودار و از دست قابلهء قومت ناميه لباس نشو و نما پوشيدند و طفلان رضيع بوستان و شيرخوارگان گلستان از پستان مصنعهء سحاب بنان شير هستى نوشيدند .\r\nخيام صنع قادر يكتا خيمهاى والاى گلهاى بهار را بر فراز كوه و صحرا بركشيد و فراش قضافروش زمردگون سبزه و سوسن را بر فرق بسيط اغبر گستريد . خسرو اردىبهشت با افواج گلهاى آذارى بعزم دار العبادهء چمن بر اشهب گردون خرام و ابرش صرصر گام باد بهارى عنان داده ، قلعهء محكم بنيان طاغيان زمستان و حصن مشيد اركان عاصيان مهرگان بيك حملهء سپاه فروردين و يورش جنود لاله و نسرين به تصرف قهرمان ربيع درآمد .\r\n دگر ره مقدم نوروز فيروز * شبستان جهان را كرد چون روز\r\nزمان ز آسيب دى گرديد آزاد * بگيتى از سر نو تازگى داد \r\nجشن عيد با بخت سعيد در ظاهر قصبهء بهبهان اتفاق افتاد .\r\nپنج يوم بعد از عيد اين وارث تخت فريدون و جمشيد بجانب دار الملك شيراز جنت طراز روانه گرديد . چون تقى خان حاكم يزد به نحوى كه مورخ تاريخ قبل پيش ازين شمه‌اى از احوال خديعت اشتمال او را ضبط فرموده‌اند درين اوان نيز بناى حيلت نهاده و دكان زرق و شيد گشاده ، به عادت ديرين و راه و رسم پيشين با امناى دولت ابد قرين در مقام مكر و غدر ايستاده بود حضرت كسرى معدلت تكسيرشان و انهدام دولت او را مكنون ضمير انور و قرارداد خاطر مرحمت‌پرور فرموده ، باحضار لشكر انجم دستگاه فرمان دادند و خود بفرخى و فيروزى دار الملك را مضرب سرادقات سپهر مثال و بجهة رسيدن ابطال رجال و متجندهء هژبر خصال روزى چند در آنجا توقف فرمودند ، تا اينكه از اطراف و جوانب عساكر نصرة مآثر متعاطف و متواتر بموكب\r\n\r\n","description":"","footnote":"","page_name":" 300 ","page_number":332},
  {"content":"\r\n\r\nگردون مراكب حاضر گرديدند . رايات جلال پس از اجتماع جنود جلادت اشتمال بفيروزى و اقبال بجانب دار العباد مزبور فلك‌فرسا و هيونان همايون بهادران سعادت‌نمون بسوى خطهء مذكور مرحله‌پيما شدند . چون محال ابرقوه مخيم خيام فلك شكوه و عرصهء آن ولايت مطرح اشعهء انوار ماهچهء رايت نصرةپژوه گرديد خديو ارجمند محمد خان زند را با فوجى از دلاوران فيروزمند پيشرو جيوش بحر خروش و روانهء دار العباد مزبور فرمودند . مشار اليه حسب المقرر وارد ظاهر يزد و اطراف شهر را مركزوار در ميان گرفته ، سدهاى متين استوار و سنگرهاى رزين پايدار نهاده ، آرميدند . تقى خان چون غازيان جنگجو و بهادران پلنگ‌خو را در امر محاصره رضا و ساعى ديد خود را با كوچ و بنه بنارين قلعه كشيد و از امير محمد خان طبسى مستدعى اعانت و استمداد گرديد . حضرت كسرى معدلت نيز بعد از چند روز بنهء فيروز را در برابر ابرقوه گذارده ، الويهء جلال بمعاونت محمد خان شقهء ميمنت گشودند . بعد از ورود به آن حدود طريق چاره را از شش جهة بر روى تقى خان مسدود و راه آمد و شد بالمره مفقود فرمودند . چون در نواحى يزد محل زراعت و مكان فلاحت ندارد و آذوقهء آن ولايت از سمت فارس و كرمان و اصفهان نقل مىشود و در اطراف شهر به قدر پر كاه گياه نمىرويد حضرت جهان‌پناهى مقرر فرمودند كه سيورسات غازيان از سامان فارس حمل‌ونقل اردوى گردون مماثل گردد و ضابطان و كلانتر بوانات و ابرقوه حسب الامر خديو سكندر شكوه سيورسات مقرر را به قدر امكان باردوى معلى مىرسانيدند . ليكن كفاف نمىنمود . به اين جهة آذوقه در معسكر و الا نقصان گرفت . بتخصيص فقدان عليق الدواب به جائى رسيد كه ستوران بىنوا كاه را جز در انبار كاه‌كشان مشاهده نمىنمودند و چارپايان بىدست و پا بوى جو را جز از خرمن سنبله نمىشنودند . به اين علت اهل اردو را كار بجان رسيد . در خلال آن حال امير محمد خان نيز بمعاونت يزديان وارد قلعه گرديد . خديو معدلت‌پرور\r\n\r\n","description":"","footnote":"","page_name":" 301 ","page_number":333},
  {"content":"\r\n\r\nجيوش پرخاش‌خو را از اطراف اربعهء قلعه بيورش مأمور ساختند . از آن جانب امير محمد خان در پشت حصار با تفنگچيان آتشبار هنگامهء رزم را گرم نموده ، بازوى جلادت گشوده ، بهرجهة گردان طرفين بباد حملهاى متواتر و ضرب گلولهاى شهاب مانند پىدرپى آتش حرب و پيكار تيز كردند . بهادران جانبين بفغان و شيون آواز كرناى و فرياد روئين دراى نمودار روز رستاخيز را آشكار ساختند . سفير گلوله و تير از شش جهة پيغام مرگ به گوش برنا و پير مىرسانيد .\r\nسنان زبان طعن بسوى مردان لشكرشكن دراز مىگردانيد و زمين از اشتعال نواير گير و دار در گداز آمد . محمد خان ولد نصير خان لارى كه حسب الامر آن زيبندهء مسند جهاندارى مأمور بحراست سپه و سنگر بود عمدا مركز خود را خالى ساخته ، با تفنگچيان لارى بجانب لار فرارى شدند . سپاه جلادت پناه فرار آن روسياه را حمل بر شكست داراى اسكندر حشمت نموده و اين معنى علاوهء تنگى آذوقه و فقدان و فقر گرديده ، بيك بار روى از ميدان گير و دار برتافته ، سلك آن جمعيت و سپاه پريشانى يافته ، هريك رخ بجانبى نهادند .\r\nخديو ارجمند وقتى خبردار گرديدند كه احدى از سپاهيان بجز معدودى از غلامان خاصه در موكب جلال و ركاب سعادت منوال باقى نمانده بود . پس لاعلاج عنان‌گشاى سمند صبا رفتار و بجانب دار الملك راه نورد بوادى رفقار شدند .\r\n\r\nبيان محاربهء مير محمد خان با جعفر قلى قاجار در براهان من اعمال دار السلطنه اصفهان و وقايع آن\r\nهزاردستان خوش‌بيان گلستان حكايت و طوطى شيرين‌زبان شكرستان روايت بدين‌گونه آغاز قصه‌پردازى و بدين شيوه بنياد فسانه‌سازى مىسازد كه : امير محمد خان را از شكست لشكر پرخاشخر اسباب شوكت و اثاثهء دولت درست گرديد و در آن فتح عظيم ابواب كامرانى بر رويش مفتوح و صيت جلالتش در اطراف و اقطار منتشر گرديد و از وقوع اتفاق بغايت مقتدر و كلاه گوشهء عظمتش بذروهء\r\n\r\n","description":"","footnote":"","page_name":" 302 ","page_number":334},
  {"content":"\r\n\r\nسپهر رسيد . باغواى بعضى هنگامه طلبان حوالى و حواشى اصفهان و تحريك اسمعيل خان عرب عامرى كه پيوسته با سرهاى پرغرور جبهه‌ساى زانوى ناكامى و زمين‌ساى جبين بىسرانجامى و هميشه عزلت‌گزين زواياى حمول و از غايت پريشانى از جاى خويشتن ملول و چنين هنگامه را طلب‌كار و متاع فتنه را در بلواى شورش بجان خريدار مىباشند بفكر تسخير دار السلطنهء اصفهان و تصرف آن خطه بهشت بنيان افتاده و دكان خورش سودائى گشاده و با هزار سوار و پياده الى بلوك براهان سه فرسنگى شهر را بقدم مسارعت پيموده ، در آن وقت جعفر قلى خان قاجار از جانب جناب آقا محمد خان والى و صاحب اختيار دار السلطنهء مزبور بود هفت هشت هزار نفر سواره ابواب جمعى خود را برداشته ، در بلوك مزبور هنگامه‌آراى معركهء نبرد گرديد . يك هفته آن دو لشكر در مقابل يك‌ديگر بباد حمله هاى متواتر شعله‌افروز آتش شوروشر بودند . نزديك به آن رسيد كه سلك جمعيت سپاه قاجار پريشان گردد كه اسمعيل خان به عادت قديم و خوى و خلق وخيم از صراط مستقيم عدو پيمان انحراف و تجاوز ورزيده ، روى از ميدان مرافقت خان مزبور برتافت . اين معنى باعث شكستگى دل و رنجش خاطر مشار اليه گرديده ، جمعيت خويش را برداشته ، روانهء يزد شد .\r\n\r\nذكر مأمور شدن نواب جهانبانى از جانب حضرت جهان‌ستان بجانب خطه لار و فتح آن ديار\r\nچون خطهء شيراز رايت گردون طراز را مضرب و خيام گردون احتشام را مخيم شد شهريار نامدار بامداد فرزند مهين و قرة العين گزين لطفعلى خان را مأمور بصفحهء لار فرمودند . نواب جهانبانى برحسب فرمودهء خاقانى محرك لشكر جلادت مبانى گرديده ، نره‌شيران خصم‌افكن خطهء لار را مقر اردو و مسكن گردانيدند . اهل لار مقاومت در باربر آن سيل بىزنهار و مصادمت آن بحر خون‌خوار را افزون از قدر و مقدار خود ديدند . پا بدامن قلعه‌دارى كشيدند\r\n\r\n","description":"","footnote":"","page_name":" 303 ","page_number":335},
  {"content":"\r\n\r\nو در حصن عافيت‌خوارى آرميدند . نواب جهان‌پناه و خديو فلك دستگاه هردسته را برابر دروازه‌اى معين و هرفرقه را در محاذات ركنى مشخص جا داده ، بلوازم محاصره اشتغال و راه عبور و طريق مرور بر جاسوسان صبا و دبور مجال نماند . مأمورين معسكر ظفر پرور بنحو مقرر اطراف شهربند و محيط آن قلعهء گردون مانند سنگرهاى متين و سيبه‌هاى رفيع پايه اساس نهاده ، بنوعى در لوازم محاصره بازوى مجاهده گشادند كه پيك نهان گرد انديشه را از هيچ طرف راه دخول مقدور و جلادت شيم جاسوس جهان‌نورد فكر را از هيچ مدخل ممر مرور ميسور نبود . مختصر كلام : بعرض داراى جم غلام رسيده كه محمد خان و عبد الله خان ولدان نصير خان نامى از اقوام خود سپرده ، بجهة جمع‌آورى سپاه و لشكر روى بجانب دشت و در نهاوند . چون چند يوم از نزول معسكر نصرة شمول گذشت هردو برادر از دو جانب با سپاه بىكران روى بمعسكر همايون و اردوى سپهر نمون نهادند .\r\nنواب جهانبانى فوجى را باستقبال محمد خان و دسته‌اى را بمقابلهء عبد الله خان مأمور فرمودند . مأمورين بنحو مقرر سر راه بر آن دو برادر گرفته ، هر دو را منكوب و مخذول و مراجعت باردوى خيول نمودند . محمد على خان چون كار صاحبان قلعه را چنان ديد از در فرمان‌برى درآمده ، روى نياز بآستان سپهر طراز آوريد و مقاليد قلعه را بخدام آستان والامقام سپرد و نواب جهانبانى با فتح و كامرانى مراجعت بارض فيض مبانى و از عتبه‌بوسى پدر والاگهر قرين شادمانى گرديدند .\r\n\r\nسال فرخنده فال پيچىئيل خيريت دليل مطابق سنهء هزار و دويست و دو هجرى\r\n باد شبگيرى نسيم آورد باز از جويبار * ابرآذارى علم افراخت باز از كوهسار \r\n\r\n","description":"","footnote":"","page_name":" 304 ","page_number":336},
  {"content":"\r\n\r\n شد معطر خاك دشت از باد كافورى نسيم * شد مرصع كوه و دشت از ابر مرواريد بار\r\nقمريان چون مقريان گشتند بر سر و بلند * بلبلان چون مطربان گشتند بر شاخ چنار\r\nبوى خاك از نرگس و سوسن چو مشك تبتى * روى باغ از لاله و نسرين چو نقش قندهار\r\nفرشهاى عبقرى افكنده شد در بوستان * جامهاى ششترى گسترده شد در كوهسار \r\nروز پنجشنبهء پانزدهم شهر جمادى الاخره ايام دى را بساط انبساط برچيده شد . سلطان خاورى از دار الملك حوت بعزم تسخير دار السلطنهء حمل بر اشهب تيزگام گردون و خنك خوش‌خرام سپهر نيلوفرى فرمان داد تا فراشان صبا فروش ملون قهرمان گل و خيام ملمع شكوفه و سنبل را به فضاى كوه و هامون گستريدند . قلعه‌نشينان برف و باران كه از جانب سپهدار مهرگان مأمور بمحافظت شهربند گلستان و محارست حصارين باغ و بوستان بودند در برابر حملات كوه‌فرساى دلاوران بهارى تاب مقاومت نياورده ، بجانب زواياى توارى متوارى گرديدند .\r\nسپهسالار اسفندار بمحض استماع آوازهء وصول كوكبهء سلطان بهار و استيلاى لشكر آذار بر قلعه‌نشينان ثلوج و امطار پاى تخت گلزار را خالى كرده ، بىسپر وادى هزيمت گرديد . سعادت‌آباد چمن كه چندى محل نشيمن غارتگران شباط و بهمن بود از نزول داراى اردىبهشت رشك‌افزاى هشت بهشت و ساحت گلشن از قدوم مسرت لزوم تازه‌رويان سورى و سمن و نازك‌نهالان ارغوان و نسترن نمودار چمن هشتم آسمان و كنارهء جويبار و طرف گلزار از ورود فرخنده نمود ليلى و شان شورانگيز و شيرين‌صورتان شكرانگيز گلهاى عنبرين و نسرين و ياسمن غيرت‌فزاى باغ جنان شد . زيباقدان اشجار با حلهاى سبز زمرد رنگ بوته‌دار و اثواب ملمع زرتار قدم بعرصهء گلزار گشادند . رعنا قامتان جويبار از شكوفه و ازهار تاجهاى گوهر\r\n\r\n","description":"","footnote":"","page_name":" 305 ","page_number":337},
  {"content":"\r\n\r\nنگار بر سر ، مانند معشوقان طناز و مثابه دلبران سراپا ناز دلربائى آغاز نهاده ، از اشارات چشمان فتنه‌انگيز از چشم نظربازان خونريز و سنبل تر مانند زلف دلفريب خوبان بنفشه‌مو و جغد مشكين و - شاقان عنبرين‌گيسو عطر نيز و هواى باغ و فضاى صحرا و راغ بسان طبله عطار عبيرآميز گرديد . تازه جوانان عرعر و شمشاد و سروقدان صنوبر و آزاد در طرف جويبار و ساحت گلزار قد بدلبرى و دلربائى برافراختند . مرغان گلستان و طايران بوستان از نغمهاى هوش‌ربا غلغله در صحن چمن و ولوله در جان تماشائيان گلشن درانداختند . ارض غبرا و ساحت صحرا از بهار ازهار زهرا چون قبهء سپهر خضرا و عرصهء اين طاق مينا پركوكب و فضاى دشت و در از هجوم نجوم گلهاى آذر رشك چرخ مكوكب شد . مجلس نوروزى در دار الملك شيراز جنت طراز انعقاد پذيرفت . چهل روز بعد از نوروز فيروز آقا محمد خان بخار هوس و هواى تسخير ولايت فارس در كانون دماغ متراكم و لشكر افكار باطل و خيالات بىحاصل مركوز خاطرش و متهاجم گرديده ، با لشكرى انبوه و عسكرى دريا شكوه از بلدهء طهران حركت و بجانب چمن گندمان نهضت نمودند .\r\nدر ورود بچمن مزبور چپاول ايلات قشقائى و غيره را كه در چمن خسرو شيرين مرتع داشتند نصب العين ضمير ساختند و بنه را در چمن مزبور نهاده ، سوار و سپاه را برداشت ، تاخت بر سر آنها بردند : وقتى به مقصد رسيدند كه ايلات مزبور از حركت و عزم خيالش مطلع گرديده و اغنام و سپاه و مال و كوچ و عيال خود را بشوامخ جبال و شواهق تلال كشيده ، در طريق مبارزت آرميده بودند .\r\nآن جناب چون وصال شاهد آرزو را ميسر و عروس حصول مأمول را دربر نديدند توسن عزم را بعنان‌دارى سرپنجهء حزم از آن طمع منع نموده ، بجانب كوشك زار محرك لشكر پرخاشخر گرديده ، كس باحضار بنه و پيادهء سپاه روانهء چمن گندمان ساختند و علم توقف در محل مزبور برافراخته ، چون مدت يك ماه كشيد سپاه غلا بر معسكر\r\n\r\n","description":"","footnote":"","page_name":" 306 ","page_number":338},
  {"content":"\r\n\r\nجلادت پناه زورآور و آتش تنگى در اردوى سپهر دستگاه شعله‌ور گرديده ، نزديك به آن رسيد كه جمعى از غنى و فقير از شدت جوع باصل خويش رجوع نمايند و به جائى انجاميد كه شيرازهء آن جمعيت از صرصر قحط و تنگى پريشان و گسيخته و كنگرهء قصر شوكت از تندباد گرسنگى ريخته گردد . عاقبت باغواى بعضى از فتنه‌انگيزان و راهنمائى بعضى از فساد پيشگان از محل مزبور محرك لشكر و سلسله‌جنبان حشم و حشر ، در مشهد ام النبى بار توقف گشودند .\r\nالقصه اخبار آن گران وقايع در دار الملك شيراز معروض راى خورشيد لوامع گرديد . سران لشكر و كفاة كشور از برنا و پير و مأمور و امير بدربار فلك نظير مجتمع و استدعا نمودند كه خديو با فرهنگ آنها را مأذون بجنگ و مرخص بستيز و آهنگ فرمايند . از آنجا كه بر ضمير الهام تخمير كه آئينهء جهان‌نماى عاقبت انديشيست صورت اين مطلب عكس‌پذير گرديده بود كه چند روز اندك خوددارى نمايند ، بلكه خصم جرى شده ، قدم پيشتر نهاده ، در ظاهر شهر از دست حزم عنان‌گيرى او فرمايند و باتمام كارش پردازند ، به اين جهة شيران آجام دليرى را قلادهء رخصت از گردن نگشودند و اذن مقاتله و مجادله ندادند . جناب آقا محمد خان چند يوم در مشهد ام النبى توقف و با دور و نزديك اظهار تلطف نموده ، ليكن بهيچ‌وجه غنچه از شاخسار آمالش بنسيم اين‌گونه تدابير نشكفت . بناچار سينه را از خارخار آن انديشه بجاروب آن نااميدى رفت و مراجعت بصوب اصفهان را اهم و انصراف بجانب عراق را الزم دانسته ، عطف عنان بجانب دار السلطنهء مزبور نمودند و چند روز در باغ سعادت‌آباد نزول اجلال و جناب عليقلى خان را با فوجى از غازيان جلادت‌نشان در دار السلطنه گذاشته ، خود راه نور صوب طهران شدند . وقايعى كه در آن اوان واقع شد گرفتارى اسمعيل خان عربست . تبيين اين مقال آنكه : اسمعيل خان به نحوى كه سابق خوش خامه خرام در شاهراه ذكر احوال او راه نورد طريق تحرير گرديد در عراق چندين دفعه جمعيتى فراهم و\r\n\r\n","description":"","footnote":"","page_name":" 307 ","page_number":339},
  {"content":"\r\n\r\nمحاربه با اولياى دولت قاجار را عازم و هردفعه بجهات چند سلسلهء جمعيتش گسيخته و بنيان قصر استعدادش ريخته ميشد . به جائى رسيد كه دل و جانش از سرورى سيرى يافته ، قامت را به لباس فقيرى آراسته ، شيوهء تجريد پيش و با چند تن درويش وارد اصفهان و در گوشه‌اى مدت پنج ماه پنهان مىبود . تا اينكه آقا محمد خان از سفر فارس مراجعت باصفهان نمود . شخصى كه از امور مشار اليه اطلاع داشت پرده از چهرهء آن راز مخفى گشوده ، آشكار نمود . جناب آقا محمد خان جمعى را بگرفتن او مأمور ساخت . مأمورين اطراف خانه‌اى را كه مسكن او بود فروگرفته ، مشار اليه خود را از آن خانه بيرون انداخته ، علم توجه بجانب خارج شهر برافراخت . تعاقب‌كردگان هرچند كوشش نمودند و بپاى طلب جميع قراء و مزارع حوالى و حواشى شهر را پيمودند آن صيد از دام رسته و آن نخجير بند گسسته را بدست نياوردند . بعد از آنكه جناب آقا محمد خان روانهء طهران گرديد مشار اليه را دست قضا گريبان‌گير گرديد و او را بجانب شهر كشيد و در كمال بىپروائى خويشتن را بميان قلعهء طبرك انداخته ، در خرابهاى قلعهء مزبور خزيد و شخصى نزد عليقلى خان فرستاده ، مستدعى عفو تقصيرات ماضيه شد . چون منهى مزبور چنين خاطرنشان نمود كه او در جبال گندمان مىباشد بنابرآن جناب عليقلى خان با فرستادهء و مبنى بر عفو تقصيرات ظهر كلام الله مجيد را بخاتم عهد و پيمان مؤكد بايمان مختوم و مصحوب يك نفر از غلامان خود فرستاده ، مشار اليه را روانهء نزد او ساختند . مشار اليه نيز بعد از زيارت كلام ملك علام بدون مضايقه روانهء حضور سردار عالىتبار و از جانب آن جناب آنچه لازمهء محبت و مهربانى بود نسبت به او به عمل آمد . مراتب مذكور را بجناب آقا محمد خان معروض داشت . آقا محمد خان درحال او را بحضور طلب فرمودند . عليقلى خان حسب الامر برادر مشار اليه را با تدارك نمايان روانهء طهران نمودند . در ورود ببلدهء مزبور ديده‌اش از گزلك سوء اعمال از نور بينائى مهجور و قامتش از لباس روشنائى عور گرديد .\r\n\r\n","description":"","footnote":"","page_name":" 308 ","page_number":340},
  {"content":"\r\n\r\n\r\nدر بيان حركت موكب ظفر شعار بعزم اصفهان و هزيمت عليقلى خان قاجار بجانب كاشان\r\nچون كيفيت مراجعت آقا محمد خان از مشهد ام النبى بجانب الكاى عراق بعرض حجاب بارگاه گردون رواق خديو آفاق رسيد و صيد بدام آمده را از بند جسته ديدند چنگال عقاب همتش را در اضطرار تيز و پيش‌خانه‌كشان اردوى نصرةستيز را امر و مقرر كردند كه بارگاه سپهر دستگاه و سرادق آسمان جاه را در خارج دار الملك پرده‌پوش رخسار مهر و ماه سازند . روز ديگر شاهباز زرين‌بال الويهء جلال بطريق استعجال از دنبال مرغ از دام جسته در پرواز و سر طوق اعلام ظفر فرجام با قبهء افلاك دمساز گرديد . جناب عليقلى خان از حركت آن سيل سركش و استعجال آن درياى آتش مخبر و موازى يك هزار نفر سوار و پياده بجهة محافظت قلعه تعيين و روانه و خود از عمارات مباركات شاهى بباغ سعادت‌آباد نزول اجلال نمودند . حضرت گيتىپناهى در ورود بقريهء اسفر جان قدرى سوار بسركردگى محمد خان زند بر سر قلعهء قمشه مأمور فرمودند . از آنطرف غازيان از حصار پاى جلادت بيرون نهادند و ابواب مجادله گشادند .\r\nعاقبت خاشاك وجود آن لشكر تاب لطمات آن بحر پهناور و تلاطم آن درياى تيغ و خنجر را نياورده ، شيرازهء جمعيتش كلى اوراق و بسيارى ازيشان از آتش‌افشانى برق شمشير دلاوران عدوگير قرين احتراق و بقية السيف گرفتار كمند بهادران فيروزى اتفاق گرديدند . مختصر كلام :\r\nاز يك هزار سوار و پياده بجز سه چهار نفر كه زورق وجودشان از آن گرداب هايل نجات حاصل نموده ، بجانب دار السلطنه و اصل شدند همگى مقيد اسار گرديدند . اين شمع انجمن عدالت توابين ايشان را پروانهء آزادى و سران و سركردگان آنها را مأمور بدار الملك شيراز فرمودند . جناب عليقلى خان چون احوال را بدان منوال مشاهده و تكاور تطاول چرخ را با بخت خويش در معارضه ديدند و از جانب برادر نيز ماذون بمحاربه نبودند لاعلاج و ناچار مرحله‌پيماى طريق دار المؤمنين\r\n\r\n","description":"","footnote":"","page_name":" 309 ","page_number":341},
  {"content":"\r\n\r\nكاشان گرديدند . دو يوم بعد از حركت سردار حضرت معدلت‌مدار در طالعى قرين سعادت باغ سعادت‌آباد را از قدوم معدلت بنياد نمونهء ارم ذات المعاد  « الَّتِي لَمْ يُخْلَقْ مِثْلُها فِي الْبِلادِ »  ساخت . سايهء عاطفت و ظل مرحمت بر سر ستمديدگان آنولايت انداختند . فراش عدلشان غبار ملال از ساحت خاطرهاى پريشان پرداخت و سكندر باس و هيبتش سكنهء آن مرزوبوم را از شر يأجوج فتن بسد سديد مروت ايمن ساخت . چون اين اخبار وحشت آثار در بلدهء طهران مسموع سمع امناى دولت و وكلاى حضرت آقا محمد خان گرديد از تندباد خبر مزبور نخل خاطرشان بر يك‌دگر لرزيد و مرغ دل ايشان از وقوع اين حادثه در سينه طپيدن گرفت و بدون تأمل با لشكرى جرار و سپاهى خون خوار خنجرگزار عزيمت دار السلطنهء اصفهان را تصميم خاطر نمودند .\r\nچون مقدمات حركت و نهضت جناب آقا محمد خان مسموع سمع داراى فريدون سير گرديد سران سپاه و خاصان درگاه را در مجلس شورطلب داشتند و پرده از روى شاهد مطلب برداشتند و در خصوص جنگ و پيكار آن فسادانديشان مصلحت خواستند . آنان صلاح را در جنك و فلاح را در درنك نديدند . حضرت جم رتبت چون از گلستان پرخار خاطرشان رنگ و بوى صدق و صفا و از گلشن ضميرشان جز خس و خار نقض عهد وفا ملاحظه نفرمودند پس بناچار از دار السلطنه مزبور اعلاى الويهء شوكت و اقتدار ، بجانب دار الملك شيراز مراجعت فرمودند . وكلاى جناب آقا محمد خان چون خانه را خالى از مخل و تهى از بهادران قوىدل و كام خويشتن را حاصل ديدند توسن تركتازى را بسوى شهر عنان‌گشا ساختند و چند يوم در دار السلطنه توقف نموده ، بجانب طهران و دار الملك خويش لواى عظمت برافراختند .\r\n\r\nدر بيان مأمور شدن نواب جهانبانى بجانب بندر علويه و وفات خاقان مغفور و جلوس صيد مراد خان در فارس\r\nاول فصل شباط كه فراشان قضا و قدر بساط انبساط سبزهء تر\r\n\r\n","description":"","footnote":"","page_name":" 310 ","page_number":342},
  {"content":"\r\n\r\nو فروش لعل‌رنگ لالهء احمر را از ساحت چمن و عرصهء باغ و گلشن برچيدند ناظمان قواى ناميه دست از شغل و عمل خويش كشيدند و فسادجويان زمستان و اراذل‌منشان مهرگان از زواياى خمول پاى جلادت بيرون نهاده ، دست تاراج بمال و اموال اردىبهشت و گلستان گشادند .\r\nسلطان گل بيك صدمهء صرصر بهمن از تخت زمردى گلشن و بساط زبرجدى چمن بر بستر خاك و فروش تيرهء مغاك درافتاده ، شيرازهء جمعيت سنبل چون طرهء دلاراى و شاقان عنبرين كاكل كه از اهتزاز باد صبا پريشان گردد و از تندباد خزانى پريشانى گرفته ، از يكديگر گسيخته ، سپهدار ربيع كه بامر مولده و فرمان سلطان نافذ الفرمان قوهء ناميه مأمور بانتظام مهام سوا حليان كنار جويبار بود از وصول آوازهء قهرمان دى تاب مقاومت نياورده ، بجانب بندرگاه ناكامى گريخت . افغان قمرى و هزار و فرياد چكاوك و سار بنواحى شهر و ديار و آواز تعزيت‌سراى گلزار بذروهء سپهر غدار پيچيد . ابر بهمن را بسوك نازك نهالان سورى و سمن و تازه جوانان صنوبر و نارون اشك حسرت از ديده بر دامن كوه و كمر مىچكيد . زاغ ترانه‌سنج باغ و بوم شوم نغمه‌پرداز صحرا و راغ گرديد .\r\n بنگر كه پر ز جنجر الماس و جوشنست * طرف چمن كه بود پر از حله و حلى\r\nبستان شد از حريف خريف آن‌چنان خرف * كش خار گلبنى كند و زاغ بلبلى \r\nبهر جهة خديو سعادتمند بعد از ورود به آن ارض جنت‌پيوند فرزند ارجمند و قرة العين فيروزمند لطفعلى خان زند را كه در آن اوان انوار جهانگيرى از صورت حالش ظاهر و هويدا و آثار دلاورى از ناصيهء احوالش آشكار و پيدا و آتش شمشير عالم‌گيرش شراره‌افكن خرمن هستى دشمنان و آب حسام با انتقامش مسكن نواير بغى و طغيان و تندباد باس و هيبتش برگ و بار اهل غدر را بر خاك مذلت ريختى و و پرويزن قهر و سطوتش خاك مسكنت بر مفارق معاندان ريختى ، نهال\r\n\r\n","description":"","footnote":"","page_name":" 311 ","page_number":343},
  {"content":"\r\n\r\nسرافرازش كه از چمن جلادت سركشيده ، بميوه‌هاى گوناگون بذل و كرم بارور و دوحهء حديقه‌طرازش كه در سرابستان قلادت پروريده باثمار سخا و همم مثمر و لعل و گوهر در نظر همتش با خاشاك برابر و سيم و زر باوجود كف باذلش هم‌وزن كفى خاكستر و در درخشنده در پيش فوايد جودش هم‌سنگ صدق و ياقوت ارزنده در چشم سخايش هم‌بهاى خزف و لعل فروزنده دربر عطاى شاملش سنك بركفست .\r\n آنكه بيرون برد تيغش چين ز رخسار سپر * وانكه درو افكند تيرش خم از ابروى كمان\r\nخوانده تيغش بر خلايق خطبهء فتح و ظفر * داده عدلش در ممالك مژدهء امن و امان\r\nملك ناديده چو او لشكركش و كشورگشا * دهر نازاده چو او فرمانده و گيتىستان\r\nبر در ايوان قدرش چون قمر صد پرده‌دار * بر سر بام جلالش چون زحل صد پاسبان \r\nبا فوجى از بهادران جنگجو و شيران هژبرخو بانتظام بندر علويه مأمور فرمودند . آن جناب نيز ارتكاب مسافرت و اختيار رنج و زحمت نموده ، حسب الامر پدر والاگهر از دار الفضل شيراز محرك لشكر ظفر طراز گرديدند . بعد از حركت نواب جهانبانى ناخوشى مهلكى بر مزاج آن حضرت سارى و عارضهء ضعفى بر ذات همايون طارى گرديد .\r\nتكيه بر بستر بيمارى نمودند . حكماى حذاقت‌پيشه و اطباى فلاطون انديشه مشغول بمداوا و معالجه گرديدند . بهيچ‌وجه از معالجات ايشان وجود مقدس را سودى و از مداواى آنها مزاج اقدس را بهبودى حاصل نميشد . روزبروز ضعف قوى و نقاهت بر ذات مبارك مستولى مىشد ، تا اينكه در شبى صيد مراد خان زند و حاجى عليقلى خان كه به حكم خديو جمشيدشان در برجى از بروج ارگ محبوس مىبودند بر سر آنحضرت ريخته ، سلسلهء حيات آن يكتاگوهر صدف مكرمت\r\n\r\n","description":"","footnote":"","page_name":" 312 ","page_number":344},
  {"content":"\r\n\r\nوجود و احسان را بتيغ ظلم و بيداد از يك‌ديگر گسيخته ، زاغ سياه‌پوش قلم در ماتم‌سرائى صفحه بدين‌گونه در تبيين اين واقعهء هايله نوحه‌گر مىگردد كه : داراى سكندر حشمت بعد از معاودت از سفر كوه‌كيلويه صيد مراد خان و چهار نفر از برادران او را با ابراهيم خان ولد اسمعيل خان زند به علت بعضى از تقصيرات معاند پيوند امر بحس و بند فرموده ، در برجى از بروج ارگ كه در آن هنگام حرم‌سراى آن حضرت بود هم‌سلسلهء حاج عليقلى خان كه قبل ازين كيفيت حبس مشار اليه نگاشتهء خامهء تاريخ‌نگار گرديد نمودند . تا اينكه سوء مزاج معدلت امتزاج به طول انجاميد . بانهاى غلام بچه‌اى از غلامان درب حرم محترم از ضعف مزاج آن حضرت قوىدل و بدستيارى غلام‌بچهء مزبور از پاى خويش بند گسل گرديده ، شاه مراد خان و جهانگير خان برادران صيد مراد خان و ابراهيم خان در وقت طلوع آفتاب كه هنگام غروب ماه جهان‌تاب آن شهريار عدالت مآب بود خود را بدرون محوطهء ارگ انداخته ، با شمشير هاى آخته بپاى بىشرمى بخوابگاه آن حضرت تاختند . شهريار تاجدار وقتى از آن جسارت خبردار و از نشائهء بادهء بيخودى و ضعف هشيار گرديدند كه آن جماعت سراپا نفاق باتفاق نزديك اوطاق آن يگانهء آفاق رسيدند : حضرت فريدون شعار باوجود استيلاى لشكر ضعف و انكسار بر دار الملك وجود مباركش از فرط غيرت از بستر ناتوانى حركت و رو بجانب آن قوم بىآبرو نهادند . شاه مراد خان پاى جلادت پيش گذاشته ، بضرب دست آن حضرت صورتش مجروح و جهانگير خان نيز از تندباد سطوتش متزلزل و بر يك طرف مانند قالب بىروح افتاد . ابراهيم خان اگرچه طفلى بود خردسال و هنوز بمرتبهء مردى نرسيده بود و اين‌گونه حركت از قوهء او دور مىنمود ، نهايت از آنجا كه كلك تقدير حى قدير منشور زندگانى آن حضرت را بطغراى  « كُلُّ شَيْءٍ هالِكٌ   كَطَيِّ السِّجِلِّ لِلْكُتُبِ »  درهم پيچيده بود از عقب سر آن حضرت درآمده ، به چوب جاروب باتمام كارش پرداخته ،\r\n\r\n","description":"","footnote":"","page_name":" 313 ","page_number":345},
  {"content":"\r\n\r\nسر مباركش را از تن جدا ساخت . در هنگامى كه دست قضا سر بريدهء مهر را از كنگرهء ارگ افق بميدان لاجوردى سپهر انداخت سر آن سرور را از بالاى جدار قلعه به زير انداختند و مشهود ديدهء اولو الابصار نمودند و از زور بازوى جور و طغيان گلبن جمعيت خاطر مردم نامراد را بتيشهء بيداد از بيخ بركندند و بجهة درست نمودن اسباب دولت خويش شيشهء دل هرغنى و درويش را به سنگ جفا درهم شكستند و بدست تعدى گونهء احوال ضعفاى پريشان‌حال را به ناخن ستم خستند . شبان عدلى را كه گرگ و ميش از هيبتش در يك آبخور آب خوردى بچوب‌دستى بيداد از پاى درانداختند و دست امنى را كه شير و آهو از سطوتش در يك مرتع چريدى از سر اهل زمان كوتاه ساختند . آه از جفاى تندباد خزانى كه آن نهال حديقهء خسروانى را كه در چمن روزگار باب مروت پرورش يافته بود از پاى درانداخت و فرياد از ستم صرصر بيداد عالم فانى كه برگ آن دوحهء رياض خاقانى را كه در گلشن رأفت نشو و نما پذيرفته بود بر خاك هلاكت افشاند . افسوس كه آن نخل برومند دولت بارهء  « كُلُّ مَنْ عَلَيْها فانٍ »  به گل درافتاد . آه از گردش چرخ غدار و تأثير كواكب سيار كه شيرازهء دولتى چنان را بباد بىمروتى برداده . حيف و صد حيف كه ساقى قضا در مصطبهء جهان بىمدار زهر  « كُلُّ نَفْسٍ ذائِقَةُ الْمَوْتِ »  بحوض زندگانيش ريخت و شرنگ جان‌گزاى مرگ را بشهد كامرانى آميخت . مختصر كلام : صيد مراد خان قلعهء قوى بنيان و حصن مشيد اركان شيراز را بالاستقبال جانشين سرير دولت گرديده ، لواى فرماندهى در آن خطهء فردوس طراز برافراخت و وجوه درم را در دار الضرب كم‌عيارى بنام خود سكه بر زر ساخت و باطمينان خاطر بتكسيرشان نواب اميرزادهء اعظم پرداخت . نظر باينكه ملتزمان ركاب آن جناب اكثر خانه شهرى مى بودند صيد مراد خان شرحى بتمامى سركردگان و سرخيلان ايلات و غيره مشعر بر وعده و وعيد و محتوى بر آزار و تهديد قلمى\r\n\r\n","description":"","footnote":"","page_name":" 314 ","page_number":346},
  {"content":"\r\n\r\nنمود كه : چنان كه دورگرد بساط خدمت‌گزارى اميرزادهء اعظم گرديده ، روانهء صوب شيراز نشوند خانه و مال و منال ديوان و اطفال همگى در معرض تلف خواهد بود و نوشتجات ضلالت آيات آن مضل گمراه مورث طغيان آن قوم ضلالت همراه شد . ديگ طمعشان از پختن خيال خام به آتش نمك‌نشناسى در غليان آمده و سراپردهء جلال و اطراف سرادقات اجلال را در ميان گرفته ، وقتى آن جناب مخبر از حركت ايشان و مستحضر گرديد كه خود را نقطه‌وار در مركز آن دايرهء خونخوار و محيط آن سيل بىزنهار ديدند . پس آن جناب از تدبير بىريا ميرزاى وزير خود را باصطبل خاصه رسانيده ، هريك اسبى به زير ران كشيده ، جريده‌وار زورق وجود را ازين گرداب نجات داده ، روى ببندر ابوشهر نهادند . چون آن طايفهء غدر پيشه گلبن جمعيت آن شاهزادهء والاتبار را بتيشهء بيداد از بيخ بركندند و اوراق شوكتش را بصرصر بىآزرمى بباد دادند جميع بنه و اثاثهء دولت را غارت نموده ، فوج‌فوج رو بدار الملك شيراز نهادند .\r\n\r\nذكر سال فرخنده فال تخاقوىئيل فرخنده دليل مطابق سنهء 1203\r\n بهار جان‌فزا آمد جهان شد خرم و زيبا * بباغ و راغ گستردند فرش حله و ديبا\r\nهمه اطراف صحرا گشت پرياقوت و پر برسد * همه اكناف بستان گشت پرمرجان و پرمينا\r\nهوا شد تيره و گريان بسان ديدهء وامق * زمين شد تازه و خندان بسان چهرهء عذرا \r\nروز جمعهء بيست و دوم شهر جمادى الاخره موسم دى را زمان كامرانى و ايام زندگانى طى شد و فصل شباط را بساط انبساط درنورديدند و اول سرسبزى چمن و آغاز شكفتن لاله و ياسمن گرديد . خسرو منوچهر چهر مهر پاى سعادت بر ركاب اشقر سبك سير سپهر نهاده ، از بندرگاه حوت بجانب دار الملك حمل عنان داد . شهربند گلشن\r\n\r\n","description":"","footnote":"","page_name":" 315 ","page_number":347},
  {"content":"\r\n\r\nو دار الفضل چمن كه چندى نشيمن تيره‌رويان زاغ و زغن و قرارگاه جغد و بوم بيگانه و دشمن و سفله طبعان اسفندار و بهمن بو از قدوم فرخنده لزوم نوباوهء سلطان فريدون‌فر فروردين و از ورود مسعود قهرمان سليمان امين و از قدوم فرخنده لزوم نوباوهء سلطان نگين اردىبهشت رشك بهشت عنبرين گرديد . فراشان چابك‌دست قضا و قدر تخت جمشيدى گلبن را از خار و خس افسردگان مهرگان پرداختند و خيامان صنع قادر يكتا بارگاه گلزار در كنار جويبار برافراختند .\r\nعلمدان قوت ناميه علم كاويانى سنبل را در عرصهء ميدان گلستان شقه‌گشا ساختند . كوس كيقبادى رعد بهارى و سنج كيومرثى برق‌آذارى از كوههء بختيان كوهسار در خروشيدن آمد و لالهاى احمر در ساحت ارض اغبر چون خون سياوش جوشيدن گرفت . سپاهيان جويبار كه هريك خود را هم‌آورد سام‌سوار مىدانستند و سر و روى را بدرع و مغفر فولادى برف و يخ آراسته بودند از آتش‌افروزى برق بهارى بجاى خويش آب شدند . اسفنديار گل نرگس چشم را كه مرغزار با بهمن‌نژادان خس و خار قد بشورش برفراخته بود بيك اشارهء ابروى زال چرخ و سرپنجهء دلاوران آرش كمان قضا و قدر بتير لهراسبى لالهء پيكانى و خنجر طهمورثى سوسن حدقهء ديدنش از حديقه برآوردند . يأجوج‌سيرتان برف و باران كه به علت اختلال اوضاع زمان روى تسخير بجانب دار الملك باغ و چمن آورده بودند رخنه‌گر سد سكندرى گلشن نگرديده ، مراجعت باوطان و مساكن خود نمودند .\r\n ز اعتدال هوا و ز دور چرخ اثير * چو عهد شاه جهان تازه گشت عالم پير \r\nچهل روز بعد از نوروز فيروز :\r\n شاه سياوش هوش ، خان منوچهر چهر * خسرو هوشنگ هنگ ، داور دارانشان \r\n\r\n","description":"","footnote":"","page_name":" 316 ","page_number":348},
  {"content":"\r\n\r\n گيو فريبرز گرز ، كسرى كاوس كوس * بهمن دستان خود ، سام تهمتن توان\r\nنيرم فيروز جنگ ، قارن آرش خدنگ * نوذر هوشنگ جنگ ، آرش قارن كمان\r\nشاه فريدون حشم ، مير سكندر شيم * داور دارا خدم ، كسرى كشورستان \r\nتسخير دار الملك شيراز فردوس طراز را پيشنهاد خاطر فيض بنيان فرموده ، در آن وقت شيخ ناصر عرب ابوشهرى حاكم بندر ابوشهر نيز بنداى   « يا أَيَّتُهَا النَّفْسُ الْمُطْمَئِنَّةُ ارْجِعِي إِلى رَبِّكِ راضِيَةً مَرْضِيَّةً »   لبيك  « سَمِعْنا وَ أَطَعْنا »  گفته ، بمفاد  « كُلُّ شَيْءٍ هالِكٌ »  طريق سفر آخرت را سالك گرديده ، حضرت جهانبانى هفت روز بعد از وفات جناب شيخ مذكور بتدارك اسباب حرب و تهيهء آلات طعن و ضرب پرداخته ، جناب شيخ نصر و امير على خان حيات داودى حاكم بندر ريگ را با فوجى از درياكشان قلزم آشام اعراب ببنادر و سواحل و گروهى از شرزه‌شيران دشتستانى و زنگنه جمع‌آورى و بجانب ظاهر بندر ابوشهر متحرك و محل مزبور را مخيم خيام خورشيد قباب و مضرب ساردقات مجره طناب فرمودند . خبر عزم اميرزادهء اسفنديار رزم چون مسموع صيد مراد خان گرديد فوجى از بهادران هوشنگ جنگ نريمان آهنگ را بسركردگى شاه مراد خان زند مأمور بمقابلهء خديو فيروزمند گردانيد . سردار مزبور مانند صيدى كه بجانب صيادرود الى حدود دالكى ده فرسنگى بندر ابوشهر را بقدوم اكراه پيموده ، در هنگامى كه منزل خوشاب جولانگاه اشهب گيتىنورد و سمند عالم كرد غازيان نصرة مآب بود ورود نامسعود سردار پريشان روزگار بحدود دالكى بعرض محرمان حضور سعادت دستور رسيد . بمحض استماع آن خبر محرك سپاه نصرة پرورد گرديدند . در بين راه جمعى سوار دولت‌خواه از اردوى آن غدار نابكار شرفياب حضور معدلت آثار و بعرض رسانيدند كه : صبح همان‌روز ايلات نصرة آيات ابواب\r\n\r\n","description":"","footnote":"","page_name":" 317 ","page_number":349},
  {"content":"\r\n\r\nجمعى او بالهام خداوند يگانه و سروش بخت فرزانه و ارشاد تدبير عاقلانه با فضلعلى خان و نقد عليخان ولدان مرحوم نظر على خان زند سردار مزبور را گرفته ، در بندگى آن خسرو فيروزمند مىباشند . نواب جهانبانى بمحض استماع خبر بهجت مبانى بر استعجال و ايلغار افزوده ، شام آن روز منزل مزبور را كه صيدگاه آن صيد بدام افتاده بود از قدوم فيروز رشك روز نوروز و غيرت‌بخش بهار عالم‌افروز و ساحت هستى را از لوث وجود سردار مزبور كه صيدى خجسته بود پاك و دست آن حضرت او را از چارسوى دارائى و سرورى بجانب تيره مغاك خار و خاشاك كشيد و جمع اثاثهء شوكتش و اصل كارگزاران دولت ابد بنيان گرديد و از آنجا بعزم دار الملك شيراز علم ميمنت پرچم ظفر طراز در اهتزاز و شاهين شهامتش بجانب خطهء ارم تمثال بال پرواز گشود . بعد از ورود موكب مسعود بقصبهء كازرون چاپارى از جانب جناب ميرزا محمد حسين وزير اعظم و اعاظم اعيان شيراز وارد معسكر سپهر انباز گرديده ، بعرض رسانيد كه : تمامى ايلات بهم پيوسته و عقد موافقت بسته ، شيشهء دولت و ميناى شوكت صيد مراد خان را به سنگ دولت‌خواهى اين دولت شكسته ، او را با اتباعش در حصار مباركهء ارگ محصور و راه عبور و مرور را بر روى او مسدود و دو چشم در راه وصول طليعهء لشكر پرخاشخر غنوده‌اند . حقيقت اين مقال آنست كه : در وقتى كه صيد مراد خان شاه مراد خان را مأمور بجنگ اين شاهسوار ميدان نام و ننگ مىنمود ايلات مأمورهء سفر با ايلات خضرى بسعى و اهتمام و صواب‌جوئى ميرزا محمد حسين بعهد و پيمان بسته قرارداد نموده بودند كه ايشان شاه مراد خان را گرفته ، ايشان را مخبر و آنها نيز با صيد مراد خان درآويخته ، او را دستگير نمايند . بعد از آنكه ايلات سفرى بمقتضاى معهود قامت سردار مزبور را از لباس سرورى عور ساختند و فراش عزمشان ساحت زندگانى او را از شكوفهاى كامرانى پرداخت چاپارى نزد ممهدين خويش فرستاده ، آنها را از وقوع واقعهء مزبور مطلع ساختند . آن قوم وفاكيش وفا\r\n\r\n","description":"","footnote":"","page_name":" 318 ","page_number":350},
  {"content":"\r\n\r\nبعهد خويش و در ميدان درب ارگ بانداختن تفنك هنگامه را گرم نموده ، صيد مراد خان چون چاره را مسدود ديد دروازهء ارگ را بر روى خويش بسته ، در كنج مذلت نشست . اخلاص‌كيشان مراتب مزبور را معروض راى عالم‌آراى نواب جهانبانى ساختند . مختصر كلام :\r\nداراى سكندر غلام در همان شب با لشكر قيامت لهب و سپاه آهنين سلب چون راه‌نوردان ثوابت و سيار روانهء آن ديار سعادت يار گرديده ، در يك شبانه روز مسافت آن راه را پيموده ، خود را بدان خطهء بهجت‌اندوز رسانيده ، لشكر سيل شتاب كوه درنگ و جانبازان ميدان نام و ننگ بامر خديو با فرهنگ اطراف ارگ را فروگرفته ، بانداختن توپ و تفنگ كار را بر آن برگشته‌بخت سخت نمودند . صواعق بلا بخرمن هستى آن قوم بىپروا آتش‌افروز و بضرب گلولهء جان‌سوز بعد از دو روز خاك ثبات و قرارشان بباد بىقرارى داده شد و آن قلعهء گردون مثال مسخر شيران بيشهء جدال و صيد مراد خان با اعوان و انصار گرفتار كمند اژدها مانند دلاوران پلنگ خصال گرديده ، باشارهء سرانگشت گزلك خون زير چشم جهان بينش عبرة للناظرين و سزاى اعمال را به چشم خود معاينه ديد و نقشى كه بقلم قضا در لوحهء روزگار نگاشته و سرنوشتى كه حضرت خلاق خير و شر و قسام نفع و ضرر بجهة او مقرر داشته بود صورت پذيرفت .\r\n روزى اگر زد رقم ديو بر اورنگ جم * بر سر خيل و حشم شد ز قضا حكمران\r\nشاه سليمان نگين راند برو رخش كين * كرد بخاكش قرين داد بمرگش قران\r\nاز فلك كينه‌ور يك دو سه روزى اگر * منبر خير البشر گشت عمر را مكان\r\nخسرو حيدرنژاد راند برو همچو باد * توسن دلدل نهاد دلدل آتش عنان \r\n\r\n","description":"","footnote":"","page_name":" 319 ","page_number":351},
  {"content":"\r\n\r\n جست چو با او ستيز بست رهش از گريز * ز آتش شمشير تيز دود برآورد از آن \r\nالقصه : اين برگزيدهء جناب پروردگار بر سرير دولت موروثى بر جاى والد بزرگوار نشستند و بمراهم مراحم جراحات ستمديدگان را بستند و بموميائى دلجوئى درستىبخش دلهاى شكستهء ستم‌رسيدگان و بترياق اشفاق سموم هموم از عروق خستهء غمديدگان بيرون نمودند .\r\nابر مطير دست بحر نظير و قلزم مواج طبع فيض تأثير شروع بريزش سيم و زر و بخشش درو گوهر و تقسيم شمشير و خنجر مجوهر و سويت اسبان كوه‌پيكر و بذل استران فيل‌منظر و انعام طرايف ديگر از نفايس بحر و بركرده ، بتبذيل كف در پاش گوهرفشان و تبذير دست قطره‌بار نيسان سان گرد از بنياد بحر و بر ودود از اركان كان بر آوردند . در ميدان كرم گوى از معن و حاتم ربوده ، در قوانين همم قواعد آل برمك را احيا فرموده ، احدى از آشنا و بيگانه از موايد گوناگون خوان انعامش محرومى نديد و فردى از عاقل و ديوانه از فوايد از حد افزون جود لاكلامش مرارت نچشيد . از آبيارى سحاب اشفاقش ساحت آن مملكت رشك فردوس برين و از نگاربند دست الطافش آباد و خراب و صحرا و سراب آن كشور سعادت انبساط غيرت نگارستان چين گشت و مفارق اقتدار ارباب افتخار و تارك اصحاب افتقار آن ديار از ذروهء سپهر دوار برگذشت . راى ملك‌آراى و ضمير معدلت پيراى متوجه تنظيم امور مملكت و بسط بساط عدالت و انتظام مهام سپاهى و رعيت و انجام اسباب دولت گرديده ، قاطبهء متوطنين و سكان و جمهور اعزه و اعيان و جميع وضيع و شريف آن عرصهء بهشت نشان در كمال آرام و امان در ظل رايت امناى دولت و مقربان آن حضرت آرميدند .\r\n الغرض : آن شهريار از پس آن كارزار * با كف گوهر نثار با لب گوهرفشان \r\n\r\n","description":"","footnote":"","page_name":" 320 ","page_number":352},
  {"content":"\r\n\r\n كرد بجاى پدر جاى به صد زيت و فر * شاد ز چون او پسر روح پدر در جنان\r\nجان عدو كاسته كين پدر خواسته * مملكت آراسته كرد جهان را جوان\r\nنوبت نوشيروان كوفت بدولت كه باد * نوبت او تا ابد دولت او جاودان\r\nرسم عدالت چو كرد زنده ، بتاريخ او * گفت صبا : كو بود ثانى نوشيروان « 1 » \r\n\r\nذكر مجادلهء سپاه نصرة شعار آقا محمد خان و ساير وقايع آن زمان به حكم خداوند جهان\r\nهماى فرخنده فال خامهء ميمنت اشتمال در فضاى صفحه بدين منوال بال‌گشا مىگردد كه : چون امناى دولت آقا محمد خان از كيفيت جلوس صيد مراد خان برو سادهء فرماندهى الكاى فارس مخبر و مطلع گرديدند پلنگ عزمشان چنگال خونريزى تيز و بهواى اصطياد آن صيد لاغر نامراد در جست و خيز درآمده ، مرحله‌پيماى طريق دار الملك شيراز شدند . در چمن خسرو شيرين كيفيت استيلاى اين خسرو جم نگين بسمعشان رسيد . از حنظل خبر مزبور بغايت تلخ‌كام و از ساغر دل مايل خون‌آشام گرديدند . چون انصراف عنان عزمشان مغاير رويهء دولت دارى و مخالف ضوابط سرورى و سالارى بود لاجرم راه‌نورد صوب مقصود و در محل بيضا بار توقف گشودند . مقدمات ورود موكب جلال آقا محمد خان به آن حدود بعرض اين برگزيدهء حضرت معبود رسيد .\r\nباستماع آن خبر به اجتماع سپاه و عسكر پرداختند و متوكلا على الله در دو فرسنگى شهر لواى حرب و جدال و الويهء ضرب و قتال برافراختند .\r\nدلاوران طرفين و مبارزان جانبين آتش گير و دار بباد شمشير و صرصر خنجر و تير شعله‌ور ساختند و آب حسام بهادران با انتقام عسكرين نام بسيارى از جوانان مبارز را از صفحهء روزگار محو ساخت و موج تيغ جان‌ستان پردلان خاشاك وجود جمعى را از قلزم هستى بر كنار انداخت و بقوهء سرپنجهء مردانگى نخل بلند حيات يك‌ديگر را از\r\n\r\n\r\n","description":"","footnote":"\r\n( 1 ) اين اشعار كه در سه مورد اين فصل آمده از فتحعلى خان ملك الشعراء صباى كاشانيست و جملهء « او بود ثانى نوشيروان » كه به حساب ابجد 1203 مىشود مادهء تاريخ جلوس لطفعلى خانست\r\n","page_name":" 321 ","page_number":353},
  {"content":"\r\n\r\nريشه برمىكندند و به زور بازوى خصم‌افكنى سرو برومند هم را بر روى خاك هلاك مىافكندند . بسا خرمن زندگانى دلاوران كه از آتش جان‌سوز بلارك برق‌افروز محروق و اجزاى وجودشان از صدمهء گرز مغزكوب مدقوق شده ، كرهء زمين از تصادم سم هيونان معركهء قتال بمرتبه‌اى تزلزل يافت كه شير فلك را رعشه بر اعضا افتاد و روى از ميدان سپهر اخضر برتافت . بسا طاير جان و مرغ روان كه از قفس كالبدهاى مردان مرد در آن دشت تيره بسوى آشيان فلك بال پرواز گشادند و از محنت‌سراى عالم فانى رو بجانب امن جهان جاويدان نهادند .\r\n قيامت گشت و بانگ صور برخاست * ز بانگ صور هرجا شوروشر خاست\r\nز گرد آفاق پر شد از سيه ميغ * در آن تا زنده پيكان برق زن تيغ\r\nدليران دل به مردن برنهادند * به خون يك‌دگر بازو گشادند\r\nز خون شد خاك رشك لعل رخشان * فضاى دشت شد كان بدخشان\r\nچنان گرد از زمين برشد بر افلاك * چنان برخاست از جا مركز خاك\r\nكه ثور و حوت در آن كينه‌خواهى * زمين را شد بجاى گاو و ماهى \r\nعاقبت نهال اقبال آقا محمد خان در گلشن ظفر بارور و نخل آمالش در جويبار فتح و نصرة مثمر گرديده ، محمد خان عموى اين جهانبان كشور معدلت‌گسترى كه پيوسته هوس سرورى در سر و لباس مخالفت اين حضرت را دربرداشت و چنين مىپنداشت كه هرگاه شكست بر اركان شوكت اين جناب افتد اساس او درست خواهد شد روى از ميدان برتافته ، بجانب الوس ممسنى كه از طرف مادر قرابتى با ايشان داشت شتافت . حضرت كسرى شان چون انجام امور را چنان ديدند عنان توسن زرين‌لگام را منصرف و خود را بقلعهء شيراز كشيدند .\r\nهركرا هوشيست داند كه اين شير بيشهء پردلى باوجود خردسالى كه هنوزش سن شريف از عشر ثانى تجاوز ننموده بعد از وفات پدر و الا گهركارى كردند كه نخل آوازهء رستم و اسفنديار بر خاك گمنامى در افتاد و نام كيخسرو و افراسياب از صفحهء روزگار محو شد . زيراكه\r\n\r\n","description":"","footnote":"","page_name":" 322 ","page_number":354},
  {"content":"\r\n\r\nبه نحوى كه خامهء وقايع‌نگار بذكر آن پرداخت حضرتش يكه و تنها بىجريده و سپاهى از بندر علويه روى بجانب بندر ابوشهر نهاد و از آنجا در كمال دليرى ادهم عزم را بسوى دار الملك شيراز عنان گشادند و شيرازهء شوكت صيد مراد خان را از آتش شمشير برق نظير تودهء خاكستر ساخته ، بباد دادند و يك ماه بيش نبود كه جانشين سرير دولت موروثى گرديده بودند و هنوز بميدان نظر امتياز دوست از دشمن ننموده كه جناب آقا محمد خان كه در حقيقت سلطان خطهء ذيجاهى و پادشاه ملك تدبير و آگاهيست باستعداد تمام وارد آن حدود و ابواب جنگ و جدال را بدست غرور گشادند . مختصر كلام : حضرت ملايك خدام بعد از واقعهء شكست مراجعت به شهر نمودند . از روى تيقظ و بيدارى و كمال حزم و هشيارى شروع بتدارك ادوات قلعه‌دارى فرموده ، زياده بر يك صد اراده توپ جهان‌آشوب كه در آن خطهء مرغوب موجود بود باوج بروج كشيدند . تفنگچيان آتش‌ريز و جزايريان شعله‌انگيز بفرمان آن خسرو تهمتن ستيز در عروش باره و خاكريز آرميدند . وكلاى دولت آقا محمد خان وارد خارج دار الملك و صحارى اطراف و اراضى اكناف شهر را به نظر دوربين درآورده ، موضعى موسوم بكوشن را بجهة توقف اردوى خويش معين و سنگرى متين و غوغائى حصين اساس نهاده ، آرميدند . حضرت جهانبانى نيز اطراف و جوانب قلعه را بپلنگان كوهسار مردى و دليرى و شيران آجام جهان‌گيرى سويت و قسمت فرموده ، هر دسته را بموضعى فرستادند .\r\nمأمورين با دلهاى خالى از شوايب بيم و هراس بلزوم كشيك و پاس قيام مىنمودند . هرروزه گروهى انبوه از مبارزان باشكوه از قلعه پاى جلادت بيرون نهاده ، در مضمار مردانگى بازوى حريف‌افكنى مىگشودند . توپچيان شراره‌فشان با توپهاى برق عنان بنياد آتش انگيزى و آغاز اخگرپاشى و شراره‌ريزى مىنمودند . عاقبت كار بر لشكر بيرونى تنگ و نام را بريشان ننگ و آن طايفه را از ثبات و درنگ خسته ساختند . القصه : آذوقه‌شان نقصان گرفت و ذخيره‌شان فقدان پذيرفت ،\r\n\r\n","description":"","footnote":"","page_name":" 323 ","page_number":355},
  {"content":"\r\n\r\nتا اوان توقف موكب جلالشان به دو ماه هلالى كشيد ، ديدهء آرزويشان روى شاهد مطلب نديد و دست آمالشان بدامن آن امر خطير نرسيد . چون مقصودشان بحصول نپيوست و كمند عزمشان از تسخير آن قلعه كوتاه گشت و كعبتين مرادشان بدنقشى آغاز و درى بر چهرهء خاطرشان باز نشد ، مراجعت بطهران نمودند .\r\n\r\nذكر سال فرخنده فال ايت‌ئيل خجسته تحويل سنه 1204\r\n بهشت گشت ز اردىبهشت و فروردين * ز لطف روى هوا و ز سبزه روى زمين\r\nزمين ز سبزهء تر چون صحيفهء گردون * چمن ز شاخ سمن چون طويلهء پروين\r\nنديم و مطرب مستان ز بلبل و قمرى * بساط و بستر مستان ز نرگس و نسرين\r\nبراغ آهو و سبزه چو عاشق و معشوق * بباغ بلبل و گلبن چو خسرو و شيرين\r\nسرير سبز چمن شد شكوفه را بستر * كنار برگ سمن شد بنفشه را بالين \r\nيوم چهارشنبهء شهر رجب المرجب مينونشان حمل از فروجود شهريار اقليم خاور و مربع‌نشين اريكهء سپهر اخضر اعنى مهر انور زيب و زينت و رونق بزم كيسخرو گرفت . گلهاى آذارى و سبزه‌هاى طرب چهرهء دلبرى از تتق خفا و جلباب اختفا آشكار ساختند . فراش باد بهارى خيمهء ابر را به فضاى هامون برافراخت . مشاطگان صنع حضرت قادر ذو المنن رخسار زيباى نوعروسان چمن و چهرهء دلاراى شاهدان گلشن اعنى سورى و سمن را بغازهء صنعت و گلگونهء قدرت بياراستند :\r\nصباغ بهار بامر مولده گردن و گوش پرىرخان گلزار و برودوش خوبرويان جويبار را بزيورهاى شكوفه و ازهار زينت فرموده و خياط ربيع قامت نازك نهالان عذراعذار و رعناقدان شيرين رخسار صنوبر و سرو آزاد را بحلهء سبزرنگ دلارا و ثياب زمرد فام خضرا\r\n\r\n","description":"","footnote":"","page_name":" 324 ","page_number":356},
  {"content":"\r\n\r\nآرايش نمود . در عشرت خانهء گلشن اقداح راح ريحانى و كأس صهباى ارغوانى شقايق و لاله از دست ساقيان مشكين كلالهء ناميه بدور افتاد و خنياگران بلبل و هزار و مغنيان چكاوك و سار در محافل گلزار بنغمات دلكش شورانگيز دلهاى عشاق جگرسوز و بنواى مسرت‌اندوز رونق بازار باربد و نكيسا را شكستند . سپه‌كش اردىبهشت بعزم تسخير دار الامان گلشن و تصرف مملكت چمن برابرش گردون خرام نسيم بهارى عنان‌آرا و علمدار قواى ناميه اعلام ميمنت فرجام نرگس و سنبل را در عرصهء كوه و كمر شقه‌گشا و نوبت زن ابر بهارى بر پشت قلل جبال غريو كوس رعدآذارى را بنام نامى خديو فروردين بلندآوا و زنبوركچيان سحاب خردادى در موكب شهريار ربيع از كوههء بختيان كوهسار بانداختن زنبورك برق پنبه در گوش سكان ممالك غرب و شرق كردند . بزم نوروزى در عمارات مباركات شيراز انعقاد يافته ، جيب و كنار سران سپاه و خاصان درگاه آسمان جاه از گلهاى بىخار درم و دينار چون جيب و دامن تماشائيان گلزار گران‌بار و سرير اعتبارشان مانند باغ رياحين و اشجار زيب اندوز ثياب مشجر بوته‌دار گرديد . چون مدت دو ماه از نوروز فيروز گذشت بعرض خديو جم مرتبت رسيد كه : موكب جلال جناب آقا محمد خان وارد چمن گندمان و عزيمت توجه بجانب الكاى فارس را تصميم خاطر ساخته‌اند . حضرت سكندر حشمت سفر عراق را پيشنهاد خاطر و استقبال موكب او را قرارداد خاطر انور فرمودند . باحضار عساكر نصرة مآثر و اجتماع جنود فيروزى ذخاير فرمان دادند و امر قضا نمون بعهدهء كارگزاران دولت ابد مقرون بعز نفاذ مشحون شد كه : خيام همايون و سراپرده‌هاى سپهرنمون را به فضاى هامون بر پا و همدوش چرخ و الا نمايند و خود بدولت و اقبال در ساعتى قرين سعادت و طالعى خالى از شوايب نحوست به ظاهر شهر نقل مكان فرمودند . در اندك زمانى سرخيلان و سركردگان سپاه بجمعيت و اتفاق در كمال آراستگى اسباب و انتظام يراق باستان سپهر رواق\r\n\r\n","description":"","footnote":"","page_name":" 325 ","page_number":357},
  {"content":"\r\n\r\nخديو آفاق جمع گرديدند . در آن وقت كه خارج شهر مطار عقابان زرين‌بال و مسير اعلام ظفرپرور و آشيان هماى فرخنده سير رايات نصرة همسر بود بعرض رسيد كه : موكب جلال آقا محمد خان از چمن گندمان بجانب دار الملك طهران نهضت و بسوى مقر دولت رجعت نموده ، آن حضرت را غنچهء تسخير مملكت كرمان از شاخسار خاطر شكفته ، سفر عراق را مبدل بيساق كرمان نموده ، عنان اشهب عزيمت را بدان جانب مصروف داشتند . در هنگامى كه موكب عظمت مشرف بر حركت بود رضا قلى خان قاجار برادر جناب آقا محمد خان از دولت برادر روگردان و دست توسل بدامان مرحمت و سرپنجهء تشبث بذيل مروت و حميت اين داور دارا شكوه زده ، روى اميد بسوى آن درگاه كه پناه عرب و عجم و ملجاء ترك و ديلمست نهاده ، در سفر مزبور بشرف همراهى موكب منصور تباهى يافته . القصه چون نواحى كرمان معسكر كواكب حشر را مقر و حوالى آنكشور روح‌پرور مضرب خيام غازيان جلالت اثر و محل نزول خيول داراى جم چاكر گرديد اعزه و اعيان قراء و امصار و كلانتران و كدخدايان اطراف و اقطار آن ملك جنت آثار از غايت اشتياق باكتحال غبار سهم سمند گردون مانند از هرطرف و هرسوى از خانه و كوى بيرون شتافته و فيض زيارت آستان سعادت پاسبان دريافته ، پير و برنا بنده‌آساى با روى نياز بجهة ساى ساحت عبوديت و بندگى و ماشى طريق خدمت و سرافكندگى گرديدند . همگى مورد انواع عنايت داراى خورشيد رايت شدند . ليكن اهل قلعهء كرمان بسبب بعضى خيالات باطل و انديشهاى لاطايل ابواب شهر را مانند درهاى بخت و سعادت بر روى خود بسته ، تكيه‌بند به ديوار حصار نهاده ، باعلان كلمهء عصيان مبادرت جستند . نواب جهانبانى سپاه نصرة مبانى را بمحاصرهء قلعگيان مأمور و راه عبور و مرور را به روى حصاريان مسدود فرمودند . اهالى كرمان چون غازيان نصرة هم‌عنان را در امر محاصره و سد معابر ساعى ديدند شيخ الاسلام و قاضى شهر را بركاب نواب فيروزى مآب\r\n\r\n","description":"","footnote":"","page_name":" 326 ","page_number":358},
  {"content":"\r\n\r\nفرستاده ، استدعا نمودند كه : چنانچه حضرت سكندر حشمت ترك مخاصمت و رفع مناقشت فرمايند و طريق مروت و مرحمت را كه شيوهء اين سلسلهء عليهء معدلت خصلتست نسبت به اين بيچارگان عذرخواه و مشتى حقير بىگناه باز نمايند مبلغ بيست هزار تومان برسم پيشكش ايفاد حضور مرحمت‌پرور و من بعد اولياى دولت ابد مدت را بنده و چاكر و امناى سركار را از دل و جان فرمان‌بر خواهيم بود .\r\nخديو منصور از غايت غرور بسخنان ايشان التفات نفرمود . مسئول آنها را بسمع قبول نشنود . فرمودند كه : تا ميرزا ابو الحسن بيگلر - بيگى و عمال و كدخدايان شهر قدم‌فرساى سراى اعتذار نگردند و طريق آستان مروت بنيان را بپاى استغفار نپيمايند شيران قلعه‌گير و پلنگان هژبر نظير را از امر محاصره ممنوع و غبار فتنه و آشوب را مرفوع نخواهيم فرمود ، بهر جهة چون ايام محاصره به طول انجاميد هنگام زمستان و تراوش برف و باران دررسيد و شدت سرما و برودت هوا به جائى كشيد كه چنانچه لحاف سنجابى خاكستر از دوش اخگر افتادى از تاب سرما انگشت سياه گشتى و اگر شرارى از شعله‌اى جدائى نمودى در دم دانهء ژاله گرديدى . آتش از بيم سرما در درون حصار سنگ و آهن متوارى و پنجهء خورشيد عالم‌سوز از شدت شتا چون يد مفلوج از حركت عارى شد . شب و روز پرويزن سحاب آرد مىبيخت و على الدوام سوهان موج هوا براده بر زمين مىريخت .\r\n سطح زمين تخته‌اى از عاج شد * روى هوا دكهء حلاج شد \r\nبهرجهة نه مرغ هوا را در اغبر زمين ياراى پريدن و نه وحشى صحرا را مجال آرميدن و توانائى چريدن بود . چون سيورسات غازيان از سمت الكاى فارس حمل‌ونقل اردوى گردون اساس مى گرديد در آن وقت از باب انبوهى برف در طرق و شوارع ديگر سيورسات ممكن حمل نبود و بدان جهة آذوقه اهل اردو روى بنقصان نهاده ، بنابرآن حضرت گيتىستان مراجعت بصوب شيراز را بر توقف آن حدود رجحان دادند و فوجى از بهادران پلنگ ستيز را باتفاق امير\r\n\r\n","description":"","footnote":"","page_name":" 327 ","page_number":359},
  {"content":"\r\n\r\nشرف الدين خان ولد محمد حسين خان سيستانى در قلعهء شهر نهادند و عنان يكران عزيمت را بسوى دار الملك شيراز گشادند . سوانحى كه درين سال بتقدير قادر ذو الجلال سانح گرديد از آن جمله كشته شدن جعفر قليخان قاجارست . توضيح اين مقال آنست كه : قبل از آنكه اولياى دولت آقا محمد خان را دست تصرف بدامان مملكت عراق برسد سمنان را بجناب عليقلى خان و بسطام را بجعفر قلى خان برادران خويش بطريق اقطاع واگذاردند . مشار اليهما نيز هريك ولايت متعلقهء خود را مأمن نموده ، كوچ و بنه و خانوار عملجات خود را در آنجا سكنى داده ، چون سفرى اتفاق افتادى يا آنكه دشمنى بجانب ايشان عنان دادى و گشادى هريك از مسكن خويش حركت و در موكب برادر اكبر حاضر مىگرديدند و با يكديگر با كمال صداقت طريق اخوت و راه و رسم فتوت مسلوك مىداشتند ، تا آنكه بدستيارى و مددگارى برادران ساحت دلگشاى عراق ضميمهء متصرفات او گرديد . جناب عليقلى خان را سردارى عراق و جعفر قلى خان را ايالت اصفهان دادند . جعفر قلى خان مدت دو سال لواى حكمرانى و فرمانروائى در دار السلطنهء مزبور برافراشت .\r\nبعد از آنكه اساس دولت آقا محمد خان استحكام كلى پذيرفت و گلزارش در شاخسار حصول امانى و آمال شكفت جعفر قلى خان از ايالت اصفهان و امارت آن خطهء بهشت‌نشان معزول و انواع بىالتفاتى نسبت بمشار اليه معمول داشتند . او را نازشى بخاطر رسيد و خويشتن را بقصبهء بسطام كشيد و راستى از همراهى موكب برادر تقاعد ورزيد .\r\nاين مسئله را حوصلهء سلطنت و غرور دولت برنتافته ، در اوقاتى كه در چمن گندمان بودند عليقلى خان را مأمور بلرستان فيلى و تمشيت مهام خوزستان ساخت و خود بجانب مقر دولت شتافته و در آنجا بتدبيرات و مواعيد چند جعفر قلى خان را بطهران آوردند و درخت وجودش را بتيشهء غرور و دهرهء غيرت از پاى انداخته و بعد بچارهء كار جناب عليقلى خان پرداخته ، او را بحضور طلب داشته ، در هنگامى كه محال جايدرمن محال لرستان مضرب خيام جلالت آستانش بود از وقوع\r\n\r\n","description":"","footnote":"","page_name":" 328 ","page_number":360},
  {"content":"\r\n\r\nواقعهء برادر مستحضر گرديد . از آنجا كه خان معظم له خداوند عقل و فرهنگ و در هيچ‌گاه از گلشن خاطرش نهال مخالفت برادر سر نزد و در گلبن ضميرش غنچهء نفاق نشكفته بود بىمضايقه باوجود استعداد كلى رخ بجانب دار الملك طهران نموده ، بعد از ورود به آن حدود و ديدن برادر فىمابين عهد و چند بسوگند مؤكد گرديده ، روانهء الكاى سمنان شدند .\r\n\r\nدر بيان سال ميمنت اشتمال تنگوزئيل مطابق سنهء هزار و دويست و پنج هجرى\r\nدر عشر وسط شهر رجب المرجب خورشيد عالم‌سوز و قهرمان اين كاخ فيروز پس از هلاك جدى فلك و كباب نمودن سمك بمحنت سراى حمل خراميده و نوروز غم‌اندوز چون شب فراق و شام عاشقان مشتاق در رسيده ، و هنگام جوش و خروش طايران بوستان و ناله و افغان بىنوايان گلستان گرديد . چگونه بهارى كه از شكوفه و ازهارش رنگ و بوى بىوفائى پيدا و چه نوروزى كه از گل رعنايش شيوهء دوروئى هويدا ؟ شقايقش را خنجر برگ خلاف بكندن چشم نرگس تيز و نرگسش مانند چشم فتان تركان خونريز فتنه‌انگيز . سبوى غنچه‌اش مملو بادهء پرخمار ناشادى و پيالهء لاله‌اش لبريز شراب ناخوش‌گوار نامرادى . بنفشه را جامهء كبود سوكوارى در بر و زنبقش را دشنهء برهنهء بىرحمى بر كمر . سوسنش را زبان تنگ‌خوئى بآزردن دل سوختگان باز و چنارش را دست تطاول بتاراج اسباب تجمل نوباوگان خاندان بستان دراز . گيسوى سنبلش مانند اوضاع اهل زمانه پريشان و نغمهء بلبلش چون فرياد بوم شوم كاهندهء دل و جان . سرو گردن فرازش چو بالا بلندان بىرحم دل بعاشق‌كشى دلير و نسيمش مانند صرصر عناد بنيادكن اساس هستى برنا و پير و هوايش نمونه‌اى از دركات بأس المسير . نهالش را بجز ميوهء تلخ‌كامى ثمرى و شجرش را سواى ثمر ناكامى بار و برى نه . در زير هرگل برگش هزار خار حسرت نهفته و بر روى هربرگ سبزش صد مار جعفرى خفته .\r\n\r\n","description":"","footnote":"","page_name":" 329 ","page_number":361},
  {"content":"\r\n\r\nصباحش چون شام هجران سياه و شامش مانند صبح نااميدى جانكاه .\r\nبهارش گل ناآشنائى را گلشن و رنگ و بوى بىوفائى را نشمين .\r\nفضايش ناسخ آئين يارى و هوايش خصم جان دوستارى . از چشمهء چشم سحابش بعوض قطرهء باران خون مىچكيد و از پستان دايهء ابر بهارى و مرضعهء سحاب بهاريش طفلان رضيع گلستان و شيرخوارگان خاندان بستان بجاى شير نيسان جز خونابهء الم نمىمكيد . بلبل بىنوا چون ماتميان سوخته‌دل روز و شب در فغان و شيون و چكاوك بىبرگ و نوا مانند نوحه‌گران تعزيت‌سراى ماتم هم‌آواز زاغ و زغن .\r\nگويا كه گلشن از مستورى عالم غيب خبر داشت كه يك روز لبش بخندهء شادمانى نشكفت و همانا كه بلبلش از ظهور حوادث زمانهء غدار مطلع بود كه بقانون كامرانى دمى سرود نگفت .\r\n درين بهار گلى بر مراد كس نشكفت * بهاىهاى نشستند تا بهار دگر \r\nنواب جهانبانى در عمارات مباركات فيض مبانى بسط بساط كامرانى فرموده ، قفل از در گنجينه و بند از ابواب مخازن سخا و نعم بدست احسان گشوده ، جيب و كنار خاصان درگاه را از نقود كامل عبارت غيرت گلزار نعيم و برو دوش سران سپاه را از بوارق خلعت‌هاى فاخر رشك گلزار ابراهيم فرمودند . بعد از انقضاى جشن نوروزى اين جهانبان كشور فيروزى بفكر بساق عراق و بقلع مواد فتنه‌جويان سراپا نفاق افتاده ، بتهيهء اسباب سفر و سرانجام سراپرده و چادر و تدارك گرز و مغفر و تيغ و خنجر و اجتماع سپاه و لشكر پرداختند .\r\n\r\nدر بيان اعراض مرتضى قلى خان و مصطفى قلى خان از جانب آقا محمد خان و توجه بجناب شيخ ويس خان و مراجعت آنها ثانيا\r\nبلبل خوش‌بيان قلم بدايع‌نگار در گلزار اوراق بدين‌گونه نغمه‌سرا مىگردد كه : مرتضى قلى خان و مصطفى خان برادران جناب آقا محمد خان در هنگامى كه الكاى مازندران مضرب خيام تسلط شيخ ويس خان مىبود از سوء رفتار برادر بتنگ و از دار المؤمنين استراباد بجانب اردوى شيخ ويس خان عزيمت و آهنگ نموده ، دست تشبث\r\n\r\n","description":"","footnote":"","page_name":" 330 ","page_number":362},
  {"content":"\r\n\r\nبذيل دولت على مراد خان زدند . وكلاى آن دولت مقدمشان را گرامى و خاطرشان را از انواع نوازشات قرين شادكامى ساختند ، تا آنكه بنحو قصه‌پردازى قلم اعجاز رقم مورخ تاريخ شيخ ويس خان را شكست افتاده ، از بلدهء سارى بجانب دار الملك طهران كه در آن هنگام دار السلطنهء پدرش بود عنان ادهم عزيمت بگشاد . مشار اليهما نيز متعاقب شيخ ويس خان روى باردوى على مراد خان نهادند . بعد از آنكه على مراد خان را دست اجل گريبان و قضاى مستعجل او را از بلدهء طهران بجانب دار السلطنهء اصفهان كشيد آن دو برادر عازم گيلان و مصطفى قلى خان بعد از چندى حسب الصلاح برادر روى نياز بدولت جناب آقا محمد خان آوريد و ابواب مسكنت و ضراعت و دروب عجز و استكانت را بمقاليد اظهار عبوديت و بندگى و مفاتيح ابراز فروتنى و سرافكندگى گشاده ، به اعتقاد خويش در ظل حمايت برادر جفاانديش غنوده ، عاقبت نهال تضرعش در جويبار خاطر برادر ثمرى و دوحهء تخضيع و تخشيعش در سرابوستان دل‌جور مايلش بار و برى نداد . ديده‌اش از نشتر ستم آن جفاجو و جهان بينش از گزلك عناد آن تندخو بىنور و از وصال شاهد بينائى مهجور گرديد .\r\nمرتضى قلى خان چون برادر بىمهر را در عين ناخوشى قاصد جان و در ظاهر و باطن از خود بدگمان ديد خويشتن را بكنف حمايت هدايت الله خان والى گيلان كشيد و در ساحت آن كشور باطمينان خاطر آرميد . بعد از آنكه دست قضاى مستعجل باسترهء اجل نقش وجود هدايت الله خان را از صفحهء هستى سترد و تندباد فنا اوراق دفتر زندگانيش را بسوى نزهت‌سراى عدم برد دار المرز رشت و حوالى و حواشى آن ملك مينو سرشت ضميمهء ولايت محروسهء جناب آقا محمد خان گرديد مرتضى قلى خان خود را بميان طوالش انداخته ، علم مخالفت در آن ولايت برافراخت و هرساله جمعى را با خود متفق و خرمن زندگانى رشتيان بىنوا را از شعلهء خانمان‌سوز نهب و غارت محترق و امناى دولت آقا محمد خان هرحاكمى كه با لشكر و سپاه به آن ولايت مىفرستادند\r\n\r\n","description":"","footnote":"","page_name":" 331 ","page_number":363},
  {"content":"\r\n\r\nمتفرق مىساخت . وكلاى آن سركار درين سال تفريق شيرازهء جمعيت و افساد و تحريق اوراق خود سرى و استبداد او را مكنون ضمير خويش كرده ، ليكن از جانب اين جهانبان معدلت‌كيش خاطرشان در تشويش مىبود و از طرف داراى جم اساس پيوسته در هراس و ضميرشان در وسواس و دمى بآرام دل در هيچ مجلس و محفل نمىغنودند . بنابر آن بابا خان برادرزادهء خود را با فوجى از دلاوران رستم‌قتال و بهادران ستبربازوى قوىچنگال و اسباب جاه و جلال مأمور بمحافظت و محارست در دار السلطنهء اصفهان و خود از دار الملك طهران رافع رايات عز و شان و چمن‌گوران دشت را مخيم خيام جلالت بنيان ساختند و چهار پنج يوم در چمن مزبور بجهة اجماع لشكر و فراهم آمدن حشم و حشر لنگرافكن زورق توقف گرديدند . چون اهالى ماسوله با مرتضى قلى خان در باطن سازگار و جنابش را از جان و دل خريدار و به آن جهت در آن سركار تنبيه و تأديب را سزاوار و شايستهء هزارگونه ايذاء و آزار بودند وكلاى آن دولت گوشمال آن جماعت را مركوز خاطر و به علت ضيق معابر و تنگى راه بردن سوار متعذر بود سوارهء سپاه و بنه و اسباب اردوى جلالت دستگاه در موكب جناب عليقلى خان از طريق خمسه روانهء دار الارشاد اردبيل و تفنگچيان مازندرانى را كه در كوه گردى و جنگل‌نوردى بىبديل مىباشند برداشته ، شوامخ كوه و كتل و معابر مشحون بدرخت و جنگل و شوارع پرخلاب و وحل را بپاى عاجل پيموده ، آنها را تنبيه كامل ، از راه طارم روانهء خلخال و باردوى جناب عليقلى خان الحاق و اتصال يافتند .\r\n\r\nدر بيان تسخير نمودن آقا محمد خان ولايات اين جانب رود ارس را و مراجعت بطهران\r\nعلم ميمنت پرچم قلم در فضاى آذربايجان صفحه و اوراق بدين سياق شقه‌گشا مىگردد كه : ايل شقاقى از جملهء ايلات مشهور آذربايجان و نشيمن ايشان در سراب و گرمرود من توابع دار السلطنهء تبريز و بعد از وفات خاقان عليين مكان وكيل تا اين زمان طوق فرمانبردارى\r\n\r\n","description":"","footnote":"","page_name":" 332 ","page_number":364},
  {"content":"\r\n\r\nاحدى از ارباب شوكت و استيلاء را بر گردن ننهاده و اكثر اوقات اذيت و اضرار آن طايفه بمترددين آن ديار مىرسيد . درين وقت صادق خان شقاقى سركردهء آنها نيز بدار السلطنهء تبريز استيلا يافته ، خداوردى خان ولد نجفقلى خان دنبلى بيگلر بيگى آن ولايت را مقتول و انواع ظلم و بيداد و اصناف جور و عناد دربارهء اهالى آنجا معمول مىداشت و همگى بيگلر بيگيان و حكام ولايت آذربايجان كه هريك در ظاهر صاحب اساسى ملوكانه و خداوند دستگاه خسروانه بودند از بيدادش بجان و از فتنه و فسادش بامان آمده ، از آنجا كه با يك‌ديگر پيمايندهء طريق نفاق و مشام خاطرشان از هم استشمام رايحهء اتفاق ننموده ، هيچ‌يك از آن امراى باوقار درصدد چارهء كار و در مقام رفع اذيت و اضرار او برنمىآمدند درين هنگام وكلاى دولت آقا محمد خان چنگال شاهين همت را باصطباد مشار اليه تيز و توسن عزيمت را بجانب الوس او سبك‌خيز ساخته . صادق خان چون از ورود مواكب جلال آقا محمد خان بنواحى طارم و خلخال اطلاع حاصل و آن جناب را بتخريب بنيان جلال و هدم اساس قيل و قال خود به كلى مايل و از اهالى تبريز نيز بنابر سوء رفتار خود بسيار متوحش و متزلزل بود از دار السلطنهء مزبور با جمعى كه داشت روزى عزيمت بجانب سراب نهاد . جناب آقا محمد خان بانهاى منهيان از ورود مشار اليه به محل مزبور مطلع گرديد . با سوارهء سپاه پانزده فرسنگ راه را در يك شب و روز پيموده ، وقتى به مقصد رسيدند كه آن جماعت از تلاطم آن بحر پهناور مخبر و با خانوار خود بولايت آذربايجان منتشر گرديده بودند . پس آن جناب قلعهء سراب را موج سراب و نقش بر آب ساخته ، از آنجا روانهء دار الارشاد اردبيل و چند يوم توقف و بجانب طوالش نقل و تحويل و منزلى موسوم بدريغ مضرب خيام غازيان فولاد خنجر الماس تيغ گرديد . يك روز بعد از ورود به آن حدود تمامى تفنگچيان عراقى و مازندرانى بسركردگى جان محمد خان دولوى قاجار يوخارىباش بتنبيه طوالش مأمور و\r\n\r\n","description":"","footnote":"","page_name":" 333 ","page_number":365},
  {"content":"\r\n\r\nده دوازده يوم در منزل مزبور متوقف . ليكن مأمورين با شاهد فتح متألف نگرديده ، بىنحج مرام مراجعت باردوى با احتشام نمودند .\r\nدر خلال آن حال عرايض متواتر از مصطفى قلى خان ولد كاظم خان قراجه داغى رسيد ، مشعر برآنكه : هرگاه موكب و الا مرحلهء پيماى صوب قراجه‌داغ و اعلام جلالت انتما بجانب اين ديار فلك‌سا گردد اين دولت‌خواه متعهدست كه فتح ممالك آذربايجان با سهل وجهى ميسر و عروس اين مملكت اولياى دولت را بنيكوترين صورتى در برابر آيد . امناى آن سركار چون ميناى وجود امراى آن كشور را از صهباى پرخمار نفاق لبريز و جملگى را با يك‌ديگر در مقام ستيز و آويز ديدند شمشير جلادت را بافتتاح ابواب آن مملكت تيز و بجانب محال قراجه‌داغ تكاورانگيز و از راه اهر و مشكين غريو كوس عزيمت را بسوى چمن‌اشكيز بجهة ستيز بذرورهء سپهر هفتمين رسانيدند . چون چمن مزبور اردوى جلالت را مقر و خيام عظمت را مخيم گرديد ارقام تعدده ببيگلر بيگيان و حكام و ارباب آن ديار قلمى و همگى را بحضور احضار نمودند . امراى آنطرف رود ارس ماشى طريق فرمانبرى گرديدند . از آن جمله حسينقلى خان دنبلى ولد محمد خان حاكم خوى و سليمانخان و كلبعلى خان حاكم نخجوان و قاسم خان برادر محمد قلى خان افشار بيگلر بيگى ارومى و احمد خان حاكم مراغه و عظما و رؤسا و اعيان دار السلطنهء تبريز در چمن مزبور وارد حضور و خدمتش را طوعا و كرها مايل و بار ناهموار ايصال خراج و تمغا و باج را حامل گرديدند . چون محمد قلى خان بيگلر بيگى ارومى را وكلاى سركار احضار و مشار اليه برادر را بعوض خويش روانهء معسكر جلالت كيش ساخته بود بنابرآن قاسم خان را كه با برادر راه‌نورد طريق عناد مىبود بيگلر بيگى ارومى و يكى از رؤساى قاجار را بجهة استقلال مشار اليه در اشغال محمد قلى خان با دو هزار سوار همراه نمودند . محمد قلى خان مقاومت در برابر سپاه قاجار را به علت نفاق ايل افشار در قوهء خود نديده ،\r\n\r\n","description":"","footnote":"","page_name":" 334 ","page_number":366},
  {"content":"\r\n\r\nخويش را بقلعه‌اى كه رأس الحد خاك ارومى و طايفهء به لباس و حكارى و ساوچبلاغ مكريست كشيده ، بعد از چند يوم بىآنكه از جانب اخوى زورى و در امر خود قصورى و فتورى مشاهده نمايد سر مخالفت را بر كنار انداخته ، روى مطاوعت باردوى كيوان شكوه نهاده . مختصر كلام : وكلاى دولت با احتشام تبريز را بعلاوهء خوى و سلماس بحسين قلى خان دنبلى واگذاشتند و مهام كوچك و بزرگ تاجيك و ترك چه مخالف و چه مؤالف را به قدر امكان انتظام داده ، بنابر صلاح وقت بولايات آنطرف رود ارس نپرداخته ، بعد از اول ميزان قانون حركت و نهضت را ساز و لواى منصورى را باوج فلك و نواى ناى عزيمت را به گوش ملك دمساز و شقهاى زرتار اعلام همايون را بهزاز باد صبا مانند عشاق پرسوز و گداز بناله‌خيزى و شورانگيزى آغاز و خروش كوس روئين پرده در گوش ساكنين اصفهان و حجاز و نعرهء گوركهء آهنين زلزله‌افكن بنيان طاقت و توان متوطنين نيشابور و شيراز گرديده ، از راه راست اعنى پنجگاه خمسهء عراق روانهء دار الملك طهران شدند .\r\n\r\nدر بيان سوانح غم‌فزاى محنت پيراى و ساير وقايعى كه در آن زمان حادث گرديد\r\nاول فصل خزان و آغاز برگ‌ريزى رزان و هنگام سردى هوا و زمان تهاجم لشكر سرما و اوان برودت كوه و صحرا و رسيدن بهمن و سريان زاغ و زغن كه از جانب شهريار ربيع مستحفظ قلعهء گلشن و مأمور بحراست نوباوگان خاندان چمن بودند عهد سلطان گل و پيمانهء پيمان قهرمان سنبل را شكسته و ابواب حصن حصين بوستان و دروب قلعهء متين گلستان را به روى عندليبان كهن آشيان بستند . در صحن چمن‌اندام پرير خان سورى و سمن و در ساحت گلزار قامت زيباقدان شقايق و گلنار كه پروردگان سلطان ناميه بودند در خون كشيدند و بساط با انبساط جلالت لشكرآراى اردىبهشت را كه در عرصهء بستان و كشت چيده بود برچيدند . شيرازهء جمعيت\r\n\r\n","description":"","footnote":"","page_name":" 335 ","page_number":367},
  {"content":"\r\n\r\nاوراق گلهاى باغ و ورقهاى رنگارنگ لالهاى دشت و راغ از تندباد خزانى از يكديگر گسيخت . باغبان سفله‌خوى حصاربند گلستان با سپهدار زمستان همداستان گرديد . آشيان بلبل بىنوا را از اوج شاخسار گلزار بدست بىشرمى فروريخته ، لشكر بىپا و سر شباط دست تطاول باسباب تجمل لاله و گل و ورقهاى تمول نرگس و سنبل دراز و يغماگران ثلوج و امطار پيرايهء شوكت شهريار فريدون‌فر فروردين را تاراج و عرصهء گلستان و فضاى باغ و بستان را ببرگى محتاج ساخته ، بنفشه بسوك نازك نهالان بستان لباس سوكوارى در بر و گلبن كلاه شكوفه از سر بينداخت . لاله را داغ حسرت در دل ماند و سرو را پاى حيرت در گل . بوم شوم و جغد ميشوم در آشيان مرغان بستان نغمه‌سرا و زاغ و زغن در عرصهء گلشن چمن پيرا گشتند .\r\n درآمد باد غارتگر بتاراج * گلستان را ببرگى كرد محتاج \r\n* * *\r\n ز بسكه خيل خزان در چمن همى تازند * بماند چهرهء آبى نهان به زير غبار\r\nز گيسوئى كه چمن را بهار بافته بود * نه رنگ ماند و نه بوى و نه پود ماند و نه تار \r\nالقصه : نواب جهانبانى يساق عراق را عازم و سفر اصفهان را جازم گرديدند و در دار الملك شيراز شقه‌گشاى الويهء ظفر طراز و با دبدبهء خاقانى و دستگاه سليمانى محال سميرم را بپاى تكاوران مشكين كاكل عنبرين دم و اقدام آهوان خيزران قلم آهنين سم پيمودند و در آن محال قبهء بارگاه با قرص آفتاب و ماه برابر نمودند و مهچهء علم را چون مهر بر سپهر اخضر سودند . در آنوقت بابا خان در چمن گندمان نصب خيام اقامت داشتد . بمحض استماع اعلام نهضت را بجانب قصبهء قمشه برافراشته ، حضرت جهانبانى دو يوم در منزل مزبور توقف و مكنون ضمير خيرانديش اين بود كه فرداى آن روز حركت كرده روانهء قمشه گردند . هنگام شام كه زمانه لباس سياه سوكوارى در بر و\r\n\r\n","description":"","footnote":"","page_name":" 336 ","page_number":368},
  {"content":"\r\n\r\nفلك كلاه خورشيد از سرانداخت و سرشك انجم بر دامن اين نيلى طارم ريخت و سپاه اختران سراپردهء سپهر مزور از گلولهء پرشرر بنياد آتش‌بازى و شراره‌ريزى و تيراندازى نهادند جماعت وخيم العاقبه فارسى و شيرازى و طايفهء شوميهء نانكلى و ما فى در آن شب تار چشم از حقوق ديرينه و ديده از نعمتهاى پيشنيهء اين خسرو جم‌اقتدار پوشيده ، چون هاله در اطراف ماه دور سراپرده و خرگان را محيط و بانداختن تفنگ ورمى سهام جانسوز گلوله هزيمت و آهنگ و بسيط خاك و بساط اين تيره مغاك را از اشتعال نواير جنگ همگون و همرنگ اطلس گلنار فرنگ ساخته ، عرصهء جهان مظلم از شعله‌افروزى شهاب پرتاب گلولهء آتش‌فشان مانند روز روشن و فضاى دشت و در و ساحت اغبر از لالهاى احمر شراره و شرر رشك گلزار و گلشن گرديد .\r\nو ابر آتش‌بار دود و دخان بنياد باريدن ژالهء بلا و آغاز طراوش قطرات امطار و غابر مزرع ثبات امير و وزير و كشت‌زار قرار برنا و پير نهاد . نواب جهانبانى هرچند جهد نمودند كه به آب تدبير يا آتش دم شمشير مسكن نواير فتن و فتور و منطقى شعلهء شر و شور يا خرمن‌سوز اشرار شرارت‌اندوز گردد مفيد نيفتاد و از آنجا كه تدبير مخالف تقدير حضرت قادر و مغاير مشيت خالق افلاك و عناصر بود بسرانگشت سعى و اهتمام اين شهريار جم غلام عقده از رشتهء انعقاد اين گير و دار نتوانست گشاد . بالاخره جمعى كثير و فوجى غفير با تيغهاى تيز و خنجرهاى خونريز روى بىشرمى بجانب سراپردهء خسرو اسفنديار رزم رستم ستيز نهادند . حضرت كسرى معدلت چون اوضاع را دگرگون و بخت را واژگون و آن قوم ملعون را تشنهء خون ديدند پاى جلادت بركاب اشقر عزيمت نهاده ، سفينهء وجود مسعود را ببادبانى حفظ حضرت معبود از آن درياى پرآتش بساحل نجات كشيدند . اهل اردو در آن شب داج مال و اموال يكديگر را تاراج و دست بنهب و غارت باسباب هرغنى و محتاج گشاده ، بعضى سوار و برخى پياده تخته‌پارهء وجود خويش را از آن قلزم مواج بر كنار\r\n\r\n","description":"","footnote":"","page_name":" 337 ","page_number":369},
  {"content":"\r\n\r\nرسانيدند . هريك به طرفى روى نهادند و عنان عزيمت بجانب مأمنى گشادند . اين حضرت از خارج اردو عنان‌كش رخش عزيمت گرديده غلامان درگاه و خاصان آستان آسمان جاه و بعضى از سركردگان سپاه كه درين واقعه بىگناه بودند مانند پروانه پيرامن اين شمع انجمن خسروانه جمع و روى عزيمت بجانب دار الملك شيراز نهاده . بر آگاه دلان عالم صورت واضح و بر خرده‌گيران جهان معانى لايح خواهد بود كه : شغل خطير سلطنت و فرمانروائى و منصب جليل خسروى و دارائى بمفاد  « تُؤْتِي الْمُلْكَ مَنْ تَشاءُ »  در يد قدرت  « يَفْعَلُ اللَّهُ ما يَشاءُ »  و تغيير و تبديل آن بمضمون  « تَنْزِعُ الْمُلْكَ مِمَّنْ تَشاءُ »  بمشيت خالق ارضى و سما موقوفست . بسرپنجهء سعى مخلوق امرى كه تعلق خالق جزو وكل بوقوع آن قرار گرفت بموجب « تحكم ما يريد » از پردهء خفا و جلباب اختفا ظهور و برحسب « اذا اراد الله شيئا هيئى اسبابه » اسباب آن بدستيارى كاركنان قضا و قدر مهيا و ميسور مىگردد . تدابير مدبران دهر و افكار صايبهء عقلاى هرشهر و كشور بمنع تيغ و رفع تير تقدير حى قدير توانا نمىتوانند بود و انامل اجتهاد و سرانگشت بشر گره از رشتهء خير و شر و عقده از سلك نفع و ضرر نمىتواند گشود . « العبد يدبر و الله يقدر » . وقوع اين واقعه و سنوح اين سانحه را بر خردى سال و كم‌تجربگى اين هزبر بىهمال محول نبايد داشت ، زيرا كه تا چرخ جفاكار برحسب تقدير كردگار بر مرادش گردش مىنمود قانون مملكت‌دارى و رعيت‌پروريش سرمشق جميع سلاطين صاحب تمكين و از رزانت فكر و اصابت راى ناسخ تدبير مديران و از اشاعت گفتار و اذاقت كردار محسود حكماى يونان زمين بود و انامل فيض شامل افكار صايبش گره از رشتهء روز و شب مىتوانست گشود و از سهم اسهام قهرش نسر طاير را پيوسته در آشيان چرخ شتابنده دل پر از بيم و از بيم سنان جان ستانش سماك رامح را در جولانگاه گردون گردنده بركف سر تسليم . از هيبت شير علمش شير سپهر در هراس و از صولت شمشيرش دلهاى پادشاهان در وسواس . شرفات قصر جلالش بر عرفات\r\n\r\n","description":"","footnote":"","page_name":" 338 ","page_number":370},
  {"content":"\r\n\r\nايوان فلك مشرف و كنگرهء كاخ عظمتش با كنگرهء چرخ متألف . حاتم و معن را در پيش گدايان درش دست در يوزه دراز و فضل و جعفر را بر آستان در يوزه‌گران آستانش سر نياز . وقتى كه چرخ فتنه‌جو كج روى آغاز و سپهر سفله‌خو قانون مخالفت‌ساز نمايد از مشتى خاك چه برمىآيد ؟ .\r\nعنان اختيار مملكتى كه پايتخت دولت و مقر جلالت باندك غفلتى بدست حرامزادهء لولى حسب يهودى نسبى مىدهند كه با ولى نعمت خود اين‌گونه رفتار نمايد . بيان اعتبار اين حادثهء كبرى و سنوح اين سانحهء عظمى اينست كه : حاجى ابراهيم شيرازى ولد حاجى هاشم يهودى الاصل جديد الاسلام كه در عهد دولت خاقان گيتىستان وكيل در ميان امثال و اقران ذليل و مشغول پاكارى محله‌اى از محلات حيدرى خانهء شيراز و در ايام تسلط نواب غفران مآب بيگلر بيگى نظر بصدور بعضى خدمات جزوى كدخدائى كل حيدرى خانه به او تعلق يافته و به آن جهت بر ساير امثال و اقران تفوق بهم رسانيد . بعد از آنكه على مراد خان زند به نحوى كه مورخ تاريخ چگونگى آن را مدون و بذكر آن پرداخت قلعهء شيراز را مسخر و دست شوكتش بنيادكن معمورهء آن بوم و برگرديد بعضى اشرار آن كشور و فسادپيشگان از صلاح بىخبر را كه وجود نابودشان مضر ملك و ديار و دولت موجودشان شورانگيز روزگار بود بخروج از قلعهء شيراز فرمان داد ، از آن جمله حاجى يهودى طينت نمرود طبيعت را نظر بشرارت ذاتى و خباثت جبلى كه در آب و گلش مخمر بود هم سلك ساير مخرجين و با كوچ و خانه و برادران ديوانه‌اش مأمور بدار السلطنهء اصفهان نموده ، در مدت حيات على مراد خان چون سال‌خورده‌اى پرده‌نشين جلباب خفا و خلوت گزين پردهء اختفا مىبود ، ليكن عوراتش به عادت ديرينه رسوم ايام شنبه را پيشه ساخته و چادر عصمت را از سرانداخته ، علم بىعفتى را بر فراز بام خانهء آن نمرود برافراختند و غريو كوس بىناموسى را بفلك آبنوس و آواز طبل بىعصمتى را بذروهء چرخ سندروس\r\n\r\n","description":"","footnote":"","page_name":" 339 ","page_number":371},
  {"content":"\r\n\r\nو خروش نفير بىحيائى را بمسامع سكان روم و روس رسانيده ، درب خانهء آن ديوث را بر روى اقاصى و ادانى و الواط شراب‌خوار ميدانى گشاده ، صلاى عام و نداى شراب مدام با شاهدان گل‌اندام درداده ، بدان ما يحتاج حاجى مشار اليه مهيا و آماده مىساختند . بازار فيوج از كثرت مشترى رواج و او را بدان رفع احتياج مىشد . ديگر از اوصاف حميدهء سلسلهء عليه اينست كه : بعد از آنكه امناى دولت آقا محمد خان قلعهء شيراز را تصرف نمودند همشيره‌زادهء حاجى كه بقول ايشان باكره بود از خانهء آن مردود مفقود ، بعد از ده يوم او را در خانهء جان محمد خان قاجار پيدا نمودند . مشخص گرديد كه بخانهء مشار اليه رفته . چنان نموده بود كه : من دخترى هستم بىپدر و مادر و بغايت محتاج شوهر . مشار اليه او را به عقد منقطعه درآورده ، متصرف گرديده . چون وكلاى سركار آقا محمد خان از كيفيت آن امر مطلع شدند او را گرفته ، بدست حاجى مزبور سپردند . حاجى بيچاره از وقوع آن واقعه به كلى پريشان‌دل و از سنوح آن سانحه بغايت متزلزل و از انديشهء ننگ و ناموس بفكر پردگيان عصمت مأنوس حرم‌سراى جلال و ماهرويان حريم عصمت و اقبال افتاده ، ابواب مصلحت و مشورت باصلاح‌انديشان قديم بدست غيرت و حميت گشاده ، از ايشان صلاح‌جو گرديد و به زبان در پاش لئالى اين كلمات غيرت‌انگيز را برشتهء بيان كشيدند كه : الحمد لله اين مقدمه با حسن وجهى گذشت و ننگ آن دامن‌گير ما نگشت و كارمان برسوائى و بدنامى نكشيد .\r\nبايد چاره انديشيد و بمحافظت ساير پوشيده رويان قصر عز و شان كوشيد ، كه مبادا امرى حادث و رسوائى اين سلسلهء جليله را باعث گردد . صلاح انديشان مصلحت در آن ديدند كه در مدت توقف اردو كه اندك ننگ و عارى ضرورست بايد همگى را دربند نموده و خود را از بند بد نامى و قيد رسوائى گشود . حاجى صاحب ناموس حسب الصلاح امناى دولت‌خواه پريچهرگان سروقد و صنوبرقامتان گلبار خد را محبوس و عرصهء بندخانه را از مقدمشان رشك حجلهء عروس و رندان قدح\r\n\r\n","description":"","footnote":"","page_name":" 340 ","page_number":372},
  {"content":"\r\n\r\nپيما را از وصال آن دلبران ماه‌سيما مأيوس نمودند . ليلى و شانى كه هريك را هزار مجنون دربند جعد مشكين بودى سلسلهء جفايشان برپا بستند . گل‌عذارانى كه هرروز در چمنى با چو منى چمان و از غايت جود و كرم كام‌ده پير و جوان و دستگير هرفقير و ناتوان مىنمودند در كنج زندان ستم نشانيده و ساقها و ساعدهاى بلورينشان را كه پيوسته طراز دوش و دو شاخهء گردن شاهدبازان جرعه‌نوش بودى از زنجير جور و بيداد خسته . بلبلان گلستان‌آرائى كه هرروز از اطراف شاخى آشيانهء تازه ساختى و در آن آشيانه طرح آشنائى با گلرخى انداختى بال و پرشان را به سنگ بىمروتى درهم شكستى .\r\nشواهق اين طائفهء عفت انصاف نه آنقدر ارتفاع دارد كه سيمرغ قوى بال فكر و خيال بذروهء اظهار و اشعار يكى از هزاران تواند پريد و با ديدهء وهم تيزبين قلهء قاف توضيح و تبيين آن را بنور يقين تواند ديد .\r\nشاهين خيال بجناج افكار صادقه و به قوت شهپر سرعت انتقال در هواى مقال عشرى از اعشار بىپر و بال و زبان قلم در تقرير اندكى از بسيار آن ابكم ولالست . هرچند طايران آفاق گرد اوهام در فضاى بيان آن بال پرواز مىگشايند در مطار مختصرى از مطول آن نمىتوانند رسيد .\r\nپاى كميت قلم و قدم ادهم خامهء صدق رقم از مشى مرحلى از مراحل آن بغايت لنگ و سطوح اين نه رواق چنانچه صفحه و اوراق گردد بجهة تحرير آن به كلى لنگست .\r\n گر سياهى شب ظلمت‌فزا * در دوات آسمان ريزد قضا\r\nپس بفرمان خداوند فلق * يك ورق كاغذ شود اين نه طبق\r\nحاصل روح نباتى بيش‌وكم * صرف گردد يك قلم اندر قلم\r\nوز پى تحرير سازد چرخ پير * چون عطارد جمله انجم را دبير\r\nكى توانند از هزار آن يكى * در همه عمرى نوشتن بىشكى \r\nمختصر كلام : چون منشى ديوان قضا و طغراكش  « يَفْعَلُ اللَّهُ ما يَشاءُ »  بدايع بديع جهاندارى و توقيع وقيع كشورگيرى و گيتىگشائى على مراد خان را كه بآيهء كريمهء  « تُؤْتِي الْمُلْكَ مَنْ تَشاءُ   وَ تُعِزُّ مَنْ \r\n\r\n","description":"","footnote":"","page_name":" 341 ","page_number":373},
  {"content":"\r\n\r\n تَشاءُ »  موشح بود برقم  « تَنْزِعُ الْمُلْكَ مِمَّنْ تَشاءُ  و تنزل من تشاء » مرقوم نموده و نير اقبالش قرين احتراق و ماه جلالش در محاق افتاد و تركيب كاخ عظمتش از تندباد اجل افتراق يافته و آفتاب جهانتاب خاقان مغفور از افق دولت طالع و انوار عاطفتش بر عرصهء اصفهان لامع گرديد حاجى مزبور را در سلك ملازمان ركاب منسلك فرمودند . بعد از شكست احمد خان افغان آن حضرت محرك خانوار فارسى و شيرازى از دار السلطنهء مذكور گرديده ، دار الملك شيراز را مطلع مهچهء رايت ظفر طراز ساختند . چون جناب ميرزا محمد كلانتر سابق الكاى فارس نوه‌زادهء مرحوم مير سيد شريف علامه فى الحقيقه بزيور كمالات صورى و معنوى آراسته و قامت قابليتش بحليهء گران‌بهاى مردى و مردمى پيراسته ، مشار اليه نيز حسب الامر على مراد خان با خانه و كوچ مأمور توقف اصفهان ، در سلك مستوفيان ديوان او منسلك مىبود در هنگام حركت موكب همايون به علت كثرت عيال و اطفال ارسال اصفهان را در قوهء خود نديد رفتن بجانب وطن مألوف را موقوف و عنان ادهم عزم را از همراهى مواكب جلال معطوف نمود . چون حاجى مزبور در ايام دولت خاقان گيتىستان من جملهء محرران ميرزا محمد مشار اليه و سررشته‌اى از داد و ستد ولايت فارس بهم رسانيده بود بنابرآن خاقان مغفور شغل خطير كلانترى الكاى فارس و منصب جليل شهردارى آن ملك فردوس اساس و تمشيت مهام جمهور ناس را به آن نسناس بدكيش كه قابليت كلانترى خانهء خويش را نداشت مرجوع و مواد استعداد دولت عليهء زند را باندك غفلتى مقلوع فرمودند . نواب جهانبانى بعد از وفات پدر والاگهر نظر بصلاح وقت شغل مزبور را كماكان به او درگذاشته و در آن اوان نيز ميرزا محمد حسين وزير ديوان اعلى كه عمدهء اعمدهء سرادق دولت و ركن ركين كاخ شوكت بود محرم بيت الله الحرام و زيارت عتبات عرش درجات ائمه عليهم السلام گرديدند حاجى مزبور در غياب نواب معظم اليه اقتدار كلى بهم رسانيد . رتق و فتق امور رعيت و سپاهى در حيطهء اختيار او\r\n\r\n","description":"","footnote":"","page_name":" 342 ","page_number":374},
  {"content":"\r\n\r\nقرار يافته ، در هنگامى كه رايت منصور بجانب دار السلطنهء اصفهان شقه گشا و اعلام ميمنت منظور بعزم پيكار آقا محمد خان قاجار فلك‌فرسا مىشد قلعهء شيراز و محارست پردگيان عظمت و اعزاز او را بمردود شقاوت انباز محول ، بل امور ملك و دولت را يك‌باره مختل فرمودند . حاجى مزبور در غريو دولت و كفران نعمت اقدام نمود . آنچه مذكور مىشد اينست كه : آن يهودىزادهء نمك‌بحرام مدتى از حركت و نهضت اين برگزيدهء ملك علام شجرهء خبيثهء نفاق و اصول رذيلهء شقاق را در مغيلان زار خاطر كاشته و بوساوس شيطانى طباع جمعى از فارسيان خذلان تلاش و سفله طبعان اجامر و اوباش و ناپاكان اراذل منش قلاش از طريقهء صدق و صواب تحريف و قلوبشان را بجانب حق ناشناسى و نمك‌بحرامى تأليف و ممهد كرده بودند كه دست تصرف اين شهريار رستم حريف را از دامان قلعهء شيراز كوتاه و شيرازهء دولت چهل سالهء زند را پريشان و تباه ساخته ، لواى خودرائى در عرصهء آن مملكت برافراخته ، من بعد قلادهء خدمت و فرمان‌برى و طوق مطاوعت و خدمت‌گزارى هيچ‌يك از فرماندهان با تمكين و خسروان صاحب تاج و نگين مملكت ايران‌زمين را بر گردن ننهند . چون اين امر خطير باوجود بودن اين امير كشور تدبير در آن ملك بهشت نظير صورت‌پذير نمىشد و وقوع اين خيال فزون از حوصله آن قوم ثعالب منش ارنب خصال مىنمود آن حركت را موقوف بنهضت خسرو نوشيروان معدلت بجانبى داشتند . تا اينكه اين يكه‌تاز معركهء پردلى حاجى روباه صفت لاابالى را در دار الملك شيراز والى و بيشهاى آن شهر و كنام آن كشور را از وجود شيران آجام دليرى و پلنگان كوهسار شيرگيرى خالى ساختند و علم شهامت و جلالت را بجانب الكاى عراق برافراختند .\r\nحاجى مردود شرارت باطن را ظاهر و يك نفر از خوانين زند را كه از جانب خديو سعادتمند مأمور بكوتوالى قلعهء شيراز بود بتدبيرى دستگير وصيت مخالفت و كافر نعمتى را گوشزد دور و نزديك و ترك و تاجيك گردانيد . دروازه‌هاى شهر را خاكريز و بانهاى قضاى چالاك\r\n\r\n","description":"","footnote":"","page_name":" 343 ","page_number":375},
  {"content":"\r\n\r\nسبك‌خيز ممهدين خويش و هم‌عهدان بدكيش خود را كه در موكب همايون بودند مطلع ساخت . راه مخالفت گشاده و درب موافقت بسته در طريق معاندت نشسته و در پس ديوار مخاصمت ايستاده بودند و حصانت قلعهء شيراز و استحكام آن حصار گردون طراز را احتياج بتعريف و توصيف نيست ، زيرا كه كنگرهء حصارش در عقول و حواس مماس محدب فلك ذات البروج و طايران اوهام و متخيله را بر اوج بروج آن ياراى عروج نه و دست هيچ‌گونه تدبير پيرامن تسخير آن حصن حصين كه قرين كنگرهء اثيرست نمىرسيد و نخواهد رسيد . پس آن حضرت لاعلاج در مسجد بردى يك فرسنگى شهر بىبنه و چادر نزول و جماعات فارسى و رهروان طريق نسناسى ممهدين حاجى عاصى نيز از طريق غير معمول آمده ، داخل شهربند شدند . حاجى نسناس و آن مردود خناس بروج را بتفنگچيان فارسى و رفقاى پروسواس تقسيم و در نهايت بيم و هراس بلوازم كشيك و پاس قيام نمودند .\r\n\r\nمراجعت نواب جهانبانى بخارج دار الملك شيراز و رفتن ببندر يك\r\nخامهء قصه‌نگار از نسايم عبارت فصاحت‌پيرا غنچه‌گشاى ازهار اظهار مدعا مىگردد كه : جميع خوانين و سرخيلان جليل زند و ساير ايلات كه در آن شب به اطراف و جهات پراكنده و منتشر و پيمايندهء دشت و در و راه‌نورد كوه و كمر گرديده ، از موكب جلالت نمود كه مقصد و مقصود هرمقبول و مردودست قعود نموده بودند دسته‌دسته از خارج شيراز بحضور معدلت‌طراز سرافراز و قانون قلعه‌گيرى را ساز و ابواب چاره را بر روى قلعگيان فراز ساخته ، حاجى شيطان خيال چون كار را بر وفق آمال نديد و دلاوران بهادر را در امر محاصره ساعى و جاهد ديد حيله و مكر برانگيخت و طرح شعبدهء تازه‌اى ريخته ، در جزو بدليران سپاه شرحى مشعر برانذار و تهديد بسيار نگاشتهء خامهء حيلت‌نگار ساخت كه : كوچ و بنهء همگى در قلعهء شيراز و ابواب هر گونه تصرف به روى ما بازست . هرگاه از موافقت و همراهى آن دوحهء\r\n\r\n","description":"","footnote":"","page_name":" 344 ","page_number":376},
  {"content":"\r\n\r\nسرابوستان كناره نجويند و طريق مخالفتش را بپاى رضاجوئى ما نپويند نسوان و عيال همگى در معرض تلف و من بعد خائيدن انگشت افسوس و اسف فايده نخواهد داد و چنانچه ترك معاونت را نموده ، روى به شهر آورند لازمهء محبت و مهربانى بهريك معمول و وصال شاهدان آرزو و كامرانى هرمحفل را با حسن وجهى بحصول موصول خواهد شد .\r\nآن ساده‌لوحان بىمايه و احمق و شان فرومايه از خوف ايذاء و آزار منسوبان و انديشهء تأسف بدون توقف از خدمت آن حضرت تخلف و بتسويلات آن مردود فريفته و به خط و خال مواعيد دروغش شيفته گرديده ، روى به شهر نهادند . حضرت جم مرتبت چون سلسلهء جمعيت را از تند باد قضا و قدر گسسته و ابواب چاره را از شش جهة بسته و عدو را در پهلو نشسته ديدند توقف در آن حدود را دون صلاح و مغاير فوز و فلاح دانسته ، زمام سمند تيزگام عزم را بجانب بنادر مصروف و عنان توجه را بسوى دشتستان معطوف و در مرحله‌پيمائى با ريح عاصف و در طى مراحل با برق خاطف مألوف و از اعوان و انصارش در ركاب سعادت آثار بجز محمد خان عم و زال خان خشتى كه در طريق حق‌شناسى ثبات قدم ورزيده و سوابق خدمت و اخلاص خويش را بلواحق اختصاص مؤكد ساخته احدى باقى نمانده بود .\r\nحاجى مردود فوجى از مبارزان را بتعاقب آن حضرت از شهر بيرون فرستاده ، امر بفسونگرى نموده ، حضرت معدلت‌مدار با آن دو سه سوار اندك كروفرى نموده ، جمعيت آن قوم را پريشان نمودند .\r\nالقصه : نواب جوزا ركاب از خود قطع آرام و خواب فرموده ، بتوسل خالق جزو و كل و ميامن الطاف هادى خير السبل در يك روز و شب خود را بدامان كوهى فلك شكوه كه در استحكام و سختى چون عهد عاشق و دل معشوق و در استعلاء و ارتفاع هم‌شأن عيوق و در ما بين خشت و كازرون واقعست رسانيده ، جماعت كازرونى از عبور خديو منصور مستحضر گرديدند . قريب بهزار نفر تفنگچى و سوار مجتمع و در عقب آن حضرت آواز گير و دار مرتفع ساخته ، بازوى آتش‌فشانى\r\n\r\n","description":"","footnote":"","page_name":" 345 ","page_number":377},
  {"content":"\r\n\r\nو شراره‌ريزى گشادند . شهريار كشور ظفر به آن قوم ارانب سير حمله - ور و در آن درياى آتش شناور گرديدند . به آب شمشير منطقى نواير شر و ضرر و بباد حملهاى بىحد و مر نهال جمعى را بر خاك هلاك انداختند . نهايت آن جماعت در ميدان خوددارى پاى تهور افشرده ، دست از انداختن تفنگ و استعمال آلات جنگ نمىكشيدند . فرزين چاره‌جوئى آن شاه بىسپاه در آن دشت جانكاه مات و متحير و اسب فيل‌پيكر نيز از كروفر متواتر از رفتار باز مانده ، پياده رخ بجانب كوه نهادند و بجنگ گريز مانند پلنگان كوه‌گرد و شيران نبرد بر شوامخ آن كوه صعود و شرفات آن راه پرخطر و قله‌هاى آن جبل پر حجر را بپاى سعى پيمودند . در خلال آن حال تفنگچيان خشتى بامداد رسيده ، مظفر و منصور روانهء خشت و ساحت آن ملك نيكو سرشت را از قدوم فرخنده لزوم رشك بهشت و از آنجا روى عزيمت بسوى بندر ريك نهادند . امير على خان حيات داودى حاكم بندر ريك بشرف پابوس رسيده ، سر افتخار باوج سپهر سندروس سود و در نهايت اخلاص بمراسم مهماندارى قيام و اقدام نمود .\r\n\r\nبيان محاربهء نواب جهانبانى با لشكر شيراز جنت طراز و ساير وقايع غم‌پرداز بتقدير ملك كارساز\r\nسمند سعادت پيوند قلم در شبستان صفحه بدين نهج گرم جولان و بلارك بر آن خامه در ميدان ورق بدين نسق سرافشان مىگردد كه :\r\nحاجى بيدادگر بدگهر چون مدار سپهر ستم شعار و گردش چرخ جفا كار را و سير نجوم سيار و كواكب خون‌خوار را بر وفق مرام و توسن بخت و دولت را رام خود ديد تيغ بىآزرمى را از نيام بىشرمى و شمشير عاجزكشى را از غلاف بىانصافى بركشيده ، هريك از حاجبان و غلامان دولت عليهء زند را بجرم حق‌شناسى در معرض مصادره و اخذ سيم و زر بلكه جان و سر درآورده ، محصلان شديد العمل بجهة وصول و ايصال اسباب و اموال آنها برگماشته و به آن هم اكتفا ننموده ، لواى عمل را بر فراز خانهاى سلسلهء زند برافراشت و حقوق\r\n\r\n","description":"","footnote":"","page_name":" 346 ","page_number":378},
  {"content":"\r\n\r\nنمك اشخاصى كه خود و برادرانش مدت چهل سال پرورش‌يافتهء آن دليران و دخترانش پروردگان باب ايشان بودند منظور نداشت و مبلغ هاى كلى معدنيات متنوعه و سبائك مختلفه از اسب و يراق و آلات يساق و اسباب طمطراق آنچه در ظاهر و پنهان و آشكار و نهان داشتند ضبط و كسانى كه تن بپرنيان و حرير باكراه پوشيدند بپلاس محتاج ساخت و آنانى كه بر بستر اطلس و كم خاب بناز تكيه مىفرمودند به جائى رسيدند كه بوريا و حصير بخواب نمىديدند . بسا خانمانها كه از تند باد عنادش با زمين يكسان شد . سموم سهمش خرمن‌افروز پير و جوان و آتش قهرش خانمان‌سوز بيچارگان ناتوان گرديد . آتشى افروخت كه چرخ جفا پيشه را با همهء قساوت از شعله‌اش دل بسوخت و آنقدر خون ناحق بتيغ بىباكى بر زمين بىمروتى ريخت كه بهرام خون آشام سرخود گرفته ، بزواياى فلك گريخت . خلاصهء كلام : از خزاين و دفاين و دراهم و زراين و جواهر آلات و ظروف و اوانى سيم و زر و امتعه و اقمشه و اسب و اسلحه از مال خاصهء شاهى و ساير اعيان سلسلهء زند و غلامان و قورچيان خديو سعادتمند در حوزهء اكتساب آن يهودىزادهء بىكتاب درآمد كه محاسبان اوهام از حساب آن بعجز و تقصير اعتراف نمودند . جمعى از الواط بىپا و سر و پابرهنگان بى پدر و مادر كه در عرصهء مردمى كمتر از زالى كه از خنجر برآراسته هريك را بيال و كوپال هم‌آورد زال ساخته ، اسباب جلالت و تجبر و بساط بسالت و تكبر فروچيده و بعضى از ايلات را كه محل اطمينان نبودند ، وجودشان را در شهر مخل امور خود مىدانست بعد از ضبط مال و تاراج اموال با زن و فرزند از قلعه بيرون و بجانب هامون سر داد و كوچ و بنهء اعيان و كدخدايان بلوكات فارس را كوچانيده ، به شهر آورد و در خانهاى ايلات اخراجى سكنى داد . بعد از فراغ از اخراج و ادخال دشمن و دوست مانند كرم به پوست آن ولايت افتاد و بىتنازغ منازغ بر مسند فرماندهى مملكت فارس قرار گرفت . چون حل و عقد\r\n\r\n","description":"","footnote":"","page_name":" 347 ","page_number":379},
  {"content":"\r\n\r\nامور جمهورش در قبضهء اختيار و اقتدار خود ديد موازى دو سه هزار سوار و پياده از ابطال رجال بسركردگى رضا قلى خان شاهسون بجنگ آن شهريار لشكرشكن نامزد نمود . در آن وقت نيز نوشته‌اى از شيخ نصر حاكم بندر ابوشهر رسيد مشعر بر ورود وارث مملكت كيقباد ببندر ريگ و خواهشمند كومك گرديده بود . از آنجا كه شيخ نصر مزبور در طريق بىوفائى و ناسپاسى با ساير جماعت فارس رفيق و در گرداب بغى و طغيان با آن قوم عاصى غريق و با امير على خان نيز در مقام ستيز و آويز ايستاده و از ورود حضرت جهانبانى ببندر ريك به علت قرب مكان زورق خاطرش را لطمه‌خور چهار موجهء حيرانى و تخته‌پارهء وجودش گرفتار امواج بىسر و سامانى مىبود بنابرآن سه چهار هزار نفر تدارك ديده ، در كومك شيراز آرميد . از آن جانب به نحوى كه مرقوم گرديد حاجى مزبور رضا قلى خان را با تدارك نامحصور روانهء دشتستان و خان مذكور از دار الملك شيراز لواى نخوت و غرور را بجانب مقصود برافراخته ، الى قريهء برازجان من توابع دشتستان را بپاى سرعت پيموده ، در آنجا توسن عزمش لنگ و زياده بر آن بميدان گستاخى آهنگ ننموده شيخ نصر ورود آن را به آن حدود فوز عظيم دانسته ، با جمعيت خويش بمعسكر خذلان كيش ملحق و به آن گروه متفق گرديده ، شهريار ملايك حشم وقتى از ورود آن قوم بكيف‌وكم آگاهى يافتند كه زياده بر دو سه هزار نفر سوار نداشتند . در آنوقت سلطانعلى خان زند هزاره با هفتاد نفر از طايفهء خود از شيراز فرار نموده و شرفياب حضرت معدلت شعار گرديد . مختصر كلام : حضرت كسرى غلام از آنجا كه فتح و نصرة را موقوف بمشيت جناب كردگار و تأئيد داور دادار مىدانستند ، نه بكثرت اعوان و انصار ، معاونين خويشتن را كه بقلت متصف و بكثرت معاندين عارف بودند دلجوئى فرموده ، بر جنگشان دلير ساختند و بجاى جوشن كفن در گردن انداختند . متوكلا على الله از بندر ريگ نهضت فرمودند . امير على خان نيز با قليل جمعيت خود مستظل ظلال رايت فتح آيت گرديد . حضرت جمشيد وقار با نفرات اندك و اميد بسيار\r\n\r\n","description":"","footnote":"","page_name":" 348 ","page_number":380},
  {"content":"\r\n\r\nپاى جلادت در ميدان رزم و پيكار نهاده ، دست مبارزت گشادند .\r\nنخستين بار شهريار عدوبند رخش جهان‌پيماى ديومانند را بميدان برانگيخته ، بضرب سنان جان‌ستان خون جمعى از آن قوم خذلان نشان را با خاك معركه بياميختند . آن هفتاد نفر سوار نيز فدائىوار دنباله‌دار آن شهريار منوچهر اقتدار گرديده ، داد مردى و مردانگى دادند و بهر حمله گروهى از آن قوم دغا را در ميدان مىانداختند و بهر يورش تركيب كاخ هستى بسيارى را از صدمهء عمود خاراشكن متفرق و بصرصر تيغ بىدريغ زورق وجود جمعى را بگرداب فنا مستغرق مىساختند . متاع جانها از تهاجم مشترى كاسد و كالبدهاى مردان مرد در آن دشت نبرد فاسد كردند . در آن هنگام دويست و پنجاه سوار عبد الملكى كه بتهور و مردانگى و دليرى و فرزانگى از ساير ايلات برترى داشتند و هرفردى از آنها در ميدان بسالت پلنگى و در درياى جلادت نهنگى بودند بدلالت بخت روى اميد باستان اين وارث تاج و تخت نهاده ، خدمات پيش را شفيع گناهان خويش ساخته ، زبان بكلمهء اعتذار و استغفار گشودند . نواب سپهر ركاب كه مرحمت و عاجزنوازى مجبول ذات همايونشان مىباشد آنها را بنوازشات شايان مشمول و از تقصيرات گذشته‌شان گذشته ، در سلك مستظلان علم ميمنت پرچم منسلك . القصه به يارى جناب كردگار مدلول كريمهء  « كَمْ مِنْ فِئَةٍ قَلِيلَةٍ غَلَبَتْ فِئَةً كَثِيرَةً بِإِذْنِ اللَّهِ »  آشكار و آن طايفهء غدار سياه روزگار از دم صمصام خون‌آشام دليران ظفر شعار با همه عدت پى سپر وادى هزيمت و فرار و بجانب ديار ادبار شتافتند .\r\n\r\nذكر خبر شدن حاجى از شكست لشكر شيراز و متوسل شدن او بدولت آقا محمد خان\r\nچون سپاه شكسته بحاجى مردود پيوست و از كماهى احوال سپاهى و دستبرد نواب سليمان‌شان آگاهى يافت ديو غرور و پندار كه در كشور دماغش راه يافته بود بجانب قاف فروتنى و افتقار شتافت و عنان تمالك و تماسك از دست بداد و سپاه وحشت و لشكر خوف و دهشت روى به شهر ضميرش نهاد . كجا\r\n\r\n","description":"","footnote":"","page_name":" 349 ","page_number":381},
  {"content":"\r\n\r\nبر صفحهء خاطر قاصرش اين صورت نقش مىبست كه حضرت كسرى شان باوجود قصورى چنان‌كه در بنيان قصر جلالت و اركان كاخ عظمت آن راه يابد توانند يك روز در الكاى فارس درنگ نمايند ؟\r\nچه جاى اينكه بمقلاد عناد شمشير و مفتاح رماح فتاح ابواب ستيز و جنگ گشايند ؟ چون در هنگامى كه آن نمك ناشناس با اعيان فارس طرح الفت و استيناس انداخته ، علم بغى و طغيان مىافراختند عهد و پيمان را بشرايط چند مشيد ساخته بودند كه : همگى با يك‌ديگر در استحكام اساس مصادقت و مخالصت كوشند و از جام موافقت پيوسته صهباى فرح‌افزاى مؤالفت نوشند و ديده از استرضاى خاطر هم پوشيده و هيچ ذى شوكتى را در الكاى فارس دست تسلط ندهند و زمام اختيار آن ولايت را بقبضهء اقتدار احدى از فرماندهان اورنگ‌نشين ننهند .\r\nبدين جهة نقض عهد و ميثاق و انقطاع رشتهء پيمان و وفاق در ظاهر با جماعت فارسى و ممهدى عاصى او را مشكل بلكه اساسى كه چيده بود مختل مىشد و چنانچه بىرضاى ايشان قدم به راه اطاعت و انقياد احدى از صاحبان دولت مىنهاد البته موجب مفاسد عظيمه و مورث تنفر و توحش معاندين خذلان قرينش مىبود . بنابرآن سركردگان عصيان تلاش و بابايان رنود و اوباش را بمجلس كنكاش طلب داشتند .\r\nپرده از رخسار ما فى الضمير خويش برداشته ، زبان غدر بيان حيلت ترجمان را بزمزمهء اين مطلب مترنم ساخت كه : در وقتى كه ما نقش امر خطير را از قلم پندار بر لوح خاطر نگاشتيم و كوس عصيان و طغيان را بلندآواز و علم خلاف را باوج نفاق افراشتيم مظنون خاطر همگى اين بود كه نواب جهاندار يا بكمند اجل گرفتار يا بجانب هند و روم عنان‌گشاى سمند فرار خواهد شد . نظر باينكه جمهور اهل فارس در اظهار كلمهء عصيان با ما هم‌زبان و در تأسيس اساس مخالفت هم بيان مىبودند مظنه نمىرفت و بخاطر نمىرسيد كه آن حضرت در ولايتى از ولايات فارس دقيقه‌اى پابدامن خوددارى توانند كشيد . حال آمال نتيجهء برعكس بخشيده ، در صورتى كه با قليل\r\n\r\n","description":"","footnote":"","page_name":" 350 ","page_number":382},
  {"content":"\r\n\r\nجمعيتى شش هزار سوار نامدار كه ما هريك را ثانى رستم و اسفنديار مىدانستيم مغلوب و منكوب سازد چگونه با جنابش ديگر بار در جنگ و جدال برمىتوانيم آمد ؟ امروز غير از آقا محمد خان كسى كه تواند در برابر لطمات قلزم مواج آن وارث تخت و تاج زيست نمايد كيست ؟ و ما جز اينكه دست توسل بذيل معاضدت و مظاهرت آقا محمد خان زده ، طريق مطاوعت را با امناى دولتش پوئيم و در هدم بنيان كاخ استعداد آن حضرت كه چون قضاى مبرم و اجل حتم بقبض ارواح ما خواهد رسيد از ايشان استمداد جوئيم چاره نيست .\r\nحاجى مزبور را مركوز خاطر اين و مكنوز ضمير اين‌چنين بود كه در ظاهر با امناى دولت آقا محمد خان سازش و اثاثهء سلطنت و مستوران ستر عظمت و برادران صغير نواب ثريا منزلت و جواهرآلات قيمتى را بوكلاى آن سركار داده و متقبل باج و متعهد ايصال قليل خراجى شده ، بىتعرض مشاركت احدى متكفل امور سرورى و متصدى مهام برترى الكاى فارس گردد . بهرجهة بعد از گفت و شنود قلب زراندود سخنان آن مردود بمحك ضمير بعضى از آن جماعت تمام عيار نموده ، در دار الضرب قبولشان سكه بر زر شد و در تشييد اركان موافقت و تمهيد اساس مؤالفت اولياى دولت قاجار با حاجى شقاوت آثار همداستان گرديدند . آن نمرود غدار عريضه‌اى رقم زد خامهء حيلت‌نگار ساخت مشروح بر اينكه : اين دولت و جميع اعيان فارس در امان اطاعت و انقياد مستقيم و نسبت باولياى قويم دور از مخالفت و بعواطف شاهانه اميدوار و خاطر بر آن قرار داده‌ايم و دل برين مطلب نهاده كه مدت العمر جز راه متابعت و خدمت‌گزارى آن دولت نسپريم و از مقتضاى راى جهان‌آرا سر موئى تجاوز ننمائيم و بعد ازين شرايط جان‌سپارى را بجاى آوريم . اين دولت‌خواه و همگى اعيان اين سامان كه مؤسس هدم اساس شوكت دولت عليهء زند گرديديم باستظهار اولياى آن سركار بوده و الا ازين يك مشت خار و خس چه برمىآيد ؟ نظر به اين سزاوار هست كه مراحم خسروانه از سر جرايم گذشتهء ما بندگان بگذرد و از اهالى اين ولايت كوچ نخواهند و وكلاى سركار وسعت‌مدار\r\n\r\n","description":"","footnote":"","page_name":" 351 ","page_number":383},
  {"content":"\r\n\r\nهرساله بوصول قليل مال و خراجى اكتفا نمايند و يك نفر از سركردگان موكب جلال را با فوجى از جنود جلادت استعجال بمظاهرت و معاونت اين ولايت گسيل و چند تن از امناى درگاه عز و جاه را وكيل فرمايند كه آمده ، اين بندهء اخلاص آئين پردگيان استار سلطنت و مخدرات خدر عظمت را با اسباب و اثاثهء دولت بايشان سپارد و عريضهء مزبور را بصحابت رسولى سخندان و پيام‌گزارى چرب زبان روانه و موازى دو سه هزار رأس ماديان از ايلخى همايون كه در حوالى شيراز مرتع داشتند برسم پيشكش ارسال نمود . در هنگامى كه مواكب جلال آقا محمد خان از آذربايجان مراجعت و عازم مقر دولت بودند در محال خمسه عريضهء مرسله رسيد و از هبوب صورت مضامينش كه در عالم معنى از مهب عنايت حضرت وهاب اهتزاز گرفته بود شكوفهء شكفتگى از رخسار ضميرشان شكفيدن آغاز نهاد . گويا كه زبانشان بشكرانهء اين بيت باز گرديد :\r\n آن دولتى كه مىطلبيديم از خدا * پرسيده راه خانه و خود بر درآمده \r\nاگرچه خيالات آن مفسد شرير بر ضمير جناب آقا محمد خان كه فى الحقيقه مرآت جهان‌نماى عقل و تدبيرست عكس‌پذير گرديده و مىدانستند كه چنانچه از صدمهء گرز البرز مثال اين شهريار كشور جلال نبود حاجى مردود چگونه بدست اعتذار و استغفار صفه‌كوب در متابعت گرديده ، ابواب مطاوعت و فرمان‌بردارى بر روى امناى آن دولت مىگشود . راقم حروف را اين دو بيت شاهانه از شاهنامهء مرحوم فردوسى طوسى عليه الرحمه بخاطر رسيد ، بجهة متابعت در رشتهء تحرير كشيد :\r\n چنين گفت رستم : كه اى شهريار * مكن آشتى جنگ را سازدار\r\nكزيشان نبوداشتى رايشان * بدين روز گرز من آوردشان \r\nالقصه : وكلاى اين دولت بنابر صلاح كار مسئولات حاجى مجهول را بدرجهء انجاح قبول موصول و عهد و پيمان را بايمان مؤكد و مشيد ساختند و ارقام شفقت آئين و احكام ملاطفت قرين باستمالت هر يك از اعيان فارس مرقوم و همگى را بحكومت حاجى نسناس مأمور و\r\n\r\n","description":"","footnote":"","page_name":" 352 ","page_number":384},
  {"content":"\r\n\r\nاو را بيگلر بيگى بالاستقلال فرموده ، رسول را با حصول مرام مشمول انعام رخصت انصراف ارزانى و دو سه نفر از امناى دولت را بجهة ضبط اثاثهء دولت فيض مبانى و كوچانيدن پرده‌نشينان جلباب عظمت نواب جهانبانى باتفاق فرستادهء حاجى روانهء شيراز و ببابا خان قاجار كه در آن وقت در دار السلطنهء اصفهان مىبود ارقام مؤكده نگاشتهء خامهء منشيان كرده كه : موازى چهار هزار نفر سوار زبده از سپاه ابواب جمعى خود را بسركردگى مصطفى خان قاجار دولو يوخارى باش بمعاونت آن طايفهء خذلان تلاش روانه نمايد . بابا خان حسب الامر معمول داشت . انشاء الله تعالى منكوب و مخذول شدن سردار بعد ازين رقمزد خامهء بلاغت‌نگار خواهد شد .\r\n\r\nبيان محاربه نواب جهانبانى با لشكر شيراز مرتبه دوم و شكست يافتن ايشان\r\nقبل ازين مشاطهء خامهء وقايع‌نگار رخسار عرايس صفحه را بخال و خط مشكين عبارات و معانى آرايش داده ، در حجله‌سراى اوراق نشانيد كه : چون سپاه شيراز از دم شمشير برق نظير غازيان گردن فراز فرارى و بجانب شيراز متوارى گرديدند حاجى مردود را مهرهء خاطر در ششدر حيرانى افتاده ، مساوى هفت هزار نفر سوار و پيادهء طوايف متفرقه كه هريك در ميدان جنگ پلنگ را در شمار نمىگرفتندى و زخم گرز البرز مثالشان رعشه بر بدن كوه دماوند انداختى و نهيب عمود خارشكن آتش آهنگشان اجزاى جبل الوند را تودهء خاكستر ساختى تدارك ديده ، بسركردگى رضا قلى خان شاهسون و رضا قلى خان برادر حاجى عليقلى خان كازرونى و رئيس قاسم كوهمره‌اى و غيره سركردگان ايلات فارس روانهء قصبهء كازرون ، به خيال آنكه بمشتى گل راه بر سيلاب و بشاخص گذر بر آفتاب مىتواند بست و به آن يأجوج منشان سد اسكندرى اعنى سپاه نصرةپناه را مىتوان شكست . بهرجهة نواب جهانبانى چون از جسارت ايشان آگاهى يافته به آن قليل جمعيت كه داشتند بجانب رزم و پيكار آن طايفهء غدار شتافتند . چون سپاه شيراز از وصول آن سيل خانه‌برانداز مطلع گرديدند قلعهء كازرون را\r\n\r\n","description":"","footnote":"","page_name":" 353 ","page_number":385},
  {"content":"\r\n\r\nمأمن عافيت خود ساخته ، آرميدند . نواب جوزا ركاب با شوكت كيخسرو و افراسياب در خارج قصبه قباب بارگاه توقف را بذروهء ماه و آفتاب برافراشتند و مركز آن قلعه را دايره‌آسا محيط شدند . هرچند دلاوران بهرام‌كين در كمين نشستند كه بلكه قلعگيان پاى جلادت از حصار بيرون و دست مبارزت گشايند ميسر نگرديد . بعد از يك دو روز خديو جهان‌پناه بهادران قلعه‌گشا را بيورش مأمور ساختند .\r\nرايضان مضمار نام و ننگ مانند نجوم بر جوم كه از كرهء افلاك بمركز خاك آهنگ مينمايند روى به شهر نهادند و در يورش اول قلعهء مزبور مسخر شيران بيشهء جدل گرديد . شمشير انتقام از نيام كشيده ، روى زمين را از خون معاندين لعل‌فام ساختند . آنان كه دل باستظهار حصار بسته ، در پس ديوار معارضه نشسته بودند از نهيب رماح فتاح مجاهدان اين موكب جلال شغال‌آسا در كنج زوايا و بيغولهاى شهر متوارى ميگرديدند . مبارزين ركاب ظفر قرين هركرا يافتند از دست اجل امان نيافت و هركرا كه پيدا كردند در زير خاك پنهان شد ، از بسيارى خستگان و افتادگان پشت گاو زمين خم شد و از خون كشتگان تأثرى نم گرفت . در آن شهر هنگامه‌اى روى داد كه ياد از روز محشر و نشان از فزع اكبر ميداد . چون خورشيد جهان‌نورد قرين غروب و افول و تاريكى شب نور بصر را از مشاهدهء محسوسات معزول ساخت بقية السيف كه متوارى زواياى خمول بودند حصار شب را مأمن عافيت ساخته ، بجانب شيراز راه‌نورد نشيب و فراز شدند . نهايت قريب به دو سه هزار نفر اسير و اسب و شمشيرشان نصيب غازيان دلير گرديد .\r\nرضا قلى خان كازرونى برهنمونى كفران نعمت در قيد خسار و بوار گرفتار و بگزلك حكم جهانبان منصور ديده‌اش از لباس بينائى عور گرديد . ولدش نيز از جام انتقام همان زهر نوشيده ، چشم اميد از مشاهدهء بينائى پوشيده ، نواب جوزا ركاب از قصبهء كازرون بطالعى ميمون و بختى همايون نهضت و بيك حركت خود را بقريهء جويم سه فرسنگى شيراز رسانيده ، ده يوم در قريهء مزبور توقف و از آنجا وارد مسجد بردى بگرديدند و مسجد مزبور را از قدوم فرخنده لزوم مسجود\r\n\r\n","description":"","footnote":"","page_name":" 354 ","page_number":386},
  {"content":"\r\n\r\nخاص و عام و قبلهء آمال اهل انام ساختند . حاجى مردود چون از كيفيت ورود مسعود وقوف يافت سپاه وقار و سكون از شهربند خاطرش روى برتافت . حيران و سراسيمه‌وار بدهشت تمام و دفع قضاى مبرم قيام نموده ، دروازه‌هاى شهر را خاكريز و بارو و بروج را باعوان خود كه كمتر از فيوج بودند قسمت نموده ، از روى كمال حزم و هشيارى و غايت تيقظ و بيدارى و نهايت احتياط ممهد بساط قلعه‌دارى و اجتماع مردان دلير كارى گرديده ، توپهاى شهر آشوب را باوج بروج و فراز فيصل منصوب ساخته ، تفنگچيان آتش‌ريز و جزايريان شعله‌انگيز در بروج حصار آرميدند . هرروز گروهى انبوه از مبارزان با شكوه از قلعه پاى جلادت بيرون نهاده ، فوجى از مستظلان ظلال رايت فتح آيت با صولت شير و حملهء پلنگ بدفع و رفع آن ارانب سيرتان بىنام و ننگ آهنگ مىنمودند . چون چند يوم از توقف شيران آجام مردى در مسجد بردى گذشت كوچ و خانوار اعوان و انصار آن شهريار كه حاجى غدار بعد از اخذ مال قبل ازين از شهر بيرون كرده و در حوالى و حواشى آن خطهء ميمون در بيابان سرگردانى ماشى بودند باردوى همايون و سايهء رايت سعادت نمون جمع گرديدند و ازدحام مردم تزايد پذيرفت . خديو فلك بارگاه و داور جهان‌پناه قلعهء زرقان را كه در پنج فرسنگى شهر واقعست بجهة سكنى فرزند و زن بهادران شير اوژن و بنهء همايون معين فرمودند و جنود مسعود را از محاصرهء قلعه منع نموده ، محرك سلسلهء آن جمع گرديده ، روانهء زرقان شدند . مردم زرقان در متابعت بسته ، راه ممانعت گشودند و چشمه‌سار فرمان‌برى را بخار و خس نافرمانى مكدر نموده ، حضرت قمر ركاب لشكر سعادت مآب را بيورش مأمور فرموده ، مأمورين بنحو مقرر سپه و سنگر پيش برده ، بر بروج آن قلعه عروج و دروازه را گشودند . حضرت كسرى معدلت نظر بمرحمت و مروت نگذاشتند كه از جانب ملتزمان ركاب ظلمى و ستمى نسبت بقلعگيان واقع شود و معمار همت را به تعمير قلعه و احداث بروج متعدده در اطراف حصار مزبور گماشتند و در آنجا چند يوم بدولت و اقبال\r\n\r\n","description":"","footnote":"","page_name":" 355 ","page_number":387},
  {"content":"\r\n\r\nعلم توقف افراشتند . از آن طرف حاجى مزبور چون از حركت موكب منصور جانب قلعهء زرقان مستحضر گرديدند موازى پانصد نفر تفنگچى فارسى بسركردگى باقر خان نامى كله‌دارى بمعاونت زرقانيان روانه نمود . در دو فرسنگى قلعهء مزبور از استيلاى خديو منصور بر قلعهء زرقان مستحضر گرديدند و در ميان دره آرميدند .\r\nنواب جهانبانى از ورود آنها قرين اطلاع و فوجى را بپريشان ساختن آن جمع تعيين فرموده ، آن طايفهء غدار وقتى از نشائه بادهء بيخودى هشيار گرديدند كه خود را بستهء كمند دليران فيروزمند ديدند .\r\nخديو سعادت پيوند سركردگان ايشان را مأمور بحبس و بند و توابين را مرخص باوطان و مسكن خود فرمودند . چون بسعى و اهتمام اين ناظم مناظم دولت قلعهء مزبور انتظام پذيرفت كوچ و بنه را گذاشتند و مراجعت به مسجد بردى و ملتزمان ركاب را مأمور بمحاصره و سد شوارع نمودند . مأمورين طريق مرور و دخول شهر را بنوعى مسدود ساختند كه بيك نهان‌گرد وهم و خيال را راه دخول بدرون حصار مسدود و جاسوس سبك‌پاى ديور و شمال را طريق مرور بجانب شهر مفقود بود . مختصر كلام : حضرت و الا مقام را نظر بمروت و فتوت كه فطرى ذات شريف و جبلى وجود لطيفشان بود بخاطر مبارك رسيد كه براى اتمام حجت احدى را روانهء شهر و بمفاد  « ادْعُ إِلى سَبِيلِ رَبِّكَ بِالْحِكْمَةِ وَ الْمَوْعِظَةِ »  حاجى مزبور را از ارتكاب حركات ناصواب ممنوع نمايد و غبار طغيان و عصيان كه بر حاشيهء ضميرش نشسته است بنسايم نصايح مرفوع نمايد و وثيقهء خاطرش را بكريمهء  « يا إِبْراهِيمُ أَعْرِضْ عَنْ هذا »  موشح سازند ، بلكه از باديهء ضلالت بشاهراه هدايتش كشانند و از مقام تكبر و تجبر بموقف اعتذار و استغفار آرند . چنانچه توسن خاطرش رام گردد فهو المراد و الا به علت سفك دماء مسلمانان مؤاخذ درگاه ملك علام نباشند . اگرچه بر ضمير حقانيت تأثير كه مرآت جهان‌نماى صور قضا و تقديرست واضح و لايح بود كه آئينهء خاطر آن ناكس را زنگ اعمال قبيحه نه‌چندان تيره و تار ساخته است كه بصيقل نصيحت توان زدود و مادهء سودايش نه‌چنان به جوش و غليان\r\n\r\n","description":"","footnote":"","page_name":" 356 ","page_number":388},
  {"content":"\r\n\r\nآمده كه بسكنجبين ارشاد و ابتيمون موعظت ساكن توان نمود .\r\nچون از ديدهء بصيرت نفوس بسيارى از مسلمانان طريق را غريق بحر حوادث دوران و ذوات جمعى كثير از اهل توحيد و عرفان جانبين را پايمال جنود مكاره زمان مىديدند و اتمام حجت صاحبان عدالت و مروت را در چنين اوقات لازم افتاده است آن خيال بىمآل را از دست نداده و گوش بر مضمون اين بيت گلستان سخندانى يعنى جناب صباحى كه مىفرمايد :\r\n از پارگين بهرزه زلال خضر مخواه * وز خاربن بخيره اميد رطب مدار \r\nننهادند . از خارا اميد نرمى و از يخ توقع گرمى و گوهر ناسفتهء مطلب را بمثقب معدلت سفته ، آويزهء گوش ضلالت‌نيوش آن نمرود طبيعت نمودند كه : خاقان عرش آشيان وكيل وجد عالى مقدار و والد و الا تبارم انار الله برهانهم و ساير اعيان سلسلهء جليلهء زند مدت چهل سال معمار همت بلند را برآبادى اين شهر ويران خراب كه بمرور ايام حكم نقش برآب يافته بود گماشته و اوقات ارجمند را مصروف عمارات رفيع مقدار و سراهاى زرنگار و آئينه خانهاى گردون آثار و احداث قلعه و حصار و مساجد و حمامات و خانات و بازارهاى دلگشا و تكايا و باغات روح‌افزا داشتند . هيچ‌يك را احتياج بتعريف و توصيف نيست ، زيراكه :\r\n « آثار پديدست صناديد عجم را » \r\nو اين بلدهء فردوس مثال را مركز رايت دولت و اقبال فرموده ، پرتو التفات بتدارك خللها كه به اين كشور راه يافته بود انداختند و صغير و كبير و منعم و فقير اين بلد درين مدت در سايهء قصر جلالشان راحت‌گزين و در ظل كاخ حمايتشان محسود اهالى كل مملكت ايران زمين بوده ، جان و مال و عيال و اطفال همگى را از تطرق حوادث دوران و تطاول فتن و فتور زمان محارست و محافظت فرمودند . بتصور اينكه طايفهء فارسى حقوقشان را فراموش و از ميناى هوش‌رباى نمك ناشناسى جرعه‌نوش نخواهند گرديد . بهرجهة ترا دو كار بايد كرد : اول آنكه درب منازعت را بسته ، قدم بشاهراه متابعت گشاده و چشم از حقوق ديرين\r\n\r\n","description":"","footnote":"","page_name":" 357 ","page_number":389},
  {"content":"\r\n\r\nنپوشى و بتأسيس اساس حق‌ناشناسى و ناسپاسى نكوشى . دوم آنكه مخدرات سراپردهء دولت و كوچ و بنهء اعيان سلسلهء زند و ملتزمان ركاب نصرة پيوند را از شهر بيرون نموده ، بدست وكلاى ما بسپار و ما نيز مضايقه از ترك وطن و دل برگفتن از كوى و مسكن نخواهيم داشت .\r\nالبته روى توجه بجانبى خواهيم گذاشت . چنانچه پنبهء غفلت را از گوش و جامهء پندار را از دوش انداخته ، سالك منهج احدى الامرين گردد رستگار كونين خواهد شد و هرگاه بمضمون  « لا يَنْفَعُكُمْ نُصْحِي إِنْ أَرَدْتُ أَنْ أَنْصَحَ لَكُمْ »  طبع مغلول را شربت نصايح قبول و خاطر مفاسد منوال بپذيرفتن پند موصول نشود دست انتقام درهاى سياست بر روى تو و هريك از اعوان و انصارت خواهد گشود و چنانچه در مراسم تمرد و استكبار اصرار ورزد و به حال ضعفا و مساكين كه ودايع بدايع خلاق آسمان و زمين‌اند رحم ننمايد ، و صيانت قلعه و حصار و حصانت بروج و جدار را سرمايهء استظهار خود شمارد و از سر راه معاندت برنخيزد الحمد الله الملك المبين مقاليد سيوف مسلول مجاهدين موكب نصرة قرين و مفاتيح تيغهاى مصقول مبارزين معسكر ظفر آئين باشارهء دست بسالت گشايندهء بسى درهاست و بلارك فولاد پيكر جان‌بازان معارك اخلاص را آيت  « وَ أَنْزَلْنَا الْحَدِيدَ فِيهِ بَأْسٌ شَدِيدٌ »  و شمشير كج يكه‌تازان مضمار ارادت را در منع يأجوج فتن خاصيت سد سديد و رمح خطيشان درهاى حصون حصين و قلاع متين را آهنين كليدست و تابحال دو دفعه زر قلب خود را بمحك شمشير بهادران دلير زده و قدر و مقدار خويش را شناخته و ضرب دست دلاوران را در ميدان مشاهده و نهيب نيزهء خطيشان را در جولان ملاحظه كرده ، زياده برين بسفك دماء مسلمين پريشان اصرار ننمايند و طريق ناهنجار و مرحلهء ناسزاوار غرور و استكبار را بيش‌ازين بپاى بىپروائى نپيمايند ، كه عاقبت كار برسوائى خواهد كشيد و درد پردرد وخامت كفران نعمت را خواهد چشيد .\r\n گر بر سر چرخ كله‌خواهى بستن * از پنجهء قهرمان نخواهى رستن \r\n\r\n","description":"","footnote":"","page_name":" 358 ","page_number":390},
  {"content":"\r\n\r\n  « إِنَّ إِلَيْنا إِيابَهُمْ ثُمَّ إِنَّ عَلَيْنا حِسابَهُمْ »   . بهرجهة پيغام‌گزار سخنان دلپذير اين امير كشور تدبير را به آن مفسد شرير رسانيد . چون شقاوت ازلى دامن‌گيرش شده بود گوش هوش را بر نصايح مشكين روايح نواب جهانبانى نداده ، كمر مخالفت نگشاد و جوشن منازعت از برننهاد و از شنيدن پند و مواعظ متعظ و از خواب گران غفلت متنبه و متقيظ نگرديد .\r\n\r\nدر بيان محاربهء لشكر نصرة شعار با مصطفى خان قاجار و ظفر يافتن آن جناب بتوفيق مسبب الاسباب\r\nسمند خوش خرام كلك سعادت فرجام در ميدان بلاغت چنين جولان مىنمايد كه : قبل ازين كيفيت روانه ساختن باباخان مصطفى خان را بمدد و معاونت فارسيان خذلان نشان رقمزد خامهء مصادقت بنيان ساخت . مشار اليه بنحو مقرر از بيراهه وارد كنار قلعهء شيراز گرديد .\r\nحاجى مزبور نظر ببعضى خيالات كه منظورش بود او را بقلعه راه نداد .\r\nدر باغات مباركات احداثى خاقان گيتىستان كه در جنب حافظيه جا داده و اشخاصى كه از جانب وكلاى سركار آقا محمد خان رقم و خلعت آورده ، مأمور بضبط اثاثهء سلطنت و حركت دادن خادمان حريم عظمت بودند اذن دخول به شهر داد . بعضى از اعيان فارس از مشاهدهء خلعت و مطالعهء ارقام از مستى غرور هشيار و از خواب گران غفلت بيدار گرديدند . و ليكن درهاى چاره را مسدود و طريق انديشه را در آن خصوص مفقود ديدند . بهرجهت نواب جهانبانى چند يوم قبل از ورود مصطفى خان رايت توجه بجانب زرقان افراشته بود . چون دو سه يوم از ورود مشار اليه گذشت بعضى اشخاص از درون شهر عريضه بخاكپاى مبارك قلمى و متعهد گرديده بودند كه : چنانچه در فلان شب موكب نصرة كوكب بجانب ظاهر شهر توجه فرمايد اين اخلاص كيشان يكى از دروازهاى حصار را كه محافظت آن در عهدهء اين جانبازانست به تصرف اولياى دولت قاهره خواهيم داد . حضرت جمشيد فر در شب معهود با دولت سيصد سواره روى عزيمت بسوى شهر نهادند .\r\n\r\n","description":"","footnote":"","page_name":" 359 ","page_number":391},
  {"content":"\r\n\r\nبعد از ورود بخارج شهر مشخص گرديد كه حاجى نسناس را تدبيرى بخاطر رسيده كه به اين حيلت خديو با فرهنگ به ظاهر شهر كشد .\r\nبلكه ذات مقدسش را هدف گلولهء تفنگ سازند . اين حضرت بمحض رسيدن بدور شهر از كيد آن جماعت مكار استحضار حاصل و مراجعت بمقر دولت فرمودند . مصطفى خان چون از آمدن حضرت جم رتبت بدر قلعه و قلت جمعيتشان آگاهى يافت از بادهء غرور دلاورى در سر و پندار بهادرى در دماغ جا داده ، سه چهار هزار سوار خود را برداشته ، از راه كوشك ابو اسحق بعزم جلوگيرى خديو آفاق روانه . در عرض راه بسلطانعلى خان برخورده ، ابواب گير و دار گشادند و نايرهء جدال و قتال را در صحراى باجگاه اشتعال دادند . در آن وقت حضرت جم جاه به جهت اداى فريضهء صبح در نيم فرسنگى باجگاه توقف داشتند كه بانهاى منهيان از مقدمهء مزبور مستحضر و اشقر جهان‌نورد گران ركاب را سبك عنان فرموده ، اعلام شهامت را بجانب آن صحراى خونخوار برافراشته ، در بين اشتعال آتش جنگ آن شهريار فريدون فرهنگ مانند باد از عقب رسيده ، بضرب تيغ صاعقه كردار آتش بر خرمن تمكين و وقار دشمنان خاكسار زدند . مصطفى خان وقتى خبردار گرديد كه خود را مركزوار نقطهء وسيط آن دايرهء خونخوار ديد . سپاه قاجار چون توجه خسرو نامدار را در آن عرصهء پيكار شنفته ، يكباره ترك جان و سر گرفتند و راه فرار مىجستند . غازيان نصرةنشان هريك چون شاهباز شكارى در صيد تيهو و مانند شير غرين در شكار آهو بميان آن طايفه افتاده ، بچنگ و چنگال دليرى پوست از تن و سر از بدن دشمن مىكندند . بسوارى كه مىرسيدند از اسبش پياده مىساختند و بپياده‌اى كه رخ مىنهادند دردم در خاك هلاكش مىانداختند . گرد فتنه پرده‌پوش رخسار چرخ و الا و غبار آشوب سرمه‌كش ديدهء ديده‌بان بام فيروزه فام فلك اعلا و نعرهء كوس و ناله و خروش گور كه و فغان روئين‌دراى پرده در گوش ساكنان اين طاق مينا و باد دامن دليرى شيران آهن‌خا فروزندهء آتش شور و غوغا و فتنهء قيامت و آشوب\r\n\r\n","description":"","footnote":"","page_name":" 360 ","page_number":392},
  {"content":"\r\n\r\nرستاخيز برپا شد . عاقبت گل ثبات و قرارشان در شاخسار بيچارگى پژمرده و چراغ اميدشان مانند چراغ سحرى افسرده گرديده ، روى از ميدان جنگ برتافته ، بجانب شيراز شتافتند . دلاوران ضيغم شكار تا پيش خندق پشت حصار از آن قوم نكبت شعار مىگرفتند و مىبستند و مىشكستند و مىخستند . چند دفعه مصطفى خان مطعون طعن سنان بهادران جان‌ستان گرديده ، كارى نيفتاد . بهرجهة قريب به دو هزار نفر سركردگان نامى و لشكريان جزو و كل اسير چنگل شاهين مجاهدين ميدان توكل گرديده ، بيست نفر از سركردگان كه اسم و رسمى داشتند بحبس و قيد مأمور و ساير را توشه و خرجى داده ، روانهء عراق فرمودند و بعد از چند يوم بنه را در زرقان نهادند و به مسجد بردى مراجعت فرمودند . تير سهم دلاوران بر هدف ضمير حاجى و اعوانش تا پر نشسته ، و قارش بتيغ بهادران گسسته گرديد . مصطفى خان را با بقية السيف خيول نصرة شمول كه تا آن زمان در باغات مباركات خارج شهر نزول داشتند مأذون بدخول شهر نموده ، بفكر چارهء كار افتاد .\r\n\r\nدر بيان جنگ لشكر شير آهنگ جان محمد خان قاجار و رضا قلى خان قاجار و انهزام شدن سپاه مخالف\r\nقبل ازين مرقوم قلم خجسته رقم گرديد كه : وكلاى سركار آقا محمد خان حسب المسئول حاجى مجهول چند نفر از معتمدين دولت خويش را بجهة ضبط اموال و اسباب و اثاثهء سلطنت روانهء شيراز ساخته بودند . تا اين زمان مراجعت آنها به علت انسداد طرق و اصرار غازيان نصرة شعار در امر محاصره و بعضى خيالات فاسدهء حاجى كه در سر داشت در حيز تأخير مانده ، درين اثناء شكستگى بر قوايم استعدادشان راه يافت . ابلاغ خطر بامناى دولت آقا محمد خان لازم گرديد . لاجرم مراتب را عرضه داشت و قدرى اسباب مرصع‌آلات از قبيل صندوق مرواريدنگار و خنجر الماس آبدار و جواهر سواره و پياده به وزن سبك و به قيمت سنگين در خورجين نهاده ، بفتراك يك نفر از فرستادگان\r\n\r\n","description":"","footnote":"","page_name":" 361 ","page_number":393},
  {"content":"\r\n\r\nمزبور بسته ، از راه غير معمول روانهء دار الملك طهران نمود . چون وكلاى آن سركار از شكست قشون مستحضر گرديدند هفت هزار نفر سوار جرار ابو ابجمع جانمحمد خان و رضا قلى خان دولو قاجار يوخارى باش ساخته ، امر فرمودند كه از راه هراه و مروست و ارسنجان پيمايندهء مسلك مقصود گردند . چون محصلين نواب جهانبانى بجهة وصول و ايصال حقوق ديوانى به همه جهات الكاى فارس متفرق مىبودند از آمدن سرداران مزبور مطلع گرديده ، معروض راى مرحمت‌پرور گردانيدند . بعد از آنكه خبر مزبور در اردوى سپهر آثار انتشار يافت سركردگان سپاه جلادت دستگاه چنگال شاهباز عزم را باصطياد طايران ارواح ايشان تيزچنگ و بهيئت مجموعى شرفياب حضور خديو با فرهنگ گرديده ، بعرض رسانيدند كه : ما را مرخص فرمايند كه بشيراز نارسيده سر راه آنها را گيريم و باتمام كارشان بپردازيم .\r\nنواب سپهر ركاب فرمودند كه : چنانچه مرتكب اين فعل گرديد دور و نزديك حمل بر عجز و انكسار ما خواهند نمود . به حمد الله و المنه سد ممالك خاطر جلادت مظاهر ما را در فساد آن قوم يأجوج نهاد قصورى و بوستان جلالت تخمير را از خزان طعن سنان دشمنان فتورى نيست . ان شاء الله الرحمن بعد از ورود آنها بقلعه بتدمير و تدبيرشان خواهيم پرداخت . القصه : سرداران مزبور از طريق مقرر وارد شهر و استظهار قلعگيان برپذيرفت خود ديدند . مصطفى خان و حاجى كپك بعد از رسيدن كمك قشونهاى برهنهء خود را كه از دم شمشير برق نظير شيران ژيان دلير گريخته بودند مجددا تدارك ديده ، علاوهء سپاه جان محمد خان و رضا قلى خان گردانيده ، در نهايت استعداد در ميان قلعه و حصار آرميدند . چون يك روز از ورود سرداران گذشت و استحمام و استرواح كلى بجهة ايشان حاصل گشت هنگام صبح روز سيم كه خسرو فلك چهارم از خطوط شعاعى پنجهء قلعه‌گيرى را شكفته ، شش جهة حصن حصين عالم را فروگرفت شهريار هفت كشور كه در روز جنگ از براى نام و ننگ پنجه‌درپنجهء پلنگ و كام‌دركام نهنگ نهادى پا در ركاب\r\n\r\n","description":"","footnote":"","page_name":" 362 ","page_number":394},
  {"content":"\r\n\r\nاشقر رزم‌جوئى درآورد و سپاه پيل‌زور شيرغرور را بسوارى مأمور و با دبدبهء خاقان و فغفور روى عزم بميدان روم نهادند . از آن طرف نيز مصطفى خان و جان محمد خان و رضا قلى خان سرداران مثلثه اگرچه خود را درهم آوردى اين خديو كشورگير مردى لايق و امر عظيم مقاتله را در شان خويشتن موافق و در رخسار وجود خود آن نور را نمىديدند كه با آفتاب عالم‌تاب ذات شريف آن شهريار كامياب برابرى توانند كرد و خاشاك شخص خويش را در برابر سيل بىزينهار لشكر نصرة آثار توانند درآورد ليكن نظر بفرمودهء ولى نعمت خويش پاى تهور پيش گذارده ، با پانزده هزار پياده و سواره و ابهت بسيار بعزم پيكار از شهر ببيرون دشت پشت بحصار و رو بجانب قول ظفر شعار آورده ، صفها بياراستند و ترتيب صفوف درست گرديده ، نايرهء حرب زبانه بچرخ اثير كشيد .\r\n در آن روز نو كافتاب بلند * برافكند بر حصن گردون كمند\r\nسپاه شب تيرهء ديو چهر * گريزان شد از بيم تابنده مهر\r\nخديو سكندر وش جم شكوه * بدل همچو دريا بتمكين چو كوه\r\nمنوچهر چهر و فريدون نظير * انوشيروان عدل خسرو سرير\r\nسياوش بديدار و رستم بجنگ * بدشت اژدها و به دريا نهنگ\r\nببخشش چو بحر و بريزش چو ابر * گه حمله شير و گه كين هژبر\r\nبفرمود تا اسب زرينه زين * كشيدند بر ساحت دشت كين\r\nچو بر پشت زين تكاور نشست * كمرگاه گاو زمين برشكست\r\nهمائى برآمد به پشت عقاب * بچرخ برين شد بلندآفتاب\r\nز فولاد پوشان آهن‌كلاه * بباد صبا بسته گرديد راه\r\nبپيرامن داور نامدار * كشيدند ز آهن دليران حصار\r\nز بيم خروشيدن كوس و ناى * زمين را بشد پاى تمكين ز جاى\r\nز برق سنانهاى خورشيد رنگ * ز آواز شير و خروش پلنگ\r\nزحل چشم بگرفت مريخ گوش * فلك رفت از خويش و گردون ز هوش\r\nچو آن بحر جوشان تلاطم گرفت * نم خون گذرگاه انجم گرفت \r\n\r\n","description":"","footnote":"","page_name":" 363 ","page_number":395},
  {"content":"\r\n\r\n ستوران آهو تك تيزگام * غزالان خوش منظر خوش‌خرام\r\nبميدان كين برگرفتند تك * شد از گرد در پرده روى فلك\r\nز بس ريخت از تيغها خون بدشت * همه سنگها لعل و ياقوت گشت\r\nز تيغ جهان داور چيره‌دست * بروبوم شيراز درهم شكست\r\nشد از بازوى مملكت گير او * كليد در فتح شمشير او \r\nالقصه : هر دو لشكر مانند بحر اخضر جوشان و خروشان بيك ديگر ريختند و بدست دليرى در گريبان هم آويختند . بهادرانى كه در ميدان جنگ رو از پلنگ نمىگردانيدند مانند شير خشم‌آلود چنگال خونريزى بكندن پوست دشمنان گشودند ويلانى كه از مهابت تيغ فولاد پيكرشان كوه آهن آب مىشد خاك ميدان را از خون معاندان لعل مذاب نمودند . از خروش كوركه و كوس و جوشن بهادران صاحب ناموس و صهيل اسبان شموس زلزله در اركان چرخ آبنوس و ولوله در گنبد سپهر سندروس افتاد . چون فوجى از بهادران فيروز جنگ حسب الامر جهان‌بان با فرهنگ بجانب كوه مغربى شيراز عزيمت و آهنگ نمودند سپاه مخالف را بتصور اينكه شيران لشكر منصور را ضعف و قصورى و بيم و فتورى روى داده به آن جهة طبل ارتحال بجانب جبال كوفتند . شيرگير شده ، بجانب قول همايون اسب تاختند . جهانبان كشور مردى پا در ركاب مردانگى افشرده ، دست همگى از آستين پردلى بيرون و كوشش و كشش را به جائى رسانيدند كه داستان رستم و اسفنديار را از صفحهء روزگار محو كردند و خونريزى به جائى كشيد كه چرخ خون‌آشام انگشت حيرت بدندان گزيده ، ناگاه خورشيد فيروزى از مطلع سعادت و بهروزى طلوع و سروش غيبى نداى به جهت انتماى   « إِنَّا فَتَحْنا لَكَ فَتْحاً مُبِيناً »   در داد . طنطنهء  « وَ يَنْصُرَكَ اللَّهُ نَصْراً عَزِيزاً »  بلندآواز شد . آن قوم بنابكار مبارزت پلنگان كوهسار دليرى را در ميدان ديدند و ضرب دست شيران كنام جهان‌گيرى را در جولان چشيدند عنان ادهم فرار را بسوى قلعه و حصار كشيدند . يكه‌تازان ميدان جنگ در عقب\r\n\r\n","description":"","footnote":"","page_name":" 364 ","page_number":396},
  {"content":"\r\n\r\nآن طايفهء بىنام و ننگ شتافتند . بسيارى از آنها در پنجهء تقدير اسير و دستگير گرديدند و رضا قلى خان قاجار كه اعتقاد و استظهار آن طايفهء غدار مىبود گرفتار كمند سپاه فيروزمند گرديده ، مبارزين عرصهء كين و مجاهدين نصرةقرين تا كنار خندق آنها را تعاقب نموده ، بهركس برمىخوردند از عمر برنمىخورد و روى تخته پل از ازدحامى كه روى نمود هيچ‌يك را مجال عبور نبود . از غايت خوف و هراس چندان خلق بخندق ريختند و بر بالاى يك‌ديگر جان دادند كه خندق با زمين سمت تساوى يافت . حضرت جهانبانى با فتح و كامرانى مراجعت بسنگر فيض مبانى فرموده ، غازيان جان نثار اسب و يراق بىشمار و اسير بسيار بمعرض عرض درآوردند . سركردگان آنها را محبوس و سايرين را داغ آزادى بر پيشانى نهاده ، مطلق العنان ساختند . مختصر كلام : اهل قلعه از خوف و بيم آن دستبرد انديشناك شده ، ديگر احدى را ياراى آن نبود كه از روزن قلعه و سوراخهاى حصار نگاه كند . چه جاى بيرون آمدن از حصار ؟ چون مدت سه چهار سال بود كه غلات و حبوبات الكاى فارس به علت ملخ‌خوارى تعسر كلى يافته ، بلكه در بعضى ولايات دانه‌اى يافت نمىشد و غله‌اى كه در شيراز موجود بود انحصار بانبارهاى ديوانى داشت خانوار سلسلهء جليلهء زند و جماعت ايلات از آنجاكه پيوسته جيره‌خوار سفرهء همم نواب سكندر حشم مىبودند بهيچ‌وجه احتياطى در خصوص آذوقه ننموده بودند و بعضى فقراى شهر نيز از بىبضاعتى به همين درد گرفتار بودند درين وقت كه صرصر جور و اعتساف حاجى بىانصاف فروزندهء آتش لاف و گزاف گرديد چنانچه در جائى هم سراغ مشتى آذوقه مىنمود بدست حرص گرفته و ابواب تصرف آن را بر روى اعوان خود مىگشود . بهرجهة چون مدت محاصره به طول انجاميد و سه چهار ماه هلالى متوالى كشيد ضيق محاصره علاوهء علت قحط و غلا گرديد . آذوقهء قلعه نقصان كلى پذيرفت و بجز از اعوان و انصار حاجى كه بانبارهاى ديوانىمدار مىنمودند ساير فقرا و مساكين بتخصيص كوچ و خانوار زند و ايلاتى كه در موكب خديو\r\n\r\n","description":"","footnote":"","page_name":" 365 ","page_number":397},
  {"content":"\r\n\r\nفيروزى كوكب بودند از نان بجز قرص آفتاب‌نشان و از حبوبات اثر بجز در انبار كاه‌كشان نمىديدند و بارزوى گندم زرع سبز فلك را بداس قياس مىدرودند و باميد جو خوشهء سنبله را از خرمن چرخ بدست وهم مىربودند و بجاى آرام از صبح و شام لقمه را به خون جگر مىاندودند و يا از روى پالوده خون دل فرسوده را از ديده مىپالودند . جانها به ياد برنج برنج گرفتار و خاطر از ياد طعام پيمانه‌كش زهر ناگوار . درويش و محتشم و ذليل و محترم آن طايفه از الم جوع و گرسنگى در آزار بودند . دندانشان از فراق شيرينى بجز تلخ كامى نمىديدند و از غم حلوا سواى زهر جان‌فرساى حسرت نمىچشيدند . كسانى كه بلوز و مغزينه كام نمىآلودند در عوض گوشت به پوست يك‌ديگر افتاده ، خون هم ميخوردند و از ياد لبى نان آه حسرت بلب مىآوردند . از غايت اشتياق مىمردند .\r\nياد نان از خاطرشان بيرون و از آزار خوردنى دلهاشان در سينه خون .\r\nبهرجهة آتش جوع خرمن ثبات و قرار بىنوايان پريشان و پريشانان بىنوا را به كلى سوخت و شعلهء گرسنگى مزرع صبر و شكيبائى آن بىدست و پايان را برمىافروخت . از زحمت پريشانى بجان و از وصمت بىسر و سامانى بامان آمده ، راضى ترك وطن و دل برگرفتن از كوى و مسكن گرديدند . حاجى مزبور بعضى از ايشان را بخروج از شهر مأمور و از كوى و برزن مهجور و آن جمع پريشان فوج‌فوج بظلال رأفت ملتزمان موكب غرور اقبال و بسايهء عاطفت مستظلان آشيان فلك تمثال اجتماع و استظلال جسته و قاطبهء آنها از صغير و كبير مهمان خوان كرم و جيرهء همم و الا گرديدند . در آن هنگام نيز مصطفى خان با جمعيت خود به علت تنگى از شهر ارتحال بجانب كربال نمود و ترفيه حال عباد و محصوران بىگناه قلعه نيز مكنون ضمير مرحمت گستر مىبود . از خارج شهر حركت و بسوى قلعهء زرقان نهضت فرمودند . مصطفى خان مدتى در كربال توقف نمود . ليكن از دستبرد دلاوران پيوسته پريشان حال و قرين تأسف مىبود و به علت سد طريق آذوقه كه در اردوش تنگ گرديده بود بجانب شهر آهنگ\r\n\r\n","description":"","footnote":"","page_name":" 366 ","page_number":398},
  {"content":"\r\n\r\nنمود و در باغات مباركات خاقانى غنود . چون چند يوم از ورودش بگذشت در شبى سياه‌تر از زلف مشكين خوبان و تيره‌تر از شام هجران نواب جهانبانى قدرى سوار برداشته ، بنفس نفيس باردوش يورش برده ، سلك جمعيتش را پريشان فرمودند . در اثناى آن حال جمعى از ايلات ما فى و نانكلى كه از روز نخست با حاجى مزبور ساغركش نمك ناشناسى گرديده بودند با يك‌ديگر ممهد شدند كه حاجى را مقتول و خدمت مزبور را شفيع گناهان خود ساخته ، روى نياز بآستان خديو دشمن‌گداز دوست‌نواز كه ملجا و پناه هرمردود و مقبولست آورند . حاجى از ارادهء ايشان مطلع و همگى را مأمور ببلوك بيضا نمود و جماعت مزبور روى باردوى نصرة دستور نهادند .\r\n\r\nذكر ورود آقا محمد خان قاجار ببلوك ابرج و شبيخون زدن لشكر پرخاشگر باردوى وى\r\nجواد خوش‌خرام خامهء خجسته فرجام در ميدان صفحه بدين نهج تيزگام مىگردد كه : چون حاجى غدار و سرداران سپاه قاجار خويشتن را در تنگناى قلعه و حصار گرفتار و از بستن در و نشستن در شهرى درى بر روى خود باز و آمدى به كار نديدند و بعضى از قلعگيان را نيز در مقام شقاق و ضميرشان را مايل نفاق يافتند بگرد چاره‌جوئى شتافتند . آخر الامر چنين قرار دادند كه احدى را باستدعاى موكب جلالت كوكب آقا محمد خان بجانب عراق روانه و جنابش را بسوى الكاى فارس دعوت نمايند . بنابرآن عرايض چند بوكلاى آن سركار نگاشتهء خامهء تأكيد و مذيل برين مطلب ساختند كه :\r\nرعيت و سپاه در تنگناى قلعه پريشان و تباه و در هوس شاهراه اميد جوياى وصول موكب جلالت‌پناه مىباشند . چنانچه طاير عزم جناح استعجال بجانب اين ملك ارم تمثال نگشايد و سمند جهان‌نورد همت بطريق سرعت مراحل صوب فارس را نپيمايد اساسى كه چيده شد بدست سعى و اجتهاد اهل عناد برچيده خواهد شد . چون عرايض مزبور معروض راى وكلاى دولت آقا محمد خان گرديد و در آن هنگام\r\n\r\n","description":"","footnote":"","page_name":" 367 ","page_number":399},
  {"content":"\r\n\r\nهوا نيز باعتدال مايل و آفتاب جهانتاب ببيت الشرف خويش داخل گرديده بود باحضار لشكر و تدارك عسكر و سرانجام اسباب سفر پرداخته ، بيست هزار نفر پياده و سوار در ركاب جلالت شعار جمع ساخته ، از دار الملك طهران محرك سپاه انجم دستگاه و بابهت تمام و حشمت مالا كلام بپاى استعجال راه‌نورد صوب شيراز و بجناح سرعت انتقال مرحله پيماى آن خطهء ارم طراز والى بلوك ابرج پيمايندهء نشيب و فراز گرديدند .\r\nچون خبر ورودش بانهاى منهيان بعرض اين نقاوهء خاندان كرم و برازندهء و سادهء كسرى و جم رسيد نامداران جنگ‌جو و شيردلان هژبرخو را بمجلس شور و كنكاش طلب داشتند ، نهفته را آشكار و صلاح كار و قرار جنگ و پيكار را از اينها استفسار فرمودند . همگى متفق القول معروض داشتند كه : مقابله با سپاه آقا محمد خان مخالف آئين سپاه‌دارى و از لباس تدبير عاريست . زيراكه جمعيت ما قليل و ايشان جمعى كثيرند ، صواب آنست كه حضرت سپهر ركاب كوچ و بنهء ملتزمان اردوى سعادت مآب را از قلعهء زرقان كه قريب به شهر و ميان دو دشمن واقعست مأمور به حركت و در يكى از قلعه‌جات مرودشت سكنى دهند و خود اعتماد بر ملك بيچون كرده ، بر ايشان شبيخون بريم . هرگاه كليد فتح و ظفر بدست آيد پاى مراد بر سر گردون نهيم و چنانچه از شبيخون نعمت فتح روزى نشود توقف درين حدود را موقوف و عنان توسن عزيمت را بجانب دار الامان كرمان معطوف سازيم . سخنان از خرد دور ايشان در مقياس عقل و ميزان خرد آن حضرت بس ناسنجيده و ناپسند افتاده ، فرمودند كه : اين راى بسى ناصوابست و مغاير راه و رسم مردان جلادت مآبست . به حمد الله الملك شاهين عزم غازيان نصرة انگيز را چنگال جلادت تيز و تيغ برق نظير مبارزان ركاب سعادت نشان در ميدان مجاهدت از نهال اميد معاندين پوسته برگ‌ريزست .\r\nدرين صورت باعمال اجامر مبادرت نمودن و طريق مسكنت با دشمن پيمودن بىصورت و ابواب خديعت و حيلت بر رويشان گشودن بى ضرورتست . جنگ روبرو بصلاح اقرب و بضوابط فتوت و مردانگى\r\n\r\n","description":"","footnote":"","page_name":" 368 ","page_number":400},
  {"content":"\r\n\r\nاولى و انسبست . خلاصه : مادهء مستولى بر شخص وجودشان بجلالهاى سخنان الهام بيان وحى ترجمان حضرت كسرى شان مقلوع نگشته و گفتگوهاى جنابش را به گوش هوش مسموع نداشته ، امر را در امر شبيخون از اعتدال گذرانيدند و خاطر مهر مظاهر را از جنگ روبرو ممنوع داشتند . چون عزمشان بر شبيخون جزم گرديد حضرت كسرى معدلت لاعلاج كوچ و خانوار سپاه جلادت امتزاج را از قلعهء زرقان مأمور باخراج و در يكى از قلاع مرودشت سكنى دادند و با سه هزار سوار كينه‌توز ديده‌دوز و خصم‌سوز و جنگ‌ساز و شيرخروش و درع‌پوش و سخت‌كوش ،\r\n با فزع شير سياه از تيغشان در مرغزار * با جزع باز سفيد از تيرشان در آشيان \r\nعنان اشقر صبا رفتار را بجانب اردوى جناب آقا محمد خان گشادند و پانزده فرسنگ مسافت را در هفت ساعت پيمودند . قراولان سپاه مخالف عصر آن روز سياهى لشكر و گرد عسكر فيروز را ديده ، بعرض وكلاى جناب آقا محمد خان رسانيدند . ايشان هشتصد نفر تفنگچى دامغانى كه در شيوهء آتش‌فشانى بىنظيرند بمحافظت تنگى كه ما بين مرودشت و ابرج واقعست مأمور كردند ، كه بلكه جنود مسعود را ممانعت از عبور و مرور نمايند . حضرت فيروز جنك نيمى از شب گذشته خود را بتنگ مزبور رسانيدند . تفنگچيان مستحفظ از ورود شيران آدمىخوار و هژبران خنجرگزار مطلع و مستحضر گرديده ، از در منع درآمدند و بازوى تفنگ‌اندازى و آتش‌بازى گشودند .\r\nيكه‌تازان ميدان جنگ و جان‌بازان دريادل نهنگ آهنگ بجانب ايشان يورش آوردند . باب تيغ بىدريغ منطفى آتش شر و شور ، ابراهيم خان نام سركردهء ايشان را از لباس زندگى مهجور و بسرانگشت شمشير انگشت خموشيش برلب نهاده ، از تنگ عبور و غازيان جلادت مفطور را بسه تيپ ترتيب فرموده ، دو تيپ را بمحمد خان و عبد الله خان اعمام خويش داده ، از دو سمت روانه و خود بنفس نفيس بمست اردوى\r\n\r\n","description":"","footnote":"","page_name":" 369 ","page_number":401},
  {"content":"\r\n\r\nبازار شقه‌گشاى لواى اقتدار گرديدند . طلايه‌داران معسكر قاجار بانهاى يك نفر از تفنگچيان بقيه السيف از رسيدن قضاى مبرم مخبر گرديده ، آوازهء توجه موكب همايون را بعزم شبيخون در اردو منتشر ساختند .\r\nجناب آقا محمد خان نيز تفنگچيان اردوى خويش را بمحارست بروج و سنگر اردو فرستاده ، به قدر مقدور اطراف سنگرها را استحكام دادند .\r\nمأمورين و مستحفظين شروع بانداختن تفنگ و هنگامه‌آراى معركهء جنگ گرديدند . خسرو شيردل هژبران آهن‌گسل را قلادهء رخصت از گردن گشاده ، مأمور بيورش فرمودند .\r\n شهسوار عرصهء ميدان جنگ * با يلان تندخوى چون پلنگ\r\nروى شوكت جانب دشمن نهاد * بند از شيران پيل‌افكن گشاد\r\nدر فضاى جنگ و در دشت وغا * آهنين‌پوشان فولادين قبا\r\nسد آهن در ره دشمن كشيد * در ره دشمن سد آهن كشيد\r\nناى تندر نعره آمد در خروش * خون ز تنهاى يلان بگرفت جوش\r\nز آتش كين سوخت خرمنهاى مهر * شعلهء بيداد برشد بر سپهر\r\nسيل فتنه از زمين بالا گرفت * موج خون تا طارم اعلا گرفت\r\nاز شعاع تيغهاى بىحساب * سر زد از هرسو هزاران آفتاب \r\nاز اتفاقات در آن شب قنديل فروزان ماه بمرتبه‌اى عكس نور و ضيا بر عرصهء خاك و ساحت آن تيره مغاك انداخته و بمثابه‌اى فضاى جهان را پرنور ساخته بود كه چنانچه مورى در حوالى سنگرى پاى مرور مىگشود قدراندازان چابك دست از نشانهء كمان‌دارى سرمست ديده‌اش را ببيلك خارا شكاف بيك‌ديگر مىدوختند و هرگاه پشه‌اى از جاى خويش بال پرواز مىگشاد تفنگچيان آتش بار بصاعقهء گلوله در دم بال و پرش را درهم مىسوختند . بهرجهت در آن شب روشن‌تر از روز بهادران عدوسوز داد مردانگى دادند .\r\nحضرت سكندرشان در خارج اردو چون سد پابرجاى ايستاده ، غازيان جلادت‌نشان بنحو مقرر اطراف سنگر را محيط و اهل اردو آن دايرهء خونخوار را نقطهء وسيط گشته ، سى چهل نفر سوار جرار\r\n\r\n","description":"","footnote":"","page_name":" 370 ","page_number":402},
  {"content":"\r\n\r\nاز جانب اردو بازار سپر مردانگى بر سر كشيده ، داخل آن درياى هايل گرديدند . آن خيل فزون از انجم چون بحر قلزم از تحريك صرصر مبارزت دلاوران پلنگ كين نهنگ آئين شورش پذيرفت و هرفردى ترك جان و سرخود گفت . القصه : از هجوم بهادران و دستبرد دلاوران خللى فاحش باردوى سپاه قاجار راه يافته ، پاى ثبات و قرارشان از دست رفته ، سلك جمعيتشان پراكنده گرديده ، قريب به چهار هزار سوار پىسپر وادى فرار گشتند . در هنگام اشتعال گير و دار شخصى از اهل اردوى قاجار خود را بركاب معدلت شعار رسانيده ، معروض داشت كه :\r\nجناب آقا محمد خان عنان مراجعت بصوب عراق معطوف و تفنگچيان سنگرها به علت عدم اطلاع از چگونگى احوال صاحب اردو انداختن تفنگ را موقوف نخواهند نمود . صلاح در آنست كه حضرت جهانبانى لشكر جلادت مبانى را مقرر دارند كه دست از اشتغال آلات حرب و قتال و اجراى ادوات ضرب و جدال كشيده داشته ، در جاى خويش توقف نمايند . هنگام صبح كه بفرمان فالق الاصباح خورشيد خاورى قدم بعرصهء چرخ نيلوفرى خواهد گذاشت و جهان لباس عباسى شب را از برافكنده و فلك كلاه مهر را بر سر خواهد نهاد آنها نيز از مراجعت خداوند اردو مطلع گرديده ، غبار جنگ مرتفع خواهد شد . بنابر عرض شخص مزبور كه فى الحقيقه بىغرض و رفتن آن سه چهار هزار نفر را بهزيمت آقا محمد خان فرض نموده بود خديو صاحب غرور پلنگان شيرزور را از يورش ممنوع و باطمينان خاطر علم توقف در خارج اردوى مخالف مرفوع فرمودند . ملتزمان موكب سعادت كوكب چون احوال را بدان منوال مشاهده نمودند پنجهء حرص و آز گريبانشان گرفته ، هريك غنيمتى كه بدست آورده بودند برداشته ، پاى عزيمت بجانب مرودشت گشودند . زياده بر يك هزار سوار در ركاب آن تاجدار باقى نماند . على الصباح كه فراش قضا شموع و قناديل كواكب را از قضاى سپهر برچيد و مشعل فروزان مهر را در پيش طاق افق برافروخت مشخص گرديد كه وكلاى دولت آقا محمد خان\r\n\r\n","description":"","footnote":"","page_name":" 371 ","page_number":403},
  {"content":"\r\n\r\nدست كشيدن بهادران را از جنك برجعت خديو با فرهنگ محمول داشته ، پاى ثبات و قرار افشردند . بهرصورت جناب آقا محمد خان چون از كيفيت احوال و توقف حضرت جمشيد خصال در كنار اردو و قلت جمعيت آن حضرت اطلاع يافته ، هفت هشت هزار سوار كه باقى مانده بودند برداشته ، بعزم مجادله از اردو بيرون آمدند . حضرت كسرى مرتبت چون از امور وقوف يافتند نظر بپريشانى جمعيت خويش توقف را موقوف و عطف عنان عزيمت بجانب مرودشت فرمودند .\r\nبعد از ورود به محل مزبور ماندن در آن حدود را صلاح نديده ، كوچ و اموال و بنه و اثقال سپاه جلادت اشتمال را برداشته ، روانهء كرمان شدند . راقم حروف چون در آن اوان در سلك ملتزمان آقا محمد خان منسلك و منتظم بود در شب مزبور حضور داشت . بعزت الله الملك الآفاق آنچه نگاشتهء خامهء صداقت اتفاق گرديده خالى از اغراقست . در وقتى كه جناب آقا محمد خان از توقف آن حضرت با هزار سوار اطلاع حاصل و بعزم مقابلهء اين شهسوار دريادل سوار مىگرديدند خسرو باذل در كنار اردو بر پشت بارگى سبك‌پوى ايستاده بودند و مسافت نيم فرسنگ نمىنموده احدى را ياراى آن نبود كه تواند از حد خويش پاى فراتر نهد . مختصر كلام : جناب آقا محمد خان تا كنار اردوى خويش اشهب سبك‌سير را عنان و زياده بر آن قدم عزيمت نگشادند . حضرت كسرى معدلت در نهايت آرام و كمال وقار روانهء مقصود گرديدند . اگرچه در شبيخون حضرت كاوس‌فر روح كيخسرو را شاد و رستم دستان را دور از نهاد برآوردند ، اما جناب آقا محمد خان نيز پادارى و ثبات قدم را به جائى رسانيدند كه نام افراسياب از صفحهء عالم محو شد . بهر جهت جناب آقا محمد خان يك روز در منزل مزبور توقف نمودند و اسبابى و دوابى كه در شب اهل اردو از يك‌ديگر غارت و نهب نموده بودند استرداد و به صاحبانش رسانيده ، از آنجا روانهء دار الملك شيراز و بتاريخ هجدهم شهر شوال المكرم وارد آن خطهء ارم نظم\r\n\r\n","description":"","footnote":"","page_name":" 372 ","page_number":404},
  {"content":"\r\n\r\nشده ، در عمارات مباركات شاهى نزول و حاجى مزبور را بنوازشات غير منتهى مشمول و پردگيان استار دولت و كوچ و خانوار اعيان سلسلهء زند و ايلات عراقى را كوچانيده ، روانهء عراق و خود مدت سه ماه در دار الملك شيراز باسط بساط طمطراق مىبودند و عمارات و آئينه خانهاى خاقان عليين مكان را كه هريك نمونهء باغ جنان و نشانهء بهشت جاودان بود و تعريف و توصيف هريك را مفصلا مشروحا طوطى شكرستان سخن‌پردازى و بلبل گلستان بلاغت‌سازى ميرزا ابو الحسن غفارى در تاريخى كه وقايع ايام دولت سلسلهء عليهء زند را قلمى نموده اند مدون ساخته بتيشهء بىانصافى ويران و سنگهاى مرمر منبت منقش و درهاى خاتم و پرده‌هاى مصور دلكش و آئينه‌هاى عريض طويل كه خاقان گيتىستان در ايام دولت از جميع ممالك روم و روس جمع نموده در عمارات مباركات نصب فرموده بودند با آنچه ممكن الحمل و سهل النقل مىبود تمام را نقل بطهران و در عماراتى كه خاقان گيتىستان در دار الملك مزبور بمعمارى همت بلند ساخته بودند منصوب و كار گذاشت .\r\n\r\n","description":"","footnote":"","page_name":" 373 ","page_number":405},
  {"content":"\r\n\r\n\r\nذيل آقا محمد رضا\r\nبسم الله الرحمن الرحيم\r\n\r\nذكر تتمه احوال خير مآل لطفعلى خان زند سعادتمند تأليف مرحوم آقا محمد رضاى شيرازى\r\nآقا محمد خان در پانزدهم محرم علم شهامت بجانب طهران برافراخت و بگرم كردن آرايش بزم آسايش در فصل خريف و شتا پرداخت . حاجى غدار را چون بعد از مراجعت اردو بصوب شيراز از آقا محمد خان رعبى در دل حاصل شده بود ثانيا ادراك حضور او را مايل نبود . لاجرم صورت عزم فرار در لوح ضميرش نقش پذير و با اصدقاى سفهاى خود در مقام مشاوره و تدبير برآمده ، فرار از آقا محمد خان را متفق الرأى گرديدند . چون زوجهء آن نادان از اهالى دشتى و دشتستان و عبور از آن سامان در نظر خيالش اقرب بامان مىبود قرارداد چنين نمود كه بمعاونت و معاضدت اهالى آن حدود كسان و منسوبان خويش را با دولت و مكنتى كه فراهم آورده بود برداشته و خود را بكنار دريابار رسانيده ، بملك هندوستان شتابند . فارسيانى كه با آن خباثت مبانى در خيانت به حضرت جهانبانى اتفاق ورزيده بودند ازين معنى آگاهى رسانيده ، مضطرب حال گرديدند كه در صورت وقوع اين مطلب از مؤاخذهء آقا محمد خانى چگونه برآئيم و باوجود حضرت جهانبانى و عدم قلعه‌اى چسان آسايش نمائيم ؟ بعد از مشاوره با يك‌ديگر صلاح حال و مصلحت احوال را در فسخ عزيمت حاجى غدار ديدند . از جمله ميرزا جانى فسائى كه از كبر سن الف قامتش دال گشته و در السنه و افواه مشهور بفسادى و كنكاش فساد و فتنه را مبادى بود نقش تزوير را بر لوح ضمير چنين تصوير نمود كه : چون حاجى را استعداد و احتشامى\r\n\r\n","description":"","footnote":"","page_name":" 374 ","page_number":406},
  {"content":"\r\n\r\nشايانست جمعى از خويش و بيگانه با او متفق الرأى و همداستان ، ممانعت ايشان و فسخ عزيمتشان در حيز امكان نيست . مگر آنكه اعوان و انصار او را انحراف راى حاصل ، كه باعث اختلاف فىمابين و موجب اختلال اوضاع جانبين شود و بدين واسطه اساس فرارش مختل و بناى حركتش معطل ماند . بناء عليه اخوان حاج مزبور را بفسون و حيل راهزن گشته ، در هنگامى كه تفنگچيان دشتى و دشتستان مسلح مكمل و در اطراف عمارات مباركات شاهى كه كوچ و بنهء او متوقف بودند سلك جمعيت خود را منسلك ساخته كه بالاتفاق راه‌نورد بوادى فرار و شقاق گرديده ، بصوب مقصود شتابند به قدر دو سه هزار تفنگچى شيرازى را غفلة محمد حسين خان برادر حاج مزبور گماشته كه اطراف ميدانهاى درب خانه را گرفته و بر بامها بالا رفته ، چنانچه اهالى دشتستان از جاى خود حركت و اظهار حيات نمايند ايشان را هدف تير بلا سازند . اهالى دشتستان بعد از ملاحظهء اين داستان مضطرب الخاطر گشته ، مشوشانه و بىاختيار در حركت آمده ، كه از اطراف بامها تفنگچيان دست درآورده ، بيك مرتبه سنگ بر آن قوم گمراه باريده و روز روشن را بر ايشان مانند شب سياه ساخته ، اجامر و اوباشى كه در آن حول و حوش مىبودند نيز دست تطاول گشاده ، جماعت مزبور چون عرصه را تنگ يافته دريافت نمودند كه چنانچه دست از پا خطا نمايند صغيرا و كبيرا هدف تير بلا خواهند بود . بنائا عليه تسليم را بر دفاع ترجيح داده ، تا آنكه اجامر و اوباشى كه حضور بهم رسانيده بودند برودوش آن جماعت را از لباس و سلاح عارى ساختند . حاج مشار اليه چون به اين مطلب راضى نبود و بدون اختيار اين رفتار از برادرانش سر زده بود ناچار خود را تسليم نموده ، تا آنكه معركهء كارزار و فساد گير و دار فرونشسته ، بنا بتلبيساتى كه از لوازم ذات او بود سركردگان آن گروه را احضار و باظهار عذرخواهى و عدم اطلاع ازين معنى برائت ذمه حاصل نموده ، تسلىبخش قلوب آن جراحت رسيدگان\r\n\r\n","description":"","footnote":"","page_name":" 375 ","page_number":407},
  {"content":"\r\n\r\nگشته و فوج‌فوج ايشان را مرخص و مطلق العنان و روانهء مسكن و اوطان خود ساخته و چندانكه بخفاى نيت فاسد خويش پرداخت بمضمون « كل امر جاوز الاثنين شاع » مكنون خاطر خباثت تأثيرش بسرحد شياع رسيد . به حدى كه سامعه‌افروز امناى دولت آقا محمد خان گشته ، بنابر فساد اعمالى كه سابقا در باب دولت عليهء زند از حاج مشار اليه ملاحظه نموده بودند اين معنى باعث سوء ظن ايشان شده ، موجب حركت اردو بصوب شيراز گرديد .\r\n\r\nبيان وقايع سال فتنه اشتمال شورش مآل سيچقان‌ئيل مطابق سنه 1207\r\nصبح روز چهارشنبهء هفتم ماه شعبان المعظم كه سلطان سيارگان از تختگاه حوت ببيت الشرف حمل خراميد بعد از انقضاى جشن نوروزى از طهران رقم بحاجى مشار اليه سمت ترقيم پذيرفت كه : در بيست و نهم ماه فرخنده فرجام صيام در چمن اسپاس كه از جملهء سرحدات فارسست اردوى ما نزول خواهد نمود . بايد با اعاظم و اعيان و عمال آن سامان در اردو حضور داشته باشى و بچاپارى رقم را بحاج مشار اليه رسانيدند . هرچند وصول اين خبر باعث تزلزل و توحش حاجى غدار و اعوان و انصار او گرديد ليكن از آنجا كه بر مخالفت او اقتدار نداشتند ناچار سر بر بقهء اطاعت نهاده ، با هزارگونه تشويش به تهيه و تدارك سفر اردو مشغول گشته و در ميعاد مقرره و ميعادگاه مزبوره باردوى آقا محمد خان پيوسته ، فورا حكم بانهدام و تدمير قلعهء شيراز كه از جملهء قلاع محصنهء روى زمين و ابنيهء مشيدهء محكم آئين بود و كوچانيدن يك نفر از زوجات او و آقا اسد الله خلفش بصوب قزوين بعهدهء جان محمد خان كه از امراى قاجار بود صورت جريان پذيرفت . در عرض سه ماه كه چمن قصر زرد و اسپاس محل توقف اردو بود شيرازهء اجزاى شيراز را از هم ريخته ، خاكريز و خندق و برج و بارو مستحكم آن ديار را كه با حصار و بروج سپهر همسان بود با سطح زمين يكسان نمودند .\r\n\r\n","description":"","footnote":"","page_name":" 376 ","page_number":408},
  {"content":"\r\n\r\n هان اى دل عبرت‌بين از ديده نظر كن هان * ايوان مداين را آئينه عبرت دان\r\nگه‌گه به زبان اشك آواز ده ايوان را * تا بو كه به گوش دل پاسخ شنوى از جان\r\nدندانهء هرقصرى پندى دهدت نونو * پند سر دندانه بشنو ز سر دندان\r\nگويد كه تو از خاكى ما خاك توأيم اكنون * گامى دو سه بر ما نه اشكى دو سه هم بفشان\r\nاز نوحهء جغد الحق مائيم به درد سر * از ديده گلابى كن درد سر ما بنشان\r\nآرى چه عجب دارى كاندر چمن گيتى * جغدست پى بلبل نوحه است پى الحان\r\nما بارگه داديم اين رفته ستم بر ما * بر قصر ستمگاران گوئى چه رسد خذلان ؟\r\nگوئى كه نگون كرده است ايوان فلك‌وش را * حكم فلك گردون يا حكم فلك‌گردان\r\nبر ديدهء من خندى كاينجا ز چه مىگريم ؟ * گريند بر آن ديده كاينجا نشود گريان \r\nو كوچ و آقا اسد الله ولد او را روانه بصوب قزوين ساختند . در چهاردهم محرم الحرام سنهء 1208 كه از تقديم و تنظيم مهام مسطوره فراغ حاصل گرديد حاجى مردود را با ساير عمال فارس مرخص بصوب شيراز و خود عطف عنان بجانب طهران نمود .\r\n\r\nبيان توجه موكب جهانبانى از طبس بصوب فارس و وقايع آن سال محنت اساس بتقدير خالق ناس\r\nچون خبر انهدام قلعهء شيراز به اطراف انتشار و حركت اردوى آقا محمد خان باكناف اشتهار يافت حضرت جهانبانى كه بعد از شب شبيخون و جلوه نكردن شاهد مقصود از نواحى ابرج با معدودى از\r\n\r\n","description":"","footnote":"","page_name":" 377 ","page_number":409},
  {"content":"\r\n\r\nبنى اعمام و قليلى از ايلات و اقوام عنان عزيمت را بصوب كرمان تافته و از آنجا بارض اقدس خراسان شتافته ، قلعهء طبس را بنابر مراسم ارادت كيشى مير حسن خان بجهة مأمن و مسكن اختيار و چندگاهى بود كه محل و مكان در آنجا برقرار داشتند . از تخريب قلعهء مزبور و ساير وقايع كماهى آگاهى بهم رسانيده ، وقت را مقتضى و مناسب و بخت را موافق و مراقب شمرده ، با جمعيت خود بانضمام فوجى از سواران طبسى توسن عزم بجانب شيراز سبك عنان و گرم‌جولان ساخته ، در هنگام ورود بخارج شهر يزد كه من‌جمله منازل عرض راه بود علينقى خان ولد محمد تقى خان يزدى با جمعيت شايان بجهة انسداد طرايق بر سر راه آمده ، فىمابين محاربه واقع و شكست و انهزام كامل او را روى داده ، با جمعى كثير از اتباعش عرضهء تيغ آبدار و جمى غفير بقيد اسار گرفتار آمده ، بقية السيف   « كَأَنَّهُمْ حُمُرٌ مُسْتَنْفِرَةٌ فَرَّتْ مِنْ قَسْوَرَةٍ »   مرحله‌پيماى وادى فرار و دلاوران زند سمند جلادت را سبك عنان ساخته ، تا سه فرسنگ بتعاقب آنها ايلغار نموده ، اموال و اسباب بسيار كسب آن هژبران عرصهء پيكار گشته ، مظفر و منصور بجانب مقصود روان و در اواسط ماه صفر وارد سامان فارس شده ، ابرقوه را تصرف و باصدار ارقام مطاعه هواخواهان دولت را خصوصا و اهالى بلوكات را عموما از ورود بدار السعادهء ابرقوه اخبار نموده ، ايلاتى كه تا آن زمان منزوى هرگوشه و كنار و مختفى زواياى بلاد و امصار مىبودند بنابر آوازهء توجه موكب فوج هريك فارس فرس جلادت و مظهر آثار شجاعت گشته ، فوج فوج وارد ابرقوه و بمراسم خدمت‌گزارى قيام مىنمودند . در عرض مدت بيست يوم جمعيتى فراهم آمده ، حضرت جهانبانى نصر الله خان عم خود را محافظت قلعهء ابرقوه مأمور و در اوايل ماه ربيع الاول بصوب بوانات عنان عزيمت را معطوف داشته و از آنجا بجانب اصطهبانات و خير شتافته و قلعجات آن سامان را بدون نزاع و جدال به تصرف در آورده ، بجز اهالى قصبهء نيريز كه از در مخالفت درآمده ، باشارهء\r\n\r\n","description":"","footnote":"","page_name":" 378 ","page_number":410},
  {"content":"\r\n\r\nانگشت سبابهء حضرت جهانبانى دليران خراسانى يورش بر سر قلعهء مزبور برداشته ، بمفاد :\r\nنظم\r\n گر باره كشد راعى حزمش نبود راه * جز خارج آن نيز رديف سرطان را \r\nقلعه را متصرف و مدت ده دوازده روز بجهة تهيهء بعضى تداركات در محل مزبور متوقف و از آنجا عطف عنان بصوب دارابجرد فرموده ، جعفر خان حاكم داراب باب اطاعت را مسدود و در مخالفت را گشوده ، چون در به دو حال خبر ورود موكب مسعود بحدود فارس سامعه‌افروز حاجى مردود شده بود بكارگزاران دولت آقا محمد خان اظهار داشته و محمد حسين خان دوداغ با فوجى بمقابله و محاربه مأمور شده بودند .\r\nدر آن اثناء و اوان مأمورين وارد آن سامان و توجه بصوب فسا و اردوى همايون نموده ، چون ازين معنى ملتزمان ركاب نصرة مآب را استحضار حاصل گرديد از دارابجرد حركت و قلعهء رونيز را سنگر عافيت ساخته ، آن نواحى را مضمار ميدان ستيز و آويز قرار دادند .\r\nمحمد حسين خان مزبور با جمعيت خود باتفاق محمد حسين خان برادر حاج مشار اليه وارد آن حدود گرديده ، سنگرى ترتيب داده ، بار نزول گشودند . چنان كه بعد بين الفريقين زياده از يك فرسنگ نبود و هرروز قراولان لشكرين بيك‌ديگر برخورده ، باهم در مقام جنگ و جدال برآمده ، از طرفين جمعى قتيل و زخم‌دار گرديده ، ملتزمين ركاب و فدويان آن جناب مصلحت را در آن ديدند كه غفلة شبيخونى بر معسكر اردوى محمد حسين خان زده ، برهم‌زن سلك جمعيت ايشان شوند . در شب معهود باعلام يك نفر از ايلات محمد حسين خان به اين معنى پىبرده ، درصدد محافظت سنگر و محارست لشكر برآمد و از آن جانب بتصور عدم استحضار خصم در ظلمت ليل بطريق شبيخون جمعى كثير از سپاهيان بر سنگر محمد حسين خان ريخته\r\n\r\n","description":"","footnote":"","page_name":" 379 ","page_number":411},
  {"content":"\r\n\r\nو باستظهار تمام يورش برداشته ، از هرطرف كه رو باردو مىآوردند مستحفظين سنگر را بيدار و هوشيار ديده ، رخسار شاهد مقصود را در پردهء خفا مستور مىيافتند . ناچار بىنيل مقصود بسنگر مراجعت ، على الصباح محمد حسين خان عازم پيكار ، با سوار و پياده كه همراه داشت از سنگر برآمده و ازين جانب هم مهياى كارزار گرديدند .\r\nاز طرفين با فروختن نايره حرب و گرم كردن هنگامهء طعن و ضرب اشتغال ورزيدند . جنگ‌جويان هردو لشكر باهم درآويخته ، در كشش و كوشش سعى مالا كلام وجد تمام به عمل آورده ، در اثنائى كه هنگامهء غزا گرم مىبود عبد الله خان عم آن حضرت كه حقيقة در ميدان كارزار ثانى اسفنديار مىبود از آنجا كه تيغ برنده را در نيام و شير شرزه را در كنام آرام نيست عرق عصبيتش به جوش آمده ، با پنجاه نفر از دلاوران جرار جلوريز خود را بر قلب لشكر محمد حسين خان زده و آنها را از پيش برداشته ، متوجه گرفتن و بستن تفنگچيان پياده و منهزمان سواره گرديدند . قريب به آن بود كه چهرهء شاهد مقصود فتح و ظفر از پردهء غيب آشكارا گردد كه از يك سمت بنابر تقديرات إله كه تدبير را در آن راه نيست سواران كردستان كه در معسكر محمد حسين خان مىبودند بر سر عاليجاه مشار اليه تاخته ، بواسطهء اين معنى مقدمهء ظفر صورت تكميل نپذيرفت و لشكريان فريفتن بعد از قتل و كشش بسيار بجانب سنگرهاى خود معاودت نموده ، سواران خراسانى كه از طبس ملتزم ركاب بودند بنابر مشاهدهء صورت حال تزلزل در اركان احوالشان راه يافته ، از وجنات احوالشان تقاضاى « العود ثم العود » معاين و مشهود گرديد .\r\n\r\nبيان حركت از رونيز و معطوف ساختن عنان شبديز عزيمت موكب جهانبانى كره بعد اخرى بصوب طبس\r\nمنشى وقايع‌نگار قلم چهره‌پرداز عرايس عبارات اين رقم چنين مىگردد كه : چون آن حضرت مراتب دانش را وحيد و مراحل بينش را فريد بود توقف در آن مكان را بصلاح مقرون ندانسته ،\r\n\r\n","description":"","footnote":"","page_name":" 380 ","page_number":412},
  {"content":"\r\n\r\nاول همان شب بنابر قواعد و لوازم لشكركشى حركت را بر سكون ترجيح داده ، روانهء نيريز و از آنجا هنگام طليعهء صبح عنان عزيمت بصوب ابرقوه معطوف داشته ، يك شب در آنجا اطراق و مقارن طلوع آفتاب بارهء درياگذار را بصوب خراسان سبك عنان فرموده ، از راه يزد با سواران خراسانى و معدودى از ايلات و بنى اعمام و اقوام مرحله پيماى مقصود گرديدند و در منزل چهارده من اعمال طبس مير حسن خان با استعداد و احتشام كامل باستقبال آمده ، باعزاز و اكرام تمام آن حضرت را داخل شهر طبس و چند روز آنجا را محل توقف قرار داده ، مير حسن خان بنابر ببعضى توهمات و تخيلات نفسانى بودن آن حضرت را در طبس منافى و مباين صلاح خود دانسته ، اظهار نمود كه : تيمور شاه افغان در هرات و قندهار مقتدر و نافذ الفرمانست و ملاقات و امداد آن جناب را طالب و ابتزاغ ملك موروثى را از ديد متصرفين بغايت راغبست . چنان كه در دفعهء سابق كه موكب مسعود وارد اين حدود گرديد بعد از انعطاف عنان بصوب فارس كه تيمور شاه ازين معنى مستحضر گشته ، در مقام جستجوى اين مطلب برآمده ، اعلام داشت كه : بايست ايشان مرحله‌پيماى اين سامان گردند . لهذا اصلح باحوال آن جناب اينست كه عطف عنان بصوب قندهار فرمايند . چون صورت توهمات و تخيلات باطنى مير حسن خان در آئينهء وجدان آن جناب منطبع و مشهود بود ناچار قرار برفتن قندهار داده ، از طبس عازم آن ديار گشته ، بعد از ورود بحدود قاين خبر رسيد كه تيمور شاه دار فانى را بدرود كرده ، بعالم بقا شتافت . حضرت جهانبان از استماع اين خبر فسخ عزيمت قندهار و چند روز در قاين اقامت اختيار نموده ، مير على خان قاينى و مير علم خان ولد مشار اليه لازمهء خدمت‌گزارى به عمل مىآوردند .\r\n\r\nبيان توجه موكب جهانبانى بصوب كرمان حسب الاستدعاى طوايف سيستانى و افغان بمشيت خالق انس و جان\r\nدر اثناى اين حال فرستادگان محمد خان ولد اعظم خان افغان و جهانگير خان ولد محمد حسين خان سيستانى ساكن نرماشير و بم من اعمال كرمان كه از قديمى خدمتان اين دودمان و هريك صاحب جمعيت\r\n\r\n","description":"","footnote":"","page_name":" 381 ","page_number":413},
  {"content":"\r\n\r\nو استعداد شايان بودند وارد و عرايض مبسوط مفصله كه مبنى بر اظهار انقياد و خدمت‌گزارى و ابراز صداقت و اخلاص شعارى از آنها بود رسانيده و عطف عنان از ارض فيض‌نشان خراسان را بصوب آن سامان مستدعى گشته ، متعهد تسخير مملكت كرمان گشته بودند . حضرت جهانبانى بعد از وصول عرايض مزبور مستدعيات ايشان را ملتقى بقبول و با دويست سيصد نفر سوار كه ملتزم ركاب آن جناب بودند بدون تأمل و درنگ از قاين حركت و مرحله‌پيماى بوادى مقصود گرديدند .\r\nقبل از وصول بنرماشير در عرض راه جماعت افغان بواسطهء ارسال سيورسات و پيكش مراتب خدمت‌گزارى خود را جلوه‌نماى ساحت ظهور ساخته و آن جناب را با كمال اعزاز و اكرام وارد نرماشير نموده ، كمر خدمت‌گزارى بر ميان بستند و محمد خان ولد اعظم خان موازى پانصد نفر سوار افغان در نهايت آراستگى در ركاب آن جناب حاضر ساخته و از آنجا بصوب بم شتابان گرديدند . جهانگير خان ولد محمد حسين خان نيز بآئين تمام باستقبال اقدام نموده ، موكب فيروزى كوكب ردا داخل بم و پانصد نفر سوار سيستانى مكمل و مسلح ترتيب داده ، در ركاب ظفر آيت مصمم تسخير كرمان و رايت‌افراز توجه بصوب آن سامان گرديدند . بعد از ورود بجويا كه قرب جوار به آن ديار داشت اساس قلعه‌گيرى مرتب داشته ، در اوايل ماه شعبان شباهنگام با تخته پل و نردبان از آن مكان حركت و در عرض راه حضرت جهانبانى عبد الله خان عم خود را با فوجى از سواران گزين و دليران عرصهء كين مقدمه الجيش لشكر پرخاشجوى پرطيش ساخته ، مقرر فرمودند كه : بورود در خارج كرمان بلا تأمل از يك سمت يورش برداشته ، مستحفظين قلعه را مضطرب و بدانجانب مشغول سازند . تا مفتاح افتتاح بامر مالك الملك فتاح از جانب ديگر حضرت مفتح را بدست آيد .\r\nمأمورين بنهج معمول از يك سمت قلعه يورش برده ، تمامى مستحفظين و نگهبانان آن حصن حصين متوجه آن سمت گشته ، بانداختن تفنگ و گرم كردن هنگامهء جنك و منع لشكريان از عروج بر معارج باره و\r\n\r\n","description":"","footnote":"","page_name":" 382 ","page_number":414},
  {"content":"\r\n\r\nدخول بقلعه و دروازه اشتعال ورزيدند . كه در آن ظلمت ليل با سپاهى بسان سيل از سيستانى و افغان و ساير غازيان و دلاوران از سمت ديگر با تخته پل و نردبان بپاى حصار وارد و دامن مردمى را بكمر همت استوار نموده ، بپاى عزم متين عروج بر معارج شرفات آن حصار و صعود بر مصاعد درجات آن ديار نموده ، هرقدر مستحفظين بشليك تفنگ و انداختن سنگ راه دخول بر آن فوج برق نزول تنگ مىنمودند ايشان قطره‌ريزى دهان تفنگ را قطرات ابر بهارى و رشحات سحاب آذارى انگاشته ، رو برنمىتافتند . تا به زور بازوى دليرى و قوت سعى سرپنجهء شيرگيرى بروج و باروى آن ديار را به تصرف درآورده ، نظارگيان فلك از مشاهدهء آن حال گويان به اين قال بودند :\r\nابيات\r\n عزمش گره كمان گشايد * حزمش رصد زمان گشايد\r\nبا قوت عزم او عجب نيست * گر چنبر آسمان گشايد\r\nهرعقدهء جوز هركه مه داشت * رمحش بسر سنان گشايد\r\nبندد دم كژدم فلك را * زان نيزهء ما رسان گشايد\r\nهرعقده كه روزگار بندد * دست شه كامران گشايد\r\nخضر الهامى كه چون سكندر * لشكر كشد و جهان گشايد\r\nحصنيست فلك دوازده چرخ * كاقبال خدايگان گشايد\r\nدر گرد مصاف روى نصرة * شاهنشه جم نشان گشايد \r\nابراهيم خان آقاى قاجار و محمد حسين خان قراگوزلو و عبد الرحيم خان ولد محمد تقى خان يزدى كه حسب الاشارهء امناى دولت آقا محمد خان در دار الامان كرمان بودند از ملاحظهء صورت اين حال بقلعهء ارگ كه يك سمت آن بخارج شهر اتصال داشت تحصن جسته ، آن شب و روز را خوددارى و شب ديگر كلا فرارى و متوارى گرديده ، عبد الله خان عم آن جناب كه در مراسم سپه‌دارى ثانى افراسياب بود بتعاقب فراريان مأمور و تا ده دوازده فرسنگ عقب ايشان ايلغار نموده ، تمامى اسباب و بنهء آن جماعت خذلان آثار كسب غازيان\r\n\r\n","description":"","footnote":"","page_name":" 383 ","page_number":415},
  {"content":"\r\n\r\nظفر شعار گشته ، آن گروه شقاوت‌پژوه جريده و سباى بجانب طهران گريزان شدند و آن حضرت با نيل مرام و حصول كام بر سرير دارائى و فرمان‌روائى موروث جلوس كرده ، سكه و خطبه بنام ناميش جريان يافت .\r\nنظم\r\n دشمن آتش‌پرست بادپيما را بگو : * خاك بر سر كن كه آب رفته بازآمد بجو \r\n\r\nوقايع سال مسرت آغاز اندوه انجام اودئيل مطابق سنه 1208\r\nعصر روز پنجشنبهء هفدهم شهر شعبان اعظم خسرو فلك سرير انجم حشم يعنى نير اعظم بتنبيه سركشان دى و بهمن مصمم ، از دار الملك حوت بتختگاه حمل رخش سعادت و شرف تاخت و سپهدار ابر آذارى بشقه‌گشائى نسيم بهارى در ساحت گلشن رايت اقتدار بر افراخت و فراش قوهء ناميهء نفس نباتى به حكم مالك الملك قضا منهزمان صولت سرما را بپايهء سرير خديو بهار حاضر ساخت و شهسوار كشور اعتدال بلشكركشى جنود شهريار فرمان‌فرماى اقليم شتا را كه بدستيارى جنود برف و يخ بشهرستان گلشن استيلا يافته از ملك هستى اخراج بشعلهء آتش فنا گداخت و بامر سلطان نافذ الفرمان قواى ربيعى يغماگر باد صبا بنهب و اسر شهر بهمن دست تطاول گشوده ، حاكم شهر دى را كه در ممالك گلزار و بوستان مبسوط اليد و نافذ الفرمان و بانى مبانى طغيان و باعث اختلال اوضاع گلستان بود بامر قهرمان طبيعت باتمام كارش پرداخت . اهتزاز رياح بهارى و رشحات سحاب‌آذارى بملاحظهء قابليت مادهء اشجار را خلاع مشجر بوته‌دار در برو غاشيهء بندگى خسرو فريدون‌فر فروردين بر دوش انداخت . مجلس جشن و عيش در سرابوستان گلشن فراهم آمده و مطربان خوش الحان هزار دستان و عكه و سار بنواى موسيقار سرايان و نواخوان گشته ، اوقات را بعشرت و شادمانى بسر مىبردند ، در خلال اين حال خبر ورود موكب حضرت جهانبانى بدار الامان كرمان و حكمرانى آن ثغور و\r\n\r\n","description":"","footnote":"","page_name":" 384 ","page_number":416},
  {"content":"\r\n\r\nسامان سامعه‌افروز كارگزاران دولت آقا محمد خان گشته ، روز يكشنبه سيم ماه شوال با سپاهى سيل اساس از طهران بصوب فارس حركت و حاجى بدسگال و ساير عمال را كه قبل از وصول اين خبر بطهران احضار داشته بودند بجهة وفور نزول امطار و طغيان آب عيون و انهار و عدم امكان عبور از رودخانهء دار الايمان قم توقف در اصفهان و كاشان نموده بودند و بدين جهة تعويقى در پيوستن باردو دست داده ، روز سه‌شنبهء ششم ماه مزبور در عرض راه منزل حوض سلطان دو منزلى طهران كه اردو باديه‌پيماى منزل پل دلاك بود باردو ملحق گشته و بمتابعت معاودت راه پيموده را بر خود قرار داده ، بعد از طى مراحل و قطع منازل روز پنجشنبهء بيست و دويم ماه مزبور چمن قصر زرد فارس مقر اردو گشته ، سه روز جهة آسايش لشكريان و دواب در آنجا مكث و روز يكشنبهء بيست و چهارم از راه بوانات بصوب كرمان شتافتند . بعد از ورود بسامان كرمان حسينقلى خان قاجار را با فوجى از لشكريان مقدمة الجيش ساخته ، مأمور بدور كرمان نمودند ، كه تا ورود اردو گرمىده هنگامهء جنگ و جدال باشند . در اواسط ماه ذيقعده حسينقلى خان مزبور وارد خارج قلعهء كرمان و حضرت جهانبانى با فوجى از ملتزمان ركاب ظفر مبانى بعزم محاربه در شهربند درآمده ، فىمابين محاربه واقع و تا دو ساعت از طرفين نواير جدال اشتعال داشته ، بالاخره حسينقلى خان مغلوب و منكوب و شكست فاحش و انهزام كامل يافته ، بسنگر خود فرار و آن حضرت مظفر و كامران بجانب كرمان عطف عنان و بتدارك و تهيهء اسباب قلعه‌دارى اشتغال نموده ، بفاصلهء سه روز حول و حوش آن بلده محل نزول و وقوف اردوى آقا محمد خان گشته ، سپاه و لشكريانش محيط قلعه را احاطه و در اطراف سنگر و بروج متين مرتب داشته ، از چهار جانب به كار محاصره پرداختند . اكثر اوقات قراولان فريقين مشعله‌افروز معركهء شور و شين و خرمن‌سوز هستى خشك و تر جانبين مىگرديدند و هر روزه توپچيان آتش‌فشان حسب الفرمان آقا محمد خان توپ قلعه‌كوب\r\n\r\n","description":"","footnote":"","page_name":" 385 ","page_number":417},
  {"content":"\r\n\r\nبر آن حصن حصين بسته ، ابر مطير خمپاره‌ها بر فرق ساكنين قلعه صاعقه‌بار و روز روشن را بر آنها چون شب تار مىساختند . نقابان فرهاد كيش خاراشكن و تفنگچيان بهرام طيش روئينه‌تن بنبش زدن نقب و سنگركار را بر قلعگيان تنگ مىنمودند . از عجايب اموراتيكه در اثناى اين حال بمنصهء ظهور رسيد آنست كه : زر مسكوكى در كرمان سكه بنام آن حضرت شده بود بدست اهالى اردو افتاده ، دست‌بدست به نظر آقا محمد خان رسيده ، اين معنى باعث اشتعال نايرهء غضب او گشته ، مقرر داشت كه : فتح الله خان خلف ارجمند آن جناب را كه خردسال بود و با كوچ و بنه از شيراز بمازندران برده بودند او را خصى نمايند . بالجمله امتداد ايام محاصره به چهار ماه كشيد و امر محصورين قلعه باضطرار انجاميد .\r\n\r\nذكر سازش مستحفظين قلعه كرمان با سپاه آقا محمد خان و از دست دادن قلعه و واپس گرفتن حضرت جهانبانى قلعه را و از دست دادن آنها كرة بعد اخرى\r\nدر هنگامى كه خسرو اقليم روز يعنى عالم‌افروز سيار دايرهء نصف النهار بود جماعت ماهانى و چوپارى كه بروج و حصار شهر را از يك سمت مستحفظ بودند قلعه را به تصرف جنود آقا محمد خان داده ، به قدر دو سه هزار نفر پياده داخل شهربند شدند . چون آن حضرت از وقوع آن واقعه مستحضر گرديد با معدودى از فدويان كه واقف حضور بودند طريق محاربه را بىسپر و نايرهء مجادله را شعله‌ور گشته ، بر سر آنها يورش برده و در مضمار گير و دار قدم كشش و كوشش فشرده ، دست دلاورى گشاده ، گرم كار پيكار و باهم درآويخته ، دليرانه مصاف مىنمودند . تا هنگام عصر كه آن حضرت مظفر و بپايمردى تهور بمعارج حصار قلعه عروج و تمامى بروج را از تصرف ايشان استرداد و جمعى از آن جماعت را دستگير و گردن آنها را عرضهء شمشير و روانهء بئس المصير ساخته و بقية السيف بجنگ گريز خود را بسنگر رسانيده ، چون عموم قلعگيان و قاطبهء\r\n\r\n","description":"","footnote":"","page_name":" 386 ","page_number":418},
  {"content":"\r\n\r\nقطان و تمامى اهل كرمان مال امر خود را ناپايدار و عزم آقا محمد خان را در تسخير قلعه ثابت و برقرار مىديدند و كار بر ايشان تنگ و ما بين آرام و ايشان هزار فرسنگ مىبود بفكر تدبير كار خود افتاده ، نجفقلى خان خراسانى كه از سكنهء كرمان و معتمد حضرت جهانبان بود با پانصد نفر باستحفاظ قلعهء ارگ كه يك سمت آن بخارج شهر اتصال داشت مأمور بود ، در جزو از اندرون با سپاه بيرون همداستان شده ، عصر روز جمعهء بيست و نهم ماه ربيع الاول سنهء 1209 از همان سمت ارگ قلعه را به تصرف داده ، مساوى ده دوازده هزار نفر سوار و پياده داخل شهر شدند . سوى بروجى كه به تصرف ملتزمان ركاب حضرت جهانبان مىبود تمامى بروج را متصرف شده ، آن حضرت باوجود اين قسم كه اتفاق افتاده بود با معدودى كه در ركابش بود سعى و كوشش را به حدى نمود كه از حيز تقرير و عهدهء تحرير بيرونست ، و ليكن از آنجا كه « التقدير يضحك على التدبير » بجاى خودست شاهد مقصود جلوه‌نما نگشته ، ملتزمين ركاب را ازين معنى يأسى رخ نموده ، بدان جهة متفرق گرديدند .\r\n\r\nبيان حركت موكب جهانبانى از كرمان بصوب بم\r\nلاجرم يكه‌تاز معركهء دلاورى باتفاق جهانگير خان و بعضى از جماعت سيستانى و معدودى از اقوام و خواص بنى اعمام خود را بدروازهء سلطانيه رسانيده و قريب بسه ساعت بمجادله و محاربه مشغول بوده ، تا اينكه دروازه را تصرف نمودند . باوجود اينكه قبل از تسخير شهركه كار بر قلعگيان تنگ شده بود و بناى سازش گذارده بودند آقا محمد خان بتصور اين مطلب كه مبادا حضرت جهانبانى رخش عزيمت را از شهر بيرون تاخته و به طرف از اطراف عنان تاب گشته و دست تسلط او بدامان شاهد مقصود نرسد در چهار جانب شهر خندق عميق حفر نموده و محاذات هردروازه برجى متين احداث كرده و مستحفظان ساعى تعيين نموده كه سد باب خروج آن جناب را نمايند و غافل ازين معنى كه بحفر خندق و احداث برج راه پرواز\r\n\r\n","description":"","footnote":"","page_name":" 387 ","page_number":419},
  {"content":"\r\n\r\nبر شاهين و باز چگونه مىتوان بست ؟ حضرت جهانبان بنابر كثرت سپاه مخالف و قلت مؤالف و ناچار بودن در عبور از ميان لشكر بعدت ملخ و مور سبك‌سير نمودن يكران عزيمت را بجانب بم در تاريك شدن شب اولى و انسب شمرده ، پاى ثبات و قرار فشرده ، تا اينكه نور نهار بظلمت ليل مبدل و تشخيص دوست و دشمن بفروغ نير اعظم محول گشته ، ملتزمين ركاب با نثار آن جناب فورا تخته پل را بخندق استوار نموده و بىباكانه خود را بر قلب آن لشكر زده ، سمند روش در بحر آتش غوطه‌ور و نهنگ‌آسا در لجهء پرشوروشر شناور گرديده ، در عين اشتداد هنگامهء گير و دار كه مصدوقهء    « يَوْمَ يَفِرُّ الْمَرْءُ مِنْ أَخِيهِ وَ أُمِّهِ وَ أَبِيهِ وَ صاحِبَتِهِ وَ بَنِيهِ »    آشكار بود و آواز شليك زنبورك و تفنگ بكوش فلك سبزرنگ مىرسيد و بعضى غريق خندق بلا و برخى حريق آتش فنا و فوجى گرفتار كمند رنج و عنا و جمعى در آن ورطه و وادى هولناك هايل طالب راهنما بودند سلسلهء انعقاد ملتزمان ركاب آن حضرت بجهة تار بودن هوا از هم گسسته و بىخبر از يك‌ديگر متفرق و پريشان و هريك بسمتى شتابان گرديدند . از جمله جهانگير خان سيستانى نيز سررشتهء جادهء مقصود را از دست داده ، به طرف ديگر شتافت و آن حضرت با سه نفر سوار كه در ركاب بودند بصوب بم ايلغار نمود .\r\n\r\nذكر مقدمات قتل و اسر و نهب كرمان بعد از رفتن بندگان جهانبان بصوب سيستان\r\nهنگام طلوع صبح كه قهرمان قهرآلود مهر به قصد انتقام از كنار طارم مينافام تيغ از نيام كشيده ، بتابش تيغ آتش فروغ دامن افق را از خون شفق گلگون ساخت حضرت آقا محمد خان تمامى سپاه را از خرد و بزرگ و تاجيك و ترك بنهب و اسر شهر كرمان رخصت داد . هنگامهء شور محشر و آشوب فزع اكبر در ميان خلق پديد آمده ، مردان ايشان عرضهء شمشير آبدار و طفلان و نسوان ايشان بقيد اسار گرفتار و اموال و اسباب بسيار بحيطهء يغما درآمده ،\r\n\r\n","description":"","footnote":"","page_name":" 388 ","page_number":420},
  {"content":"\r\n\r\nبر احدى ابقا نكردند و ابنيهء رفيعه كه طعنه بر قصور جنت مىزد در دم از صدمهء كنجكاوى لشكريان نقش عاليها سافلها پذيرفته و آه و نالهء مجرم و بىگناه چون شعله و دود خشك و تر سر بر فلك كشيده ، از ملتزمين ركاب آن حضرت هرچه در آن شب گرفتار نشده بود و آنچه نيز در كرمان مانده ، فرصت فرار نيافته بودند جمعى كثير را از چشم نابينا و جمعى غفيز را از عالم هستى روانهء ديار فنا ساختند .\r\nدر اثناى اين حال از قرارى كه بوضوح پيوست باوجود اشتعال نايرهء غضب بنابر ظهور مراسم بلند همتى و دلاورى و بروز افعال اعجاز مانند از آن حضرت آقا محمد خان بكرات غير عديده اعتراف بشايستگيشان نموده . بلى « الفضل ما شهد به الاعداء » . بالجمله حكم بتخريب بنيان قلعهء كرمان و ساير قلاع آن سامان جارى گشته ، مأمورين بانجام آن اقدام جستند .\r\n\r\nبيان عطف عنان حضرت جهانبان از كرمان بصوب بم و سيستان\r\nحضرت جهانبانى كه در آن شب تار بمددگارى و راهنمائى لطف پروردگار از ميان لشكر بىشمار به نحوى كه مرقوم قلم صدق رقم گرديد بيرون رفته و با سه نفر از سوار بصوب بم ايلغار نموده بودند در عرض راه معدودى از ايلات با ايشان پيوسته ، از شهر كرمان الى قلعهء بم كه سى چهل فرسخ مسافتست در يك شبانه روز طى نموده ، هنگام عصر وارد دروازهء قلعهء بم گرديده ، محمد على خان برادر كهتر جهانگير خان سيستانى باستقبال اقدام جسته ، جوياى احوال برادر مهتر خود گرديد . ملتزمين ركاب در جواب مذكور ساختند كه : از عقب وارد مىشود . محمد على خان و ساير اقوام و اقارب سلاطين سيستانى توهم نمودند كه شايد در كرمان در زمرهء گرفتاران گير آمده باشد و مورد سخط و غضب آقا محمد خان شود . بنابرآن آن حضرت را در همان درب دروازه جاى داده ، داخل قلعه ننمودند و به جهت ملتزمين ركاب خارج از دروازه مسكن معين نموده و تا سه روز بانتظار خبر\r\n\r\n","description":"","footnote":"","page_name":" 389 ","page_number":421},
  {"content":"\r\n\r\nورود جهانگير خان مماشاتى مىنمودند .\r\n\r\nبيان وقايع جانگزاى گرفتارى حضرت جهانبان و حادثه عماى آن حضرت\r\nروز چهارم چهارشنبهء پنجم شهر ربيع الثانى هزار و بيست و نه هجرى كه از مراجعت او اثرى بظهور نرسيده در گرفتارى او يقين كرده و خيانت با آن حضرت را راه نجات جهانگير خان فرض كرده ، بهيئت مجموعى متوجه جانب آن جناب گرديدند . معدودى از ايلات و اقوام كه در ركاب بودند اين معنى را تفرس نموده ، بعرض رسانيدند كه : از آنجا كه « التقدير يضحك على التدبير » بر جاى خودست جز فرار چاره نيست . اين معنى مقبول طبعش نيفتاده ، متعرض سخنان ايشان نگشته ، آنها فرار را بر قرار اختيار نموده ، سيستانيان مكنون ضمير خود را بروز داده ، اطراف آن حضرت را احاطه نموده ، ارادهء خيانت نمودند . آن جناب با تن تنها و تيغ آخته بجانب آن قوم حق ناشناس تاخته و چند نفر را زخمى كرده ، سلك جمعيت ايشان را متفرق و خود را بمركب رسانيده ، خواست كه بر مركب سوار شود . روباه فطرتى از آن گروه شقاوت سير مركب آن جناب را پى نموده ، بسر در غلطيده ، از پا درآمد . حضرت بىهمال از مشاهدهء اين حال مانند شير خشمناك بر آن گروه ناپاك حمله‌ور گرديده و چند نفر از ايشان را زخمى نموده ، چون جمعيت و استعداد ايشان كامل بود از اطراف هجوم‌آور شده ، دو زخم شمشير بر سر و دست راست آن حضرت زده ، او را دستگير نمودند .\r\nنظم\r\n پريشان جمعى و جمعى پريشان * گرفتار قومى و قومى عجايب \r\nبعد حقيقت را بآقا محمد خان عرض نموده ، بكرمان آدم روانه ساختند . بفاصلهء يك روز جهانگير خان وارد گشته ، از وقوع اين واقعه جماعت سيستانى كلا نادم و پشيمان شده ، ليكن بجهة اينكه چنين خيانتى از ايشان نسبت به آن حضرت سر زده بود و حقيقت را هم فورا\r\n\r\n","description":"","footnote":"","page_name":" 390 ","page_number":422},
  {"content":"\r\n\r\nبجانب آقا محمد خان عرض نموده بودند از چارهء آن عاجز آمده ، متحير ماندند . بعد از وصول اين خبر بكرمان و اطلاع سركار آقا محمد خان فورا محمد ولى خان قاجار را با هزار و پانصد سوار جرار تعيين و روانهء بم نموده ، كه آن جناب را آورده باشد . مشار اليه حسب المقرر روانهء بم گرديد . آن جناب را مقيد و محبوس در سنگر خارج شهر كرمان در حالتى كه اين فرد را متذكر بودند :\r\n ما نداريم از قضاى حق گله * عار نايد شير را از سلسله \r\nآورده ، از آنجا كه جوهر ذاتى او كالشمس فى رابعة النهار بود در نظر اولو الابصار هويدا و آشكار و سكان بلاد و امصار را به آن حضرت ارادتى خاص بىاختيار بود . امناى دولت آقا محمد خان مصلحت وقت را در آن يافتند كه بدون قصورى در اعضاء بهيئت صحيح او را بهمراه اردو بطهران برده باشند . بناء عليه ديدهء جهان‌بين او را از حليهء بصر عارى و بفاصلهء چند روز بصوب طهران روانه ساختند و بعد از روانه ساختن آن حضرت و انهدام قلعهء كرمان و قتل اهالى آن سامان كه ابتداى قوس و مبداء اشتداد برودت هوا بود در اواخر شهر ربيع الاخر اردوى آقا محمد خان بصوب شيراز نهضت يافته ، مدت سه ماه در بلدهء مزبور اردوى او متوقف بود .\r\n\r\nبيان حادثه قتل آن حضت باغواى حاجى مردود بدسرشت\r\nدر هنگام توقف در بلدهء مزبور صورت رجحان عدم و وجود آن حضرت باغواى حاجى يزيد فطرت ابليس سيرت در مرآت خاطر آقا محمد خان عكس‌پذير گشته ، بعهدهء ميرزا محمد خان قاجار حاكم طهران مقرر داشت كه : آن حضرت را مقتول سازد . حسب المقرر معمول و در بقعهء امامزاده زيد مدفونش ساختند .  « إِنَّا لِلَّهِ وَ إِنَّا إِلَيْهِ راجِعُونَ »  . العهدة على الراوى ، آنچه مشهورست آنست كه : نعش آن حضرت را نهانى نقل بنجف اشرف نمودند .\r\n ساقى دوران از اينها پر كند * پر كند خالى و خالى پر كند \r\n\r\n","description":"","footnote":"","page_name":" 391 ","page_number":423},
  {"content":"\r\n\r\nابيات\r\n چراغ كيان كشته ، اى كاش من * بمرگش چراغ سخن كشتمى\r\nگرم قوتستى چراغ فلك * بآسيب يك دم زدن كشتمى\r\nگرم دست رفتى بشمشير صبح * اجل را بدست زمن كشتمى\r\nسليمان چو شد كشتهء اهرمن * مدد بايدم اهرمن كشتمى\r\nبمازندرانم ظفر بايدى * كه ديوانش را تن‌بتن كشتمى\r\nچو شيرين همى خويشتن را بتيغ * پس از خسرو تيغ‌زن كشتمى\r\nاگر با حقوقش وفا كردمى * بهجران او خويشتن كشتمى\r\nاگر حق مهرش بجا آرمى * طرب را چو گل در چمن كشتمى\r\nعروسان خاطر دهندم رضاى * كه شمع بيان در لگن كشتمى\r\nدل و ديده بر دست بنهادمى * چو سيماب ز آب دهن كشتمى\r\nهم او را از آن حاصلى نيستى * و گر خويشتن در حزن كشتمى \r\nچون كيفيت ايام دولت سلسلهء عليهء زند و حقيقت احوال آن فرقهء سعادتمند بتحرير وقايع احوال آن حضرت سعيد شهيد سمت اختتام پذيرفت لازم نمود كه بنگارش برخى از احوال آنان كه در خيانت با اين دودمان همداستان بودند پردازد و ختم كتاب را بخاتمهء احوال ايشان محول سازد ، كه در نظر اولو الابصار ظاهر و آشكار گردد كه دار مكافات و عالم محل تغييراتست .\r\n\r\nخاتمه در بيان وقايع احوال آنان كه باوجود ديدن احسان ازين خاندان و عدم عرضه و اسم و رسم و برترى يافتن در دولت اين دودمان طريق خيانت پيموده و باندك زمانى سزاى اعمال بر ايشان معاين و مشهود گرديده\r\nمورخ خامهء ضمير صداقت ختامه و محرر كلك طبع وقايع‌نگار اين نامه كه شرح وقايع را من الفاتحه الى الخاتمه بعينها مشاهده و بر لوح ضمير نقش‌پذير نموده ، حقيقت آن را بدون زياده و نقصان از ديوان عيان بدفتر بيان نقل و تحويل مىنمايد كه : چون بمقتضاى عدالت\r\n\r\n","description":"","footnote":"","page_name":" 392 ","page_number":424},
  {"content":"\r\n\r\nازلى مكافات همه‌جا در كارگاه كون مقابل عمل ايستاده و دهر كرده را قصاصى داده‌اند حاجى عام كالانعام ناپايدار و ساير اشرارى كه در مراسم مخالفت با اين خاندان طريق موافقت پيموده ، چنين تصور نمودند كه چند صباحى بكام دل در مرتع‌گاه كون بعلف‌چرى اشتغال خواهند نمود . روزكى چند برايشان برنيامده بود كه بمفاد  « عَسى أَنْ تُحِبُّوا شَيْئاً وَ هُوَ شَرٌّ لَكُمْ »  هريك از جسم و جان و فرزند و مال و عيال بى نصيب آمده ، آنچه كشته بودند درويده و ثمر آن را چشيده ، باشد مراتب و اقبح وجوه عبرة للناظرين گرديدند . ملخص كلام آنكه :\r\nچون بمصداق   « سَنَسْتَدْرِجُهُمْ مِنْ حَيْثُ لا يَعْلَمُونَ وَ أُمْلِي لَهُمْ إِنَّ كَيْدِي مَتِينٌ   ( چندگاهى كه بطريق استدراج دهر تمكينش نمود بمفاد )   إِنَّ الْإِنْسانَ لَيَطْغى أَنْ رَآهُ اسْتَغْنى   ( از نشانهء بادهء خودبينى مخمور و از هواى خودسرى سرش پرشور گرديده ، باعادت ديرنيه خيانت با دولت قاجار را پيشنهاد خاطر نمود . بمدلول ( از كوزه همان برون تراود كه دروست ) در ليل و نهار و نهفته و آشكار زبان بطعن امناى دولت گشوده و اندك‌اندك اين معنى او را ملكهء راسخه گشته ، از ايشان بطعن سلطان پرداخته ، بلى :\r\n چو خواهد فلك سرنگونش كند * بكردار بد رهنمونش كند \r\nرفته‌رفته اين معنى گوشزد اولياى دولت شده . از ايشان تجاوز نمود . به حضرت سلطان رسيده . محو نقش خاندان او از لوح زمان مركوز خاطر سلطان گشته . چون متعلقان و منسوبان او از قبيل برادر و پسر و اقوام و اقارب در اطراف و اكناف مملكت ايران همگى صاحب بسط يد و حكومت بودند چندگاهى بنابر مصلحت امناى آن دولت با او بمدارا بسربرده ، تابناى برطرفى او را مستحكم ساخته . ارقام چند در خفيه بسردارن و حكام اطراف سمت ترقيم پذيرفت كه در تماما منسوبان او را در روز معينى دستگير نمايند و چاپار به اطراف مملكت روانه گرديده به حكم تقدير كه تبديل و تغيير در آن راه نيست در روز معهود حاجى مردود را در طهران\r\n\r\n","description":"","footnote":"","page_name":" 393 ","page_number":425},
  {"content":"\r\n\r\nو متعلقان او را در هرسامان كه بودند مأمورين باتمام كارشان پرداخته و با وجود كمال استعداد و تسلط يك نفر از ايشان نتوانستند كه دست از پا خطا نمايند . بعد از آنكه خبر گرفتارى همگى و برطرفى بعضى از ايشان بامناى دولت قاجار رسيد حاجى مردود را مورد سخط و سياست نموده : بعد از عتاب بسيار چشم صورت او را مانند ديده معنى كور و سزاى كافر نعمتى را به چشم خود معاين و مشهود ديد و در قريه‌اى از قراء طهران او را مكان داده و بگذشتن اندك زمانى او را از قيد حيات و خلق را از فتنه و فساد آن فراغت بخشيدند .\r\nبيت\r\n از مكافات عمل غافل مشو * گندم از گندم برويد جو ز جو \r\nعبد الرحيم خان برادر او را كه حاكم اصفهان بود و حسينعلى خان ولد آن بعد از اخذ اموال ايشان را نيز نابينا ساخته ، بنان شب محتاج ساختند و ميرزا محمد خان پسر او را كه در شيراز مبسوط اليد بود نيز مانند پدر ديدهء بيناى او را نابينا نموده باندك روزى به پدر ملحق ساختند و محمد على خان برادر ديگر او را كه در طهران بود نيز بنهج ساير با او معمل داشتند ، ع :\r\n « كه تا بنا شد ز ديگران رشكش \r\nو آقا اسد الله ولد ديگر او را كه در بروجرد حاكم بود هم چشمى با پدر و اعمام او را بخشيدند و محمد حسين خان برادرش كه در كوه گيلويه حاكم بود على خان آقاى قاجار او را كشته ، آقا محمد زمان برادر ديگرش را كه باتفاق ربيع خان مرودشتى حسينقلى خان برادرزاده جناب آقا محمد خان در حينى كه بناى طغيان با حضرت سلطان گذاشته ، از شيراز رايت استبداد بصوب اصفهان برافراخت او را كور ساخته و از جماعت ايلات كليائى كسانى كه با آن مردود متحد و در مخالفت با اين دودمان موافق بودند از جمله على همت خان كليائى بود كه بحسب ايل و طايفه و دولت از ساير ايلات پيش و بعزت و اعتبار از همه بيش بود ولدان او را امر نموده كه سرهاى ايشان را در دامان پدر گذارده ، ديدگان ايشان را از حيلهء بصر\r\n\r\n","description":"","footnote":"","page_name":" 394 ","page_number":426},
  {"content":"\r\n\r\nغارى ساخته . تمامى را بصدمهء گذاشتن دم خمپاره و انداختن طناب فراغت بخشيدند و طهماسب خان فيلى را كه لب‌تشنهء شربت حيات بود بواسطهء سر در آب فروبردن از نوشيدن شربت مرگ سيراب گردانيدند و خان بابا خان تانكلى را از نظارهء مناظر اولاد و احفاد نابينا و محروم نمودند و رئيس قاسم خان كوهمره‌اى و لطفعلى خان فيروز آبادى و حاجى سليمان بيك جهرمى و بعضى از فارسيان ديگر كه هريك صاحب ثروت كلى بودند بفاصلهء دو سه سالى تمام را مستأصل و پريشان ساخته . كه بنان شب قادر نبودند . ببدترين وضعى هريك جان را بمالكان دوزخ تسليم نمودند ، كه اثرى از آثار ايشان در صفحهء روزگار باقى نيست و جهانگير خان و حيدر خان ولدان محمد حسين خان سيستانى را با برادران ديگر نيز بعد از چندگاهى كور نموده و نهال اقتدار ايشان را كه در مرغزار كرمان زمين ريشه قوى ساخته از زمين كنده و از خاك بركنده ، كوچ و بنهء ايشان را بطهران حركت داده « 1 » ، كه از ايشان نيز در صفحهء روزگار اسم و رسمى باقى نيست  « فَاعْتَبِرُوا يا أُولِي الْأَبْصارِ . \r\n\r\n\r\n","description":"","footnote":"\r\n( 1 ) پايان كار خانوادهء حاج محمد ابراهيم شيرازى كه درين خاتمه به آن اشاره رفته در غرهء ذيحجهء 1215 است و آخرين واقعه‌اى كه ذكر مىكند در شوال سال 1219 رخ داده است از اين قرار اين خاتمهء كتاب پس از سال 1219 قمرى نوشته شده است .\r\n","page_name":" 395 ","page_number":427},
  {"content":"\r\n\r\n\r\n[ فهرستها 
  ]\r\n\r\nفهرست نامهاى كسان و خاندانها و نژادها\r\nآرش : 81 ، 281 ، 316 ، 317\r\nآراد خان افغان : 31 ، 23 ، 35 ، 37 ، 42 ، 44 ، 45 ، 49 ، 55 - 60 ، 66 ، 67 ، 70 ، 90 ، 113 ، 122 ، 264\r\nآقا محمد خان ر . محمد خان ( آقا )\r\nآل برمك ر . برمك\r\nابدالى : 51\r\nابراهيم : 330\r\nابراهيم خان بغايرى : 52 ، 70 ، 71\r\nابراهيم خان زند : 21 ، 313\r\nابراهيم خان قاجار : 369 ، 383\r\nابراهيم خان نورى : 107 ، 108\r\nابراهيم شاه : 7 ، 10 ، 11 ، 13 ، 33\r\nابراهيم شيرازى ( حاج ) : 339 ، 340 ، 342 ، 343 ، 248 ، 349 ، 351 ، 355 ، 356 ، 359 ، 362 ، 365 ، 367 ، 373 ، 377 ، 379 ، 385 ، 391 ، 393 ، 395\r\nابراهيم ميرزا : 10\r\nابليس : 391\r\nابو الحسن بيگلر بيگى كرمان ( ميرزا ) 327\r\nابو الحسن غفارى ( ميرزا ) : 373\r\nابو الفتح خان بختيارى : 12 ، 18\r\nابو الفتح خان زند : 216 ، 218 ، 219 ، 221 ، 224 ، 226 ، 228 ، 229 ، 231 ، 243\r\nابو القاسم خان نسقچى باشى : 65\r\nابو تراب ( ميرزا ) : 16\r\nابو طالب خان كرد : 52\r\nاتراك 27 ، 52 ، 222 ، 266 ، 267 ، 270 ر . ترك\r\nاحمد ( شيخ ) 202\r\nاحمد بيم افغان ( احمد شاه درانى ) 51 ، 52\r\nاحمد بيك دنبلى و احمد خان دنبلى :\r\n105 ، 342\r\nاحمد خان افغان : 264 ، 265 ، 270 ، 342\r\n\r\n","description":"","footnote":"","page_name":" 396 ","page_number":428},
  {"content":"\r\n\r\nاحمد خان مراغى : 334\r\nارخياى : 39\r\nاردلان : 245 ، 294 ، 295\r\nارسطو : 210 ، 214 ، 278\r\nارشلو : 266\r\nاربك : 42 ، 44\r\nاستظهار الدوله ( محمد صادق خان زند ) 147 ، 149 ، 162 ، 183 ، 184 ، 187 ، 188 ، 193 ، 196 ، 198 ، 205 ، 207 ، 208 ، 214\r\nاسد الله پسر حاج ابراهيم شيرازى ( آقا ) : 376 ، 277 ، 394\r\nاسرافيل : 33 ، 463 ، 147 ، 256\r\nاسفنديار : 182 ، 283 ، 316 ، 317 ، 322 ، 337 ، 351 ، 364 ، 380\r\nاسكندر : 3 ، 100 ، 103 ، 120 ، 134 ، 194 ، 195 ، 209 ، 20 ، 264 ، 271 ، 281 ، 285 ، 301 ، 302 ، 310 ، 313 ، 316 ، 317 ، 319 ، 325 ، 327 ، 353 ، 363 ، 365 ، 370 ، 383\r\nاسكندر خان زند : 38 ، 39\r\nاسمعيل ( شاه ) : 16 ، 24 ، 28 ، 71\r\nاسمعيل خان زند : 259 ، 279 ، 281 ، 282 ، 284 ، 288 ، 293 ، 295 ، 313\r\nاسمعيل خان عرب عامرى : 288 ، 293 ، 303 ، 307\r\nاسمعيل خان فيلى : 218\r\nاسمعيل خان صفوى : 15\r\nاشاقه‌باش : 25 ، 67 ، 71 ، 174\r\nاعتضاد الدوله ( محمد صادق خان زند ) : 183 ، 184 ، 188 ، 190 ، 198 ، 200 ، 202 ، 207\r\nاعراب ر . عرب\r\nاعظم خان افغان : 381 ، 382\r\nافاغنه : 4 ، 5 ر . افغان\r\nافراسياب : 322 ، 354 ، 372 383\r\nافشار : 8 ، 33 ، 34 ، 90 ، 97 ، 105 ، 107 ، 114 ، 136 ، 222 ، 223 ، 247 ، 269 ، 270 ، 334\r\nافغان : 31 ، 33 ، 35 ، 37 ، 38 ، 40 ، 42 ، 44 ، 51 ، 52 ، 56 ، 59 ، 60 ، 66 ، 70 ، 89 ، 381 ، 383\r\nافلاطون : 210 ، 312\r\nاقليدس : 96 ، 155 ، 156 ، 188\r\n\r\n","description":"","footnote":"","page_name":" 397 ","page_number":429},
  {"content":"\r\n\r\nاكبر خان زند : 226 ، 228 ، 237 ، 242 ، 243\r\nاكراد ر . كرد\r\nالله مراد خان : 221\r\nالوار : 58 ، 93 لر .\r\nامام ثامن : 52\r\nامامقلى ميرزا : 10\r\nامير علم خان ر . علم خان\r\nامير عليخان ر . عليخان\r\nامير گونه خان ر . گونه خان\r\nانوشيروان : 321 ، 43 ، 6\r\nايناق خان : 6\r\nاينانلو : 246\r\nب بابا خان ( فتحعلى شاه ) : 332 ، 336 ، 353 ، 359\r\nبابا خان ( حاجى ) ر . حاجى بابا خان\r\nبابا خان چاشلو : 5\r\nبابان : 95 ، 178 ، 182 ، 230\r\nباجلان ( طايفهء ) : 242\r\nبادرائى : 40\r\nبادغائى : 40\r\nباربد : 325\r\nباقر خان خراسكانى اصفهانى :\r\n233 ، 334 ، 251 ، 258 ، 262 ، 267 ، 269 ، 271 ، 273 ، 274\r\nباقر خان كله‌دارى : 356\r\nبختيارى : 9 ، 12 ، 21 ، 30 ، 44 ، 111 ، 115 ، 117 ، 118 ، 120 ، 187 ، 270 ، 274 ، 299 ،\r\nبرچلو : 105\r\nبركات ( شيخ ) : 196 ، 197\r\nبرمك ( آل ) : 320\r\nبسطام خان كارخنه‌اى : 152 ، 153 ، 223\r\nبطليموس : 2\r\nبغايرى : 52\r\nبه لباس : 60 ، 105 ، 113 ، 235\r\nبنى خلد ر . خالد\r\nبنى كعب ر . كعب\r\nبنى معين ر . معين\r\nبوداق خان : 6 ، 78\r\nبهرام گور : 14 ، 75\r\nبهزاد نقاش : 157\r\nبهمن : 7 ، 49 ، 281 ، 316 ، 317\r\n\r\n","description":"","footnote":"","page_name":" 398 ","page_number":430},
  {"content":"\r\n\r\nپ پارسى : 268\r\nپناه خان جوانشير : 60 ، 105 ، 114\r\nپناه خان قله‌برى : 11\r\nپيشدادى : 30\r\nت تاجيك : 8 ، 28 ، 133 ، 299 ، 335 ، 343 ، 388 ، 82\r\nتازى : 30 ، 36 ، 48 ، 82 ، 86 ، 126 ، 130 ، 131 ، 216 ، 268\r\nتبتى ( مشك ) : 305\r\nتتار : 57 ، 92\r\nتراب خاى چكنى : 116\r\nترك 28 ، 30 ، 36 ، 52 ، 82 ، 115 ، 133 ، 171 ، 175 ، 216 ، 222 ، 224 ، 266 ، 267 ، 270 ، 224 ، 287 ، 299 ، 326 ، 329 ، 337 ، 343 ، 388 ر . اتراك\r\nتركمان : 5 ، 28 ، 29 ، 71 ، 81 ، 88 ، 170 ، 172 ، 174 ، 249 ، 251\r\nتقى خان بغايرى : 52\r\nتقى خان بافقى يزدى : 75 ، 78 ، 141 ، 142 ، 300 ، 301 ، 378 ، 383\r\nتقى خان زند : 237 ، 238 ، 242\r\nتقى درانى : 117 ، 118 ، 140 ، 144 ، 150 ، 152\r\nتموز : 58\r\nتهمتن : 317 ، 323\r\nتيمور شاه افغان : 381\r\nث ثامر مفقفح ( شيخ ) : 204\r\nثوين منح ( شيخ ) : 204\r\n\r\n","description":"","footnote":"","page_name":" 399 ","page_number":431},
  {"content":"\r\n\r\nج جابلقى : 12\r\nجان محمد خان دولوى قاجار يوخارى باش : 333 ، 340 ، 361 ، 363 ، 376\r\nجانى فسائى ( ميرزا ) : 374\r\nجعفر ( برمكى ) : 339\r\nجعفر خان حاكم داراب : 379\r\nجعفر خان زند ر . محمد جعفر خان جعفر قلى خان قاجار : 74 ، 269 ، 274 ، 292 ، 302 ، 303 ، 328\r\nجعفرى ( مار ) : 329\r\nجم : 3 ، 27 ، 30 ، 44 ، 48 ، 75 ، 82 ، 120 ، 121 ، 125 ، 153 ، 170 ، 174 ، 284 ، 304 ، 310 ، 319 ، 321 ، 325 ، 326 ، 332 ، 337 ، 345 ، 360 ، 363 ، 368\r\nجم ر . جمشيد\r\nجمال شالباف : 140\r\nجمال فومنى ( حاجى ) : 26 ، 27\r\nجمشيد : 14 ، 35 ، 109 ، 116 ، 277 ، 300 ، 312 ، 316 ، 348 ، 359 ، 372\r\nر . جم\r\nجوانشير : 105\r\nجهانگير خان زند : 313\r\nجهانگير خان سيستانى : 381 ، 328 ، 333 ، 310 ، 315\r\nچ چاردولى : 270\r\nچخماقى ( غلامان ) : 152\r\nچوبارى : 386\r\nچهارليك : 120 ، 121\r\nح حاتم : 166 ، 208 ، 272 ، 284 ، 320 ، 339\r\nحاجى ر . ابراهيم شيرازى\r\nحاجى بابا خان بختيارى : 17 ، 19\r\n\r\n","description":"","footnote":"","page_name":" 400 ","page_number":432},
  {"content":"\r\n\r\nحاجى خان كنگرلوى نخجوانى : 114\r\nحاجى لر : 84\r\nحافظ شيرازى ( خواجه ) : 159\r\nحجر عرب ( شيخ ) : 168\r\nحسان : 276\r\nحسن خان ( مير ) : 378 ، 381\r\nحسن خان زند : 235 ، 237 ، 239 ، 243\r\nحسن سلطان وغائى : 165 ، 166\r\nحسين خان قاجار دولو : 63 ، 67 ، 71 ، 82 ، 84 ، 87 ، 88 ، 170 ، 174\r\nحسين صفوى ( شاه سلطان ) : 4 ، 15 ، 16 ، 32\r\nحسينعلى خان ايروانى : 114\r\nحسنعلى خان شيرازى : 394\r\nحسينعلى خان كرد : 17 ،\r\nحسينقلى خان معير الممالك : 13\r\nحسينقلى خان دنبلى : 234 ، 235\r\nحسينقلى خان قاجار : 170 ، 174 ، 385 ، 394\r\nحسين كلانتر كرمان ( ميرزا ) : 152\r\nحسين مير پنجه ( آقا ) : 111\r\nحكارى : 105 ، 113 ، 335\r\nحمو خزاعى ( شيخ ) : 201 ، 202\r\nحيدر : 38 ، 201 ، 319\r\nحيدر خان سيستانى : 395\r\nحيدرى : 135\r\nخ خاقان : 30 ، 74 ، 75 ، 99 ، 120 ، 242 ، 248 ، 259 ، 280 ، 299 ، 303 ، 314 ، 336 ، 339 ، 342 ، 357 ، 359 ، 363 ، 373\r\nخالد ( بنى ) : 205\r\nخان بابا خان نانكلى : 395\r\nخانعلى خان ما فى : 227\r\nخدا مراد خان زند : 90 ، 91 ، 117 ، 118 ، 140 ، 234\r\nخداوردى خان بيگدلى : 230\r\nخداوردى خان دنبلى : 333\r\nخراسانى : 379 ، 381\r\nخزعيه : 52\r\nخسرو : 224 ، 363 ، 392\r\nخسرو خان اردلان : 282 ، 284 ، 293 ، 295\r\n\r\n","description":"","footnote":"","page_name":" 401 ","page_number":433},
  {"content":"\r\n\r\nخسرو خان مكرى : 56 ، 57\r\nخضر : 357 ، 383\r\nخطاثى : 120 ، 297\r\nخطى ( رمع ) : 35\r\nخلج : 263\r\nخواندگار : 180\r\nخونسارى : 12\r\nد - ذ دارا : 3 ، 30 ، 88 ، 89 ، 99 ، 119 ، 120 ، 144 ، 172 ، 181 ، 192 ، 194 ، 209 ، 252 ، 280 ، 281 ، 290 ، 302 ، 304 ، 310 ، 313 ، 316 ، 317 ، 319 ، 326 ، 332 ، 338 ، 384\r\nداعى الله ( شاه ) : 242\r\nدامغانى : 369\r\nداود : 196\r\nداود ( ميرزا ) : 11\r\nداودى ( زره ) : 62\r\nداودى ( صوت ) : 277\r\nدرويش ( شيخ ) : 208 ، 209\r\nدستان : 317\r\nدشتستانى : 45 ، 317\r\nدلدل : 319\r\nديلم : 115 ، 175 ، 326\r\nدينارانى : 191\r\nذو الفقار خان افشار : 168 ، 170 ، 228 ، 231 ، 255\r\nر ربيع خان مرداشتى : 394\r\nرحيم خان ر . محمد رحيم خان رخش : 319 ، 349 ، 384 ، 378\r\nرستم : 7 ، 49 ، 81 ، 115 ، 129 ، 182 ، 283 ، 322 ، 337 ، 343 ، 351 ، 352 ، 363 ، 364 ، 372\r\nرستم خان زند : 251 ، 257\r\nرضا قلى خان دولو قاجار يوخارى باش : 175 ، 326 ، 361 ، 363 ، 365\r\n\r\n","description":"","footnote":"","page_name":" 402 ","page_number":434},
  {"content":"\r\n\r\nرضا قلى خان شاهسون : 348 ، 353\r\nرضا قلى خان كازرونى : 353 ، 354\r\nرضا قلى خان گنجه‌اى : 114\r\nرفيع خان ر . محمد رفيع خان رئيس بنى كعب ( شيخ ) : 196\r\nز زال : 347\r\nزال خان خشتى : 345\r\nزكى خان زند : 101 ، 103 ، 110 ، 116 ، 119 ، 121 ، 123 ، 126 ، 130 ، 134 ، 164 ، 166 ، 168 ، 172 ، 173 ، 175 ، 177 ، 181 ، 217 ، 225 ، 227 ، 229 ، 237 ، 238\r\nزند و زنديه : 3 ، 8 ، 13 ، 10 ، 17 ، 28 ، 35 ، 40 ، 43 ، 45 ، 49 ، 58 ، 218 ، 219 ، 232 ، 258 ، 266 ، 270 ، 279 ، 295 ، 342 ، 344 ، 346 ، 347 ، 351 ، 357 ، 358 ، 365 ، 373 ، 374 ، 376 ، 378 ، 392\r\nزنگنه : 317\r\nزياد اوغلى : 114\r\nزيد ر . امامزاده زيد\r\nس سام : 316 ، 317\r\nسبز على خان زند : 79 ، 109\r\nسبز على كرد : 87\r\nسحبان : 276\r\nسرافيل ر . اسرافيل\r\nسعد ( بنى ) : 135\r\nسعدان ابوشهرى ( شيخ ) : 13\r\nسكندر ر . اسكندر\r\nسلطان ( شيخ ) : 202\r\nسلطانعلى خان زند هزاره : 348 ، 360\r\nسلمى : 278\r\nسليمان : 136 ، 139 ، 184 ، 209 ، 285 ، 316 ، 319 ، 336 ، 349 ، 392\r\nسليمان ر . صباحى بيدگلى\r\nسليمان آقاى متسلم : 188 ، 200 ، 207 ، 209\r\n\r\n","description":"","footnote":"","page_name":" 403 ","page_number":435},
  {"content":"\r\n\r\nسليمان بنى كعب ( شيخ ) : 126 ، 127 ، 131 ، 132 ، 134 ، 135 ، 139 ، 155\r\nسليمان بيك جهرمى ( حاجى ) : 395\r\nسليمان پاشاى بابان : 95 ، 178\r\nسليمان ثانى ( شاه ) : 25 ، 32 ، 51\r\nسليمان خان نخجوانى : 334\r\nسليمان صفوى ( شاه ) : 11 ، 25\r\nسليمانى ( دستگاه ) : 139\r\nسليم خان افشار قتلو 13 ، 18 ، 24\r\nسليم خان افشار قرقلو : 24\r\nسهراب خان : 9\r\nسياوش : 316 ، 363\r\nسيد الشهداء : 75\r\nسيستانى : 381 ، 383 ، 387 ، 389 ، 390\r\nش شاه چراغ : 77\r\nشاهرخ خان افشار : 90 ، 91\r\nشاهرخ شاه 11 ، 13 ، 16 ، 25 ، 51 ، 90\r\nشاهرخ ميرزا : 10\r\nشاهرضا ( قمشه ) : 122\r\nشاه سلطان حسين ر . حسين شاهسون : 98 ، 114\r\nشاه مراد خان زند : 248 ، 313 ، 317 ، 318\r\nشاه مير على حمزه : 46\r\nشاه زردى خان قاجار زياد اوغلى :\r\n114\r\nشجاع الدين خان زند : 259\r\nشرف الدين خان سيستانى ( امير ) :\r\n328\r\nشريف علامه ( مير سيد ) : 342\r\nششترى ( جامهء ) : 305\r\nشقاقى : 98 ، 114 ، 332\r\nشهباز خان دنبلى : 60 ، 69 ، 105 ، 114\r\nشهباز خان نككلى : 107 ، 108\r\nشيخعلى خان زند : 35 ، 37 ، 46 ، 51 ، 53 ، 57 ، 58 ، 60 ، 61 ، 5 ، 67 ، 70 ، 72 ، 78 ، 83 ، 85 ، 88 ، 101 ، 103 ، 108 ، 109 ، 216 ، 218\r\nشيخ ويس خان زند : 348 ، 252 ، 262 ، 298 ، 330 ، 331\r\nشيرازى : 337 ، 342 ، 375\r\n\r\n","description":"","footnote":"","page_name":" 404 ","page_number":436},
  {"content":"\r\n\r\nشير على خان قاجار شامبياتى :\r\n83 ، 84\r\nشيروانى ( طايفه ) : 266\r\nشيرين : 305 ، 324 ، 392\r\nص و ض صادق خان ر . محمد صادق خان\r\nصادق خان شقاقى : 323\r\nصادق نامى ر . محمد صادق موسوى\r\nصالح خان بيا : 17 ، 18 ، 38 ، 45 ، 46\r\nصبا ر . فتحعلى خان ملك الشعراء صباحى بيدگلى ( حاج سليمان ) :\r\n219 ، 260 ، 375\r\nصدر الممالك ر . محمد على خان ( ميرزا )\r\nصفر على خان قاجار قوانلو : 67\r\nصفويه : 4 ، 32 ، 89 ، 90\r\nصيد مراد خان زند : 234 ، 244 ، 266 ، 288 ، 298 ، 310 ، 312 ، 314 ، 317 ، 319 ، 321 ، 323\r\nضحاك : 61 ، 77\r\nط طاهر چهار محالى اصفهانى ( ميرزا ) : 94\r\nطاهر خان زند : 216 ، 218\r\nطبرى : 71 ، 72 ، 251\r\nطبسى : 378\r\nطهماسب خان فيلى : 395\r\nطهمورث : 316\r\nظ ظهير الدوله ( امير گونه خان افشار ) : 162\r\nظهير الدوله ( محمد صادق خان زند ) : 149 ، 179 ، 190 ، 191 ، 193 ، 199 ، 209\r\nع عاد : 100 ، 197\r\nعاق : 84\r\n\r\n","description":"","footnote":"","page_name":" 405 ","page_number":437},
  {"content":"\r\n\r\nعباس صفوى ( شاه ) : 249\r\nعباسقلى خان بغايرى : 52\r\nعباسى ( لباس ) : 371\r\nعبد الحميد خان عثمانى : 194\r\nعبد الرحمن : 207\r\nعبد الرحيم خان شيرازى : 394\r\nعبد الرحيم خان يزدى : 383\r\nعبد الرزاق خان : 263 ، 296\r\nعبد العلى خان عرب عامرى :\r\n56 ، 57\r\nعبد الكريم بن على رضا الشريف ( ميرزا ) : 276 ، 279\r\nعبد الله بنى معين ( شيخ ) : 175 ، 178\r\nعبد الله خان زند : 289 ، 290 ، 299 ، 369 ، 380 ، 382 ، 383\r\nعبد الله خان سردار : 41 ، 42 ،\r\nعبد الله خان لارى : 304\r\nعبد الله منقح ( شيخ ) : 186 ، 187 ، 204 ، 208\r\nعبد الملكى : 349\r\nعبدى بختيارى ( مير ) : 112\r\nعثمانى : 126\r\nعجم : 75 ، 159 ، 175 ، 255 ، 275 ، 326 ، 357\r\nعذراء : 310 ، 324\r\nعراقى : 270 ، 333 ، 373\r\nعرب : 52 ، 56 ، 79 ، 95 ، 109 ، 123 ، 126 ، 127 ، 129 ، 132 ، 135 ، 159 ، 163 ، 166 ، 175 ، 177 ، 186 ، 196 ، 199 ، 201 ، 205 ، 206 ، 210 ، 212 ، 214 ، 215 ، 255 ، 275 ، 317 ، 326\r\nعربعلى خان زند : 264\r\nعربى ( بادباى ) : 283\r\nعزرائيل : 33\r\nعقيل اصفهانى ( ميرزا ) : 116\r\nعلم خان افغان : 37 ، 40\r\nعلم خان عرب خزيمه ( امير ) : 52\r\nعلم خان قاينى ( امير ) : 381\r\nعلوان ( شيخ ) : 109\r\nعلى من ابى طالب : 2 ، 176 ، 210\r\nعلى خان افشار زايرلو : 255 ، 263 ، 275 ، 285 ، 293 ، 295\r\nعلى خان آقاى قاجار : 394\r\nعلى خان حيات داودى ( امير ) :\r\n317 ، 346 ، 348\r\nعلى خان شاهسون : 90 ، 143 ، 144 ، 250\r\nعلى خان قاينى ( مير ) : 381\r\n\r\n","description":"","footnote":"","page_name":" 406 ","page_number":438},
  {"content":"\r\n\r\nعلى خان قليچى : 52\r\nعلى سيرجانى ( آقا ) : 152\r\nعليشاه : 6 ، 11 ، 15\r\nعليقلى خان ( عليشاه ) : 8\r\nعليقلى خان قاجار : 175 ، 269 ، 293 ، 295 ، 307 ، 309 ، 328 ، 332\r\nعليقلى خان كازرونى ( حاج ) :\r\n288 ، 290 ، 296 ، 298 ، 312 ، 313 ، 353\r\nعلى محمد خان زند : 111 ، 112 ، 121 ، 168 ، 170 ، 209 ، 211 ، 214\r\nعلى محمد خان مراغه‌اى ( حاج ) 114\r\nعلى مراد خان زند : 169 ، 178 ، 179 ، 182 ، 221 ، 231 ، 233 ، 245 ، 247 ، 248 ، 250 ، 252 ، 254 ، 262 ، 265 ، 267 ، 298 ، 331 ، 339 ، 341 ، 342\r\nعلى مراد خان بختيارى : 12 ، 13 ، 15 ، 18 ، 21 ، 22 ، 24 ، 30 ، 34 ، 38 ، 44\r\nعلينقى خان زند : 235 ، 236 ، 238 ، 241 ، 243\r\nعلينقى خان يزدى : 378\r\nعلى همت خان زند : 214\r\nعلى همت خان كليائى : 394\r\nعمارلو : 26\r\nعمر : 319\r\nعمر پاشا : 126 ، 128 ، 132 ، 168 ، 178 ، 183 ، 188 ، 194 ، 195 ، 201\r\nعيسى : 276\r\nعيسى خان كرد : 52\r\nغ و ف غضبان ( شيخ ) : 299\r\nفارسى : 48 ، 50 ، 126 ، 266 ، 268 ، 290 ، 337 ، 342 ، 344 ، 356 ، 357 ، 359 ، 374 ، 395\r\nفاطمه ( حضرت معصومه ) : 224\r\nفتح الله خان زند : 386\r\nفتحعلى خان افشار ارشلو : 34 ، 42 ، 60 ، 69 ، 97 ، 104 ، 106 ، 108 ، 110 ، 113 ، 114 ، 122 ، 222 ، 223\r\nفتحعلى خان قاجار : 25\r\nفتحعلى خان ملك الشعراء صباى\r\n\r\n","description":"","footnote":"","page_name":" 407 ","page_number":439},
  {"content":"\r\n\r\nكاشانى : 321\r\nفردوسى طوسى : 352\r\nفرس : 224\r\nفرهاد : 155 ، 386\r\nفرهاد بيك : 271\r\nفريبرز : 317\r\nفريدون : 3 ، 117 ، 296 ، 300 ، 310 ، 313 ، 316 ، 317 ، 326 ، 360 ، 363 ، 384\r\nفضل ( برمكى ) : 339\r\nفضل منقح ( شيخ ) : 208\r\nفضلعلى خان زند : 318\r\nفغفور : 30 ، 248 ، 280 ، 363\r\nفلاطون ر . افلاطون\r\nق قاآن : 30\r\nقاجار و قاجاريه : 28 ، 53 ، 67 ، 70 ، 72 ، 85 ، 88 ، 174 ، 250 ، 303 ، 308 ، 334 ، 351 ، 360 ، 367 ، 370 ، 371 ، 376 ، 383 ، 393 ، 394\r\nقارن : 112\r\nقارون : 371\r\nقاسم خان افشار : 334\r\nقاسم خان كوهمره‌اى ( رئيس ) :\r\n353 ، 395\r\nقبادى : 30\r\nقرا خان طالش : 229 ، 230\r\nقربان خان باجلان : 281\r\nقره گوزلو : 263 ، 214 ، 285\r\nقزاق : 105\r\nقزل اياغ : 57\r\nقشقائى : 306\r\nقليچى : 52\r\nقيصر : 30 ، 99 ، 120 ، 194 ، 195 ، 242 ، 259 ، 271\r\nك كاظم خان قراجه داغى : 105 ، 114 ، 334\r\nكاوس : 219 ، 317 ، 372\r\nكاوسى : 30\r\nكاوه : 196\r\nكتول : 84\r\n\r\n","description":"","footnote":"","page_name":" 408 ","page_number":440},
  {"content":"\r\n\r\nكثير ( آل ) : 109 ، 110 ، 123 ، 129\r\nكرايلى : 84\r\nكرد : 52 ، 60 ، 84 ، 87 ، 105 ، 113 ، 178 ، 230 ، 246 ، 266 ، 267\r\nكريم خان ر . محمد كريم خان و نواب غفران مآب و وكيل كسرى : 3 ، 27 ، 30 ، 48 ، 73 ، 75 ، 76 ، 95 ، 97 ، 109 ، 120 ، 121 ، 145 ، 153 ، 157 ، 160 ، 170 ، 178 ، 257 ، 265 ، 282 ، 284 ، 288 ، 300 ، 301 ، 317 ، 322 ، 337 ، 348 ، 350 ، 355 ، 368 ، 369 ، 372\r\nكشميرى ( شال ) : 120\r\nكفشگيرى : 84\r\nكعب ( بنى ) : 126 ، 127 ، 131 ، 134 ، 139 ، 176 ، 196 ، 197 ، 299 ،\r\nكلبعلى خان نخجوانى : 334\r\nكليائى : 394\r\nكوكلان : 28\r\nكى : 3\r\nكيان : 132 ، 134 ، 392 ،\r\nكيخسرو : 219 ، 322 ، 324 ، 354 ، 372\r\nكيقباد : 316 ، 348\r\nكيومرث : 316\r\nگ گرمسيرى : 63 ، 272\r\nگونه خان افشار امير لوطارمى ( امير ) : 54 ، 56 ، 114 ، 118 ، 136 ، 137 ، 140 ، 162 ، 247\r\nگيو : 317\r\nل لارى : 63\r\nلالوئى : 141\r\nلام ( بنى ) : 129\r\nلر : 93 ، 317 ر . الوار\r\nلراوى : 137\r\nلطفعلى خان فيروز آبادى : 395\r\n\r\n","description":"","footnote":"","page_name":" 409 ","page_number":441},
  {"content":"\r\n\r\nلهراسب : 316\r\nليلوئى : 52\r\nليلى : 92 ، 278 ، 305 ، 341\r\nم مازندرانى : 332 ، 333\r\nما فى : 242 ، 270 ، 274 ، 337 ، 367\r\nمانى : 157\r\nماهانى : 386\r\nمجنون : 341\r\nمحمد ( رسول الله ) : 210 ، 211\r\nمحمد آقا زرگر ( حاج ) : 112 ، 176 ، 222 ، 223\r\nمحمد آقا سلام آقاسى : 95 ، 127\r\nمحمد ابراهيم ر . ابراهيم شيرازى\r\nمحمد افشار : 10\r\nمحمد امين خان گروسى : 118 ، 136 ، 140 ، 142\r\nمحمد برات 142\r\nمحمد بيك خرموجى دشتستانى ( ميرزا ) 161\r\nمحمد پاشا بابان : 178 ، 182\r\nمحمد تقى خان بافقى يزدى ر .\r\nتقى خان\r\nمحمد جعفر خان زند : 3 ، 120 ، 160 ، 220 ، 275\r\nمحمد حسن خان قوانلوى قاجار اشاقه‌باش : 25 ، 27 ، 29 ، 49 ، 57 ، 59 ، 73 ، 75 ، 76 ، 78 ، 80 ، 88 ، 90 ، 97 ، 113 ، 145 ، 145 ، 170 ، 171 ، 174 ، 246\r\nمحمد حسين حسينى فراهانى ( ميرزا ) : 210 ، 277 ، 318 ، 342\r\nمحمد حسين خان ر . حسين\r\nمحمد حسين خان ( برادر حاج ابراهيم شيرازى ) : 375 ، 379 ، 380 ، 394\r\nمحمد حسين خان بهبهانى : 214\r\nمحمد حسين حاكم گروس : 284 ، 293\r\nنوذر : 317\r\nمحمد حسين خان دوداغ : 379 ، 380\r\nمحمد حسين خان سيستانى :\r\n221 ، 328 ، 381 ، 382 ، 395\r\nمحمد حسين خان عرب عامرى :\r\n288\r\nمحمد حسين خان قراگوزلو :\r\n282 ، 284 ، 298 ، 383\r\nمحمد خان افغان : 381 ، 382\r\n\r\n","description":"","footnote":"","page_name":" 410 ","page_number":442},
  {"content":"\r\n\r\nمحمد خان داد و سوادكوهى :\r\n71 ، 72 ، 90 ، 171 ، 173 ، 247\r\nمحمد خان دنبلى : 334\r\nمحمد خان زند : 35 ، 37 ، 44 ، 53 ، 112 ، 216 ، 218 ، 219 ، 259 ، 279 ، 298 ، 299 ، 301 ، 309 ، 322 ، 345 ، 369\r\nمحمد خان سعدادى خلخالى :\r\n231\r\nمحمد خان شيرازى ( ميرزا ) :\r\n394\r\nمحمد خان طبسى ( امير ) :\r\n288 ، 289 ، 301 ، 302\r\nمحمد خان قاجار ( آقا ) : 88 ، 170 ، 175 ، 246 ، 250 ، 262 ، 266 ، 269 ، 271 ، 273 ، 275 ، 692 ، 295 ، 303 ، 306 ، 310 ، 321 ، 323 ، 325 ، 326 ، 328 ، 330 ، 333 ، 340 ، 343 ، 349 ، 351 ، 352 ، 359 ، 361 ، 367 ، 372 ، 374 ، 376 ، 377 ، 379 ، 383 ، 385 ، 391 ، 394\r\nمحمد خان قاجار ( ميرزا ) : 391\r\nمحمد خان قوانلوى قاجار : 55 ، 67 ، 70 ، 88 ، 89 ، 170 ،\r\nمحمد خان لارى : 302 ، 304\r\nمحمد رحيم خان زند : 218\r\nمحمد رضا شيرازى ( آقا ) : 374\r\nمحمد رفيع خان زند : 78 ، 79 ، 217\r\nمحمد زمان شيرازى ( آقا ) : 394\r\nمحمد شاه هندى : 51\r\nمحمد صادق خان زند : 6 ، 7 ، 19 ، 36 ، 75 ، 95 ، 137 ، 139 ، 146 ، 183 ، 219 ، 234\r\nر . استظهار الدوله و اعتضاد الدوله و معين الدوله\r\nمحمد صادق موسوى متخلص بنامى ( ميرزا ) : 3 ، 276\r\nمحمد صدر ( ميرزا سيد ) 11 :\r\n25 ، 51\r\nمحمد صفوى ( سلطان ) : 271\r\nمحمد طاهر خان زند : 234 ، 248 ، 250 ، 262\r\nمحمد على آقا دولو : 87\r\nمحمد على خان : 174\r\nمحمد على خان تكلو : 16\r\nمحمد على خان زند : 216 ،\r\n\r\n","description":"","footnote":"","page_name":" 411 ","page_number":443},
  {"content":"\r\n\r\n219 ، 226\r\nمحمد على خان سيستانى : 389\r\nمحمد على خان شيرازى : 394\r\nمحمد على خان صدر الممالك ( ميرزا ) 134 ، 135\r\nمحمد على خان كرد : 115\r\nمحمد على خان لارى : 304\r\nمحمد قلى خان افشار : 334\r\nمحمد قلى خان دولو : 70\r\nمحمد كريم خان زند : 6 ، 7 ، 215 ، 219\r\nر . نواب غفران مآب و وكيل محمد كريم خان كزازى : 257\r\nمحمد كلانتر فارس ( ميرزا ) : 342\r\nمحمد مارنينى اصفهانى ( آقا ) :\r\n112 ، 176 ، 222 ، 223 ،\r\nمحمد ولى خان دولو : 81 ، 83 ، 85\r\nمحمد ولى خان قاجار : 391\r\nمحمد وهبى : 194 ، 195\r\nمحمود ياشا بابان : 178 ، 182\r\nمراد خان پند هزاره : 236 ، 237 ، 248\r\nمرتضى ( ميرزا ) : 16\r\nمرتضى قلى خان قاجار : 171 ، 172 ، 349 ، 330 ، 332\r\nمسيح خان بابوى باشت : 93\r\nمسيح خان لارى : 150\r\nمشيزى : 151 ، 152\r\nمصطفى خان بيگدلى : 32\r\nمصطفى خان عثمانى ( سلطان ) :\r\n194\r\nمصطفى خان قاجار دولو يوخارى باش 295 ، 296 ، 353 ، 359 ، 363 ، 366\r\nمصطفى قلى خان قاجار : 171 ، 249 ، 330 ، 331\r\nمصطفى قلى خان قراجه داغى 334\r\nمطلب ( مولى ) : 123\r\nمطلب خان كرمانى : 108\r\nمعن : 16 ، 272 ، 284 ، 320 ، 339\r\nمعير الممالك ر . حسينعلى خان معين ( بنى ) : 176\r\nمعين الدوله ( محمد صادق زند ) 147\r\nملكشاه سلجوقى : 271\r\nممسنى : 298 ، 322\r\nمنقح ( طايفهء ) : 186 ، 187 ، 192 ، 204 ، 208 ، 212\r\n\r\n","description":"","footnote":"","page_name":" 412 ","page_number":444},
  {"content":"\r\n\r\nمنوچهر : 315 ، 316 ، 349 ، 363\r\nموسى : 276\r\nموسى بن جعفر كاظم ( امام ) :\r\n77 ، 224\r\nمحمد عليا ( مادر جعفر خان ) 238\r\nمهدى خان داد و سوادكوهى :\r\n172 ، 173 ، 247\r\nمهدى خان زند : 213\r\nمهدى خان منشى ( ميرزا ) : 32\r\nمهدى قلى خان قاجار : 174\r\nمهنا منقح ( شيخ ) : 208\r\nمهنا و غائى ( امير ) : 161 ، 168\r\nن نادر خان زند : 88 ، 100 ، 102 ، 104 ، 111\r\nنادر شاه : 5 ، 6 ، 8 ، 11 ، 24 ، 32 ، 51 ، 61 ، 126\r\nناصر ( حاج ) : 193\r\nناصر ابو مهيرى بندر ابوشهرى ( شيخ ) : 196 ، 317\r\nناصر وغائى ( مير ) : 161\r\nنامى ر . محمد صادق موسوى نانكلى : 337 ، 367 ، 395\r\nنجدى ( طايفهء ) : 208\r\nنجف خان زند : 263 ، 264\r\nنجف خان كرد شادلو : 83\r\nنجفقلى خان خراسانى : 387\r\nنجفقلى خان دنبلى : 114 ، 333 ،\r\nنريمان : 317\r\nنصر الله خان زند : 378\r\nنصر الله ميرزا : 8 ، 10\r\nنصر عرب ابوشهرى ( شيخ ) :\r\n317 ، 348\r\nنصير خان لارى : 47 ، 49 ، 63 ، 144 ، 150 ، 162 ، 302 ، 304\r\nنظر على خان زند : 109 ، 115 ، 116 ، 123 ، 125 ، 126 ، 129 ، 150 ، 152 ، 179 ، 216 ، 218 ، 318\r\nنظر على خان شاهسون : 229 ، 230\r\nنقد على خان زند : 318\r\n\r\n","description":"","footnote":"","page_name":" 413 ","page_number":445},
  {"content":"\r\n\r\nنكيسا : 325\r\nنمرود : 339 ، 351 ، 357\r\nنواب غفران مآب ( كريم خان زند ) : 215 ، 217 ، 218 ، 220 ، 222 ، 226 ، 229 ، 242 ، 244 ، 246 ، 253\r\nر . محمد كريم خان و وكيل نوذر : 317\r\nنوروز : 22 ، 31 ، 57 ، 85 ، 92 ، 96 ، 116 ، 131 ، 154 ، 158 ، 159 ، 180 ، 185 ، 203 ، 261 ، 262 ، 269 ، 291 ، 292 ، 300 ، 306 ، 318 ، 325 ، 329 ، 330 ، 376\r\nنوشيروان ر . انوشيروان\r\nنيرم : 317\r\nو وامق : 315\r\nوغائى ( طايفهء ) : 161 ، 165 ،\r\nوكيل ( كريم خان زند ) : 94 ، 114 ، 221 ، 253 ، 332 ، 339 ، 357\r\nر . محمد كريم خان و نواب غفران مآب\r\nولى خان ر . محمد ولى خان\r\nولى خان زند : 216 ، 218\r\nويس ر . شيخ ويس خان\r\nه هاشم خان بيات : 38\r\nهاشم يهودى ( حاجى ) : 339\r\nهدايت الله خان : 109 ، 229 ، 231 ، 247 ، 293 ، 294 ، 331\r\nهزاره و هزاره‌جات : 8 ، 270 ، 348\r\nهفت لنگ : 120 ، 121\r\nهندو ( سيوف ) : 283\r\nهوشنگ : 316 ، 317\r\nهيبت الله خان بابوى ياشت :\r\n93 ، 94\r\n\r\n","description":"","footnote":"","page_name":" 414 ","page_number":446},
  {"content":"\r\n\r\nى يأجوج : 310 ، 316 ، 353 ، 358 ، 362\r\nيزدى : 140\r\nيزيد : 391\r\nيزيدى : 60 ، 105\r\nيمانى ( تيغ ) : 286\r\nيموت : 28 ، 29 ، 52 ، 71 ، 84 ، 88 ، 172 ، 174 ، 250 ،\r\nيوخارىباش : 67 ، 84 ، 85 ، 174 ، 333 ، 353 ، 362\r\nيوسف خان هوتكى : 59 ، 60 ، 67 ، 68\r\nيهودى : 339 ، 343 ، 347\r\n\r\n","description":"","footnote":"","page_name":" 415 ","page_number":447},
  {"content":"\r\n\r\n\r\nفهرست نامهاى جاها\r\nا آباده : 63 ، 236 ، 237\r\nآذربايجان : 49 ، 54 ، 55 ، 57 ، 59 ، 60 ، 70 ، 74 ، 75 ، 96 100 ، 105 ، 110 ، 112 ، 113 ، 112 ، 113 ، 122 ، 156 ، 168 ، 222 ، 255 ، 332 ، 334 ، 352\r\nآمل : 55 ، 56 ، 247\r\nابرج : 367 ، 369 ، 377\r\nابرقوه : 301 ، 378 ، 381\r\nابو اسحق ر . كوشك\r\nابوشهر : 133 ، 165 ، 196 ، 315 ، 317 ، 323 ، 348\r\nابهر : 95 ، 169\r\nابيورد : 7\r\nاردبيل : 110 ، 113 ، 229 ، 230 ، 332 ، 333\r\nاردستان : 142 ، 271 ، 289\r\nاردكان : 65\r\nارس : 110 ، 332 ، 334 ، 335\r\nارسنجان : 392\r\nارض اقدس : 378 ، 382 ،\r\nارگ شيراز : 157 ، 160 ، 216 ، 219 ، 233 ، 242 ، 298 ، 312 ، 313 ، 318 ، 319\r\nارگ كرمان : 383 ، 387\r\nارم : 19 ، 30 ، 31 ، 36 ، 48 ، 49 ، 55 ، 93 ، 96 ، 153 ، 155 ، 157 ، 160 ، 173 ، 174 ، 194 ، 207 ، 209 ، 246 ، 288 ، 310 ، 318 ، 367 ، 368 ، 372\r\nارومى و اروميه : 34 ، 37 ، 40 ، 57 ، 59 ، 60 ، 67 ، 97 ، 104 ، 108 ، 110 ، 114 ، 122 ، 234 ، 235\r\nاسپاس : 376\r\nاستراباد : 11 ، 25 ، 27 ، 29 ، 69 ، 71 ، 80 ، 85 ، 87 ، 88 ، 171 ، 174 ، 246 ، 247 ، 249 ، 250 ، 262 ، 330\r\nاسدآباد : 170\r\nاسفرجان : 309\r\n\r\n","description":"","footnote":"","page_name":" 416 ","page_number":448},
  {"content":"\r\n\r\nاسلامبول : 32\r\nاشرف : 29 ، 80 ، 81 ، 83 ، 85 ، 86 ، 171 ، 172 ، 246\r\nاشكيز ( چمن ) : 334\r\nاصطهبانات : 378\r\nاصفهان : 4 ، 12 ، 13 ، 15 ، 16 ، 18 ، 21 ، 26 ، 29 ، 31 ، 34 ، 36 ، 39 ، 45 ، 49 ، 50 ، 53 ، 55 ، 57 ، 60 ، 63 ، 67 ، 69 ، 78 ، 79 ، 102 ، 111 ، 120 ، 124 ، 128 ، 176 ، 222 ، 228 ، 230 ، 231 ، 233 ، 237 ، 244 ، 245 ، 247 ، 248 ، 251 ، 256 ، 260 ، 262 ، 263 ، 266 ، 269 ، 271 ، 273 ، 274 ، 276 ، 279 ، 281 ، 288 ، 292 ، 294 ، 301 ، 303 ، 307 ، 310 ، 328 ، 331 ، 332 ، 335 ، 336 ، 339 ، 342 ، 343 ، 353 ، 385 ، 394\r\nافرنج و افرنجه : 29 ر . فرنگ\r\nالبرز : 294 ، 352 ، 353\r\nالوند : 100 ، 271 ، 353\r\nام البلاد ( بصره ) : 179 ، 182 ، 183 ، 188 ، 192 ، 195 ، 200 ، 207 ، 214 ، 215 ، 220\r\nام النبى ر . مشهد ام النبى\r\nامامزاده زيد : 391\r\nانزلى ( جزيرهء ) : 229 ، 295\r\nانگليس : 187\r\nانگوران : 178\r\nانگورستان ( اصفهان ) : 269\r\nانوشيروان : 274 ، 280\r\nاهر : 334\r\nايذج : 237\r\nايران : 4 ، 74 ، 75 ، 95 ، 127 ، 129 ، 156 ، 181 ، 253 ، 271 ، 343 ، 357 ، 393\r\nايزد خواست : 226 ، 229\r\nايوان مداين : 377\r\nب باب الابواب : 57 ، 110\r\nباجگاه ( صحراى ) : 360\r\nبادكوبه : 110\r\nبارفروش : 171 ، 173\r\nباشت : 93\r\nباغ دلگشا : 75\r\nباغ قوشخانه ( اصفهان ) : 258 ،\r\n\r\n","description":"","footnote":"","page_name":" 417 ","page_number":449},
  {"content":"\r\n\r\nبحر قلزم : 371\r\nبدخشان : 321\r\nبرازجان : 348\r\nبراهان : 289 ، 302 ، 303\r\nبردى ر . مسجد بردى\r\nبروجرد : 40 ، 41 ، 112 ، 279 ، 281 ، 282 ، 294 ، 394 ،\r\nبسطام : 328\r\nبصره : 95 ، 126 ، 127 ، 132 ، 134 ، 167 ، 168 ، 179 ، 182 ، 183 ، 185 ، 186 ، 188 ، 190 ، 192 ، 197 ، 200 ، 202 ، 204 ، 211 ، 214 ، 219 ، 220 ،\r\nبغداد : 32 ، 95 ، 113 ، 126 ، 127 ، 129 ، 168 ، 178 ، 181 ، 183 ، 194 ، 200 ، 202\r\nبلدة المؤمنين ( قم ) : 55 ، 78 ،\r\nبم : 381 ، 382 ، 387 ، 389 ، 391\r\nبنادر : 75\r\nبندرعباسى ر . عباسى\r\nبندرعلويه ر . علويه\r\nبوانات : 301 ، 378 ، 385\r\nبوشهر ر . ابوشهر\r\nبها باد : 91\r\nبهبهان : 58 ، 318 ، 239 ، 299 ، 300\r\nبهشت آئين ( اصفهان ) : 270\r\nبيت الله الحرام : 181 ، 342\r\nبيضا : 63 ، 237 ، 239 ، 321 ، 367\r\nبيه پس : 26 ، 229\r\nبيه پيش : 26 ، 229\r\nپ پرى : 4 ، 7 ، 36 ، 37\r\nپشت‌كوه : 40 ، 125 ، 129\r\nپل دلاك : 385\r\nپل دوزخ : 65\r\nت تالار طويله : 262\r\nتبت : 54 ، 305\r\nتبرك ر . طبرك\r\nتبره ( قلعه ) : 15\r\nتبريز : 59 ، 97 ، 100 ، 104 ، 157 ، 232 ، 235\r\nتل بيضا : 63\r\n\r\n","description":"","footnote":"","page_name":" 418 ","page_number":450},
  {"content":"\r\n\r\nتنكابن : 26\r\nتهامه : 218\r\nج جابلق : 12 ، 122\r\nجام : 8\r\nجايدر : 328\r\nجرجان ر . گرگان\r\nجرقويه : 271\r\nجزاير : 192\r\nجلفا : 266\r\nجندق : 288\r\nجوپا : 328\r\nجوشقان : 263 ، 264\r\nجولاه ( اصفهان ) : 266 ، 267\r\nجويم : 65 ، 354\r\nجهنه : 10\r\nجيحون : 24 ، 131 ، 186\r\nچ چخور سعد : 114\r\nچشت : 44 ، 45\r\nچنارراه : 63\r\nچوپار : 386\r\nچولان : 182\r\nچهارده : 381\r\nچهارمحال : 22 ، 40 ، 119 ، 121 ، 237 ، 271\r\nچهل ستون : 269\r\nچين : 10 ، 29 ، 74 ، 100 ، 120 ، 131 ، 137 ، 153 ، 155 ، 209 ، 262 ، 280 ، ، 320\r\nح حافظيه : 359\r\nحجاز : فآد . آ د مم\r\nحصار ( قلعهء ) : 132\r\nحفار : 132 ، 124 ، 176\r\nحلول‌آباد : 53\r\nحله : 201 ، 202\r\nحوض سلطان ، 385\r\nحويزه : 79 ، 156 ، 184 ، 185\r\nحيدرى خانه ( شيراز ) : 339\r\nخ خارك : 162 ، 166\r\nخاركو : 162 ، 163\r\nختا : 297\r\nختن : 297\r\nخدا آفرين ( قلعهء ) : 105\r\nخراسان : 5 ، 6 ، 10 ، 11 ، 25 ، 51 ، 52 ، 75 ، 84 ، 86 ، 266 ،\r\n\r\n","description":"","footnote":"","page_name":" 419 ","page_number":451},
  {"content":"\r\n\r\n378 ، 382\r\nخراسكان : 260\r\nخرم‌آباد : 40 ، 41 ، 79 ، 124 ، 128\r\nخزر ر . درياى خزر\r\nخسرو شيرين ( چمن ) : 306 ، 321\r\nخ خسرو شيرين ( قصبه ) : 237\r\nخشت : 345 ، 346\r\nخفر : 238\r\nخلخ : 20\r\nخلخال : 231 ، 332 ، 333\r\nخلف‌آباد : 136\r\nخلفان : 165 ، 196\r\nخمسه : 10 ، 11 ، 95 ، 102 ، 168 ، 170 ، 230 ، 231 ، 233 ، 255 ، 263 ، 275 ، 293 ، 295 ، 332 ، 335 ، 352\r\nخوار : 55\r\nخور : 126 ، 168\r\nخور بصره : 168\r\nخورنق : 96 ، 157\r\nخوزستان : 117 ، 123 ، 126 ، 130 ، 133 ، 156 ، 328\r\nخوشاب : 317\r\nخوى : 104 ، 114 ، 333 ، 335\r\nخيبر : 210\r\nخير : 378\r\nخيرآباد : 138\r\nد داراب : 379\r\nدارابجرد : 379\r\nدار الارشاد ( اردبيل ) : 110 ، 129 ، 232 ، 233\r\nدار الامان ( كرمان ) : 117 ، 136 ، 140 ، 141 ، 150 ، 152 ، 220 ، 221 ، 368 ، 383 ، 384\r\nدار الايمان ( قم ) : 385\r\nدار السعاده ( ابرقوه ) : 378\r\nدار السلام ( بغداد ) : 179 ، 181 ، 183\r\nدار السلطنه ( اصفهان ) : 13 ، 15 ، 19 ، 20 ، 24 ، 30 ، 31 ، 36 ، 37 ، 53 ، 55 ، 57 ، 58 ، 60 ، 63 ، 67 ، 69 ، 78 ، 79 ، 111 ، 115 ، 117 ، 120 ، 128 ، 222 ، 224 ، 226 ، 228 ، 230 ، 233 ،\r\n\r\n","description":"","footnote":"","page_name":" 420 ","page_number":452},
  {"content":"\r\n\r\n236 ، 244 ، 245 ، 248 ، 251 ، 256 ، 259 ، 260 ، 262 ، 263 ، 265 ، 266 ، 269 ، 271 ، 273 ، 279 ، 288 ، 289 ، 292 ، 294 ، 303 ، 307 ، 309 ، 310 ، 328 ، 331 ، 332 ، 339 ، 342 ، 343 ، 353\r\nدار السلطنه ( تبريز ) : 97 ، 157 ، 332 ، 334\r\nدار السلطنه ( قزوين ) : 27 ، 57 ، 170 ، 174\r\nدار العباد ( يزد ) : 75 ، 76 ، 78 ، 141 ، 142 ، 158 ، 300\r\nدار العلم ( شيراز ) : 49 ، 54 ، 58 ، 76 ، 78 ، 94 ، 137 ، 139 ، 144 ، 145 ، 161 ، 170 ، 228 ، 246 ، 266 ، 274\r\nدار الفضل ( شيراز ) : 312\r\nدار المرز : 20 ، 25 ، 49 ، 55 ، 75 ، 83 ، 89 ، 156 ، 246 ، 248 ، 331\r\nدار الملك ( شيراز ) : 141 ، 173 ، 209 ، 296 ، 300 ، 302 ، 307 ، 309 ، 310 ، 317 ، 318 ، 321 ، 323 ، 328 ، 336 ، 338 ، 342 ، 344 ، 348 ، 372 ، 373\r\nدار الملك ( گيلان ) : 294\r\nدار الملك ( طهران ) : 326 ، 329 ، 331 ، 332 ، 335 ، 362 ، 368 ، 373\r\nدار المؤمنين ( استراباد ) : 330\r\nدار المؤمنين ( قم ) : 121 ، 224 ، 263\r\nدار المؤمنين ( كاشان ) : 55 ، 60 ، 264 ، 296 ، 309\r\nدالكى : 317\r\nدامغان : 7 ، 71 ، 170 ، 247 ، 369 ،\r\nداور ر . زمين‌داور\r\nداور ( قلعهء ) : 105\r\nدران : 118 ، 140 ، 151\r\nدربند : 110\r\nدروازهء باغشاه : 242\r\nدروازهء سرچم : 9\r\nدروازهء سلطانيه : 387\r\nدروازهء شاه داعى الله : 242\r\nدره جز : 5 ، 7\r\nدريغ : 333\r\nدرياى خزر : 26 ، 56 ، 57 ، 110\r\nدرياى محيط : 176\r\nدزفول : 123 ، 124 ، 129 ، 130\r\nدشتستان : 45 ، 137 ، 345 ،\r\n\r\n","description":"","footnote":"","page_name":" 421 ","page_number":453},
  {"content":"\r\n\r\n348 ، 374 ، 375\r\nدشتى : 374 ، 375\r\nدماوند ( كوه ) : 100 ، 271 ، 353\r\nدوآب : 42\r\nدورق : 126 ، 127 ، 132 ، 176\r\nدهكرد : 121\r\nر رستم‌آباد : 172\r\nرشت : 56 ، 57 ، 109 ، 230 ، 247 ، 295 ، 331\r\nركناباد ( قنات ) : 159\r\nرودسر : 56\r\nروس : 10 ، 156 ، 280 ، 340 ، 373\r\nروم و روميه : 4 ، 5 ، 10 ، 32 ، 120 ، 125 ، 127 ، 129 ، 135 ، 156 ، 178 ، 180 ، 183 ، 194 ، 201 ، 202 ، 210 ، 280 ، 340 ، 350 ، 373\r\nرونيز : 379 ، 380\r\nروىدشت : 260\r\nرى : 18 ، 247\r\nريگ ( بندر ) : 161 ، 162 ، 166 ، 317 ، 344 ، 346 ، 348\r\nز زابل : 8\r\nزابلستان : 8\r\nزاينده‌رود و زنده‌رود : 30 ، 290\r\nزرده‌كوه : 115\r\nزرقان : 355 ، 356 ، 359 ، 361 ، 366 ، 368 ، 369\r\nزمين‌داور : 51\r\nزنجان : 96 ، 231 ، 233 ، 255 ، 256\r\nزنده‌رود ر . زاينده‌رود\r\nزيدون : 137\r\nس سارى : 68 ، 70 ، 71 ، 80 ، 171 ، 172 ، 246 ، 249 ، 251 ، 262 ، 331\r\nساليان : 110\r\nساوچبلاغ رى : 18 ، 246\r\n\r\n","description":"","footnote":"","page_name":" 422 ","page_number":454},
  {"content":"\r\n\r\nساوچبلاغ مكرى : 335 ر . مكرى\r\nساوه : 263\r\nسبزوار : 52\r\nسدمره : 40 ر . صد مره\r\nسراب : 332 ، 333\r\nسربند ( محال ) : 295\r\nسرچم ر . دروازه\r\nسردشت ( صحراى ) : 115\r\nسعادت‌آباد : 63 ، 235 ، 273 ، 307 ، 309 ، 310\r\nسلسبيل : 30\r\nسلطانيه : 10 ، 93 ، 95 ، 96\r\nسلطانيه ر . دروازه\r\nسلماس : 104 ، 114 ، 335 329\r\nسميرم : 336\r\nسنجان : 51 ، 53\r\nسنسن : 264\r\nسنندج : 245 ، 254\r\nسوادكوه : 71\r\nسياه‌كوه : 55\r\nسيستان : 8 ، 381 ، 383 ، 388 ، 389\r\nسيلاخور : 42 ، 43 ، 123 ، 127 ، 128 ، 133 ، 281 ، 294\r\nش شاپوران : 110\r\nشاه جهان‌آباد : 51\r\nشاه‌چراغ : 77\r\nشاه رضا ( قمشه ) : 122\r\nشاه مير على حمزه : 46\r\nشراه : 230 ، 274\r\nشريش : 188\r\nشط العرب : 126 ، 132 ، 134 ، 183 ، 185 ، 186 ، 190 ، 192 ، 193 ، 196 ، 197 ، 200 ، 203 ، 204\r\nشميران : 91\r\nشوشتر : 79 ، 115 ، 119 ، 124 ، 130 ، 131\r\nشهر بابك : 141\r\nشهرزور : 33\r\nشهرك ( قريهء ) : 237\r\nشيراز : 17 ، 18 ، 38 ، 45 ، 47 ، 49 ، 54 ، 58 ، 61 ، 63 ، 67 ، 72 ،\r\n\r\n","description":"","footnote":"","page_name":" 423 ","page_number":455},
  {"content":"\r\n\r\n75 ، 76 ، 78 ، 94 ، 137 ، 139 ، 141 ، 143 ، 146 ، 150 ، 153 ، 155 ، 157 ، 162 ، 168 ، 170 ، 173 ، 174 ، 180 ، 194 ، 196 ، 209 ، 211 ، 214 ، 216 ، 219 ، 220 ، 222 ، 228 ، 233 ، 237 ، 239 ، 343 ، 247 ، 250 ، 251 ، 265 ، 266 ، 268 ، 269 ، 271 ، 272 ، 274 ، 276 ، 290 ، 296 ، 300 ، 303 ، 306 ، 307 ، 309 ، 310 ، 312 ، 314 ، 315 ، 317 ، 318 ، 321 ، 323 ، 325 ، 327 ، 328 ، 335 ، 340 ، 342 ، 344 ، 346 ، 348 ، 349 ، 352 ، 354 ، 359 ، 361 ، 362 ، 364 ، 365 ، 368 ، 372 ، 378 ، 386 ، 391 ، 394\r\nشيشه ( قلعهء ) : 60 ، 105\r\nشيروانات : 110 ، 113\r\nص صاين قلعه : 178\r\nصدمره : 234 ر . سدمره\r\nط طارم : 136 ، 247 ، 332 ، 333\r\nطالار طويله ر . تالار طويله\r\nطالش ر . طوالش\r\nطالقان : 26 ، 55\r\nطبرستان ( درياى ) : 81\r\nطبرك ( قلعهء ) : 223 ، 271 ، 273 ، 276 ، 279 ، 308\r\nطبس : 377 ، 378 ، 380 ، 381\r\nطوالش : 57 ، 229 ، 231 ، 233\r\nطهران : 29 ، 30 ، 69 ، 72 ، 75 ، 78 ، 83 ، 87 ، 89 ، 91 ، 92 ، 96 ، 97 ، 99 ، 100 ، 224 ، 248 ، 251 ، 254 ، 256 ، 262 ، 263 ، 265 ، 275 ، 292 ، 295 ، 306 ، 308 ، 310 ، 324 ، 326 ، 328 ، 329 ، 331 ، 332 ، 335 ، 362 ، 368 ، 373 ، 374 ، 376 ، 377 ، 384 ، 385 ، 391 ، 393 ، 395\r\nع و غ عباسى ( بندر ) : 133 ، 165 ، 176\r\n\r\n","description":"","footnote":"","page_name":" 424 ","page_number":456},
  {"content":"\r\n\r\nعتبات : 180 ، 342\r\nعراق عرب : 95 26 ، 29 ، 34 ، 37 ، 38 ، 49 ، 50 ، 52 ، 55 ، 58 ، 60 ، 72 ، 75 ، 78 ، 91 ، 92 ، 95 ، 97 ، 102 ، 110 ، 113 ، 119 ، 124 ، 128 ، 159 ، 161 ، 169 ، 221 ، 223 ، 224 ، 226 ، 228 ، 230 ، 235 ، 236 ، 240 ، 255 ، 256 ، 270 ، 274 ، 275 ، 279 ، 282 ، 284 ، 288 ، 293 ، 295 ، 307 ، 309 ، 325 ، 326 ، 328 ، 330 ، 335 ، 336 ، 343 ، 361 ، 367 ، 371 ، 373\r\nعراق عرب : 95\r\nعربستان : 109 ، 116 ، 123 ، 124 ، 130 ، 137 ، 156 ، 162\r\nعشور : 208\r\nعلويه ( بندر ) : 310 ، 312 ، 323\r\nعلىآباد : 55 ، 70\r\nعليشكر : 4 ، 16 ، 279\r\nعماره ( شط ) : 129\r\nعمان : 58 ، 168 ، 175 ، 176 ، 181 ، 182 ، 186 ، 195 ، 196 ، 200\r\nعمان ( درياى ) : 126 ، 132 ، 162 ، 192\r\nغور : 124\r\nف فارس : 17 ، 18 ، 21 ، 29 ، 36 ، 38 ، 44 ، 45 ، 52 ، 54 ، 61 ، 64 ، 72 ، 75 ، 107 ، 121 ، 133 ، 137 ، 139 ، 146 ، 153 ، 156 ، 159 ، 161 ، 162 ، 164 ، 196 ، 220 ، 226 ، 234 ، 236 ، 238 ، 240 ، 244 ، 245 ، 248 ، 265 ، 266 ، 268 ، 272 ، 275 ، 288 ، 290 ، 292 ، 301 ، 306 ، 308 ، 310 ، 321 ، 325 ، 327 ، 337 ، 342 ، 344 ، 347 ، 348 ، 350 ، 353 ، 356 ، 357 ، 359 ، 362 ، 365 ، 367 ، 374 ، 376 ، 379 ، 381 ، 385 ، 395\r\nفرات : 24 ، 192 ، 202\r\nفراهان : 53 ، 59 ،\r\nفرح‌آباد : 246\r\nفرخار : 20\r\nفردوس : 49 ، 101 ، 139 ،\r\n\r\n","description":"","footnote":"","page_name":" 425 ","page_number":457},
  {"content":"\r\n\r\n261\r\nفرنگ و فرنگى و فرنگيه و افرنجه 10 ، 29 ، 46 ، 156 ، 162 ، 164 ، 166 ، 176 ، 187 ، 209 ، 337 ، ر . افرنج\r\nفسا : 121 ، 379\r\nفلاحيه : 131 ، 132\r\nفولاد محله : 70\r\nفهليان : 44 ، 63\r\nفيروزكوه : 55 ، 68 ، 71\r\nفيلى : 40 ، 79 ، 109 ، 119 ، 124 ، 125 ، 128 ، 129 ، 328 ، 395\r\nفيه البصره : 187\r\nق قاف : 341 ، 349\r\nقاين : 381 ، 382\r\nقبچاق ( دشت ) : 28 ، 84 ، 170 ، 172\r\nقبه : 110\r\nقدمگاه ( قلعهء ) : 147 ، 148\r\nقراباغ : 60 ، 114\r\nقراجه‌داغ : 334\r\nقراچمن : 100\r\nقزوين : 26 ، 27 ، 55 ، 57 ، 59 ، 170 ، 174 ، 230 ، 247 ، 376 ، 377\r\nقصرزرد : 376 ، 385\r\nقطيف : 205\r\nقلجه : 4\r\nقلزم : 58 ، 192 ، 371\r\nقلعهء عبد الله خان : 261\r\nقلمرو ( همدان ) : 229 ، 230 ، 235 ، 256 ، 271 ، 274\r\nقله‌بر : 11\r\nقم : 55 ، 78 ، 121 ، 122 ، 224 ، 263 ، 264 ، 385\r\nر . معصومهء قم و فاطمه\r\nقمشه : 38 ، 122 ، 271 ، 273 ، 309 ، 336\r\nقندهار : 4 ، 51 ، 305 ، 381\r\nقورق : 85\r\nقوشخانه ( باغ ) : 69\r\nقهاب : 53\r\nقهپايه : 142 ، 271 ، 289\r\nقهرود : 257\r\nقهيز ( چمن ) : 14 ، 18 ، 270 ، 271\r\n\r\n","description":"","footnote":"","page_name":" 426 ","page_number":458},
  {"content":"\r\n\r\nك كارتيل : 114\r\nكازرون : 44 ، 45 ، 63 ، 290 ، 291 ، 298 ، 299 ، 318 ، 345 ، 353 ، 354\r\nكاشان : 55 ، 60 ، 78 ، 257 ، 258 ، 263 ، 264 ، 266 ، 269 ، 270 ، 296 ، 309 ، 310 ، 385\r\nكربال : 366\r\nكردان ( محلهء ) : 271\r\nكردستان : 17 ، 95 ، 178 ، 179 ، 245 ، 254 ، 284 ، 285 ، 294 ، 380\r\nكرمان : 90 ، 91 ، 117 ، 118 ، 136 ، 140 ، 141 ، 143 ، 150 ، 152 ، 220 ، 228 ، 241 ، 301 ، 326 ، 368 ، 372 ، 378 ، 381 ، 391 ، 395\r\nكرمانشاهان : 31 ، 32 ، 34 ، 40 ، 44 ، 270 ، 274 ، 275\r\nكرن ( رود ) : 21 ، 22 ، 131 ، 132 ، 134\r\nكزاز : 51 ، 53 ، 257\r\nكشن : 239 ، 241\r\nكعبه : 181\r\nكلات : 9 ، 10 ، 51\r\nكلباد : 81 ، 83\r\nكناره ( بندر ) : 165\r\nكنگان : 133 ، 165 ، 168\r\nكوثر : 30\r\nكور : 135\r\nكوشك ابو اسحق : 360\r\nكوشك‌زر : 234 ، 306\r\nكوشن : 323\r\nكوه گيلويه : 40 ، 44 ، 58 ، 75 ، 93 ، 94 ، 133 ، 136 ، 137 ، 139 ، 156 ، 234 ، 239 ، 292 ، 296 ، 298 ، 313 ، 394\r\nكوهمره : 107 ، 353\r\nگ گرجستان : 113\r\nگرگان : 255 ، 272\r\nگرگان ( رود ) : 11\r\nگرم‌رود : 332\r\nگرمسيرات : 58 ، 75\r\nگروس : 59 ، 136 ، 178 ، 263 ، 285 ، 292 ، 294\r\nگسگر : 229\r\n\r\n","description":"","footnote":"","page_name":" 427 ","page_number":459},
  {"content":"\r\n\r\nگلپايگان : 270\r\nگنجه : 60\r\nگندمان ( چمن ) : 237 ، 306 ، 325 ، 326 ، 328 ، 336\r\nگندمان ( كوه ) : 308\r\nگوران دشت ( چمن ) : 295 ، 332\r\nگيلان : 25 ، 27 ، 55 ، 57 ، 59 ، 109 ، 229 ، 230 ، 247 ، 294 ، 295 ، 331\r\nل لار : 47 ، 49 ، 144 ، 147 ، 150 ، 153 ، 302 ، 304\r\nلاهيجان : 5 ، 57\r\nلرستان : 79 ، 119 ، 128 ، 129 ، 295 ، 328\r\nلنگر : 8\r\nم ماربين : 112 ، 223\r\nمازندران : 20 ، 25 ، 27 ، 29 ، 34 ، 49 ، 50 ، 52 ، 53 ، 55 ، 56 ، 60 ، 67 ، 72 ، 75 ، 82 ، 85 ، 87 ، 90 ، 171 ، 174 ، 246 ، 251 ، 257 ، 259 ، 262 ، 263 ، 270 ، 274 ، 275 ، 282 ، 330 ، 332 ، 333 ، 386 ، 392\r\nماسوله : 332\r\nمال امير : 115\r\nماهان : 386\r\nمحررى ( جزيرهء ) : 132 ، 134\r\nمداين : 377\r\nمراغه : 97 ، 98 ، 104 ، 178 ، 334 ،\r\nمرخ ( چمن ) : 121 ، 122\r\nمرداب : 56\r\nمرنجاب : 55\r\nمرودشت : 368 ، 369 ، 371 ، 372\r\nمرودست : 362\r\nمروشاه جهان : 10\r\nمسجد بردى : 344 ، 354 ، 356 ، 361\r\nمسجد جامع جديد عباسى :\r\n267 ، 269\r\nمسقط : 175\r\nمشكين : 334\r\nمشهد : 8 ، 51 ، 52 ، 90 ،\r\nمشهد ام النبى : 307 ، 309\r\n\r\n","description":"","footnote":"","page_name":" 428 ","page_number":460},
  {"content":"\r\n\r\nمصلى ( قلعهء ) : 283\r\nمعصومهء قم : 122 ، 224\r\nر . قم و فاطمه\r\nمغان : 59\r\nمغل شكن ( كتل ) : 28\r\nمكرى : 59 ، ر . ساوچبلاغ\r\nملاير : 4 ، 7\r\nمورچه خورت : 258\r\nموغان ر . مغان\r\nمهنه : 10\r\nميدان جلو خان ( شيراز ) : 152\r\nن نارين قلعهء اصفهان : 15\r\nنارين قلعهء شيراز : 155\r\nنارين قلعهء كرمان : 152\r\nنارين قلعهء لار : 48\r\nنارين قلعهء يزد : 301\r\nنائين : 142 ، 289\r\nنجد : 187 ، 207 ، 208\r\nنجف : 391\r\nنخجوان : 334\r\nنرماشير : 381 ، 382\r\nنصرآباد : 264 ، 265\r\nنطنز : 271 ، 289\r\nنقش جهان ( ميدان ) : 223 ، 269 ، 271\r\nنوكنده : 171 ، 173\r\nنهاوند : 283 ، 284\r\nنيريز : 378 ، 381\r\nنيشابور : 52 ، 124 ، 335\r\nو ورامين : 55 ، 246\r\nوكيان : 132 ، 134\r\nولايت آنطرف آب : 110 ، 113 ، 334 ، 335\r\nولايت اين طرف آب : 110 ، 332\r\nولنديس : 162\r\nه هرات : 8 ، 51 ، 124 ، 381\r\nهراه : 362\r\nهررود : 128\r\nهرموز : 175 ، 177\r\nهزار جريب : 69 ، 70 ، 173\r\nهمدان : 102 ، 229 ، 235 ، 236 ، 248 ، 256 ، 257 ، 282 ،\r\n\r\n","description":"","footnote":"","page_name":" 429 ","page_number":461},
  {"content":"\r\n\r\n284 ، 286 ، 292 ، 294 ، 295\r\nهند و هندوستان : 51 ، 176 ، 350 ، 374\r\nهويزه : 79 ، 156\r\nى يزد : 75 ، 78 ، 141 ، 142 ، 158 ، 235 ، 300 ، 301 ، 303 ، 378 ، 381\r\nيزد خواست : 226\r\nيمن : 175\r\nيونان : 338\r\n\r\nفهرست نامهاى كتابها\r\nتاريخ زند ميرزا ابو الحسن غفارى :\r\n373\r\nتاريخ گيتىگشا : 279\r\nتاريخ نادرى : 6 ، 8 ، 25 ، 32 ،\r\nجلوس ثانى : 279\r\nدرهء نادره : 8\r\nذيل آقا محمد رضا : 374\r\nذيل ميرزا عبد الكريم : 276\r\nشاهنامه : 352\r\nمجسطى : 26 ، 156\r\n\r\n\r\n","description":"","footnote":"","page_name":" 430 ","page_number":462}
  ]